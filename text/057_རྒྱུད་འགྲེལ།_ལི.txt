[1a]
[1b]
[1b.1]{D2510}༄༅༅། །རྒྱ་གར་སྐད་དུ། སརྦ་ཏ་ཐཱ་ག་ཏ་ཏཏྟྭ་སཾ་གྲ་ཧ་མ་ཧཱ་ཡཱ་ན་ཨ་བྷི་ས་མ་ཡ་ནཱ་མ་ཏནྟྲ་ཏཏྟྭ་ཨཱ་ལོ་ཀ་ཀཱ་རི་ནཱ་མ་བྱུ་ཁྱུ། བོད་སྐད་དུ། དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་བསྡུས་པ་
[1b.2]ཐེག་པ་ཆེན་པོ་མངོན་པར་རྟོགས་པ་ཞེས་བྱ་བའི་རྒྱུད་ཀྱི་བཤད་པ་དེ་ཁོ་ན་ཉིད་སྣང་བར་བྱེད་པ་ཞེས་བྱ་བ། བཅོམ་ལྡན་འདས་དཔལ་རྣམ་པར་སྣང་མཛད་ལ་ཕྱག་འཚལ་ལོ། །བཅོམ་ལྡན་འདས་འཇམ་དཔལ་
[1b.3]གཞོན་ནུར་གྱུར་པ་ལ་ཕྱག་འཚལ་ལོ། །བཅོམ་ལྡན་འདས་རྡོ་རྗེ་སེམས་དཔའ་ལ་ཕྱག་འཚལ་ལོ། །དེ་བཞིན་གཤེགས་ལ་ཕྱག་འཚལ་ནས། །སངས་རྒྱས་ཀུན་གྱི་དེ་ཉིད་ཆེ། །བསྡུས་པ་རྟོགས་པ་དགེ་
[1b.4]བ་ནི། །ཅི་ནུས་པར་ནི་རྣམ་པར་དབྱེ། །འདི་སྐད་བདག་གིས་ཐོས་པ་ཞེས་བྱ་བ་ལ་སོགས་པ་འདིའི་བརྗོད་པར་བྱ་བ་དང་། འབྲེལ་པ་ནི་གང་ཞིག་ཡིན། དེ་བཞིན་དུ་དགོས་པ་དང་། དགོས་པའི་དགོས་པ་ནི་
[1b.5]ཅི་ཞིག་ཡིན་ཞེ་ན། དེ་བརྗོད་པར་བྱ་སྟེ། དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་བསྡུས་པ་ཐེག་པ་ཆེན་པོ་མངོན་པར་རྟོགས་པ་ཞེས་བྱ་བ་འདི་ནི་རྒྱུད་ཡིན་ལ། འདིའི་འདི་སྐད་བདག་གིས་ཞེས་བྱ་བ་ལ་
[2a]
[2a.1]སོགས་པ་ནི་རྣམ་པར་སྣང་མཛད་དང་། རྣམ་པར་སྣང་མཛད་ཆེན་པོའི་བདག་ཉིད་བདག་དང་གཞན་གྱི་དོན་ཕུན་སུམ་ཚོགས་པ་སྟོན་པར་བྱེད་པའི་གླེང་གཞིའི་མདོ་ནི་རྣམ་པར་སྣང་མཛད་དང་རྣམ་པར་
[2a.2]སྣང་མཛད་ཆེན་པོའི་མཚན་ཉིད་དུ་བདག་དང་གཞན་གྱི་དོན་ཕུན་སུམ་ཚོགས་པའི་རང་བཞིན་ལ་གདུལ་བྱ་རྣམས་མངོན་པར་འདོད་པ་བསྐྱེད་པར་བྱ་བའི་ཕྱིར་གསུངས་པ་ཡིན་ནོ། །གདུལ་བྱ་རྣམས་མངོན་པར་འདོད་པ་སྐྱེས་པ་རྣམས་ལ་
[2a.3]རྣམ་པར་སྣང་མཛད་དང་། རྣམ་པར་སྣང་མཛད་ཆེན་པོའི་རང་བཞིན་མངོན་སུམ་དུ་བྱ་བའི་ཕྱིར། དེ་ནས་དེ་བཞིན་གཤེགས་པ་ཐམས་ཅད་ཀྱི་སངས་རྒྱས་ཀྱི་ཞིང་འདི་ཞེས་བྱ་བ་ནས་བརྩམས་ཏེ། བཅོམ་ལྡན་འདས་ཀྱིས་དེ་སྐད་ཅེས་
[2a.4]བཀའ་སྩལ་ནས་ཞེས་བྱ་བའི་བར་གྱིས་ཐབས་དང་དེའི་རང་བཞིན་མངོན་སུམ་དུ་བྱེད་པ་བསྟན་པ་ཡིན་ནོ། །དེ་ལ་ཐབས་ཀྱི་དབྱེ་བ་བཤད་པར་བྱ་སྟེ། དེ་ལ་ཡང་ཏིང་ངེ་འཛིན་ཉིད་ནི་དངོས་སུ་ཐབས་ཡིན་པས་ན། དེ་ནས་དེ་བཞིན་
[2a.5]གཤེགས་པ་ཐམས་ཅད་ཀྱི་སངས་རྒྱས་ཀྱི་ཞིང་འདི་ཞེས་བྱ་བ་ནས་བརྩམས་ཏེ། སངས་རྒྱས་རྣམས་ནི་གཅིག་ཏུ་གྱུར། །ཞེས་བྱ་བའི་བར་གྱི་བཤད་པས་ནི་དང་པོ་སྦྱོར་བ་དང་། དཀྱིལ་འཁོར་གྱི་རྒྱལ་པོ་མཆོག་དང་། ལས་
[2b]
[2b.1]ཀྱི་རྒྱལ་པོ་མཆོག་སྟེ། ཏིང་ངེ་འཛིན་གསུམ་བསྟན་པ་ཡིན་ནོ། །དམ་ཚིག་དང་དབང་བསྐུར་བ་ཐོབ་པ་རྣམས་ཀྱིས་ཐབས་དེ་ལ་འཇུག་པར་བྱའོ་ཞེས་བྱ་བ་འདིའི་དོན་བསྟན་པར་བྱ་བའི་ཕྱིར། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས་ཞེས་བྱ་བ་ནས། གང་གི་མིང་བརྗོད་
[2b.2]པ་དེར་ཀྱེ་ཞེས་བརྗོད་པ་ཡིན་ནོ་ཞེས་བྱ་བའི་བར་གྱི་གཞུང་གིས་ནི་སློབ་དཔོན་གྱི་ལས་རྣམས་དང་། དཀྱིལ་འཁོར་ཐམས་ཅད་དུ་འཇུག་པའི་ཆོ་ག་རྒྱས་པར་བསྟན་པར་མཛད་པ་ཡིན་ནོ། །དམ་ཚིག་དང་དབང་བསྐུར་བ་ཐོབ་པ་དེ་རྣམས་ཉིད་ལ་སློབ་དཔོན་གྱིས་ཇི་ལྟར་མངོན་པར་འདོད་པའི་དངོས་གྲུབ་
[2b.3]ཀྱི་ཡེ་ཤེས་བཤད་པར་བྱའོ་ཞེས་བསྟན་པར་བྱ་བའི་ཕྱིར། དེ་ནས་ཅི་ཁྱོད་དོན་འབྱུང་བའི་དངོས་གྲུབ་ཀྱི་ཡེ་ཤེས་དང་རྫུ་འཕྲུལ་གྱི་དངོས་གྲུབ་ཀྱི་ཡེ་ཤེས་དང་ཞེས་བྱ་བ་ནས་བརྩམས་ཏེ། བཛྲ་ཨཱ་ཧ་ར་ཞེས་བྱ་བའི་བར་གྱིས་དངོས་གྲུབ་ཀྱི་ཡེ་ཤེས་ཀྱི་རྒྱུད་གསུངས་པ་ཡིན་ནོ། །དོན་གྲུབ་པ་ལ་
[2b.4]སོགས་པ་ཡང་སྒྲུབ་པ་པོས་བདག་ལ་བྱིན་གྱིས་བརླབས་པ་ལ་སོགས་པས་རང་གི་ལྷའི་རྣལ་འབྱོར་བསྐྱེད་ལ་བསྒྲུབ་པར་བྱའོ་ཞེས་བྱ་བ་དང་། སྒྲུབ་པ་པོ་སྤྲོ་བ་བསྐྱེད་པར་བྱ་བའི་ཕྱིར་ཕན་ཡོན་བརྗོད་པར་བྱའོ་ཞེས་བྱ་བའི་དོན་འདི་གཉིས་བསྟན་པར་བྱ་བའི་ཕྱིར། དེ་ནས་རང་གི་རིགས་ཀྱི་ལྷའི་
[2b.5]སྙིང་པོ་བྱིན་ལ་ཕྱག་རྒྱ་བཞིའི་ཡེ་ཤེས་བསླབ་པར་བྱའོ་ཞེས་བྱ་བ་ནས་བརྩམས་ཏེ། རྡོ་རྗེ་དྲིལ་བུ་བསྐྱོད་པའོ་ཞེས་བྱ་བའི་བར་གྱི་གཞུང་གིས་བསྟན་ཏོ། །དམ་ཚིག་དང་ཆོས་དང་ལས་དང་ཕྱག་རྒྱ་ཆེན་པོས་བཅིངས་པའི་ཆོ་ག་སྔོན་དུ་འགྲོ་བས་བྱའོ་ཞེས་བྱ་བའི་དོན་འདི་བཤད་པར་བྱ་བའི་ཕྱིར། དེ་
[2b.6]ནས་ཕྱག་རྒྱ་ཐམས་ཅད་ཀྱི་སྤྱིའི་ཕྱག་རྒྱ་བཅིང་བའི་ཆོ་ག་རྒྱས་པར་བཤད་དེ་ཞེས་བྱ་བ་ནས་བརྩམས་ཏེ། དེ་ནས་བསྒྲུབ་པར་བྱའོ། །དེ་བསྒྲུབ་པར་བྱ་བའི་ཆོ་ག་རྒྱས་པའོ་ཞེས་བྱ་བའི་བར་གྱི་གཞུང་གིས་བསྟན་ཏོ། །ཆོ་ག་ཇི་ལྟ་བས་རང་གི་ལྷའི་ཕྱག་རྒྱ་ཆེན་པོ་བཅིངས་ལ་མདུན་དུ་རྡོ་རྗེ་དབབ་
[2b.7]པ་ཡང་དག་པར་བསྐྱེད་དེ། རང་གི་ལྷའི་ཕྱག་རྒྱ་ཆེན་པོའི་ང་རྒྱལ་རྣམ་པར་བསྒོམས་ནས་ཕྱག་རྒྱ་དེ་ཡང་རང་གི་ལྷའི་སྐུར་བསམས་ལ། དེ་ལས་རང་གི་ལྷའི་ང་རྒྱལ་བསྐྱེད་ལ་ཡེ་ཤེས་སེམས་དཔའ་རང་གི་ལུས་ལ་ཇི་ལྟ་བ་བཞིན་དུ་བཅུག་སྟེ། ཕྱག་རྒྱ་ཆེན་པོ་རབ་ཏུ་སྒྲུབ་པ་དང་། བདག་ལ་བྱིན་
[3a]
[3a.1]གྱིས་བརླབ་པ་ལ་སོགས་པ་བྱས་ནས་རབ་ཏུ་ཤིས་པའི་སྒྲ་བརྗོད་པ་སྔོན་དུ་འགྲོ་བས་དོན་སྒྲུབ་པ་ལ་སོགས་པ་བསྒྲུབ་པར་བྱ་བའི་ཕྱིར། བཛྲ་ནི་དྷི་ཞེས་བྱ་བ་ལ་སོགས་པ་བཟླས་པར་བྱའོ་ཞེས་བྱ་བའི་དོན་བསྟན་པའི་ཕྱིར། དེ་ནས་དངོས་གྲུབ་ཀྱི་ཆོ་ག་རྒྱས་པར་བཤད་
[3a.2]དེ་ཞེས་བྱ་བ་ནས་བརྩམས་ཏེ། དངོས་གྲུབ་ཀྱི་ཆོ་ག་རྒྱས་པའོ་ཞེས་བྱ་བའི་བར་གྱིས་བསྟན་ཏོ། །བཟླས་བརྗོད་དང་སྒོམ་པ་དང་རབ་ཏུ་ལྡན་ཞིང་སྒྲིབ་པ་ཐམས་ཅད་རབ་ཏུ་སྤངས་པས་རྡོ་རྗེ་སེམས་དཔའ་བརྟན་པར་གྱུར་ནས། སེམས་བརྟན་པར་བྱ་བའི་ཕྱིར། དེ་ནས་ཕྱག་རྒྱ་ཐམས་ཅད་ཀྱི་སྤྱིའི་
[3a.3]ལུས་དང་ངག་དང་སེམས་རྡོ་རྗེར་བྱ་བ་ཞེས་བྱ་བ་ནས་བརྩམས་ཏེ། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་སེམས་དཔས་གསུངས་སོ་ཞེས་བྱ་བའི་བར་གྱི་གཞུང་གིས་ཆོ་ག་བསྟན་པ་ཡིན་ནོ། །བཟླས་བརྗོད་དང་བསྒོམ་པས་སེམས་དུབ་ན་ཐུན་མཚམས་རེ་ར་ཕྱག་རྒྱ་དགྲོལ་བའི་ཆོ་ག་རྗེས་སུ་
[3a.4]སྤྱད་ལ་ལྷ་གཤེགས་སུ་གསོལ་བར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཕྱག་རྒྱ་ཐམས་ཅད་ཀྱི་དགྲོལ་བ་སྤྱིའི་ཆོ་ག་བཤད་དོ་ཞེས་བྱ་བ་ནས་བརྩམས་ཏེ། བཅོམ་ལྡན་འདས་ཀུན་དུ་བཟང་པོས་གསུངས་སོ་ཞེས་བྱ་བའི་བར་གྱིས་ཆོ་ག་བསྟན་ཏོ། །རྒྱུད་འདི་ནི་བསྒོམ་
[3a.5]པ་གཙོ་བོར་གྱུར་པ་ཡིན་པས་འདིར་བསྒོམ་པ་ཉིད་ལ་འབད་པར་བྱའི་གྲངས་ཀྱི་བཟླས་པ་ནི་མ་ཡིན་ནོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། རྡོ་རྗེ་སེམས་སོགས་སེམས་དཔའ་རྣམས། །ཞེས་བྱ་བ་ནས་བརྩམས་ཏེ། དངོས་གྲུབ་འཐོབ་ཅེས་བྱ་བའི་བར་གྱི་གཞུང་གིས་ནི་འདིའི་
[3a.6]ཅི་འདོད་པའི་བཟླས་པའི་ཆོ་ག་སྟོན་ཏོ། །བྱ་བ་དང་སྤྱོད་པ་དང་གཉིས་ཀའི་རྒྱུད་ལ་སོགས་པའི་ཆོ་ག་ལ་མངོན་པར་ཞེན་པ་རྣམས་ཀྱིས་ཀྱང་ཆོ་ག་དེས་འདི་ལས་བཤད་པའི་ཕྱག་རྒྱ་ཆེན་པོ་ལ་སོགས་པ་བསྒྲུབ་པར་བྱའོ་ཞེས་བྱ་བའི་དོན་འདི་བཤད་པར་བྱ་བའི་ཕྱིར། སྙིང་པོ་ཕྱག་རྒྱ་སྔགས་
[3a.7]རིག་རྣམས། །ཇི་ལྟར་འདོད་པའི་ཚུལ་གྱིས་ནི། །ཞེས་བྱ་བ་ལ་སོགས་པའི་གཞུང་གིས་སྟོན་ཏོ། །སྔོན་དུ་བསྙེན་པ་ལ་སོགས་པའི་དུས་དང་དཀྱིལ་འཁོར་གྱི་དུས་སུ་བཟླས་བརྗོད་དང་བསྒོམ་པས་དུབ་པར་གྱུར་ནས་ལྷ་གཤེགས་སུ་གསོལ་བར་འདོད་ན། ཡང་གསང་བའི་མཆོད་པ་
[3b]
[3b.1]ལ་སོགས་པའི་མཆོད་པ་ཐམས་ཅད་ཀྱིས་ལྷ་རྣམས་མཆོད་པར་བྱའོ་ཞེས་བསྟན་པར་བྱ་བའི་ཕྱིར། དེ་ནས་གསང་བའི་མཆོད་པ་བརྗོད་ཅིང་ཞེས་བྱ་བ་ནས་བརྩམས་ཏེ། མཆོད་པ་བྱེད་དུ་བཅུག་ལ་ཞེས་བྱ་བའི་བར་གྱི་གཞུང་གིས་སྟོན་ཏོ། །བརྟུལ་ཞུགས་ཡོངས་སུ་བསྲུང་བས་མངོན་
[3b.2]པར་འདོད་པའི་དངོས་གྲུབ་ཐོབ་པར་འདོད་པས་དངོས་པོ་འདི་ཉམས་སུ་བླང་བ་ནི། ཇི་ལྟར་ཞུགས་པ་རྣམས་ཅི་འབྱོར་པའི་རོ་དང་ཞེས་བྱ་བ་ནས་བརྩམས་ཏེ། མནའི་སྙིང་པོ་ཡང་བསྟན་ཏོ་ཞེས་བྱ་བའི་བར་གྱི་གཞུང་གིས་སྟོན་ཏོ། །དཀྱིལ་འཁོར་དང་སྔོན་དུ་བསྙེན་པ་ལ་སོགས་པའི་
[3b.3]དུས་སུ་ལྷ་རྣམས་མཆོད་པ་ཐམས་ཅད་ཀྱིས་ཡང་དག་པར་མཆོད་ལ་ཕྱག་རྒྱ་དགྲོལ་བའི་ཆོ་ག་རྗེས་སུ་སྦྱད་ལ་གཤེགས་སུ་གསོལ་བར་བྱའོ་ཞེས་བྱ་བའི་དོན་དེ་གསལ་བར་བྱ་བའི་ཕྱིར། དེ་ནས་ཇི་ལྟར་ཞུགས་པ་རྣམས་སླར་བཀྱེ་སྟེ་ཞེས་བྱ་བ་ནས་བརྩམས་ཏེ། དེ་ལྟར་དཀྱིལ་འཁོར་
[3b.4]ཐམས་ཅད་ལ་བྱའོ་ཞེས་བྱ་བའི་གཞུང་འདིས་བསྟན་ཏོ། །བཅོམ་ལྡན་འདས་རྣམ་པར་སྣང་མཛད་ནས་རྡོ་རྗེ་འབེབས་པའི་བར་གྱིས་རང་གི་ཕྱག་རྒྱ་བཞི་པོ་དགྲོལ་བ་ནི་རང་གི་དམ་ཚིག་གི་ཕྱག་རྒྱས་གནས་ཇི་ལྟ་བ་བཞིན་དུ་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། ཕྱག་རྒྱ་
[3b.5]རྣམས་དགྲོལ་བར་བྱའོ་ཞེས་བཅོམ་ལྡན་འདས་ཀྱིས་གསུངས་པ་ཡིན་ནོ། །རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་བསྡུས་པའི་དོན་བསྟན་པའོ། །དམ་ཚིག་གི་ཕྱག་རྒྱ་གཙོ་བོར་གྱུར་པ་གཟུངས་ཀྱི་དཀྱིལ་འཁོར་གྱི་བསྡུས་པའི་དོན་བསྟན་པར་བྱའོ། །དེ་ལ་དང་པོ་སྦྱོར་བའི་ཏིང་ངེ་འཛིན་ནི་
[3b.6]རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་བཤད་པ་ཡིན་ནོ། །འདིར་ནི་རྡོ་རྗེ་སེམས་དཔའ་དང་བཅས་པ་ཡིན་ནོ། །དེ་ནས་ཡང་བཅོམ་ལྡན་འདས་ཞེས་བྱ་བ་ནས་བརྩམས་ཏེ། དཀྱིལ་འཁོར་གྱི་གྲྭ་རྣམས་སུ་དགོད་དོ། །ཞེས་བྱ་བའི་བར་གྱི་གཞུང་གིས་ནི་དཀྱིལ་འཁོར་གྱི་རྒྱལ་པོ་མཆོག་
[3b.7]གི་ཏིང་ངེ་འཛིན་ཏོ། །དེ་ནས་བྱིན་གྱིས་བརླབས་པ་ནས་བརྩམས་ཏེ། ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ནི་འདིར་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་དང་འདྲ་བར་ཤེས་པར་བྱའོ། །གཟུངས་ཀྱི་དཀྱིལ་འཁོར་ལས་བཤད་པའི་ཕྱག་རྒྱ་ཆེན་པོ་ལ་སོགས་པ་བསྒྲུབ་
[4a]
[4a.1]པར་བྱ་བའི་ཕྱིར་གཟུངས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར་དེ་ནས་ཡང་ཕྱག་ན་རྡོ་རྗེ་གསང་བ་ཞེས་བྱ་བ་ནས་བརྩམས་ཏེ། རྡོ་རྗེ་གསང་བའི་ཕྱག་རྒྱའི་ཡེ་ཤེས་བསླབ་པོ་ཞེས་བྱ་བའི་བར་གྱི་
[4a.2]གཞུང་གིས་ནི་སློབ་དཔོན་གྱི་ལས་རྣམས་དང་། གཟུངས་ཀྱི་དཀྱིལ་འཁོར་དུ་འཇུག་པའི་ཆོ་ག་རྒྱས་པ་བསྟན་པར་མཛད་པ་ཡིན་ནོ། །དམ་ཚིག་དང་དབང་བསྐུར་བ་ཐོབ་པ་དེ་རྣམས་ལ་སློབ་དཔོན་གྱིས་ཇི་ལྟར་མངོན་པར་འདོད་པའི་གཟུངས་ཀྱི་དཀྱིལ་འཁོར་གྱི་དངོས་གྲུབ་བསྟན་པར་བྱའོ་ཞེས་
[4a.3]བསྟན་པར་བྱ་བའི་ཕྱིར། དེ་ལ་དང་པོར་རྡོ་རྗེ་གསང་བའི་ལུས་ཀྱི་ཕྱག་རྒྱའི་ཡེ་ཤེས་བསླབ་པར་བྱའོ་ཞེས་བྱ་བ་ནས་བརྩམས་ཏེ། བཛྲ་གུ་ཧྱ་ས་མ་ཡ་ཧཾ་ཞེས་བྱ་བའི་བར་གྱི་གཞུང་གིས་སྟོན་ཏོ། །གཟུངས་ཀྱི་དཀྱིལ་འཁོར་ལས་བཤད་པའི་དངོས་གྲུབ་རྣམས་ཀྱང་རྡོ་རྗེ་དབྱིངས་ཀྱི་
[4a.4]དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་ལྟ་བ་བཞིན་དུ་བྱས་ཏེ་འདི་ལས་བཤད་པའི་ཕྱག་རྒྱ་ཆེན་པོ་ལ་སོགས་པ་ཆོ་ག་ཇི་ལྟ་བ་བཞིན་དུ་བཅིངས་ལ་སྒྲུབ་པ་པོས་བསྒྲུབ་པར་བྱའོ་ཞེས་བསྟན་པར་བྱ་བའི་ཕྱིར། དེ་ནས་རྡོ་རྗེ་གསང་བའི་ཕྱག་རྒྱ་ཆེན་
[4a.5]པོ་བཅིངས་པ་བསླབ་བོ་ཞེས་བྱ་བ་ནས་བརྩམས་ཏེ། དམ་ཚིག་མཆོག་ནི་ཇི་སྙེད་པ། །གཉིས་སུ་ཕྲལ་ནས་དེ་བཞིན་ནོ། །ཞེས་བྱ་བའི་བར་གྱི་གཞུང་གིས་སྟོན་ཏོ། །གསང་བའི་དམ་ཚིག་ལས་བྱུང་བའི་ལས་ཀྱི་ཕྱག་རྒྱ་རྣམས་ས་མ་ཡ་སྟྭ་ཞེས་བརྗོད་ཅིང་སྒྲུབ་པ་པོས་བསྒྲུབ་པའི་དཀྱིལ་
[4a.6]འཁོར་དུ་བཅིང་བར་བྱའི། དུས་གཞན་དུ་ནི་མ་ཡིན་ནོ་ཞེས་བྱ་བའི་དོན་འདིས་བསྟན་པར་བྱ་བའི་ཕྱིར། དེ་ནས་འདི་རྣམས་བསྒྲུབ་པ་བཤད། །ཅེས་བྱ་བ་ནས་བརྩམས་ཏེ། རྟག་པའི་བདག་པོས་གཏང་ང་རེ། །ཞེས་བྱ་བའི་བར་གྱི་གཞུང་གིས་སྟོན་ཏོ། །གཟུངས་ཀྱི་དཀྱིལ་འཁོར་ལས་
[4a.7]གསུངས་པའི་དམ་ཚིག་དང་ཆོས་དང་ལས་དང་ཕྱག་རྒྱ་ཆེན་པོ་ཐམས་ཅད་བཛྲ་ཧཱུཾ་བནྡྷ་ཞེས་བྱ་བས་བཅིང་བར་བྱ་ཞིང་རང་གི་ལྷའི་དམ་ཚིག་གི་ཕྱག་རྒྱས་རང་གི་གནས་སུ་ངེས་པར་གྲོལ་བ་ནི། བཛྲ་མུཿཞེས་པས་བྱའོ། །ཕྱག་རྒྱ་དེ་ཐམས་ཅད་རྡོ་རྗེ་རིན་ཆེན་གྱིས་སྔ་མ་བཞིན་དུ་དབང་བསྐུར་བར་
[4b]
[4b.1]བྱ་བ་ནི། ཨོཾ་དྲྀ་ཌྷ་བཛྲ་ཀ་བ་ཙདྷྲི་ཀ་ཅེས་བྱ་བས་སོ། །དེ་བཞིན་དུ་དེ་རྣམས་ཀྱི་གོ་ཆ་བཅིང་བར་བྱས་ལ་ཨོཾ་བཛྲ་གུ་ཧྱ་ས་མ་ཡ་ཏ་ལ་ས་ཞེས་བྱ་བས་དེ་རྣམས་མཉམ་པའི་ཐལ་མོ་གསུམ་གྱིས་མཉེས་པར་བྱའོ་ཞེས་བྱ་བའི་དོན་བསྟན་པར་བྱ་བའི་ཕྱིར། དེ་ནས་ཕྱག་རྒྱ་འདི་རྣམས་བཅིང་བ་
[4b.2]ལ་སོགས་པའི་ལས་རྣམས་ཡིན་ནོ་ཞེས་བྱ་བ་ནས། ཨོཾ་གུ་ཧྱ་ས་མ་ཡ་ཏ་ལ་ས་ཞེས་བྱ་བའི་བར་གྱི་གཞུང་གིས་སྟོན་ཏོ། །གང་ཞིག་ཕྱག་རྒྱ་ཆེན་པོ་ལ་སོགས་པས་འཇིགས་ཤིང་སྐྲག་པར་གྱུར་པས་དེ་ནི་བཅིང་བ་ལ་སོགས་པའི་ལས་རྣམས་བཛྲ་ས་ཏྭ་ཞེས་བརྗོད་པར་བྱའོ་ཞེས་བྱ་བའི་དོན་བསྟན་
[4b.3]པར་བྱ་བའི་ཕྱིར། རྡོ་རྗེ་སེམས་དཔའ་ཅི་དགར་བཟླས། །ཞེས་བྱ་བ་ལ་སོགས་པས་སྟོན་ཏོ། །གཟུངས་ཀྱི་དཀྱིལ་འཁོར་གྱི་བསྡུས་པའི་དོན་ཏོ། །ཆོས་ཀྱི་ཕྱག་རྒྱ་གཙོ་བོར་གྱུར་པ་ཆོས་ཀྱི་དཀྱིལ་འཁོར་གྱི་བསྡུས་པའི་དོན་བརྗོད་པར་བྱ་སྟེ། འདིར་དང་པོ་སྦྱོར་བའི་ཏིང་ངེ་འཛིན་ནི་རྡོ་རྗེ་དབྱིངས་ཀྱི་
[4b.4]དཀྱིལ་འཁོར་དུ་གསུངས་པ་ཉིད་ཡིན་ནོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་རྡོ་རྗེ་ཕྲ་མོའི་ཡེ་ཤེས་ཀྱི་དང་ཞེས་བྱ་བ་ནས་བརྩམས་ཏེ། རང་གི་སྙིང་པོའི་ཏིང་ངེ་འཛིན་ལ་མཉམ་པར་གཞག་སྟེ་བཞུགས་སོ་ཞེས་བྱ་བའི་བར་གྱི་གཞུང་གིས་ཆོས་ཀྱི་དཀྱིལ་འཁོར་གྱི་དཀྱིལ་
[4b.5]འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་བསྟན་པ་ཡིན་ནོ། །དེ་ནས་བསྡུ་བ་དང་བྱིན་གྱིས་བརླབས་པ་ནས་བརྩམས་པ་དེ་ནི་དེ་བཞིན་དུ་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡིན་པར་ཤེས་པར་བྱའོ། །ཆོས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་
[4b.6]ཆེན་པོ་ལ་སོགས་པ་བསྒྲུབ་པ་ནི། ཆོས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པར་བྱའོ་ཞེས་བསྟན་པར་བྱ་བའི་ཕྱིར། དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་ཏིང་ངེ་འཛིན་དང་། ཡེ་ཤེས་དང་མངོན་པར་ཤེས་པ་བསྒྲུབ་པར་བྱ་བའི་ཕྱིར་ཞེས་བྱ་
[4b.7]བ་ནས་བརྩམས་ཏེ། ཡེ་ཤེས་ཀྱི་མཚན་མ་ལག་ཏུ་བྱིན་ནས་ཞེས་བྱ་བའི་བར་གྱིས་གཞུང་གི་བཤད་པས་ནི། སློབ་དཔོན་གྱི་ལས་ཀྱི་ཆོ་ག་དང་ཆོས་ཀྱི་དཀྱིལ་འཁོར་དུ་འཇུག་པའི་ཆོ་ག་བསྟན་པར་མཛད་པ་ཡིན་ནོ། །དམ་ཚིག་དང་དབང་བསྐུར་བ་ཐོབ་པ་དེ་རྣམས་ལ་སློབ་དཔོན་གྱིས་
[5a]
[5a.1]ཇི་ལྟར་མངོན་པར་འདོད་པའི་ཆོས་ཀྱི་དཀྱིལ་འཁོར་ལས་བཤད་པའི་དངོས་གྲུབ་བསྟན་པར་བྱའོ་ཞེས་ཁོང་དུ་ཆུད་པར་བྱ་བའི་ཕྱིར། རང་གི་སེམས་ལས་སུ་རུང་བར་བྱ་བའི་ཕྱིར་ཕྱག་རྒྱ་ཆེན་པོའི་ཡེ་ཤེས་བསླབ་པོ་ཞེས་བྱ་བ་ནས་བརྩམས་ཏེ། ལས་རྣམས་
[5a.2]ཐམས་ཅད་དེས་གྲུབ་བོ་ཞེས་བྱ་བའི་བར་གྱི་གཞུང་གིས་སྟོན་ཏོ། །ཆོས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་རྣམས་ཀྱང་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་ལྟ་བ་བཞིན་དུ་བསྐྱེད་ནས། དེའི་རྗེས་ལ་ཆོས་ཀྱི་
[5a.3]དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་ལ་སོགས་པ་བཅིངས་ཏེ་བསྒྲུབ་པར་བྱའོ་ཞེས་བསྟན་པར་བྱ་བའི་ཕྱིར། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་རྡོ་རྗེར་བྱིན་གྱིས་བརླབས་ཞེས་བྱ་བའི་ཏིང་ངེ་འཛིན་གྱི་ཕྱག་རྒྱའི་ཡེ་ཤེས་བསླབ་བོ་ཞེས་བྱ་བ་ནས་བརྩམས་ཏེ། གཉིས་
[5a.4]སུ་བྱས་ནས་སྦྱར་བར་བྱ། །ཞེས་བྱ་བའི་བར་གྱི་གཞུང་གིས་སྟོན་ཏོ། །ཆོས་ཀྱི་དཀྱིལ་འཁོར་གྱི་བསྡུས་པའི་དོན་ཡིན་ནོ། །ལས་ཀྱི་ཕྱག་རྒྱ་གཙོ་བོར་གྱུར་པ་ལས་ཀྱི་དཀྱིལ་འཁོར་གྱི་བསྡུས་པའི་དོན་བརྗོད་པར་བྱ་སྟེ་འདིར་དང་པོར་སྦྱོར་བའི་ཏིང་ངེ་འཛིན་ནི་རྡོ་རྗེ་དབྱིངས་ཀྱི་དཀྱིལ་
[5a.5]འཁོར་ཆེན་པོ་ལས་གསུངས་པ་ཉིད་ཡིན་ནོ། །དེ་ནས་བཅོམ་ལྡན་འདས་ཀྱིས་དེ་བཞིན་གཤེགས་པ་ཐམས་ཅད་ཀྱི་མཆོད་པ་བླ་ན་མེད་པའི་ཆོ་ག་རྒྱས་པ་ཞེས་བྱ་བ་ནས་བརྩམས་ཏེ། དེ་བཞིན་གཤེགས་པ་ཐམས་ཅད་ཀྱི་ལས་ཀྱི་མཆོད་པའོ་ཞེས་བྱ་བའི་བར་གྱིས་གཞུང་གི་བཤད་པས་ནི་
[5a.6]ལས་ཀྱི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་གི་ཏིང་ངེ་འཛིན་ཏོ། །དེ་ནས་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་གསུངས་པ་བཞིན་དུ་བལྟ་བར་བྱའོ། །ལས་ཀྱི་དཀྱིལ་
[5a.7]འཁོར་ལས་གསུངས་པའི་བསྒྲུབ་པ་ནི་ལས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པར་བྱའོ་ཞེས་བྱ་བའི་ཆོ་ག་བསྟན་པར་བྱ་བའི་ཕྱིར། དེ་ནས་འདིར་དེ་བཞིན་གཤེགས་པ་ཐམས་ཅད་མ་ལུས་ཤིང་ལུས་པ་མེད་པ་ཐམས་ཅད་ལ་མཆོད་པ་བྱེད་པའི་ལས་ཀྱི་དཀྱིལ་འཁོར་རྡོ་རྗེ་
[5b]
[5b.1]ཞེས་བྱ་བ་ནས་བརྩམས་ཏེ། གཞན་གྱིས་ལྟ་སྨོས་ཀྱང་ཅི་དགོས་ཞེས་བྱ་བའི་བར་གྱི་གཞུང་གིས་སློབ་དཔོན་གྱི་ལས་ཀྱི་ཆོ་ག་དང་། ལས་ཀྱི་དཀྱིལ་འཁོར་དུ་འཇུག་པའི་ཆོ་ག་བསྟན་པར་མཛད་པ་ཡིན་ནོ། །དམ་ཚིག་དང་དབང་བསྐུར་བ་ཐོབ་པ་དེ་རྣམས་ལ་སློབ་དཔོན་གྱིས་ལས་ཀྱི་དཀྱིལ་
[5b.2]འཁོར་ལས་བཤད་པའི་དངོས་གྲུབ་ཇི་ལྟར་མངོན་པར་འདོད་པ་དག་བཤད་པར་བྱའོ་ཞེས་བྱ་བ་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་ཆེན་པོའི་སེམས་བསྒྲུབ་པའི་མཆོད་པའི་ཕྱག་རྒྱའི་ཡེ་ཤེས་བསླབ་བོ་ཞེས་བྱ་བ་ནས་བརྩམས་ཏེ། ཀརྨ་བཛྲ་ཞེས་བྱ་བའི་བར་གྱི་གཞུང་གིས་
[5b.3]སྟོན་ཏོ། །ལས་ཀྱི་དཀྱིལ་འཁོར་ལས་བཤད་པའི་དངོས་གྲུབ་ཀྱང་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་དེ་ལས་བཤད་པ་ལྟར་ཇི་ལྟ་བ་བཞིན་དུ་བསྐྱེད་ནས། དེའི་རྗེས་ལ་ལས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་
[5b.4]ཆེན་པོ་ལ་སོགས་པ་བཅིངས་ལ་བསྒྲུབ་པར་བྱའོ་ཞེས་བྱ་བ་འདི་བསྟན་པར་བྱ་བའི་ཕྱིར། དེ་ནས་དེ་བཞིན་གཤེགས་པ་ཐམས་ཅད་ཀྱི་མཆོད་པའི་ཕྲིན་ལས་ཀྱི་ཡེ་ཤེས་ཀྱི་ཕྱག་རྒྱ་ཞེས་བྱ་བ་ནས་བརྩམས་ཏེ། ལས་ཀྱི་ཕྱག་རྒྱ་མདོར་བསྡུས་ནས། །ལས་ཀྱི་ཕྱག་རྒྱ་གཉིས་སུ་བྱ། ། 
[5b.5]ཞེས་བྱ་བའི་བར་གྱི་གཞུང་གིས་བསྟན་ཏོ། །ལས་ཀྱི་དཀྱིལ་འཁོར་མདོར་བསྡུས་པའི་དོན་ཏོ། །རྡོ་རྗེ་དབྱིངས་ཀྱི་དུམ་བུ་ལས་གསུངས་པ་རྡོ་རྗེ་སེམས་དཔའ་ལ་སོགས་པའི་དཀྱིལ་འཁོར་ཐམས་ཅད་དུ་བཤད་པའི་དོན་བསྡུས་པར་གྱུར་པའི་སེམས་ཅན་བར་མ་ལ་མངོན་པར་སྲེད་པ་
[5b.6]རྗེས་སུ་འཛིན་པར་བྱེད་པའི་ཕྱག་རྒྱ་བཞི་པའི་དཀྱིལ་འཁོར་གྱི་དོན་བརྗོད་པར་བྱ་སྟེ། འདིར་ཡང་དང་པོ་སྦྱོར་བའི་ཏིང་ངེ་འཛིན་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པ་ཡིན་ནོ། །དེ་ནས་བཅོམ་ལྡན་འདས་རྣམ་པར་སྣང་མཛད་དེ་བཞིན་གཤེགས་པས་ཞེས་བྱ་བ་ནས་བརྩམས་
[5b.7]ཏེ། ཨོཾ་བཛྲ་ཀརྨ་མུཥྟི་ཧཾ་ཞེས་བྱ་བའི་བར་གྱི་བཤད་པས་ནི་དཀྱིལ་འཁོར་གྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་ལྔ་པོ་གསུངས་པ་ཡིན་ནོ། །སྔ་མ་བཞིན་དུ་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ། ལས་ཀྱི་མཆོག་གི་ཏིང་ངེ་འཛིན་ལྔ་པོ་གསུངས་པ་ཡིན་ནོ། །རྡོ་རྗེ་དབྱིངས་
[6a]
[6a.1]ཀྱི་དཀྱིལ་འཁོར་ལས་གསུངས་པའི་དངོས་གྲུབ་ཐམས་ཅད་ཀྱང་ཕྱག་རྒྱ་བཞི་པའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་བས་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་ཕྱག་ན་རྡོ་རྗེས་ཞེས་བྱ་བ་ནས་བརྩམས་
[6a.2]ཏེ། དཀྱིལ་འཁོར་སྟོན་ཏོ་ཞེས་བྱ་བའི་བར་གྱི་གཞུང་གིས་ནི་སློབ་དཔོན་གྱི་ལས་ཀྱི་ཆོ་ག་དང་། ཕྱག་རྒྱ་བཞི་པའི་དཀྱིལ་འཁོར་དུ་འཇུག་པའི་ཆོ་ག་རྒྱས་པར་བསྟན་པར་མཛད་པ་ཡིན་ནོ། །ཕྱག་རྒྱ་བཞི་པའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པ་དེ་ལ། སློབ་དཔོན་
[6a.3]གྱིས་རྡོ་རྗེ་དབྱིངས་ཀྱི་དུམ་བུ་ལས་གསུངས་པའི་དངོས་གྲུབ་གང་ཡང་རུང་བ་བཤད་པར་བྱའོ་ཞེས་ཁོང་དུ་ཆུད་པར་བྱ་བའི་ཕྱིར། དེ་ནས་དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱའི་དམ་ཚིག་སྨྲོས་ཤིག་ཅེས་བྱ་བ་ནས་བརྩམས་ཏེ། རྡོ་རྗེ་དགོས་མཆོག་དཀྱིལ་འཁོར་རོ། །ཞེས་
[6a.4]བྱ་བའི་བར་གྱི་ཆོ་གས་བསྟན་པ་ཡིན་ནོ། །རྡོ་རྗེ་དབྱིངས་ལས་གསུངས་པའི་དངོས་གྲུབ་ཐམས་ཅད་ཀྱང་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་སྐད་བཤད་པ་བཞིན་དུ་བསྐྱེད་ལ་བསྒྲུབ་པར་བྱའོ་ཞེས་བྱ་བ་འདི་བསྟན་པར་བྱ་
[6a.5]བའི་ཕྱིར། དེ་ནས་རྡོ་རྗེ་སེམས་དཔའ་ལ་སོགས་པའི་ཕྱག་རྒྱ་བཞི་བསླབས་ནས་ཞེས་བྱ་བ་ལ་སོགས་པ་བསྟན་པར་མཛད་པ་ཡིན་ནོ། །ཇི་ལྟར་རྣམ་པར་སྣང་མཛད་ཀྱི་ཕྱག་རྒྱ་བཞི་པའི་དཀྱིལ་འཁོར་དུ་དངོས་གྲུབ་ཐམས་ཅད་བསྡུས་པར་གྱུར་པ། དེ་བཞིན་དུ་དེ་བཞིན་གཤེགས་
[6a.6]པ་མི་བསྐྱོད་པ་ལ་སོགས་པ་དེ་བཞིན་གཤེགས་པ་བཞིའི་དཀྱིལ་འཁོར་ཡང་དེ་དང་འདྲའོ་ཞེས་བྱ་བ་འདི་བསྟན་པར་བྱ་བའི་ཕྱིར། རྡོ་རྗེ་དངོས་གྲུབ་ཅེས་བྱ་བ་ནས་བརྩམས་ཏེ། དངོས་གྲུབ་ཐམས་ཅད་ཀྱང་འགྲུབ་བོ་ཞེས་བྱ་བའི་བར་གྱི་གཞུང་གིས་བསྟན་པ་ཡིན་ནོ། །དཀྱིལ་འཁོར་
[6a.7]འདི་དག་ལ་ཕྱིའི་ཡོ་བྱད་མེད་ཀྱང་སེམས་ཀྱིས་བརྟག་པར་བྱའོ་ཞེས་རྣལ་འབྱོར་གཙོ་བོ་ཡིན་པར་བསྟན་པར་བྱ་བའི་ཕྱིར། དེ་ལྟར་རས་དང་རྩིག་པ་དང་ནམ་མཁའ་དང་གནས་ཐམས་ཅད་དུ་བྲིས་ན་དངོས་གྲུབ་ཐམས་ཅད་གྲུབ་བོ་ཞེས་བསྟན་པ་ཡིན་ནོ། །རྒྱུད་འདི་སྒྲུབ་པར་བྱེད་པ་
[6b]
[6b.1]དག་ལ་སྤྲོ་བ་བསྐྱེད་པར་བྱ་བའི་ཕྱིར་ཕན་ཡོན་སྟོན་པར་མཛད་པ་ནི་དཀྱིལ་འཁོར་དུ་ཞུགས་པ་ནས་བརྩམས་ཏེ་ཞེས་བྱ་བ་ནས། ལོ་གཅིག་གིས་མཆོག་འགྲུབ་བོ་ཞེས་བྱ་བའི་བར་གྱི་གཞུང་གིས་སྟོན་ཏོ། །ཕྱག་རྒྱ་བཞི་པའི་དཀྱིལ་འཁོར་གྱི་བསྡུས་པའི་དོན་ཏོ། །མདོར་བསྡུས་པ་ལ་
[6b.2]དགའ་བའི་སེམས་ཅན་རྣམས་རྗེས་སུ་འཛིན་པར་བྱེད་པ་རྡོ་རྗེ་དབྱིངས་ཀྱི་དཀྱིལ་འཁོར་ལས་གསུངས་པའི་དཀྱིལ་འཁོར་ཐམས་ཅད་ཀྱི་དངོས་གྲུབ་བསྡུས་པར་གྱུར་པ། ཕྱག་རྒྱ་གཅིག་པའི་དཀྱིལ་འཁོར་གྱི་བསྡུས་པའི་དོན་བརྗོད་པར་བྱ་སྟེ། འདིར་དང་པོ་སྦྱོར་བའི་ཏིང་ངེ་འཛིན་ནི་རྡོ་རྗེ་
[6b.3]དབྱིངས་ཀྱི་དཀྱིལ་འཁོར་ཆེན་པོར་གསུངས་པ་ཡིན་ནོ། །དེ་ནས་བཅོམ་ལྡན་འདས་རྣམ་པར་སྣང་མཛད་ཅེས་བྱ་བ་ནས་བརྩམས་ཏེ། བཛྲ་ས་ཏྭ་ཞེས་བྱ་བའི་བར་གྱི་གཞུང་གིས་ནི། ཕྱག་རྒྱ་གཅིག་པའི་དཀྱིལ་འཁོར་གྱི་རྒྱལ་པོ་མཆོག་གི་ཏིང་ངེ་འཛིན་བསྟན་པ་ཡིན་ནོ། ། 
[6b.4]སྔ་མ་བཞིན་དུ་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ། ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡིན་པར་ཤེས་པར་བྱའོ། །རྡོ་རྗེ་དབྱིངས་ཀྱི་དུམ་བུར་གསུངས་པའི་དངོས་གྲུབ་ཐམས་ཅད་ཀྱང་ཕྱག་རྒྱ་གཅིག་པའི་དཀྱིལ་འཁོར་དུ་དམ་ཚིག་དང་དབང་བསྐུར་བ་
[6b.5]ཐོབ་བས་བསྒྲུབ་པར་བྱའོ་ཞེས་བྱ་བའི་དོན་བསྟན་པར་བྱ་བའི་ཕྱིར་དེ་ནས་བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ཞེས་བྱ་བ་ནས་དུས་མ་ཡིན་པར་འཆི་བར་གྱུར་ཏ་རེ་ཞེས་བསྒོ་བར་བྱའོ་ཞེས་བྱ་བའི་གཞུང་གིས་ནི་སློབ་དཔོན་གྱི་ལས་ཀྱི་ཆོ་ག་དང་། ཕྱག་
[6b.6]རྒྱ་གཅིག་པའི་དཀྱིལ་འཁོར་དུ་འཇུག་པའི་ཆོ་ག་སྟོན་ཏོ། །ཕྱག་རྒྱ་གཅིག་པའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པ་དེ་རྣམས་ལ་བསྒྲུབ་པའི་ཡེ་ཤེས་བསླབ་པར་བྱའོ་ཞེས་བྱ་བ་འདི་བསྟན་པར་བྱ་བའི་ཕྱིར། དེ་ནས་དཀྱིལ་འཁོར་ཐམས་ཅད་ཀྱི་རྡོ་རྗེ་སེམས་
[6b.7]དཔའི་དངོས་གྲུབ་དམ་པ་བསྒྲུབ་པའི་ཡེ་ཤེས་བསླབ་བོ་ཞེས་བྱ་བ་ལ་སོགས་པས་སྟོན་ཏོ། །རྒྱུད་ཐམས་ཅད་ལས་གསུངས་པའི་དངོས་གྲུབ་ནི་དམ་ཚིག་ཡོངས་སུ་སྲུང་བར་བྱེད་པ་ལ་འགྲུབ་པར་འགྱུར་རོ་ཞེས་བསྟན་པར་བྱ་བའི་ཕྱིར། དེ་ནས་དཀྱིལ་འཁོར་ཐམས་ཅད་ཀྱི་གསང་
[7a]
[7a.1]བའི་དམ་ཚིག་ཅེས་བྱ་བ་ནས་དམ་ཚིག་གི་སྡོམ་པ་སྦྱིན་པར་བྱའོ་ཞེས་བྱ་བའི་གཞུང་གིས་སྟོན་ཏོ། །རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་ཇི་སྐད་གསུངས་པའི་དངོས་གྲུབ་རྣམས་ཀྱང་རང་གི་ལྷའི་ཕྱག་རྒྱ་བཞི་དང་ལྡན་པའི་ལྷའི་རྣལ་འབྱོར་བྱས་ནས་
[7a.2]བསྒྲུབ་པར་བྱའོ་ཞེས་བསྟན་པར་བྱ་བའི་ཕྱིར། དེ་ནས་རྡོ་རྗེ་སེམས་དཔའི་ཕྱག་རྒྱ་ཆེན་པོ་ལ་སོགས་པ་བཞི་བཅིང་བ་བསླབ་པར་བྱའོ་ཞེས་བྱ་བའི་གཞུང་གིས་སྟོན་ཏོ། །དངོས་གྲུབ་ཀྱང་དེ་བཞིན་ནོ་ཞེས་བྱ་བ་ལ་སོགས་པའི་གཞུང་གི་དོན་ནི་སྔ་མ་ཁོ་ན་བཞིན་དུ་ཤེས་པར་བྱའོ། ། 
[7a.3]ཕྱག་རྒྱ་གཅིག་པའི་དཀྱིལ་འཁོར་བསྡུས་པའི་དོན་ཏོ། །རྡོ་རྗེ་དབྱིངས་ཀྱི་དུམ་བུ་འདི་ཐམས་ཅད་ཀྱང་དེ་བཞིན་གཤེགས་པའི་རིགས་ཡིན་ཞིང་དེ་བཞིན་གཤེགས་པ་རྣམས་ལས་སྐྱེས་པའི་ཕྱིར་དང་། བྱང་ཆུབ་ཀྱི་སེམས་ལས་བྱུང་བ་ཡིན་པའི་ཕྱིར་ཕྱག་རྒྱ་ཆེན་པོ་ཞེས་བྱ་བར་བཤད་
[7a.4]ཅིང་། འདོད་ཆགས་ཀྱིས་འདོད་ཆགས་སྤང་བར་བྱ་བའི་སྤྱོད་པ་བསྟན་པའི་ཕྱིར་གསུངས་པ་ཡིན་ནོ། །དེ་བཞིན་གཤེགས་པ་ཐམས་ཅད་ཀྱི་བཀའ་བསྒོ་བའི་རྗེས་སུ་འཇུག་པའི་མཚན་ཉིད་དམ་ཚིག་གི་ཕྱག་རྒྱའི་རང་བཞིན་རྡོ་རྗེ་རིགས་ཀྱི་བསྡུས་པའི་དོན་བརྗོད་པར་བྱ་སྟེ། དེ་ལ་
[7a.5]འདིར་དང་པོ་སྦྱོར་བའི་ཏིང་ངེ་འཛིན་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་གསུངས་པའི་རྡོ་རྗེ་སེམས་དཔའ་སྤྲུལ་པ་ལ་སོགས་པ་ཉིད་ཡིན་པར་ཤེས་པར་བྱའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཡང་གཅིག་ཏུ་འདུས་པར་གྱུར་ཏེ། དེ་བཞིན་གཤེགས་པ་
[7a.6]ཐམས་ཅད་ཀྱི་འཁོར་ལོ་ཆེན་པོ་བསྐོར་བ་ལ་མཚན་བརྒྱ་རྩ་བརྒྱད་པ་འདིས་གསོལ་བ་བཏབ་བོ་ཞེས་བྱ་བ་ནས་བརྩམས་ཏེ། རང་གི་རིགས་ནི་སྐྱེད་པར་མཛོད། །ཅེས་བྱ་བའི་བར་གྱི་གཞུང་གིས་ནི། དེ་བཞིན་གཤེགས་པ་ཐམས་ཅད་ཀྱིས་གསོལ་བ་བཏབ་པ་སྟོན་ཏོ། །འདིའི་
[7a.7]རབ་ཏུ་དབྱེ་བ་དེའི་རྗེས་སུ་འཇུག་པའི་མཚན་ཉིད་དམ་ཚིག་གི་ཕྱག་རྒྱའི་དབྱེ་བ་བཞི་བརྗོད་པར་བྱ་སྟེ། དེ་ནས་དེ་བཞིན་གཤེགས་པ་ཐམས་ཅད་ཀྱི་གཙོ་བོ་ཕྱག་ན་རྡོ་རྗེ་ཞེས་བྱ་བ་ནས་བརྩམས་ཏེ། དྲི་མ་མེད་པའི་ཁྲོ་བོར་གྱུར། །ཞེས་བྱ་བའི་བར་གྱི་གཞུང་གིས་ནི་རྡོ་རྗེའི་རིགས་སྤྲུལ་
[7b]
[7b.1]པའི་ཕྱིར་དང་། བཀའ་བསྒོ་བའི་རྗེས་སུ་འཇུག་པ་སྟོན་ཏོ། །དེ་ནས་བཅོམ་ལྡན་འདས་རྣམ་པར་སྣང་མཛད་ཅེས་བྱ་བ་ནས། ཡང་བཀའ་ནོད་ཅིང་བཞུགས་སོ་ཞེས་བྱ་བའི་བར་གྱི་གཞུང་གིས་ནི་རྡོ་རྗེ་རིགས་ཀྱི་བདག་པོ་སྤྲུལ་པ་དང་། དབང་བསྐུར་བ་དང་། དེ་བཞིན་གཤེགས་
[7b.2]པ་བཀའ་བསྒོ་བའི་རྗེས་སུ་འཇུག་པ་སྟོན་ཏོ། །དེ་ནས་བཅོམ་ལྡན་འདས་ཞེས་བྱ་བ་ནས། དམ་ཚིག་ཀྱང་ལོང་ཤིག་ཅེས་བྱ་བའི་བར་གྱི་གཞུང་གིས་ནི། ཁམས་གསུམ་པ་དགུག་པ་དང་། བཀའ་བསྒོ་བ་དང་། དེའི་རྗེས་སུ་འཇུག་པ་སྟོན་ཏོ། །དེ་ནས་ཕྱག་ན་རྡོ་རྗེ་ཁྲོ་བོ་ཆེན་པོའི་
[7b.3]རྒྱལ་པོ་ཞེས་བྱ་བ་ནས་ལྟ་ཞིང་ལངས་སོ་ཞེས་བྱ་བའི་བར་གྱི་གཞུང་གིས་ནི་ཁམས་གསུམ་གྱི་འཁོར་ལོ་བཏུལ་བ་དང་། བཀའ་བསྒོ་བ་དང་། ཁམས་གསུམ་པ་བཏུལ་བ་སྟོན་ཏོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ལ་
[7b.4]བཀའ་སྩལ་པ་ཞེས་བྱ་བ་ནས། ཞབས་ཀྱི་དྲུང་དུ་གཞག་གོ་ཞེས་བྱ་བའི་བར་གྱིས་དབང་ཕྱུག་ཆེན་པོ་ལ་སྲོག་བྱིན་པ་དང་། བཀའ་བསྒོ་བ་དང་། དེའི་རྗེས་སུ་འཇུག་པ་དང་། ཡང་དག་པར་སྦྱངས་པའི་མཚན་མ་དང་། དགུག་པ་རྣམས་སྟོན་པ་ཡིན་ནོ། །དེ་ནས་
[7b.5]བྱང་ཆུབ་སེམས་དཔའ་ཕྱག་ན་རྡོ་རྗེས་ཞེས་བྱ་བ་ནས་བདག་ཉིད་ཆེན་པོ་དེ་བཏུལ་ལོ་ཞེས་སྒྲ་ཆེན་པོ་ཕྱུང་ངོ་ཞེས་བྱ་བའི་བར་གྱིས་ནི་དབང་ཕྱུག་ཆེན་པོ་ལ་ཡང་དག་པར་སྦྱང་བའི་དོན་དུ་ཚར་གཅད་པ་དང་། བཀའ་བསྒོ་བས་དེའི་རྗེས་སུ་འཇུག་པ་སྟོན་ཏོ། །དེ་ནས་བཅོམ་ལྡན་
[7b.6]འདས་ཀྱིས་ལྷ་ཆེན་པོ་ཞེས་བྱ་བ་ནས། མྱ་ངན་ལས་ནི་འདས་པར་གཞག །ཅེས་བྱ་བའི་བར་གྱི་གཞུང་གིས་ནི། དབང་ཕྱུག་ཆེན་པོ་ལ་བབས་པ་དང་། སྡུག་བསྔལ་ཉེ་བར་ཞི་བ་དང་། བླ་ན་མེད་པའི་བྱང་ཆུབ་ཐོབ་པར་གསུངས་པ་ཡིན་ནོ། །དེ་ནས་བྱང་ཆུབ་སེམས་
[7b.7]དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ཞེས་བྱ་བ་ནས་བུད་མེད་ཐམས་ཅད་ཀྱིའོ་ཞེས་བྱ་བའི་བར་གྱི་གཞུང་གིས་ནི་ཁམས་གསུམ་གྱི་འཁོར་ལོ་མ་ལུས་པ་དཀྱིལ་འཁོར་དུ་བཅུག་སྟེ། དབང་བསྐུར་བ་དང་། རང་གི་བཀའ་བསྒོ་བ་ལ་ངེས་པར་སྦྱར་བ་གསུངས་པ་ཡིན་ནོ། །དེ་ནས་བཅོམ་
[8a]
[8a.1]ལྡན་འདས་ཕྱག་ན་རྡོ་རྗེ་ཞེས་བྱ་བ་ནས། རྒྱ་མཚོ་ཆེན་པོར་ལྟུང་ངོ་ཞེས་བྱ་བའི་བར་གྱི་གཞུང་གིས་ནི། འབྱུང་པོ་དང་གདོན་ཐམས་ཅད་དགུག་པ་དང་། བཀའ་བསྒོ་བ་དང་དེ་རྣམས་ཀྱི་དགུག་པ་དང་། འཆིང་བ་རྣམ་པར་སྦྱོང་བ་གསུངས་པ་ཡིན་ནོ། །དེ་ནས་
[8a.2]བྱང་ཆུབ་སེམས་དཔའ་ཕྱག་ན་རྡོ་རྗེ་ཞེས་བྱ་བ་ནས། ངན་སོང་དེ་རྣམས་རང་གི་གནས་སུ་དོང་ངོ་ཞེས་བྱ་བའི་བར་གྱི་གཞུང་གིས་ནི། མཁའ་འགྲོ་མ་ལ་སོགས་པའི་གདོན་ཐམས་ཅད་དགུག་གནས་བཀའ་བསྒོ་བ་དང་དེ་དགུག་པ་དང་། རང་གི་བསྒོ་བ་ལ་ངེས་པར་སྦྱར་བར་གསུངས་པ་ཡིན་ནོ། ། 
[8a.3]དེ་ནས་བཅོམ་ལྡན་འདས་ཕྱག་ན་རྡོ་རྗེས་ཞེས་བྱ་བ་ནས་སླར་དོང་ངོ་ཞེས་བྱ་བའི་བར་གྱི་གཞུང་གིས་ནི་རིམས་ལ་སོགས་པའི་ནད་ཐམས་ཅད་བཀུག་སྟེ། བཀའ་བསྒོ་བ་དང་། དགུག་ཅིང་དེ་རྣམས་བསལ་བ་སྟོན་ཏོ། །ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་
[8a.4]ནས། ངན་སོང་དེ་རྣམས་རྒྱ་མཚོ་ཆེན་པོར་བོར་རོ་ཞེས་བྱ་བའི་བར་གྱི་གཞུང་གིས་ནི་ངན་སོང་གསུམ་པོ་དགུག་ཅིང་བཀའ་བསྒོ་བ་དང་། བཀུག་ནས་དེ་རྣམ་པར་སྦྱང་བ་གསུངས་པ་ཡིན་ནོ། །གཞུང་འདི་དག་གིས་རྡོ་རྗེ་ཁྲོ་བོའི་དཀྱིལ་འཁོར་ཆེན་པོའི་དཀྱིལ་འཁོར་རྒྱལ་པོ་མཆོག་ཅེས་བྱ་
[8a.5]བའི་ཏིང་ངེ་འཛིན་གཉིས་པ་བསྟན་ཏོ། །དེ་ནས་བསྡུ་བ་དང་བྱིན་གྱིས་བརླབས་པ་སྔོན་དུ་འགྲོ་བས་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་སྔ་མ་བཞིན་དུ་ཤེས་པར་བྱའོ། །ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོར་དམ་ཚིག་དང་དབང་བསྐུར་བ་ཐོབ་པས་ཀྱང་། 
[8a.6]དེ་ལས་གསུངས་པའི་དངོས་གྲུབ་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཡང་བཅོམ་ལྡན་འདས་ཕྱག་ན་རྡོ་རྗེས་འདི་སྐད་ཅེས་གསོལ་ཏོ་ཞེས་བྱ་བ་ནས་དེ་ལ་ཀྱེ་ཞེས་བྱ་བའི་སྒྲ་དང་སྦྱར་བར་བྱའོ་ཞེས་བྱ་བའི་བར་གྱིས་ནི། སློབ་དཔོན་གྱི་ལས་ཀྱི་ཆོ་ག་དང་། ཁམས་
[8a.7]གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོར་འཇུག་པའི་ཆོ་ག་སྟོན་ཏོ། །ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོར་དམ་ཚིག་དང་དབང་བསྐུར་བ་ཐོབ་པ་ལ་སློབ་དཔོན་གྱིས་ཇི་ལྟར་མངོན་པར་འདོད་པའི་དངོས་གྲུབ་ཀྱི་ཡེ་ཤེས་བསླབ་པར་བྱའོ་ཞེས་བྱ་བའི་དོན་འདི་བསྟན་
[8b]
[8b.1]པར་བྱ་བའི་ཕྱིར། དེ་ནས་ཡེ་ཤེས་རྣམས་བསྐྱེད་དེ། །ཞེས་བྱ་བ་ནས་བརྩམས་ཏེ། ཧཱུཾ་ཧཾ་ཞེས་བྱ་བའི་བར་གྱི་གཞུང་གིས་བསྟན་ཏོ། །ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་དངོས་གྲུབ་རྣམས་ནི་ཁམས་གསུམ་རྣམ་པར་རྒྱལ་བའི་དཀྱིལ་འཁོར་
[8b.2]ཆེན་པོ་ལས་གསུངས་པའི་དངོས་གྲུབ་རང་གི་ལྷའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་ལྟ་བ་བཞིན་དུ་བསྐྱེད་ལ་བསྒྲུབ་པར་བྱའོ་ཞེས་བྱ་བ་དང་། སྒྲུབ་པ་པོ་རྣམས་སྤྲོ་བ་བསྐྱེད་པར་བྱ་བའི་ཕྱིར་ཕྱག་རྒྱ་རྣམས་ཀྱི་འབྲས་བུ་བཤད་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། 
[8b.3]དེ་ནས་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོའི་དམ་ཚིག་གི་དེ་ཁོ་ན་ཉིད་ཀྱི་ཕྱག་རྒྱའི་ཡེ་ཤེས་བསླབ་པའོ་ཞེས་བྱ་བ་ནས་བརྩམས་ཏེ། ཕྱག་རྒྱ་ཐམས་ཅད་ཀྱི་ཆོ་གའོ་ཞེས་བྱ་བའི་བར་གྱི་གཞུང་གིས་སྟོན་ཏོ། །རྡོ་རྗེ་སེམས་དཔའ་ལ་སོགས་པ་ནས་རྡོ་རྗེ་འབེབས་
[8b.4]པའི་བར་གྱིས་ཁྲོ་བོའི་ཟློས་པ་པོ་རྣམས་ཀྱིས་རྡོ་རྗེ་ཧཱུཾ་མཛད་དུ་བྱས་ནས་ལས་ཀྱི་ཚོགས་རྣམས་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་འདིར་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོའི་སྤྱིའི་ཕྱག་རྒྱ་བཅིང་བ་བཤད་དོ་ཞེས་བྱ་བ་ནས་བརྩམས་
[8b.5]ཏེ། སྐད་ཅིག་གིས་ནི་སྡིག་དྲལ་ལོ། །ཞེས་བྱ་བའི་བར་གྱི་གཞུང་གིས་སྟོན་ཏོ། །རིགས་ཐམས་ཅད་ཀྱི་དཀྱིལ་འཁོར་བརྟག་པར་བྱ་བའི་ཕྱིར་སྤྱིའི་ཆོ་ག་ནི་དེ་ནས་ཞེས་བྱ་བ་ནས། སྒོ་དབྱེ་བའི་མཆོག་ཡིན་ནོ་ཞེས་བྱ་བའི་བར་གྱི་གཞུང་གིས་སྟོན་ཏོ། །ཁམས་གསུམ་རྣམ་པར་རྒྱལ་བའི་
[8b.6]དཀྱིལ་འཁོར་ཆེན་པོར་གསུངས་པའི་མཚན་མ་ཐོབ་ནས་ནི། བརྐྱང་བསྐུམ་གྱི་ཚུལ་དུ་བྱ་སྟེ། ཁྲོ་བོ་ཡི་ནི་སྐད་འབྱིན་ཅིང་། །ཁྲོ་ཞིང་ཁྲོ་བའི་ལྟ་བས་ནི། །ལས་རྣམས་ཐམས་ཅད་བསྒྲུབ་པར་བྱ། །ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོའི་བསྡུས་པའི་དོན་ཏོ། ། 
[8b.7]ཁམས་གསུམ་རྣམ་པར་རྒྱལ་བའི་དུམ་བུ་ལས། ཕྱག་རྒྱ་ཆེན་པོ་གཙོ་བོར་གྱུར་པ་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོའི་བསྡུས་པའི་དོན་བཤད་ནས། ད་ནི་དམ་ཚིག་གི་ཕྱག་རྒྱ་གཙོ་བོར་གྱུར་པ་གཟུངས་ཀྱི་དཀྱིལ་འཁོར་གྱི་བསྡུས་པའི་དོན་བཤད་པར་བྱའོ། །འདིར་
[9a]
[9a.1]དང་པོ་སྦྱོར་བའི་ཏིང་ངེ་འཛིན་ནི་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པ་ཉིད་ཡིན་ནོ། །དེ་ནས་བཅོམ་ལྡན་འདས་ཞེས་བྱ་བ་ནས་བརྩམས་ཏེ། ཧྲཱིཿཞེས་བྱ་བའི་བར་གྱི་གཞུང་གིས་ནི་ཁམས་གསུམ་རྣམ་པར་རྒྱལ་བའི་གཟུངས་
[9a.2]ཀྱི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་བསྟན་པ་ཡིན་ནོ། །དེ་ནས་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ། འདིར་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡང་དེ་བཞིན་དུ་ཤེས་པར་བྱའོ། །གཟུངས་ཀྱི་
[9a.3]དཀྱིལ་འཁོར་ལས་གསུངས་པའི་དངོས་གྲུབ་བསྒྲུབ་པས་ནི་གཟུངས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཡང་ཕྱག་ན་རྡོ་རྗེ་ཞེས་བྱ་བ་ནས། བཛྲ་བནྡྷ་ཞེས་བྱ་བའི་བར་གྱི་གཞུང་གིས་ནི། སློབ་དཔོན་གྱི་
[9a.4]ལས་ཀྱི་ཆོ་ག་དང་། ཁམས་གསུམ་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་དུ་འཇུག་པའི་ཆོ་ག་སྟོན་ཏོ། །དམ་ཚིག་དང་དབང་བསྐུར་བ་ཐོབ་པ་དེ་རྣམས་ལ་སློབ་དཔོན་གྱིས་གཟུངས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་ཇི་ལྟར་འདོད་པ་དེ་བཞིན་དུ་བསྟན་པར་བྱའོ་
[9a.5]ཞེས་པའི་དོན་འདི་བསྟན་པར་བྱ་བའི་ཕྱིར། དེ་ནས་ཁྲོ་བོའི་གསང་བའི་རྡོ་རྗེའི་ཕྱག་རྒྱའི་ཡེ་ཤེས་བསླབ་བོ་ཞེས་བྱ་བ་ནས། ཧཱུཾ་མ་ནུ་བཛྲ་ཐཱ་ཞེས་བྱ་བའི་བར་གྱི་གཞུང་གིས་སྟོན་ཏོ། །ཁམས་གསུམ་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་ལས་དངོས་གྲུབ་ཇི་ལྟར་འདོད་པ་
[9a.6]གསུངས་པའི་དངོས་གྲུབ་ཀྱང་སྒྲུབ་པ་པོས་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་ལྷའི་སྦྱོར་བ་བྱས་ནས་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་རྡོ་རྗེ་འཆང་ཆེན་པོ་རིགས་ཀྱི་གསང་བའི་ཕྱག་རྒྱའི་ཡེ་ཤེས་བསླབ་བོ་
[9a.7]ཞེས་བྱ་བ་ནས། ཁྲོ་བོའི་ལྟ་བས་ཁྲོ་བོ་དང་ལྡན་ཞེས་བྱ་བའི་བར་གྱི་གཞུང་གིས་སྟོན་ཏོ། །ཁམས་གསུམ་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་གྱི་བསྡུས་པའི་དོན་ཏོ། །ཆོས་ཀྱི་ཕྱག་རྒྱ་གཙོ་བོར་གྱུར་པའི་ཁམས་གསུམ་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་གྱི་བསྡུས་
[9b]
[9b.1]པའི་དོན་བསྟན་པར་བྱ་སྟེ། འདིར་དང་པོ་སྦྱོར་བའི་ཏིང་ངེ་འཛིན་ནི་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་དང་པོ་སྦྱོར་བ་བསྐྱེད་ནས། རྡོ་རྗེ་ཧཱུཾ་མཛད་དུ་སྤྲུལ་པའི་མཐར་ཐུག་པ་ཡིན་པར་ཤེས་པར་བྱའོ། །དེ་ནས་བཅོམ་ལྡན་འདས་ཞེས་བྱ་བ་ནས། 
[9b.2]ཨོཾ་སུ་སྨ་བཛྲ་མུཥྚི་ཀྵ་ཏ་བནྡྷ་ཧཱུཾ་ཕཊ་ཅེས་བྱ་བའི་བར་གྱི་གཞུང་གིས་ནི་ཁམས་གསུམ་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་བསྟན་པ་ཡིན་ནོ། །དེ་ནས་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ། 
[9b.3]ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡང་དེ་བཞིན་དུ་ཤེས་པར་བྱའོ། ཁམས་གསུམ་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་ལས་གསུངས་པའི་སྒྲུབ་པ་ནི་ཁམས་གསུམ་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་
[9b.4]པས་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཡང་ཕྱག་ན་རྡོ་རྗེ་ཞེས་བྱ་བ་ནས། རྡོ་རྗེ་ཇི་ལྟ་བཞིན་དུ་ལག་པ་གཉིས་སུ་བྱིན་ནོ་ཞེས་བྱ་བའི་བར་གྱི་གཞུང་གིས་ནི་འདིར་སློབ་དཔོན་གྱི་ལས་ཀྱི་ཆོ་ག་དང་། ཆོས་ཀྱི་དཀྱིལ་འཁོར་དུ་འཇུག་པའི་ཆོ་ག་སྟོན་ཏོ། ། 
[9b.5]འདིར་དབང་བསྐུར་བ་དང་དམ་ཚིག་ཐོབ་པ་དེ་རྣམས་ལ་སློབ་དཔོན་གྱིས་ཁམས་གསུམ་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་བསྟན་པར་བྱའོ་ཞེས་བྱ་བའི་དོན་འདི་རྟོགས་པར་བྱ་བའི་ཕྱིར། དེ་ནས་རྡོ་རྗེ་ཁྲོ་བོའི་ཡེ་ཤེས་ཕྲ་མོ་རྣམས་སློབས་ཤིག་
[9b.6]ཅེས་བྱ་བ་ནས། ཧཱུཾ་ཧྲྀ་ད་ཡ་ཨཱ་ཀཱ་ཪྵ་ན་ཀྲོ་དྷ་པྲ་བེ་ཤ་ཀཱ་ཡཾ་ཧྲྀ་ད་ཡ་ཙྪིནྡ་བིནྡྷ་ཀདྡྷ་ཀནྡྷ་ཧཱུཾ་ཕཊ་ཅེས་བྱ་བའི་བར་གྱི་གཞུང་གིས་སྟོན་ཏོ། །ཁམས་གསུམ་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་ནི་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་
[9b.7]པོ་ལས་བཤད་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་ལྟ་བ་བཞིན་དུ་བསྐྱེད་ནས། དེའི་འོག་ཏུ་ཁམས་གསུམ་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་ལས་བཤད་པའི་ཕྱག་རྒྱ་བཞི་ལ་སོགས་པ་བཅིངས་ཏེ་བསྒྲུབ་པར་བྱའོ་ཞེས་བྱའོ། །དོན་འདི་བསྟན་པར་བྱ་བའི་ཕྱིར། དེ་
[10a]
[10a.1]ནས་རྡོ་རྗེ་རིགས་ཀྱི་ཆོས་ཀྱི་ཕྱག་རྒྱའི་ཡེ་ཤེས་བསླབ་བོ་ཞེས་བྱ་བ་ནས། ཆོ་ག་ཇི་ལྟ་བ་བཞིན་དུ་འགྲུབ་པར་འགྱུར་རོ་ཞེས་བྱ་བའི་བར་གྱི་གཞུང་གིས་སྟོན་ཏོ། །ཁམས་གསུམ་རྣམ་པར་རྒྱལ་ཆོས་ཀྱི་དཀྱིལ་འཁོར་གྱི་བསྡུས་པའི་དོན་ཏོ། །ལས་ཀྱི་
[10a.2]ཕྱག་རྒྱ་གཙོ་བོར་གྱུར་པའི་ཁམས་གསུམ་རྣམ་པར་རྒྱལ་བའི་ལས་ཀྱི་དཀྱིལ་འཁོར་གྱི་བསྡུས་པའི་དོན་བརྗོད་པར་བྱ་སྟེ། འདིར་དང་པོ་སྦྱོར་བའི་ཏིང་ངེ་འཛིན་ནི་ཁམས་གསུམ་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་དུ་བཤད་པ་ཡིན་ནོ། །དེ་ནས་བཅོམ་ལྡན་འདས་དེ་བཞིན་
[10a.3]གཤེགས་པ་ཐམས་ཅད་ཀྱི་རྡོ་རྗེ་ལས་ཀྱི་ཞེས་བྱ་བ་ནས་ཟླ་བའི་དཀྱིལ་འཁོར་ལ་གནས་ཏེ་འཁོད་དོ་ཞེས་བྱ་བའི་བར་གྱི་གཞུང་གིས་ནི་ཁམས་གསུམ་རྣམ་པར་རྒྱལ་བའི་ལས་ཀྱི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་བསྟན་པ་
[10a.4]ཡིན་ནོ། །དེ་ནས་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡང་དེ་བཞིན་དུ་ཤེས་པར་བྱའོ། །ཁམས་གསུམ་རྣམ་པར་རྒྱལ་བའི་ལས་ཀྱི་དཀྱིལ་འཁོར་ལས་གསུངས་པའི་སྒྲུབ་པ་ནི་ཁམས་གསུམ་རྣམ་པར་
[10a.5]རྒྱལ་བའི་ལས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཕྱག་ན་རྡོ་རྗེས་ཞེས་བྱ་བ་ནས་བརྩམས་ཏེ། ལས་ཀྱི་དཀྱིལ་འཁོར་འདིར་ཆོ་ག་རྒྱས་པ་ཇི་ལྟ་བ་བཞིན་དུ་བྱས་ཏེ་ཞེས་བྱ་བའི་གཞུང་གིས་ནི་
[10a.6]སློབ་དཔོན་གྱི་ལས་ཀྱི་ཆོ་ག་དང་། ཁམས་གསུམ་རྣམ་པར་རྒྱལ་བའི་ལས་ཀྱི་དཀྱིལ་འཁོར་དུ་འཇུག་པའི་ཆོ་ག་སྟོན་ཏོ། །དམ་ཚིག་དང་དབང་བསྐུར་བ་ཐོབ་པ་དེ་རྣམས་ལ། སློབ་དཔོན་གྱིས་ཁམས་གསུམ་རྣམ་པར་རྒྱལ་བའི་ལས་ཀྱི་དཀྱིལ་འཁོར་ལས་གསུངས་པའི་དངོས་
[10a.7]གྲུབ་ཇི་ལྟར་མངོན་པར་འདོད་པ་བཞིན་དུ་བསྟན་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། རྡོ་རྗེ་རིགས་ཀྱི་ལས་ཀྱི་ཡེ་ཤེས་རྣམས་བསྐྱེད་དོ་ཞེས་བྱ་བ་ནས། ཨོཾ་བཛྲ་དྷཱ་ར་གུ་ཧྱ་སིདྡྷ་ཧཱུཾ་ཞེས་བྱ་བའི་བར་གྱི་གཞུང་གིས་སྟོན་ཏོ། །ཁམས་གསུམ་རྣམ་པར་
[10b]
[10b.1]རྒྱ་བའི་ལས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་ནི་ཁམས་གསུམ་རྣམ་པར་རྒྱལ་བའི་ལས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་ལྟ་བ་བཞིན་དུ་བསྐྱེད་ནས། དེའི་འོག་ཏུ་ཁམས་གསུམ་རྣམ་པར་རྒྱལ་བའི་ལས་
[10b.2]ཀྱི་དཀྱིལ་འཁོར་ལས་བཤད་པའི་ཕྱག་རྒྱ་ཆེན་པོ་ལ་སོགས་པས་བཅིངས་ལ་བསྒྲུབ་པར་བྱའོ་ཞེས་བྱ་བ་འདི་བསྟན་པར་བྱ་བའི་ཕྱིར། དེ་ནས་རྡོ་རྗེ་རིགས་ཀྱི་ལས་ཀྱི་ཕྱག་རྒྱ་ཆེན་པོའི་ཡེ་ཤེས་བསླབ་པོ་ཞེས་བྱ་བ་ནས། རྡོ་རྗེ་ལས་ཀྱི་ཚུལ་གྱིས་སོ་ཞེས་བྱ་བའི་བར་གྱི་གཞུང་
[10b.3]གིས་སྟོན་ཏོ། །ཁམས་གསུམ་རྣམ་པར་རྒྱལ་བའི་ལས་ཀྱི་དཀྱིལ་འཁོར་གྱི་ལས་ཀྱི་བསྡུས་པའི་དོན་ཏོ། །ཁམས་གསུམ་རྣམ་པར་རྒྱལ་བའི་དུམ་བུ་ལས་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་ལ་སོགས་པའི་དོན་བསྡུས་པར་གྱུར་པ་སེམས་
[10b.4]ཅན་བར་མ་ལ་སྲེད་པ་རྣམས་རྗེས་སུ་འཛིན་པར་བྱེད་ལ་ཁམས་གསུམ་རྣམ་པར་རྒྱལ་བའི་ཕྱག་རྒྱ་བཞི་པའི་དཀྱིལ་འཁོར་གྱི་བསྡུས་པའི་དོན་བརྗོད་པར་བྱའོ། །འདིར་ཡང་དང་པོ་སྦྱོར་བའི་ཏིང་ངེ་འཛིན་ཁམས་གསུམ་རྣམ་པར་རྒྱལ་བའི་ལས་ཀྱི་དཀྱིལ་འཁོར་དུ་བཤད་པ་ཉིད་ཡིན་
[10b.5]ནོ། །དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ནས། ཧཱུཾ་བཛྲ་ཀརྨ་གྲཱྀ་ཀི་ཏ་ཅེས་བྱ་བའི་བར་གྱི་གཞུང་གིས་ནི། ཁམས་གསུམ་རྣམ་པར་རྒྱལ་བའི་ཕྱག་རྒྱ་བཞི་པའི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་གི་ཏིང་ངེ་འཛིན་ལྔ་པོ་
[10b.6]གསུངས་པ་ཡིན་ནོ། །སྔ་མ་བཞིན་དུ་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ་ཁམས་གསུམ་རྣམ་པར་རྒྱལ་བའི་ཕྱག་རྒྱ་བཞི་བའི་དཀྱིལ་འཁོར་གྱི་ལས་ཀྱི་མཆོག་གི་ཏིང་ངེ་འཛིན་ཀྱང་གསུངས་པ་ཡིན་ནོ། །ཁམས་གསུམ་རྣམ་པར་རྒྱལ་བའི་དུམ་བུ་ལས་གསུངས་
[10b.7]པའི་དངོས་གྲུབ་ནི་ཁམས་གསུམ་རྣམ་པར་རྒྱལ་བའི་ཕྱག་རྒྱ་བཞི་བའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་ཕྱག་ན་རྡོ་རྗེས་ཞེས་བྱ་བ་ནས། ཆོ་ག་རྒྱས་པར་བྱ་སྟེ་ཞེས་
[11a]
[11a.1]བྱ་བའི་བར་གྱི་གཞུང་གིས་ཁམས་གསུམ་རྣམ་པར་རྒྱལ་བའི་ཕྱག་རྒྱ་བཞི་པའི་དཀྱིལ་འཁོར་དུ་སློབ་དཔོན་གྱི་ལས་ཀྱི་ཆོ་ག་དང་འཇུག་པའི་ཆོ་ག་རྒྱས་པར་སྟོན་ཏོ། །ཁམས་གསུམ་རྣམ་པར་རྒྱལ་བའི་ཕྱག་རྒྱ་བཞི་པའི་དཀྱིལ་འཁོར་དུ་དམ་ཚིག་
[11a.2]དང་དབང་བསྐུར་བ་ཐོབ་པ་ལ་སློབ་དཔོན་གྱིས་ཁམས་གསུམ་རྣམ་པར་རྒྱལ་བའི་དུམ་བུ་ལས་བཤད་པའི་དངོས་གྲུབ་རྣམས་བསླབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། བཅུག་ནས་ཕྱག་རྒྱ་བཞི་པའི་དཀྱིལ་འཁོར་གྱི་གསང་བའི་ཕྱག་རྒྱའི་ཡེ་ཤེས་
[11a.3]བསླབ་བོ་ཞེས་བྱ་བ་ནས། ཧོ་བཛྲ་ཀརྨ་ཞེས་བྱ་བའི་བར་གྱི་གཞུང་གིས་སྟོན་ཏོ། །ཁམས་གསུམ་རྣམ་པར་རྒྱལ་བའི་དུམ་བུ་ལས་གསུངས་པའི་དངོས་གྲུབ་ནི་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་
[11a.4]དེ་ལས་གསུངས་པས་བྱས་ལ་བསྒྲུབ་པར་བྱའོ་ཞེས་བྱ་བ་བསྟན་པའི་ཕྱིར་དེ་ནས་ཇི་ལྟ་བ་བཞིན་དུ་རྡོ་རྗེ་མནན་པའི་རྩེ་གསུམ་པའི་ཕྱག་རྒྱ་ལ་སོགས་པ་ཞེས་བྱ་བ་ནས། མཛུབ་མོའི་རྩེ་མོ་གཞག་པའོ་ཞེས་བྱ་བའི་བར་གྱི་གཞུང་གིས་སྟོན་ཏོ། །ཁམས་གསུམ་རྣམ་པར་རྒྱལ་བའི་
[11a.5]ཕྱག་རྒྱ་བཞིའི་བསྡུས་པའི་དོན་བསྟན་པའོ། །མདོར་བསྡུས་པ་ལ་དགའ་བའི་སེམས་ཅན་རྗེས་སུ་འཛིན་པར་བྱེད་པ། ཁམས་གསུམ་རྣམ་པར་རྒྱལ་བའི་དུམ་བུ་ལས་གསུངས་པའི་དཀྱིལ་འཁོར་ཐམས་ཅད་བསྡུས་པར་གྱུར་པ། རྡོ་རྗེ་ཧཱུཾ་མཛད་ཀྱི་ཕྱག་རྒྱ་གཅིག་པའི་དཀྱིལ 
[11a.6]འཁོར་གྱི་བསྡུས་པའི་དོན་བརྗོད་པར་བྱའོ། །འདིར་དང་པོ་སྦྱོར་བའི་ཏིང་ངེ་འཛིན་ནི་རྡོ་རྗེ་ཧཱུཾ་མཛད་ཀྱི་རྣལ་འབྱོར་ཆེན་པོའོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་རང་གི་རྡོ་རྗེའི་དམ་ཚིག་གི་ཁྲོ་བོའི་དམ་ཚིག་འདི་གསུངས་པ་ཧཱུཾ་ཞེས་བྱ་བ་
[11a.7]འདིས་ནི་ཁམས་གསུམ་རྣམ་པར་རྒྱལ་བའི་རྡོ་རྗེ་ཧཱུཾ་མཛད་ཀྱི་ཕྱག་རྒྱ་གཅིག་པའི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུངས་པ་ཡིན་ནོ། །དེ་ནས་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ། ཁམས་གསུམ་རྣམ་པར་རྒྱལ་བའི་རྡོ་རྗེ་ཧཱུཾ་
[11b]
[11b.1]མཛད་ཀྱི་ཕྱག་རྒྱ་གཅིག་པའི་དཀྱིལ་འཁོར་གྱི་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་བསྟན་པ་ཡིན་པར་ཤེས་པར་བྱའོ། །ཁམས་གསུམ་རྣམ་པར་རྒྱལ་བའི་དུམ་བུ་ཐམས་ཅད་ལས་གསུངས་པའི་དངོས་གྲུབ་ནི་རྡོ་རྗེ་ཧཱུཾ་མཛད་ཀྱི་ཕྱག་རྒྱ་གཅིག་པའི་དཀྱིལ་
[11b.2]འཁོར་དུ་དམ་ཚིག་དང་དབང་བསྐུར་བ་ཐོབ་པས་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་འདིའི་དཀྱིལ་འཁོར་བཤད་པ་ཞེས་བྱ་བ་ནས། ཆོ་ག་རྒྱས་པ་ཐམས་ཅད་བྱས་ཏེ་ཞེས་བྱ་བའི་བར་གྱི་གཞུང་གིས་ནི་རྡོ་རྗེ་ཧཱུཾ་མཛད་ཀྱི་ཕྱག་རྒྱ་གཅིག་པའི་དཀྱིལ་
[11b.3]འཁོར་གྱི་སློབ་དཔོན་གྱི་ལས་ཀྱི་ཆོ་ག་དང་། དཀྱིལ་འཁོར་དེར་འཇུག་པའི་ཆོ་ག་རྒྱས་པར་སྟོན་ཏོ། །རྡོ་རྗེ་ཧཱུཾ་མཛད་ཀྱི་ཕྱག་རྒྱ་གཅིག་པའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པ་རྣམས་ལ་སྒྲུབ་པའི་ཡེ་ཤེས་བསྟན་པར་བྱའོ་ཞེས་བྱ་བའི་དོན་འདི་བསྟན་པར་
[11b.4]བྱ་བའི་ཕྱིར། རྡོ་རྗེ་ཧཱུཾ་མཛད་ཅེས་བྱ་བའི་གསང་བའི་ཕྱག་རྒྱའི་ཡེ་ཤེས་བསླབ་བོ་ཞེས་བྱ་བ་ནས། ཧཱུཾ་བཛྲ་ས་མ་ཡ་ཧཱུཾ་ཞེས་བྱ་བའི་བར་གྱི་གཞུང་གིས་བསྟན་ཏོ། །ཁམས་གསུམ་རྣམ་པར་རྒྱལ་བའི་དུམ་བུ་ཐམས་ཅད་ལས་གསུངས་པའི་དངོས་གྲུབ་ནི། ཁམས་གསུམ་
[11b.5]རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་རང་གི་ལྷའི་ཕྱག་རྒྱ་བཞིས་རྣལ་འབྱོར་ཇི་ལྟ་བ་བཞིན་དུ་བསྐྱེད་ལ་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཕྱག་རྒྱ་བཞི་བཅིངས་པ་ཇི་ལྟ་བ་བཞིན་དུ་བསླབ་སྟེ། དེ་བཞིན་དུ་དངོས་གྲུབ་ཏུ་
[11b.6]འགྱུར་རོ་ཞེས་བྱ་བས་སྟོན་ཏོ། །དཀྱིལ་འཁོར་དུ་ཇི་ལྟ་བ་བཞིན་དུ་རས་ལ་སོགས་པ་བྲིས་པ་དང་ལུགས་མ་ལ་སོགས་པའི་གཟུགས་ཐམས་ཅད་ལ་ཡང་དངོས་གྲུབ་ནི་ཐུན་མོང་ངོ་ཞེས་བྱ་བའི་བར་གྱི་གཞུང་གིས་དོན་འདི་སྔ་མ་བཞིན་དུ་ཤེས་པར་བྱའོ། །རྡོ་རྗེ་ཧཱུཾ་མཛད་ཀྱི་ཕྱག་རྒྱ་
[11b.7]གཅིག་པའི་དཀྱིལ་འཁོར་གྱི་བསྡུས་པའི་དོན་བསྟན་པའོ། །རིགས་འདི་དག་ཐམས་ཅད་ནི་ཁྲོ་བས་ཁྲོ་བ་སྤང་བར་བྱ་བའི་ཕྱིར་གསུངས་པ་ཡིན་ནོ། །འཇིག་རྟེན་པའི་ལྷ་ལ་ལྷག་པར་མོས་པའི་སེམས་ཅན་རྣམས་རྡོ་རྗེའི་རིགས་འཇིག་རྟེན་གསུམ་གྱི་འཁོར་ལོ་ཕྱིར་མི་ལྡོག་པ་ཉིད་
[12a]
[12a.1]དུ་འཇོག་པར་བྱེད་པའི་འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོའི་བསྡུས་པའི་དོན་བརྗོད་པར་བྱའོ། །དེ་ལ་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པའི་དང་པོ་སྦྱོར་བའི་ཏིང་ངེ་འཛིན་རྣམ་པར་བསྒོམས་
[12a.2]ལ། རྡོ་རྗེ་ཧཱུཾ་མཛད་དང་རིན་པོ་ཆེ་དང་། ཆོས་དང་ལས་ཀྱི་ཧཱུཾ་མཛད་སྤྲུལ་ནས་འཇིག་རྟེན་གསུམ་གྱི་འཁོར་ལོ་མ་ལུས་པ་འདོད་པའི་རྒྱལ་པོས་བཀུག་ལ་རང་གི་བསྒོ་བ་ལ་སྦྱར་བ་འདི་ནི་འདིར་དང་པོ་སྦྱོར་བའི་ཏིང་ངེ་འཛིན་ཏོ། །དེ་ནས་བཅོམ་ལྡན་འདས་དེ་བཞིན་
[12a.3]གཤེགས་པ་ཐམས་ཅད་གཅིག་ཏུ་འདུས་ཏེ་ཞེས་བྱ་བ་ནས། ཨོཾ་བཛྲ་ཀརྨྨ་སཱ་དྷ་ཡ་ཀྲྀཏ་ཅེས་བྱ་བའི་བར་གྱི་གཞུང་གིས་ནི་འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོའི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་
[12a.4]སྟོན་པ་ཡིན་ནོ། །དེ་ནས་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ། ལས་ཀྱི་མཆོག་ཅེས་བྱ་བའི་ཏིང་ངེ་འཛིན་ནི་སྔ་མ་བཞིན་དུ་ཤེས་པར་བྱའོ། །འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོ་དམ་ཚིག་དང་དབང་བསྐུར་བ་ཐོབ་པས་དེ་ལས་གསུངས་
[12a.5]པའི་དངོས་གྲུབ་བསྒྲུབ་པར་བྱའོ་ཞེས་བསྟན་པར་བྱ་བའི་ཕྱིར། དེ་ནས་བཅོམ་ལྡན་འདས་ཕྱག་ན་རྡོ་རྗེ་ཞེས་བྱ་བ་ནས་ཇི་ལྟར་རྡོ་རྗེ་དམ་ཚིག་གི་དཀྱིལ་འཁོར་ཆེན་པོ་བཞིན་དུ་བྱའོ་ཞེས་བྱ་བའི་བར་གྱི་གཞུང་གིས་ནི་འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོའི་སློབ་དཔོན་གྱི་
[12a.6]ལས་ཀྱི་ཆོ་ག་དང་། དེར་འཇུག་པའི་ཆོ་ག་རྒྱས་པར་སྟོན་པ་ཡིན་ནོ། །དམ་ཚིག་དང་དབང་བསྐུར་བ་ཐོབ་པ་དེ་རྣམས་ལ་ཇི་ལྟར་འདོད་པའི་དངོས་གྲུབ་བསྒྲུབ་པར་བྱ་བའི་ཕྱིར། ཕྱག་རྒྱ་བཅིང་བ་བསྟན་པར་བྱ་བ་དང་། སྒྲུབ་པ་པོ་སྤྲོ་བ་བསྐྱེད་པར་བྱ་བའི་ཕྱིར། ཕྱག་རྒྱའི་ཕན་ཡོན་
[12a.7]བཤད་པར་བྱའོ་ཞེས་བྱ་བའི་དོན་གཉིས་པོ་འདི་བསྟན་པར་བྱ་བའི་ཕྱིར། དེ་ནས་ཕྱག་རྒྱ་ཆེན་པོ་བཅིང་བ་བསླབ་པར་བྱའོ་ཞེས་བྱ་བ་ནས་བྲན་གྱི་ཕྱག་རྒྱ་རྣམས་སོ་ཞེས་བྱ་བའི་བར་གྱི་གཞུང་གིས་སྟོན་ཏོ། །འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོའི་བསྡུས་པའི་
[12b]
[12b.1]དོན་བསྟན་པའོ། །དམ་ཚིག་གི་ཕྱག་རྒྱ་གཙོ་བོར་གྱུར་པའི་འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་གྱི་བསྡུས་པའི་དོན་བརྗོད་པར་བྱ་སྟེ་དེ་ལ་དང་པོ་སྦྱོར་བའི་ཏིང་ངེ་འཛིན་ནི་འཇིག་རྟེན་གསུམ་གྱི་འཁོར་ལོ་དཀྱིལ་འཁོར་ཆེན་པོ་གསུངས་པ་ཉིད་འདིར་
[12b.2]གཟུང་བར་བྱའོ། །དེ་ནས་ཡང་བཅོམ་ལྡན་འདས་ཞེས་བྱ་བ་ནས། ཨོཾ་བཛྲ་ཧ་རི་ནི་ཧཾ་ཞེས་བྱ་བའི་བར་གྱི་གཞུང་གིས་འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་གསུངས་པ་ཡིན་ནོ། དེ་ནས་བསྡུ་བ་དང་བྱིན་
[12b.3]གྱིས་བརླབས་པ་ནས་བརྩམས་ཏེ། ལས་ཀྱི་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡིན་པར་སྔ་མ་བཞིན་དུ་ཤེས་པར་བྱའོ། །འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་ལས་གསུངས་པའི་དཀྱིལ་འཁོར་སྒྲུབ་པ་རྣམས་ཀྱང་འཇིག་རྟེན་གསུམ་གྱི་འཁོར་
[12b.4]ལོའི་གཟུངས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཡང་ཕྱག་ན་རྡོ་རྗེ་ཞེས་བྱ་བ་ནས། དཀྱིལ་འཁོར་རིམ་པ་བཞིན་དུ་བསྟན་ཏེ་ཞེས་བྱ་བའི་བར་གྱི་གཞུང་གིས་ནི་སློབ་དཔོན་གྱི་ལས་ཀྱི་ཆོ་ག་
[12b.5]དང་། དཀྱིལ་འཁོར་དུ་འཇུག་པའི་ཆོ་ག་སྟོན་ཏོ། །འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་ལས་གསུངས་པའི་གསང་བའི་ཡེ་ཤེས་ནི་འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པ་ལ་བསྟན་པར་བྱའོ་
[12b.6]ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དམ་ཚིག་གི་ཕྱག་རྒྱ་གསང་བ་སྨྲོས་ཤིག་ཅེས་བྱ་བ་ནས། རྡོ་རྗེ་འཆང་བས་གསུངས་སོ་ཞེས་བྱ་བའི་བར་གྱི་གཞུང་གིས་སྟོན་ཏོ། །འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་གྱི་སྒྲུབ་པ་པོས་ཀྱང་འཇིག་རྟེན་གསུམ་གྱི་
[12b.7]འཁོར་ལོའི་དཀྱིལ་འཁོར་ཆེན་པོ་ལས་གསུངས་པའི་རང་གི་ལྷའི་རྣལ་འབྱོར་བྱས་ལ་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་དམ་ཚིག་གི་ཕྱག་རྒྱ་བསླབ་པར་བྱའོ་ཞེས་བྱ་བ་ནས། མྱུར་དུ་སྤྲོས་པ་ཡང་དེ་བཞིན་ནོ་ཞེས་བྱ་བའི་བར་གྱི་གཞུང་གིས་
[13a]
[13a.1]སྟོན་ཏོ། །འཇིག་རྟེན་གསུམ་གྱི་གཟུངས་ཀྱི་དཀྱིལ་འཁོར་གྱི་བསྡུས་པའི་དོན་བསྟན་པའོ། །ཆོས་ཀྱི་ཕྱག་རྒྱ་གཙོ་བོར་གྱུར་པའི་འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་གྱི་བསྡུས་པའི་དོན་བརྗོད་པར་བྱ་སྟེ། འདིར་དང་པོ་སྦྱོར་
[13a.2]བའི་ཏིང་ངེ་འཛིན་ནི་འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོར་གསུངས་པ་ཉིད་ཡིན་ནོ། །དེ་ནས་བཅོམ་ལྡན་འདས་ཞེས་བྱ་བ་ནས། ཨོཾ་པི་པ་པི་པ་ཧཱུཾ་ཕཊ་ཅེས་བྱ་བའི་གཞུང་གིས་ནི་འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་གྱི་ཆོས་ཀྱི་དཀྱིལ་འཁོར་གྱི་
[13a.3]དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་བསྟན་པ་ཡིན་ནོ། །དེ་ནས་བསྡུ་བ་དང་བྱིན་གྱིས་བརླབས་པ་སྔོན་དུ་འགྲོ་བ་ནི་ལས་ཀྱི་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡིན་པར་སྔ་མ་བཞིན་དུ་ཤེས་པར་བྱའོ། །འཇིག་རྟེན་གསུམ་གྱི་འཁོར་ལོའི་ཆོས་
[13a.4]ཀྱི་དཀྱིལ་འཁོར་ལས་གསུངས་པའི་དངོས་གྲུབ་ནི་འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཡང་ཕྱག་ན་རྡོ་རྗེས་རྡོ་རྗེའི་རིགས་ཐམས་ཅད་ཀྱི་ཞེས་བྱ་བ་ནས། གདོང་
[13a.5]གཡོགས་བཀྲོལ་ལ་དཀྱིལ་འཁོར་བསྟན་པར་བྱའོ་ཞེས་བྱ་བའི་བར་གྱི་གཞུང་གིས་འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་གྱི་སློབ་དཔོན་གྱི་ལས་ཀྱི་ཆོ་ག་དང་། དེར་འཇུག་པའི་ཆོ་ག་སྟོན་ཏོ། །འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་
[13a.6]འཁོར་ལས་གསུངས་པའི་དངོས་གྲུབ་ནི་འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོ་ལས་གསུངས་པའི་ལྷའི་རྣལ་འབྱོར་བྱས་ལ་དེའི་རྗེས་ལ་འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་བཅིངས་ཏེ་བསྒྲུབ་པར་བྱའོ་
[13a.7]ཞེས་བྱ་བའི་དོན་འདི་བསྟན་པར་བྱ་བའི་ཕྱིར། ཆོས་ཀྱི་དམ་ཚིག་གི་ཕྱག་རྒྱའི་ཡེ་ཤེས་སློབས་ཤིག་ཅེས་བྱ་བ་ནས། ཆུ་ལས་ལྷག་པའི་རོ་གཞན་མེད། །ཅེས་བྱ་བའི་བར་གྱི་གཞུང་གིས་སྟོན་ཏོ། །འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་གྱི་
[13b]
[13b.1]དཀྱིལ་འཁོར་བསྡུས་པའི་དོན་བསྟན་པའོ། །ལས་ཀྱི་ཕྱག་རྒྱ་གཙོ་བོར་གྱུར་པའི་འཇིག་རྟེན་གསུམ་གྱི་འཁོར་ལོའི་ལས་ཀྱི་དཀྱིལ་འཁོར་གྱི་བསྡུས་པའི་དོན་བརྗོད་པར་བྱའོ། །འདི་ཡང་དང་པོ་སྦྱོར་བའི་ཏིང་ངེ་འཛིན་ནི་འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་
[13b.2]འཁོར་ཆེན་པོར་གསུངས་པ་ཉིད་ཡིན་ནོ། །དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་དམ་ཚིག་ལས་འབྱུང་བ་ཞེས་བྱ་བ་ནས། རྡོ་རྗེ་བྲན་མོ་རྣམས་ཀྱིའོ་ཞེས་བྱ་བའི་བར་གྱི་གཞུང་གིས་ནི་འཇིག་རྟེན་གསུམ་གྱི་འཁོར་ལོའི་ལས་ཀྱི་དཀྱིལ་
[13b.3]འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་གསུངས་པ་ཡིན་ནོ། །དེ་ནས་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ། ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡིན་པར་སྔ་མ་བཞིན་དུ་ཤེས་པར་བྱའོ། །འཇིག་
[13b.4]རྟེན་གསུམ་གྱི་འཁོར་ལོའི་ལས་ཀྱི་དཀྱིལ་འཁོར་ལས་གསུངས་པའི་བསྒྲུབ་པ་ནི་འཇིག་རྟེན་གསུམ་གྱི་འཁོར་ལོའི་ལས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཕྱག་ན་རྡོ་རྗེས་ཡང་ཞེས་
[13b.5]བྱ་བ་ནས་གདོང་གཡོགས་བཀྲོལ་ཏེ་ཞེས་བྱ་བའི་བར་གྱི་གཞུང་གིས་སློབ་དཔོན་གྱི་ལས་ཀྱི་ཆོ་ག་དང་། འཇུག་པའི་ཆོ་ག་རྒྱས་པར་སྟོན་ཏོ། །འཇིག་རྟེན་གསུམ་གྱི་འཁོར་ལོའི་ལས་ཀྱི་དཀྱིལ་འཁོར་ལས་བཤད་པའི་དངོས་གྲུབ་ནི་འཇིག་རྟེན་གསུམ་གྱི་འཁོར་ལོའི་
[13b.6]དཀྱིལ་འཁོར་ཆེན་པོ་ལས་གསུངས་པའི་ལྷའི་རྣལ་འབྱོར་བྱས་ནས་དེའི་རྗེས་ལ་ལས་ཀྱི་དཀྱིལ་འཁོར་ལས་བཤད་པའི་ལས་ཀྱི་ཕྱག་རྒྱ་རྣམས་ཀྱིས་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། གར་གྱི་མཆོད་པའི་ཕྱག་རྒྱའི་ཡེ་ཤེས་སློབས་ཤིག་ཅེས་བྱ་བ་
[13b.7]ནས་བརྩམས་ཏེ། ལས་བསྒྲུབ་པར་ཡང་ངེས་པར་འགྱུར་ཞེས་བྱ་བའི་བར་གྱི་གཞུང་གིས་སྟོན་ཏོ། །འཇིག་རྟེན་གསུམ་གྱི་འཁོར་ལོའི་ལས་ཀྱི་དཀྱིལ་འཁོར་གྱི་བསྡུས་པའི་དོན་བསྟན་པའོ། །གཏི་མུག་གི་གཉེན་པོར་གྱུར་པ་པདྨའི་རིགས་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པའི་
[14a]
[14a.1]ཆོས་ཀྱི་ཕྱག་རྒྱའི་ངོ་བོ་ཉིད་ཀྱི་བསྡུས་པའི་དོན་བརྗོད་པར་བྱའོ། །དེ་ལ་རེ་ཞིག་ཕྱག་རྒྱ་ཆེན་པོ་གཙོ་བོར་གྱུར་པའི་འགྲོ་བ་འདུལ་བའི་དཀྱིལ་འཁོར་ཆེན་པོའི་བསྡུས་པའི་དོན་བཤད་པར་བྱ་སྟེ། འདིར་དང་པོ་སྦྱོར་བའི་ཏིང་ངེ་འཛིན་ནི་རྡོ་རྗེ་དབྱིངས་ཀྱི་
[14a.2]དཀྱིལ་འཁོར་ཆེན་པོ་ལས་གསུངས་པའི་དང་པོ་སྦྱོར་བ་བྱས་ལ། རྡོ་རྗེ་སེམས་དཔའ་དང་། རྡོ་རྗེ་རིན་ཆེན་དང་། རྡོ་རྗེ་ཆོས་དང་། རྡོ་རྗེ་ལས་ལས་སྤྲུལ་པའི་བར་ཡིན་པར་ཤེས་པར་བྱའོ། །དེ་ནས་ཡང་དེ་བཞིན་གཤེགས་པ་ཐམས་ཅད་གཅིག་ཏུ་འདུས་ཏེ་ཞེས་བྱ་བ་
[14a.3]ནས། ལྷ་རྣམས་སུ་ཡང་གྱུར་པ་ཡིན་ཞེས་བྱ་བའི་བར་གྱི་གཞུང་གིས་ནི་འགྲོ་བ་འདུལ་བའི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་སྟོན་པ་ཡིན་ནོ། །དེ་ནས་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ་སྔ་མ་བཞིན་དུ་ལས་
[14a.4]ཀྱི་མཆོག་གི་ཏིང་ངེ་འཛིན་ཡིན་པར་ཤེས་པར་བྱའོ། །འགྲོ་བ་འདུལ་བའི་དཀྱིལ་འཁོར་ཆེན་པོར་དམ་ཚིག་དང་དབང་བསྐུར་བ་ཐོབ་པ་རྣམས་ཀྱིས་དེ་ལས་གསུངས་པའི་ཕྱག་རྒྱ་ཆེན་པོ་ལ་སོགས་པའི་བསྒྲུབ་པ་ལ་འཇུག་པར་བྱའོ་ཞེས་བྱ་བའི་དོན་འདི་བསྟན་པར་
[14a.5]བྱ་བའི་ཕྱིར། དེ་ནས་ཡང་བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱི་དབང་པོས་ཞེས་བྱ་བ་ནས། དེ་ལ་ཆོས་ཉིད་ནི་དེ་ཡིན་ནོ་ཞེས་བྱ་བའི་བར་གྱི་གཞུང་གིས་ནི་འགྲོ་བ་འདུལ་བའི་དཀྱིལ་འཁོར་ཆེན་པོའི་སློབ་དཔོན་
[14a.6]གྱི་ལས་ཀྱི་ཆོ་ག་དང་འཇུག་པའི་ཆོ་ག་སྟོན་ཏོ། །འགྲོ་བ་འདུལ་བའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པ་རྣམས་ལ་སློབ་དཔོན་གྱིས་ཇི་ལྟར་འདོད་པའི་དངོས་གྲུབ་ཀྱི་ཡེ་ཤེས་བསླབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་པདྨའི་
[14a.7]རིགས་ཀྱི་ཕྱག་རྒྱའི་ཡེ་ཤེས་བསླབ་པར་བྱ་སྟེ་ཞེས་བྱ་བ་ནས། ལོ་ཀ་ཤྭ་ར་ཞེས་བྱ་བའི་བར་གྱི་གཞུང་གིས་སྟོན་ཏོ། །འགྲོ་བ་འདུལ་བའི་དཀྱིལ་འཁོར་ལས་གསུངས་པའི་དངོས་གྲུབ་ནི་འགྲོ་བ་འདུལ་བའི་དཀྱིལ་འཁོར་ཆེན་པོ་ལས་གསུངས་པའི་རང་གི་ལྷའི་ཕྱག་རྒྱ་བཞིས་
[14b]
[14b.1]རང་གི་ལྷའི་རྣལ་འབྱོར་བྱས་ལ་བསྒྲུབ་པར་བྱའོ་ཞེས་བྱ་བ་དང་། གདུལ་བྱ་རྣམས་སྤྲོ་བ་བསྐྱེད་པར་བྱ་བའི་ཕྱིར་ཕྱག་རྒྱའི་ཕན་ཡོན་བཤད་པར་བྱ་བའི་དོན་འདི་གཉིས་བསྟན་པར་བྱ་བའི་ཕྱིར། དེ་ནས་དཀྱིལ་འཁོར་ཆེན་པོ་ཐམས་ཅད་ཀྱི་ཕྱག་རྒྱའི་ཡེ་ཤེས་བསླབ་བོ་
[14b.2]ཞེས་བྱ་བ་ནས། ལས་ཀྱི་ཕྱག་རྒྱ་བསྒྲུབ་པར་བྱ། །ཞེས་བྱ་བའི་བར་གྱི་གཞུང་གིས་སྟོན་ཏོ། །འགྲོ་བ་འདུལ་བའི་དཀྱིལ་འཁོར་ཆེན་པོའི་བསྡུས་པའི་དོན་བསྟན་པའོ། །དམ་ཚིག་གི་ཕྱག་རྒྱ་གཙོ་བོར་གྱུར་པའི་འགྲོ་བ་འདུལ་བའི་གཟུངས་ཀྱི་དཀྱིལ་འཁོར་གྱི་བསྡུས་
[14b.3]པའི་དོན་བརྗོད་པར་བྱ་སྟེ། འདིར་དང་པོ་སྦྱོར་བའི་ཏིང་ངེ་འཛིན་ནི་འགྲོ་བ་འདུལ་བའི་དཀྱིལ་འཁོར་ཆེན་པོར་བཤད་པ་ཉིད་ཡིན་པར་ཤེས་པར་བྱའོ། །དེ་ནས་ཡང་བཅོམ་ལྡན་འདས་ཞེས་བྱ་བ་ནས། ཨོཾ་ཀརྨ་ས་མ་ཡེ་ཧཱུཾ་ཞེས་བྱ་བའི་བར་གྱི་གཞུང་གིས་ནི་དཀྱིལ་འཁོར་
[14b.4]གྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་སྟོན་པ་ཡིན་ནོ། །དེ་ནས་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ། སྔ་མ་བཞིན་དུ་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་ཡིན་པར་ཤེས་པར་བྱའོ། །འགྲོ་བ་འདུལ་བའི་གཟུངས་ཀྱི་དཀྱིལ་འཁོར་ལས་
[14b.5]གསུངས་པའི་དངོས་གྲུབ་ནི་དེའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱི་དབང་པོས་ཞེས་བྱ་བ་
[14b.6]ནས། གདོང་གཡོགས་བཀྲོལ་ཏེ་ཞེས་བྱ་བའི་བར་གྱི་གཞུང་གིས་ནི་སློབ་དཔོན་གྱི་ལས་ཀྱི་ཆོ་ག་དང་། དཀྱིལ་འཁོར་དུ་འཇུག་པའི་ཆོ་ག་སྟོན་ཏོ། །དེ་ནས་དམ་ཚིག་དང་དབང་བསྐུར་བ་ཐོབ་པ་རྣམས་ལ་འགྲོ་བ་འདུལ་བའི་གཟུངས་ཀྱི་དཀྱིལ་འཁོར་ལས་གསུངས་པའི་ཇི་ལྟར་
[14b.7]འདོད་པའི་དངོས་གྲུབ་བསླབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། སྣོད་ཇི་ལྟ་བ་བཞིན་དུ་ཡེ་ཤེས་བསྐྱེད་དེ་ཞེས་བྱ་བ་ནས། ཨོཾ་བི་ཤྭ་པདྨ་སན་ཡོ་ག་སཱདྷ་ཡ་སྟྲི་ཞེས་བྱ་བའི་བར་གྱི་གཞུང་གིས་སྟོན་ཏོ། །འགྲོ་བ་འདུལ་བའི་གཟུངས་ཀྱི་དཀྱིལ་འཁོར་ལས་
[15a]
[15a.1]གསུངས་པའི་དངོས་གྲུབ་ཀྱང་འགྲོ་བ་འདུལ་བའི་དཀྱིལ་འཁོར་ཆེན་པོ་ལས་གསུངས་པའི་རང་རང་གི་ལྷའི་རྣལ་འབྱོར་ཇི་ལྟ་བ་བཞིན་བྱས་ལ་བསྒྲུབ་པར་བྱའོ་ཞེས་བྱ་བའི་དོན་འདི་ཁོང་དུ་ཆུད་པར་བྱ་བའི་ཕྱིར། དེ་ནས་པདྨའི་རིགས་ཀྱི་གསང་བ་ཞེས་
[15a.2]བྱ་བ་ནས། གསང་བའི་ཁུ་ཚུར་གཉིས་བྱས་པའོ་ཞེས་བྱ་བའི་བར་གྱི་གཞུང་གིས་སྟོན་ཏོ། །འགྲོ་བ་འདུལ་བའི་གཟུངས་ཀྱི་དཀྱིལ་འཁོར་གྱི་བསྡུས་པའི་དོན་བསྟན་པའོ། །ཆོས་ཀྱི་ཕྱག་རྒྱ་གཙོ་བོར་གྱུར་པའི་འགྲོ་བ་འདུལ་བའི་ཆོས་ཀྱི་དཀྱིལ་འཁོར་གྱི་བསྡུས་པའི་
[15a.3]དོན་བརྗོད་པར་བྱ་སྟེ། དེ་ལ་འདིར་དང་པོ་སྦྱོར་བའི་ཏིང་ངེ་འཛིན་ནི་འགྲོ་བ་འདུལ་བའི་ཆོས་ཀྱི་དཀྱིལ་འཁོར་ཆེན་པོར་བཤད་པ་ཉིད་ཡིན་ནོ། །དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་ཡེ་ཤེས་ཞེས་བྱ་བ་ནས། ཨོཾ་ཀརྨ་དྷཾ་ཧཱུཾ་ཞེས་བྱ་བའི་
[15a.4]བར་གྱི་གཞུང་གིས་ནི་འགྲོ་བ་འདུལ་བའི་ཆོས་ཀྱི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་གི་ཏིང་ངེ་འཛིན་སྟོན་ཏོ། །དེ་ནས་བསྡུ་བ་དང་བྱིན་གྱིས་བརླབས་པ་སྔོན་དུ་འགྲོ་བས་དེ་བཞིན་དུ་ལས་ཀྱི་རྒྱལ་པོ་མཆོག་གི་ཏིང་ངེ་འཛིན་ཡིན་པར་ཤེས་པར་བྱའོ། །འགྲོ་བ་
[15a.5]འདུལ་བའི་ཆོས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་ནི་འགྲོ་བ་འདུལ་བ་ཆོས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་དུ་སྤྱན་རས་
[15a.6]གཟིགས་ཀྱི་དབང་པོ་ཞེས་བྱ་བ་ནས། སྡུག་བསྔལ་བར་གྱུར་ཏ་རེ་ཞེས་བྱ་བའི་བར་གྱི་གཞུང་གིས་ནི་སློབ་དཔོན་གྱི་ལས་ཀྱི་ཆོ་ག་དང་། འཇུག་པའི་ཆོ་ག་སྟོན་ཏོ། །འགྲོ་བ་འདུལ་བའི་ཆོས་ཀྱི་དཀྱིལ་འཁོར་དུ་དབང་བསྐུར་བ་དང་དམ་ཚིག་ཐོབ་པ་རྣམས་ལ་ཆོས་ཀྱི་
[15a.7]དཀྱིལ་འཁོར་ལས་གསུངས་པའི་ཇི་ལྟར་འདོད་པའི་དངོས་གྲུབ་སློབ་དཔོན་གྱིས་བསྟན་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཡེ་ཤེས་བསྐྱེད་པར་བྱའོ་ཞེས་བྱ་བ་ནས། ཨོཾ་ཀརྨ་པདྨ་ཧོ་ཞེས་བྱ་བའི་བར་གྱི་གཞུང་གིས་སྟོན་ཏོ། །འགྲོ་བ་འདུལ་
[15b]
[15b.1]བའི་ཆོས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་ནི་འགྲོ་བ་འདུལ་བའི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་ལྟ་བ་བཞིན་དུ་བྱས་ནས་དེའི་རྗེས་ལ་འགྲོ་བ་འདུལ་བའི་ཆོས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་
[15b.2]ཆེན་པོ་ལ་སོགས་པ་བཅིངས་ཏེ། བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཡེ་ཤེས་ཀྱི་དཀྱིལ་འཁོར་གྱི་ཕྱག་རྒྱ་ཆེན་པོའི་ཡེ་ཤེས་བསླབ་བོ་ཞེས་བྱ་བ་ནས། ལས་ཀྱི་ཕྱག་རྒྱ་གཉིས་སུ་བྱ། །ཞེས་བྱ་བའི་བར་གྱི་གཞུང་གིས་སྟོན་
[15b.3]ཏོ། །འགྲོ་བ་འདུལ་བའི་ཆོས་ཀྱི་དཀྱིལ་འཁོར་གྱི་བསྡུས་པའི་དོན་བསྟན་པའོ། །ལས་ཀྱི་ཕྱག་རྒྱ་གཙོ་བོར་གྱུར་པ་འགྲོ་བ་འདུལ་བའི་ལས་ཀྱི་དཀྱིལ་འཁོར་གྱི་བསྡུས་པའི་དོན་བརྗོད་པར་བྱ་སྟེ། དེ་ལ་དང་པོ་སྦྱོར་བའི་ཏིང་ངེ་འཛིན་ནི་འགྲོ་བ་འདུལ་བའི་དཀྱིལ་
[15b.4]འཁོར་ཆེན་པོར་བཤད་པ་ཉིད་ཡིན་པར་གཟུང་བར་བྱའོ། །དེ་ནས་ཡང་བཅོམ་ལྡན་འདས་ཞེས་བྱ་བ་ནས། ཨོཾ་བི་ཤྭ་ཀརྨེ་ཧཱུཾ་ཞེས་བྱ་བའི་བར་གྱི་གཞུང་གིས་ནི་འགྲོ་བ་འདུལ་བའི་ལས་ཀྱི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་
[15b.5]གཉིས་པ་སྟོན་ཏེ། དེ་ནས་བསྡུ་བ་དང་བྱིན་གྱིས་བརླབས་པ་ལ་སོགས་པ་ནི་དེ་བཞིན་དུ་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡིན་པར་ཤེས་པར་བྱའོ། །འགྲོ་བ་འདུལ་བའི་ལས་ཀྱི་དཀྱིལ་འཁོར་ལས་བཤད་པའི་དངོས་གྲུབ་ནི་འགྲོ་བ་འདུལ་བའི་
[15b.6]ལས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་ཀྱི་དབང་པོས་ཞེས་བྱ་བ་ནས། སེམས་ཅན་དམྱལ་བར་ལྟུང་བར་གྱུར་ཏ་རེ་ཞེས་བྱ་བའི་བར་
[15b.7]གྱི་གཞུང་གིས་ནི་སློབ་དཔོན་གྱི་ལས་ཀྱི་ཆོ་ག་དང་། དཀྱིལ་འཁོར་དུ་འཇུག་པའི་ཆོ་ག་སྟོན་ཏོ། །དམ་ཚིག་དང་དབང་བསྐུར་བ་ཐོབ་པ་དེ་རྣམས་སློབ་དཔོན་གྱིས་འགྲོ་བ་འདུལ་བའི་ལས་ཀྱི་དཀྱིལ་འཁོར་ལས་བཤད་པའི་དངོས་གྲུབ་རྣམས་ཇི་ལྟར་འདོད་པ་བཞིན་དུ་བསླབ་
[16a]
[16a.1]པར་བྱའོ་ཞེས་བྱ་བའི་དོན་བསྟན་པར་བྱ་བའི་ཕྱིར། དེ་ནས་ཡེ་ཤེས་བསྐྱེད་པར་བྱ་སྟེ་ཞེས་བྱ་བ་ནས། ཨོཾ་མ་ཧཱ་སུ་ཁ་པདྨ་ཀྲྀ་ཏ་ཧཾ་ཞེས་བྱ་བའི་བར་གྱི་གཞུང་གིས་སྟོན་ཏོ། །འགྲོ་བ་འདུལ་བའི་ལས་ཀྱི་དཀྱིལ་འཁོར་ལས་བཤད་པའི་དངོས་གྲུབ་ནི་
[16a.2]འགྲོ་བ་འདུལ་བའི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་ལྟ་བ་བཞིན་དུ་བྱས་ལ་དེའི་རྗེས་ལ་འགྲོ་བ་འདུལ་བའི་ལས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་ལ་སོགས་པ་བཅིངས་ཏེ་བསྒྲུབ་པར་བྱའོ་ཞེས་བྱ་བའི་དོན་འདི་
[16a.3]བསྟན་པར་བྱ་བའི་ཕྱིར། དེ་ནས་ལས་ཀྱི་ཕྱག་རྒྱ་ཆེན་པོ་ཇི་ལྟ་བ་བཞིན་དུ་བསླབ་པར་བྱ་སྟེ་ཞེས་བྱ་བ་ནས། ལས་ཀྱི་ཕྱག་རྒྱ་ཡང་དག་སྦྱར། །ཞེས་བྱ་བའི་བར་གྱི་གཞུང་གིས་སྟོན་ཏོ། །འགྲོ་བ་འདུལ་བའི་ལས་ཀྱི་དཀྱིལ་འཁོར་གྱི་བསྡུས་པའི་དོན་བསྟན་པའོ། །འགྲོ་
[16a.4]བ་འདུལ་བའི་དཀྱིལ་འཁོར་ཆེན་པོ་ལ་སོགས་པ་བསྡུས་པར་གྱུར་པ་བར་མ་ལ་དགའ་བའི་སེམས་ཅན་རྗེས་སུ་འཛིན་པར་བྱེད་པའི་འགྲོ་བ་འདུལ་བའི་ཕྱག་རྒྱ་བཞི་པའི་དཀྱིལ་འཁོར་གྱི་བསྡུས་པའི་དོན་བརྗོད་པར་བྱ་སྟེ། འདིར་དང་པོ་སྦྱོར་བའི་ཏིང་ངེ་འཛིན་ནི་འགྲོ་བ་འདུལ་
[16a.5]བའི་དཀྱིལ་འཁོར་ཆེན་པོར་བཤད་པ་ཉིད་དོ། །དེ་ནས་ཡང་བཅོམ་ལྡན་འདས་ཀྱིས་རྡོ་རྗེ་ཆོས་ཀྱི་དམ་ཚིག་གི་ཕྱག་རྒྱ་ཞེས་བྱ་བ་ནས། ཨོཾ་སརྦྦ་མུ་ཁཾ་ཧཱུཾ་ཞེས་བྱ་བའི་བར་གྱིས་ནི་འགྲོ་བ་འདུལ་བའི་ཕྱག་རྒྱ་བཞི་པའི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་
[16a.6]ཏིང་ངེ་འཛིན་ལྔ་པོ་གསུངས་པ་ཡིན་ནོ། །དེ་ནས་བསྡུ་བ་དང་བྱིན་གྱིས་བརླབས་པ་ལ་སོགས་པ་སྔ་མ་བཞིན་དུ་འགྲོ་བ་འདུལ་བའི་ཕྱག་རྒྱ་བཞི་པའི་དཀྱིལ་འཁོར་གྱི་ལས་ཀྱི་མཆོག་གི་ཏིང་ངེ་འཛིན་ལྔ་པོ་ཡིན་པར་ཤེས་པར་བྱའོ། །འགྲོ་བ་འདུལ་བའི་དུམ་བུ་ལས་གསུངས་
[16a.7]པའི་དངོས་གྲུབ་རྣམས་ནི་འགྲོ་བ་འདུལ་བའི་ཕྱག་རྒྱ་བཞི་པའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བསྒྲུབ་པར་བྱའོ་ཞེས་བྱ་བའི་དོན་འདི་གསལ་བར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱི་དབང་
[16b]
[16b.1]པོས་ཞེས་བྱ་བ་ནས། མི་བདེ་བ་མ་སྤངས་པར་དུས་བྱས་ནས་སེམས་ཅན་དམྱལ་བར་ལྟུང་ང་རེ་ཞེས་བསྒོ་ཞིག་ཅེས་བྱ་བའི་བར་གྱི་གཞུང་གིས་ནི་འགྲོ་བ་འདུལ་བའི་ཕྱག་རྒྱ་བཞི་པའི་དཀྱིལ་འཁོར་གྱི་སློབ་དཔོན་གྱི་ལས་ཀྱི་ཆོ་ག་དང་། འཇུག་པའི་ཆོ་ག་རྒྱས་པར་
[16b.2]སྟོན་ཏོ། །འགྲོ་བ་འདུལ་བའི་ཕྱག་རྒྱ་བཞི་པའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པ་རྣམས་ལ་སློབ་དཔོན་གྱིས་འགྲོ་བ་འདུལ་བའི་ཕྱག་རྒྱ་བཞིའི་དཀྱིལ་འཁོར་དུ་གསུངས་པའི་དངོས་གྲུབ་རྣམས་བསླབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། 
[16b.3]དེ་ནས་དེའི་ཡེ་ཤེས་བསྐྱེད་པར་བྱ་ཞེས་བྱ་བ་ནས། ཨོཾ་སཱ་དྷ་ཡ་པདྨ་རཱ་ཀ་ས་མ་ཡ་ཨཱཿཞེས་བྱ་བའི་བར་གྱི་གཞུང་གིས་སྟོན་ཏོ། །འགྲོ་བ་འདུལ་བའི་དུམ་བུ་ལས་གསུངས་པའི་དངོས་གྲུབ་ནི་འགྲོ་བ་འདུལ་བའི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞིས་རང་
[16b.4]གི་ལྷའི་རྣལ་འབྱོར་ཇི་ལྟ་བ་བཞིན་དུ་བྱས་ལ་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཕྱག་རྒྱ་ཆེན་པོ་ལ་སོགས་པ་ཕྱག་རྒྱ་ཐམས་ཅད་བཅིང་བ་བསླབ་པར་བྱའོ་ཞེས་བྱ་བའི་བར་གྱི་གཞུང་གིས་སྟོན་ཏོ། །འགྲོ་བ་འདུལ་བའི་
[16b.5]ཕྱག་རྒྱ་བཞིའི་དཀྱིལ་འཁོར་གྱི་བསྡུས་པའི་དོན་བསྟན་པའོ། །འགྲོ་བ་འདུལ་བའི་དུམ་བུ་ལས་གསུངས་པའི་དངོས་གྲུབ་ཐམས་ཅད་བསྡུས་པར་གྱུར་པ་མདོར་བསྡུས་པ་ལ་དགའ་བའི་སེམས་ཅན་རྣམས་རྗེས་སུ་འཛིན་པར་བྱེད་པའི་འགྲོ་བ་འདུལ་བའི་ཕྱག་རྒྱ་གཅིག་
[16b.6]པའི་དཀྱིལ་འཁོར་གྱི་བསྡུས་པའི་དོན་བརྗོད་པར་བྱའོ། །འདིར་དང་པོ་སྦྱོར་བའི་ཏིང་ངེ་འཛིན་ནི་འགྲོ་བ་འདུལ་བའི་དཀྱིལ་འཁོར་ཆེན་པོར་བཤད་པའི་ཚུལ་གྱིས་འགྲོ་བ་འདུལ་བའི་རྣལ་འབྱོར་ཆེན་པོར་བྱས་པ་ཡིན་ནོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་
[16b.7]པོ་འཕགས་པ་སྤྱན་རས་གཟིགས་ཀྱི་དབང་པོས་ཞེས་བྱ་བ་ནས་ཧྲཱིཿཞེས་བྱ་བའི་བར་གྱི་གཞུང་གིས་ནི་འགྲོ་བ་འདུལ་བའི་ཕྱག་རྒྱ་གཅིག་པའི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་བསྟན་པ་ཡིན་ནོ། །དེ་ནས་བསྡུ་བ་དང་བྱིན་གྱིས་
[17a]
[17a.1]བརླབས་པ་ལ་སོགས་པ་ནི་སྔ་མ་བཞིན་དུ་འགྲོ་བ་འདུལ་བའི་ཕྱག་རྒྱ་གཅིག་པའི་དཀྱིལ་འཁོར་གྱི་ལས་ཀྱི་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡིན་པར་ཤེས་པར་བྱའོ། །འགྲོ་བ་འདུལ་བའི་དུམ་བུ་ལས་གསུངས་པའི་དངོས་གྲུབ་ཐམས་
[17a.2]ཅད་ནི་འགྲོ་བ་འདུལ་བའི་ཕྱག་རྒྱ་གཅིག་པའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱི་དབང་པོས་ཞེས་བྱ་བ་
[17a.3]ནས། དེ་བཞིན་དུ་བསྒོ་སྟེ་ཞེས་བྱ་བའི་བར་གྱི་གཞུང་གིས་འགྲོ་བ་འདུལ་བའི་ཕྱག་རྒྱ་གཅིག་པའི་དཀྱིལ་འཁོར་གྱི་སློབ་དཔོན་གྱི་ལས་ཀྱི་ཆོ་ག་དང་། དཀྱིལ་འཁོར་དུ་འཇུག་པའི་ཆོ་ག་སྟོན་ཏོ། །འགྲོ་བ་འདུལ་བའི་ཕྱག་རྒྱ་གཅིག་པའི་དཀྱིལ་འཁོར་དུ་དམ་ཚིག་དང་དབང་
[17a.4]བསྐུར་བ་ཐོབ་པ་རྣམས་ལ་སློབ་དཔོན་གྱིས་བསྒྲུབ་པའི་ཡེ་ཤེས་བསྟན་པར་བྱའོ། །ཞེས་བྱ་བའི་དོན་འདི་བསྟན་པར་བྱ་བའི་ཕྱིར། འགྲོ་བ་ཐམས་ཅད་འདུལ་བའི་ཡེ་ཤེས་བསླབ་བོ་ཞེས་བྱ་བ་ནས། དཀྱིལ་འཁོར་དུ་ཡང་དེ་འགྲུབ་པོ་ཞེས་བྱ་བའི་བར་གྱི་གཞུང་གིས་སྟོན་ཏོ། ། 
[17a.5]འགྲོ་བ་འདུལ་བའི་དུམ་བུ་ཐམས་ཅད་ལས་གསུངས་པའི་དངོས་གྲུབ་ནི་འགྲོ་བ་འདུལ་བའི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་ལྟ་བ་བཞིན་བྱས་ནས་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་
[17a.6]ཕྱག་རྒྱ་ཆེན་པོ་ལ་སོགས་པ་ཕྱག་རྒྱ་བཅིང་བ་རྣམས་བསླབ་པར་བྱའོ། །དངོས་གྲུབ་རྣམས་ཀྱང་དེ་བཞིན་ནོ་ཞེས་བྱ་བའི་བར་གྱི་གཞུང་གིས་བསྟན་ཏོ། །དེ་བཞིན་དུ་རས་ལ་སོགས་པ་ལ་ཡང་བྱའོ་ཞེས་བྱ་བ་ནི་ཐམས་ཅད་སྔ་མ་བཞིན་དུ་ཤེས་པར་བྱའོ། །འགྲོ་བ་
[17a.7]འདུལ་བའི་ཕྱག་རྒྱ་གཅིག་པའི་དཀྱིལ་འཁོར་གྱི་བསྡུས་པའི་དོན་བསྟན་པའོ། །རིགས་འདི་དག་ཐམས་ཅད་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རང་བཞིན་གྱི་ཆོས་ཀྱི་ཕྱག་རྒྱའི་ངོ་བོ་ཡིན་ཏེ་དེ་བས་ན་ཆོས་ཀྱི་ཕྱག་རྒྱ་ཞེས་བྱའོ། །སེར་སྣའི་གཉེན་པོར་གྱུར་པའི་སེམས་ཅན་
[17b]
[17b.1]ཐམས་ཅད་ཀྱི་བསམ་པ་ཐམས་ཅད་ཡོངས་སུ་རྫོགས་པར་བྱེད་པ་ལས་ཀྱི་ཕྱག་རྒྱ་སྐྱེད་པར་བྱེད་པའི་ནོར་བུའི་རིགས་ཀྱི་བསྡུས་པའི་དོན་བརྗོད་པར་བྱ་སྟེ། འདིར་དང་པོ་སྦྱོར་བའི་ཏིང་ངེ་འཛིན་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་གསུངས་བའི་དང་པོ་སྦྱོར་བ་བྱས་ལ། རྡོ་རྗེ་
[17b.2]སེམས་དཔའ་དང་། རྡོ་རྗེ་རིན་ཆེན་དང་། རྡོ་རྗེ་ཆོས་དང་། རྡོ་རྗེ་ལས་སྤྲུལ་པའི་མཐར་ཐུག་པ་ཡིན་པར་ཤེས་པར་བྱའོ། །དེ་ནས་ཡང་དེ་བཞིན་གཤེགས་པ་ཐམས་ཅད་ཅེས་བྱ་བ་ནས། འགྲོ་བའི་དོན་དུ་འདིར་འགྱུར་རོ་ཞེས་བྱ་བའི་བར་གྱི་གཞུང་གིས་ནི་དོན་ཐམས་ཅད་
[17b.3]གྲུབ་པའི་དཀྱིལ་འཁོར་ཆེན་པོའི་དཀྱིལ་འཁོར་གྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་སྟོན་ཏོ། །དེ་ནས་བསྡུ་བ་དང་བྱིན་གྱིས་བརླབས་པ་ལ་སོགས་པ་ནི་སྔ་མ་བཞིན་དུ་དོན་ཐམས་ཅད་གྲུབ་པའི་དཀྱིལ་འཁོར་ཆེན་པོའི་ལས་ཀྱི་མཆོག་ཅེས་བྱ་བའི་ཏིང་ངེ་
[17b.4]འཛིན་གསུམ་པ་ཡིན་པར་ཤེས་པར་བྱའོ། །དོན་ཐམས་ཅད་གྲུབ་པའི་དཀྱིལ་འཁོར་ཆེན་པོར་དབང་བསྐུར་བ་དང་དམ་ཚིག་ཐོབ་པས་དེ་ལས་གསུངས་པའི་ཕྱག་རྒྱ་ཆེན་པོ་ལ་སོགས་པ་བསྒྲུབ་པ་ལ་འཇུག་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་
[17b.5]བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའི་སྙིང་པོ་ཞེས་བྱ་བ་ནས། དཀྱིལ་འཁོར་ཆེན་པོ་བསྟན་པར་བྱའོ་ཞེས་བྱ་བའི་བར་གྱི་གཞུང་གིས་སློབ་དཔོན་གྱི་ལས་ཀྱི་ཆོ་ག་དང་། དོན་ཐམས་ཅད་གྲུབ་པའི་དཀྱིལ་འཁོར་ཆེན་པོར་འཇུག་པའི་ཆོ་ག་སྟོན་ཏོ། ། 
[17b.6]དོན་ཐམས་ཅད་གྲུབ་པའི་དཀྱིལ་འཁོར་ཆེན་པོར་དམ་ཚིག་དང་། དབང་བསྐུར་བ་ཐོབ་པ་རྣམས་ལ་སློབ་དཔོན་གྱིས་ཇི་ལྟར་འདོད་པའི་དངོས་གྲུབ་ཀྱི་ཡེ་ཤེས་བསླབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཅི་འབྱོར་པས་མཆོད་པ་བྱས་ནས་ཞེས་བྱ་བ་ནས་
[17b.7]བརྩམས་ཏེ། ཨོཾ་སརྦྦ་སྥོ་ཊ་ས་ན་ཡོ་ག་ཅེས་བྱ་བའི་བར་གྱི་གཞུང་གིས་སྟོན་ཏོ། །དོན་ཐམས་ཅད་གྲུབ་པའི་དཀྱིལ་འཁོར་ཆེན་པོ་ལས་གསུངས་པའི་དངོས་གྲུབ་རྣམས་ནི་དོན་ཐམས་ཅད་གྲུབ་པའི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་
[18a]
[18a.1]ལྟ་བ་བཞིན་བྱས་ལ་བསྒྲུབ་པར་བྱའོ་ཞེས་བྱ་བ་དང་། སྒྲུབ་པ་པོ་སྤྲོ་བ་བསྐྱེད་པར་བྱ་བའི་ཕྱིར་ཕྱག་རྒྱའི་འབྲས་བུ་བརྗོད་པར་བྱའོ་ཞེས་བྱ་བའི་དོན་གཉིས་པ་འདི་དག་བསྟན་པར་བྱ་བའི་ཕྱིར། དེ་ནས་ནོར་བུ་ཆེན་པོའི་ཕྱག་རྒྱའི་ཡེ་ཤེས་བསླབ་བོ་ཞེས་བྱ་བ་ནས། 
[18a.2]རིན་ཆེན་ཁུ་ཚུར་གཉིས་བྱས་ལ། །ལས་ཀྱི་ཕྱག་རྒྱ་བྲི་བར་བྱ། །ཞེས་བྱ་བའི་བར་གྱི་གཞུང་གིས་སྟོན་ཏོ། །དོན་ཐམས་ཅད་གྲུབ་པའི་དཀྱིལ་འཁོར་ཆེན་པོའི་བསྡུས་པའི་དོན་བསྟན་པའོ། །དམ་ཚིག་གི་ཕྱག་རྒྱ་གཙོ་བོར་གྱུར་པ་དོན་ཐམས་ཅད་གྲུབ་པའི་གཟུངས་ཀྱི་དཀྱིལ་
[18a.3]འཁོར་གྱི་བསྡུས་པའི་དོན་བརྗོད་པར་བྱ་སྟེ། འདིར་དང་པོ་སྦྱོར་བའི་ཏིང་ངེ་འཛིན་ནི་དོན་ཐམས་ཅད་གྲུབ་པའི་དཀྱིལ་འཁོར་ཆེན་པོར་བཤད་པ་ཉིད་ཡིན་ནོ། །དེ་ནས་ཡང་བཅོམ་ལྡན་འདས་ཞེས་བྱ་བ་ནས་བརྩམས་ཏེ། ཨོཾ་སརྦྦ་ཨ་བྷི་ཥེ་ཀ་པཱུ་ཛ་ས་མ་ཡེ་ཧཱུཾ་ཞེས་བྱ་བའི་བར་
[18a.4]གྱི་གཞུང་གིས་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་སྟོན་ཏོ། །དེ་ནས་བསྡུ་བ་དང་བྱིན་གྱིས་བརླབས་པ་སྔོན་དུ་འགྲོ་བ་འདིས་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་ཡིན་པར་ཤེས་པར་བྱའོ། །དོན་ཐམས་ཅད་གྲུབ་པའི་གཟུངས་ཀྱི་དཀྱིལ་འཁོར་
[18a.5]ལས་གསུངས་པའི་བསྒྲུབ་པ་ནི་དེའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བཅོམ་ལྡན་འདས་ཞེས་བྱ་བ་ནས། ཁྱོད་རབ་ཏུ་དབུལ་བ་དང་། དུས་བྱས་ནས་སེམས་ཅན་དམྱལ་བར་ལྟུང་ང་རེ་ཞེས་བསྒོ་ལ་
[18a.6]ཞེས་བྱ་བའི་བར་གྱི་གཞུང་གིས་ནི་སློབ་དཔོན་གྱི་ལས་དང་དོན་ཐམས་ཅད་གྲུབ་པའི་གཟུངས་ཀྱི་དཀྱིལ་འཁོར་དུ་འཇུག་པའི་ཆོ་ག་སྟོན་ཏོ། །དམ་ཚིག་དང་དབང་བསྐུར་བ་ཐོབ་པ་དེ་རྣམས་ལ་སློབ་དཔོན་གྱིས་དོན་ཐམས་ཅད་གྲུབ་པའི་གཟུངས་ཀྱི་དཀྱིལ་འཁོར་ལས་གསུངས་པའི་ཇི་
[18a.7]ལྟར་འདོད་པའི་དངོས་གྲུབ་རྣམས་བསླབ་པར་བྱའོ་ཞེས་བྱ་བའི་དོན་འདི་བསྟན་བར་བྱ་བའི་ཕྱིར་རང་གི་ནོར་བུའི་རིགས་ཀྱི་དམ་ཚིག་གི་ཡེ་ཤེས་བསྐྱེད་པར་བྱའོ་ཞེས་བྱ་བ་ནས། ཨོཾ་ཀརྨ་སིདྡྷི་ཞེས་བྱ་བའི་བར་གྱི་གཞུང་གིས་སྟོན་ཏོ། །དོན་ཐམས་ཅད་གྲུབ་པའི་གཟུངས་ཀྱི་དཀྱིལ་
[18b]
[18b.1]འཁོར་ལས་གསུངས་པའི་དངོས་གྲུབ་ནི་དོན་ཐམས་ཅད་གྲུབ་པའི་དཀྱིལ་འཁོར་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་ལྟ་བ་བཞིན་བྱས་ལ་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་དཀྱིལ་འཁོར་ཆེན་པོ་འདིའི་ཕྱག་རྒྱ་
[18b.2]ཆེན་པོ་བཅིང་བ་བཤད་དེ་ཞེས་བྱ་བ་ནས། གསང་བ་གསང་བའི་ཁུ་ཚུར་མཆོག །གཉིས་སུ་བྱས་ན་ལས་ཀུན་བྱེད། །ཅེས་བྱ་བའི་བར་གྱི་གཞུང་གིས་གསུངས་སོ། །ནོར་བུའི་རིགས་ཀྱི་གཟུངས་ཀྱི་དཀྱིལ་འཁོར་གྱི་བསྡུས་པའི་དོན་བསྟན་པའོ། །ཆོས་ཀྱི་ཕྱག་
[18b.3]རྒྱ་གཙོ་བོར་གྱུར་པ་ནོར་བུའི་རིགས་ཀྱི་ཆོས་ཀྱི་དཀྱིལ་འཁོར་གྱི་བསྡུས་པའི་དོན་བརྗོད་པར་བྱ་སྟེ། འདིར་དང་པོ་སྦྱོར་བའི་ཏིང་ངེ་འཛིན་ནི་དོན་ཐམས་ཅད་གྲུབ་པའི་དཀྱིལ་འཁོར་ཆེན་པོར་བཤད་པ་ཉིད་གཟུང་བར་བྱའོ། །དེ་ནས་ཡང་བཅོམ་ལྡན་འདས་ཞེས་བྱ་བ་ནས་བརྩམས་
[18b.4]ཏེ། ཨོཾ་སརྦ་ཨ་བྷི་ཥེ་ཀ་ཛྙཱ་ན་ཧཱུཾ་ཞེས་བྱ་བའི་བར་གྱི་གཞུང་གིས་ནི་ནོར་བུའི་རིགས་ཀྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་སྟོན་ཏོ། །དེ་ནས་བསྡུ་བ་དང་བྱིན་གྱིས་བརླབས་པ་སྔོན་དུ་འགྲོ་བ་ནི་ལས་ཀྱི་རྒྱལ་པོ་མཆོག་གི་ཏིང་ངེ་འཛིན་ཡིན་པར་སྔ་མ་བཞིན་
[18b.5]དུ་ཤེས་པར་བྱའོ། །དོན་ཐམས་ཅད་གྲུབ་པའི་ཆོས་ཀྱི་དཀྱིལ་འཁོར་ལས་གསུངས་པའི་གྲུབ་པ་ནི་ཆོས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ནམ་
[18b.6]མཁའི་སྙིང་པོས་ཞེས་བྱ་བ་ནས། ཁྱོད་ཀྱིས་ཆོས་ཀྱི་དཀྱིལ་འཁོར་མ་མཐོང་བ་ལ་མ་བརྗོད་ཅིག །ཁྱོད་དངོས་གྲུབ་མ་ཐོབ་པར་མྱུར་དུ་ཤི་བར་གྱུར་ཏ་རེ་ཞེས་བསྒོ་ལ་ཞེས་བྱ་བའི་བར་གྱི་གཞུང་གིས་ནི་སློབ་དཔོན་གྱི་ལས་ཀྱི་ཆོ་ག་དང་། དོན་ཐམས་ཅད་གྲུབ་པའི་ཆོས་ཀྱི་དཀྱིལ་
[18b.7]འཁོར་དུ་འཇུག་པའི་ཆོ་ག་སྟོན་ཏོ། །དོན་ཐམས་ཅད་གྲུབ་པའི་ཆོས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པ་ལ་སློབ་དཔོན་གྱིས་དེ་ལས་གསུངས་པའི་དངོས་གྲུབ་ཇི་ལྟར་འདོད་པ་བཞིན་དུ་བསླབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། ནོར་བུའི་
[19a]
[19a.1]རིགས་ཀྱི་ཆོས་ཀྱི་ཡེ་ཤེས་བསྐྱེད་པར་བྱའོ་ཞེས་བྱ་བ་ནས། སརྦྦ་གུཧྱ་ཛྙཱ་ན་སརྦྦ་སིདྡྷིཾ་མེ་པྲ་ཡཙྪ་ཧཱུཾ་ཞེས་བྱ་བའི་བར་གྱི་གཞུང་གིས་སྟོན་ཏོ། །དོན་ཐམས་ཅད་གྲུབ་པའི་ཆོས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་རྣམས་ནི་དོན་ཐམས་ཅད་གྲུབ་
[19a.2]པའི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞི་རང་གི་ལྷའི་རྣལ་འབྱོར་བྱས་ནས་དེའི་རྗེས་ལ་དོན་ཐམས་ཅད་གྲུབ་པའི་ཆོས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་ལ་སོགས་པ་བཅིངས་ཏེ་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། 
[19a.3]དེ་ནས་ཕྱག་རྒྱ་ཆེན་པོ་ཇི་ལྟ་བ་བཞིན་དུ་བཅིང་བར་བྱའོ་ཞེས་བྱ་བ་ནས། གནས་ཇི་ལྟ་བ་བཞིན་གཞག་པར་བྱའོ་ཞེས་བྱ་བའི་བར་གྱི་གཞུང་གིས་སྟོན་ཏོ། །ནོར་བུའི་རིགས་ཀྱི་ཆོས་ཀྱི་དཀྱིལ་འཁོར་གྱི་བསྡུས་པའི་དོན་བསྟན་པའོ། །ལས་ཀྱི་ཕྱག་རྒྱ་གཙོ་བོར་གྱུར་པ་ནོར་བུའི་
[19a.4]རིགས་ཀྱི་ལས་ཀྱི་དཀྱིལ་འཁོར་གྱི་བསྡུས་པའི་དོན་བརྗོད་པར་བྱ་སྟེ། འདིར་དང་པོ་སྦྱོར་བའི་ཏིང་ངེ་འཛིན་ནི་དོན་ཐམས་ཅད་གྲུབ་པའི་དཀྱིལ་འཁོར་ཆེན་པོར་བཤད་པ་ཉིད་ཡིན་ནོ། །དེ་ནས་ཡང་བཅོམ་ལྡན་འདས་ཀྱིས་ཞེས་བྱ་བ་ནས་བརྩམས་ཏེ། ཨོཾ་བཛྲ་བི་ཤྭ་ཨ་བྷི་ཥེ་ཀེ་ཧཱུཾ་
[19a.5]ཞེས་བྱ་བའི་བར་གྱི་གཞུང་གིས་ནི་ནོར་བུའི་རིགས་ཀྱི་ལས་ཀྱི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་སྟོན་ཏོ། །དེ་ནས་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ། ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡིན་
[19a.6]པར་ཤེས་པར་བྱའོ། །ནོར་བུའི་རིགས་ཀྱི་ལས་ཀྱི་དཀྱིལ་འཁོར་ལས་གསུངས་པའི་བསྒྲུབ་པ་ནི་ནོར་བུའི་རིགས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་
[19a.7]ནམ་མཁའི་སྙིང་པོས་ཞེས་བྱ་བ་ནས། ཤི་བར་གྱུར་ཏ་རེ་ཞེས་བསྒོ་ལ་ཞེས་བྱ་བའི་བར་གྱི་གཞུང་གིས་ནི་སློབ་དཔོན་གྱི་ལས་ཀྱི་ཆོ་ག་དང་། དོན་ཐམས་ཅད་གྲུབ་པའི་ལས་ཀྱི་དཀྱིལ་འཁོར་དུ་འཇུག་པའི་ཆོ་ག་སྟོན་ཏོ། །དོན་ཐམས་ཅད་གྲུབ་པའི་ལས་ཀྱི་དཀྱིལ་འཁོར་ལས་
[19b]
[19b.1]གསུངས་པའི་དངོས་གྲུབ་ཀྱི་ཡེ་ཤེས་ནི། དཀྱིལ་འཁོར་དེར་དམ་ཚིག་དང་དབང་བསྐུར་བ་ཐོབ་པ་རྣམས་ལ་བཤད་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། ནོར་བུའི་རིགས་ཀྱི་ལས་ཀྱི་ཡེ་ཤེས་བསླབ་པར་བྱའོ་ཞེས་བྱ་བ་ནས། འཇིག་རྟེན་ཐམས་ཅད་དེས་
[19b.2]མགུར་འགྱུར། །ཞེས་བྱ་བའི་བར་གྱི་གཞུང་གིས་སྟོན་ཏོ། །དོན་ཐམས་ཅད་གྲུབ་པའི་ལས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་རྣམས་ནི་དོན་ཐམས་ཅད་གྲུབ་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་ལྟ་བ་བཞིན་བྱས་པའི་རྗེས་ལ། ལས་ཀྱི་དཀྱིལ་འཁོར་
[19b.3]ལས་གསུངས་པའི་ཕྱག་རྒྱ་ཆེན་པོ་ལ་སོགས་པ་བཅིངས་ལ་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཕྱག་རྒྱ་ཆེན་པོ་ཡེ་ཤེས་ཀྱི་དངོས་གྲུབ་དམ་པར་འགྱུར་རོ་ཞེས་བྱ་བ་ནས་ལས་ཀྱི་ཕྱག་རྒྱ་དེ་བསྒྲུབ་བོ་ཞེས་བྱ་བའི་བར་གྱི་གཞུང་གིས་སྟོན་ཏོ། ། 
[19b.4]ནོར་བུའི་རིགས་ཀྱི་ལས་ཀྱི་དཀྱིལ་འཁོར་གྱི་བསྡུས་པའི་དོན་བསྟན་པའོ། །ནོར་བུའི་རིགས་ཀྱི་དོན་ཐམས་ཅད་གྲུབ་པའི་དཀྱིལ་འཁོར་གྱི་དངོས་གྲུབ་བསྡུས་པར་གྱུར་པ་བར་མ་ལ་དགའ་བའི་སེམས་ཅན་རྣམས་རྗེས་སུ་འཛིན་པར་བྱེད་པས་ཕྱག་རྒྱ་བཞི་པའི་དཀྱིལ་འཁོར་གྱི་
[19b.5]བསྡུས་པའི་དོན་བརྗོད་པར་བྱ་སྟེ། དེ་ལ་དང་པོའི་སྦྱོར་བ་ནི་དོན་ཐམས་ཅད་གྲུབ་པའི་དཀྱིལ་འཁོར་ཆེན་པོར་བཤད་པ་ཉིད་ཡིན་ནོ། །དེ་ནས་བཅོམ་ལྡན་འདས་ཞེས་བྱ་བ་ནས་བརྩམས་ཏེ། ཨོཾ་བི་ཤྭ་དཥྚི་ཞེས་བྱ་བའི་བར་གྱི་གཞུང་གིས་ནི་དོན་ཐམས་ཅད་གྲུབ་པའི་ཕྱག་
[19b.6]རྒྱ་བཞི་པའི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་ལྔ་པོ་གསུངས་པ་ཡིན་ནོ། །བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ། སྔ་མ་བཞིན་དུ་ལས་ཀྱི་མཆོག་གི་ཏིང་ངེ་འཛིན་ལྔ་པོ་ཡིན་པར་ཤེས་པར་བྱའོ། །དོན་ཐམས་ཅད་གྲུབ་
[19b.7]པའི་དུམ་བུ་ལས་གསུངས་པའི་དངོས་གྲུབ་རྣམས་ནི་དོན་ཐམས་ཅད་གྲུབ་པའི་ཕྱག་རྒྱ་བཞི་པའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་ནམ་མཁའི་སྙིང་པོས་ཞེས་བྱ་བ་ནས་ཁྱོད་
[20a]
[20a.1]ཀྱིས་སུ་ལ་ཡང་མ་སྨྲ་ཞིག་ཅེས་བསྒོ་བར་བྱའོ་ཞེས་བྱ་བའི་བར་གྱི་གཞུང་གིས་ནི་སློབ་དཔོན་གྱི་ལས་ཀྱི་ཆོ་ག་དང་། ནོར་བུའི་རིགས་ཀྱི་ཕྱག་རྒྱ་བཞི་པའི་དཀྱིལ་འཁོར་དུ་འཇུག་པའི་ཆོ་ག་སྟོན་ཏོ། །དོན་ཐམས་ཅད་གྲུབ་པའི་ཕྱག་རྒྱ་བཞི་པའི་དཀྱིལ་
[20a.2]འཁོར་དུ་དམ་ཚིག་དང་དབང་བསྐུར་བ་ཐོབ་པ་རྣམས་ལ། སློབ་དཔོན་གྱིས་དོན་ཐམས་ཅད་གྲུབ་པའི་དུམ་བུ་ལས་གསུངས་པའི་དངོས་གྲུབ་བསླབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཡེ་ཤེས་བསྐྱེད་པར་བྱ་སྟེ་ཞེས་བྱ་བ་ནས། ཧི་ཧི་ཧ་ཧ་ཧ་ཊ་ཞེས་
[20a.3]བྱ་བའི་སྔགས་ཀྱི་བར་གྱི་གཞུང་གིས་སྟོན་ཏོ། །དོན་ཐམས་ཅད་གྲུབ་པའི་དུམ་བུ་ལས་གསུངས་པའི་དངོས་གྲུབ་ནི་དོན་ཐམས་ཅད་གྲུབ་པའི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་ལྟ་བ་བཞིན་བྱས་ལ་བསྒྲུབ་པར་བྱའོ་ཞེས་བྱ་བའི་
[20a.4]དོན་འདི་བསྟན་པར་བྱ་བའི་ཕྱིར། དེ་ནས་ཕྱག་རྒྱ་བཞི་ཇི་ལྟ་བ་བཞིན་བཅིང་བ་དང་། རྣམ་པ་བཞི་དེ་བཞིན་དུ་བསླབ་པར་བྱའོ། །དངོས་གྲུབ་ཐམས་ཅད་ཀྱང་དེ་བཞིན་ནོ་ཞེས་བྱ་བའི་གཞུང་གིས་སྟོན་ཏོ། །ནོར་བུའི་རིགས་ཀྱི་ཕྱག་རྒྱ་བཞི་པའི་དཀྱིལ་འཁོར་གྱི་བསྡུས་
[20a.5]པའི་དོན་བསྟན་པའོ། །དོན་ཐམས་ཅད་གྲུབ་པའི་དུམ་བུ་ལས་གསུངས་པའི་དངོས་གྲུབ་ཐམས་ཅད་བསྡུས་པར་གྱུར་པ་མདོར་བསྡུས་པ་ལ་དགའ་བའི་སེམས་ཅན་རྣམས་རྗེས་སུ་འཛིན་པར་བྱེད་པ་དོན་ཐམས་ཅད་གྲུབ་བའི་ཕྱག་རྒྱ་གཅིག་པའི་དཀྱིལ་འཁོར་གྱི་བསྡུས་པའི་
[20a.6]དོན་བརྗོད་པར་བྱ་སྟེ། དེ་ལ་འདིར་དང་པོ་སྦྱོར་བ་ནི་འཕགས་པ་ནམ་མཁའི་སྙིང་པོའི་དཀྱིལ་འཁོར་ཆེན་པོར་བཤད་པའི་རྣལ་འབྱོར་ཆེན་པོ་ཡིན་ནོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའི་སྙིང་པོས་ཞེས་བྱ་བ་ནས་བརྩམས་ཏེ། བཛྲ་རཏྣ་ཧཱུཾ་ཞེས་
[20a.7]བྱ་བའི་བར་གྱི་གཞུང་གིས་ནི། འཕགས་པ་ནམ་མཁའི་སྙིང་པོའི་ཕྱག་རྒྱ་གཅིག་པའི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་བསྟན་ཏོ། །ལས་ཀྱི་མཆོག་གི་ཏིང་ངེ་འཛིན་ནི་སྔ་མ་བཞིན་དུ་བསྡུ་བ་དང་བྱིན་གྱིས་བརླབས་པ་སྔོན་དུ་འགྲོ་བ་ཉིད་ཡིན་
[20b]
[20b.1]ནོ། །དོན་ཐམས་ཅད་གྲུབ་པའི་དུམ་བུ་ལས་གསུངས་པའི་དངོས་གྲུབ་རྣམས་ནི་འཕགས་པ་ནམ་མཁའི་སྙིང་པོའི་ཕྱག་རྒྱ་གཅིག་པའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་
[20b.2]དཀྱིལ་འཁོར་ནི་འདི་ཡིན་ཏེ་ཞེས་བྱ་བ་ནས། དངོས་གྲུབ་ཀྱི་དཀྱིལ་འཁོར་ནི་ཇི་བཞིན་པར་ནི་བྲི་བར་བྱའོ་ཞེས་བྱ་བའི་བར་གྱི་གཞུང་གིས་ནི་འཕགས་པ་ནམ་མཁའི་སྙིང་པོའི་ཕྱག་རྒྱ་གཅིག་པའི་དཀྱིལ་འཁོར་གྱི་སློབ་དཔོན་གྱི་ལས་དང་དཀྱིལ་འཁོར་དུ་འཇུག་པའི་ཆོ་ག་སྟོན་
[20b.3]ཏོ། །འཕགས་པ་ནམ་མཁའི་སྙིང་པོའི་ཕྱག་རྒྱ་གཅིག་པའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པ་རྣམས་ལ་སློབ་དཔོན་གྱིས་བསྒྲུབ་པའི་ཡེ་ཤེས་བསླབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་འདིར་ཡེ་ཤེས་གསང་བའི་ཞེས་བྱ་
[20b.4]བ་ནས། ལས་ཀྱི་དངོས་གྲུབ་ཐོབ་པར་འགྱུར། །ཞེས་བྱ་བའི་བར་གྱི་གཞུང་གིས་སྟོན་ཏོ། །དེ་ནས་དོན་ཐམས་ཅད་གྲུབ་པའི་དུམ་བུ་ལས་གསུངས་པའི་དངོས་གྲུབ་རྣམས་ནི་དོན་ཐམས་ཅད་གྲུབ་པའི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞིས་རང་གི་
[20b.5]ལྷའི་རྣལ་འབྱོར་ཇི་ལྟ་བ་བཞིན་བྱས་ལ་བསྒྲུབ་པར་བྱའོ་ཞེས་བྱ་བའི་དོན་འདི་གསལ་བར་བྱ་བའི་ཕྱིར། དེ་ནས་ཕྱག་རྒྱ་བཞིའི་ཡེ་ཤེས་བསླབ་པར་བྱའོ། །རས་ལ་སོགས་པ་ལ་ཡང་སེམས་དཔའ་དང་ཕྱག་རྒྱའི་དཀྱིལ་འཁོར་བྲིས་ཏེ་བསྒྲུབ་པར་བྱའོ་ཞེས་བྱ་བའི་
[20b.6]གཞུང་གིས་སྟོན་ཏོ། །དོན་ཐམས་ཅད་གྲུབ་པའི་ཕྱག་རྒྱ་གཅིག་པའི་དཀྱིལ་འཁོར་གྱི་བསྡུས་པའི་དོན་བསྟན་པའོ། །ནོར་བུའི་རིགས་ཀྱི་དམ་ཚིག་ཐམས་ཅད་སེམས་ཅན་ཐམས་ཅད་ཀྱི་བསམ་པ་ཐམས་ཅད་རྫོགས་པར་བྱེད་པའི་ལས་ཅན་ཡིན་ཏེ་དེ་བས་ན་ལས་ཀྱི་རིགས་
[20b.7]ལ་ལས་ཀྱི་དམ་ཚིག་ཅེས་བཤད་པ་ཡིན་ནོ། །དེ་ལྟར་འཇིག་རྟེན་དང་འཇིག་རྟེན་ལས་འདས་པའི་ཆོས་ཀྱི་དེ་ཁོ་ན་ཉིད་ཀྱི་ངོ་བོ་སེམས་ཅན་ཐམས་ཅད་ཀྱི་ཐུན་མོང་དུ་འགྱུར་བའི་རྩ་བའི་རྒྱུད་ཀྱི་བསྡུས་པའི་དོན་བཤད་པ་ཡིན་ནོ། །ད་ནི་འཇིག་རྟེན་དང་འཇིག་རྟེན་ལས་
[21a]
[21a.1]འདས་པའི་དངོས་གྲུབ་སྒྲུབ་པར་བྱེད་པའི་སེམས་ཅན་གོང་མའི་ཡང་གོང་མ་རྗེས་སུ་འཛིན་པར་བྱེད་པ་ཐོག་མ་དང་ཐ་མ་མེད་པའི་དམ་ཚིག་ཆེན་པོའི་དེ་ཁོ་ན་ཉིད་སངས་རྒྱས་དང་བྱང་ཆུབ་སེམས་དཔའ་ཐོབ་པའི་རྒྱུར་གྱུར་པ། རྒྱུད་ཕྱི་མའི་བསྡུས་
[21a.2]པའི་དོན་བརྗོད་པར་བྱའོ། །དེ་ལ་དང་པོར་རེ་ཞིག་སངས་རྒྱས་དང་བྱང་ཆུབ་སེམས་དཔའ་དེ་ཉིད་གྲུབ་པའི་ཕྱིར་དེ་བཞིན་གཤེགས་པ་དང་། རྡོ་རྗེ་དང་། པདྨ་དང་། ནོར་བུའི་རིགས་རྣམས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་ཆེན་པོ་དང་དམ་ཚིག་དང་། 
[21a.3]ཆོས་དང་ལས་ཀྱི་ཕྱག་རྒྱ་རྣམས་ཀྱི་བསྒོམ་པ་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ནས་བརྩམས་ཏེ། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་དངོས་གྲུབ་དམ་པ་ཐོབ་པའི་ཆོ་ག་རྒྱས་པའི་རྒྱུད་དོ་ཞེས་བྱ་
[21a.4]བའི་བར་གྱི་གཞུང་གིས་སྟོན་ཏོ། །ཕྱག་རྒྱ་ཆེན་པོ་ལ་སོགས་པ་བསྒོམ་པ་ནི་དམ་ཚིག་ལ་གནས་པས་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ནས། དམ་ཚིག་གི་དངོས་གྲུབ་
[21a.5]ཀྱི་ཆོ་ག་རྒྱས་པའི་རྒྱུད་དོ་ཞེས་བྱ་བའི་བར་གྱི་གཞུང་གིས་སྟོན་ཏོ། །དངོས་པོ་ལ་མངོན་པར་ཞེན་པ་སྤང་བར་བྱ་བའི་ཕྱིར། གཟུགས་བརྙན་དང་འདྲ་བ་ཉིད་དུ་ཕྱག་རྒྱ་ཆེན་པོ་ལ་སོགས་པ་བསྒོམ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་
[21a.6]སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ནས། རིགས་ཐམས་ཅད་ཀྱི་ཆོས་ཀྱི་དཀྱིལ་འཁོར་དངོས་གྲུབ་ཀྱི་ཆོ་ག་རྒྱས་པའི་རྒྱུད་དོ་ཞེས་བྱ་བའི་བར་གྱི་གཞུང་གིས་བསྟན་ཏོ། །ཕྱག་རྒྱ་ཆེན་པོ་ལ་སོགས་པ་སྒྲུབ་པར་བྱེད་པ་པོས་ལས་ཀྱི་དཀྱིལ་འཁོར་ལས་
[21a.7]གསུངས་པའི་མཆོད་པ་རྣམ་པ་བཅུ་དྲུག་རབ་ཏུ་བྱེད་ཅིང་སེམས་ཅན་ཐམས་ཅད་ཀྱི་དོན་བྱ་བའི་མཚན་ཉིད་ཅན་དང་། དེ་བཞིན་གཤེགས་པ་ཐམས་ཅད་མཆོད་པའི་མཚན་ཉིད་ཅན་གྱི་ལས་ནམ་མཁའི་ཁམས་ཐམས་ཅད་དུ་སྤྲོས་པ་བསྒོམ་པར་བྱའོ་ཞེས་བྱ་བའི་དོན་འདི་
[21b]
[21b.1]བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ནས། རིགས་ཐམས་ཅད་ཀྱི་ལས་ཀྱི་དངོས་གྲུབ་ཀྱི་ཆོ་ག་རྒྱས་པའི་རྒྱུད་དོ་ཞེས་བྱ་བའི་བར་གྱི་གཞུང་གིས་དེ་བཞིན་གཤེགས་པ་ལ་སོགས་པའི་རིགས་ཐམས་ཅད་ཀྱི་
[21b.2]ལས་ཀྱི་དངོས་གྲུབ་ཀྱི་རྒྱུད་སྟོན་ཏོ། །དེ་བཞིན་གཤེགས་པ་ལ་སོགས་པ་རིགས་ཐམས་ཅད་ཀྱི་ཕྱག་རྒྱ་ཆེན་པོ་དང་། དམ་ཚིག་དང་ཆོས་དང་། ལས་ཀྱི་ཕྱག་རྒྱ་རྣམས་ཀྱི་སྤྱིའི་སྒྲུབ་པ་ཁྱད་པར་གྱིས་འགྲུབ་པར་འགྱུར་རོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་
[21b.3]ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ནས། རིགས་ཐམས་ཅད་ཀྱི་ཆོས་ཉིད་མཁྱེན་པའི་ཆོ་ག་རྒྱས་པའི་རྒྱུད་དོ་ཞེས་བྱ་བའི་བར་གྱིས་ཆོས་ཉིད་ཀྱི་རྒྱུད་སྟོན་ཏོ། །ཕྱག་རྒྱ་ཆེན་པོ་ལ་སོགས་པ་ཕྱག་རྒྱ་ཐམས་ཅད་བསྒྲུབ་པར་བྱ་བའི་ཕྱིར། 
[21b.4]ངེས་པ་བསྐྱེད་ནས་འཇུག་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ནས། རིགས་ཐམས་ཅད་ཀྱི་མཁྱེན་པའི་དངོས་གྲུབ་ཀྱི་ཆོ་ག་རྒྱས་པའི་རྒྱུད་དོ་ཞེས་བྱ་བའི་བར་གྱི་གཞུང་
[21b.5]གིས་ནི་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་ཕྱག་རྒྱའི་ཡེ་ཤེས་ཀྱི་དངོས་གྲུབ་ཀྱི་རྒྱུད་སྟོན་ཏོ། །ཕྱག་རྒྱ་ཆེན་པོ་ལ་སོགས་པ་བསྒོམ་པ་ནི། གང་གི་ཚེ་མཚན་མ་ཐོབ་པར་གྱུར་པ་དེའི་ཚེ་འགྲུབ་པར་འགྱུར་རོ་ཞེས་བྱ་བའི་དོན་འདི་ཤེས་པར་བྱ་བའི་ཕྱིར། 
[21b.6]དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ཞེས་བྱ་བ་ནས། མདུན་མཐོང་ནའོ་ཞེས་བྱ་བའི་བར་གྱི་གཞུང་གིས་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དངོས་གྲུབ་ཀྱི་ཡེ་ཤེས་ཀྱི་ཕྱག་རྒྱའི་རྒྱུད་སྟོན་ཏོ། །ཕྱག་རྒྱ་ཆེན་པོ་ལ་སོགས་པ་བསྒོམས་
[21b.7]ནས་ཀྱང་མཚན་མ་ཐོབ་པར་གྱུར་པས་མངོན་པར་ཤེས་པ་བསྒྲུབ་པར་བྱའོ་ཞེས་བྱ་བའི་དོན་འདི་ཁོང་དུ་ཆུད་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ནས། མངོན་པར་ཤེས་པ་ལྔ་ནི་དེས་ཐོབ་བོ་ཞེས་བཅོམ་ལྡན་
[22a]
[22a.1]འདས་ནམ་མཁའི་སྙིང་པོས་གསུངས་སོ་ཞེས་བྱ་བའི་བར་གྱི་གཞུང་གིས་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་མངོན་པར་ཤེས་པའི་སྒྲུབ་པའི་ཡེ་ཤེས་ཀྱི་རྒྱུད་སྟོན་ཏོ། །མན་འདོར་བའི་བརྟུལ་ཞུགས་ལ་རྗེས་སུ་འཇུག་པས་ཕྱག་རྒྱ་ཆེན་པོ་
[22a.2]ལ་སོགས་པ་གྲུབ་པར་འགྱུར་རོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ནས་བཅོམ་ལྡན་འདས་སངས་རྒྱས་མཆོད་པས་གསུངས་སོ་ཞེས་བྱ་བའི་བར་གྱི་གཞུང་གིས་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་བདེན་པའི་དངོས་གྲུབ་ཀྱི་རྒྱུད་སྟོན་
[22a.3]ཏོ། །ས་མ་ཡ་སྟྭཾ་ཞེས་བྱ་བ་ལ་སོགས་པ་བརྗོད་དེ། ཕྱག་རྒྱ་ཆེན་པོ་ལ་སོགས་པའི་ཕྱག་རྒྱ་ཐམས་ཅད་བཅིང་བར་བྱའོ་ཞེས་བྱ་བའི་ཆོ་ག་འདི་བསྟན་པར་བྱ་བའི་ཕྱིར་དེ་ནས་ཞེས་བྱ་བ་ནས། རང་བྱུང་ཉིད་ལ་མཆོད་པར་འགྱུར། །ཞེས་བྱ་བའི་བར་གྱི་གཞུང་གིས་དེ་བཞིན་
[22a.4]གཤེགས་པ་ཐམས་ཅད་ཀྱི་རིགས་ཀྱི་དམ་ཚིག་གི་དེ་ཁོ་ན་ཉིད་ཀྱི་དངོས་གྲུབ་ཀྱི་རྒྱུད་སྟོན་ཏོ། །རང་གི་ལྷའི་རྣལ་འབྱོར་བྱས་ལ་རས་རིས་ལ་སོགས་པ་ལ་ཡང་རང་གི་ལྷ་སྤྱན་དྲངས་ཏེ་སྒོམ་པར་བྱེད་ཅིང་རང་གི་ལྷ་རྗེས་སུ་དྲན་པས་ཕྱག་རྒྱ་ཆེན་པོ་ལ་སོགས་པ་ཕྱག་རྒྱ་བཞི་
[22a.5]འགྲུབ་པར་འགྱུར་རོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཕྱག་ན་རྡོ་རྗེས་ཞེས་བྱ་བ་ནས། ཉི་རིམ་དུ་ནི་ཡང་དག་འགྱུར། །ཞེས་བྱ་བའི་བར་གྱི་གཞུང་གིས་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་ཕྱག་རྒྱའི་དངོས་གྲུབ་ཀྱི་རྒྱུད་སྟོན་ཏོ། །ཕྱག་རྒྱ་
[22a.6]ཆེན་པོ་ལ་སོགས་པ་ལ་རང་གི་ལྷའི་ཕྱག་རྒྱ་བཞི་པོ་ནི་རང་གི་ལྷའི་ང་རྒྱལ་གྱིས་སྙིང་པོ་བརྗོད་ཅིང་བསྒྲུབ་པར་བྱའོ་ཞེས་བྱ་བའི་ངེས་པ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ནས། བཅོམ་ལྡན་འདས་ནམ་མཁའི་སྙིང་པོས་གསུངས་སོ་ཞེས་བྱ་བའི་བར་གྱི་གཞུང་གིས་ནི་དེ་
[22a.7]བཞིན་གཤེགས་པ་ཐམས་ཅད་ཀྱི་རིགས་ཀྱི་དངོས་གྲུབ་ཐམས་ཅད་སྟོན་པའི་རྒྱུད་སྟོན་ཏོ། །སྒྲུབ་པ་པོས་ཕྱག་རྒྱ་ཆེན་པོ་ལ་སོགས་པ་རང་རང་གི་ལྷའི་ཕྱག་རྒྱ་བཞི་ལ་དང་པོ་ཁོ་ནར་བྱིན་གྱིས་བརླབས་པ་དང་། དབང་བསྐུར་བ་དང་། མཆོད་པ་བྱས་ལ་ཏིང་ངེ་
[22b]
[22b.1]འཛིན་གྱིས་བཟླས་བརྗོད་དང་བསྒོམ་པ་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ནས། དངོས་གྲུབ་ཐམས་ཅད་འགྲུབ་པར་འགྱུར། །ཞེས་བྱ་བའི་བར་གྱི་གཞུང་གིས་རིགས་ཐམས་ཅད་བྱིན་གྱིས་བརླབས་པ་དང་། དབང་བསྐུར་བ་དང་། ཏིང་
[22b.2]ངེ་འཛིན་དང་མཆོད་པའི་རྒྱུད་སྟོན་ཏོ། །གང་གི་ཚེ་སྔར་བཤད་པའི་ཚུལ་གྱིས་མངོན་པར་ཤེས་པ་ལ་སོགས་པ་སྐྱེས་པར་མ་གྱུར་ན། དེའི་ཚེ་དཀྱིལ་འཁོར་ལ་སོགས་པ་རང་གི་ལྷའི་ཕྱག་རྒྱ་བཞིར་མཚན་ཐོག་ཐག་བསྒོམས་པས་བསྒྲུབ་པར་བྱའོ་ཞེས་བྱ་བའི་དོན་འདི་
[22b.3]བསྟན་པར་བྱ་བའི་ཕྱིར། དེ་ནས་ཞེས་བྱ་བ་ནས། བཅོམ་ལྡན་འདས་རྡོ་རྗེ་འཛིན་པས་གསུངས་སོ་ཞེས་བྱ་བའི་བར་གྱི་གཞུང་གིས་ནི་རིགས་ཐམས་ཅད་ཀྱི་མངོན་པར་ཤེས་པའི་ཡེ་ཤེས་ཀྱི་དངོས་གྲུབ་ཀྱི་ཆོ་ག་རྒྱས་པའི་རྒྱུད་སྟོན་ཏོ། །སྔོན་དུ་བསྙེན་པ་ལ་སོགས་པའི་
[22b.4]དུས་སུ་ཡང་བྱང་ཆུབ་ཆེན་པོའི་ཡེ་ཤེས་ཀྱི་ཕྱག་རྒྱ་ཆེན་པོ་ལ་སོགས་པ་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར་དེ་ནས་ཞེས་བྱ་བ་ནས། བསྒོམས་ན་དངོས་གྲུབ་ཐོབ་པར་འགྱུར། །ཞེས་བྱ་བའི་བར་གྱི་གཞུང་གིས་རིགས་ཐམས་ཅད་ཀྱི་བྱང་ཆུབ་
[22b.5]ཆེན་པོའི་ཡེ་ཤེས་ཀྱི་ཆོ་ག་རྒྱས་པའི་རྒྱུད་སྟོན་ཏོ། །མཚན་མ་ཐོབ་པས་སྔར་བཤད་པའི་ཚུལ་གྱིས་མངོན་པར་ཤེས་པ་སྐྱེས་པར་མ་གྱུར་ན། ཁམས་གསུམ་རྣམ་པར་རྒྱལ་བའི་རྒྱུད་ལས་གསུངས་པའི་ཆོ་གས་སངས་རྒྱས་ལ་སོགས་པའི་ཆ་ལུགས་ཀྱི་བརྟུལ་ཞུགས་
[22b.6]ཀྱིས་དེ་བཞིན་གཤེགས་པ་ཐམས་ཅད་ལ་སོགས་པའི་རིགས་ཐམས་ཅད་མཉེས་པར་བྱ་བ་དང་དབང་དུ་བྱ་བ་བྱས་ལ་དེ་བཞིན་གཤེགས་པ་ལ་སོགས་པ་བསྒྲུབ་པར་བྱའོ་ཞེས་བྱ་བའི་དོན་གཉིས་པོ་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་
[22b.7]པོ་ཕྱག་ན་རྡོ་རྗེས་ཞེས་བྱ་བ་ནས། སངས་རྒྱས་ཐམས་ཅད་དབང་དུ་འགྱུར། །ཞེས་བྱ་བའི་བར་གྱི་གཞུང་གིས་རིགས་ཐམས་ཅད་མཉེས་པར་བྱ་བ་དང་དབང་དུ་བྱ་བའི་དངོས་གྲུབ་ཀྱི་རྒྱུད་སྟོན་ཏོ། །གང་གི་ཚེ་ཇི་སྐད་བཤད་པའི་ཆོ་གས་ལན་བདུན་བསྒྲུབས་ན་ཡང་
[23a]
[23a.1]དངོས་གྲུབ་ཐོབ་པར་མ་གྱུར་ན། དེའི་ཚེ་རིགས་པ་ལ་མངོན་སྤྱོད་བྱ་བའི་ཆོ་གས་རང་གི་ལྷའི་མངོན་སྤྱོད་བྱས་ན་དེ་ནས་འགྲུབ་པར་འགྱུར་རོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར་དེ་ནས་ཞེས་བྱ་བ་ནས། ཀུན་དུ་བཟང་པོས་གསུངས་སོ་ཞེས་
[23a.2]བྱ་བའི་བར་གྱི་གཞུང་གིས་རིགས་ཐམས་ཅད་ཀྱི་གསང་བའི་དངོས་གྲུབ་ཀྱི་ཆོ་ག་རྒྱས་པའི་རྒྱུད་སྟོན་ཏོ། །དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་རྣལ་འབྱོར་པས་བདག་ཉིད་ལ་སོགས་པ་བསྲུང་བར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བཅོམ་
[23a.3]ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ཞེས་བྱ་བ་ནས། བཅོམ་ལྡན་འདས་རྡོ་རྗེ་སྲུང་བས་གསུངས་སོ་ཞེས་བྱ་བའི་བར་གྱི་གཞུང་གིས་རིགས་ཐམས་ཅད་ཀྱི་བསྲུང་བའི་དངོས་གྲུབ་ཀྱི་ཆོ་ག་རྒྱས་པའི་རྒྱུད་སྟོན་པ་ཡིན་ནོ། །རྒྱུད་ཕྱི་མ་ལས་རིགས་
[23a.4]ཐམས་ཅད་ཀྱི་དཀྱིལ་འཁོར་ཆེན་པོ་དང་འབྲེལ་བའི་དངོས་གྲུབ་བསྒྲུབ་པའི་བསྡུས་པའི་དོན་བསྟན་པའོ། །དེ་བཞིན་གཤེགས་པ་ལ་སོགས་པའི་རིགས་ཐམས་ཅད་ཀྱི་གཟུངས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་བཞི་བསྒོམ་པ་ནི་རང་གི་རིགས་ཀྱི་དཀྱིལ་འཁོར་
[23a.5]ཆེན་པོ་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་ལྟ་བ་བཞིན་བྱས་པའི་རྗེས་ལ་གཟུངས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་ལ་སོགས་པའི་བཅིང་བ་རྒྱུད་ཕྱི་མ་ལ་ཡང་བྱའོ་ཞེས་བྱ་བའི་ཆོ་ག་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་
[23a.6]སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ནས་བརྩམས་ཏེ། སྐད་ཅིག་གིས་ཕབ་གང་བྱེད་འགྱུར། །ཞེས་བྱ་བའི་བར་གྱི་གཞུང་གིས་སྟོན་ཏོ། །དེ་ནས་དཀྱིལ་འཁོར་ཆེན་པོའི་དབང་དུ་བྱས་ནས་གསུངས་པའི་རྒྱུད་ཕྱི་མའི་ཚོགས་མཚན་མ་ཐོབ་
[23a.7]པ་དང་མངོན་པར་ཤེས་པ་ཐོབ་པས་སྒྲུབ་པའི་དཀྱིལ་འཁོར་བྲིས་ལ་གཟུངས་བསྒྲུབ་པར་བྱའོ་ཞེས་བྱ་བའི་དོན་འདི་ཁོང་དུ་ཆུད་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ནས། རྡོ་རྗེ་སེམས་དཔས་གསུངས་སོ་ཞེས་བྱ་བའི་
[23b]
[23b.1]བར་གྱི་གཞུང་གིས་རིགས་ཐམས་ཅད་ཀྱི་དཀྱིལ་འཁོར་དག་པའི་དངོས་གྲུབ་གསང་བའི་རྒྱུད་སྟོན་ཏོ། །སྒྲུབ་པ་དང་པོས་མ་གྲུབ་ན་སྒྲུབ་པ་གཉིས་པ་ལ་ཡང་དེ་ཁོ་ན་ཉིད་ཀྱིས་བསྐུལ་བས་ཡང་དག་པར་བསྐུལ་ལ། གཟུངས་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་
[23b.2]བྱ་བའི་ཕྱིར། དེ་ནས་ཞེས་བྱ་བ་ནས་བརྩམས་ཏེ། བཅོམ་ལྡན་འདས་ནམ་མཁའི་སྙིང་པོས་གསུངས་སོ་ཞེས་བྱ་བའི་བར་གྱི་གཞུང་གིས་ནི་རིགས་ཐམས་ཅད་ཀྱི་ཕྱག་རྒྱ་ཐམས་ཅད་ཀྱི་གསང་བའི་དངོས་གྲུབ་ཀྱི་ཆོ་ག་རྒྱས་པའི་རྒྱུད་སྟོན་ཏོ། །སྔོན་དུ་བསྙེན་པ་ལ་སོགས་པའི་དུས་སུ་
[23b.3]ཡང་། མུ་སྟེགས་རྣམས་ལ་ཕན་གདགས་ཕྱིར། །རི་མོའི་ཕྱག་རྒྱའི་ཚུལ་དུ་ནི། །སངས་རྒྱས་བཙུན་མོ་རབ་སྦྱངས་པར། །ཤེས་ན་རབ་ཏུ་འགྲུབ་པར་འགྱུར། །ཞེས་བྱ་བ་ལ་སོགས་པ་གསང་བའི་ཡེ་ཤེས་ཀྱི་གཟུངས་ཀྱི་ཕྱག་རྒྱར་བསྐྱེད་དེ་བསྒོམ་པར་བྱའོ་ཞེས་བྱ་
[23b.4]བའི་དོན་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ནས། བཅོམ་ལྡན་འདས་ཀྱི་བཀའ་བཞིན་དུ་མཛད་པར་གསུངས་སོ་ཞེས་བྱ་བའི་བར་གྱི་གཞུང་གིས་ནི་རིགས་ཐམས་ཅད་ཀྱི་དམ་ཚིག་གསང་བའི་དངོས་
[23b.5]གྲུབ་ཀྱི་ཆོ་ག་རྒྱས་པའི་རྒྱུད་སྟོན་ཏོ། །གཟུགས་དང་ཡང་དག་པར་སྦྱོར་བར་བསྒོམས་པ་ལས་བྱུང་བའི་བདེ་བ་དབུལ་བའི་ཡང་དག་པར་སྦྱོར་བ་བསྒོམ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར་དེ་ནས་ཞེས་བྱ་བ་ནས། བཅོམ་ལྡན་འདས་རྡོ་རྗེ་རིན་ཆེན་གྱིས་གསུངས་
[23b.6]སོ་ཞེས་བྱ་བའི་བར་གྱི་གཞུང་གིས་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་གསང་བའི་མཆོད་པའི་དངོས་གྲུབ་ཀྱི་རྒྱུད་སྟོན་ཏོ། །བདག་ཉིད་རྣལ་འབྱོར་གྲུབ་པ་ཙམ་དུ་གཟུངས་སྒྲུབ་པར་བྱེད་པས་གཟུངས་ཀྱི་དཀྱིལ་འཁོར་ལས་གསུངས་པའི་སྒེག་མོ་ལ་སོགས་པའི་གསང་
[23b.7]བའི་མཆོད་པ་བཞིས་མཆོད་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར་དེ་ནས་ཞེས་བྱ་བ་ནས། བཅོམ་ལྡན་འདས་རྡོ་རྗེ་སྙིང་པོས་གསུངས་སོ་ཞེས་བྱ་བའི་བར་གྱི་གཞུང་གིས་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་གསང་བའི་མཆོད་པའི་དངོས་གྲུབ་ཀྱི་རྒྱུད་སྟོན་ཏོ། ། 
[24a]
[24a.1]དེ་ཁོ་ན་ཉིད་བརྗོད་པ་དང་མཚན་མ་མངོན་པར་བརྗོད་པ་དང་ཕྱག་རྒྱ་བཅིང་བ་སྐྱེ་བའི་ཡེ་ཤེས་ཀྱི་རྒྱུད་ནི་རང་གི་སེམས་ཡོངས་སུ་སྦྱང་བའི་ལས་བསྟན་པའི་ཕྱིར། རིགས་ཐམས་ཅད་ཀྱི་དཀྱིལ་འཁོར་ཆེན་པོའི་ལྷའི་རྣལ་འབྱོར་གསུངས་པ་ཡིན་ནོ། །རིགས་
[24a.2]ཐམས་ཅད་ཀྱི་གཟུངས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་རྣམས་ཀྱི་རྒྱུད་ཕྱི་མ་བསྒྲུབ་པའི་ཆོ་ག་བསྡུས་པའི་དོན་བསྟན་ཏོ། །དེ་བཞིན་གཤེགས་པ་ལ་སོགས་པའི་རིགས་ཐམས་ཅད་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་བཞི་པོ་བསྒོམ་པ་ན། རང་གི་
[24a.3]རིགས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་ལྟ་བ་བཞིན་དུ་བྱས་ལ། དེའི་རྗེས་ལ་ཆོས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་ལ་སོགས་པ་བཅིང་བ་རྒྱུད་ཕྱི་མ་ལ་ཡང་བྱའོ་ཞེས་བྱ་བའི་དོན་འདི་བསྟན་པར་བྱ་
[24a.4]བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ནས་བརྩམས་ཏེ། བཅོམ་ལྡན་འདས་རིན་པོ་ཆེའི་རྒྱལ་མཚན་གྱིས་གསུངས་སོ་ཞེས་བྱ་བའི་བར་གྱི་གཞུང་གིས་རིགས་ཐམས་ཅད་ཀྱི་ཏིང་ངེ་འཛིན་ལས་ཀྱི་དངོས་གྲུབ་ཀྱི་ཆོ་ག་
[24a.5]རྒྱས་པ་ཞེས་བྱ་བའི་བར་གྱི་རྒྱུད་ཀྱིས་སྟོན་ཏོ། །ཆོས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་ལ་སོགས་པ་བསྒོམས་པས་གང་གི་ཚེ་མཚན་མ་ཐོབ་པར་གྱུར་པ་དེའི་ཚེ་རྡོ་རྗེ་ཕྲ་མོ་བསྒོམས་པས་མངོན་པར་ཤེས་པ་ལྔ་བསྐྱེད་པར་བྱའོ་ཞེས་བྱ་བའི་དོན་འདི་བསྟན་
[24a.6]པར་བྱ་བའི་ཕྱིར་དེ་ནས་ཞེས་བྱ་བ་ནས། བཅོམ་ལྡན་འདས་རྡོ་རྗེ་ནོར་བུས་གསུངས་སོ་ཞེས་བྱ་བའི་བར་གྱི་གཞུང་གིས་ནི་རིགས་ཐམས་ཅད་ཀྱི་ཕྲ་མོའི་ཡེ་ཤེས་ཀྱི་དངོས་གྲུབ་ཀྱི་ཆོ་ག་རྒྱས་པའི་རྒྱུད་སྟོན་ཏོ། །ཆོས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་ལ་སོགས་
[24a.7]པ་བསྒོམས་ན་མཚན་མ་འདི་དག་འབྱུང་བར་འགྱུར་ན་མངོན་པར་ཤེས་པ་བསྒྲུབ་པར་བྱའོ་ཞེས་བྱ་བའི་དོན་འདི་གསལ་བར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ནས། བཅོམ་ལྡན་འདས་རྡོ་རྗེ་སྙིང་པོས་གསུངས་སོ་ཞེས་བྱ་
[24b]
[24b.1]བའི་བར་གྱི་གཞུང་གིས་རིགས་ཐམས་ཅད་ཀྱི་སྤྱིའི་ཡེ་ཤེས་ཀྱི་དངོས་གྲུབ་ཀྱི་ཆོ་ག་རྒྱས་པའི་རྒྱུད་སྟོན་པ་ཡིན་ནོ། །རིགས་ཐམས་ཅད་ཀྱི་ཆོས་ཀྱི་དཀྱིལ་འཁོར་ལས་གསུངས་པའི་རྒྱུད་ཕྱི་མ་སྒྲུབ་པའི་བསྡུས་པའི་དོན་བསྟན་པའོ། །དེ་བཞིན་གཤེགས་པ་ལ་སོགས་
[24b.2]པའི་རིགས་ཐམས་ཅད་ཀྱི་ལས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་ལ་སོགས་པ་ནི་རང་གི་རིགས་ཀྱི་ཆོས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་བཞིས་རང་གི་ལྷའི་རྣལ་འབྱོར་ཇི་ལྟ་བ་བཞིན་དུ་བྱས་པའི་རྗེས་ལ་ལས་ཀྱི་དཀྱིལ་འཁོར་ལས་
[24b.3]གསུངས་པའི་ཕྱག་རྒྱ་ཆེན་པོ་ལ་སོགས་པ་བཅིང་བ་རྒྱུད་ཕྱི་མ་ལས་ཀྱང་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ནས་བརྩམས་ཏེ། བཅོམ་ལྡན་འདས་རྡོ་རྗེས་སྙིང་པོས་གསུངས་
[24b.4]སོ་ཞེས་བྱ་བའི་བར་གྱི་གཞུང་གིས་རིགས་ཐམས་ཅད་ཀྱི་ལས་ཀྱི་དམ་ཚིག་དང་། རིགས་ཐམས་ཅད་ཀྱི་ལས་ཀྱི་དམ་ཚིག་གསང་བའི་དངོས་གྲུབ་དང་རིགས་ཐམས་ཅད་ཀྱི་ལས་ཀྱི་ཆོས་ཉིད་དང་རིགས་ཐམས་ཅད་ཀྱི་ལས་ཀྱི་དགོས་པའི་དངོས་གྲུབ་ཀྱི་ཆོ་ག་རྒྱས་པ་རྣམས་
[24b.5]སྟོན་ཏོ། །དེ་བཞིན་གཤེགས་པ་ལ་སོགས་པའི་རིགས་ཀྱི་དཀྱིལ་འཁོར་ཆེན་པོ་ལས་གསུངས་པའི་ལྷའི་རྣལ་འབྱོར་བྱས་པ་ལ་ཡང་། དེ་བཞིན་གཤེགས་པ་ལ་སོགས་པའི་རིགས་ཐམས་ཅད་ཀྱི་བྱིན་གྱིས་བརླབས་པའི་རྣལ་འབྱོར་གྱི་རྒྱུད་ཀྱིས་བྱའོ་ཞེས་བྱ་བའི་དོན་འདི་
[24b.6]བསྟན་པར་བྱ་བའི་ཕྱིར། དེ་ནས་བཅོམ་ལྡན་འདས་ཕྱག་ན་རྡོ་རྗེས་ཞེས་བྱ་བ་ནས། བཅོམ་ལྡན་འདས་རྡོ་རྗེ་ལས་ཀྱིས་གསུངས་སོ་ཞེས་བྱ་བའི་བར་གྱི་གཞུང་གིས་རིགས་ཐམས་ཅད་ཀྱི་ཕྱག་རྒྱ་བསྒོམ་པའི་དངོས་གྲུབ་ཀྱི་རྒྱུད་སྟོན་པ་ཡིན་ནོ། །རིགས་ཐམས་
[24b.7]ཅད་ཀྱི་ལས་ཀྱི་དཀྱིལ་འཁོར་དང་འབྲེལ་བའི་རྒྱུད་ཕྱི་མའི་ཆོ་ག་རྒྱས་པའི་བསྡུས་པའི་དོན་བསྟན་པའོ། །དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་བསྡུས་པ་ལས་རྟོག་པ་ཐམས་ཅད་ཀྱི་གསང་བའི་རྒྱུད་ཕྱི་མའི་བསྡུས་པའི་དོན་རྫོགས་སོ།། །།བསྒོམས་
[25a]
[25a.1]པས་འཇིགས་སྐྲག་ཅིང་བྱ་བ་ལ་མངོན་པར་ཞེན་པའི་སེམས་ཅན་རྗེས་སུ་འཛིན་པར་བྱེད་པ་རྟོག་པ་ཐམས་ཅད་ཀྱི་རྒྱུད་ཀྱི་ཕྱི་མའི་ཕྱི་མ་བསྡུས་པའི་དོན་བརྗོད་པར་བྱ་སྟེ། འདིར་ཡང་རྟོག་པ་ཐམས་ཅད་ཀྱི་ཕྱི་མའི་ཕྱི་མའི་རྒྱུད་དུ་རང་གི་རིགས་ཀྱི་དཀྱིལ་
[25a.2]འཁོར་ཆེན་པོ་མཐོང་བ་ཙམ་གྱིས་ཀྱང་རང་གི་རིགས་ལས་གསུངས་པའི་སྙིང་པོ་དང་ཕྱག་རྒྱ་དང་། གསང་སྔགས་དང་། རིག་པ་བསྒྲུབ་པ་ནི་རྒྱ་ཆེན་པོས་འཇིགས་ཤིང་སྐྲག་ལ་བསོད་ནམས་ཆུང་བའི་སེམས་ཅན་རྗེས་སུ་གཟུང་བའི་ཕྱིར་བཅོམ་ལྡན་འདས་ཀྱིས་རྗེས་སུ་གནང་
[25a.3]བ་མཛད་པ་ཡིན་ནོ། །རང་གི་རིགས་ཀྱི་དཀྱིལ་འཁོར་ཆེན་པོ་ལས་གསུངས་པའི་བསྒྲུབ་པར་བྱ་བའི་དངོས་པོ་ཐམས་ཅད་དང་སྒྲ་ནི་སྙིང་པོ་ཞེས་བྱའོ། །རང་གི་རིགས་ཀྱི་གཟུངས་ཀྱི་དཀྱིལ་འཁོར་ལས་གསུངས་པ་ཐམས་ཅད་དང་སྒྲ་ནི་ཕྱག་རྒྱའོ། །རང་གི་རིགས་ཀྱི་ལས་
[25a.4]ཀྱི་དཀྱིལ་འཁོར་ལས་གསུངས་པ་ཐམས་ཅད་དང་སྒྲ་ནི་གསང་སྔགས་སོ། །རང་གི་རིགས་ཀྱི་ལས་ཀྱི་དཀྱིལ་འཁོར་ལས་གསུངས་པའི་བསྒྲུབ་པར་བྱ་བ་ཐམས་ཅད་དང་། རིག་པའི་སྒྲའི་བདག་ཉིད་ཅན་ནི་བཅོམ་ལྡན་འདས་ཀྱིས་རིག་པ་ཞེས་བྱ་བར་བསྟན་ཏོ། །དེ་ལ་
[25a.5]དཀྱིལ་འཁོར་ཆེན་པོ་མཐོང་བའི་དུས་ཀྱི་ངེས་པ་དང་སྔགས་བཟླས་པའི་གྲངས་དང་། རས་རིས་དང་ཕྱིའི་མཆོད་པ་ལྔ་ལ་སོགས་པའི་མཆོད་པ་དང་ཕྱག་རྒྱའི་མཆོད་པ་དང་། སྐྱིལ་མོ་ཀྲུང་ལ་སོགས་པའི་ངེས་པ་ནི་ཡོ་བྱད་དེ་དེ་ལ་མངོན་པར་ཞེན་པ་རྣམས་ཀྱིས་དབུལ་བར་བྱའོ་
[25a.6]ཞེས་བྱ་བའི་དོན་འདི་རྟོགས་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ནས་བརྩམས་ཏེ། རྡོ་རྗེ་འཛིན་པས་གསུངས་སོ་ཞེས་བྱ་བའི་བར་གྱི་གཞུང་གིས་སྟོན་ཏོ། །རིགས་ཐམས་ཅད་ཀྱི་ཟློས་པ་པོས་སྙིང་པོ་ཡིད་ལ་
[25a.7]འདོད་པ་ཞེས་བྱ་བ་ལ་སོགས་པ་རབ་ཏུ་ཤིས་པའི་སྒྲ་བརྗོད་ལ། སྙིང་པོ་དང་ཕྱག་རྒྱ་དང་། སྔགས་དང་། རིག་པ་བཟླས་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར་དེ་ནས་ཞེས་བྱ་བ་ནས། རྡོ་རྗེ་འཛིན་པས་གསུངས་སོ་ཞེས་བྱ་བའི་བར་གྱི་གཞུང་གིས་རིགས་ཐམས་
[25b]
[25b.1]ཅད་ཀྱི་ཐུན་མོང་དུ་སྒྲུབ་པའི་ཡོ་བྱད་ཀྱི་ཆོ་ག་སྟོན་ཏོ། །བཛྲ་སཏྭ་ཞེས་བྱ་བ་ལ་སོགས་པའི་སྒྲ་བརྗོད་ལ་དེའི་དོན་གྱི་བདག་ཉིད་རང་གི་ལྷའི་སྐུར་བསྒོམ་པའམ། མདུན་དུ་བསྒོམས་ལ་སྙིང་པོ་དང་། སྔགས་དང་། ཕྱག་རྒྱ་དང་། རིག་པ་བཟླས་པར་བྱའོ་ཞེས་བྱ་བའི་
[25b.2]དོན་འདི་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ནས། བཅོམ་ལྡན་འདས་རྡོ་རྗེ་སེམས་དཔས་གསུངས་སོ་ཞེས་བྱ་བའི་བར་གྱི་གཞུང་གིས་རིགས་ཐམས་ཅད་ཀྱི་བཟླས་པའི་ཆོ་ག་སྟོན་ཏོ། །ཟློས་པ་པོ་རྣམས་ལ་སྤྲོ་བ་བསྐྱེད་པར་བྱ་བའི་ཕྱིར་བཟླས་བརྗོད་ཀྱི་འབྲས་བུ་
[25b.3]བརྗོད་པར་བྱའོ་ཞེས་བྱ་བའི་དོན་འདི་བསྟན་པའི་ཕྱིར། དེ་ནས་ཞེས་བྱ་བ་ནས་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་རིན་པོ་ཆེས་གསུངས་སོ་ཞེས་བྱ་བའི་བར་གྱི་གཞུང་གིས་རིགས་ཐམས་ཅད་ཐུན་མོང་གི་དངོས་གྲུབ་ཀྱི་ཆོ་ག་སྟོན་ཏོ། །ཐམས་མེད་པར་སྙིང་པོ་དང་། ཕྱག་རྒྱ་དང་། 
[25b.4]སྔགས་དང་། རིག་པ་རྣམས་འགྲུབ་པར་མི་འགྱུར་རོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་རྟོག་པ་ཐམས་ཅད་ཀྱི་ཐབས་ཀྱི་རྒྱུད་ཅེས་བྱ་བ་ནས། དངོས་གྲུབ་ཀུན་གྱི་མཆོག་ཐོབ་བོ། །ཞེས་བྱ་བའི་བར་གྱི་གཞུང་གིས་རྟོག་
[25b.5]པ་ཐམས་ཅད་ཀྱི་ཐབས་ཀྱི་དངོས་གྲུབ་ཀྱི་རྒྱུད་སྟོན་ཏོ། །དེ་རྣམས་ཉིད་ནི་བསོད་ནམས་མེད་པ་མ་ཡིན་ནོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ནས། མྱུར་དུ་སངས་རྒྱས་ཉིད་དུ་འགྲུབ། །ཅེས་བྱ་བའི་བར་གྱི་གཞུང་གིས་རྟོག་པ་ཐམས་ཅད་ཀྱི་
[25b.6]བསོད་ནམས་ཀྱི་དངོས་གྲུབ་ཀྱི་རྒྱུད་སྟོན་ཏོ། །དེ་རྣམས་ཉིད་ནི་ཤེས་རབ་མེད་པ་མ་ཡིན་ནོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ནས། དེ་བཞིན་གཤེགས་པ་ཐམས་ཅད་ཀྱི་ཤེས་རབ་དང་། ཡེ་ཤེས་ཀྱིས་གསུངས་སོ་ཞེས་བྱ་བའི་བར་གྱི་གཞུང་
[25b.7]གིས་རྟོག་པ་ཐམས་ཅད་ཀྱི་ཤེས་རབ་དང་ཡེ་ཤེས་ཀྱི་དངོས་གྲུབ་ཀྱི་རྒྱུད་སྟོན་ཏོ། །དེ་རྣམས་ཉིད་ནི་ཚོགས་མེད་པར་མ་ཡིན་ནོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ནས། མྱུར་དུ་དངོས་གྲུབ་ཐོབ་པར་འགྱུར། །ཞེས་བྱ་བའི་བར་གྱི་གཞུང་གིས་
[26a]
[26a.1]རྟོག་པ་ཐམས་ཅད་ཀྱི་ཚོགས་ཀྱི་དངོས་གྲུབ་ཀྱི་རྒྱུད་སྟོན་ཏོ། །དེ་རྣམས་ཉིད་ནི་མཚན་མ་འབྱུང་བའི་ཡེ་ཤེས་མེད་ན་མ་ཡིན་ནོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་
[26a.2]ཞེས་བྱ་བ་ནས། རྡོ་རྗེ་སེམས་དཔས་གསུངས་སོ་ཞེས་བྱ་བའི་བར་གྱི་གཞུང་གིས་དེ་བཞིན་གཤེགས་པ་ཐམས་ཅད་ཀྱི་མཚན་མ་བྱུང་བའི་ཡེ་ཤེས་ཀྱི་ཆོ་ག་རྒྱས་པའི་རྒྱུད་སྟོན་ཏོ། །དེ་རྣམས་ཉིད་ནི་རྟོག་པ་འབྱུང་བའི་ཡེ་ཤེས་མེད་པ་མ་ཡིན་ནོ་ཞེས་བྱ་བའི་དོན་འདི་བསྟན་
[26a.3]པར་བྱ་བའི་ཕྱིར། དེ་ནས་ཞེས་བྱ་བ་ནས། རྡོ་རྗེ་རིན་ཆེན་གྱིས་གསུངས་སོ་ཞེས་བྱ་བའི་བར་གྱི་གཞུང་གིས་རིགས་ཐམས་ཅད་ཀྱི་རྟོག་པ་འབྱུང་བའི་ཡེ་ཤེས་ཀྱི་རྒྱུད་སྟོན་ཏོ། །སྙིང་པོ་དང་། ཕྱག་རྒྱ་དང་། སྔགས་དང་ཡེ་ཤེས་མེད་པར། སྙིང་པོ་དང་། ཕྱག་
[26a.4]རྒྱ་དང་། སྔགས་དང་། རིག་པའི་དངོས་གྲུབ་ཏུ་མི་འགྱུར་རོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ནས་བརྩམས་ཏེ། རྡོ་རྗེ་འཛིན་པས་གསུངས་སོ་ཞེས་བྱ་བའི་བར་གྱི་གཞུང་གིས་རིགས་ཐམས་ཅད་ཀྱི་རྟོག་པའི་སྙིང་པོ་ལ་སོགས་
[26a.5]པ་འབྱུང་བའི་ཡེ་ཤེས་ཀྱི་རྒྱུད་སྟོན་ཏོ། །རིགས་ཐམས་ཅད་ཀྱི་ཟློས་པ་པོས་རང་གི་ཚིག་ལས་སྐལ་བ་དང་ལྡན་པ་དང་། སྐལ་བ་དང་མི་ལྡན་པ་བརྟག་པར་བྱས་ནས་འཇུག་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ནས། ཡིད་ཀྱིས་དེ་ནི་ཤེས་པར་
[26a.6]འགྱུར། །ཞེས་བྱ་བའི་བར་གྱི་གཞུང་གིས་རྟོག་པ་ཐམས་ཅད་ཀྱི་ཡེ་ཤེས་སྐྱེད་པའི་ཆོ་ག་རྒྱས་པའི་རྒྱུད་སྟོན་ཏོ། །དེ་ཉིད་ཀྱིས་ན་གདུལ་བྱ་དེ་རྣམས་རྟོག་པ་སྣ་ཚོགས་ཀྱིས་ཉེ་བར་བཅོམ་པའི་ཕྱིར། ལྟ་བ་ངན་པ་དང་ཞེན་པ་དང་མ་བྲལ་བ་ཡིན་ནོ་ཞེས་གསུངས་པས། དེ་
[26a.7]བཞིན་གཤེགས་པ་ལ་སོགས་པའི་རིགས་ཐམས་ཅད་ཀྱི་ཟློས་པ་པོས་ཐུན་མོང་དང་ཁྱད་པར་གྱི་སྐུ་དང་གསུང་དང་ཐུགས་རྡོ་རྗེའི་ཕྱག་རྒྱ་བསྒྲུབ་པ་ཉམས་སུ་བླང་བར་བྱའོ་ཞེས་བྱ་བའི་དོན་འདི་རྟོགས་པར་བྱ་བའི་ཕྱིར། དེ་ནས་རིགས་ཐམས་ཅད་ཀྱི་ཐུན་མོང་བའི་ཞེས་བྱ་བ་ནས། 
[26b]
[26b.1]རྡོ་རྗེ་སེམས་དཔས་གསུངས་སོ་ཞེས་བྱ་བའི་བར་གྱིས་རིགས་ཐམས་ཅད་ཀྱི་གསང་བའི་སྐུ་དང་། གསུང་དང་། ཐུགས་རྡོ་རྗེའི་ཕྱག་རྒྱའི་རྒྱུད་སྟོན་པ་ཡིན་ནོ། །རྟོག་པ་ཐམས་ཅད་ཀྱི་རྒྱུད་ཕྱི་མའི་ཕྱི་མའི་བསྡུས་པའི་དོན་བསྟན་པའོ། །ཇི་སྐད་དུ་གསུངས་པའི་དཀྱིལ་འཁོར་དུ་
[26b.2]སློབ་མ་བཅུག་ནས་དབང་བསྐུར་བ་ཐམས་ཅད་ཀྱིས་དབང་བསྐུར་ནས། ལྷ་རྣམས་ཇི་ལྟ་བ་བཞིན་དུ་གཤེགས་སུ་གསོལ་བ་བྱས་ལ། སྤྲུལ་པ་རྣམས་རང་གི་ལུས་སུ་བཅུག་སྟེ་མངོན་པར་རྫོགས་པར་འཚང་རྒྱ་བའི་རང་གི་ཐུགས་ཀ་ན་གནས་པའི་རྡོ་རྗེ་སེམས་དཔའ་
[26b.3]ལ་མཚན་བརྒྱ་རྩ་བརྒྱད་པས་ཡང་དག་པར་བསྟོད་ནས་ཅི་ལྟར་བདེ་བའི་སྤྱོད་ལམ་གྱིས་གནས་པར་བྱའོ་ཞེས་བྱ་བའི་དོན་འདི་བསྟན་པར་བའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་སྟན་ལས་ལངས་ནས་ཞེས་བྱ་བ་ནས་བརྩམས་ཏེ། དེ་བཞིན་
[26b.4]གཤེགས་པ་ཐམས་ཅད་ཀྱི་གསང་བའི་ཐེག་པ་ཆེན་པོ་མངོན་པར་བསྡུས་པ་ཞེས་བྱ་བའི་བར་གྱི་གཞུང་གིས་སྟོན་ཏོ། །ཇི་སྐད་དུ་བཤད་པའི་བསྡུས་པའི་དོན་ཐམས་ཅད་བསྟན་པས་བཅོམ་ལྡན་འདས་ཤཱཀྱ་ཐུབ་པ་རྣམ་པར་སྣང་མཛད་དང་རྣམ་པར་སྣང་མཛད་ཆེན་པོར་གྱུར་པའི་
[26b.5]རང་བཞིན་ནི་བརྗོད་པར་བྱ་བ་བཤད་པ་ཡིན་ལ། དེ་སྟོན་པར་བྱེད་པའི་སྒྲའི་ཚོགས་ནི་རྒྱུད་ཡིན་ནོ། །རྒྱུད་དང་བརྗོད་པར་བྱ་བ་གཉིས་ཀྱི་བརྗོད་པར་བྱ་བ་དང་རྗོད་པར་བྱེད་པའི་མཚན་ཉིད་དུ་འབྲེལ་པ་ནི་འབྲེལ་བའོ། །ཐབས་དང་ཤེས་རབ་ཀྱི་ངོ་བོ་རྣམ་པར་སྣང་མཛད་དང་། 
[26b.6]རྣམ་པར་སྣང་མཛད་ཆེན་པོ་བརྗོད་པར་བྱ་བ་བསྟན་པས་གདུལ་བྱ་རྣམས་ཀྱི་མངོན་པར་འདོད་པ་སྐྱེད་པ་ནི་དགོས་པའོ། །མངོན་པར་འདོད་པ་སྐྱེད་པ་དེ་རྣམས་དཀྱིལ་འཁོར་དུ་འཇུག་པ་ལ་སོགས་པས་དེའི་རང་བཞིན་མངོན་སུམ་དུ་བྱེད་པ་ནི་དགོས་པའི་ཡང་དགོས་པ་ཡིན་
[26b.7]ནོ། །རྒྱུད་འདི་ནི་དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་བསྡུས་པའི་ཐེག་པ་ཆེན་པོ་མངོན་པར་རྟོགས་པ་ཞེས་བྱའོ་ཞེས་གསུངས་སོ། །དེ་ལ་འདས་པ་དང་མ་འོངས་པ་དང་། ད་ལྟར་བྱུང་བའི་སངས་རྒྱས་བཅོམ་ལྡན་འདས་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་
[27a]
[27a.1]རབ་དང་མཉམ་པ་རྣམས་ཀྱི་གཉིས་སུ་མེད་པའི་སེམས་དང་སེམས་ལས་བྱུང་བ་རྣམས་གཉིས་སུ་མེད་དེ་དེ་བཞིན་གཤེགས་པ་ཐམས་ཅད་དོ། །དེ་རྣམས་ཀྱི་དེ་ཁོ་ན་ཉིད་ནི་རྣམ་པ་བཅུ་སྟེ། བཅུ་གང་ཞེ་ན། འདི་ལྟ་སྟེ། དཀྱིལ་འཁོར་དང་སྔགས་དང་
[27a.2]ཕྱག་རྒྱ་དང་བདག་དང་གནས་ལ་སོགས་པ་བསྲུང་བ་དང་། ལྷ་རྣམས་སྤྱན་དྲང་བའི་ཆོ་ག་དང་། བཟླས་བརྗོད་དང་སྒོམ་པ་དང་། ཕྱི་དང་ནང་གི་བདག་ཉིད་ཅན་གྱི་སྦྱིན་སྲེག་དང་ཉེ་བར་བསྡུ་བ་དང་། མཆོད་ནས་གཤེགས་སུ་གསོལ་བའོ། །དེ་ལ་དཀྱིལ་འཁོར་གྱི་གྲངས་བརྗོད་
[27a.3]པར་བྱ་སྟེ། རྡོ་རྗེ་དབྱིངས་ཀྱི་དུམ་བུ་ལ་དེ་བཞིན་གཤེགས་པའི་རིགས་ཀྱི་དཀྱིལ་འཁོར་ནི་བཅུའོ། །ཁམས་གསུམ་རྣམ་པར་རྒྱལ་བའི་དུམ་བུ་ལ་རྡོ་རྗེའི་རིགས་ཀྱི་དཀྱིལ་འཁོར་ནི་བཅུ་བཞིའོ། །པདྨའི་རིགས་དང་ནོར་བུའི་རིགས་གཉིས་ལ་ཡང་གྲངས་དེ་བཞིན་གཤེགས་
[27a.4]པའི་རིགས་དང་འདྲའོ། །ཡང་དེ་བཞིན་གཤེགས་པའི་རིགས་ཀྱི་རྒྱུད་ཕྱི་མ་ལ་སྒྲུབ་པའི་དཀྱིལ་འཁོར་སུམ་ཅུ་རྩ་བདུན་ནོ། །རྡོ་རྗེའི་རིགས་ལ་ལྔ་བཅུ་རྩ་བརྒྱད་དོ། །པདྨའི་རིགས་དང་ནོར་བུའི་རིགས་གཉིས་ལ་ཡང་གྲངས་དེ་བཞིན་གཤེགས་པའི་རིགས་དང་འདྲའོ། ། 
[27a.5]སྔགས་ལ་སོགས་པའི་དེ་ཁོ་ན་ཉིད་ནི་འདིའི་རྒྱུད་ཕྱི་མའི་བཤད་པ་ལས་ཁོང་དུ་ཆུད་པར་བྱའོ། །ཡང་ན་རྒྱུ་དང་འབྲས་བུ་དང་དོན་དམ་པའི་དེ་ཁོ་ན་ཉིད་ལས་བཅུ་པོར་གྱུར་པ། དེ་དག་ཉིད་རྣམ་པ་གསུམ་གསུམ་དུ་ཡང་འགྱུར་རོ། །གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་
[27a.6]དང་། ཐབས་ཀྱི་ཕ་རོལ་ཏུ་ཕྱིན་པའི་དབྱེ་བས་དེ་ཁོ་ན་ཉིད་བཅུ་པོ་དེ་དག་ཉིད་རྣམ་པ་གཉིས་སུ་འཇོག་པ་ཡང་ཡིན་ནོ། །ཇི་སྐད་དུ་བཤད་པའི་དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་བཅུ་པོ་དེ་དག་ཉིད་ཐོས་པ་དང་བསམ་པའི་ཤེས་རབ་གཉིས་ཀྱིས་ཡང་དག་པར་བཟུང་
[27a.7]བས་ན་བསྡུས་པའོ། །དེ་ཉིད་ནི་ཐེག་པ་ཆེན་པོའོ། །དེ་ཁོང་དུ་ཆུད་པ་ནི་མངོན་པར་རྟོགས་པ་སྟེ། མངོན་སུམ་དུ་བྱེད་པའོ། །དེ་སྟོན་པར་བྱེད་པའི་སྒྲའི་ཚོགས་ནི་རྒྱུད་ཅེས་བྱ་བར་བཤད་དོ། །ཡང་རྣམ་པར་སྣང་མཛད་དང་། རྣམ་པར་སྣང་མཛད་ཆེན་པོ་བསྟན་པ་ནི་གླེང་
[27b]
[27b.1]གཞིའོ། །འདི་ཉིད་ཀྱི་མངོན་པར་བྱང་ཆུབ་པ་ལྔ་ནས་བརྩམས་ཏེ་དུམ་བུ་བཞིར་བསྟན་པ་ནི་རྩ་བའི་རྒྱུད་དོ། །ཡང་འདིའི་མཆོག་གི་དངོས་གྲུབ་ཀྱི་ཁྱད་པར་བརྗོད་པ་ནི་རྒྱུད་ཕྱི་མའོ། །གཞན་ཡང་མཆོག་གི་དངོས་གྲུབ་བསྒྲུབ་པའི་ཁྱད་པར་ལ་འཇུག་མི་ནུས་པ་ལ་དམིགས་
[27b.2]པ་དང་བཅས་པར་རྟོག་པ་དང་བཅས་པའི་རྒྱུད་ཕྱི་མའི་ཕྱི་མ་བསྟན་པར་མཛད་པ་ཡིན་ནོ། །དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་བསྡུས་པ་ཐེག་པ་ཆེན་པོ་མངོན་པར་རྟོགས་པའི་མདོའི་བསྡུས་པའི་དོན་བསྟན་པ་རྫོགས་སོ།། །།དེ་ལྟ་བུའི་དེ་
[27b.3]བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་བསྡུས་པ་ཐེག་པ་ཆེན་པོ་མངོན་པར་རྟོགས་པའི་མདོ་བློ་ལ་གནས་པར་བྱས་ནས། སྡུད་པར་བྱེད་པས་ས་བཅུའི་དབང་ཕྱུག་ལྕང་ལོ་ཅན་གྱི་ཕོ་བྲང་ན་བཞུགས་པའི་རྡོ་རྗེ་འཛིན་པས་འདི་སྐད་ཅེས་བྱ་བ་ལ་སོགས་པ་སྨྲས་པ་ཡིན་ཏེ། 
[27b.4]དེ་ལ་འདི་སྐད་ཅེས་བྱ་བ་ནི་བཤད་མ་ཐག་པའི་ཡང་དག་པར་བསྡུས་པའི་གཞུང་གི་ཚུལ་ཞེས་བྱ་བའི་དོན་ཏོ། །བདག་གིས་ཞེས་བྱ་བ་ནི་བདག་ཉིད་ཡིན་པར་སྟོན་ཏོ། །བདག་ཉིད་ཀྱིས་ཐོས་ཀྱི་གཞན་དག་ལས་བརྒྱུད་པ་ནི་མ་ཡིན་ནོ་ཞེས་བྱ་བའི་དོན་ཏོ། །ཐོས་པ་
[27b.5]ཞེས་བྱ་བ་ནི་འདིར་ཐོས་པའི་རང་བཞིན་གྱི་ཤེས་པས་ཐོས་པ་ཡིན་གྱི་རྟོགས་པ་ནི་མ་ཡིན་ནོ་ཞེས་བྱ་བའི་དོན་ཏོ། །འདིས་ནི་བདག་ཉིད་ཀྱིས་མངོན་སུམ་དུ་ཐོས་པ་དང་མ་ཡེངས་པ་ཉིད་དུ་སྟོན་པ་ཡིན་ནོ། །ཁྱེད་ཀྱིས་དེ་གང་གི་ཚེ་ཐོས་ཤེ་ན། དུས་གཅིག་ནི་ཞེས་བྱ་བ་སྨོས་
[27b.6]ཏེ། དུས་གཅིག་ནི་དུས་གཅིག་གི་ཚེ་སྟེ། གཞན་དག་གི་ཚེ་དང་གཞན་དག་ཀྱང་བདག་གིས་ཐོས་སོ་ཞེས་བྱ་བ་སྟེ། འདིས་ཀྱང་བདག་ཉིད་ཐོས་པ་མང་བར་སྟོན་པ་ཡིན་ནོ། །ཡང་ན་དུས་གཅིག་ན་ནི་སྐད་ཅིག་མ་གཅིག་ཉིད་ལ་སྟེ། འདིས་ཀྱང་རྣམ་པར་ཐར་
[27b.7]པ་བསམ་གྱིས་མི་ཁྱབ་པ་ཐོབ་པ་ཉིད་ཀྱིས་སྐད་ཅིག་མ་གཅིག་ཉིད་ལ་དུས་གསུམ་གྱི་བསྐལ་པ་སོ་སོར་སྣང་བས་བདག་ཉིད་ཚད་མའི་སྐྱེས་བུ་ཉིད་ཡིན་པར་སྟོན་ཏོ། །ཁྱེད་ཀྱིས་གང་ལས་གང་དུ་ཐོས་ཞེས་རྟོག་པ་འདི་བསལ་བའི་ཕྱིར། བཅོམ་ལྡན་འདས་ཞེས་བྱ་བ་
[28a]
[28a.1]ལ་སོགས་པ་སྨོས་པ་ཡིན་ཏེ། འདིར་བཅོམ་ལྡན་འདས་ལྷའི་རྒྱལ་པོའི་གནས་ན་བཞུགས་ཏེ་ཞེས་བྱ་བ་འདི་དང་སྦྱར་བར་བྱའོ། །དེ་བས་ན་དོན་འདི་སྐད་སྟོན་ཏེ། བཅོམ་ལྡན་འདས་འོག་མིན་གྱི་ལྷའི་རྒྱལ་པོའི་གནས་ན་བཞུགས་ཏེ། དེ་ལས་
[28a.2]དེར་བདག་གིས་ཐོས་སོ་ཞེས་བྱ་བ་སྟེ། ཉོན་མོངས་པ་དང་། ལྷའི་བུ་དང་། ཕུང་པོ་དང་། འཆི་བདག་གི་མཚན་ཉིད་ཅན་གྱི་བདུད་བཞི་བཅོམ་པས་ན། བཅོམ་ལྡན་འདས་སོ། །ཁྱད་པར་ཇི་ལྟ་བུའི་བཅོམ་ལྡན་འདས་འདི་ལས་ཁྱེད་ཀྱིས་ཐོས་ཤེ་ན། དེ་བཞིན་གཤེགས་
[28a.3]པ་ཞེས་བྱ་བ་ལ་སོགས་པ་སྨོས་ཏེ། དེ་བཞིན་གཤེགས་པ་ཡང་ཡིན་ལ་ཐམས་ཅད་ཀྱང་ཡིན་པས་དེ་བཞིན་གཤེགས་པ་ཐམས་ཅད་དེ་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་པའི་སངས་རྒྱས་རྣམས་ཀྱི་བྱང་ཆུབ་ཀྱི་སེམས་དང་གཉིས་སུ་མེད་པའི་རང་
[28a.4]བཞིན་གྱི་སེམས་དང་སེམས་ལས་བྱུང་བ་རྣམས་སོ། །དེ་ཉིད་ནི་གཟུང་བ་དང་འཛིན་པའི་རྣམ་པར་རྟོག་པས་བསྐྱོད་པར་མི་ནུས་པས་ན་རྡོ་རྗེའོ། །དེ་རྣམས་བྱིན་གྱིས་བརླབས་པ་ནི་སྔོན་གྱི་འཕེན་པའི་ཤུགས་སོ། །དེའི་དམ་ཚིག་ནི་དེ་བཞིན་གཤེགས་པའི་རིགས་དེ་ལས་སྐྱེས་པའོ། ། 
[28a.5]འདི་གང་ལས་ཤེ་ན། རྟག་ཏུ་དྲི་མེད་ཐུགས་རྗེའི་ཤུགས་ལས་བྱུང་། །སྨོན་ལམ་གྲུབ་པ་མི་འགག་ཆོས་ཉིད་ཅན། །འགྲོ་བའི་དོན་སྒྲུབ་མཐའ་ཡས་ལྷུར་མཛད་པ། །ཐུགས་རྗེའི་བདག་ཉིད་རྟག་ཏུ་རྣམ་པར་སྣང་། །ཞེས་གསུངས་པའི་ཕྱིར་རོ། །དམ་ཚིག་དེ་དག་གི་ཡེ་ཤེས་
[28a.6]ནི་དེར་ངེས་པའོ། །དེའི་རྣམ་པ་སྣ་ཚོགས་ཀྱི་ཁྱད་པར་ནི་ཕྱག་རྒྱ་ཆེན་པོ་ལ་སོགས་པར་ངེས་པའི་རང་བཞིན་ནོ། །དེ་རྣམས་དང་ཡང་དག་པར་ལྡན་པ་ནི་བཅས་པའོ། །འདིས་ནི་བཅོམ་ལྡན་འདས་དེ་བཞིན་གཤེགས་པའི་རིགས་ཐུགས་སུ་ཆུད་པ་དང་དམ་ཚིག་མཁྱེན་པ་ཉིད་དུ་སྟོན་ཏོ། །གསང་
[28a.7]སྔགས་ཀྱི་སྒོའི་སྤྱད་པ་སྤྱོད་པར་འདོད་པ་རྣམས་ཀྱིས་ཀྱང་དམ་ཚིག་ཤེས་པར་བྱའོ་ཞེས་བྱ་བར་སྟོན་ཏོ། །དེ་བཞིན་གཤེགས་པ་ཐམས་ཅད་ནི་སྦྱིན་པའི་ཕ་རོལ་ཏུ་ཕྱིན་པ་ནི་ངོ་བོ་ཉིད་དུ་གཉིས་སུ་མེད་པའི་སེམས་དང་སེམས་ལས་བྱུང་བ་སྟེ། དེ་ལས་བྱུང་བའི་རིན་པོ་ཆེའི་དབུ་རྒྱན་དེས། འདོད་པ་དང་
[28b]
[28b.1]གཟུགས་དང་། གཟུགས་མེད་པའི་མཚན་ཉིད་ཅན་གྱི་ཁམས་གསུམ་པར་ཆོས་ཀྱི་རྒྱལ་པོའི་རྒྱུར་དབང་བསྐུར་བ་སྟེ། དེས་བརྙེས་པ་ནི་ཁམས་གསུམ་ན་སྤྱོད་པའི་སེམས་ཅན་རྣམས་འཇིག་རྟེན་ལས་འདས་པའི་ལམ་ལ་ངེས་པར་སྦྱོར་བའི་ཆོས་ཀྱི་རྒྱལ་སྲིད་དོ། །འདིས་ནི་བཅོམ་ལྡན་འདས་རིན་
[28b.2]པོ་ཆེའི་རིགས་ཐུགས་སུ་ཆུད་པ་དང་དབང་བསྐུར་བར་བརྙེས་པར་ཡང་སྟོན་ཏེ། གསང་སྔགས་ཀྱི་སྒོའི་སྤྱད་པ་སྤྱོད་པར་འདོད་པ་རྣམས་ཀྱིས་ཀྱང་དབང་བསྐུར་བ་ཐོབ་པར་བྱའོ་ཞེས་བྱ་བར་སྟོན་ཏོ། །དེ་བཞིན་གཤེགས་པ་ཐམས་ཅད་ནི་ཤེས་རབ་ཀྱི་ཕ་རོལ་ཏུ་ཕྱིན་པ་དང་། གཉིས་སུ་མེད་པའི་
[28b.3]སེམས་དང་སེམས་ལས་བྱུང་བ་རྣམས་སོ། །དེ་ཉིད་ནི་ཐམས་ཅད་མཁྱེན་པའི་ཡེ་ཤེས་སོ། །དེ་ཉིད་ནི་རྣལ་འབྱོར་ཆེན་པོ་སྟེ་དེ་གང་ལ་མངའ་བ་དེ་ནི་ཐམས་ཅད་མཁྱེན་པའི་ཡེ་ཤེས་ཀྱི་རྣལ་འབྱོར་ཆེན་པོའོ། །དེ་དག་ཀྱང་ཡིན་ལ་དབང་ཕྱུག་ཀྱང་ཡིན་པས་ན། དེ་བཞིན་གཤེགས་པ་ཐམས་
[28b.4]ཅད་མཁྱེན་པའི་ཡེ་ཤེས་རྣལ་འབྱོར་ཆེན་པོའི་དབང་ཕྱུག་གོ། ། །འདིས་ཀྱང་བཅོམ་ལྡན་འདས་པདྨའི་རིགས་ཐུགས་སུ་ཆུད་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་བསྙེན་བས་རྣལ་འབྱོར་ཆེན་པོའི་དབང་ཕྱུག་ཡིན་པར་སྟོན་ལ། གསང་སྔགས་ཀྱི་སྒོའི་སྤྱད་པ་སྤྱོད་པར་འདོད་པས་ཀྱང་རྣལ་འབྱོར་
[28b.5]ལ་དབང་དུ་གྱུར་པར་བྱའོ་ཞེས་སྟོན་ཏོ། །འདིས་ཇི་ལྟར་ཐམས་ཅད་མཁྱེན་པའི་ཡེ་ཤེས་རྣལ་འབྱོར་ཆེན་པོའི་དབང་ཕྱུག་བརྙེས་པས་ཉིད་ཀྱི་དོན་ཕུན་སུམ་ཚོགས་པ་རྙེད་པ་དེ་བཞིན་དུ་གཞན་གྱི་དོན་ཀྱང་མཛད་པ་ཡིན་ནོ་ཞེས་བསྟན་པའི་ཕྱིར། དེ་བཞིན་གཤེགས་པ་ཞེས་བྱ་བ་ལ་སོགས་པ་
[28b.6]སྨོས་ཏེ། དེ་བཞིན་གཤེགས་པ་ཐམས་ཅད་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་རང་བཞིན་ནོ། །དེ་ཉིད་ནི་ཕྱག་རྒྱ་ཐམས་ཅད་དེ་སེམས་ཅན་གྱི་ཁམས་ཐམས་ཅད་བྱང་ཆུབ་པར་བརྩོན་འགྲུས་ཀྱི་གཟུགས་བརྙན་བསྐྱེད་པར་རྒྱས་འདེབས་པའི་ཕྱིར་རོ། །དེ་ཉིད་ནི་མཉམ་པ་ཉིད་དོ། 
[28b.7]དེ་ཐུགས་སུ་ཆུད་པ་ནི་བརྙེས་པའོ། །ཐམས་ཅད་ནི་སེམས་ཅན་གྱི་ཁམས་སྣ་ཚོགས་པའོ། །དེའི་དགོས་པ་མཛད་པ་ནི་མངོན་པར་འདོད་པའི་དོན་མཛད་པའོ། །དགོས་པ་མཛད་པ་ཉིད་ཡིན་པས་ན། དགོས་པ་མཛད་པ་ཉིད་དེ་སེམས་ཅན་གྱི་ཁམས་མ་ལུས་ཤིང་ལུས་པ་མེད་པ་ཐམས་
[29a]
[29a.1]ཅད་ཀྱི་རེ་བ་ཐམས་ཅད་དེ་རྣམ་པ་ཐམས་ཅད་དུ་ཕྱག་རྒྱ་ཆེན་པོ་ལ་སོགས་པ་ཐོབ་པར་སྲེད་པ་དེ་ཡོངས་སུ་སྐོང་བ་ནི་མངོན་པར་འདོད་པའི་དོན་ཐོབ་པར་མཛད་པའོ། །དེ་ཉིད་ནི་ཕྲིན་ལས་ཏེ་དེ་མཛད་པས་ན་རེ་བ་ཐམས་ཅད་སྐོང་བའི་ཕྲིན་ལས་མཛད་པའོ། 
[29a.2]མ་ལུས་པའི་སྒྲ་ཟད་པར་གྱི་མིང་ལ་ཡང་འཇུག་སྲིད་དེ། དེས་ན་ལུས་པ་མེད་པ་ཞེས་བྱ་བའི་སྒྲས་ཟད་པར་གྱི་དོན་སྟོན་པར་བྱེད་པ་ཡིན་ནོ། །འདིས་ཀྱང་བཅོམ་ལྡན་འདས་ལས་ཀྱི་རིགས་ཐུགས་སུ་ཆུད་པ་དང་གཞན་གྱི་དོན་ཕུན་སུམ་ཚོགས་པར་སྟོན་པ། གསང་སྔགས་ཀྱི་
[29a.3]སྒོའི་སྤྱད་པ་སྤྱོད་པར་འདོད་པས་ཀྱང་སེམས་ཅན་རྣམས་རྗེས་སུ་བཟུང་ཞིང་། རིག་པ་གྲུབ་པས་དཀྱིལ་འཁོར་བྲི་བ་ལ་སོགས་པའི་ལས་རྣམས་ལ་འཇུག་པར་བྱའོ་ཞེས་བྱ་བར་སྟོན་ཏོ། །དེ་ལྟ་བུ་སུ་ཞིག་ཡིན་ཞེ་ན། ཐུགས་རྗེ་ཆེ་བ་རྣམ་པར་སྣང་མཛད་ཅེས་བྱ་བ་ལ་སོགས་པ་སྨོས་ཏེ། 
[29a.4]དམིགས་སུ་མེད་པའི་ཐུགས་རྗེ་ཆེན་པོའི་རང་གི་ངང་གིས་འཇུག་པ་འདི་ལ་མངའ་བས་ན་ཐུགས་རྗེ་ཆེ་བའོ། །དེ་བཞིན་གཤེགས་པའི་རིགས་ལ་སོགས་པའི་རིགས་ཀྱི་ཚུལ་གྱིས་རྣམ་པར་སྣང་ཞིང་འབར་བར་གྱུར་པས་ན་རྣམ་པར་སྣང་མཛད་དོ། །དེ་ཉིད་ནི་ཆོས་དང་ལོངས་སྤྱོད་རྫོགས་པ་
[29a.5]དང་། རྣམ་པར་སྨིན་པའི་སྐུས་རྟག་པ་ཡིན་ཞིང་འདས་པཱ་དང་། མ་འོངས་པ་དང་། ད་ལྟར་བྱུང་བའི་དུས་གསུམ་པོ་ནི་དུས་གསུམ་སྟེ་དུས་གསུམ་པོ་དེ་དག་ཏུ་ཀུན་རྫོབ་ཏུ་སྤྲུལ་པའི་སྐུས་བཞུགས་པའོ། །ཡང་ན་དུས་གསུམ་པོ་རྣམས་སུ་ན་ཀུན་རྫོབ་ཀྱི་ཚུལ་གྱིས་བཞུགས་ལ། །དོན་དམ་པར་
[29a.6]ནི་དུས་ཡོད་པ་མ་ཡིན་པས་དུས་གསུམ་དུ་བཞུགས་པའོ། །སྐུ་ཐམས་ཅད་ནི་ངོ་བོ་ཉིད་དང་། རྣམ་པར་སྨིན་པ་དང་། ལོངས་སྤྱོད་རྫོགས་པ་དང་། སྤྲུལ་པའི་སྐུའི་དབྱེ་བས་རྣམ་པ་བཞིའོ། །དེ་ལ་གང་དག་དུ་མ་རྒྱ་ཆེན་པོ། །ཁ་དོག་དང་ནི་དབྱིབས་དང་གདན། །ཕྱག་མཚན་ལ་སོགས་
[29a.7]དབྱེ་བ་འདི། །སྐུ་ཡི་གསང་བར་རིག་པར་བྱ། །གསུང་ཐམས་ཅད་ནི་རྡོ་རྗེ་དང་། ཁྲོ་བོ་དང་། ཆོས་དང་། གསལ་བའི་དབྱེ་བས་ཕྱེ་བའོ། །ཐུགས་ཐམས་ཅད་ནི་ཐུགས་ཀའི་ཟླ་བར། དང་པོའི་རྡོ་རྗེ་དང་། ཁྲོ་བོའི་རྡོ་རྗེ་དང་། རྡོ་རྗེ་པདྨ་དང་། རྡོ་རྗེ་རིན་ཆེན་དང་། སྣ་ཚོགས་རྡོ་རྗེ་སྟེ། འདི་དག་གང་
[29b]
[29b.1]ལ་མངའ་བ་དེ་ནི་སྐུ་དང་གསུང་དང་། ཐུགས་རྡོ་རྗེའོ། །དེ་ཉིད་ནི་དེ་བཞིན་གཤེགས་པ་ཡིན་པས་སྐུ་དང་གསུང་དང་ཐུགས་རྡོ་རྗེའི་དེ་བཞིན་གཤེགས་པ་སྟེ། དངོས་པོ་ཐམས་ཅད་ཇི་ལྟར་གནས་པ་དེ་བཞིན་ཐུགས་སུ་ཆུད་པ་དང་། དེ་བཞིན་དུ་གཞན་དག་ལ་ཡང་སྟོན་པར་མཛད་པས་ཀྱང་
[29b.2]སངས་རྒྱས་ནི། དེ་བཞིན་གཤེགས་པ་ཞེས་བྱའོ། །འདིས་ཀྱང་གང་ལ་ཐོབ་པའི་སྟོན་པ་པོ་འདི་ནི་སངས་རྒྱས་ཐམས་ཅད་གཅིག་ཏུ་བསྡུས་པ་རྣམ་པར་སྣང་མཛད་ཡིན་ནོ་ཞེས་བཤད་དེ། དང་པོ་སྦྱོར་བའི་ཏིང་ངེ་འཛིན་གྱི་མདོ་ལས་དེ་བཞིན་གཤེགས་པ་ལྔའི་ངོ་བོ་ཡིན་
[29b.3]པར་སྟོན་པའི་ཕྱིར་རོ། །དེ་ལྟར་བཅོམ་ལྡན་འདས་ཀྱི་ཡོན་ཏན་བཤད་པ་སྔོན་དུ་འགྲོ་བས་བསྟན་པར་བྱས་ནས། ཡོན་ཏན་དེ་ལྟ་བུ་དང་ལྡན་པའི་བཅོམ་ལྡན་འདས་གང་ན་བཞུགས་ཞེས་རྟོག་པ་ལ། དེ་བཞིན་གཤེགས་པ་ཐམས་ཅད་བཞུགས་ཤིང་ཞེས་བྱ་བ་ལ་སོགས་པ་
[29b.4]སྨོས་ཏེ། དེ་བཞིན་གཤེགས་པ་ཐམས་ཅད་བཞུགས་པ་ནི་བཞུགས་པར་མཛད་པའོ། །དེ་བས་ན་བསྔགས་པ་ཡིན་ལ་བསྔགས་པ་ཉིད་ཀྱིས་ནི་བསྟོད་པའོ། །དེར་ནོར་བུ་ཆེན་པོ་ནི་ཡིད་བཞིན་གྱི་ནོར་བུ་རྣམས་སོ། །རིན་པོ་ཆེ་ནི་རྡོ་རྗེ་ལ་སོགས་པའོ། །དེ་རྣམས་ཀྱིས་སྤྲས་པ་ནི་
[29b.5]གང་དུ་མཛེས་པར་བྱ་བའི་ཕྱིར་སྤེལ་ཞིང་བཀོད་པའོ། །དེར་ཁ་དོག་སྣ་ཚོགས་ཤིང་དྲིལ་བུ་བཏགས་པ་དང་། དར་དང་། འཕན་དང་། མེ་ཏོག་གི་ཕྲེང་བ་དང་། རྔ་མ་དང་། དྲ་བ་དང་། དྲ་བ་ཕྱེད་པ་དང་། ཟླ་བ་རླུང་གིས་བསྐྱོད་པ་རྣམས་ཀྱིས་མཛེས་པར་བྱས་ཤིང་བརྒྱན་པོའོ། ། 
[29b.6]འོག་མིན་གྱི་ལྷའི་རྒྱལ་པོའི་གནས་ན་བཞུགས་པ་ནི་གནས་པར་མཛད་པའོ། །འོག་མིན་ཀྱང་ཡིན་ལ་ལྷའི་རྒྱལ་པོ་ཡང་ཡིན་པས་ན་འོག་མིན་ལྷའི་རྒྱལ་པོ་དང་། བཅོམ་ལྡན་འདས་རྣམ་པར་སྣང་མཛད་དང་པོའི་ཐུ་བོར་གྱུར་པའི་ཕྱིར་རོ། །གནས་དེ་ནི་དེ་ཉིད་ཀྱི་ཡིན་གྱི་གཞན་
[29b.7]གྱི་མ་ཡིན་ཏེ། དེ་བས་ན་རང་གི་གནས་ན་བཞུགས་པ་ཡིན་ནོ་ཞེས་སྟོན་པ་ཡིན་ནོ། །དེ་ཡང་དཀྱིལ་འཁོར་གྱི་དེ་ཁོ་ན་ཉིད་དུ་དེ་བཞིན་གཤེགས་པའི་ཡོན་ཏན་གྱི་རང་བཞིན། མི་མཉམ་པ་མེད་པས་ཟུར་བཞི་པ་ཞེས་བྱ་བ་ལ་སོགས་པས་གཞལ་ཡས་ཁང་སྟོན་པ་ཡིན་ཏེ། འདི་
[30a]
[30a.1]དག་ཀྱང་འདིའི་འོག་ནས་བཤད་པར་བྱའོ། །དེ་ཡང་གཞན་དག་ལ་མི་སྲིད་དོ། །འདིས་ནི་གང་དུ་ཐོས་པ་དེས་སྟོན་པ་ཡིན་ནོ། །དེ་ལྟར་བཅོམ་ལྡན་འདས་ཀྱི་བཞུགས་གནས་ཀྱི་ཕུན་སུམ་ཚོགས་པ་བསྟན་ནས། འཁོར་ཕུན་སུམ་ཚོགས་པ་བསྟན་
[30a.2]པའི་ཕྱིར། བྱང་ཆུབ་སེམས་དཔའ་ཞེས་བྱ་བ་ལ་སོགས་པ་སྨོས་པ་ཡིན་ཏེ། འདིའི་ཕྱག་ན་རྡོ་རྗེ་མངའ་བས་ན་ཕྱག་ན་རྡོ་རྗེའོ། །གཟིགས་པས་ན་ཀུན་དུ་སྤྱན་རས་གཟིགས་ཏེ། ཆོས་ཐམས་ཅད་རང་བཞིན་གྱིས་རྣམ་པར་དག་པོའོ་ཞེས་སོ་སོར་རྟོགས་པར་མཛད་པ་དང་། 
[30a.3]སེམས་ཅན་རྣམས་བསྐྱབ་པའི་ཕྱིར་གཟིགས་པར་མཛད་པའོ། །དེའི་དབང་པོ་ནི་གཙོ་བོའོ། །ནམ་མཁའི་ནི་མཉམ་པ་ཉིད་ཀྱི་ཡེ་ཤེས་སོ། སྙིང་པོ་ནི་སྐྱེ་བ་མེད་པའི་གནས་ཏེ། དེ་གང་ལ་ཡོད་པ་དེ་ནི་ནམ་མཁའི་སྙིང་པོའོ། །ཆོས་རྣམས་ནི་རང་བཞིན་གྱིས་འོད་གསལ་
[30a.4]བའོ་ཞེས་བྱ་བ་འདིས་ཆོས་ཐམས་ཅད་གཅིག་ཏུ་བྱེད་པའི་མི་ཕྱེད་པའི་ཁུ་ཚུར་གང་ལ་མངའ་བ་དེ་ནི་རྡོ་རྗེ་ཁུ་ཚུར་ཏེ། གང་ཞིག་མི་སླུ་བདེན་དེ་ཉིད། །རྡོ་རྗེའི་ཁུ་ཚུར་དེ་བཤད་དོ། །ཞེས་ལུང་ལས་གསུངས་པ་ཡིན་ནོ། །འཇམ་ཞིང་མཉེན་པའི་དཔལ་གང་ལ་མངའ་བ་དེ་ནི་
[30a.5]འཇམ་དཔལ་ཏེ། གཉིས་སུ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པའི་རྒྱུ་ལས་ངེས་པར་འབྱུང་བའི་དེ་ཁོ་ན་ཉིད་ཀྱིས་ཉོན་མོངས་པ་སྲ་ཞིང་རྩུབ་པ་དང་བྲལ་ལ། ན་ཚོད་ལོ་བརྒྱད་པའི་གཞོན་ནུའི་གཟུགས་མངའ་བའི་ཕྱིར་རོ། །སེམས་བསྐྱེད་པའི་རྗེས་ཐོགས་
[30a.6]ཉིད་ལ་ཆོས་ཀྱི་འཁོར་ལོ་དཀྱིལ་འཁོར་དུ་འཇུག་པའི་ངང་ཚུལ་གང་ལ་མངའ་བ་དེ་ནི་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བའོ། །ནམ་མཁའ་ནི་གོ་འབྱེད་པ་སྟེ་མཉམ་པ་ཉིད་ཀྱི་ཡེ་ཤེས་སོ། །དེ་ཉིད་ཀྱི་མཛོད་འདི་ལ་མངའ་བས་ན་ནམ་མཁའི་མཛོད་དོ། །ཕུང་པོ་དང་། 
[30a.7]ཉོན་མོངས་པ་དང་། འཆི་བདག་དང་། ལྷའི་བུ་ནི་བདུད་ཐམས་ཅད་དེ། དེའི་སྟོབས་ནི་ནུས་པའོ། །དེ་རབ་ཏུ་འཇོམས་ཤིང་བཟློག་པར་མཛད་པའི་ངང་ཚུལ་གང་ལ་མངའ་བ་དེ་ནི་བདུད་ཀྱི་སྟོབས་ཐམས་ཅད་རབ་ཏུ་འཇོམས་པའོ། །བྱང་ཆུབ་སེམས་དཔའ་འདི་རྣམས་
[30b]
[30b.1]ནི་སྒྲུབ་པའི་ཡན་ལག་ཏུ་གྱུར་པ་ཡིན་ཏེ། ལུང་ལས་དམ་པའི་ཆོས་ཀྱི་གྲོང་ཁྱེར་སྐྱོང་བར་བྱེད་པའི་བྱང་ཆུབ་སེམས་དཔའ་རྣམས་ཞེས་གསུངས་པ་ཡིན་ནོ། །གང་གཱའི་ཀླུང་གི་བྱེ་མ་སྙེད་ཀྱི་དེ་བཞིན་གཤེགས་པ་རྣམས་དང་ཞེས་བྱ་བ་འདིས་ཀྱང་སྒྲུབ་པའི་ཡན་ལག་ཏུ་གྱུར་པའི་དེ་
[30b.2]བཞིན་གཤེགས་པ་རྣམས་བསྟན་པ་ཡིན་ཏེ། ཛཿཧཱུཾ་བཾ་ཧོཿཞེས་བརྗོད་དེ། ལུས་ལ་སངས་རྒྱས་ཀུན་གཞུག་གོ། །ཞེས་བྱ་བ་ལ་སོགས་པ་གསུངས་པའི་ཕྱིར་རོ། །བཅོམ་ལྡན་འདས་དུས་དེའི་ཚེ་འོག་མིན་གྱི་གནས་ཇི་ལྟར་དེ་བཞིན་གཤེགས་པ་རྣམས་ཀྱིས་ཡོངས་སུ་གང་བ་
[30b.3]དང་། ལྷན་ཅིག་བཞུགས་ཤེ་ན། དེ་ཡང་འདི་ལྟར་ཞེས་བྱ་བ་ལ་སོགས་པས་དཔེ་གསུངས་པ་ཡིན་ཏེ། ལྕང་ལོ་ཅན་ན་བཞུགས་པའི་ས་བཅུའི་དབང་ཕྱུག་གི་ཚུལ་འཛིན་པའི་རྡོ་རྗེ་འཆང་བས་ཀུན་དུ་བཟང་པོ་ལ་སོགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་
[30b.4]རྣམས་ལ་ཇི་ལྟར་བདག་ན་རྒྱལ་པོའི་ཕོ་བྲང་ལྕང་ལོ་ཅན་ན་ཡང་དག་པར་སྡུད་པའི་དུས་སུ་འཛམ་བུའི་གླིང་ཏིལ་གྱི་གང་བུ་ཏིལ་གྱི་ས་བོན་གྱིས་ཡོངས་སུ་གང་བ་བཞིན་དུ་འཛམ་བུའི་གླིང་ན་དེ་བཞིན་གཤེགས་པ་ཐམས་ཅད་ཀྱིས་ཀུན་དུ་གང་བར་བདག་ཅག་ལ་སྣང་ལ། འོག་མིན་གྱི་
[30b.5]གནས་སུ་སྟོན་པར་མཛད་པའི་དུས་སུ་ཡང་བདག་ཅག་གིས་དེ་བཞིན་དུ་མཐོང་ངོ་ཞེས་གསུངས་པ་ཡིན་ནོ། །ཅི་དེ་བཞིན་གཤེགས་པའི་སྐུ་གཅིག་ཏུ་བཞུགས་སམ་ཞེ་ན་མ་ཡིན་ཏེ། དེ་བཞིན་གཤེགས་པའི་སྐུ་ཚད་མེད་པ་ཞེས་བྱ་བ་སྨོས་ཏེ། ཇི་ལྟ་བུ་ཞེ་ན་དེ་རྣམས་དང་
[30b.6]ཞེས་བྱ་བ་སྨོས་སོ། །ཀྱང་ཞེས་བྱ་བའི་སྒྲས་ནི་གཞན་དག་ཀྱང་ཞེས་སྟོན་ཏེ། འདི་ཉིད་བཤད་པ་ན་དེ་བཞིན་གཤེགས་པ་རེ་རེའི་སྐུ་ལས་ཀྱང་ཞེས་བྱ་བ་སྨོས་པ་ཡིན་ནོ། །ཡང་ན་ཇི་བཞིན་ཐུན་མོང་དུ་གྱུར་པས་ན་ཐབས་ཅིག་པ་ཡིན་ཞེ་ན། སངས་རྒྱས་ཀྱི་ཞིང་ཞེས་བྱ་བ་
[30b.7]ལ་སོགས་པ་སྨོས་ཏེ། དེ་དག་ནི་ཞེས་བྱ་བ་བྱེད་པ་པོར་གྱུར་པ་དེ་རྣམས་ཀྱི་དབང་ལས་ཞེས་བྱ་བའི་བར་དུའོ། །ཇི་ལྟར་ན་དེ་དག་གི་དབང་ལས་རག་ལས་པ་ཡིན་ཞེ་ན། དེ་བཞིན་གཤེགས་པ་རེ་རེའི་སྐུ་ལས་ཀྱང་ཞེས་པ་ལ་སོགས་པ་དང་། ཆོས་ཀྱི་ཚུལ་འདི་ཉིད་འཆད་དོ་ཞེས་བྱ་
[31a]
[31a.1]ལ་སོགས་པས་དེ་བཞིན་གཤེགས་པ་ཐམས་ཅད་ཅེས་སྨོས་པ་ནི་རྒྱུད་དེ་དེ་བཞིན་གཤེགས་པ་རྣམས་དགོངས་པ་གཅིག་གིས་སྟོན་པར་མཛད་པ་ཡིན་ནོ། །གསང་སྔགས་ཀྱི་སྒོའི་སྤྱད་པ་སྤྱོད་པར་འདོད་པ་རྣམས་ཀྱིས་ཀྱང་མན་ངག་ཕན་ཚུན་ལས་ངེས་
[31a.2]པ་སྐྱེད་དེ་བསམ་པ་གཅིག་གིས་དཀྱིལ་འཁོར་འདྲི་བ་ལ་སོགས་པ་ལ་འཇུག་པར་བྱའོ་ཞེས་སྟོན་ཏོ། །རང་ཉིད་དང་གཞན་གྱི་དོན་ཕུན་སུམ་ཚོགས་པ་དང་ལྡན་པའི་རྣམ་པར་སྣང་མཛད་བསྟན་ནས། དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་དེ་བཞིན་གཤེགས་
[31a.3]པ་ཐམས་ཅད་ཀྱི་ཐུགས་ལ་གནས་སོ་ཞེས་བྱ་བ་ནི་རྣམ་པར་སྣང་མཛད་དང་རྣམ་པར་སྣང་མཛད་ཆེན་པོ་སྨོས་པ་ཡིན་ནོ། །འདི་གཉིས་ཀྱི་ཁྱད་པར་ཅི་ཞིག་ཡིན་ཞེ་ན། འོག་མིན་གྱི་གནས་སུ་མངོན་པར་རྫོགས་པར་སངས་རྒྱས་པ་དེ་བཞིན་གཤེགས་པ་ལྔའི་སྐུའི་ངོ་བོ་ཉིད་ནི་
[31a.4]རྣམ་པར་སྣང་མཛད་ཡིན་ལ། དེ་ཉིད་ཀྱིས་གཉིས་སུ་མེད་པའི་སེམས་དང་སེམས་ལས་བྱུང་བ་རྣམ་པར་སྣང་མཛད་དང་། རྡོ་རྗེ་སེམས་དཔའ་ལ་སོགས་པའི་ཚུལ་བསྐྱེད་པའི་རྒྱུར་གྱུར་པ། ཆོས་ཀྱི་དབྱིངས་ཐོག་མ་དང་ཐ་མ་མེད་པའི་མཚན་ཉིད་ཅན་ནི་རྣམ་པར་སྣང་
[31a.5]མཛད་ཆེན་པོ་ཡིན་ནོ། །དེ་ནི་དམིགས་སུ་མེད་པའི་ཐུགས་རྗེ་ཆེན་པོའི་རང་བཞིན་ཆོས་བདག་མེད་པའི་ཡེ་ཤེས་ཀྱི་མཐུས་སྐལ་བ་ཇི་ལྟ་བ་བ་བཞིན་དུ་སེམས་ཅན་ཡོངས་སུ་སྨིན་པར་བྱ་བའི་ཕྱིར། ཕྱི་མའི་མཐར་ཐུག་པ་མེད་པའི་བར་གྱི་དུས་ཐམས་ཅད་དུ་རྣམ་པར་སྣང་
[31a.6]མཛད་ལ་སོགས་པའི་སྐུས་བཞུགས་པར་མཛད་པས་དེའི་ཕྱིར་ནམ་མཁའི་དབྱིངས་བཞིན་དུ་རྟག་པར་བཞུགས་ཤིང་ཞེས་བྱ་བ་ལ་སོགས་པ་སྨོས་པ་ཡིན་ཏེ། རྟག་ཏུ་དྲི་མེད་ཐུགས་རྗེའི་ཤུགས་ལས་འབྱུང་། །ཞེས་བྱ་བ་ལ་སོགས་པས་གསུངས་སོ། །ནམ་མཁའི་
[31a.7]དབྱིངས་ཀྱང་ཡིན་ལ་ཐམས་ཅད་ཀྱང་ཡིན་པས་ན། ནམ་མཁའི་དབྱིངས་ཐམས་ཅད་དེ། དེར་རྟག་པར་བཞུགས་ཤིང་སྐུ་དང་གསུང་དང་ཐུགས་རྡོ་རྗེ་ལྟ་བུར་གྱུར་པ་གང་ཡིན་པ་དེ་ནི་ནམ་མཁའི་དབྱིངས་ཐམས་ཅད་བཞིན་དུ་རྟག་པར་བཞུགས་ཤིང་སྐུ་དང་གསུང་དང་
[31b]
[31b.1]ཐུགས་རྡོ་རྗེ་ལྟ་བུར་གྱུར་པ་ཞེས་བྱའོ། །ཇི་ལྟར་ན་འདི་ནམ་མཁའི་དབྱིངས་བཞིན་དུ་རྟག་ཏུ་བཞུགས་ཤིང་སྐུ་དང་གསུང་དང་ཐུགས་རྡོ་རྗེ་ལྟ་བུ་ཡིན་ཞེ་ན། དེ་བཞིན་གཤེགས་པ་ཞེས་བྱ་བ་ལ་སོགས་པ་སྨོས་ཏེ། རྣམ་པར་སྣང་མཛད་ལ་སོགས་པ་དང་གདུལ་བྱ་
[31b.2]རྣམས་ནི་དེ་བཞིན་གཤེགས་པ་ཐམས་ཅད་དེ། དེ་རྣམས་ཕྱོགས་བཅུའི་དེ་བཞིན་གཤེགས་པའི་རིགས་ཀྱི་ཚུལ་གྱིས་བཞུགས་པར་གྱུར་པས། དེ་བཞིན་གཤེགས་པ་ཐམས་ཅད་དང་མཉམ་པ་ཉིད་དུ་འཇུག་པའོ། །དེ་བཞིན་གཤེགས་པ་ཐམས་ཅད་དང་མཉམ་པ་
[31b.3]ཉིད་དུ་འཇུག་པར་གྱུར་པ་ནི་དེ་བཞིན་གཤེགས་པ་ཐམས་ཅད་དང་མཉམ་པ་ཉིད་དུ་འཇུག་པ་ཉིད་དེ་ད་རྒྱུར་གྱུར་པས་སོ། །དེ་བཞིན་གཤེགས་པ་རྣམས་དང་རྡོ་རྗེ་སེམས་དཔའ་ལ་སོགས་པའི་སྐུ་དང་གསུང་དང་ཐུགས་ཀྱི་གསང་བ་ནི་རྡོ་རྗེའི་དབྱིངས་སོ། །རྡོ་རྗེའི་དབྱིངས་ཀྱང་ཡིན་
[31b.4]ལ་ཐམས་ཅད་ཀྱང་ཡིན་པས་ན། རྡོ་རྗེའི་དབྱིངས་ཐམས་ཅད་དེ། དེ་རྣམས་ཀྱི་ཐུགས་སུ་ཆུད་པ་ནི་གདུལ་བྱ་རྣམས་ཀྱི་རྒྱུད་རྟོགས་པའོ། །ཡེ་ཤེས་སེམས་དཔའ་ནི་གང་གི་ཕྱིར་རྡོ་རྗེ་སེམས་དཔའ་ཡིན་ལ། དེ་བས་ན་བཅོམ་ལྡན་འདས་འདི་ནི་ནམ་མཁའི་དབྱིངས་
[31b.5]ཐམས་ཅད་བཞིན་དུ་རྟག་པར་བཞུགས་ཤིང་། སྐུ་དང་གསུང་དང་ཐུགས་རྡོ་རྗེ་ཡིན་ནོ། །ཇི་སྐད་དུ་བཤད་པའི་བཅོམ་ལྡན་འདས་འདི་ནི་རྡོ་རྗེ་སེམས་དཔའི་ཚུལ་འབའ་ཞིག་ཏུ་མ་ཟད་ཀྱི། རྡོ་རྗེ་རིན་ཆེན་གྱི་ཚུལ་གྱིས་ཀྱང་བཞུགས་པས་ནམ་མཁའི་དབྱིངས་ཞེས་བྱ་བ་ལ་
[31b.6]སོགས་པ་སྨོས་པ་ཡིན་ཏེ། ནམ་མཁའི་དབྱིངས་ཐམས་ཅད་ནི་ནམ་མཁའ་སྡོ་བ་དང་། དམར་བ་དང་། སེར་བ་དང་། ཤེལ་གྱི་མདོག་ཅན་གྱི་འོད་ཟེར་རྣམས་ཏེ། དེ་རྣམས་ཀྱི་ཤིན་ཏུ་ཕྲ་མོ་ནི་ཕྲ་རབ་རྣམས་སོ། །དེ་ཉིད་ནི་རྡུལ་ཏེ་གཅིག་ཏུ་བྱས་ནས་རྡོ་རྗེ་རིན་ཆེན་
[31b.7]གྱི་གཟུགས་སུ་བསྐྱེད་པ་ནི་རྡོ་རྗེའི་བྱིན་གྱི་རླབས་སོ། །དེ་འབྱུང་བའི་ཡེ་ཤེས་དེ་ནི་ནམ་མཁའི་དབྱིངས་ཐམས་ཅད་ཀྱི་རྡུལ་ཤིན་ཏུ་ཕྲ་མོའི་རྡོ་རྗེའི་བྱིན་གྱི་རླབས་ལས་བྱུང་བའི་ཡེ་ཤེས་སོ། །དེ་ཉིད་ནི་སྙིང་པོ་སྟེ། བསྐྱེད་པའི་གནས་སུ་གྱུར་པ་གང་ཡིན་པ་དེ་ནི་ནམ་མཁའི་
[32a]
[32a.1]དབྱིངས་ཐམས་ཅད་ཀྱི་རྡུལ་ཕྲ་མོ་རྡོ་རྗེའི་བྱིན་གྱི་རླབས་ལས་བྱུང་བའི་ཡེ་ཤེས་ཀྱི་སྙིང་པོ་སྟེ། རྡོ་རྗེ་རྩེ་ལྔ་པས་མཚན་པའི་ཡིད་བཞིན་གྱི་ནོར་བུའི་གཟུགས་རྡོ་རྗེ་རིན་ཆེན་གྱི་ཕྱག་རྒྱའི་རང་བཞིན་ནོ། །རྡོ་རྗེ་རིན་ཆེན་དེ་ལས་འཇིག་རྟེན་གྱི་ཁམས་ཐམས་
[32a.2]ཅད་ཀྱི་རྡུལ་ཕྲ་རབ་དང་མཉམ་པའི་དེ་བཞིན་གཤེགས་པ་རྣམས་འབྱུང་བར་འགྱུར་ལ། དེས་ཀྱང་སེམས་ཅན་གྱི་དོན་མཛད་ནས་གཅིག་ཏུ་གྱུར་པ་སྟེ་ནམ་མཁའི་སྙིང་པོའི་སྐུས་རིན་པོ་ཆེའི་རིགས་ཀྱི་འཁོར་ལོས་སྒྱུར་བར་མཛད་དོ་ཞེས་བསྟན་པའི་ཕྱིར། དེ་བཞིན་གཤེགས་
[32a.3]པ་ཐམས་ཅད་ཅེས་བྱ་བ་ལ་སོགས་པ་སྨོས་ཏེ། དེ་བཞིན་གཤེགས་པ་ཐམས་ཅད་ནི་ཇི་སྐད་དུ་བཤད་པ་རྣམས་སོ། །དེ་རྣམས་ཀྱི་མཐའ་ཡས་པ་ཉིད་ནི་དེ་བཞིན་གཤེགས་པ་ཐམས་ཅད་མཐའ་ཡས་པ་ཉིད་དེ། དེ་རྒྱུར་གྱུར་པ་ཉིད་ཀྱིས་ན། རྡོ་རྗེ་ཆེན་པོའི་ཡེ་ཤེས་
[32a.4]དབང་བསྐུར་བའི་རིན་པོ་ཆེ་ཡིན་ཏེ། རིན་པོ་ཆེའི་རིགས་ནི་རྡོ་རྗེ་རིན་པོ་ཆེའི་ཡེ་ཤེས་ཀྱི་དབང་བསྐུར་བའོ། །དེའི་རྒྱུའི་རིན་པོ་ཆེ་ནི་འཕགས་པ་ནམ་མཁའི་སྙིང་པོའི་རིགས་ཀྱི་བདག་པོའི་ཚུལ་ཏེ་འདི་དག་ཐམས་ཅད་ཡིན་པར་ཤེས་པར་བྱའོ། །ཇི་སྐད་དུ་བཤད་པའི་
[32a.5]བཅོམ་ལྡན་འདས་འདི་ནི་པདྨའི་རིགས་ཀྱི་བདག་པོའི་རང་བཞིན་ཡིན་ནོ་ཞེས་བྱ་བ་བསྟན་པར་བྱ་བའི་ཕྱིར། ནམ་མཁའི་དབྱིངས་ཐམས་ཅད་ཅེས་བྱ་བ་ལ་སོགས་པ་སྨོས་པ་ཡིན་ཏེ། ནམ་མཁའི་དབྱིངས་ཐམས་ཅད་དུ་སྤྲོས་ཤིང་ཁྱབ་པ་ཡང་ཡིན་ལ། དེ་བཞིན་ཉིད་
[32a.6]ཀྱང་ཡིན་པས་ནམ་མཁའི་དབྱིངས་ཐམས་ཅད་དུ་སྤྲོས་པའི་དེ་བཞིན་ཉིད་དོ། །དེའི་ཡེ་ཤེས་ནི་ནམ་མཁའི་དབྱིངས་ཐམས་ཅད་དུ་སྤྲོས་པའི་དེ་བཞིན་ཉིད་ཀྱི་ཡེ་ཤེས་ཏེ། པདྨ་ལྟ་བུའི་འོད་ཟེར་གྱི་ཚུལ་གྱིས་ནམ་མཁའི་དབྱིངས་ཐམས་ཅད་དུ་ཁྱབ་ཅིང་དངོས་པོ་ཐམས་ཅད་
[32a.7]ངེས་པར་བསྐྱེད་པའོ། །དེའི་མངོན་པར་རྫོགས་པར་བྱང་ཆུབ་པར་གྱུར་པ་ནི་མངོན་སུམ་དུ་མཛད་པའོ། །དེས་མངོན་པར་རྫོགས་པར་བྱང་ཆུབ་པར་གྱུར་པ་ནི་མངོན་པར་བྱང་ཆུབ་པའི་རང་བཞིན་རྡོ་རྗེ་པདྨའི་ཕྱག་རྒྱའི་གཟུགས་ཞེས་བྱ་བའི་དོན་ཏོ། །ཕྱག་རྒྱའི་གཟུགས་དེ་ལས་
[32b]
[32b.1]དེ་བཞིན་གཤེགས་པ་མཐའ་ཡས་པ་བྱུང་ནས་འགྲོ་བའི་དོན་རྣམས་མཛད་དེ། གཅིག་ཏུ་གྱུར་པ་ལས་འཇིག་རྟེན་དབང་ཕྱུག་ཏུ་གྱུར་ཏོ་ཞེས་བསྟན་པའི་ཕྱིར། དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ལ་སོགས་པ་སྨོས་ཏེ། དེ་བཞིན་གཤེགས་པ་ཐམས་ཅད་
[32b.2]ཀྱི་ངོ་བོ་ཉིད་ནི་འཇིག་རྟེན་དབང་ཕྱུག་གི་ཕྱག་རྒྱ་ཆེན་པོའོ། །དེའི་དག་པ་ནི་བག་ཆགས་དང་བཅས་པའི་ཉོན་མོངས་པ་མེད་པའོ། །དེའི་ངོ་བོ་ཉིད་ཡིན་པས་ན་དེ་བཞིན་གཤེགས་པ་ཐམས་ཅད་ཀྱི་ངོ་བོ་ཉིད་དག་པའོ། །ངོ་བོ་ཉིད་དག་པ་དེས་འགྲོ་བའི་དོན་གྱི་བྱ་བ་དང་། 
[32b.3]སངས་རྒྱས་ལ་མཆོད་པའི་མཚན་ཉིད་ཅན་གྱི་ཆོས་ཐམས་ཅད་གང་ཡིན་པ་དེ་ལ་དེ་སྐད་ཅེས་བྱ་སྟེ། འདིས་ནི་ཆོས་ཀྱི་སྐུར་དབང་བསྐུར་བ་དང་། པདྨའི་རིགས་ཀྱི་བདག་པོའི་རང་བཞིན་ཡིན་པར་སྟོན་ཏོ། །དེ་ནི་པདྨའི་རིགས་ཀྱི་སྤྲུལ་པའི་ཡེ་ཤེས་ཀྱི་དེ་ཁོ་ན་ཉིད་ཀྱི་
[32b.4]གདུལ་བྱའི་སྤྱོད་པའི་གཞུང་གིས་སེམས་ཅན་གྱི་དོན་མཛད་པར་སྟོན་པ་ནི་ནམ་མཁའི་དབྱིངས་ཐམས་ཅད་དུ་ཁྱབ་པ་ཞེས་བྱ་བ་ལ་སོགས་པ་སྨོས་པ་ཡིན་ཏེ། དེ་ནི་ནམ་མཁའི་ཁམས་ཐམས་ཅད་དུ་ཁྱབ་པ་ཡང་ཡིན་ལ། གཟུགས་ཐམས་ཅད་དུ་ཡང་དག་པར་བསྟན་པ་
[32b.5]ཡང་ཡིན་པས་དེ་སྐད་ཅེས་བྱ་བ་དང་། དེ་མཁྱེན་པ་ནི་དེར་ངེས་པའོ། །དེས་སེམས་ཅན་གྱི་ཁམས་མ་ལུས་ཤིང་ལུས་པ་མེད་པ་རྣམས་འདུལ་བ་ནི་ཕན་པ་མ་ཡིན་པ་ལས་བཟློག་ནས་ཕན་པ་ལ་ངེས་པར་སྦྱོར་བའོ། །དེ་ཉིད་ནི་སྤྱོད་པའོ། །དེའི་མཆོག་ཏུ་གྱུར་པ་ནི་ཟླ་མེད་
[32b.6]པའོ། །འདིས་ནི་བཅོམ་ལྡན་འདས་པདྨའི་རིགས་ཀྱི་རང་བཞིན་ཡིན་པར་སྟོན་ཏོ། །ལས་ཀྱི་རིགས་ཀྱི་འཁོར་ལོས་སྒྱུར་བ་ཉིད་དུ་གྱུར་པས་ཀྱང་། དེ་ནམ་མཁའ་ཐམས་ཅད་ཁྱབ་པར་བསྟན་པ་ནི། དེ་བཞིན་གཤེགས་པ་ཞེས་བྱ་བ་ལ་སོགས་པ་སྨོས་པ་ཡིན་ཏེ། དེ་
[32b.7]བཞིན་གཤེགས་པ་ཐམས་ཅད་ཀྱི་བཀའ་དོན་ཡོད་པ་ནི་འབྲས་བུ་ཡོད་པའི་བཀའ་སྟེ། སེམས་ཅན་ཐམས་ཅད་ཀྱི་དོན་གྱིས་ཤིག །མཆོད་པ་ཐམས་ཅད་ཀྱིས་ཀྱང་དེ་བཞིན་གཤེགས་པ་ཐམས་ཅད་ལ་མཆོད་ཅིག་ཅེས་བྱ་བའོ། །དེ་མཛད་པའི་ངང་ཚུལ་གང་ལ་ཡོད་
[33a]
[33a.1]པ་ནི། དེ་བཞིན་གཤེགས་པ་ཐམས་ཅད་ཀྱི་བཀའི་དོན་ཡོད་པར་མཛད་པ་སྟེ། དེའི་ངོ་བོ་ཉིད་ནི་དེ་བཞིན་གཤེགས་པ་ཐམས་ཅད་ཀྱི་བཀའ་དོན་ཡོད་པར་མཛད་པ་ཉིད་དོ། །དེས་ཐམས་ཅད་མཉམ་པ་མེད་པ་ཡིན་ལ་མཉམ་པ་མེད་པ་ཉིད་ཀྱིས་ན་
[33a.2]བླ་ན་མེད་པ་ཡང་ཡིན་ཏེ། རྣམ་པ་ཐམས་ཅད་པའི་ཕྲིན་ལས་འདི་ལ་མངའ་བས་ན་ཐམས་ཅད་དང་མཉམ་པ་མེད་ཅིང་བླ་ན་མེད་པའི་ཕྲིན་ལས་སྣ་ཚོགས་མཛད་པའོ། །འདིས་ནི་འདི་ན་སྣ་ཚོགས་རྡོ་རྗེ་བསྣམས་ཤིང་ལས་ཀྱི་རིགས་སུ་ལས་ཀྱི་དཀྱིལ་འཁོར་གྱི་འཁོར་ལོས་སྒྱུར་བ་
[33a.3]ཡིན་པར་སྟོན་ཏོ། །དེ་བཞིན་དུ་སྣ་ཚོགས་རྡོ་རྗེ་བསྣམས་ཏེ་དེར་སེམས་ཅན་སྣ་ཚོགས་ཀྱི་བྱ་བ་མཛད་དོ་ཞེས་བྱ་བ་དང་། དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ལ་སོགས་པས་རྡོ་རྗེ་སེམས་དཔའ་ལ་སོགས་པ་སྙིང་པོའི་དོན་བསྟན་པའི་སྒོ་ནས་དེའི་སྙིང་པོ་རྣམས་བསྟན་པ་
[33a.4]དང་། ཚུལ་དེས་རྣམ་པར་སྣང་མཛད་ཆེན་པོ་ཡིན་པར་གསུངས་པ་ཡིན་ཏེ། དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ནི་རྣམ་པར་སྣང་མཛད་ལ་སོགས་པའོ། །བྱང་ཆུབ་ཆེན་པོ་ནི་མི་བསྐྱོད་པའི་རང་བཞིན་དུ་གཉིས་སུ་མེད་པའི་སེམས་དང་སེམས་ལས་བྱུང་བ་རྣམས་
[33a.5]ཏེ། དེའི་ངོ་བོ་ཉིད་དུ་སེམས་དཔའ་བརྟན་པའི་སེམས་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་ཆེན་པོར་སེམས་དཔའ་བརྟན་པ་སྟེ། རྡོ་རྗེ་སེམས་དཔའ་ཞེས་བྱ་བའི་ཐ་ཚིག་གོ། །ཡང་ན་དེ་ཉིད་ནི་བརྟན་ཞིང་མི་གཡོ་བ་སྟེ། དེ་ལས་སྤྲུལ་པའི་སེམས་
[33a.6]དཔའ་ནི་བརྟན་པའི་སེམས་དཔའ་སྟེ། བཛྲ་སཏྭ་ཞེས་བྱ་བའོ། །དེ་བཞིན་གཤེགས་པ་ཐམས་ཅད་སྤྱན་དྲང་བ་ནི་སྤྱན་འདྲེན་པའོ། །དེའི་དམ་ཚིག་ནི་འདའ་བར་མི་བྱ་སྟེ། བཛྲ་རཱ་ཛ་ཞེས་བྱའོ། །དེ་བཞིན་གཤེགས་པ་ཐམས་ཅད་ཀྱི་སྒོམ་པ་ནི་དེའི་རྗེས་སུ་མཉེས་པར་བྱ་བ་
[33a.7]སྟེ། དེའི་ཡེ་ཤེས་ནི་ངེས་པའོ། །དེའི་དབང་ཕྱུག་ནི་གཙོ་བོ་སྟེ། བཛྲ་རཱ་ག་ཞེས་བྱ་བའོ། །དེ་བཞིན་གཤེགས་པ་ཐམས་ཅད་ཀྱིས་ལེགས་སོ་ཞེས་བྱ་བ་ནི་ཕྱིན་ཅི་མ་ལོག་ཅིང་ཡང་དག་པའི་བྱང་ཆུབ་ཀྱི་སྤྱོད་པའི་ཚུལ་གྱིས་ཏེ། བཛྲ་སཱ་དྷུ་ཞེས་བྱ་བའོ། །དེ་བཞིན་གཤེགས་པ་
[33b]
[33b.1]ཐམས་ཅད་ཀྱི་སྦྱིན་པའི་ཕ་རོལ་ཏུ་ཕྱིན་པའི་འཁོར་གསུམ་ཡོངས་སུ་དག་པའི་ངོ་བོ་ཉིད་རིན་ཆེན་འབྱུང་ལྡན་གྱི་ཚུལ་གྱིས་སེར་སྣའི་དྲི་མ་སྤངས་པ་ནི་དབང་བསྐུར་བ་ཆེན་པོ་དེའི་དོན་གྱིས་རིན་པོ་ཆེ་ནི་བཅོམ་ལྡན་འདས་བཛྲ་རཏྣ་ཞེས་བྱ་བའོ། །དེ་བཞིན་གཤེགས་པ་ཐམས་ཅད་ནི་
[33b.2]བཤད་མ་ཐག་པའི་དེ་ཉིད་ཡིན་ནོ། །དེའི་ཡེ་ཤེས་ནི་མུན་པ་ཐམས་ཅད་སེལ་བའི་ཚུལ་གྱིས་ཉི་མའི་འོད་ཀྱི་དཀྱིལ་འཁོར་དུ་གྱུར་པ་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་ཉི་མའི་དཀྱིལ་འཁོར་གྱི་འོད་ཀྱི་དཀྱིལ་འཁོར་ཏེ། དེ་ནི་བཛྲ་ཏེ་ཛ་ཞེས་བྱ་བའོ། །སྒྲིབ་པ་
[33b.3]མེད་པའི་ཡེ་ཤེས་དེ་ཉིད་ནི་དེ་བཞིན་གཤེགས་པ་ཐམས་ཅད་དོ། །དེ་རྣམས་ཀྱི་བསམ་པ་ནི་ཆོས་རྟོགས་པར་བྱེད་པར་བཞེད་པའོ། །བསམ་པ་དེའི་སྟོབས་དང་། མི་འཇིགས་པ་ལ་སོགས་པའི་ཆོས་རྣམས་བརྙེས་པ་ནི་འབར་ཞིང་མཛེས་པས་ན་བསམ་པའི་རྒྱལ་པོའོ། །དེ་ལས་
[33b.4]བྱུང་བའི་ནོར་བུ་རིན་པོ་ཆེ་དེས་ཉེ་བར་མཚན་པའི་དཔལ་ཏེ། རྒྱལ་མཚན་གང་ལ་ཡོད་པ་དེ་ལ་དེ་སྐད་ཅེས་བྱ་སྟེ། བཛྲ་ཀེ་ཏུ་ཞེས་བྱ་བའོ། །ཆོས་ཐམས་ཅད་བརྙེས་པའི་དགྱེས་པའི་ཚུལ་སྐྱེས་པས་ན་དེ་བཞིན་གཤེགས་པ་ཞེས་བྱ་བ་ལ་སོགས་པ་སྨོས་པ་ཡིན་ཏེ། བཞད་པ་
[33b.5]ཆེན་པོ་ནི་དགྱེས་པ་ལས་བྱུང་བའི་འཛུམ་པ་གང་ཡིན་པ་དེ་ནི་བཞད་པ་ཆེན་པོའོ། །དེ་བཞིན་གཤེགས་པ་ཐམས་ཅད་ཀྱང་ཡིན་ལ་བཞད་པ་ཆེན་པོ་ཡང་ཡིན་པས་ན། དེ་བཞིན་གཤེགས་པ་ཐམས་ཅད་ཀྱི་བཞད་པ་ཆེན་པོ་སྟེ། བཛྲ་ཧཱ་ས་ཞེས་བྱ་བའོ། །ཤེས་རབ་ཀྱི་ཕ་
[33b.6]རོལ་ཏུ་ཕྱིན་པའི་རང་བཞིན་གྱི་སེམས་དང་སེམས་ལས་བྱུང་བའི་འོད་དཔག་ཏུ་མེད་པའི་ཚུལ་ནི་དེ་བཞིན་གཤེགས་པ་ཐམས་ཅད་དོ། །དེ་བཞིན་གཤེགས་པ་ཐམས་ཅད་ཀྱི་དག་པའི་ཆོས་ཆེན་པོ་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་དག་པའི་ཆོས་ཆེན་པོ་སྟེ། 
[33b.7]བཛྲ་དྷརྨ་ཞེས་བྱ་བའོ། །གང་གི་ཡེ་ཤེས་དེ་དེ་བཞིན་གཤེགས་པ་ཐམས་ཅད་ཀྱི་ཤེས་རབ་ཆེན་པོ་ཉིད་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་ཤེས་རབ་ཆེན་པོའི་ཡེ་ཤེས་ཏེ། བཛྲ་ཏཱིཥྛ་ཞེས་བྱ་བའོ། །དེ་བཞིན་གཤེགས་པ་ཐམས་ཅད་ཀྱི་འཁོར་ལོ་ཞེས་བྱ་བའི་
[34a]
[34a.1]དཀྱིལ་འཁོར་ཆེན་པོ་གང་ལ་ཡོད་པ་དེ་ནི་ད་བཞིན་གཤེགས་པ་ཐམས་ཅད་ཀྱི་འཁོར་ལོ་སྟེ་བཛྲ་ཧེ་ཏུ་ཞེས་བྱ་བའོ། །དེ་བཞིན་གཤེགས་པ་ཐམས་ཅད་ཀྱི་དགོངས་པས་དྲང་བའི་དོན་གྱི་གསུང་སྟོན་པ་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་
[34a.2]དགོངས་པ་འཆད་པ་སྟེ། བཛྲ་བྷཱ་ཥ་ཞེས་བྱ་བའོ། །དོན་ཡོད་པར་གྲུབ་པའི་རང་བཞིན་འཁོར་གསུམ་ཡོངས་སུ་དག་པ་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་ཚུལ་གྱིས་སེམས་ལ་སོགས་པ་དེ་ནི་དེ་བཞིན་གཤེགས་པ་ཐམས་ཅད་དེ། དེ་རྣམས་ཀྱི་གདོན་མེ་ཟ་ཞིང་ཐམས་ཅད་དེ། རྣམ་པ་སྣ་
[34a.3]ཚོགས་པའི་སེམས་ཅན་གྱི་དོན་བྱ་བ་དང་། སངས་རྒྱས་ལ་མཆོད་པའི་མཚན་ཉིད་ཅན་གྱི་དགོངས་པ་མཛད་པ་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་གདོན་མི་ཟ་བར་ཐམས་ཅད་ཀྱི་དགོངས་པ་མཛད་པ་སྟེ། བཛྲ་ཀརྨ་ཞེས་བྱ་བའོ། །བླ་ན་མེད་པ་ཡང་དག་པར་རྫོགས་པའི་བྱང་
[34a.4]ཆུབ་ཏུ་འཇུག་པའི་སེམས་བསྲུང་བར་སྤྲོ་བ་ནི། དེ་བཞིན་གཤེགས་པ་ཐམས་ཅད་ཀྱི་བརྩོན་འགྲུས་ཆེན་པོའོ། །དེ་ཉིད་ཀྱི་གོ་ཆ་ཤིན་ཏུ་བརྟན་པོ་གང་ལ་ཡོད་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་བརྩོན་འགྲུས་ཆེན་པོའི་གོ་ཆ་ཤིན་ཏུ་བརྟན་པོ་སྟེ། བཛྲ་རཀྵ་ཞེས་བྱ་བའོ། །དེ་བཞིན་གཤེགས་པ་ཐམས་
[34a.5]ཅད་ནི་བཤད་མ་ཐག་པའོ། །དེ་རྣམས་ཀྱི་བསྲུང་བ་ནི་གང་ཆོས་ཐམས་ཅད་རང་བཞིན་གྱིས་འོད་གསལ་བར་སོ་སོར་རྟོགས་པས་ཡོངས་སུ་སྐྱོང་བ་རྡོ་རྗེ་ལྟར་མི་ཕྱེད་པ་གང་ཡིན་པ་དེ་ནི་གནོད་སྦྱིན་ཏེ། བཛྲ་ཡཀྵ་ཞེས་བྱ་བའོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ནི་ཇི་སྐད་དུ་བཤད་
[34a.6]པ་སྟེ། དེ་ཉིད་མི་ཕྱེད་པས་ན་རྡོ་རྗེའོ། །དེ་བཅིང་བ་ནི་མ་སྐྱེས་པའི་སྦྱོར་བས་གཅིག་ཏུ་བྱེད་པའོ། །དེ་ཉིད་ནི་ཕྱག་རྒྱ་སྟེ། དེའི་ཡེ་ཤེས་གང་ལ་ཡོད་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་བཅིང་བའི་ཡེ་ཤེས་རྣམས་ཏེ། བཛྲ་མུཥྚི་ཞེས་བྱ་བའོ། །འདིས་ནི་བཛྲ་ས་ཏྭ་ཞེས་
[34a.7]བྱ་བ་ལ་སོགས་པའི་སྙིང་པོའི་དོན་གྱི་སྒོ་ནས་རྡོ་རྗེ་སེམས་དཔའ་ལ་སོགས་པའི་སྙིང་པོའི་ཚུལ་གང་ཡིན་པ་དེ་བསྟན་ནས། གཞན་ཡང་དེ་ཉིད་རྡོ་རྗེ་སེམས་དཔའ་ལ་སོགས་པའི་ཚུལ་གྱིས་སྐུའི་དབྱེ་བ་བསྟན་པ་ནི་ཀུན་དུ་བཟང་ཞེས་བྱ་བ་ལ་སོགས་པ་སྨོས་པ་ཡིན་ཏེ། འདི་ལས་ཀུན་ནས་བཟང་ཞིང་དགེ་བར་གྱུར་པས་ན་ཀུན་དུ་
[34b]
[34b.1]བཟང་པོ་ཡིན་པའམ། རྣམ་པ་ཐམས་ཅད་དུ་བཟང་བས་ན་ཀུན་དུ་བཟང་པོ་སྟེ། སྙིང་སྟོབས་རྡུལ་དང་མུན་པས་ཀྱང་། །གང་ཕྱིར་སེམས་ཅན་དོན་གྱུར་པས། །དེས་ན་འདི་ནི་ཀུན་དུ་བཟང་། །བྱང་ཆུབ་སྤྱོད་པའི་རྗེས་འཇུག་པའོ། །ཞེས་གསུངས་པ་ཡིན་ནོ། །དེ་བཞིན་གཤེགས་པ་
[34b.2]ཐམས་ཅད་ཀུན་ནས་རབ་ཏུ་སྤྱན་འདྲེན་པ་ལ་གདོན་མི་ཟ་ཞིང་དོན་ཡོད་པས་རབ་ཏུ་གདོན་མི་ཟ་བའོ། །གདུལ་བྱ་རྣམས་ཉན་ཐོས་དང་རང་སངས་རྒྱས་སུ་བློས་བསམ་པ་རྣམས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བསྒོམས་པས་བར་དུ་གཅོད་ཅིང་གསོད་པས་ན་བདུད་དོ། །རབ་ཏུ་དགྱེས་
[34b.3]པ་ནི་ཡིད་བདེ་བ་སྟེ་དེ་བརྙེས་པའོ། །ནམ་མཁའ་ནི་མཉམ་པ་ཉིད་ཀྱི་ཡེ་ཤེས་སོ། །དེ་ལས་བྱུང་བའི་དེ་བཞིན་གཤེགས་པ་རྣམས་ནི་ནམ་མཁའ་སྟེ་ནམ་མཁའ་ཞེས་བྱ་བ་དེ་ཉིད་སྙིང་པོ་སྟེ་གང་གི་སྐྱེས་པའི་གནས་ཡིན་པ་དེ་ནི་ནམ་མཁའ་སྟེ། དེ་ལས་སྐྱེས་པའི་ཕྱིར་རོ། །ཤིན་ཏུ་གཟི་བརྗིད་
[34b.4]ཆེན་པོ་དང་ལྡན་པས་ན་ཤིན་ཏུ་གཟི་ཆེན་ཏེ། ནམ་མཁའ་ཐམས་ཅད་དུ་ཁྱབ་པའི་རྡོ་རྗེ་ཉི་མའི་འོད་ཀྱིས་ནམ་མཁའི་ཁམས་ཐམས་ཅད་དུ་སྤྲོས་པའི་ཕྱིར་རོ། །ཡིད་བཞིན་གྱི་ནོར་བུ་རིན་པོ་ཆེས་ཉེ་བར་མཚོན་པའི་ཏོག་གི་མཚན་མ་གང་ལ་ཡོད་པ་དེ་ནི་རིན་ཆེན་དབལ་ལོ། །འཛུམ་པ་ཆེན་པོ་
[34b.5]མངའ་བས་ན་འཛུམ་པ་ཆེ་སྟེ། འཛུམ་ཞིང་བཞད་པས་ན་ནམ་མཁའ་ཐམས་ཅད་ཁྱབ་པའོ། །གཏི་མུག་སྤངས་པའི་ཕྱིར་ཆོས་ཐམས་ཅད་རང་བཞིན་གྱིས་རྣམ་པར་དག་པའོ་ཞེས་དེ་བཞིན་གཤེགས་པ་ཐམས་ཅད་ཀྱིས་གཟིགས་པའམ། སེམས་ཅན་རྣམས་སྤྱན་རས་ཀྱིས་འཚོ་བས་ན་ཀུན་དུ་
[34b.6]གཟིགས་པའོ། །དེ་ཉིད་ནི་ཉེས་པ་ཐམས་ཅད་དང་བྲལ་བ་ཉིད་ཀྱིས་རང་དབང་མངའ་བས་ན་དབང་ཆེན་ནོ། །ཀུན་དུ་གཟིགས་པ་ཡང་ཡིན་ལ་དབང་ཆེན་ཡང་ཡིན་པས་ཀུན་དུ་གཟིགས་པའི་དབང་ཆེན་ནོ། །འཇམ་དཔལ་ནི་བཤད་ཟིན་ཏོ། །རྡོ་རྗེ་དབྱིངས་ལ་སོགས་པའི་དཀྱིལ་འཁོར་གྱི་ཚུལ་
[34b.7]གྱིས་བཞུགས་བས་ན། དཀྱིལ་འཁོར་ཐམས་ཅད་དོ། །ཚིག་གི་རྣམ་པར་རྟོག་པ་མི་མངའ་བས་ན་མི་གསུང་བ་སྟེ། དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་གསུང་གིས་སྤྲོས་པ་མེད་པའི་ཆོས་ཉིད་ལ་ངེས་པར་སྦྱོར་བའོ་ཞེས་བསྟན་པར་བྱ་བའི་ཕྱིར་རོ། །མ་ལུས་ཤིང་ལུས་པ་མེད་པའི་
[35a]
[35a.1]དེ་བཞིན་གཤེགས་པའི་མཆོད་པའི་ལས་མཛད་པས་ན་ཐམས་ཅད་ལས་སོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་པར་སྤྲོ་བའི་བརྩོན་འགྲུས་ཆེན་པོ་འདི་ལ་མངའ་བས་ན་བརྩོན་འགྲུས་སོ། །གཏུམ་པས་ན་མ་རུངས་པའོ། །མི་ཕྱེད་པས་
[35a.2]ན་དམ་པའོ། །དེ་ཉིད་ནི་སྐུ་དང་གསུང་དང་ཐུགས་གཅིག་ཏུ་བྱས་པའི་ཁུ་ཚུར་གྱི་ཚུལ་ཅན་ཡིན་པས་ན་དམ་དུ་གཟུང་བ་སྟེ། རྡོ་རྗེ་ཁུ་ཚུར་ཞེས་བྱ་བའི་ཐ་ཚིག་གོ། །ཚིག་འདི་དག་གིས་ནི་གོ་རིམས་བཞིན་དུ་རྡོ་རྗེ་སེམས་དཔའ་ལ་སོགས་པ་སེམས་དཔའ་བཅུ་དྲུག་པོ་དེ་དག་གི་སྐུའི་
[35a.3]གསང་བ་གསུངས་པ་ཡིན་ནོ། །འདི་དག་ནི་རྡོ་རྗེ་ལ་སོགས་པའི་མཚན་མ་ཡང་དེ་དག་ཉིད་ཡིན་ནོ་ཞེས་བསྟན་པར་བྱ་བའི་ཕྱིར། རྡོ་རྗེ་ཞེས་བྱ་བ་ལ་སོགས་པ་སྨོས་ཏེ། རྡོ་རྗེ་རྩེ་ལྔ་པ་ནི་བཅོམ་ལྡན་འདས་རྡོ་རྗེ་སེམས་དཔའི་ཕྱག་མཚན་ཉིད་ཡིན་ཏེ་གཞན་དག་ཀྱང་དེ་བཞིན་དུ་
[35a.4]ཤེས་པར་བྱའོ། །རྒྱུད་ལས་འདི་དག་གི་ཕྱག་མཚན་སྨོས་པ་ནི་འོག་ནས་ཀྱང་སྟོན་ཏོ། །སེམས་དཔའ་ཆེན་པོ་བཅུ་དྲུག་པོ་འདི་དག་ནི་རྣམ་པར་སྣང་མཛད་ཆེན་པོའི་སྐུ་དང་གསུང་དང་ཐུགས་ཀྱི་གསང་བའི་ངོ་བོ་ཉིད་ཡིན་པར་ནི་སྟོན་ཏོ། །ཐོག་མ་ཐ་མ་མེད་ཅིང་ཞི། ཞེས་བྱ་བ་ལ་
[35a.5]སོགས་པས་ཏེ། དེ་ཉིད་ཆོས་ཀྱི་དབྱིངས་ལ་སོགས་པའི་རང་བཞིན་དུ་གསུངས་སོ། །དེ་ལ་ཐོག་མ་ནི་དང་པོར་སྐྱེས་པའོ། །ཐ་མ་ནི་ཉིང་མཚམས་སྦྱོར་བ་མེད་པའི་ཉན་ཐོས་དང་རང་སངས་རྒྱས་ཀྱི་མྱ་ངན་ལས་འདས་པའོ། །གང་ལ་འདི་དག་མི་མངའ་བ་དེ་ནི་ཐོག་མ་དང་
[35a.6]ཐ་མ་མེད་པ་སྟེ། དེ་བཞིན་ཉིད་དུ་རོ་གཅིག་པའི་སེམས་དང་སེམས་ལས་བྱུང་བ་གཉིས་སུ་མེད་པའི་རང་བཞིན་ཆོས་ཀྱི་དབྱིངས་ཞེས་བྱ་བའི་ཐ་ཚིག་གོ། །རྒྱུ་འདི་ཉིད་ཀྱིས་ནི་ཞིང་ཞེས་བྱ་བ་དང་། ཞི་བའི་ཚུལ་ཀྱིས་འདུལ་བའི་སེམས་ཅན་རྣམས་གདུལ་བར་བྱ་བའི་ཕྱིར། ཞི་བའི་སྐུ་སྟོན་པར་
[35a.7]མཛད་པས་ན་ཞི་བའོ། །གདུག་ཅིང་གཏུམ་པའི་སེམས་ཅན་གདུལ་བར་བྱ་བའི་ཕྱིར་དྲག་པོའི་སྐུར་སྟོན་པར་མཛད་པས་ན་མ་རུངས་པ་སྟེ། འདི་དག་ཀྱང་ཁམས་གསུམ་པའི་མཆོག་ལས་རྣམ་པར་རྒྱལ་བ་ལས་སྟོན་ཏོ། །སེམས་ཅན་དང་སེམས་ཅན་མ་ཡིན་པ་དག་འཇོམས་ཤིང་ཁྲོ་བས་འདུལ་
[35b]
[35b.1]བ་རྣམས་ཀྱི་ཕྱིར་དེའི་རྗེས་སུ་འཇུག་པའི་ཚུལ་སྟོན་པར་མཛད་པས་ན་ཁྲོ་བའོ། །བཟོད་པར་སྨྲ་བ་ལ་སོགས་པར་སྤྲུལ་པས་སེམས་ཅན་འདུལ་བས་ན་བཟོད་པ་ཆེ་བའོ། །གནོད་སྦྱིན་གྱིས་འདུལ་བ་རྣམས་ལ་ནི་གནོད་སྦྱིན་ནོ། །སྲིན་པོས་འདུལ་བ་རྣམས་ལ་ནི་སྲིན་པོ་དམ་པའོ། །བརྟན་
[35b.2]པོས་འདུལ་བ་རྣམས་ལ་ནི་བརྟན་པའོ། །གཟི་ཆེན་རྣམས་ལས་ཀྱང་གཟི་བརྗིད་ཆེ་བ་ནི་གཟི་ཆེན་ནོ། །དཔའ་བས་མངོན་པར་རློམ་པ་རྣམས་ལ་ནི་དཔའ་བའོ། །ཁྱབ་པ་པོ་ཐམས་ཅད་པས་ཀྱང་ཐམས་ཅད་ཤིན་ཏུ་ཁྱབ་པས་ན་ཁྱབ་བདག་ཆེན་པོའོ། །ཨུ་མའི་བདག་པོའི་ཚུལ་
[35b.3]གྱིས་སེམས་ཅན་འདུལ་བར་མཛད་པས་ན་ཨུ་མའི་བདག་པོའོ། །སེམས་ཅན་གྱི་ཁམས་རྣམས་ནི་སྐྱེ་དགུ་སྟེ། དེའི་མགོན་པོ་ནི་བསྲུང་བའོ། །ཁྱབ་འཇུག་གིས་འདུལ་བའི་སེམས་ཅན་རྣམས་ལ་ཁྱབ་འཇུག་གི་གཟུགས་སྟོན་པར་མཛད་པས་ན་གཏོགས་འདོད་དོ། །རྒྱལ་
[35b.4]བའི་ངང་ཚུལ་ཅན་ནི་རྒྱལ་འདོད་དེ་ཉི་མའོ། །ཐུབ་པ་རྣམས་ཀྱི་ནང་ན་ཤཱཀྱ་ཐུབ་པའི་ཚུལ་སྟོན་པས་ན་ཐུབ་པ་ཆེན་པོའོ། །འཇིག་རྟེན་སྐྱོང་བ་བཞིའི་གཟུགས་ཀྱིས་སེམས་ཅན་གྱི་དོན་མཛད་པས་ན་འཇིག་རྟེན་སྐྱོང་ངོ་། །ནམ་མཁའ་ལྟར་སྒྲིབ་པ་མེད་པའི་ངོ་བོ་ཉིད་ཀྱིས་
[35b.5]ན་ནམ་མཁའོ། །རྒྱ་མཚོ་ཆེན་པོ་ལ་སོགས་པར་ལྟུང་བ་རྣམས་ས་གཞིའི་ཚུལ་གྱིས་འཛིན་པར་མཛད་པས་ན་སའོ། །མིང་པོ་གསུམ་གྱི་གཟུགས་ཀྱིས་འགྲོ་བའི་དོན་མཛད་པས་ན་འཇིག་རྟེན་གསུམ་མོ། །ཁམས་གསུམ་པོ་རྡོ་རྗེ་སེམས་དཔའ་ཡིན་པའི་ཚུལ་གྱིས་ན་ཁམས་
[35b.6]གསུམ་པའོ། །ས་དང་ཆུ་དང་མེ་དང་རླུང་སྟེ་འབྱུང་བ་ཆེན་པོའི་གཟུགས་འཛིན་པར་མཛད་པས་ན་འབྱུང་ཆེན་ནོ། །ནོར་འགྲུབ་པ་ལ་སོགས་པའི་ཚུལ་ཉིད་ཀྱིས་ན། སེམས་ཅན་དོན་རབ་མཛད་དོ། །དངོས་པོ་ཐམས་ཅད་ཀྱི་ཆོས་ཉིད་དུ་གྱུར་པས་ན་ཐམས་ཅད་དོ། །གུ་ལང་
[35b.7]སྟེ་ལྷ་ཆེན་པོའི་གཟུགས་འཛིན་པར་མཛད་པས་ན་གུ་ལང་ངོ་། ཚངས་པའི་གཟུགས་སུ་བཞུགས་པས་ན་ཚངས་པའོ། །ཆགས་པ་དང་འཇིག་པའི་བསྐལ་པའི་ཚུལ་གྱིས་སེམས་ཅན་འདུལ་བར་མཛད་པ་དང་། སྐྱེ་བ་མེད་པའི་སྦྱོར་བས་འཁོར་བའི་ཆོས་ཉིད་ཡིན་པས་ན་འཁོར་
[36a]
[36a.1]བའོ། །མི་གནས་པའི་མྱ་ངན་ལས་འདས་པ་ཡིན་པས་ན་མྱ་ངན་ལས་འདས་པའོ། །མྱ་ངན་ལས་འདས་པའི་ངོ་བོ་ཉིད་ཀྱིས་བརྟག་པའམ་རྟག་པས་ན་རྟག་པའོ། །ཕ་རོལ་ཏུ་ཕྱིན་པ་བཅུའི་སྤྱོད་པ་མངའ་བས་ན་ཡང་དག་འཚོ་བའོ། །ལས་ཀྱི་དཀྱིལ་འཁོར་
[36a.2]གྱི་རང་བཞིན་གྱིས་མཆོད་པ་ཆེན་པོ་ཡིན་པས་ན་མཆོད་པ་ཆེན་པོའོ། །སངས་རྒྱས་བསྒོམ་པའི་ངོ་བོ་ཉིད་ཡིན་པས་ན་སངས་རྒྱས་ཏེ། རང་ཉིད་སངས་རྒྱས་རབ་བསྒོམས་པས། །སངས་རྒྱས་ཞེས་ནི་བྱ་བ་ཡིན། །ཞེས་བསྟན་པས་སོ། །པདྨའི་རིགས་ཀྱི་ངོ་བོ་ཉིད་ཡིན་པའི་
[36a.3]ཕྱིར་སོ་སོར་རྟོག་པའི་ཡེ་ཤེས་ཀྱི་ངོ་བོ་ཡིན་པས་ན་དགའ་བའོ། །བྱང་ཆུབ་སེམས་དཔའི་ལམ་འབྲས་བུ་དང་བཅས་པའི་ངོ་བོ་ཉིད་ཡིན་པས་ན་ཐེག་པ་ཆེན་པོའོ། །འདོད་པ་དང་གཟུགས་དང་གཟུགས་མེད་པའི་ཁམས་སུ་ཡང་དག་པར་སྟོན་པ་དང་། དེའི་ཆོས་ཉིད་ཀྱིས་ན་སྲིད་
[36a.4]གསུམ་མོ། །རྟག་པ་ནི་ལྷ་ཆེན་པོའི་གཟུགས་ཏེ་དེར་སྟོན་པས་ན་རྟག་པའོ། །དཔལ་ཁམས་གསུམ་རྣམ་པར་རྒྱལ་བའི་དུམ་བུའི་སྒོ་ནས་འཇིག་རྟེན་གསུམ་རྒྱལ་ལོ། །ཤམ་ནི་བདེ་བ་སྟེ་དེ་ལ་སྤྱོད་པས་ན་བདེ་སྤྱོད་དོ། །བདེ་སྤྱོད་ནི་ལྷ་ཆེན་པོ་སྟེ་དེ་བྱང་ཆུབ་ལ་བཀོད་པས་མགོན་པོ་
[36a.5]མཛད་པའི་ཕྱིར། བདེ་སྤྱོད་མགོན་པོའོ། །ཡི་གེ་ཧཱུཾ་གཅིག་པུ་ཙམ་གྱིས་འཇིག་རྟེན་གསུམ་འདུལ་བར་མཛད་པས་ན་རབ་ཏུ་འདུལ་མཛད་དོ། །བཅོམ་ལྡན་འདས་རྡོ་རྗེ་ཧཱུཾ་མཛད་ནི་རྡོ་རྗེའི་རིགས་ཀྱི་བདག་པོ་ཡིན་པས་ན་རྡོ་རྗེ་གཙོ་བོའོ། །ས་རབ་ནི་མོས་པ་སྤྱོད་པའི་ས་ལ་སོགས་པ་སྟེ་
[36a.6]དེ་རྣམས་ཀྱི་མཆོག་ནི་རྡོ་རྗེ་འཆང་གིས་ཡིན་ལ། དེའི་རང་བཞིན་ཡིན་པས་ན་ས་རབ་མཆོག་གོ། །ཆོས་ཀྱི་དཀྱིལ་འཁོར་གྱི་ཚུལ་གྱིས་ནི་ཡེ་ཤེས་སོ། །ཡེ་ཤེས་ཡིན་པ་ཉིད་ཀྱིས་ན་ཕ་རོལ་ཏུ་ཕྱིན་པ་བཅུ་དྲུག་ཐོབ་པའི་ཐབས་སུ་གྱུར་པས་ན། ཕ་རོལ་ཏུ་ཕྱིན་པའི་ཚུལ་ལོ། ། 
[36a.7]ཇི་ལྟར་ན་ཡེ་ཤེས་ཉིད་ཡིན་པས་ཕ་རོལ་ཏུ་ཕྱིན་པའི་ཚུལ་ཡིན་ཞེ་ན། དེ་ནས་བརྩམས་ཏེ་གང་ཅི་ཡང་རུང་། །མཉམ་པར་གཞག་པས་བསྒོམས་ནས་ནི། །དེ་དག་ཐམས་ཅད་བརྟན་འགྱུར་ཏེ། ཏིང་འཛིན་ཡེ་ཤེས་ཀྱིས་བརྟགས་པའོ། །ཞེས་གསུངས་པའི་ཕྱིར་རོ། །བྱང་ཆུབ་ཀྱི་
[36b]
[36b.1]རང་བཞིན་ཡིན་པས་ན་བྱང་ཆུབ་སེམས་དཔའོ། །རྡོ་རྗེ་སེམས་དཔའ་ལ་སོགས་པ་བསྒོམས་པས་སེམས་ཅན་ཐམས་ཅད་རྣམ་པར་གྲོལ་བར་མཛད་པས་ན་རྣམ་པར་ཐར་པའོ། །གསང་སྔགས་ཀྱི་སྤྱོད་པའི་ངོ་བོ་ཉིད་ཡིན་པས་ན་སྤྱོད་པའོ། །རྣམ་པར་སྣང་མཛད་དང་། མི་བསྐྱོད་
[36b.2]པ་དང་། རིན་ཆེན་འབྱུང་ལྡན་དང་། འཇིག་རྟེན་དབང་ཕྱུག་དང་། དོན་ཡོད་གྲུབ་པའི་མཚན་ཉིད་ཅན་ཡིན་པས་ན་དེ་བཞིན་གཤེགས་པ་ཀུན་ནོ། །ནོར་བུའི་རིགས་ཀྱི་རང་བཞིན་ཡིན་པས་ན་སངས་རྒྱས་དོན་ནོ། །ཏིང་ངེ་འཛིན་སྒྲུབ་པར་བྱེད་པས་ནི་རང་སངས་རྒྱས་ཐུགས་ཏེ་
[36b.3]ཏིང་ངེ་འཛིན་སྒྲུབ་པ་སྙིང་ལ་གནས་ཏེ་དེས་ན་སྙིང་པོ་ཞེས་བཤད་དོ་ཞེས་གསུངས་པའི་ཕྱིར་རོ། །ཉན་ཐོས་དང་རང་བྱང་ཆུབ་དང་། ཡང་དག་པར་རྫོགས་པའི་བྱང་ཆུབ་ཀྱི་ཆོས་ཉིད་ཡིན་པས་ན་བྱང་ཆུབ་ཀུན་ནོ། །འདིའི་གོང་ན་ཡོད་པ་མ་ཡིན་པས་ན་བླ་ན་མེད་པའོ། ། 
[36b.4]རྣམ་པར་སྣང་མཛད་ནི་ཇི་ལྟར་གྲགས་པ་ཉིད་དོ། །བདུད་ལས་རྒྱལ་བས་ན་རྒྱལ་བའོ། །རིགས་བཞིའི་བདག་པོར་གྱུར་པས་ན་མགོན་ནོ། །རང་ཉིད་མངོན་པར་རྫོགས་པར་བྱང་ཆུབ་པས་ན་རང་བྱུང་ངོ་། །རིགས་བཞིའི་འཛིན་པར་མཛད་པའི་རང་བཞིན་ཡིན་པས་
[36b.5]ན་གཟུགས་སོ། །དམིགས་པ་བསྙེལ་བ་མེད་པའི་རང་བཞིན་ཡིན་པས་ན་དྲན་པའོ། །སེམས་ཅན་གྱི་ཚོགས་ཆེན་པོའི་དོན་མཛད་པས་ན་སེམས་དཔའ་ཆེན་པོའོ། །ཕྱག་རྒྱ་ཆེན་པོ་མངའ་བས་ན་ཕྱག་རྒྱ་ཆེན་པོ་སྟེ། གང་ཕྱིར་སེམས་ནི་བཅོམ་ལྡན་འདས། །འདོད་ཆགས་
[36b.6]ཆེན་པོ་འདི་ཡི་ལྷ། །ཞེས་གསུངས་པའི་ཕྱིར་རོ། །སེམས་དཔའ་དང་ཕྱག་རྒྱ་ཆེན་པོ་དེ་དང་འབྲེལ་བའི་བདག་མེད་པ་བསྒོམས་པས་སེམས་རྩེ་གཅིག་པའི་ཏིང་ངེ་འཛིན་ཏེ། མཉམ་པར་གཞག་པས་ཏིང་ངེ་འཛིན་ཡིན་ཞེས་གསུངས་པའི་ཕྱིར་རོ། །སངས་རྒྱས་རྣམས་
[36b.7]ཀྱི་ཕྲིན་ལས་ནི་སངས་རྒྱས་ཀྱི་ཕྲིན་ལས་ཏེ། བྱང་ཆུབ་ཀྱི་སེམས་ལ་སོགས་པའི་མཆོད་པའི་མཚན་ཉིད་དོ། །དེས་མཛད་པས་ན་སངས་རྒྱས་ཕྲིན་ལས་མཛད་དོ། འདི་དག་མཛད་པར་ཇི་ལྟར་སྤྱོད་པ་ཡིན་ཞེ་ན། དིའི་ཕྱིར། ཡང་དག་སངས་རྒྱས་ཀུན་བདག་ཉིད། 
[37a]
[37a.1]ཅེས་བྱ་བ་སྨོས་ཏེ། དེ་ཁོ་ན་ཉིད་ཀྱི་རང་བཞིན་ཡིན་པས་ན་ཡང་དག་པ་ཉིད་དོ། །སེམས་ཅན་རྣམས་ཀྱི་དོན་ལ་ཆགས་པས་ན་སེམས་ཅན་ཏེ། སེམས་ཅན་གྱི་དོན་ལ་ཆགས་པས་ན་སེམས་ཅན་ནོ་ཞེས་གསུངས་པའི་ཕྱིར་རོ། །ཐོག་མ་དང་ཐ་མ་
[37a.2]མེད་པའི་ཆོས་ཀྱི་དབྱིངས་སྟོན་པར་མཛད་པས་ན། རྟག་ཏུ་དོན་རྟོགས་མཛད་པའོ། །སྔོན་པོ་ནི་ལྷ་ཆེན་པོའི་གཟུགས་སུ་སེམས་ཅན་གྱི་དོན་དུ་བྱིན་གྱིས་བརླབས་པའོ། །དེའི་གཉེན་པོར་གྱུར་པའི་སྐུ་ཆེན་པོ་ནི་སྡོང་པོ་ཆེན་པོའོ། །ནག་པོ་ཆེན་པོའི་གཟུགས་ཀྱིས་སེམས་
[37a.3]ཅན་འདུལ་བར་མཛད་པས་ན་ནག་པོ་ཆེན་པོའོ། དཔལ་མཆོག་དང་པོ་ལས་བཤད་པའི་ལྷ་མོ་བཞི་ཡང་དག་པར་འདུས་པ་ལ་སོགས་པའི་སྦྱོར་བའི་ཚུལ་དང་ལྡན་པའི་རྡོ་རྗེ་སེམས་དཔའ་ནི་འདོད་ཆགས་ཆེན་པའོ། །དེ་ཉིད་ནི་གཉིས་སུ་མེད་པའི་ཡེ་ཤེས་ཀྱི་རང་བཞིན་
[37a.4]ཡིན་པས་ན་བདེ་བ་ཆེ་སྟེ། མི་འགྱུར་བདེ་བ་ཀུན་གྲུབ་པ། །བདེ་བ་ཆེན་པོ་ཞེས་བཤད་དོ། །ཞེས་ལུང་ལས་བཤད་པའི་ཕྱིར་རོ། །ཕྱག་རྒྱ་བཞིའི་དཀྱིལ་འཁོར་གྱི་ཚུལ་གྱིས་དངོས་གྲུབ་ཐམས་ཅད་བསྡུས་པ་ཡིན་པས་ན་ཐབས་ཆེན་ནོ། །རྒྱུ་འདི་ཉིད་ཀྱིས་ན་མཆོག་ཆེན་
[37a.5]མཆོག་གོ། །ཕྱག་རྒྱ་གཅིག་པའི་དཀྱིལ་འཁོར་གྱི་རང་བཞིན་གྱིས་ན་ཀུན་གྱི་མཆོག་གོ། །དེ་ཉིད་ཀྱི་ཕྱིར་གནས་ཀྱི་དབང་པོའོ། །དེ་ལྟ་བུ་དེ་སུ་ཞིག་ཡིན་ཞེ་ན། བཅོམ་ལྡན་འདས་ཞེས་བྱ་བ་ལ་སོགས་པ་སྨོས་ཏེ། ཉན་ཐོས་དང་། རང་སངས་རྒྱས་ཀྱི་བྱང་ཆུབ་ལ་ལྟོས་ན་
[37a.6]འདི་ནི་བྱང་ཆུབ་ཀྱང་ཡིན་ལ་ཆེན་པོ་ཡང་ཡིན་པས་ན་བྱང་ཆུབ་ཆེན་པོ་སྟེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ། །དེ་ནི་སེམས་ཡང་དག་པ་ཇི་ལྟ་བ་བཞིན་དུ་ཡོངས་སུ་ཤེས་པའི་མཚན་ཉིད་དོ། །དེ་ལྟ་བུའི་རང་བཞིན་ཅན་གྱི་ཐུགས་འདི་ལ་མངའ་བས་ན་བཅོམ་
[37a.7]ལྡན་འདས་བྱང་ཆུབ་སེམས་དཔའ་ཆེན་པོའི་ཐུགས་ཞེས་བཤད་དོ། །ཀུན་དུ་བཟང་པོ་ནི་བཤད་ཟིན་ཏོ། །དེ་ཉིད་ནི་བྱང་ཆུབ་ཆེན་པོའི་རང་བཞིན་ཡིན་པས་ན་བྱང་ཆུབ་སེམས་དཔའ་ཆེན་པོའོ། །རྣམ་པར་སྣང་མཛད་ལ་སོགས་པ་དེ་བཞིན་གཤེགས་པ་ཐམས་ཅད་ཀྱི་
[37b]
[37b.1]ཐུགས་ཀར་ཟླ་བའི་དཀྱིལ་འཁོར་གྱི་གཟུགས་ལ། དང་པོའི་རྡོ་རྗེ་རྩེ་ལྔ་པའི་གཟུགས་ཀྱིས་གནས་སོ་ཞེས་བྱ་བ་ནི་བཞུགས་པའོ། །དང་པོའི་རྡོ་རྗེ་རྩེ་ལྔ་པའི་གཟུགས་ཀྱིས་ནི་སྐུ་དང་ལྡན་པ་མ་ཡིན་ཏེ། འདི་གང་ལས་ཤེས་ཤེ་ན། གང་གི་ཕྱིར། བཅོམ་ལྡན་དེ་ཉིད་སེམས་
[37b.2]དཔའ་ཡི། །རྡོ་རྗེའི་ངོ་བོའི་ཐུགས་ཀར་ནི། །རྡོ་རྗེ་སེམས་དཔའ་ཞེས་བཤད་པ། །རྡོ་རྗེ་དེར་ནི་རབ་ཏུ་གནས། །དེ་ཉིད་ཡེ་ཤེས་སྦྱོར་བ་ཡིས། །སངས་རྒྱས་ཞེས་ནི་བཤད་པ་སྟེ། །ཐུགས་ལས་སྣ་ཚོགས་བྱུང་ནས་ནི། །སྣ་ཚོགས་གཟུགས་སུ་འང་གྱུར་པ་ཡིན། །ཁམས་
[37b.3]ཀུན་རྡུལ་གྱི་གྲངས་སྙེད་དག །དེ་ཉིད་རྒྱལ་བར་གྱུར་པ་ཡིན། །རྡོ་རྗེའི་སྐུ་ནི་དེ་རྣམས་ལས། །རྡོ་རྗེ་སེམས་དཔའ་འང་འབྱུང་བ་ཡིན། །ཞེས་བཅོམ་ལྡན་འདས་རྡོ་རྗེ་འཆང་གིས་གསུངས་པ་ཡིན་ནོ། །འདིས་ནི་དཀྱིལ་འཁོར་གྱི་རྒྱལ་པོ་མཆོག་དང་། ལས་ཀྱི་རྒྱལ་པོ་
[37b.4]མཆོག་གི་ཏིང་ངེ་འཛིན་གཉིས་ཀྱི་མདོ་འདིས་རིགས་བཞིའི་མདོ་བཤད་པ་ཡིན་ནོ། །གླེང་གཞིའི་རྣམ་པར་འགྲེལ་པ་རྫོགས་སོ།། །།དེ་ལྟར་རྣམ་པར་སྣང་མཛད་དང་། རྣམ་པར་སྣང་མཛད་ཆེན་པོ་བསྟན་པས་བདག་དང་གཞན་གྱི་དོན་ཕུན་སུམ་ཚོགས་པའི་
[37b.5]འབྲས་བུའི་མཚན་ཉིད་ཅན་གྱི་དེ་བཞིན་གཤེགས་པས་འདུལ་བའི་སྐྱེ་བོའི་མངོན་པར་འདོད་པ་སྐྱེས་པ་ཡིན་ལ། མངོན་པར་འདོད་པ་སྐྱེས་པར་གྱུར་པ་རྣམས་བདག་དང་གཞན་གྱི་དོན་ཕུན་སུམ་ཚོགས་པའི་འབྲས་བུའི་མཚན་ཉིད་ཅན་བཅོམ་ལྡན་འདས་དེ་ཇི་ལྟར་འཐོབ་པར་འགྱུར་
[37b.6]ཞེས་རྣམ་པར་རྟོག་པར་འགྱུར་བ་ལ། ངོ་བོ་ཉིད་དེ་མངོན་སུམ་དུ་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པས། དེ་ཐོབ་པར་བྱེད་པའི་ཐབས་སུ་རྒྱུད་གསུངས་པ་ཡིན་ནོ། །དེ་ནས་ཞེས་བྱ་བའི་སྒྲ་ནི་འདས་མ་ཐག་པ་སྟེ། གདུལ་བྱ་རྣམས་ཀྱི་རྣམ་པར་རྟོག་
[37b.7]པའི་རྗེས་ཐོགས་པའོ། །དེ་བཞིན་གཤེགས་པ་ཐམས་ཅད་ནི་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་པའི་རྣམ་པར་སྣང་མཛད་དང་། མི་བསྐྱོད་པ་ལ་སོགས་པ་སྟེ། དེ་བཞིན་གཤེགས་པ་ཐམས་ཅད་ཀྱིས་སོ། །སངས་རྒྱས་ཀྱི་ཞིང་འདི་ཞེས་བྱ་བ་
[38a]
[38a.1]ནི་མི་མཛོད་ཀྱི་འཇིག་རྟེན་གྱི་ཁམས་གླིང་བཞི་པ་ཕྲག་བརྒྱ་ལ་སོགས་པའི་རྣམ་གྲངས་ཡོད་པའོ། །དཔེར་ན་ཞེས་བྱ་བའི་སྒྲ་ནི་དཔེ་བསྟན་པའི་དོན་ཏོ། །ཏིལ་གྱི་གང་བུ་བཞིན་དུ་ཡོངས་སུ་གང་བར་གྱུར་ཏོ་ཞེས་བྱ་བ་ནི་སྔ་མ་བཞིན་དུ་སངས་རྒྱས་རྗེས་སུ་
[38a.2]དྲན་པ་སྟེ། དེས་མངོན་སུམ་དུ་བྱས་ནས་ཞེས་སྟོན་པར་བྱེད་པ་ཡིན་ནོ། །སྔགས་ཀྱི་སྒོའི་སྤྱད་པ་སྤྱོད་པ་རྣམས་ཀྱིས་ཀྱང་སངས་རྒྱས་རྗེས་སུ་དྲན་པ་བསྒོམ་པར་བྱ་སྟེ། དེ་བཞིན་གཤེགས་པ་ཐམས་ཅད་ཀྱི་གཟུགས་ཀྱི་སྐུ་དང་ཆོས་ཉིད་རྗེས་སུ་དྲན་པར་བྱའོ་ཞེས་རྟོགས་པར་
[38a.3]བྱ་བའི་ཕྱིར་རོ། །སངས་རྒྱས་ཀྱི་ཞིང་ཐམས་ཅད་ཁྱབ་ནས་ཅི་ཞིག་མཛད་ཅེ་ན། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བའི་སྒྲ་ནི་སྔ་མ་བཞིན་ནོ། །འདུས་ཏེ་ཞེས་བྱ་བ་ནི་བསྡུ་བའི་ཚུལ་གྱིས་རྫོགས་པར་མཛད་པ་སྟེ། དེ་ལྟ་བུ་མཛད་ནས་སོ། །བྱང་ཆུབ་
[38a.4]ལ་དགོངས་ཤིང་སེམས་དཔའི་ཐུགས་འདི་ལ་མངའ་བས་ན་བྱང་ཆུབ་སེམས་དཔའོ། །སེམས་ཅན་གྱི་ཚོགས་ཆེན་པོའི་དོན་ཆེན་པོ་མཛད་པ་ལ་རབ་ཏུ་འཇུག་པས་ན་སེམས་དཔའ་ཆེན་པོའོ། །དོན་ཐམས་ཅད་གྲུབ་པ་ཞེས་བྱ་བ་ནི་བསོད་ནམས་དང་ཡེ་ཤེས་ཀྱི་ཚོགས་ཡོངས་སུ་
[38a.5]རྫོགས་པས་དོན་ཐམས་ཅད་གྲུབ་པར་བྱ་བཞེད་པ་ཙམ་ལ་རག་ལས་པ་འདི་ལས་པ་འདི་ལ་མངའ་བས་ན་དོན་ཐམས་ཅད་གྲུབ་པའོ། །བྱང་ཆུབ་ཀྱི་རྒྱུའི་སྙིང་པོ་ནི་བྱང་ཆུབ་ཀྱི་སྙིང་པོ་སྟེ། མར་གྱི་སྙིང་པོ་དང་འདྲ་བར་གནས་ཀྱི་སྙིང་པོར་གྱུར་པའོ། །དེར་བཞུགས་པ་ནི་ཉེ་བར་གནས་པར་
[38a.6]མཛད་པའོ། །གང་ན་བར་ཞེས་བྱ་བའི་རྒྱུ་གསུམ་པའོ། །དེའི་དོན་ནི་འདི་ཡིན་ཏེ་གང་གིས་བསྐལ་པ་གྲངས་མེད་པ་གསུམ་དུ་སྐྱེ་བ་སྣ་ཚོགས་པ་བཞེས་ཏེ། བསོད་ནམས་དང་ཡེ་ཤེས་ཀྱི་ཚོགས་ཡོངས་སུ་རྫོགས་པར་མཛད་ནས། བསམ་གཏན་དང་གཟུགས་མེད་པའི་
[38a.7]སྙོམས་པར་འཇུག་པ་བསྐྱེད་དེ། བསམ་གཏན་བཞི་པའི་ཆེན་པོའི་ཡང་ཆེན་པོ་བསྐྱེད་ནས་ཏིང་ངེ་འཛིན་གྱི་སྟོབས་ཀྱིས་ཡིད་ཀྱི་རང་བཞིན་གྱི་ལུས་ཅན་གྱི་སྲིད་པ་ཐ་མ་པར་མཛད་ནས། དེ་བཞིན་གཤེགས་པ་ཐམས་ཅད་ལས་ཅོད་པན་དང་། དར་དཔྱངས་ཀྱི་དབང་བསྐུར་བ་ཐོབ་
[38b]
[38b.1]ནས་སེམས་ཅན་ཐམས་ཅད་ལ་ཕན་པ་དང་བདེ་བའི་ཕྱིར་འཚང་རྒྱ་བར་བྱའོ་ཞེས་དགོངས་ནས་དབུགས་རྔུབ་པ་དང་། དབུགས་དབྱུང་བ་བཀག་སྟེ་བཅོམ་ལྡན་འདས་དོན་ཐམས་ཅད་གྲུབ་པ་འོག་མིན་གྱི་གནས་བྱང་ཆུབ་ཀྱི་སྙིང་པོ་ན་བཞུགས་པ་གང་ན་བ་དེར་གཤེགས་ཤིང་བཞུད་
[38b.2]ནས་འདི་སྐད་ཅེས་གསུངས་པ་ཡིན་ནོ། །བཅོམ་ལྡན་འདས་བསྐལ་པ་བསམ་གྱིས་མི་ཁྱབ་པར་མངོན་པར་རྫོགས་པར་སངས་རྒྱས་ནས་ཤཱཀྱའི་རིགས་སུ་སྐྱེ་བ་སྟོན་པར་མཛད་དོ་ཞེས་གསུངས་པས་ན། ཤཱཀྱའི་རིགས་སུ་སྐྱེ་བ་བཞེས་ནས་ཞེས་བྱ་བ་འདི་ལ་མི་རིགས་སོ། 
[38b.3]གཤེགས་ནས་ཀྱང་དེ་རྣམས་ཀྱིས་དེ་ལ་ཅི་ཞིག་མཛད་ཅེ་ན། ཆེད་དུ་ཞེས་བྱ་བ་ལ་སོགས་པ་གསུངས་ཏེ། དེ་ལ་རྫོགས་ལོངས་སྤྱོད་པའི་སྐུ་ནི་ཉོན་མོངས་པ་དང་ཤེས་བྱའི་སྒྲིབ་པ་དང་བྲལ་བ་ས་ཆེན་པོ་ལ་བཞུགས་པའི་བྱང་ཆུབ་སེམས་དཔའ་ཀུན་དུ་བཟང་པོ་ལ་སོགས་པ་
[38b.4]རྣམས་ཀྱི་ཆོས་ཀྱི་རྫོགས་ལོངས་སྤྱོད་པ་ཉམས་སུ་མྱོང་བའི་ཕྱིར། ཆོས་ཀྱི་འཁོར་ལོ་ཆེན་པོ་བསྐོར་བའི་ཚུལ་གྱིས་བཞུགས་པ་གང་ཡིན་པ་འདི་ནི་ཆོས་ཀྱི་རྫོགས་ལོངས་སྤྱོད་པའི་སྐུ་དགོངས་པ་ཡིན་པས་རྫོགས་ལོངས་སྤྱོད་པ་ཞེས་བྱའོ། །དེ་རྣམས་ཀྱིས་རྫོགས་ལོངས་སྤྱོད་པའི་སྐུ་
[38b.5]བསྟན་ནས་ཇི་སྐད་དུ་གསུངས་ཤེ་ན། རིགས་ཀྱི་བུ་ཁྱོད་ཀྱིས་ཞེས་བྱ་བ་ལ་སོགས་པ་སྨོས་ཏེ། རིགས་ཀྱི་བུ་ཞེས་བྱ་བ་ནི་བོད་པའོ། །ཅི་ལྟར་ཞེས་བྱ་བ་ནི་སྤོང་བའོ། །དེའི་གོང་ན་ཁྱད་པར་དུ་གྱུར་བ་གཞན་མེད་པས་ན་བླ་ན་མེད་པ་སྟེ་ཡང་དག་པར་རྫོགས་པའི་བྱང་ཆུབ་མངོན་པར་བྱང་ཆུབ་པ་རྣམ་པ་ལྔའོ། །གང་གི་ཕྱིར་
[38b.6]ཞེས་བྱ་བ་ལ་སོགས་པ་ལ། ཇི་སྲིད་དེ་ཁོ་ན་ཉིད་བསྒོམ་པ་མེད་པར་མི་གཡོ་བའི་ཏིང་ངེ་འཛིན་འདིས་ནི་ཁྱོད་མངོན་པར་རྫོགས་པར་བྱང་ཆུབ་པར་མི་འགྱུར་རོ་ཞེས་བྱ་བར་དགོངས་སོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་མ་རྟོགས་པར་ཞེས་
[38b.7]བྱ་བ་ལ་སོགས་པ་གསུངས་ཏེ། གང་དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་རྟོགས་པ་དེ་ནི་མངོན་པར་རྫོགས་པར་འཚང་རྒྱ་བར་འགྱུར་ན་ཡང་ཁྱོད་ནི་མི་གཡོ་བའི་ཏིང་ངེ་འཛིན་ལ་སྦྱོར་བས་བདག་ཉིད་གཟིར་ཅིང་དཀའ་བ་སྤྱོད་པ་ལ་ཞུགས་པ་ཡིན་ལ། དེ་བས་ན་
[39a]
[39a.1]དེ་ཁོ་ན་ཉིད་མེད་པས་མངོན་པར་རྫོགས་པར་བྱང་ཆུབ་པར་མི་འགྱུར་རོ་ཞེས། དེ་བཞིན་གཤེགས་པ་ཐམས་ཅད་ཀྱིས་བསྐུལ་བས་ཞེས་བྱ་བས། ཇི་སྐད་གསུངས་པའི་ཚིག་གིས་བསྐུལ་བར་གྱུར་པ་ཡིན་ནོ། །དེ་ནས་མི་གཡོ་བའི་ཏིང་ངེ་འཛིན་ལས་བཞེངས 
[39a.2]ཏེ་ཞེས་བྱ་བ་ནི་ཏིང་ངེ་འཛིན་དེ་ལས་ལྡང་བར་མཛད་པ་སྟེ་འདིས་ནི་དབུགས་བཀག་པས་གནས་པ་ཡིན་ནོ་ཞེས་དོན་གྱི་ཤུགས་ལས་ཤེས་ཏེ། དེ་ཡང་བཅོམ་ལྡན་འདས་ཀྱིས་དེ་ལྟ་བུའི་ཏིང་ངེ་འཛིན་ལ་དྲེགས་པ་འཆང་བར་གྱུར་ནས་ནི། དབུགས་རྔུབ་པ་དང་འབྱུང་བ་བཀག། ། 
[39a.3]ཅེས་བྱ་བ་ནས། ཨོཾ་བཛྲོ་ཏྟིཥྛ་ཞེས་བསྐུལ་བར་བྱས་སོ་ཞེས་བྱ་བ་ལ་སོགས་པ་གསུངས་པ་ཡིན་ནོ། །དེ་བཞིན་གཤེགས་པ་ཐམས་ཅད་ལ་ཕྱག་བྱས་ནས་ཞེས་བྱ་བ་ནི། ཨོཾ་ས་རྦྦ་ཏ་ཐཱ་ག་ཏ་བཱ་ད་བ་ནྡྷ་ནཾ་ཀ་རོ་མི་ཞེས་བྱ་བས་སོ། །འདི་སྐད་ཅེས་གསོལ་ཏོ་ཞེས་བྱ་བ་ནི་ཇི་
[39a.4]སྐད་དུ་ཞུས་ནས་ཅི་ཞིག་སྨྲས་པ་དག་གི་རང་གི་ངོ་བོ་བསྟན་པའི་ཕྱིར། བཅོམ་ལྡན་འདས་དེ་བཞིན་གཤེགས་པ་རྣམས་ཞེས་བྱ་བ་ལ་སོགས་པ་གསུངས་པ་ཡིན་ཏེ། དེ་ཁོ་ན་ཉིད་ཇི་ལྟ་བུ་ལགས་ཞེས་བྱ་བ་ནི་གང་གིས་དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་མངོན་
[39a.5]པར་མ་རྟོགས་པར་ཞེས་ཁྱེད་རྣམས་ཀྱིས་གསུངས་པའིའོ། །ཇི་ལྟར་བསྒྲུབ་པར་བགྱི་ཞེས་བྱ་བ་ནི་ཇི་ལྟ་བུའི་དེ་ཁོ་ན་ཉིད་བསྒོམས་པས་སོ། །གསུང་གཅིག་ཏུ་འདི་སྐད་ཅེས་བཀའ་སྩལ་ཏོ་ཞེས་བྱ་བ་ནི་དགོངས་པ་གཅིག་གིས་དེ་ཁོ་ན་ཉིད་སྟོན་པར་མཛད་པ་ཡིན་ནོ། །སྒྲུབ་
[39a.6]པར་གྱིས་ཤིག་ཅེས་བྱ་བ་ནི་ཉམས་སུ་བླང་བར་གྱིས་ཤིག་པའོ། །ཇི་ལྟར་ཞེ་ན། རང་གི་སེམས་ལ་སོ་སོར་རྟོག་ཅིང་ཞེས་བྱ་བ་ལ་སོགས་པ་གསུངས་ཏེ། རང་ཉིད་ཀྱི་སེམས་ནི་རང་གི་སེམས་ཏེ་དེ་ལ་སོ་སོར་རྟོག་པ་ནི་རྒྱུད་དང་བྲལ་བའི་ཕྱིར་ཆོས་ཐམས་ཅད་ནི་ངོ་བོ་ཉིད་
[39a.7]ཀྱིས་དག་པའོ་ཞེས་སོ་སོར་རྟོག་པའོ། །དེའི་དོན་དུ་མཉམ་པར་འཇོག་པ་ནི་རང་གི་སེམས་ལ་སོ་སོར་རྟོག་ཅིང་མཉམ་པར་ཞོག་ལ་ཞེས་བྱ་བ་སྟེ། སེམས་རྩེ་གཅིག་པ་ཉིད་དུའོ། །མཉམ་པར་གཞག་པས་སྒྲུབ་པར་གྱིས་ཤིག་ཅེས་བྱ་བ་འབའ་ཞིག་ཏུ་མ་ཟད་ཀྱི་
[39b]
[39b.1]གཞན་ཡང་རང་བཞིན་གྱིས་ཞེས་བྱ་བའི་ངོ་བོ་ཉིད་ཀྱིས་གྲུབ་པ་ནི་རང་བཞིན་གྱིས་གྲུབ་པ་སྟེ། རང་བཞིན་གྱིས་གྲུབ་པའི་སྔགས་ཅི་དགར་ཟློས་ཤིག་ཅེས་བྱ་བའི་གྲངས་ཀྱི་ངེས་པ་མེད་པ་སྟེ། གང་གི་ཕྱིར་འཚང་རྒྱ་བ་ཐོབ་པར་བྱ་བ་ལ་ནི་བསྒོམ་པར་བྱ་བ་ཉིད་གཙོ་བོར་
[39b.2]གྱུར་པ་ཡིན་པའི་ཕྱིར་རོ། །ཅི་དགར་བ་ཟླས་པའི་སྔགས་འདི་ཡང་གང་ཞིག་ཡིན་ཞེ་ན། ཨོཾ་ཙིཏྟ་པྲ་ཏི་བེ་དྷཾ་ཀ་རོ་མི་ཞེས་གསུངས་པ་ཡིན་ཏེ། སེམས་ཞེས་བྱ་བ་ཡིད་ཀྱི་རྣམ་པར་ཤེས་པ་ལ་སོགས་པའི་རང་བཞིན་སོ་སོར་གཟུང་བ་དང་འཛིན་པ་པོ་མེད་པ་ཉིད་དུ་ངེས་པར་བྱ་
[39b.3]བ་ནི། ཙི་ཏྟ་པྲ་ཏི་བེ་དྷ་ཞེས་པ་སོ་སོར་རྟོག་པའོ། །ཡང་ན་བག་ཆགས་དང་བཅས་པའི་ཉོན་མོངས་པ་རབ་ཏུ་སྤངས་པས་ཤེས་པའོ། །དེ་ལྟར་ཇི་སྐད་དུ་བཤད་པའི་བཟླས་པ་དང་བསྒོམས་པས་ཆོས་ཀྱི་དབྱིངས་ཐོག་མ་དང་ཐ་མ་མེད་པ་མངོན་སུམ་དུ་བྱས་པས་ན། བདག་
[39b.4]གི་སྙིང་གར་ཟླ་བའི་དཀྱིལ་འཁོར་ལྟ་བུར་བདག་གིས་མཐོང་ངོ་ཞེས་བྱ་བ་རང་གི་སྙིང་ག་ན་ངེས་པའི་ཡེ་ཤེས་སོ། །གཟུང་བར་བྱ་བའི་རང་གི་ངོ་བོ་ཟླ་བའི་དབྱིངས་ཀྱི་ཡི་གེ་བཅུ་དྲུག་ལས་བྱུང་བ་ནང་ལ་སོགས་པ་སྟོང་བ་ཉིད་བཅུ་དྲུག་སྟོན་པར་བྱེད་པ་འཇིག་རྟེན་ལས་འདས་
[39b.5]པའི་རྗེས་ལས་སྐྱེས་པའི་ཡེ་ཤེས་ཀྱི་ཟླ་བའི་དཀྱིལ་འཁོར་གྱི་རྣམ་པར་མཐོང་ངོ་ཞེས་པ་སྟེ། ཟླ་བའི་དཀྱིལ་འཁོར་ཉིད་མིག་ཡོར་ཙམ་དུ་སོ་སོར་སྣང་བས་ན་ཟླ་བའི་དཀྱིལ་འཁོར་ལྟ་བུར་སྒོམ་པར་བཤད་པའི་རྒྱུད་ལས་བསྟན་པས་ན་སོམ་ཉི་མི་བྱའོ། །ཁ་ཅིག་ནི་ཚེས་གཅིག་
[39b.6]པའི་ཟླ་བའི་རི་མོ་འདྲ་བའི་དཀྱིལ་འཁོར་ལྟ་བུ་ཞེས་ཟེར་རོ། །གཞན་དག་ན་རེ་དེ་ནི་མི་རིགས་ཏེ། དེ་ཡང་། གང་འདི་ཟླ་བ་རྫོགས་པ་འདི། །དག་ཅིང་གསལ་ལ་རྙོག་པ་མེད། དེ་བཞིན་ཚོགས་ནི་རྫོགས་པའི་ཕྱིར། །སེམས་ནི་ཟླ་བ་རྒྱས་པ་འདྲ། །ཞེས་
[39b.7]གསུངས་པའི་ཕྱིར་རོ། །འདིས་ནི་བྱང་ཆུབ་ཀྱི་སེམས་ཀྱི་ངོ་བོ་མི་བསྐྱོད་པའི་རང་བཞིན་དུ་གསུངས་པ་ཡིན་ནོ། །རང་བཞིན་གྱིས་ཞེས་བྱ་བ་ནི་ངོ་བོ་ཉིད་ཀྱིས་སོ། །འོད་གསལ་བ་ཞེས་བྱ་བ་ནི་དྲ་མ་མེད་པའི་དོན་ཏེ་གཟུང་བ་དང་འཛིན་པ་པོའི་བག་ཆགས་ཀྱི་ནག་ནོག་དང་
[40a]
[40a.1]བྲལ་བ་ལ་གློ་བུར་བའི་དྲི་མས་དྲི་མ་ཅན་དུ་གྱུར་པ་མ་ཡིན་པའི་ཕྱིར་རོ། །འདི་ནི་ཇི་ལྟར་སྦྱངས་པ་ཞེས་བྱ་བ་ནི། དེ་བཞིན་གཤེགས་པ་ལ་སོགས་པའི་སྐུར་བསྒོམས་པས་གང་དང་གང་དག་གིས་སོ། །དེ་ལྟར་འགྱུར་ཏེ་ཞེས་བྱ་བ་ནི་དེ་དང་དེས་ཤིན་ཏུ་
[40a.2]གསལ་བར་འགྱུར་བའོ། །ཇི་ལྟ་བུར་ཞེ་ན། དཔེར་ན་ཞེས་བྱ་བ་ལ་སོགས་པ་གསུངས་ཏེ། ཇི་ལྟར་རས་དཀར་པོ་དྲི་མ་ཐམས་ཅད་དང་བྲལ་བ་ཚོན་གྱིས་ཁ་བསྒྱུར་བ་ནི། པདྨ་རཱ་ག་ལ་སོགས་པའི་མདོག་ཏུ་མདོག་ཤིན་ཏུ་གསལ་བར་དེའི་མདོག་ཅན་དུ་འགྱུར་ཏེ། དེ་དང་
[40a.3]འདྲའོ་ཞེས་བྱ་བའི་ཐ་ཚིག་གོ། །དེ་བས་ན་ཞེས་བྱ་བ་ལ་སོགས་པ་ལ། རང་བཞིན་གྱིས་འོད་གསལ་བ་ནི་ངོ་བོ་ཉིད་ཀྱིས་གཟུང་བ་དང་འཛིན་པའི་རྣམ་པར་རྟོག་པ་དང་བྲལ་བའོ། །དེ་གང་ཞིག་ཅེ་ན་སེམས་སོ། །དེའི་ཤེས་པ་ནི་མངོན་པར་རྟོགས་པའོ། །དེ་རྒྱས་པར་བྱ་བ་ནི་
[40a.4]ཐབས་ཀྱི་ཕ་རོལ་ཏུ་ཕྱིན་པའི་རང་བཞིན་ཟླ་བའི་དཀྱིལ་འཁོར་གྱི་སྟེང་ན་ཟླ་བའི་དཀྱིལ་འཁོར་གཉིས་པ་བསྐྱེད་པར་བྱ་བ་ནི་རྒྱས་པར་བྱ་བ་སྟེ། རྒྱུ་དེའི་ཕྱིར་བྱང་ཆུབ་ཀྱི་སེམས་བསྐྱེད་པ་ལ་འཇུག་པར་བྱའོ་ཞེས་པ་སྟེ། རྣམ་པར་སྣང་མཛད་ལ་སོགས་པའི་རང་བཞིན་སྟོན་
[40a.5]པར་བྱེད་པའི་ཡི་གེ་ཀ་ལ་སོགས་པ་ལས་ཟླ་བའི་དཀྱིལ་འཁོར་གཉིས་པ་བསྐྱེད་པ་ནི། བྱང་ཆུབ་སེམས་བསྐྱེད་པ་ཡིན་ཏེ། ཡི་གེ་ཀ་ལ་སོགས་པ་སྐར་མ་ལྟ་བུའི་གཟུགས་ཅན་ལས་ཟླ་བའི་དཀྱིལ་འཁོར་གཉིས་པ་བསྐྱེད་པར་བསམ་མོ་ཞེས་བཤད་པའི་རྒྱུད་ལས་
[40a.6]གསུངས་པ་ཡིན་ནོ། །ཟླ་བའི་དཀྱིལ་འཁོར་ལྟ་བུར་མཐོང་བ་གང་ལགས་པ་དེ་ནི་ཟླ་བའི་དཀྱིལ་འཁོར་ཉིད་དུ་མཐོང་ངོ་ཞེས་བྱ་བ་ནི། འདི་སྐད་སྟོན་པ་ཡིན་ཏེ། སེམས་སོ་སོར་རྟོག་པའི་ཡེ་ཤེས་གང་ཡིན་པ་དེ་ཟླ་བའི་དཀྱིལ་འཁོར་ལྟ་བུར་སོ་སོར་སྣང་བ་གང་ཡིན་པ་དེ་ལ་
[40a.7]བྱང་ཆུབ་ཀྱི་སེམས་བསྐྱེད་པ་བསྒོམས་པས་ཟླ་བའི་དཀྱིལ་འཁོར་ཆེན་པོའི་གཟུགས་ཅན་གཉིས་པ་ཉིད་དུ་མཐོང་ངོ་ཞེས་པའོ། །དེ་ཡང་ཟླ་བའི་དབུས་སུ་འང་ཟླ་བའི་དཀྱིལ་འཁོར་གཉིས་པ་མཐོང་བ་ཡིན་ཞེས་གསུངས་པ་ཡིན་ནོ། །འདིས་ནི་སྦྱིན་པའི་ཕ་རོལ་ཏུ་ཕྱིན་
[40b]
[40b.1]པའི་བདག་ཉིད་ཅན་རིན་ཆེན་འབྱུང་ལྡན་གྱི་ངོ་བོ་ཉིད་དུ་གསུངས་པ་ཡིན་ནོ། །དེ་བཞིན་གཤེགས་པ་ཐམས་ཅད་ཀྱི་སྙིང་པོ་ནི་དེར་ངེས་པའོ། །ཀུན་དུ་བཟང་པོ་ནི་འདོད་ཆགས་ལ་སོགས་པ་དང་བྲལ་ཞིང་སེམས་ཅན་ཐམས་ཅད་ཀྱི་བསམ་པ་ཐམས་ཅད་ཡོངས་སུ་རྫོགས་
[40b.2]པའི་རྒྱུར་གྱུར་པའོ། །དེ་གང་ཞིག་ཡིན་ཞེ་ན། སེམས་བསྐྱེད་པ་ཞེས་བྱ་བའོ། །ཇི་ལྟར་ཞེ་ན་ཁྱོད་ཀྱིས་མངོན་སུམ་དུ་གྱུར་གྱིས་ཞེས་བྱ་བ་གསུངས་ཏེ། གང་གི་ཕྱིར་དེ་བཞིན་གཤེགས་པ་ཐམས་ཅད་ཀྱི་ཐུགས་དང་མཉམ་པ་ཉིད་ཐོབ་པ་དེས་ན། འདི་ནི་དེ་བཞིན་
[40b.3]གཤེགས་པ་ཐམས་ཅད་ཀྱི་སྙིང་པོའི་གཟུགས་སུ་གྱུར་པའོ། །བརྟན་པར་བྱ་བའི་ཕྱིར་ཞེས་བྱ་བ་ནི་རང་བཞིན་གྱིས་རྣམ་པར་དག་པ་སོ་སོར་བརྟགས་པས་དངོས་པོར་གཟུང་བར་བྱ་བ་ཉེ་བར་མི་དམིགས་པ་ནི་བརྟན་པར་བྱ་སྟེ་དེའི་ཕྱིར་རོ། །རང་གི་སྙིང་གའི་ཟླ་བའི་དཀྱིལ་
[40b.4]འཁོར་ལ་ཞེས་བྱ་བ་ནི། དང་པོའི་ཟླ་བའི་དཀྱིལ་འཁོར་དང་། གཞིའི་ཟླ་བའི་དཀྱིལ་འཁོར་ལ་རྡོ་རྗེ་རྩེ་ལྔ་པའི་དབྱི་བས་སུ་སོམས་ཤིག་ཅེས་པ་ནི་སྒོམས་ཤིག་པའོ། །བསྒོམས་པ་འབའ་ཞིག་ཏུ་ཟད་དམ་ཞེ་ན་མ་ཡིན་ཏེ། སྔགས་འདིས་ཞེས་བྱ་བ་གསུངས་སོ། ། 
[40b.5]ཟླ་བའི་དཀྱིལ་འཁོར་གཉིས་པར་རྡོ་རྗེ་ར་བ་བསྒོམས་པས་ཀྱང་རྣམ་པར་སྣང་མཛད་ལ་སོགས་པའི་རང་བཞིན་དུ་དམིགས་པར་གསུངས་པ་ཡིན་ཏེ། སྟོང་པ་ཉིད་ནི་རྡོ་རྗེར་བཤད། །ཅེས་འབྱུང་བས་ན་རྡོ་རྗེའི་ཕྱག་རྒྱ་ནི་སྟོང་པ་ཉིད་ཀྱི་རྡོ་རྗེ་ནི་རང་བཞིན་དུ་སྟོན་བར་བྱེད་པ་ཡིན་ནོ། ། 
[40b.6]འདིས་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་ངོ་བོ་ཉིད་འོད་དཔག་ཏུ་མེད་པའི་རང་བཞིན་གསུངས་པ་ཡིན་ནོ། །ཟླ་བའི་དཀྱིལ་འཁོར་གཉིས་པར་རྡོ་རྗེ་རྣམ་པར་བསྒོམ་པར་བྱའོ་ཞེས་བྱ་བ་འདི་གང་ལས་ཤེས་ཤེ་ན། གང་གི་ཕྱིར། དཀྱིལ་འཁོར་གཉིས་པའི་དབུས་སུ་ནི། །རྡོ་རྗེ་
[40b.7]ཆེན་པོ་རྣམ་བསམས་སྣལ། །ཡིད་ཙམ་སོ་སོར་བརྟགས་པ་ནི། །ཐེག་པ་ཆེན་པོ་བརྟན་པ་ཡིན། །ཞེས་གསུངས་སོ། །འདི་བརྟན་པར་བྱ་སྟེ། རང་བཞིན་གྱིས་འོད་གསལ་བར་བསྒོམས་པས་སྟོང་པ་ཉིད་རྡོ་རྗེའི་བདག་ཉིད་ཅན་དུ་སྦྱོར་བས་འཛིན་པ་པོ་མི་དམིགས་པ་ནི་
[41a]
[41a.1]བརྟན་པར་བྱའོ། །དེ་གསུངས་པ་ནི། ཨོཾ་བཛྲ་ཨཏྨ་ཀོ྅ཧཾ་ཞེས་བྱ་བའོ། །ནམ་མཁའི་དབྱིངས་ཐམས་ཅད་དུ་ཞེས་བྱ་བ་ལ་སོགས་པ་ལ། ནམ་མཁའི་དབྱིངས་ཐམས་ཅད་དུ་ཡང་དག་པར་མཉམ་པར་འཇུག་ཅིང་ཁྱབ་པ་གང་ཡིན་པ་དེ་ནི་ནམ་
[41a.2]མཁའི་དབྱིངས་ཐམས་ཅད་དུ་མཉམ་པར་འཇུག་པའོ། །དེ་གང་ཞིག་ཡིན་ཞེ་ན། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་དབྱིངས་ཞེས་བྱ་བ་སྟེ། དེ་བཞིན་གཤེགས་པ་རྟག་པ་དང་། མི་བསྐྱོད་པ་དང་། རིན་ཆེན་འབྱུང་ལྡན་དང་། འོད་
[41a.3]དཔག་ཏུ་མེད་པ་དང་། དོན་ཡོད་པར་གྲུབ་པའི་རང་བཞིན་ཅན་གྱི་རྡུལ་ཕྲ་རབ་རྣམས་རྣམ་པར་སྣང་མཛད་ཀྱི་སྐུ་ལ་སོགས་པའི་རྒྱུར་གྱུར་པས་ན་དབྱིངས་རྣམས་ཏེ། འདིར་ཁམས་ཀྱི་དོན་ནི་རྒྱུའི་དོན་ཡིན་པར་འདོད་དོ། །དེ་ལ་སྐུའི་གསང་བ་ནི་སྐུའི་དབྱིངས་སོ། །གསུང་གི་གསང་
[41a.4]བ་ནི་གསུང་གི་དབྱིངས་སོ། །དེ་རྣམས་ཀྱི་ཐུགས་ཀར་གནས་པའི་སེམས་དཔའ་རྡོ་རྗེ་གང་ཡིན་པ་དེ་ནི་ཐུགས་རྡོ་རྗེའི་དབྱིངས་སོ། །དེ་བཞིན་གཤེགས་པ་ཐམས་ཅད་ནི་བཅོམ་ལྡན་འདས་རྣམ་པར་སྣང་མཛད་དང་། མི་བསྐྱོད་པ་ལ་སོགས་པ་སྟེ། དེ་རྣམས་ཀྱི་སེམས་དང་
[41a.5]སེམས་ལས་བྱུང་བ་ཡང་། དེ་བཞིན་གཤེགས་པ་ཐམས་ཅད་དོ། །དེ་རྣམས་ཀྱི་བྱིན་གྱི་རླབས་ནི་ཁབ་ལོང་གིས་ལྕགས་འདྲེན་པ་དང་འདྲ་བར་ནུས་པ་སྐྱེད་པའོ། །སེམས་དཔའི་རྡོ་རྗེ་ཞེས་བྱ་བ་ནི་ཟླ་བའི་དཀྱིལ་འཁོར་ལ་གནས་པའི་རྡོ་རྗེའོ། །དེར་ཞུགས་སོ་ཞེས་བྱ་བ་
[41a.6]ནི་བྱེ་མ་ལ་བུམ་པའི་ཆུ་བླུགས་པ་ལྟར་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་དབྱིངས་ཇི་སྐད་བཤད་པ་ཉིད་རྣམ་པར་སྣང་མཛད་ཀྱི་སྐུ་མངོན་པར་གྲུབ་པའི་རྒྱུ་ཡིན་པས་ན་རྡོ་རྗེ་དབྱིངས་ཏེ། འདིས་ཀྱང་རྣམ་པར་ཐར་པའི་སྒོའི་རང་བཞིན་གྱིས་འོད་
[41a.7]གསལ་བ་ཉིད་ཡིན་པས་ན། བརྩོན་འགྲུས་ཀྱི་ཕ་རོལ་ཏུ་ཕྱིན་པའི་རང་བཞིན་ཉིད་ཀྱིས་དོན་ཡོད་པར་གྲུབ་པའི་ངོ་བོ་ཉིད་སྟོན་ཏོ། །ཁ་ཅིག་ནི་གནས་སྐབས་འདིར་རྡོ་རྗེ་སེམས་དཔའི་ཕྱག་རྒྱ་ཆེན་པོ་ཡིན་ནོ་ཞེས་ཟེར་མོད་ཀྱི་གཞན་དག་ན་རེ་དེ་ནི་མ་ཡིན་ཏེ། ཁྱད་པར་གྱི་
[41b]
[41b.1]ཚིག་མེད་པའི་ཕྱིར་དང་། འོག་ནས་བྱང་ཆུབ་སེམས་དཔའ་ཆེན་པོ་དེ་ལྟ་བས་ན། སེམས་དཔའི་རྡོ་རྗེ་དེ་རྣམ་པ་ཐམས་ཅད་ཀྱི་མཆོག་དང་ལྡན་པའི་སངས་རྒྱས་ཀྱི་སྐུར་བདག་ཉིད་སྒོམས་ཤིག་ཅེས་གསུངས་པའི་ཕྱིར་རོ། །སེམས་དཔའི་རྡོ་རྗེའི་སྒྲས་ནི་རྡོ་རྗེ་སེམས་
[41b.2]དཔའི་ཕྱག་རྒྱ་ཆེན་པོ་ཡིན་པར་བཤད་དོ་ཞེས་བཤད་པར་ནུས་པ་ཡང་མ་ཡིན་ཏེ། ཡོངས་སུ་འཆད་པར་བཤད་པ་མེད་པའི་ཕྱིར་རོ། །རྡོ་རྗེ་སེམས་དཔའི་ཏིང་ངེ་འཛིན་ནི། སངས་རྒྱས་རྣམས་ཀྱི་ཆོས་ཉིད་དགོངས། །ཞེས་བྱ་བ་གཏན་ཚིགས་ཡིན་ནོ་ཞེ་ན། སྔར་བཤད་
[41b.3]པའི་ཚུལ་གྱིས། བཅོམ་ལྡན་སེམས་དཔའ་དེ་ཉིད་ནི། །སྙིང་གར་རྡོ་རྗེ་བསྒོམས་པ་ཡིས། །རྡོ་རྗེ་སེམས་དཔའ་ཞེས་བཤད་ལ། །རྡོ་རྗེ་སེམས་དཔའ་དེར་ཞུགས་སོ། །ཞེས་བྱ་བ་ལ་སོགས་པའི་ངེས་པས་དེ་བཞིན་གཤེགས་པ་ཐམས་ཅད་ཀྱི་རྡུལ་ཕྲ་རབ་འདུས་པ་ལས་
[41b.4]རྡོ་རྗེ་རྩེ་ལྔ་པའི་གཟུགས་ནི། དེ་བཞིན་གཤེགས་པ་ཐམས་ཅད་ཀྱི་སྐུ་སྟེ། དེའི་ངོ་བོ་ཉིད་ཀྱི་བདག་ཉིད་དེ། དེ་ལྟ་བས་ན་ཞེས་བྱ་བ་ནི་གང་གི་ཕྱིར་རྡོ་རྗེའི་གཟུགས་དེ་ཉིད་དེ་བཞིན་གཤེགས་པ་ཐམས་ཅད་ཀྱི་རྡུལ་ཕྲ་རབ་ལས་བསྒྲུབས་པའི་བདག་ཉིད་དུ་མཐོང་གི་མཚན་
[41b.5]དང་དཔེ་བྱད་ཡོངས་སུ་རྫོགས་པའི་སངས་རྒྱས་ཀྱི་སྐུ་གཅིག་པུར་ནི་མ་ཡིན་ཏེ། དེ་བས་ན་སེམས་དཔའི་རྡོ་རྗེ་དེ་ནི་རྣམ་པ་ཐམས་ཅད་ཀྱི་མཆོག་དང་ལྡན་པའི་སངས་རྒྱས་ཀྱི་སྐུ་དེ་བཞིན་གཤེགས་པ་རྣམས་ཀྱི་སྐུའི་གསང་བའི་བདག་ཉིད་ཅན་ཡིན་ནོ། །དེ་བས་ན་འདི་ནི་
[41b.6]སངས་རྒྱས་ཐམས་ཅད་གཅིག་ཏུ་བསྡུས་པར་གྱུར་པ་རྣམ་པར་གྱུར་པ་རྣམ་པར་སྣང་མཛད་དུ་གྱུར་པ་ཡིན་ནོ། །མངོན་པར་བྱང་ཆུབ་པ་ལྔའི་རིམ་པ་འདི་ལ་འང་། མི་བསྐྱོད་པའི་ཕྱག་རྒྱ་ཆེན་པོ་བཅིངས་ལ་སེམས་སོ་སོར་རྟོགས་པར་བྱའོ། །དེ་བཞིན་དུ་བྱང་ཆུབ་ཏུ་སེམས་བསྐྱེད་པ་
[41b.7]དང་། རྡོ་རྗེ་དང་རྡོ་རྗེའི་བདག་ཉིད་ཅན་དང་། དེ་བཞིན་གཤེགས་པ་ཐམས་ཅད་བསྒོམ་པའི་དུས་སུ། མི་བསྐྱོད་པ་དང་། རིན་ཆེན་འབྱུང་ལྡན་དང་། འོད་དཔག་ཏུ་མེད་པ་དང་། དོན་ཡོད་གྲུབ་པ་དང་། རྣམ་པར་སྣང་མཛད་ཀྱི་ཕྱག་རྒྱ་ཆེན་པོ་བཅིང་བར་བྱའོ་ཞེས་བཤད་
[42a]
[42a.1]པའི་རྒྱུད་ལས་བསྟན་པ་ཡིན་ནོ། །བྱིན་གྱིས་བརླབས་ལ་ཞེས་བྱ་བ་ནི། སེམས་ཅན་གྱི་དོན་དུ་བྱ་བར་ནུས་པ་བརྟན་པར་མཛོད་ཅིག་ཅེས་བྱ་བའི་ཐ་ཚིག་གོ། །བརྟན་པར་མཛོད་ཅེས་བྱ་བ་ནི། མི་ཕྱེད་པར་བྱ་བ་སྟེ། རྡོ་རྗེ་དབྱིངས་ཀྱི་དབང་ཕྱུག་
[42a.2]མས་བྱིན་གྱིས་བརླབས་པ་དང་། ཡི་གེ་བརྒྱ་པས་བརྟན་པར་བྱ་བ་ནི་འོག་ནས་འཆད་དོ། །དེ་བཞིན་གཤེགས་པ་ཐམས་ཅད་རྡོ་རྗེ་དབྱིངས་ཀྱི་སེམས་དཔའི་རྡོ་རྗེ་དེར་ཞུགས་སོ་ཞེས་བྱ་བ་ནི། ཡ་ཐཱ་སརྦྦ་ཏ་ཐཱ་ག་ཏ་སྟ་ཐཱ་ཨ་ཧཾ་ཞེས་བྱ་བའི་བསྒོམས་པའི་སྟོབས་ལས་བྱུང་བའི་
[42a.3]བཅོམ་ལྡན་འདས་རང་གི་སྙིང་གར་གནས་པའི་སེམས་དཔའི་རྡོ་རྗེ་དེར་ཞུགས་སོ་ཞེས་བྱ་བའི་དོན་ཏོ། །གང་གི་ཕྱིར་སྐུ་གསུང་ཐུགས་རྡོ་རྗེས་བྱིན་གྱིས་བརླབས་པའི་དུས་དེའི་ཚེ་ཉིད་དེ་བཞིན་གཤེགས་པར་གྱུར་པ་ཡིན་ནོ། །དེ་ནས་ཞུགས་པ་དང་རྒྱུད་ཕྱི་མ་ལས་གསུངས་
[42a.4]པའི་ཚུལ་གྱིས་རྡོ་རྗེ་དབྱིངས་ཀྱི་དབང་ཕྱུག་མས། སྙིང་ག་དང་། དཔྲལ་བ་དང་། ལྐོག་མ་དང་། སྤྱི་བོར། རྡོ་རྗེ་དང་། རིན་པོ་ཆེ་དང་། པདྨ་དང་། སྣ་ཚོགས་རྡོ་རྗེས་དེ་ལ་བསྐྱེད་པར་བྱའོ། །དེ་ནས་ཡི་གེ་བརྒྱ་ཕས་བརྟན་པར་བྱ་བ་འདིས་ནི་རང་གི་རྒྱུད་ལས་
[42a.5]གསུངས་པའི་ཆོ་ག་ཡིན་ལ། ཨོཾ་སརྦ་ཏ་ཐཱ་ག་ཏ་ཨ་བྷི་སཾ་བོ་དྷི་དྲྀ་ཌྷ་བཛྲ་ཏིཥྛ་ཞེས་བྱ་བ་བཤད་པའི་རྒྱུད་ལས་གསུངས་པས་ཀྱང་བྱིན་གྱིས་བརླབས་པ་བརྟན་པར་ཤེས་པར་བྱའོ། །སེམས་སོ་སོར་རྟོག་པ་ལ་སོགས་པའི་རིམ་གྱིས་མངོན་པར་བྱང་ཆུབ་པ་དང་བྱིན་གྱིས་
[42a.6]བརླབས་པ་དང་། བརྟན་པར་བྱ་བ་ནི། བཅོམ་ལྡན་འདས་ཀྱིས་མ་འོངས་པའི་གསང་སྔགས་ཀྱི་སྒོ་ལ་སྤྱོད་པ་སྤྱད་པ་རྣམས་ཀྱི་སྒོམ་པའི་ལུང་འབོགས་པ་སྦྱིན་པའི་ཕྱིར་སྟོན་པར་མཛད་པ་ཡིན་ཏེ། མ་འོངས་པ་རྣམས་ཀྱིས་རིམ་པ་འདིས་སྒོམ་པ་ལ་འཇུག་པར་བྱའོ་ཞེས་
[42a.7]སྟོན་པ་ཡིན་ནོ། །ཡང་བཅོམ་ལྡན་འདས་སྐད་ཅིག་མ་གཅིག་ཉིད་ལ་ལྡོག་པའི་དབྱེ་བས་མི་བསྐྱོད་པ་ལ་སོགས་པའི་སྐུས་ཐ་དད་པར་སྣང་བས་སམ་ཆོས་ཐམས་ཅད་བདག་མེད་པའི་ཡེ་ཤེས་སོ་སོར་མངོན་དུ་མཛད་པ་ཡིན་ནོ། །དེ་ཡང་གང་གི་ཕྱིར་སྐད་ཅིག་མ་དེ་ཉིད་ཀྱི་
[42b]
[42b.1]ཚེ་ན་ཞེས་བྱ་བ་གསུངས་ཏེ། ཨོཾ་ཙིཏྟ་པྲ་ཏི་བེ་དྷཾ་ཀ་རོ་མི་ཞེས་བྱ་བ་ནི་སྐད་ཅིག་མ་དེ་ཉིད་ཀྱི་ཚེ་ནའོ། །འདི་གང་ལས་ཤེས་ཤེ་ན་གང་གི་ཕྱིར་ཡང་རྣམ་པར་རྟོག་པ་འབྱུང་བ་ན་ནི་བྱང་ཆུབ་ལས་ཉམས་པར་འགྱུར་ན། དེ་ལྟར་ནི་མི་འདོད་དོ། །དེ་བཞིན་གཤེགས་པ་ཐམས་
[42b.2]ཅད་ནི་རྡོ་རྗེ་སེམས་དཔའ་ལ་སོགས་པ་དེ་བཞིན་གཤེགས་པའི་རིགས་ཀྱི་རང་བཞིན་ཅན་རྣམས་ཏེ། དེ་རྣམས་ཀྱི་མཉམ་པ་ཉིད་ནི་དོན་དམ་པར་དེ་བཞིན་ཉིད་དུ་ཚུལ་གཅིག་པ་ཉིད་དོ། །འདི་ཉིད་ཀྱི་དཀྱིལ་འཁོར་ལ་སོགས་པའི་ཚུལ་ཡང་དབྱེ་བ་མེད་པས་ཕྱེ་བ་ཉིད་ནི་ཀུན་
[42b.3]རྫོབ་ཀྱི་མཉམ་པ་ཉིད་དོ། །འདིའི་ངེས་པ་ནི་ཡེ་ཤེས་ཏེ། དེ་མངོན་པར་རྫོགས་པར་སངས་རྒྱས་པ་དེ་ཐུགས་སུ་ཆུད་པའོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་མཉམ་པ་ཉིད་ནི་རིན་པོ་ཆེའི་རིགས་ཀྱི་ངོ་བོ་ཉིད་ཀྱི་མཉམ་པ་ཉིད་ཀྱང་སྔ་མ་དང་འདྲ་སྟེ། དེའི་
[42b.4]ཡེ་ཤེས་སོ། །དེ་ཉིད་ནི་ཕྱག་རྒྱའོ། །གསང་བ་ཡང་དེ་ཉིད་དོ། །དེའི་དམ་ཚིག་ནི་དབང་བསྐུར་བ་ལ་སོགས་པའི་སྦྱིན་པས་སེམས་ཅན་ཐམས་ཅད་དགའ་བར་བྱེད་པའོ། །དེར་ཞུགས་པ་ནི་ཐུགས་སུ་ཆུད་པས་དེའི་ངོ་བོ་ཉིད་དུ་སྐྱེད་པར་རྫོགས་པའོ། །དེ་བཞིན་
[42b.5]གཤེགས་པ་ཐམས་ཅད་ཀྱི་ཆོས་ནི་པདྨའི་རིགས་ཀྱི་རང་བཞིན་ནོ། །དེ་རྣམས་ཀྱི་མཉམ་པ་ཉིད་ཀྱང་དེ་བཞིན་ནོ། །དེའི་ཡེ་ཤེས་ནི་ངེས་པའོ། །དེའི་རྟོགས་པ་ནི་མངོན་སུམ་དུ་མཛད་པའོ། །རྫོགས་པས་དེར་རང་བཞིན་གྱིས་དག་པ་ནི་པདྨའི་རིགས་ཀྱི་ངོ་བོར་གྱུར་པའོ། །དེ་བཞིན་གཤེགས་པ་ཐམས་
[42b.6]ཅད་ནི་ལས་ཀྱི་རིགས་ཀྱི་ངོ་བོ་ཉིད་དོ། །དེ་རྣམས་ཀྱི་ཐམས་ཅད་མཉམ་པ་ཉིད་ནི། འཁོར་གསུམ་ཡོངས་སུ་དག་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །དེས་རང་བཞིན་གྱིས་འོད་གསལ་བའི་ཡེ་ཤེས་ནི་རང་གི་རྒྱུད་དང་གདུལ་བྱའི་རྒྱུད་ལ་གོང་ནས་གོང་དུ་ཁྱད་
[42b.7]པར་དུ་གྱུར་པའོ། །དེའི་འབྱུང་གནས་སུ་གྱུར་པ་ནི་རིགས་སུ་གྱུར་པའི་ལས་ཀྱི་རིགས་ཀྱི་ངོ་བོ་ཉིད་དོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་གྱུར་ཏོ་ཞེས་བྱ་བ་ནི། ཡེ་ཤེས་བཞི་ཐུགས་སུ་ཆུད་པའི་རྗེས་ཐོགས་ཉིད་ཀྱི་སྐད་ཅིག་
[43a]
[43a.1]མ་གཅིག་ལ། ཨོཾ་ཡ་ཐཱ་སརྦྦ་ཏ་ཐཱ་ག་ཏཱ་ཏསྟ་ཐཱ་ཨ་ཧཾ་ཞེས་བྱ་བའི་སྒོམ་པ་འདིས་སྔོན་གྱི་སངས་རྒྱས་རྣམས་ཇི་ལྟར་བཞུད་པ་དེ་ལྟར་གཤེགས་ཤིང་སངས་རྒྱས་པས་ན་དེའི་ཕྱིར་དེ་བཞིན་གཤེགས་པའོ། །བདུད་བཞིའི་དགྲ་བཅོམ་པས་ན་དགྲ་བཅོམ་
[43a.2]པའོ། །དེ་ཉིད་ཀྱི་ཕྱིར་ཡང་དག་ཅིང་ཕྱིན་ཅི་མ་ལོག་པར་ཀུན་ནས་ཐུགས་སུ་ཆུད་ཅིང་སངས་རྒྱས་པར་གྱུར་པས་ན་ཡང་དག་པར་རྫོགས་པའི་སངས་རྒྱས་སུ་གྱུར་ཏོ་ཞེས་བྱ་བ་ནི་རྫོགས་པའོ། །འདི་ནི་སངས་རྒྱས་ཐམས་ཅད་གཅིག་ཏུ་བསྡུས་པར་གྱུར་པ་རྣམ་པར་སྣང་མཛད་
[43a.3]ཀྱི་ངོ་བོ་ཉིད་ཡིན་པར་སྟོན་ཏོ། །གདུལ་བྱའི་ངོར་མཛད་ནས་བྱིན་གྱིས་བརླབས་པ་ཇི་ལྟར་མཛད་པ་ལྟར་དབང་བསྐུར་བ་ལ་སོགས་པ་ཡང་དེ་བཞིན་དུ་བྱའོ་ཞེས་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ཏེ། དེ་བཞིན་གཤེགས་པ་ཐམས་ཅད་ཀྱི་སེམས་
[43a.4]དཔའ་རྡོ་རྗེ་དེ་ལས་ཞེས་བྱ་བ་ནི་རྣམ་པར་སྣང་མཛད་ཀྱི་ཐུགས་ཀར་གནས་པ་དེ་ལས་སོ། །ནམ་མཁའི་སྙིང་པོའི་ནོར་བུ་རིན་པོ་ཆེའི་དབང་བསྐུར་བ་ནི། བཛྲ་རཏྣ་ཞེས་བྱ་བའི་སྙིང་པོ་འདིས་རྡོ་རྗེ་རིན་ཆེན་གྱི་ཅོད་པན་གྱི་དབང་བསྐུར་བའོ། །ཀུན་དུ་སྤྱན་རས་གཟིགས་ཀྱི་
[43a.5]དབང་པོ་ཆོས་ཀྱི་ཡེ་ཤེས་ནི་བསྐྱེད་ཅེས་བྱ་བ་ལ་སྤྱན་རས་གཟིགས་དབང་ཕྱུག་ནི་བཤད་ཟིན་ཏོ། །དེའི་ཆོས་ནི་ཇི་སྐད་དུ་བཤད་པའི་རྣམ་པར་སྣང་མཛད་དང་། རྣམ་པར་སྣང་མཛད་ཆེན་པོ་བསྟན་པ་དང་རྡོ་རྗེ་སེམས་དཔའ་ལ་སོགས་པ་དཀྱིལ་འཁོར་སྤྲུལ་པའི་ཡུལ་ལོ། །དེའི་
[43a.6]ཡེ་ཤེས་ནི་ངེས་པ་སྟེ་དེ་བསྐྱེད་པའོ། །འདི་སྐད་དུ་སྟོན་ཏེ་དབང་བསྐུར་ནས་མདོར་ན་འཇིག་རྟེན་ཐམས་ཅད་དུ་ཞེས་བྱ་བ་ལ་སོགས་པའི་རྗེས་སུ་གནང་བ་ལྔ་པོ་དཀྱིལ་འཁོར་ལ་འཇུག་པ་དང་། ཆོས་ཀྱི་འཁོར་ལོ་ལ་འཇུག་པའི་ཕྱིར་བྱིན་པའོ། །དེ་བཞིན་གཤེགས་པ་ཐམས་
[43a.7]ཅད་ཀྱི་ཕྲིན་ལས་ཐམས་ཅད་ལ་རབ་ཏུ་བཞག་ནས་ཞེས་བྱ་བ་ནི། དཀྱིལ་འཁོར་བྲི་བའི་ཆོ་གས་འགྲོ་བའི་དོན་བྱ་བ་ནི། དེ་བཞིན་གཤེགས་པ་ཐམས་ཅད་ཀྱི་ཕྲིན་ལས་ཐམས་ཅད་དེ། དབང་བསྐུར་བ་དང་རྗེས་སུ་གནང་བ་བྱིན་ནས་དཀྱིལ་འཁོར་བྲི་བའི་ལས་ལ་འཇུག་པར་
[43b]
[43b.1]བྱའོ་ཞེས་སྟོན་པ་ཡིན་ནོ། །དེ་ལྟར་མཛད་ནས་དེ་རྣམས་ཀྱིས་ཅི་ཞིག་མཛད་ཅེ་ན། རི་རབ་ཀྱི་རྩེ་མོ་ཞེས་བྱ་བ་ལ་སོགས་པ་གསུངས་ཏེ། ཁང་པ་བརྩེགས་པ་ནི་གཙོ་བོའི་བཞུགས་གནས་ཀྱི་གཞལ་ཡས་ཁང་ངོ་། །རྩེ་མོ་ནི་སྟེང་གི་ཆའོ། །རྡོ་རྗེ་ནི་རྡོ་རྗེ་རྩེ་ལྔ་པའོ། ། 
[43b.2]ནོར་བུ་ནི་ཡིད་བཞིན་གྱི་ནོར་བུ་སྟེ། དེ་དག་ནི་རྩེ་མོ་རྡོ་རྗེ་དང་ནོར་བུ་རིན་པོ་ཆེ་ལས་བྱས་པ་སྟེ། དེས་ཁང་པ་བརྩེགས་པའི་རྩེ་མོ་བརྒྱན་པ་གང་ཡིན་པ་དེ་ནི་ཁང་པ་བརྩེགས་པ་རྩེ་མོ་རྡོ་རྗེ་དང་ནོར་བུ་རིན་པོ་ཆེ་ལས་བྱས་པ་ཞེས་བྱ་བ་སྟེ། དེ་གང་ན་བ་དེར་གཤེགས་ཏེ་བྱོན་ནས་
[43b.3]ཞེས་བྱ་བར་སྦྱོར་རོ། །དེ་བཞིན་གཤེགས་པ་ཐམས་ཅད་དུ་བྱིན་གྱིས་བརླབས་ཏེ་ཞེས་བྱ་བ་ནི་མི་བསྐྱོད་པ་ལ་སོགས་པ་དེ་བཞིན་གཤེགས་པ་བཞི་པོའི་སྐུར་བྱིན་གྱིས་བརླབས་པས་ཞལ་བཞི་བསྐྱེད་པའོ། །དེ་བཞིན་གཤེགས་པ་ཐམས་ཅད་ཀྱི་སེང་གེའི་གདན་ལ་ཞེས་བྱ་
[43b.4]པ་ནི་དེ་བཞིན་གཤེགས་པ་ཐམས་ཅད་ཀྱི་སྔོན་གྱི་སྨོན་ལམ་གྱི་སྟོབས་ཀྱིས་བྱང་ཆུབ་སེམས་དཔའི་ལུས་སེང་གེར་གྱུར་པའི་གདན་དེ་ལའོ། །ཞལ་ཀུན་དུ་བསྟན་ནས་ཞེས་བྱ་བ་ནི་ཞལ་བཞི་པའོ། །བཞག་པར་གྱུར་ཏོ་ཞེས་བྱ་བ་ནི་སོ་སོར་གནས་པར་མཛད་པའོ། ། 
[43b.5]ཞལ་ཀུན་དུ་བསྟན་པ་ཞེས་བྱ་བ་ཞལ་མཐའ་ཡས་པ་ཡིན་ནོ་ཞེ་ན་མ་ཡིན་ཏེ། རྩ་བའི་རྒྱུད་ལས་རྣམ་པར་སྣང་མཛད་ཞལ་བཞི་པར་བྲིའོ་ཞེས་གསུངས་པས། ཞལ་བཞི་པོ་འདི་དག་ནི། བྱང་ཆུབ་ཀྱི་སེམས་དང་། སྦྱིན་པ་དང་། ཤེས་རབ་དང་། བརྩོན་འགྲུས་ཀྱི་
[43b.6]ཕ་རོལ་ཏུ་ཕྱིན་པའི་ངོ་བོ་མི་བསྐྱོད་པ་ལ་སོགས་པར་སྟོན་པར་བྱེད་པ་ཡིན་ནོ། །དེ་ནས་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་དུ་བདག་ཉིད་ཀྱིས་བྱིན་གྱིས་བརླབས་ཏེ། བཅོམ་ལྡན་འདས་ཀྱི་ཕྱོགས་བཞིར་བཞུགས་སོ་ཞེས་བྱ་བར་སྦྱོར་རོ། །དེ་
[43b.7]ནས་ཞེས་བྱ་བའི་སྒྲ་ནི་དེ་བཞིན་གཤེགས་པ་ཐམས་ཅད་ཀྱིས་བཞག་པར་གྱུར་པའི་རྗེས་ཐོགས་ལའོ། །སྔར་གྲུབ་པ་རྣམས་ཀྱིས་བཅོམ་ལྡན་འདས་བྱིན་གྱིས་བརླབས་ནས་སེང་གེའི་གདན་གང་ཡིན་པ་ལ་བཞག་པར་གྱུར་པ་དེས་ན་ཐུན་མོང་དུ་སེམས་ཅན་ཐམས་ཅད་ཀྱི་
[44a]
[44a.1]དོན་མཛད་པ་ཡིན་ལ། མི་བསྐྱོད་པ་ལ་སོགས་པ་ཡང་དེའི་བྱང་ཆུབ་ཀྱི་སེམས་ལ་སོགས་པའི་ངོ་བོ་ཉིད་ཡིན་པས་དེའི་ཡན་ལག་ཏུ་གྱུར་པ་ཉིད་ཡིན་ཏེ། དེ་མེད་པར་མི་འབྱུང་བས་དེ་རྣམས་ཀྱང་རང་ལ་བྱིན་གྱིས་བརླབ་པ་མཛད་ནས་བཞུགས་སོ། །གལ་ཏེ་དེ་
[44a.2]རྣམས་དེའི་ངོ་བོ་ཉིད་ཡིན་ན་དེ་རྣམས་ཀྱི་བྱིན་གྱིས་བརླབ་པ་ཡང་རྣམ་པར་སྣང་མཛད་ཉིད་ཀྱིས་མཛད་པ་ཡིན་ནོ་ཞེ་ན་མ་ཡིན་ཏེ། བྱིན་གྱིས་བརླབ་པ་ཉིད་ཀྱང་དེ་རྣམས་ཀྱིས་བྱས་པ་ཡིན་པའི་ཕྱིར་རོ། །དེ་ལྟ་བས་ན་དེ་རྣམས་རང་ཉིད་ཀྱིས་མཛད་པ་ཡིན་ནོ་ཞེ་ན་སློབ་དཔོན་གྱིས་བྱིན་
[44a.3]གྱིས་བརླབས་སུ་ཟིན་ཀྱང་ཉིན་རེ་ཞིང་རང་ལ་བྱིན་གྱིས་བརླབས་པ་ལ་སོགས་པ་བྱས་ནས་བཟླས་པ་དང་བསྒོམ་པར་བྱའི། དེ་མེད་པར་ནི་མི་བྱའོ་ཞེས་བསྟན་པའི་དོན་ཉིད་ཡིན་ནོ། །མི་བསྐྱོད་པ་ཞེས་བྱ་བ་ནི་གཟུང་བ་དང་འཛིན་པའི་རྣམ་པར་རྟོག་པས་མི་བསྐྱོད་པས་ན་མི་བསྐྱོད་
[44a.4]པ་སྟེ། བྱང་ཆུབ་ཀྱི་སེམས་ཀྱི་མཚན་ཉིད་ཀྱི་རང་བཞིན་ནོ། །འདི་ཡོད་ན་བྱང་ཆུབ་ཀྱི་ཡན་ལག་བདུན་དང་། སྟོབས་དང་མི་འཇིགས་པ་ལ་སོགས་པའི་རིན་པོ་ཆེ་རྣམས་དང་། རིན་པོ་ཆེའི་རིགས་འབྱུང་བས་ན་རིན་ཆེན་འབྱུང་བ་སྟེ། སྦྱིན་པའི་ཕ་རོལ་ཏུ་ཕྱིན་པའི་
[44a.5]མཚན་ཉིད་ཅན་ནོ། །འཇིག་རྟེན་ནི་འཁོར་བའོ། །དབང་ཕྱུག་ནི་དབང་མཛད་པས་ན་འཇིག་རྟེན་དབང་ཕྱུག་སྟེ། གཟུགས་ཐམས་ཅད་ཡང་དག་པར་སྟོན་པས་སེམས་ཅན་ཐམས་ཅད་ཀྱི་དོན་མཛད་པའི་ཕྱིར་རོ། །དེ་ཉིད་ཀྱི་རྒྱལ་པོར་གྱུར་ཅིང་། གཟི་བརྗིད་འབར་
[44a.6]བས་ན་འཇིག་རྟེན་དབང་ཕྱུག་གི་རྒྱལ་པོའོ། །ཡང་ན་འཇིག་རྟེན་དབང་པོའི་རྒྱལ་པོ་སྟེ། འཕགས་པ་སྤྱན་རས་གཟིགས་དབང་ཕྱུག་གི་རྒྱལ་པོའོ། །དེའི་དབུ་ལ་བཞུགས་པས་འཇིག་རྟེན་དབང་པོའི་རྒྱལ་པོ་ནི་བཅོམ་ལྡན་འདས་འོད་དཔག་ཏུ་མེད་པ་སྟེ། ཤེས་རབ་
[44a.7]ཀྱི་ཕ་རོལ་ཏུ་ཕྱིན་པའི་ངོ་བོ་ཉིད་དོ། །གདོན་མི་ཟ་བ་ནི་དོན་ཡོད་པ་སྟེ། དོན་ཡོད་པ་ཉིད་གྲུབ་པས་ན་གདོན་མི་ཟ་བ་གྲུབ་པ་སྟེ། བརྩོན་འགྲུས་ཀྱི་ཕ་རོལ་ཏུ་ཕྱིན་པའི་ངོ་བོ་ཉིད་དོ། །མ་འོངས་པའི་དུས་ན་ཤཱཀྱའི་རིགས་སུ་སྐྱེ་བ་ཡོངས་སུ་བཟུང་ནས་འདི་ལྟར་བྱའོ་
[44b]
[44b.1]ཞེས་ཐུགས་དམ་བཅས་པས་ན་ཤཱཀྱ་ཐུབ་པ་ཞེས་སྨོས་སོ། །ཐམས་ཅད་མཉམ་པ་ཉིད་དུ་རྟོགས་པར་བྱ་བའི་ཕྱིར་ཞེས་བྱ་བ་ནི། བྱང་ཆུབ་ཀྱི་སེམས་ལ་སོགས་པ་ཐམས་ཅད་མཉམ་པ་ཉིད་དེ་གཉིས་སུ་མེད་པའི་རང་བཞིན་ནོ། །དེ་རབ་ཏུ་རྟོགས་པ་ནི་ཁོང་དུ་ཆུད་པ་
[44b.2]སྟེ་དེ་ཁོ་ན་ཉིད་དེ་ལྟ་བུ་ཤིན་ཏུ་རྟོགས་པ་ཉིད་ཀྱིས་ན་རབ་ཏུ་རྟོགས་པའི་ཕྱིར་རོ། །ཕྱོགས་ཐམས་ཅད་མཉམ་པ་ཉིད་དུ་དམིགས་ནས་ཞེས་བྱ་བ་ནི་ཕྱོགས་ཀྱི་དབྱེ་བ་ནི་ཡང་དག་པ་མ་ཡིན་པའི་ཀུན་དུ་རྟོག་པ་ཙམ་ཉིད་དུ་ཟད་པའི་ཕྱིར་ཕྱོགས་ཐམས་ཅད་ནི་མཉམ་པ་ཉིད་
[44b.3]ཡིན་ནོ། །དེ་བས་ན་སེམས་དཔའ་འབྱུང་བ་ཐམས་ཅད་དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་དེ་བདག་མེད་པའི་ཡེ་ཤེས་ནི་ཀུན་དུ་འགྲོ་བ་ཡིན་པ་དང་དེའི་འབྲས་བུ་ཡང་ཀུན་དུ་འགྲོ་བར་འགྱུར་བ་ཡིན་ནོ། །དེ་ལ་ཤར་ཕྱོགས་ཀྱི་ཆར་ནི་མི་བསྐྱོད་པ། ལྷོ་ཕྱོགས་
[44b.4]སུ་ནི་རིན་ཆེན་འབྱུང་ལྡན། ནུབ་ཕྱོགས་སུ་ནི་འོད་དཔག་ཏུ་མེད་པ། བྱང་ཕྱོགས་སུ་ནི་དོན་ཡོད་གྲུབ་པ་བཞུགས་སོ། །དེ་ཡང་། གདུག་པ་ཀུན་གྱི་དབང་ཕྱུག་རྒྱལ། །ཐུབ་པའི་སྐྱེས་བུ་མི་བསྐྱོད་པ། །སངས་རྒྱས་ཐམས་ཅད་སྲ་མཛད་པ། །ཤར་ཕྱོགས་སུ་
[44b.5]ནི་ཡང་དག་བཞུགས། །དབང་བསྐུར་བ་ཡི་རྒྱལ་པོ་ཆེ། །ཐུབ་པའི་སྐྱེས་བུ་ནམ་མཁའ་འདི། །སངས་རྒྱས་ཐམས་ཅད་སྲ་མཛད་པ། །ལྷོ་ཕྱོགས་སུ་ནི་ཡང་དག་བཞུགས། །དགེ་བའི་ཆོས་ནི་འཛིན་པའི་རྒྱལ། །ཁྱབ་བདག་པདྨ་ཆེ་བསྣམས་པ། །སངས་རྒྱས་
[44b.6]ཐམས་ཅད་སྲ་མཛད་པ། །ནུབ་ཕྱོགས་སུ་ནི་ཡང་དག་བཞུགས། །སངས་རྒྱས་མཛད་པ་འཛིན་པའི་རྒྱལ། །དོན་ཡོད་གྲུབ་པ་རྣམ་པར་རྒྱལ། །སངས་རྒྱས་ཐམས་ཅད་སྲ་མཛད་པ། །བྱང་ཕྱོགས་སུ་ནི་ཡང་དག་བཞུགས། །ཆོས་དབྱིངས་མཁྲེགས་པ་གང་ཡིན་
[44b.7]པ། །གང་ཡང་གསང་བ་ཤིན་ཏུ་མཁྲེགས། །དེ་ཉིད་མགོན་པོ་རྣམ་སྣང་མཛད། སངས་རྒྱས་ཀུན་བདག་ཡིན་པར་བཤད། །ཅེས་གསུངས་པ་ཡིན་ནོ། །དེ་ནས་དེ་བཞིན་གཤེགས་པ་ཐམས་ཅད་ཀྱི་སངས་རྒྱས་ཀྱི་ཞིང་འདི་ཞེས་བྱ་བ་ནས་བརྩམས་ཏེ་ཕྱོགས་བཞིར་
[45a]
[45a.1]བཞུགས་སོ་ཞེས་བྱ་བའི་བར་གྱི་གཞུང་གིས་ནི། དང་པོ་སྦྱོར་བའི་ཏིང་ངེ་འཛིན་སྟོན་ཅིང་རྣམ་པར་སྣང་མཛད་སྟོན་པར་བྱེད་པའི་གླེང་གཞིའི་མདོའི་འགྲེལ་པ་བཤད་པ་ཡིན་ནོ། །ད་ནི་དེ་ནས་བཅོམ་ལྡན་འདས་རྣམ་པར་སྣང་མཛད་ཅེས་བྱ་བ་ནས། དེ་བཞིན་
[45a.2]གཤེགས་པ་ཐམས་ཅད་ཀྱི་ཐུགས་ལ་གནས་སོ་ཞེས་བྱ་བའི་བར་དུ་གང་གསུངས་པ་དེ་སྟོན་པར་བཞེད་པས། དེ་ནས་བཅོམ་ལྡན་འདས་ཞེས་བྱ་བ་ལ་སོགས་པ་སྨོས་པ་ཡིན་ཏེ། དེ་བཞིན་གཤེགས་པ་ཐམས་ཅད་ཀྱི་ཐུགས་ཀུན་དུ་བཟང་པོ་ཞེས་བྱ་བ་ལ་དེ་བཞིན་གཤེགས་
[45a.3]པ་ཐམས་ཅད་ཀྱང་ཡིན་ལ། ཀུན་དུ་བཟང་པོ་ཡང་ཡིན་པས་ན་དེ་བཞིན་གཤེགས་པ་ཐམས་ཅད་ཀྱི་ཀུན་དུ་བཟང་པོ་སྟེ། བཅོམ་ལྡན་འདས་ཀྱི་བྱང་ཆུབ་ཀྱི་སེམས་ཀྱི་རང་བཞིན་རྡོ་རྗེ་སེམས་དཔའོ། །དེ་ཉིད་ནི་གང་གི་ཐུགས་ཡིན་པ་དེ་ནི་དེ་བཞིན་གཤེགས་པ་ཐམས་
[45a.4]ཅད་ཀྱི་ཀུན་དུ་བཟང་པོའི་ཐུགས་ཏེ། འདིས་ནི་སེམས་སོ་སོར་རྟོག་པའི་ཡེ་ཤེས་གསུངས་པ་ཡིན་ནོ། །དེ་བཞིན་གཤེགས་པ་ཐམས་ཅད་ཀྱི་ནམ་མཁའ་དང་མཉམ་པའི་ཡེ་ཤེས་ལས་བྱུང་བའི་ནོར་བུ་རིན་པོ་ཆེ་ཆེན་པོ་ནི་རིན་པོ་ཆེའི་ཅོད་པན་ཏེ། དེའི་དབང་གིས་
[45a.5]དབང་བསྐུར་བའོ། །དེ་བཞིན་གཤེགས་པ་ཐམས་ཅད་ཀྱི་ཀུན་དུ་སྤྱན་རས་གཟིགས་ཀྱི་དབང་པོ་ཞེས་བྱ་བ་ནི་འོད་དཔག་ཏུ་མེད་པའི་ཆོས་རྣམས་དང་། རྣམ་པར་སྣང་མཛད་ལ་སོགས་པ་སྟོན་པའི་དཀྱིལ་འཁོར་དུ་འཇུག་པ་ལ་སོགས་པ་ལ་ངེས་པ་ནི་ཡེ་ཤེས་སོ། །དེའི་མཐར་
[45a.6]ཐུག་པ་བརྙེས་པ་ནི་ཕ་རོལ་ཏུ་ཕྱིན་པ་བརྙེས་པའོ། །དེ་བཞིན་གཤེགས་པ་ཐམས་ཅད་ཀྱི་ཕྲིན་ལས་སྣ་ཚོགས་པའི་ངོ་བོ་ཉིད་ནི་ཕྲིན་ལས་ཐམས་ཅད་ཉིད་དེ། འདོད་པའི་ཁམས་སུ་དཀྱིལ་འཁོར་ལ་སོགས་པ་སྦྲུལ་ཞིང་བྲིས་པས་སེམས་ཅན་གྱི་དོན་བྱེད་ཅིང་དགའ་ལྡན་
[45a.7]ལ་སོགས་པར་རྣམ་པར་འཕྲུལ་པ་སྟོན་པ་ནི་སྤྲུལ་པའི་སྐུ་ཡིན་ནོ་ཞེས་བྱ་བ་བསྟན་པས་དེས་གདོན་མི་ཟ་བའི་དོན་ཡོད་པ་ཉིད་དང་། ཐོགས་པ་མེད་པར་སྟོན་པ་ཡིན་པར་ཤེས་པ་གང་ཡིན་པ་དེ་ལ་དེ་སྐད་ཅེས་བྱའོ། །གང་གི་ཕྱིར་དེ་ལྟར་སྔར་བཤད་པའི་ཚུལ་གྱིས་བཅོམ་ལྡན་འདས་རྣམ་
[45b]
[45b.1]པར་སྣང་མཛད་འདི་ཡེ་ཤེས་བཞིའི་བདག་ཉིད་ཅན་ཡིན་པ་དེས་ན། དགོངས་པ་ཡོངས་སུ་རྫོགས་པ་ཡིན་ལ་དུས་ཡུན་རིང་པོར་མངོན་པར་བཞེད་པའི་སེམས་ཅན་གྱི་དོན་ཡོངས་སུ་རྫོགས་པར་མཛད་པར་སྤྱོད་པའི་ཕྱིར་རོ། །ཡིད་ལ་རེ་བ་ཡོངས་སུ་རྫོགས་ནས་ཅི་ཞིག་
[45b.2]མཛད་པར་འགྱུར་ཞེ་ན། དེ་བཞིན་གཤེགས་པ་ཐམས་ཅད་ཅེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་ཀྱི་སྙིང་པོ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །ཅི་ཞིག་མཛད་ཅེ་ན། དེ་བཞིན་གཤེགས་པ་ཐམས་ཅད་དུ་ཞེས་བྱ་
[45b.3]བ་ལ་སོགས་པ་གསུངས་ཏེ། དེ་བཞིན་གཤེགས་པ་ཡང་ཡིན་ལ་ཐམས་ཅད་ཀྱང་ཡིན་པས་ན། དེ་བཞིན་གཤེགས་པ་ཐམས་ཅད་དོ། །དེ་བཞིན་གཤེགས་པ་ཐམས་ཅད་ཀྱི་ངོ་བོ་ཉིད་ཡིན་པས་དེ་བཞིན་གཤེགས་པ་ཐམས་ཅད་ཉིད་དུའོ། །རང་ཉིད་ཅེས་བྱ་བ་ནི་
[45b.4]བདག་ཉིད་དོ། །བདག་ཉིད་ཀྱིས་ཞེས་བྱ་བ་ནི་རང་ཉིད་ཀྱི་རྒྱུད་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་པའི་རྣམ་པར་སྣང་མཛད་དང་། མི་བསྐྱོད་པ་ལ་སོགས་པའི་དེ་བཞིན་གཤེགས་པ་རྣམས་དང་། ཐ་མི་དད་པར་བདག་ཉིད་ཀྱིས་མཛད་དོ་ཞེས་བྱ་བའི་
[45b.5]ཐ་ཚིག་གོ། །དེ་བཞིན་གཤེགས་པ་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ཀྱི་ཀུན་དུ་བཟང་པོ་ཡིན་པས། དེ་བཞིན་གཤེགས་པ་ཐམས་ཅད་ཀྱི་ཀུན་དུ་བཟང་པོ་ཞེས་བྱ་བ་འམ། དེ་བཞིན་གཤེགས་པ་ཐམས་ཅད་ཀྱང་ཡིན་ལ། ཀུན་དུ་བཟང་
[45b.6]པོ་ཡང་ཡིན་པས་དེ་སྐད་ཅེས་བྱའོ། །དེ་ཉིད་ནི་བྱང་ཆུབ་ཆེན་པོའི་རང་བཞིན་ཡིན་པས། བྱང་ཆུབ་སེམས་དཔའ་ཆེན་པོ་སྟེ། དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ན་སེམས་དཔའི་རྡོ་རྗེའི་ཚུལ་གྱིས་བཞུགས་སོ་ཞེས་བྱ་བའི་ཐ་ཚིག་གོ། །དེའི་དམ་ཚིག་ནི་ཀུན་
[45b.7]རྫོབ་ཏུ་ཟླ་བའི་དཀྱིལ་འཁོར་ལ་སོགས་པའི་ཚུལ་ལོ། །དེ་ལས་བྱུང་བ་ནི་སེམས་དཔའ་རྡོ་རྗེ་སྟེ་ཐུགས་ལས་བྱུང་ནས་སེམས་དཔའི་རྡོ་རྗེའི་རྣམ་པར་གྱུར་པའོ། །དེའི་བྱིན་གྱི་རླབས་ནི་བརྟན་པར་བྱ་བའི་ཕྱིར་ཟླ་བའི་དཀྱིལ་འཁོར་ལ་སོགས་པ་སྤྲུལ་པའི་དོན་དུ་བརྟན་པར་བྱ་བའི་
[46a]
[46a.1]ཕྱིར་རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་གང་ཡིན་པ་དེ་ལ་སྙོམས་པར་ཞུགས་ནས་ཟླ་བའི་དཀྱིལ་འཁོར་ལ་སོགས་པའི་གཟུགས་ཀྱི་རྡོ་རྗེ་སེམས་དཔའ་རྣམ་པར་འཕྲུལ་པ་ལྟ་བུ་ཐུགས་རྩེ་གཅིག་ཏུ་མཛད་དོ་ཞེས་བྱ་བའི་ཐ་ཚིག་གོ། །དེ་ལྟ་བུའི་ཏིང་ངེ་
[46a.2]འཛིན་ལ་སྙོམས་པར་ཞུགས་ནས་དེ་ཅི་ཞིག་མཛད་ཅེ་ན། དེ་བཞིན་གཤེགས་པ་ཞེས་བྱ་བ་ལ་སོགས་པ་སྨོས་ཏེ། དེ་བཞིན་གཤེགས་པ་ཐམས་ཅད་ཀྱི་ཐེག་པ་ཆེན་པོ་ཡིན་པས་དེ་བཞིན་གཤེགས་པ་ཐམས་ཅད་ཀྱི་ཐེག་པ་ཆེན་པོའོ། །དེའི་མངོན་པར་རྟོགས་པ་ནི་
[46a.3]ཐུགས་སུ་ཆུད་པ་ཡིན་ལ། དེའི་རྒྱུར་གྱུར་པ་བཛྲ་སཏྭ་ཞེས་བྱ་བའི་སྒྲའི་ཚུལ་ལ་ཡང་ཉེ་བར་གདགས་པས་ཐེག་པ་ཆེན་པོ་མངོན་པར་རྟོགས་པ་ཞེས་བྱ་བའི་སྒྲར་བཤད་དོ། །དེ་ཉིད་ནི་དེའི་དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ལ་སོགས་པས་སྟོན་ཏེ། དེ་བཞིན་
[46a.4]གཤེགས་པ་ཐམས་ཅད་ཀྱི་མངོན་པར་རྟོགས་པ་ཞེས་བྱ་བའི་དེ་བཞིན་གཤེགས་པ་ཐམས་ཅད་ཀྱི་སྙིང་པོ་དེ་ཉིད་ཀྱི་ཐུགས་ཀ་ནས་རང་ཉིད་ཕྱུང་བས་ན་རང་གི་ཐུགས་ཀ་ནས་ཕྱུང་སྟེ་ཞེས་བྱ་བ་སྟེ་སྟོན་པར་གྱུར་པའོ། །བཛྲ་སཏྭ་ཞེས་བྱ་བ་འདི་ཉིད་རྒྱུ་ལ་འབྲས་བུ་བཏགས་པའི་ཚུལ་
[46a.5]གྱིས་སྒྲ་ལ་ཡང་སྙིང་པོ་ཞེས་བཤད་དོ། །བཅོམ་ལྡན་འདས་ཀུན་དུ་བཟང་པོ་དེ་ཉིད་ཅེས་བྱ་བ་ནི་གང་སྔར་བསྟན་པའི་རྡོ་རྗེ་སེམས་དཔའི་གཟུགས་སོ། །སེམས་ཅན་ཐམས་ཅད་ཀྱི་ཞེས་བྱ་བ་ལ་སོགས་པ་ལ་གང་ཕྱོགས་བཅུའི་སེམས་ཅན་ཐམས་ཅད་རྡོ་རྗེ་སེམས་
[46a.6]དཔའ་ལ་སོགས་པ་དེ་བཞིན་གཤེགས་པ་ཐམས་ཅད་ཀྱི་རིགས་སུ་གྱུར་པ་ལ་མངོན་པར་དགའ་བ་དེ་རྣམས་ལ། རྡོ་རྗེ་སེམས་དཔའི་ཡེ་ཤེས་བསྐྱེད་པ་ནི་བྱང་ཆུབ་ཀྱི་སེམས་ཆེན་པོ་ཡང་དག་པར་སྦྱངས་པ་ཡིན་ཏེ། བྱང་ཆུབ་ཆེན་པོ་ལས་ཕྱིར་མི་ལྡོག་པར་དེ་རྣམས་ཀྱི་
[46a.7]སེམས་མཛད་ནས། དེ་བཞིན་གཤེགས་པ་ཐམས་ཅད་ཀྱི་ཕྱོགས་ཕྱོགས་སུ་འཁོད་དོ་ཞེས་བྱ་བ་རྣམ་པར་སྣང་མཛད་ལ་སོགས་པ་དེ་བཞིན་གཤེགས་པ་རྣམས་ཀྱི་ཕྱོགས་དང་མཚམས་རྣམས་ན་ལྷའི་གནས་རྣམས་ཡོད་པ་ལ་གནས་པའོ། །དེ་བཞིན་གཤེགས་པ་
[46b]
[46b.1]ཐམས་ཅད་ཀྱི་ཡེ་ཤེས་ཀྱི་རྡོ་རྗེ་ཞེས་བྱ་བ་ནི། བྱང་ཆུབ་ཀྱི་སེམས་སྟོན་པར་བྱེད་པའི་རྡོ་རྗེ་རྩེ་ལྔ་པ་ནི་ཡེ་ཤེས་ཀྱི་རྡོ་རྗེའོ། །དེ་རྣམས་ཀྱང་བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་ཀར་ཞུགས་ཏེ། རྡོ་རྗེ་རྩེ་ལྔ་པའི་གཟུགས་སུ་གྱུར་ཏོ། །ཅིའི་ཕྱིར་ཞེ་ན། རྡོ་རྗེ་སེམས་དཔའ་
[46b.2]ཞེས་བྱ་བ་ལ་སོགས་པ་སྨོས་ཏེ། རྡོ་རྗེ་སེམས་དཔའི་ཏིང་ངེ་འཛིན་ནི་རྡོ་རྗེ་སེམས་དཔའི་ཏིང་ངེ་འཛིན་ཏོ། །བཅོམ་ལྡན་སེམས་དཔའ་དེ་ཉིད་ནི། །ཐུགས་ཀར་རྡོ་རྗེ་བསྒོམས་པ་ཡིས། །རྡོ་རྗེ་སེམས་དཔའ་ཞེས་བཤད་དོ། །རྡོ་རྗེ་དེར་ནི་རབ་ཏུ་གནས། །ཞེས་ལུང་ལས་གསུངས་པ་ཡིན་ནོ། །དེ་ཉིད་ཤིན་ཏུ་
[46b.3]བརྟན་པ་ཉིད་ནི་མང་པོའི་གཟུགས་སུ་གཅིག་ཏུ་གྱུར་པར་ཤིན་ཏུ་ཡང་ཡོངས་སུ་བསྒོམས་པ་ཉིད་ཀྱིས་རྡོ་རྗེ་གཅིག་གི་གཟུགས་སུ་གྱུར་པའོ། །དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་ཀྱིས་ཀྱང་གཅིག་ཏུ་འདྲེས་པར་གྱུར་པ་སྟེ། མི་ཕྱེད་པའོ། ཚད་ཇི་ཙམ་ཞེ་
[46b.4]ན། ནམ་མཁའ་ཞེས་བྱ་བ་ལ་སོགས་པ་གསུངས་ཏེ། ནམ་མཁའི་དབྱིངས་ཐམས་ཅད་དུ་ཀུན་ནས་མཉམ་པར་འཇུག་པར་འགྲོ་བའི་རྡོ་རྗེའི་གཟུགས་ཀྱིས་ཁྱབ་པར་གྱུར་ཏོ་ཞེས་བྱ་བའི་བར་དུའོ། །གང་ལ་ནམ་མཁའི་དབྱིངས་ཐམས་ཅད་དང་མཉམ་པར་འཇུག་པའི་ཚད་
[46b.5]ཡོད་པ་དེ་ནི། ནམ་མཁའི་དབྱིངས་ཐམས་ཅད་ཀྱི་ཚད་དང་མཉམ་པར་འཇུག་པའོ། །འོད་ཟེར་གྱི་ཕྲེང་བ་ཅན་ཞེས་བྱ་བ་ལ། འོད་ཟེར་རྣམས་ཀྱི་ཕྲེང་བ་ནི་འོད་ཟེར་གྱི་ཕྲེང་བ་སྟེ། དེ་འདི་ལ་ཡོད་པས་ན་འོད་ཟེར་གྱི་ཕྲེང་བ་ཅན་ནོ། །རྩེ་མོ་ལྔ་པ་ཞེས་བྱ་བ་ནི་རྩེ་མོ་ལྔ་པའོ། ། 
[46b.6]དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་རང་བཞིན་ཞེས་བྱ་བ་ནི། དེའི་རྒྱུ་ཅན་ནམ་དེའི་རང་བཞིན་ནོ། །བྱུང་སྟེ་ཕྱག་གཉིས་སུ་གནས་སོ་ཞེས་བྱ་བ་ནི། བསྡུས་པའི་ཚུལ་གྱིས་ཚད་གཞལ་དུ་རུང་བར་གྱུར་ཏེ། རྣམ་པར་སྣང་མཛད་ཀྱི་ཐུགས་
[46b.7]ཀ་ནས་ཕྱུང་ནས་རྣམ་པར་སྣང་མཛད་ཀྱི་ཕྱག་གཉིས་སུ་གནས་སོ། །རྡོ་རྗེ་ལྟ་བུ་ཞེས་བྱ་བ་ལ་སོགས་པ་ལ། རྡོ་རྗེ་དེ་ལས་རྡོ་རྗེ་རྩེ་ལྔ་པ་ལྟ་བུ་ནི་རྡོ་རྗེ་རྩེ་ལྔ་པའི་གཟུགས་ཅན་གྱི་འོད་ཟེར་རྣམས་བྱུང་བར་གྱུར་པའོ། །དབྱིབས་ཇི་ལྟ་བུ་ཁ་དོག་ཇི་ལྟ་བུ་ཞེ་ན། གཟུགས་དང་ཞེས་བྱ་བ་
[47a]
[47a.1]ལ་སོགས་པ་གསུངས་ཏེ། གཟུགས་ནི་དབྱིབས་སོ། །སྣ་ཚོགས་ནི་དབྱིབས་མཛེས་པའོ། །ཁ་དོག་སྣ་ཚོགས་པ་ནི་སྔོན་པོ་ལ་སོགས་པ་སྟེ། དེ་ལྟར་གཟུགས་སྣ་ཚོགས་པ་དང་ཁ་དོག་སྣ་ཚོགས་པ་གང་ཡིན་པ་དེ་ལ་དེ་སྐད་ཅེས་བྱའོ། །འཇིག་རྟེན་གྱི་
[47a.2]ཁམས་ཐམས་ཅད་དུ་སྣང་བས་ཁྱབ་པར་བྱེད་ཅེས་བྱ་བ་ནི་འཇིག་རྟེན་གྱི་ཁམས་ཐམས་ཅད་དུ་རང་གི་ངོ་བོ་ཡང་དག་པར་སྟོན་པའི་སྣང་བས་འཇིག་རྟེན་གྱི་ཁམས་ཐམས་ཅད་ཁྱབ་པར་སྤྲོས་པའི་སྣང་བ་གང་ལ་ཡོད་པ་དེ་ནི། འཇིག་རྟེན་གྱི་ཁམས་ཐམས་ཅད་སྣང་བས་ཁྱབ་པར་བྱེད་
[47a.3]པའོ། །རྡོ་རྗེ་ལྟ་བུའི་འོད་ཟེར་དེ་དག་གི་རྩེ་མོ་ལས་ཞེས་བྱ་བ་ལ། འོད་ཟེར་རྣམས་ཀྱི་སྒོ་ནི་འོད་ཟེར་གྱི་རྩེ་མོ་སྟེ། དེ་རྣམས་ཀྱི་མཐའ་མའི་རྩེ་མོའི་ཆའོ། །དེ་རྣམས་ལས་འཇིག་རྟེན་གྱི་ཁམས་ཐམས་ཅད་རྡུལ་ཤིན་ཏུ་ཕྲ་མོ་སྙེད་ཀྱི་དེ་བཞིན་གཤེགས་པ་རྣམས་ཀྱི་སྐུ་བྱུང་སྟེ་ཞེས་
[47a.4]བྱ་བ་ལ་དེ་བཞིན་གཤེགས་པའི་སྐུ་ནི་རྣམ་པར་སྣང་མཛད་ལ་སོགས་པའི་ཕྱག་རྒྱ་ཆེན་པོ་བྱུང་ཞིང་མཐོང་ནས། འཇིག་རྟེན་གྱི་ཁམས་རབ་འབྱམ་རྒྱ་མཚོའི་སྤྲིན་ཐམས་ཅད་དུ། བྱང་ཆུབ་ཏུ་སེམས་བསྐྱེད་པ་ལ་སོགས་པ་བསྟན་ནས་གཅིག་ཏུ་འདྲེས་པར་གྱུར་པ་ལས། 
[47a.5]བྱང་ཆུབ་སེམས་དཔའ་ཆེན་པོ་ཀུན་དུ་བཟང་པོའི་སྐུར་གྱུར་ཏེ། བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་ལ་གནས་ནས་ཆེད་དུ་བརྗོད་པ་འདིས་ཆེད་དུ་བརྗོད་དོ་ཞེས་བྱ་བ་དང་སྦྱར་རོ། །འཇིག་རྟེན་གྱི་ཁམས་ཇི་ལྟ་བུ་དག་ཏུ་ཞེ་ན། ཆོས་ཀྱི་དབྱིངས་ཞེས་བྱ་བ་ལ་
[47a.6]སོགས་པ་གསུངས་ཏེ། ཕྱོགས་བཅུའི་ཆོས་ཐམས་ཅད་དོན་དམ་པར་དངོས་པོ་མེད་པའི་ཚུལ་གྱིས་མ་ལུས་པར་ཆོས་ཀྱི་དབྱིངས་ཡིན་པས་ཆོས་ཀྱི་དབྱིངས་ཐམས་ཅད་དེ། དེས་ཀུན་དུ་ཁྱབ་པ་ནི་དེ་ལྟར་འཇུག་པ་གང་ཡིན་པ་དེ་ལ་དེ་སྐད་ཅེས་བྱ་སྟེ། འཇིག་རྟེན་གྱི་ཁམས་
[47a.7]རྒྱ་མཚོ་ཐམས་ཅད་དེ་དེ་རྣམས་དང་། ནམ་མཁའི་ཁམས་ཀྱང་ཡིན་ལ། ཐམས་ཅད་ཀྱང་ཡིན་པས་ན། ནམ་མཁའི་ཁམས་ཐམས་ཅད་དེ། དེ་ཉིད་ནི་མཐས་གཏུགས་པ་སྟེ། ཡོངས་སུ་མཐར་ཐུག་པ་གང་ཡིན་པ་དེ་ནི་ནམ་མཁའི་ཁམས་ཐམས་ཅད་ཀྱི་མཐས་གཏུགས་
[47b]
[47b.1]པ་ཐམས་ཅད་དོ། །འཇིག་རྟེན་གྱི་ཁམས་རབ་འབྱམ་རྒྱ་མཚོའི་སྤྲིན་ཐམས་ཅད་དུ་ཞེས་བྱ་བ་ནི། དེ་ལ་འཇིག་རྟེན་གྱི་ཁམས་ཐམས་ཅད་ཀྱི་རབ་འབྱམ་ནི་རྒྱུན་རྣམས་སོ། །དེ་རྣམས་ཀྱིས་བསྡུས་པ་ཉིད་ནི་སྤྲིན་ནོ། །དེ་རྣམས་ཀྱིས་ཡང་དག་པར་བསྡུས་པ་ནི་རྒྱ་མཚོའོ། ། 
[47b.2]འདིས་ནི་འཇིག་རྟེན་གྱི་ཁམས་རྣམས་མཐའ་ཡས་པ་ཉིད་དུ་སྟོན་ཏོ། །ཇི་ལྟར་ན་བྱང་ཆུབ་ཀྱི་སེམས་བསྐྱེད་པ་ལ་སོགས་པ་སེམས་ཅན་རྣམས་ལ་སྟོན་པར་མཛད་ཅེ་ན། དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་
[47b.3]ཐམས་ཅད་ཀྱི་མཉམ་པ་ཉིད་ཀྱི་ཡེ་ཤེས་ནི། །ཐབས་དང་ཤེས་རབ་གཉིས་སུ་མེད་པའི་ཚུལ་ཆོས་ཀྱི་དབྱིངས་སུ་རོ་གཅིག་པའི་ཡེ་ཤེས་སོ། །དེ་བཞིན་གཤེགས་པ་ཐམས་ཅད་ཀྱི་མངོན་པར་ཤེས་པ་ནི་དྲུག་སྟེ། ལྷའི་སྤྱན་དང་། ལྷའི་སྙན་དང་། གཞན་གྱི་སེམས་
[47b.4]མཁྱེན་པ་དང་། སྔོན་གྱི་གནས་རྗེས་སུ་དགོངས་པ་དང་། རྫུ་འཕྲུལ་དང་། ཟག་པ་ཟད་པའི་ཡེ་ཤེས་སོ། །དེ་བཞིན་གཤེགས་པ་ཐམས་ཅད་ཀྱི་མཉམ་པ་ཉིད་ཀྱི་ཡེ་ཤེས་དང་མངོན་པར་ཤེས་པ་འདི་དག་ཉིད་ནི། མངོན་པར་བྱང་ཆུབ་པ་སྟེ། འདི་དག་ཐུགས་སུ་ཆུད་
[47b.5]པས་དེ་བཞིན་གཤེགས་པ་ཐམས་ཅད་ཀྱི། བྱང་ཆུབ་ཀྱི་སེམས་ཆེན་པོའི་རང་བཞིན་གྱི་ཐུགས་ནི་དཔལ་རྡོ་རྗེ་སེམས་དཔའོ། །དེ་བསྐྱེད་པ་ནི་སྒོམ་པ་ལ་མངོན་པར་དགའ་བའི་སེམས་ཅན་རྣམས་ལ། རྡོ་རྗེ་སེམས་དཔའི་ཕྱག་རྒྱ་ཆེན་པོ་མངོན་སུམ་དུ་བྱས་པའོ། ། 
[47b.6]དེ་ཡང་རྡོ་རྗེ་སེམས་དཔའི་ཕྱག་རྒྱ་ཆེན་པོའི་དབང་དུ་མཛད་ནས་བྱང་ཆུབ་ཀྱི་སེམས་ཆེན་པོ་ཞེས་བཤད་པ་ཡིན་ནོ། །ཀུན་དུ་བཟང་པོའི་སྤྱོད་པ་སྣ་ཚོགས་པ་ནི་འཇིག་རྟེན་གསུམ་གྱི་ཚུལ་གྱིས་སེམས་ཅན་གྱི་དོན་མཛད་པ་སྟེ་གྲུབ་པའོ། །དེ་ཡང་ཇི་ལྟར་ན་བཅོམ་
[47b.7]ལྡན་འདས་ཀུན་དུ་བཟང་པོའི་སྤྱོད་པ་ཡིན་ཞེ་ན། སྙིང་སྟོབས་རྡུལ་དང་མུན་པས་ཀྱང་། །གང་ཕྱིར་སེམས་ཅན་དོན་འགྱུར་བས། དེས་ན་འདི་ནི་ཀུན་དུ་བཟང་། །བྱང་ཆུབ་སྤྱོད་པའི་རྗེས་འཇུག་པའོ། །ཞེས་གསུངས་པ་ཡིན་ནོ། །དེ་བཞིན་གཤེགས་
[48a]
[48a.1]པ་ཐམས་ཅད་ཀྱི་རིགས་མཉེས་པར་མཛད་པ་དང་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱང་ཡིན་ལ། རིགས་ཀྱང་ཡིན་པས་ན་དེ་བཞིན་གཤེགས་པ་ཐམས་ཅད་ཀྱི་རིགས་སོ། །དེ་རྣམས་མཉེས་པར་མཛད་པ་ནི་དབང་དུ་མཛད་པའོ། ། 
[48a.2]བྱང་ཆུབ་ཀྱི་སྙིང་པོར་གཤེགས་པ་དང་བདུད་ཐམས་ཅད་བཏུལ་བ་ནི་འོག་མིན་གྱི་གནས་དང་མིའི་ཡུལ་དུའོ། །དེ་བཞིན་གཤེགས་པ་ཐམས་ཅད་ཀྱི་མཉམ་པ་ཉིད་ནི། སེམས་དང་སེམས་ལས་བྱུང་བ་རྣམས་ཀྱི་གཟུང་བ་དང་འཛིན་པ་པོ་དང་བྲལ་བ་ཉིད་དོ། །དེ་ཉིད་ནི་
[48a.3]བྱང་ཆུབ་ཆེན་པོའོ། །དེའི་མངོན་པར་བྱང་ཆུབ་པ་ནི་མངོན་པར་བྱང་ཆུབ་པ་རྣམ་པ་ལྔའི་རིམ་གྱིས་འོག་མིན་དང་མིའི་ཡུལ་དུ་བརྙེས་པའོ། །དམ་པའི་ཆོས་ཀྱི་འཁོར་ལོ་བསྐོར་བ་ཞེས་བྱ་བ་ནི། དམ་པ་རྣམས་ཀྱི་ཆོས་ཡིན་པས་དམ་པ་རྣམས་ཀྱི་ཆོས་ཏེ། ལུང་དང་
[48a.4]རྟོགས་པའི་བདག་ཉིད་ཅན་ནོ། །དེ་ཉིད་གདུལ་བྱའི་རྒྱུད་ལ་འཕོ་བའི་ཚུལ་གྱིས་ན་འཁོར་ལོའོ། །དེ་བསྐོར་བ་ནི་དཀྱིལ་འཁོར་ལ་སོགས་པའི་ཚུལ་གྱིས་སོ། །ཇི་སྲིད་ཀྱི་སྒྲས་ནི་ས་དང་ཕ་རོལ་ཏུ་ཕྱིན་པ་ལ་སོགས་པ་གཞན་དག་ཀྱང་བསྡུའོ། །སེམས་ཅན་ཀྱི་ཁམས་
[48a.5]མ་ལུས་ཤིང་ལུས་པ་མེད་པ་རྣམས་ཡོངས་སུ་སྐྱོབ་ཅིང་ཞེས་བྱ་བ་ནི། སེམས་ཅན་གྱི་ཁམས་ཐམས་ཅད་ངན་སོང་ལ་སོགས་པའི་སྡུག་བསྔལ་ལས་བཟློག་པ་ནི་ཀུན་ནས་ཡོངས་སུ་སྐྱོབ་པའོ། །ཐམས་ཅད་ལ་ཕན་པ་ནི་མ་འོངས་པའི་བདེ་བར་སྨིན་པའི་ལས་ལ་སྦྱར་བའོ། ། 
[48a.6]ཐམས་ཅད་བདེ་བ་ནི་ཚེ་འདི་ཉིད་ལ་མྱོང་བའི་ལུས་ཀྱི་བདེ་བའོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ནི་དཔལ་རྡོ་རྗེ་སེམས་དཔས་ངེས་པར་སྦྱར་བའོ། །དེ་བཞིན་གཤེགས་པ་ཐམས་ཅད་ཀྱི་མངོན་པར་ཤེས་པ་ནི་གནས་སྐབས་འདིར་དཔལ་རྡོ་རྗེ་སེམས་དཔའི་
[48a.7]མངོན་པར་ཤེས་པ་ཉིད་ཡིན་ནོ། །དེ་ཉིད་ནི་དམ་པའི་དངོས་གྲུབ་བོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་དང་། མངོན་པར་ཤེས་པ་དང་། དམ་པའི་དངོས་གྲུབ་དེ་རྣམས་གྲུབ་པ་ལ་སོགས་པ་གང་ཡིན་པ་དང་། དེ་བཞིན་གཤེགས་པ་ཐམས་ཅད་ཀྱི་རྫུ་
[48b]
[48b.1]འཕྲུལ་དང་ཆོ་འཕྲུལ་མཐའ་ཡས་པ་རྣམས་རབ་ཏུ་བསྟན་པས་ན་དེ་སྐད་ཅེས་བྱའོ། །སོགས་པའི་སྒྲས་ནི་རྡོ་རྗེ་རྒྱལ་པོ་ལ་སོགས་པའི་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་དང་མངོན་པར་ཤེས་པ་རྣམས་བསྡུའོ། །རྫུ་འཕྲུལ་ནི་ནམ་མཁའ་ལ་འགྲོ་བ་ལ་
[48b.2]སོགས་པའོ། །ཆོ་འཕྲུལ་ནི་མཐུ་ཡང་དག་པར་སྟོན་པ་སྟེ། ལོང་བ་རྣམས་ཀྱིས་མིག་འཐོབ་བོ་ཞེས་བྱ་བ་ལ་སོགས་པའོ། །རྡོ་རྗེ་སེམས་དཔའི་ཏིང་ངེ་འཛིན་ནི་ཀུན་དུ་བཟང་པོ་ཡིན་པ་དང་ཞེས་བྱ་བ་ནི། འདི་ལས་ཀུན་ནས་བཟང་ཞིང་དགེ་བ་འདི་ལས་འཚེ་བ་
[48b.3]མེད་པས་ནི་ཀུན་དུ་བཟང་པོའི་སྐུར་གྱུར་པ་སྟེ། དེ་བས་ན་ཀུན་དུ་བཟང་པོའོ། །དེ་ཉིད་ཀྱི་ངོ་བོ་ནི་ཀུན་དུ་བཟང་པོ་ཉིད་ཡིན་པའོ། །སུའི་ཞེ་ན་རྡོ་རྗེ་སེམས་དཔའི་ཏིང་ངེ་འཛིན་ནི་ཞེས་བྱ་བ་སྟེ། ཇི་སྐད་དུ་བཤད་པའི་དེ་བཞིན་གཤེགས་པ་ཐམས་ཅད་གཅིག་ཏུ་
[48b.4]མཛད་པའི་བྱང་ཆུབ་སེམས་དཔའ་ཆེན་པོ་ཀུན་དུ་བཟང་པོའི་སྐུ་ནི་རྡོ་རྗེ་སེམས་དཔའི་སྐུ་སྟེ། དེ་ལྟ་བུའི་ཀུན་དུ་བཟང་པོར་གྲུབ་པ་ཡིན་པ་དེ་ནི་རྡོ་རྗེ་སེམས་དཔའི་ཏིང་ངེ་འཛིན་ཏེ། དེ་གྲུབ་པར་བྱེད་པ་ལ་ཐུགས་རྩེ་གཅིག་པའོ། །ཤིན་ཏུ་བརྟན་པའི་ཕྱིར་ཞེས་བྱ་
[48b.5]བ་ནི། སྒྱུ་མ་དང་འདྲ་ཞིང་མིག་ཡོར་ལྟ་བུར་སྣང་བའི་ཚུལ་གྱིས་སྟོང་པ་ཉིད་ཀྱིས་ཡོངས་སུ་བསྡུས་པའི་ཕྱིར་དང་། དངོས་པོར་འཛིན་པས་བསྐྱོད་པར་མི་ནུས་པ་ནི་ཤིན་ཏུ་བརྟན་པ་སྟེ། དེའི་ངོ་བོ་ཉིད་ནི་ཤིན་ཏུ་བརྟན་པ་ཉིད་དོ། །དེ་ལྟར་ཤིན་ཏུ་བརྟན་ཞིང་དངོས་པོར་
[48b.6]འཛིན་པ་དང་བྲལ་བ་དེའི་ཕྱིར། དེ་ལྟ་བུའི་ཏིང་ངེ་འཛིན་གང་ཡིན་པ་དེ་ནི་སངས་རྒྱས་ཀྱི་སྐུ་གཅིག་ཏུ་གྱུར་པ་ཀུན་དུ་བཟང་པོའི་སྐུ་གཅིག་པུའོ། །ཤིན་ཏུ་བརྟན་པ་དང་གཅིག་ཏུ་གྱུར་པ་ཉིད་ཀྱིས་གཅིག་ཏུ་གྱུར་པའོ། །བཅོམ་ལྡན་འདས་རྣམ་པར་སྣང་
[48b.7]མཛད་ལས་གཞན་པ་དགའ་བ་ཉིད་དུ་བསྟན་པའི་ཕྱིར། བཅོམ་ལྡན་འདས་རྣམ་པར་སྣང་མཛད་ཀྱི་ཞེས་བྱ་བ་ལ་སོགས་པ་གསུངས་ཏེ། བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་ཀྱི་དབང་ཉིད་ཀྱིས་སོ། །དུ་མའི་ཚུལ་གྱིས་བཞུད་པ་དང་བྱོན་པར་སྟོན་པ་
[49a]
[49a.1]ནི་ཐུགས་ལ་ཞུགས་པ་ཡིན་ནོ། །གཞན་དག་གིས་ཀྱང་སེམས་དབང་དུ་བྱ་བར་འདོད་ན་འདི་ལྟ་བུར་བསྒོམ་པར་བྱའོ་ཞེས་སྟོན་ཏོ། །ཆད་དུ་བརྗོད་པ་ཞེས་བྱ་བ་ནི། ཆེད་ཀར་ཉེ་བར་བརྗོད་པས་ན་ཆེད་དུ་བརྗོད་པ་སྟེ། གཞན་གྱིས་མི་བསྐུལ་བས་རང་ས་
[49a.2]བའི་ཡིད་ཀྱིས་བརྗོད་ཅིང་སྨྲས་པའོ། །ཨེ་མའོ་ཞེས་བྱ་བ་ནི་ངོ་མཚར་བའོ། །བདག་ཅེས་བྱ་བ་ནི་བདག་ཉིད་དོ། །རང་ཉིད་བྱུང་བས་ན་རང་འབྱུང་སྟེ་སངས་རྒྱས་བཅོམ་ལྡན་འདས་སོ། །སེམས་དཔའ་བརྟན་ཞེས་བྱ་བ་ནི་མི་བྱེད་པའི་སེམས་དཔའོ། །གལ་ཏེ་ཁྱོད་
[49a.3]སངས་རྒྱས་རྣམས་ཀྱི་ཀུན་དུ་བཟང་པོ་ཡིན་པ་ལ་ངོ་མཚར་ཅི་ཞིག་ཡོད་ཅེ་ན། དེ་ནི་བརྟན་ཕྱིར་ཞེས་བྱ་བ་ལ་སོགས་པ་གསུངས་ཏེ། གང་གི་ཕྱིར་ནི་རྒྱུ་གང་གིས་སོ། །བརྟན་པས་ལུས་མིན་ཀྱང་ཞེས་བྱ་བ་ནི། གཉིས་སུ་མེད་པའི་སེམས་ཀྱི་ངོ་བོ་ཉིད་ཡིན་དུ་ཟིན་ཀྱང་། 
[49a.4]སེམས་དཔའི་ལུས་སུ་ཞེས་བྱ་བ་ནི། སེམས་དཔའི་སྐུའི་ངོ་བོ་ནི་སེམས་དཔའི་ལུས་ཉིད་དོ། །གྱུར་པ་ཡིན་ཞེས་བྱ་བ་ནི། ཐོབ་ཅིང་གྲུབ་པ་འདི་ནི་ངོ་མཚར་ཆེའོ། །འདི་སྐད་སྟོན་པ་ཡིན་ཏེ། བདག་ནི་གཉིས་སུ་མེད་པའི་ཡེ་ཤེས་ཀྱི་རང་བཞིན་གཟུགས་མེད་པ་ཡིན་
[49a.5]ན། སྔོན་གྱི་འཕེན་པའི་ཤུགས་ཀྱི་མཐུས་གདུལ་བྱས་བདག་གཟུགས་ཀྱི་སྐུར་མཐོང་བ་ཡིན་ནོ། །དེ་ནས་བྱང་ཆུབ་སེམས་དཔའ་ཆེན་པོ་ཀུན་དུ་བཟང་པོའི་སྐུ་ཞེས་བྱ་བ་ནི་བཤད་མ་ཐག་པའོ། །བཅོམ་ལྡན་འདས་ཀྱི་ཐུགས་ཀ་ནས་ཞེས་བྱ་བ་ནི། རྣམ་པར་སྣང་
[49a.6]མཛད་ཀྱི་ཐུགས་ཀ་ནས་སོ། །དེ་བཞིན་གཤེགས་པ་ཐམས་ཅད་ཀྱི་སྤྱན་སྔ་ན་ཞེས་བྱ་བ་ནི། བཅོམ་ལྡན་འདས་མི་བསྐྱོད་པའི་མདུན་ནའོ། །བཀའ་ནོད་ཅིང་བཞུགས་པར་གྱུར་ཏོ་ཞེས་བྱ་བ་ནི། བདག་གིས་ཅི་ཞིག་བགྱི་ཞེས་བཀའ་ནོད་པར་གྱུར་པའོ། །བཅོམ་
[49a.7]ལྡན་འདས་རྣམ་པར་སྣང་མཛད་ཀྱི་སྤྱན་སྔ་ན་རྣམ་པར་སྣང་མཛད་ལ་མངོན་པར་ཕྱོགས་ན་ནི། འདི་ཞལ་གཅིག་པ་དང་ཕྱག་གཉིས་པ་ཡིན་ཏེ། ཞལ་དུ་མའི་ཚིག་མེད་དོ། །གང་ཡང་ཞལ་དུ་མ་མངའ་བ་དེར་ནི་ཁྱད་པར་ཉིད་དུ་གསུང་བར་འགྱུར་རོ། །དེ་ནས་ཞེས་བྱ་བ་
[49b]
[49b.1]ལ་སོགས་པ་ལ། བཅོམ་ལྡན་འདས་ཏིང་ངེ་འཛིན་ལ་སྙོམས་པར་ཞུགས་པ་སྟེ། རྡོ་རྗེ་དེ་དེའི་ལག་ཏུ་བྱིན་ནོ་ཞེས་བྱ་བར་འགྱུར་རོ། །དེ་ནས་ཞེས་བྱ་བའི་སྒྲ་ནི། དེ་མ་ཐག་པ་སྟོན་པའི་ཚིག་སྟེ་གསོལ་བ་བཏབ་པའི་རྗེས་ཐོགས་ཉིད་ལའོ། །བཅོམ་ལྡན་འདས་ཞེས་བྱ་
[49b.2]བ་ནི་རྣམ་པར་སྣང་མཛད་དོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ནི་བཅོམ་ལྡན་འདས་རྣམ་པར་སྣང་མཛད་ཀྱི་ཕྱག་ན་གནས་པའི་རྡོ་རྗེ་རྩེ་ལྔ་པའི་རྣམ་པ་དེ་ཉིད། ཀུན་རྫོབ་ཀྱི་རང་བཞིན་ཡིན་པས་ན་དམ་ཚིག་རྡོ་རྗེའོ། །དེ་བཞིན་གཤེགས་པ་ཐམས་ཅད་ཀྱི་
[49b.3]ཡེ་ཤེས་ཀྱི་རྒྱུ་མཐུན་པ་ལས་བྱུང་བ་ཉིད་ཀྱིས་ན་ཀུན་རྫོབ་ཀྱི་ཚུལ་གྱིས་རྡོ་རྗེ་དེ་ལ་དེ་སྐད་ཅེས་བྱ་སྟེ། དེ་ལ་དམིགས་པའི་ཏིང་ངེ་འཛིན་ལ་ཡང་མིང་དེ་སྐད་ཅེས་བཤད་དོ་ཞེས་བསྟན་པའི་ཕྱིར་རོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་དམ་ཚིག་རྡོ་རྗེ་ཞེས་བྱ་
[49b.4]བའི་ཏིང་ངེ་འཛིན་ལ་སྙོམས་པར་ཞུགས་ནས་ཞེས་བྱ་བ་གསུངས་ཏེ། རྡོ་རྗེ་རྩེ་ལྔ་པ་སྦྱིན་པའི་རྣམ་པར་ཐུགས་རྩེ་གཅིག་ཏུ་མཛད་ཅིས་བྱ་བའི་ཐ་ཚིག་གོ། །རྡོ་རྗེ་དེ་ཇི་ལྟ་བུ་ཞེ་ན། དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ལ་སོགས་པ་གསུངས་ཏེ། དེ་བཞིན་
[49b.5]གཤེགས་པ་ཐམས་ཅད་ཀྱི་ཚུལ་ཁྲིམས་ནི། ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པ། །ཞེས་བྱ་བ་ལ་སོགས་པ་ཕས་ཕམ་པ་བཅུ་བཞི་ལས་ལྡོག་པའི་མཚན་ཉིད་ཅན་ནོ། །དེ་བཞིན་གཤེགས་པ་དང་། རྡོ་རྗེ་སེམས་དཔའ་ལ་སོགས་
[49b.6]པའི་རྣམ་པར་སེམས་རྩེ་གཅིག་པ་ཉིད་ནི་དེ་བཞིན་གཤེགས་པ་ཐམས་ཅད་ཀྱི་ཏིང་ངེ་འཛིན་ཏོ། །སོ་སོར་རྟོག་པའི་ཡེ་ཤེས་ནི་ཤེས་རབ་བོ། །དེས་ལམ་གྱི་ཚུལ་གྱིས་ཉོན་མོངས་པ་ཐམས་ཅད་སྤངས་ཤིང་། དེ་བཞིན་གཤེགས་པ་ཐམས་ཅད་ཀྱི་མཉམ་པ་ཉིད་མངོན་
[49b.7]པར་བྱང་ཆུབ་པ་ནི་རྣམ་པར་གྲོལ་བའོ། །རྡོ་རྗེ་སེམས་དཔའ་ལ་སོགས་པའི་རིགས་ཐམས་ཅད་ཀྱི་དཀྱིལ་འཁོར་གྱི་ཡེ་ཤེས་ནི། རྣམ་པར་གྲོལ་བའི་ཡེ་ཤེས་མཐོང་བའོ། །དེ་ནས་དཀྱིལ་འཁོར་སྤྲུལ་པ་ནི་དམ་པའི་ཆོས་ཀྱི་འཁོར་ལོ་བསྐོར་བའོ། །རྫུ་འཕྲུལ་
[50a]
[50a.1]དང་ཆོ་འཕྲུལ་སྣ་ཚོགས་ཀྱིས་སེམས་ཅན་ཐམས་ཅད་རྣམ་པར་སྦྱོང་བ་ནི་སེམས་ཅན་གྱི་དོན་ནོ། །བཅོས་མའི་ཁྲོ་བོ་ཡང་དག་པར་སྟོན་པ་ནི་ཐབས་ཆེན་པོ་སྟེ། ཐབས་ཆེན་པོའི་ཡེ་ཤེས་ཀྱི་དམ་ཚིག་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་
[50a.2]ཞུགས་སོ་ཞེས་བསྟན་པའི་ཕྱིར་རོ། །དེ་ཉིད་གདུག་པ་ཐམས་ཅད་ཚར་གཅོད་པར་སྦྱོར་བས་སྟོབས་སོ། །རྟ་མཆོག་ལ་སོགས་པའི་གཟུགས་ཅན་དུ་གྱུར་པས་བརྩོན་འགྲུས་སོ། །ཚིག་རེ་རེར་ཐམས་ཅད་བདག་ཡིན་པར་བྱ་བའི་ཡེ་ཤེས་ཆེན་པོའོ། །དེ་ལྟར་ན་དེ་བཞིན་
[50a.3]གཤེགས་པ་ཐམས་ཅད་ཀྱི་ཚུལ་ཁྲིམས་དང་། ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བ་དང་། ཆོས་ཀྱི་འཁོར་ལོ་བསྐོར་བ་དང་། སེམས་ཅན་གྱི་དོན་བྱ་བ་དང་། ཐབས་ཆེན་པོ་དང་། སྟོབས་ཆེན་པོ་དང་། 
[50a.4]བརྩོན་འགྲུས་དང་། ཡེ་ཤེས་ཆེན་པོ་སྟེ། དེ་རྣམས་བསྐྱེད་པའི་རྒྱུར་གྱུར་པས་ན། རྡོ་རྗེ་ནི་དམ་ཚིག་གོ། །དེ་ཅིའི་ཕྱིར་ཞེ་ན། སེམས་ཅན་གྱི་ཁམས་ཞེས་བྱ་བ་ལ་སོགས་པ་གསུངས་ཏེ། སེམས་ཅན་གྱི་ཁམས་མ་ལུས་ཤིང་ལུས་པ་མེད་པ་རྣམས་ཡོངས་སུ་བསྐྱབ་
[50a.5]པ་དང་། ཐམས་ཅད་ཀྱི་དབང་པོར་བྱ་བ་ནི་འཇིག་རྟེན་དང་འཇིག་རྟེན་ལས་འདས་པའོ། །དེ་ཡང་བདེ་བ་ཐམས་ཅད་ནི་འཇིག་རྟེན་དང་འཇིག་རྟེན་ལས་འདས་པ་རྣམས་སོ། །ཡིད་བདེ་བ་ཐམས་ཅད་ནི་དགའ་བ་སྟེ་དེ་དག་ཀྱང་དེ་བཞིན་ནོ། །དེ་རྗེས་སུ་མྱོང་བར་བྱ་བ་ནི་མངོན་
[50a.6]སུམ་དུ་བྱ་བ་སྟེ། དེའི་དོན་དུ་རྗེས་སུ་སྦྱིན་ནོ། །ཇི་སྲིད་ཅེས་བྱ་བའི་སྒྲས་ནི་ས་དང་ཕ་རོལ་ཏུ་ཕྱིན་པ་ལ་སོགས་པ་གཞན་རྣམས་ཀྱང་བསྡུའོ། །དེ་བཞིན་གཤེགས་པ་ཐམས་ཅད་ཀྱི་མཉམ་པ་ཉིད་ནི་མི་བསྐྱོད་པ་ལ་སོགས་པའི་ཐུགས་ཏེ། དེའི་ཡེ་ཤེས་ནི་མངོན་པར་རྟོགས་
[50a.7]པའོ། །མངོན་པར་ཤེས་པ་ནི་ཇི་སྐད་དུ་བཤད་པའི་མངོན་པར་ཤེས་པ་དྲུག་ཉིད་དོ། །ཡ་ཤེས་དང་མངོན་པར་ཤེས་པ་དྲུག་ཉིད་ནི་བླ་ན་མེད་པའི་ཐེག་པ་ཆེན་པོའོ། །དེ་མངོན་པར་རྟོགས་པ་ནི་ཐུགས་སུ་ཆུད་པའོ། །དེ་ཉིད་ནི་གྲུབ་པའི་མཆོག་སྟེ། དངོས་གྲུབ་ཀྱི་
[50b]
[50b.1]མཆོག་གོ། །དེ་ཐོབ་པ་ནི་བརྙེས་པའོ། །དེ་ཉིད་ནི་འབྲས་བུ་སྟེ་དེ་དག་གི་རྒྱུའི་ཕྱིར་དེ་བཞིན་གཤེགས་པ་ཐམས་ཅད་ཀྱི་གྲུབ་པའི་རྡོ་རྗེ་བྱིན་པ་ནི་སྩལ་བའོ། །འདི་སྐད་སྟོན་ཏེ། ཇི་སྲིད་རྡོ་རྗེ་སེམས་དཔའི་ཡེ་ཤེས་དང་མངོན་པར་ཤེས་པ་ཐོབ་པར་བྱ་བའི་ཕྱིར་དེའི་ལག་
[50b.2]པར་བྱིན་ནོ། །བྱང་ཆུབ་སེམས་དཔའ་ཆེན་པོ་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ཀྱི་འཁོར་ལོ་ནི་རྡོ་རྗེ་དབྱིངས་ཀྱི་དུམ་བུར་གསུངས་པའི་དཀྱིལ་འཁོར་རྣམས་ཏེ། འཁོར་ལོ་ནི་དཀྱིལ་འཁོར་ཞེས་གསུངས་པའི་ཕྱིར་རོ། །དེ་སྒྱུར་བའི་
[50b.3]ངང་ཚུལ་འདི་ལ་མངའ་བ་སྟེ། སེམས་ཅན་ཐམས་ཅད་ཀྱི་རྒྱུད་ལ་སྤྲུལ་པ་དང་བྲི་བའི་ཆོགས་ཐུན་མོང་དུ་བྱ་བའི་ཕྱིར་དེའི་ངོ་བོ་ཉིད་ཡིན་པས་ན། དེ་བཞིན་གཤེགས་པ་ཐམས་ཅད་ཀྱི་འཁོར་ལོས་སྒྱུར་བ་ཉིད་དུའོ། །དེ་བཞིན་གཤེགས་པ་ཐམས་ཅད་ཀྱི་འཁོར་ལོས་
[50b.4]སྒྱུར་བ་ཉིད་དུ་བྱ་བ་དེས་ཀྱང་ཅི་ཞིག་མཛད་ཅེ་ན། སངས་རྒྱས་ཐམས་ཅད་ཀྱི་ཞེས་བྱ་བ་ལ་སོགས་པ་གསུངས་ཏེ། རྣམ་པར་སྣང་མཛད་དང་། མི་བསྐྱོད་པ་དང་། རིན་ཆེན་འབྱུང་ལྡན་དང་། འོད་དཔག་ཏུ་མེད་པ་དང་། དོན་ཡོད་གྲུབ་པའི་སྐུ་ནི་སངས་རྒྱས་
[50b.5]ཐམས་ཅད་ཀྱི་སྐུའོ། །དེ་ཉིད་ནི་སེམས་ཅན་ཐམས་ཅད་ཀྱི་བསམ་པ་ཡོངས་སུ་རྫོགས་པའི་རྒྱུར་གྱུར་པས་ན་རིན་པོ་ཆེའོ། །དེ་དང་ལྡན་པའི་དབུ་རྒྱན་ནི་སངས་རྒྱས་ཐམས་ཅད་ཀྱི་སྐུ་རིན་པོ་ཆེའི་དབུ་རྒྱན་ནོ། །དེས་དབང་བསྐུར་བ་ནི་དེ་ལྟ་བུའི་དབུ་རྒྱན། 
[50b.6]དེའི་དབུ་ལ་བཞག་ནས། དར་དཀར་པོ་ཞང་དུ་ཁྲུ་གང་ལ། དཀྱུས་ཁྲུ་ཉི་ཤུ་པ་བཅིངས་པའི་དབང་གིས་དབང་བསྐུར་ནས་རྡོ་རྗེ་དེ་དེའི་ལག་ཏུ་བྱིན་ནོ་ཞེས་བྱ་བ་ལ་གཡོན་པའི་རྡོ་རྗེ་ཁུ་ཚུར་དྲིལ་བུ་དང་བཅས་པ་ནི་གཡོན་པའི་རྡོ་རྗེ་སྟེ། དེ་ཁ་ནང་དུ་བསྟན་པར་
[50b.7]གཡོན་པའི་རྐེད་པའི་ཕྱོགས་སུ་བཀན་ཏེ་བཞག་པ་ནི་གཡོན་པའི་རྡོ་རྗེ་བསྒྱིངས་པའོ། །དེས་བཞུགས་ནས་ཕྱག་གཡས་པ་འདེགས་ཤིང་འཛིན་པར་མཛད་པས་ན་གསོར་བ་ཉིད་ཀྱིས་ཏེ་དེས་རྡོ་རྗེ་དེ་ཞེས་བྱ་བ་གང་བཅོམ་ལྡན་འདས་རྣམ་པར་སྣང་མཛད་ཀྱིས་སྩལ་
[51a]
[51a.1]བ་གང་ཡིན་པ་དེ་ཐུགས་ཀར་བསྟོད་པའི་ཚུལ་གྱིས་ཞེས་བྱ་བ་རང་གི་ཐུགས་ཀའི་གནས་སུ་སོར་མོ་གསུམ་བསྒྲེང་བའི་གུང་མོ་ལ་རྡོ་རྗེ་དེ་ཁ་གྱེན་དུ་བལྟ་བར་འཇོག་པའི་ཚུལ་གྱིས་འཛིན་ཅིང་འཆང་ངོ་། །འདི་ཞེས་བྱ་བ་ཐུགས་ལ་གཞག་པར་མཛད་ནས་འདི་
[51a.2]སྐད་གསུངས་སོ། །སངས་རྒྱས་ཀུན་གྱི་ཞེས་བྱ་བ་ནི་རྣམ་པར་སྣང་མཛད་ལ་སོགས་པའོ། །གྲུབ་པའི་རྡོ་རྗེ་ཞེས་བྱ་བ་ནི་གྲུབ་པའི་ཕྱིར་དང་དངོས་གྲུབ་ཀྱི་རང་བཞིན་ཡིན་པས་སོ། །བླ་ན་མེད་པ་ཞེས་བྱ་བ་ནི། སྟོང་པ་ཉིད་ནི་རྡོ་རྗེར་བཤད། །ཅེས་གསུངས་པའི་ཕྱིར་རོ། ། 
[51a.3]རིགས་ལྔའི་སྟོང་པ་ཉིད་ཀྱི་ཡེ་ཤེས་ཀྱི་ངོ་བོ་ཉིད་ཀྱིས་ནི་ཕུལ་དུ་བྱུང་བ་ཡིན་པས་སོ། །འདི་ཞེས་བྱ་བ་ནི་རྣམ་པར་སྣང་མཛད་ཀྱིས་སྩལ་བ་གང་ཡིན་པའོ། །བདག་སྟེ་ཞེས་བྱ་བ་ནི་རྡོ་རྗེ་གང་ཡིན་པ་དེ་ནི་བདག་ཡིན་པའོ། །བདག་གི་ལག་ཏུ་བྱིན་ཞེས་བྱ་བ་ནི། 
[51a.4]བདག་གི་རང་བཞིན་ཅན་གྱི་རྡོ་རྗེའི་གཟུགས་གང་ཡིན་པ་དེ་བདག་གི་ལག་ཏུ་བྱིན་པའོ། །དེ་ལྟ་ཡིན་པ་དེས་ན་བདག་རྡོ་རྗེ་ལ་ནི་རྡོ་རྗེ་གནས་ཞེས་བྱ་བའོ། །དེ་ལྟར་བཅོམ་ལྡན་འདས་ཀྱིས་དཔལ་རྡོ་རྗེ་སེམས་དཔའི་གདུལ་བྱ་རྣམས་བྱང་ཆུབ་ཀྱི་སེམས་ལ་རབ་ཏུ་གཞག་པའི་དོན་དུ། 
[51a.5]རྡོ་རྗེ་སེམས་དཔའ་བསྐུལ་བའི་ཕྱིར་ཏིང་ངེ་འཛིན་མངོན་དུ་མཛད་པ་དང་། དེའི་ཆེད་དུ་བརྗོད་པའི་ཕྱིར་ཟླ་བའི་དཀྱིལ་འཁོར་དང་། ཡེ་ཤེས་ཀྱི་རྡོ་རྗེ་དང་། རྡོ་རྗེ་ཆེན་པོའི་འོད་ཟེར་གྱིས་དེ་བཞིན་གཤེགས་པ་རྣམས་དང་། སེམས་ཅན་གྱི་དོན་དང་། ཀུན་དུ་བཟང་པོ་དང་། དེའི་ཆེད་དུ། 
[51a.6]བརྗོད་པ་དང་། བཀའ་ནོད་པ་དང་། དབང་བསྐུར་བ་དང་། རྫོགས་པའི་ཆེད་དུ་བརྗོད་པས་བསྐྱེད་པ་དང་། སྤྲོ་བ་དང་། བསྡུ་བ་དང་། གནས་པ་དང་། བརྟན་པར་བསྒོམ་པ་གསུངས་པ་ཡིན་ནོ། །དེ་ལྟར་ཚུལ་འདིས་དཔལ་རྡོ་རྗེ་སེམས་དཔས་འདུལ་བའི་རང་བཞིན་ལ་དེ་བཞིན་
[51a.7]གཤེགས་པ་ཐམས་ཅད་ཀྱི་བྱང་ཆུབ་ཀྱི་སེམས་སུ་གཞག་པ་ཡིན་ནོ། །རྡོ་རྗེ་རྒྱལ་པོས་འགུགས་པ་ཡིན་པས་ན། དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ཏེ། དེ་ནས་བཅོམ་ལྡན་འདས་ཞེས་བྱ་བ་ནི་རྣམ་པར་སྣང་མཛད་དོ། །ཡང་ཞེས་བྱ་བའི་སྒྲ་ནི་གཞན་ཡང་ཞེས་བྱ་
[51b]
[51b.1]བའི་དོན་ཏོ། །བྱང་ཆུབ་སེམས་དཔའ་ཆེན་པོ་གདོན་མི་ཟ་བའི་རྒྱལ་པོ་ཞེས་བྱ་བ་ལ། གདོན་མི་ཟ་བ་ཡང་ཡིན་ལ་རྒྱལ་པོ་ཡང་ཡིན་པས་ན་གདོན་མི་ཟ་བའི་རྒྱལ་པོའོ། །དེ་ཉིད་ནི་བྱང་ཆུབ་སེམས་དཔའ་ཆེན་པོ་སྟེ་བྱང་ཆུབ་ཆེན་པོའི་མཚན་ཉིད་ཅན་གྱི་ཟླ་བའི་དཀྱིལ་
[51b.2]འཁོར་གྱི་སྟེང་ན་རྡོ་རྗེ་རྩེ་ལྔ་པའི་གཟུགས་སུ་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ན་གནས་པར་གང་སྔར་བཤད་པའོ། །གདོན་མི་ཟ་བ་ནི་དོན་ཡོད་པའོ། །དེ་བཞིན་གཤེགས་པ་ཐམས་ཅད་སྤྱན་འདྲེན་པ་རྡོ་རྗེ་རྒྱལ་པོའི་གཟུགས་ཀྱིས་དེ་ཉིད་མཛེས་ཤིང་འབར་བའི་
[51b.3]གདོན་མི་ཟ་བའི་རྒྱལ་པོའོ། །དེའི་དམ་ཚིག་ནི་རྡོ་རྗེ་ལྕགས་ཀྱུ་ལ་སོགས་པའི་གཟུགས་ཐམས་ཅད་ཡང་དག་པར་སྟོན་པའོ། །གང་གི་ཕྱིར་དེ་ལས་བྱུང་བས་ན་ཞེས་བྱ་བ་ལ་སོགས་པ་ནི་སྔ་མ་བཞིན་ནོ། །འདི་སྐད་སྟོན་པ་ཡིན་ཏེ། རྡོ་རྗེ་ལྕགས་ཀྱུ་ལ་སོགས་པའི་གཟུགས་
[51b.4]ཀྱི་རྣམ་པར་སྤྲུལ་པ་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་པའོ། །དེ་བཞིན་གཤེགས་པ་ཐམས་ཅད་སྤྱན་དྲང་བའི་དམ་ཚིག་ཅེས་བྱ་བ་ལ། རྣམ་པར་སྣང་མཛད་ལ་སོགས་པའི་དེ་བཞིན་གཤེགས་པ་ཐམས་ཅད་སྤྱན་དྲང་བ་ནི་སྤྱན་འདྲེན་པའོ། །དེ་
[51b.5]ཉིད་ནི་དམ་ཚིག་སྟེ་རྒྱུའོ། །མིང་དེ་སྐད་ཅེས་བྱ་བའི་དེ་བཞིན་གཤེགས་པ་ཐམས་ཅད་ཀྱི་སྙིང་པོར་གྱུར་པ་དེ་རང་གི་ཐུགས་ཀ་ནས་རང་ཉིད་ཀྱིས་ཕྱུང་བར་གྱུར་པ་ནི་བཛྲ་རཱ་ཛེ་ཞེས་བྱ་བའོ། །དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཞེས་བྱ་བ་ནི། དེ་བཞིན་གཤེགས་
[51b.6]པ་ལྔའི་ཐུགས་ཀ་ནས་སོ། །ཕྱུང་མ་ཐག་པ་ཞེས་བྱ་བ་ནི་སྒྲའི་གཟུགས་སོ། །བཅོམ་ལྡན་འདས་ཕྱག་ན་རྡོ་རྗེ་དེ་ཉིད་ཅེས་བྱ་བ་ནི། གང་སྔར་ཟླ་བའི་དཀྱིལ་འཁོར་ལ་སོགས་པའི་གཟུགས་ཀྱིས་བྱུང་བ་དེ་ཉིད། དེ་ནི་རྡོ་རྗེ་ལྕགས་ཀྱུ་ལྟ་བུར་བྱུང་བར་གྱུར་ནས་ཕྱག་གཉིས་སུ་
[51b.7]གནས་སོ་ཞེས་བྱ་བར་སྦྱོར་རོ། །དེ་བཞིན་གཤེགས་པ་ཐམས་ཅད་ཀྱི་ཀྱུ་ཆེན་པོ་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་ལྕགས་ཀྱུ་ཆེན་པོ་སྟེ། ལྕགས་ཀྱུ་ཚད་མེད་པའི་གཟུགས་སུ་གྱུར་ཅིང་གྲུབ་པ་སྟེ། དེ་བཞིན་གཤེགས་པ་ལྔའི་ཐུགས་ཀ་ནས་བྱུང་ནས། 
[52a]
[52a.1]བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་སུ་བཞུགས་ཏེ་སྔར་བཤད་པའི་རྒྱུད་ཉིད་ཀྱིས་གཅིག་ཏུ་འདྲེས་ནས། རྡོ་རྗེའི་རང་བཞིན་ཅན་གྱི་རྡོ་རྗེ་ལྕགས་ཀྱུ་ཆེན་པོའི་དབྱིབས་སུ་གྱུར་ཅིང་བྱུང་ནས། བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་
[52a.2]ཀ་ནས་ཕྱུང་སྟེ། དེ་ཉིད་ཀྱི་ཕྱག་གཉིས་སུ་གནས་སོ། །དེ་ནས་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་སྤྱན་དྲང་བ་ལ་སོགས་པ་བྱས་ནས་ཐུགས་ཀར་གནས་ཏེ། ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་ནས་ལྕགས་ཀྱུའི་
[52a.3]དབྱིབས་ཆེན་པོ་དེ་ལས་ཞེས་བྱ་བ་ནི་རྣམ་པར་སྣང་མཛད་ཀྱི་ཕྱག་ན་གནས་པ་ནས་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཤིན་ཏུ་ཕྲ་མོ་དང་མཉམ་པའི་དེ་བཞིན་གཤེགས་པའི་སྐུ་རྣམས་ཞེས་བྱ་བ་ནི་རྣམ་པར་སྣང་མཛད་དང་། མི་བསྐྱོད་པ་དང་། རིན་ཆེན་འབྱུང་ལྡན་དང་། 
[52a.4]འོད་དཔག་ཏུ་མེད་པ་དང་། དོན་ཡོད་གྲུབ་པའི་སྐུ་རྣམས་བྱུང་ཞིང་འཐོན་པར་གྱུར་པའོ། །དེས་ཅི་ཞིག་མཛད་ཅེ་ན། དེ་བཞིན་གཤེགས་པ་ཐམས་ཅད་སྤྱན་དྲང་བ་ལ་སོགས་པ་ཞེས་བྱ་བ་གསུངས་ཏེ། དེ་བཞིན་གཤེགས་པ་ཐམས་ཅད་སྤྱན་འདྲེན་པ་ནི་འདིའི་ལས་ཀྱི་
[52a.5]གཙོ་བོ་ཡིན་པར་སྟོན་ལ་དེ་ལ་སོགས་པའི་སངས་རྒྱས་ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་སྤྱན་དྲང་བ་ལ་སོགས་པ་སངས་རྒྱས་ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་རྣམས་སོ། །སོགས་པའི་སྒྲས་ནི་བྱང་ཆུབ་ཏུ་སེམས་བསྐྱེད་
[52a.6]པ་ལ་སོགས་པ་བསྡུས་ཏེ། དེ་རྣམས་བྱས་ནས་སོ། །རྡོ་རྗེ་སེམས་དཔའི་ཏིང་ངེ་འཛིན་ནི་ཤིན་ཏུ་གདོན་མི་ཟ་བའི་རྒྱལ་པོ་ཞེས་བྱ་བ་ལ་ཤིན་ཏུ་གདོན་མི་ཟ་ཞིང་དོན་ཡོད་པའི་དེ་བཞིན་གཤེགས་པ་ཐམས་ཅད་སྤྱན་འདྲེན་པའི་རང་བཞིན། རྡོ་རྗེ་རྒྱལ་པོའི་གཟུགས་སུ་འདི་ལས་
[52a.7]འགྱུར་བས་ན་ཤིན་ཏུ་གདོན་མི་ཟ་བའོ། །དེ་ཉིད་ཀྱིས་ནི་རྒྱལ་པོ་སྟེ། དེའི་ངོ་བོ་ཉིད་ཡིན་པས་ན་རྒྱལ་པོ་དེ་ཉིད་དོ། །དེ་ལྟར་ཤིན་ཏུ་གདོན་མི་ཟ་བའི་རྒྱལ་པོ་ཉིད་དོ། །གང་གི་ཡིན་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ནི་ཞེས་བྱ་བ་སྟེ། སྔར་ནི་རྡོ་རྗེ་སེམས་དཔའི་ཏིང་ངེ་
[52b]
[52b.1]འཛིན་ཏོ། །རྒྱུ་དེ་ལས་དེ་བཞིན་གཤེགས་པའི་སྐུ་དེ་དག་ཐམས་ཅད་གཅིག་ཏུ་གྱུར་པ་ལས་རྡོ་རྗེ་རྒྱལ་པོའི་ལུས་གཅིག་ཏུ་གྱུར་ཏོ། །ཤིན་ཏུ་བརྟན་པའི་ཕྱིར་ཡང་རྡོ་རྗེ་སེམས་དཔའི་ཏིང་ངེ་འཛིན་ཡིན་ཏེ། གང་གིས་རྡོ་རྗེའི་རང་བཞིན་ཁོང་སྟོང་མ་ཡིན་པའོ། །བྱང་ཆུབ་སེམས་
[52b.2]དཔའ་ཆེན་པོ་གདོན་མི་ཟ་བའི་ལུས་སུ་གྱུར་ནས། བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་སུ་ཞུགས་ནས་དེ་ཉིད་དུ་གནས་ཏེ། ཆེད་དུ་བརྗོད་པ་འདི་ཆེད་དུ་བརྗོད་པར་གྱུར་ཏོ། །ཨེ་མའོ་རྡོ་རྗེ་ལས་བྱུང་བ། །ཞེས་བྱ་བ་ལ། ཨེ་མའོ་ཞེས་བྱ་བའི་སྒྲ་ནི་སྔ་མ་བཞིན་ནོ། ། 
[52b.3]རྡོ་རྗེ་ལས་བྱུང་བའི་ལྕགས་ཀྱུ་ཞེས་བྱ་བ་ནི། དེ་བཞིན་གཤེགས་པ་ཐམས་ཅད་ཀྱི་སྐུ་ལས་བྱུང་བས་ན་དེའི་ཕྱིར་རྡོ་རྗེ་ལས་བྱུང་བའོ། །ཡན་ལག་གང་ལས་གཟུང་བ་སྟེ་འདྲེན་པའི་དོན་གྱིས་ནི་ལྕགས་ཀྱུ་སྟེ། འདི་ཡང་དེ་བཞིན་གཤེགས་པ་ཐམས་ཅད་སྤྱན་འདྲེན་པའི་ཚུལ་
[52b.4]གྱིས་ན་ལྕགས་ཀྱུ་དང་འདྲ་བས་ལྕགས་ཀྱུ་ཞེས་སྨོས་པ་ཡིན་ནོ། །ངེས་པའི་རྒྱལ་པོ་བདག་ཅེས་བྱ་བ་སྨོས་པ་ནི། གདོན་མི་ཟ་བའི་རྒྱལ་པོ་ནི་བདག་ཡིན་པའོ། །འདིར་ཅི་ཞིག་ངོ་མཚར་ཆེ་ཞེ་ན། གང་གི་ཕྱིར་ཀུན་དུ་སངས་རྒྱས་ཁྱབ་ཅེས་བྱ་བ་ལ་སོགས་པ་གསུངས་
[52b.5]ཏེ། གང་གི་ཕྱིར་ཏེ་གཏན་ཚིགས་གང་གིས་ན་སྐུ་དང་གསུང་དང་ཐུགས་རྡོ་རྗེ་བདག་མེད་པའི་ཡེ་ཤེས་ཀྱི་མཐུས་ནམ་མཁའི་དབྱིངས་ཐམས་ཅད་དུ་རྟག་ཏུ་བཞུགས་པའི་སངས་རྒྱས་བཅོམ་ལྡན་འདས་གང་ཡིན་པ་དེ་དངོས་གྲུབ་གྲུབ་པའི་ཕྱིར། ཀུན་ནས་སྤྱན་འདྲེན་ཅིང་ཐམས་
[52b.6]ཅད་དུ་ཁྱབ་པ་ལས་འགུགས་པ་འདི་ནི་ངོ་མཚར་ཆེའོ། །འདི་སྐད་སྟོན་ཏེ། བདག་དང་དེ་རྣམས་ཐ་མི་དད་པས་ཐམས་ཅད་དུ་ཁྱབ་པ་ལྟ་བུ་ལས། དེ་བཞིན་གཤེགས་པ་ཐམས་ཅད་སྤྱན་འདྲེན་པ་ཡིན་ནོ་ཞེས་གདུལ་བྱ་རྣམས་ཀྱིས་དེ་ལྟར་མཐོང་གི །དེའི་རང་བཞིན་བདག་དང་ཐ་དད་པ་ནི་
[52b.7]མ་ཡིན་ནོ། །དེ་ནས་བྱང་ཆུབ་སེམས་དཔའ་ཆེན་པོ་ཤིན་ཏུ་གདོན་མི་ཟ་བའི་རྒྱལ་པོའི་སྐུ་ཞེས་བྱ་བ་ནི་གང་གིས་བཤད་མ་ཐག་པའི་ཆེད་དུ་བརྗོད་པ་གསུངས་སོ། །བཅོམ་ལྡན་འདས་ཀྱི་ཐུགས་ཀ་ནས་ཕྱུང་སྟེ་ཞེས་བྱ་བ་ནི་རྣམ་པར་སྣང་མཛད་ཀྱི་ཐུགས་ཀ་ནས་སོ། །དེ་བཞིན་གཤེགས་པ་
[53a]
[53a.1]ཐམས་ཅད་ཀྱི་གཡས་ཕྱོགས་ཀྱི་ཟླ་བའི་དཀྱིལ་འཁོར་ལ་གནས་ནས་ཞེས་བྱ་བ་ནི། བཅོམ་ལྡན་འདས་མི་བསྐྱོད་པའི་གཡས་ལོགས་སུའོ། །ཡང་བཀའ་ནོད་ཅིང་བཞུགས་པར་གྱུར་ཏེ་ཞེས་བྱ་བ་ནི། ཀུན་དུ་བཟང་པོའི་ཚུལ་གྱིས་བཀའ་ནོད་པ་ནི་བྱང་ཆུབ་ཀྱི་
[53a.2]སེམས་ཡོངས་སུ་རྫོགས་པར་བྱ་བའི་ཕྱིར་ཡིན་ལ། དེ་ནས་དེ་བཞིན་གཤེགས་པ་ཐམས་ཅད་སྤྱན་འདྲེན་པའི་ཕྱིར་ཡིན་པས་ཞེས་བྱ་བའི་སྒྲས་སྟོན་ཏོ། །དེ་ནས་ཞེས་བྱ་བ་ལ་སོགས་པ་ལ་དེ་བཞིན་གཤེགས་པ་ཐམས་ཅད་ཅེས་བྱ་བ་རྣམ་པར་སྣང་མཛད་ལ་སོགས་པ་སྤྱན་འདྲེན་པའི་
[53a.3]ཕྱིར་དམ་ཚིག་སྟེ། རྡོ་རྗེ་ལྕགས་ཀྱུའི་སྐུ་ལ་དམིགས་པ་རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་གང་ལ་མིང་དེ་སྐད་ཅེས་བྱ་བ་དེ་ལ་སྙོམས་པར་ཞུགས་ཏེ། རྡོ་རྗེ་ལྕགས་ཀྱུ་སྦྱིན་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །དེས་ཅི་ཞིག་མཛད་ཅེ་ན། དེ་བཞིན་
[53a.4]གཤེགས་པ་ཐམས་ཅད་ཅེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་སྤྱན་འདྲེན་པའི་དམ་ཚིག་རྡོ་རྗེ་ལྕགས་ཀྱུ་དེ་དེའི་ལག་པར་དེ་བཞིན་དུ་བྱིན་ནོ་ཞེས་བྱ་བར་སྦྱར་ཏེ། དེ་བཞིན་གཤེགས་པ་ཐམས་ཅད་སྤྱན་འདྲེན་པའི་དམ་ཚིག་ནི་རྒྱུའོ། །དེ་
[53a.5]ཅིའི་ཕྱིར་ཞེ་ན། སེམས་ཅན་ཐམས་ཅད་ཀྱི་ཁམས་ཞེས་བྱ་བ་ལ་སོགས་པ་གསུངས་ཏེ། སེམས་ཅན་གྱི་ཁམས་མ་ལུས་ཤིང་ལུས་པ་མེད་པའི་སེམས་ཅན་གྱི་ཁམས་ཐམས་ཅད་དོ། །ཐམས་ཅད་འགུགས་པ་དང་ཞེས་བྱ་བ་ནི། །དེ་བཞིན་གཤེགས་པ་ཐམས་ཅད་སྤྱན་
[53a.6]དྲངས་པས་བདེ་བ་དང་ཡིད་བདེ་བ་ཐམས་ཅད་མྱོང་བར་བྱ་བའི་ཕྱིར་རོ། །དེ་བཞིན་གཤེགས་པ་ཐམས་ཅད་འདུ་བའི་བྱིན་གྱི་རླབས་ནི་གཅིག་ཏུ་འདུས་པར་མཛད་པའོ། །དེ་ཉིད་ནི་དམ་པའི་དངོས་གྲུབ་སྟེ་དེའི་ཕྱིར་རོ། །བར་གྱི་ཞེས་བྱ་བའི་སྒྲས་ནི་ས་དང་ཕ་རོལ་ཏུ་ཕྱིན་པ་ལ་སོགས་
[53a.7]པ་བསྡུའོ། །རྡོ་རྗེ་ལྕགས་ཀྱུ་དེ་རྣམས་བྱང་ཆུབ་སེམས་དཔའ་ཆེན་པོ་གདོན་མི་ཟ་བའི་རྒྱལ་པོ་དེའི་ཞེས་བྱ་བ་ནི་སྔར་གྲུབ་པའོ། །ལག་པར་དེ་བཞིན་དུ་བྱིན་ནོ་ཞེས་བྱ་བ་ནི། དེ་བཞིན་གཤེགས་པ་ལྔའི་རིན་པོ་ཆེའི་ཅོད་པན་དང་། དར་དཔྱངས་ཀྱི་དབང་གིས་དབང་བསྐུར་
[53b]
[53b.1]ནས། རྡོ་རྗེ་འགུགས་པ་ཞེས་བྱ་བ། རྡོ་རྗེ་ལྟར་མི་ཕྱེད་པའི་འགུགས་པས་སྤྱན་འདྲེན་པ་འདི་ལ་མངའ་བས་ན་རྡོ་རྗེ་འགུགས་པའོ། །སངས་རྒྱས་ཀུན་གྱི་ཞེས་བྱ་བ་ནི། དེ་བཞིན་གཤེགས་པ་ཐམས་ཅད་ཀྱིའོ། །རྡོ་རྗེའི་ཡེ་ཤེས་ཞེས་བྱ་བ་ནི་སྟོང་པ་ཉིད་ཀྱི་ཡེ་ཤེས་སོ། ། 
[53b.2]དེ་ཉིད་ཀྱིས་ན་བླ་ན་མེད་པ་སྟེ་མཆོག་ཏུ་གྱུར་བའོ། །འདི་ཞེས་བྱ་བ་ནི་བཅོམ་ལྡན་འདས་ལས་རྙེད་པ་གང་ཡིན་པའོ། །ཅིའི་ཕྱིར་བླ་ན་མེད་པ་ཡིན་ཞེ་ན། སངས་རྒྱས་ཀུན་གྱི་དོན་གྲུབ་ཕྱིར། །ཀུན་ནས་སྤྱན་དྲངས་དམ་པའོ། །ཞེས་བྱ་བ་གསུངས་ཏེ། གང་གི་ཕྱིར་སངས་
[53b.3]རྒྱས་ཐམས་ཅད་ཀྱི་དོན་ནི་དེ་བཞིན་གཤེགས་པ་ཐམས་ཅད་སྤྱན་འདྲེན་པས་སེམས་ཅན་གྱི་དོན་གང་ཡིན་པ་དེ་གྲུབ་ཅིང་རྫོགས་པར་གྱུར་ཏེ། དེའི་ཕྱིར་ཀུན་ནས་ཏེ། ཕྱོགས་བཅུ་ནས་སྤྱན་འདྲེན་པ་ཡིན་ལ། དེ་ལྟར་ཀུན་ནས་སྤྱན་དྲངས་པ་ཉིད་ཀྱིས་ན་དམ་པའོ། ། 
[53b.4]བསྐྱེད་པ་དང་། སྤྲོ་བ་དང་། བསྡུ་བ་དང་། གནས་པ་དང་། བརྟན་པར་བསྒོམས་པ་ལ་སོགས་པ་ནི་ཐམས་ཅད་སྔ་མ་བཞིན་དུ་ཤེས་པར་བྱའོ། །དེ་ལྟར་རྡོ་རྗེ་རྒྱལ་པོས་དེ་བཞིན་གཤེགས་པ་ཐམས་ཅད་སྤྱན་དྲངས་ནས། དེ་རྣམས་རྡོ་རྗེ་ཆགས་པས་ཇི་ལྟར་རྗེས་སུ་
[53b.5]མཉེས་པར་བྱ་བ་དེ་བསྟན་པ་ནི། དེ་ནས་ཞེས་བྱ་བ་ལ་སོགས་པ་ཡིན་ཏེ། དེ་ནས་ཞེས་བྱ་བ་ནི་དེ་མ་ཐག་པར་སྟོན་པའི་ཚིག་གོ། །ཡང་ཞེས་བྱ་བ་ནི་རྡོ་རྗེ་རྒྱལ་པོ་ལ་ལྟོས་ནས་ཡང་གི་སྒྲ་སྨོས་པ་ཡིན་ནོ། །བྱང་ཆུབ་སེམས་དཔའ་ཆེན་པོ་བདུད། །ཅེས་བྱ་བ་ནི། །བྱང་ཆུབ་སེམས་
[53b.6]དཔའ་ཆེན་པོ་ལ་རྒྱབ་ཀྱིས་ཕྱོགས་པའི་སེམས་ནི་ཆོས་བདག་མེད་པའི་ཆགས་པས་གསོད་པས་ན་བདུད་དོ། །བྱང་ཆུབ་སེམས་དཔའ་ཆེན་པོ་ཡང་ཡིན་ལ། བདུད་ཀྱང་ཡིན་པས་ན་བྱང་ཆུབ་སེམས་དཔའ་ཆེན་པོ་བདུད་དོ། །དེ་ཉིད་ནི་རྡོ་རྗེ་སེམས་དཔའ་ལྟ་བུའོ། །དེའི་
[53b.7]དམ་ཚིག་ནི་མེ་ཏོག་གི་མཚོན་ཆ་ལ་སོགས་པའི་གཟུགས་སོ། །དེ་གང་ལས་བྱུང་བ་ཞེས་བྱ་བ་ལ་སོགས་པ་ནི་སྔ་མ་བཞིན་ནོ། །དེ་ལ་སྙོམས་པར་ཞུགས་པ་ནི་མེ་ཏོག་གི་མཚོན་ཆ་ལ་སོགས་པའི་གཟུགས་ཀྱི་རྣམ་པར་འཕྲུལ་པ་བསྐྱེད་པའི་རྣམ་པར་ཐུགས་རྩེ་གཅིག་ཏུ་
[54a]
[54a.1]མཛད་དོ་ཞེས་བྱ་བའི་ཐ་ཚིག་གོ། །ཅི་ཞིག་མཛད་ཅེ་ན། དེ་བཞིན་གཤེགས་པ་ཐམས་ཅད་ཅེས་བྱ་བ་ལ་སོགས་པ་གསུངས་ཏེ། སྙིང་པོ་འདི་ཕྱུང་ངོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་མཉེས་པར་བྱེད་པ་ཞེས་པ་ནི་ཡང་དང་
[54a.2]ཡང་དུ་མངོན་དུ་བྱེད་པའོ། །དེའི་དོན་གྱི་དམ་ཚིག་ནི་དེ་བཞིན་གཤེགས་པ་ཐམས་ཅད་མཉེས་པར་བྱེད་པའི་དམ་ཚིག་སྟེ་རྒྱུའོ། །གང་ལ་མིང་དེ་སྐད་ཅེས་བྱ་བའི་དེ་བཞིན་གཤེགས་པ་ཐམས་ཅད་ཀྱི་སྙིང་པོ་གང་ཡིན་པ་དེ་ལ་དེ་སྐད་ཅེས་བྱ་སྟེ། དེ་བཞིན་གཤེགས་པ་
[54a.3]ཐམས་ཅད་ཀྱི་སྙིང་པོ་དེ་རང་གི་ཐུགས་ཀའི་ངེས་པའི་ཡེ་ཤེས་ལས་བྱུང་ངོ་ཞེས་པ། ཕྱུང་བར་གྱུར་པ་ནི་བཛྲ་རཱ་ག་ཞེས་བྱ་བ་ཡིན་ནོ། །དེ་ནས་ཞེས་བྱ་བ་ལ་སོགས་པ་ལ་ཕྱག་གཉིས་སུ་གནས་སོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཐུགས་ལས་ཞེས་
[54a.4]བྱ་བ་ནི། །དེ་བཞིན་གཤེགས་པ་ལྔའི་ཐུགས་ལས་སོ། བཅོམ་ལྡན་འདས་རྡོ་རྗེ་འཛིན་པ་ཉིད་དེ་ཞེས་བྱ་བ་ནི་སེམས་དཔའི་རྡོ་རྗེ་གཟུགས་གང་ཡིན་པ་སྔར་བཤད་པའི་རྡོ་རྗེ་ལྕགས་ཀྱུ་ལ་སོགས་པའི་གཟུགས་སུ་བྱུང་བ་གང་ཡིན་པ་དེ་ཉིད་དོ། །དེ་བཞིན་གཤེགས་པ་ཐམས་
[54a.5]ཅད་ཀྱི་མེ་ཏོག་གི་མངར་གྱུར་ནས་ཞེས་བྱ་བ་ནི་མེ་ཏོག་གི་མདའ་དང་བཅས་པའི་གཞུའི་གཟུགས་སུ་གྱུར་ནས། ཕྱག་གཉིས་སུ་གནས་སོ་ཞེས་བྱ་བའི་བར་དུ་སྔ་མ་བཞིན་ནོ། དེ་ནས་ཞེས་བྱ་བ་ལ་སོགས་པ་ལ་བཅོམ་ལྡན་འདས་ཀྱི་ཐུགས་ལ་གནས་ནས་ཆེད་དུ་བརྗོད་
[54a.6]པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་རྗེས་སུ་མཉེས་པར་བྱ་བ་ལ་སོགས་པ་དང་། སངས་རྒྱས་ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་རྣམས་བྱས་ནས་ཞེས་བྱ་བ་ནི། དེ་བཞིན་གཤེགས་པ་ཐམས་ཅད་རྗེས་སུ་མཉེས་པ་ནི་སྒོམ་པ་སྟེ། 
[54a.7]འདོད་ཆགས་དམ་ཚིག་ཅེས་བཤད་པ། །ཆོས་ཀྱི་འདོད་པ་ཡིད་དུ་འོང་། །དེ་ཡི་ལམ་གྲུབ་རྣལ་འབྱོར་ནི། །རྗེས་སུ་ཆགས་པ་ཞེས་བཤད་དོ། །ཞེས་གསུངས་པ་ཡིན་ནོ། །དེ་ལ་སོགས་པ་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་རྗེས་སུ་མཉེས་པར་བྱ་བ་ལ་སོགས་
[54b]
[54b.1]པ་སྟེ། སོགས་པའི་སྒྲས་ནི་རྡོ་རྗེ་སེམས་དཔའ་ལ་སོགས་པ་བསྡུའོ། །རྡོ་རྗེ་སེམས་དཔའི་ཏིང་ངེ་འཛིན་ནི་ཤིན་ཏུ་བདུད་བྱེད་པ་ཉིད་དང་ཞེས་བྱ་བ་ནི། རབ་ཏུ་བདུད་བྱེད་པས་ན་ཤིན་ཏུ་བདུད་བྱེད་པ་སྟེ། དེའི་ངོ་བོ་ཉིད་ནི་ཤིན་ཏུ་བདུད་བྱེད་པ་ཉིད་དོ། །དེའི་ཕྱིར་ཤིན་ཏུ་བདུད་
[54b.2]བྱེད་པ་ཉིད་ཀྱིས་ནི། །འདི་ནི་རྡོ་རྗེ་སེམས་དཔའི་ཏིང་ངེ་འཛིན་ཡིན་ཏེ། རྡོ་རྗེ་ཆགས་པ་ནི་བྱང་ཆུབ་སེམས་དཔའ་རྣམས་ཀྱི་ཉན་ཐོས་དང་རང་སངས་རྒྱས་ཀྱི་བློ་ཅན་སངས་རྒྱས་ཀྱི་བྱང་ཆུབ་སེམས་ཀྱི་ངོ་བོ་ཆོས་བདག་མེད་པའི་འདོད་ཆགས་ཀྱིས་ཤིན་ཏུ་གསོད་ཅིང་བར་དུ་གཅོད་པར་
[54b.3]བྱེད་པས་ཤིན་ཏུ་བདུད་བྱེད་པ་ཉིད་དེ་དེ་རྫོགས་པར་བྱེད་པའི་སེམས་རྩེ་གཅིག་པ་ནི་ཤིན་ཏུ་བདུད་བྱེད་པའི་རྡོ་རྗེའི་ཏིང་ངེ་འཛིན་ཏོ། །དེ་བས་ན་རྡོ་རྗེ་སེམས་དཔའི་ཏིང་ངེ་འཛིན་གྱིས་ཤིན་ཏུ་བདུད་བྱེད་པ་ལས་ནི་དེ་དེ་བཞིན་གཤེགས་པའི་སྐུ་གཅིག་ཏུ་གྱུར་ནས། ཤེས་པ་བྱང་ཆུབ་
[54b.4]སེམས་དཔའ་ཆེན་པོ་བདུད་ཀྱི་སྐུར་གྱུར་ནས་སོ། །ཤིན་ཏུ་བརྟན་པའི་ཕྱིར་ཞེས་བྱ་བ་ནི་སྔ་མ་བཞིན་ནོ། །གཅིག་ཏུ་འདྲེས་པར་གྱུར་བ་ནི་རྡོ་རྗེའི་རང་བཞིན་ཁོང་སྟོང་མ་ཡིན་པའོ། །བདུད་ཅེས་བྱ་བ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བསྒོམ་པའི་ལམ་གྱི་ཚུལ་
[54b.5]གྱིས་གཟུང་བ་དང་འཛིན་པ་པོའི་རྣམ་པར་རྟོག་པ་གསོད་པས་ན་བདུད་ཅེས་བྱ་སྟེ། སངས་རྒྱས་ཐམས་ཅད་མཉེས་བྱེད་པ། །རྗེས་སུ་ཆགས་པ་ཞེས་བཤད་དོ། །རྡོ་རྗེ་འདོད་པ་འདོད་ཆགས་ཆེ། །རྡོ་རྗེ་ཆགས་པ་ཞེས་བཤད་དོ། །ཞེས་གསུངས་པའི་ཕྱིར་རོ། །ཨེ་མའོ་ཞེས་བྱ་བ་ལ་སོགས་
[54b.6]པ་ལ། ཨེ་མའོ་ཞེས་བྱ་བ་ནི་ངོ་མཚར་ཏོ། །བདག་གི་རང་བཞིན་དག་ཅེས་བྱ་བ་ནི། རང་བཞིན་གྱིས་ཡང་དག་པའི་ལམ་བསྒོམ་པའི་ཚུལ་གྱིས་ཉོན་མོངས་པའི་དྲི་མ་ཐམས་ཅད་དང་བྲལ་བའི་ཕྱིར་དག་པ་སྟེ་རྗེས་སུ་ཆགས་པའི་སྒོམ་པའོ། །གང་གིས་སྒོམ་པ་ཡིན་ཞེ་ན། རང་བྱུང་
[54b.7]བདག་ཅེས་བྱ་བ་གསུངས་ཏེ། སངས་རྒྱས་བཅོམ་ལྡན་འདས་ཀྱི་སྐུ་བསྒོམས་པས་ཞེས་བྱ་བའི་དོན་ཏོ། །འདིར་ཅི་ཞིག་ངོ་མཚར་ཆེ་ཞེ་ན། གང་གི་ཕྱིར། འདོད་ཆགས་བྲལ་རྣམས་དག་བྱའི་ཕྱིར། །ཞེས་གསུངས་ཏེ། འདོད་ཆགས་དང་བྲལ་བ་ནི་ཉོན་མོངས་པ་བག་ཆགས་
[55a]
[55a.1]དང་བཅས་པ་སྤངས་པས་ཁམས་གསུམ་ལ་རྒྱབ་ཀྱིས་ཕྱོགས་ཤིང་དེར་འདོད་ཆགས་དང་བྲལ་བའོ། །སངས་རྒྱས་བཅོམ་ལྡན་འདས་ནི་རྣམ་པར་རྟོག་པ་མི་མདའ་བས་དེ་རྣམས་ལ་འདོད་ཆགས་ཀྱིས་ཞེས་བྱ་བ། ཆོས་ལ་བདག་མེད་པའི་འདོད་
[55a.2]ཆགས་རྒྱུར་གྱུར་པས་སོ། །འདུལ་བར་བྱེད་ཅེས་བྱ་བ་སེམས་ཅན་གྱི་ཁམས་རྣམས་སངས་རྒྱས་ཀྱི་བྱང་ཆུབ་ལ་རབ་ཏུ་འཇོག་པར་བྱེད་པ་འདི་ནི་ངོ་མཚར་ཆེའོ། །གང་འདོད་ཆགས་དང་བྲལ་བ་ཇི་ལྟར་འདོད་ཆགས་ཅན་ཡིན། ཇི་ལྟར་འདོད་ཆགས་ཅན་འདོད་ཆགས་དང 
[55a.3]བྲལ་བར་འགྱུར་ཞེས་བྱ་བ་ནི་མི་མཐུན་པའི་རྒྱན་ནོ། །བཅོམ་ལྡན་འདས་ཀྱི་ཐུགས་ཀ་ནས་ཕྱུང་སྟེ་ཞེས་བྱ་བ་ནི་རྣམ་པར་སྣང་མཛད་ཀྱིའོ། །དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ནི། མི་བསྐྱོད་པའི་གཡོན་ཕྱོགས་སུའོ། །ཡང་བཀའ་ནོད་ཅིང་བཞུགས་
[55a.4]སོ་ཞེས་བྱ་བ་ནི། གདོན་མི་ཟ་བའི་རྒྱལ་པོའི་གཟུགས་ཀྱིས་ནི། དེ་བཞིན་གཤེགས་པ་རྣམས་སྤྱན་འདྲེན་པའི་ཕྱིར་བཀའ་ནོད་པ་ཡིན་ལ། དེ་ལྟ་ནི་དེའི་རྗེས་སུ་མཉེས་པར་བྱ་བའི་ཕྱིར་རོ་ཞེས་བྱ་བ་ནི། ཡང་གི་སྒྲའི་དོན་ཡིན་ནོ། །དེ་ནས་ཞེས་བྱ་བ་ལ་སོགས་པ་ལ་
[55a.5]བཅོམ་ལྡན་འདས་ཀྱིས་རྡོ་རྗེའི་མདའ་དེ་དེའི་ལག་ཏུ་བྱིན་ནོ་ཞེས་བྱ་བར་སྦྱར་རོ། །དེ་དེ་བཞིན་གཤེགས་པ་ཐམས་ཅད་མཉེས་པར་བྱ་བ་ནི་སྔ་མ་བཞིན་ནོ། དེའི་དོན་དུ་བྱིན་གྱིས་བརླབས་པ་ནི། དེའི་རྒྱུ་མདའི་གཟུགས་སུ་དེ་ལ་དམིགས་པ་རྡོ་རྗེ་ལྟར་མི་ཕྱེད་པའི་ཏིང་ངེ་
[55a.6]འཛིན་གང་ལ་མིང་དེ་སྐད་ཅེས་བྱ་བ་དེ་ལ་སྙོམས་པར་ཞུགས་པ་ནི་མངོན་སུམ་དུ་མཛད་པ་སྟེ། རྡོ་རྗེ་མདའི་སྦྱིན་པའི་རྣམ་པར་ཐུགས་རྩེ་གཅིག་ཏུ་མཛད་དོ་ཞེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་བདུད་རྡོ་རྗེའི་དམ་ཚིག་ཅེས་བྱ་བ་ནི། དེ་བཞིན་
[55a.7]གཤེགས་པ་ཐམས་ཅད་ཀྱི་གདུལ་བྱ་དམིགས་པ་ལ་སྤྱོད་པ་དེ་རྣམས་ཀྱི་ཉེ་བར་དམིགས་པ་ལས་ངེས་པར་ཟློག་པར་བྱེད་པ་ནི་གསོད་པ་ཡིན་ལ། དེའི་དོན་ནི་མི་ཕྱེད་པའི་དམ་ཚིག་གི་རྒྱུ་མདའི་གཟུགས་ནི་དེ་བཞིན་གཤེགས་པ་ཐམས་ཅད་ཀྱི་བདུད་ཀྱི་རྡོ་རྗེའི་དམ་ཚིག་གོ། །དེ་
[55b]
[55b.1]ཅིའི་ཕྱིར་བརྩལ་ཞེ་ན། སེམས་ཅན་གྱི་ཁམས་ཞེས་བྱ་བ་ལ་སོགས་པ་གསུངས་ཏེ། སེམས་ཅན་གྱི་ཁམས་མ་ལུས་ཤིང་ལུས་པ་མེད་པ་རྣམས་སངས་རྒྱས་ཀྱི་བྱང་ཆུབ་བསྒོམ་པ་ནི་མགུ་བར་བྱ་བའོ། །དེས་བདེ་བ་དང་ཡིད་བདེ་བ་མྱོང་བར་བྱ་བའི་དོན་དུའོ། །དེ་བཞིན་གཤེགས་
[55b.2]པ་ཐམས་ཅད་ཀྱི་བདུད་ཀྱི་ལས་ཡིན་པས་ན་བདུད་ཀྱི་ལས་ཏེ། སངས་རྒྱས་ཀྱི་བྱང་ཆུབ་ལ་རྗེས་སུ་ཆགས་པའོ། །དེ་ཉིད་ནི་དངོས་གྲུབ་ཀྱི་མཆོག་སྟེ། དེ་ཐོབ་ཅིང་རེག་པར་བྱ་བ་དེ་དག་གི་རྒྱུའི་ཕྱིར་ཏེ། སེམས་ཅན་གྱི་ཁམས་རྣམས་ཀྱི་རྡོ་རྗེ་ཆགས་པའི་ཏིང་ངེ་འཛིན་ཐོབ་པའི་
[55b.3]དོན་དུ་ཞེས་བྱ་བའི་ཐ་ཚིག་གོ། །བར་དུ་ཞེས་བྱ་བའི་སྒྲས་ནི་རྡོ་རྗེ་སེམས་དཔའ་ལ་སོགས་པའི་ཡང་ཞེས་སྟོན་ཏོ། །རྡོ་རྗེའི་མདའ་དེས་དེ་བཞིན་གཤེགས་པ་ཐམས་ཅད་ལ་བདུད་བྱེད་ཅིང་ཞེས་བྱ་བ་ནི་བདག་ཉིད་དང་མཉམ་པར་བྱེད་ཅེས་བྱ་བའི་དོན་ཏོ། །འདི་ཞེས་བྱ་བ་ནི་
[55b.4]གང་བཅོམ་ལྡན་འདས་ཀྱིས་སྩལ་པ་གང་ཡིན་པའོ། །འདི་ཅི་ཞིག་ཡིན་ཞེ་ན། སངས་རྒྱས་ཀུན་གྱི་འདོད་ཆགས་ཀྱི་ཡེ་ཤེས་ཞེས་བྱ་བ་སྟེ། བྱང་ཆུབ་ཀྱི་སེམས་སུ་ངེས་པ་ནི་འདོད་ཆགས་ཀྱི་ཡེ་ཤེས་སོ། །དྲི་མ་མེད་ཅེས་བྱ་བ་ནི་ངེས་པའི་ཚུལ་ཡིན་པ་ཉིད་ཀྱིས་ན་འདོད་
[55b.5]ཆགས་ལ་སོགས་པའི་དྲི་མ་དང་བྲལ་བས་དྲི་མ་མེད་པའོ། །འདིས་ཅི་ཞིག་བྱེད་ཅེ་ན། འདོད་ཆགས་ཀྱིས་ནི་ཆགས་བྲལ་བཅོམ། །ཞེས་བྱ་བ་གསུངས་ཏེ། འདོད་ཆགས་འདིས་སངས་རྒྱས་ཀྱི་བྱང་ཆུབ་ལ་རྒྱབ་ཀྱིས་ཕྱོགས་པའི་སེམས་ཅན་བཅོམ་ནས། བདེ་
[55b.6]བ་ཐམས་ཅད་སྦྱིན་པར་བྱེད། །ཅེས་བྱ་བ། སེམས་ཅན་རྣམས་ལ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རང་བཞིན་ཅན་གྱིས་བདེ་བ་ཐམས་ཅད་ངེས་པར་སྦྱིན་པར་བྱེད་ཅིང་སྩོལ་བར་མཛད་པའོ། །དེ་ལྟར་རྡོ་རྗེ་ཆགས་པས་དེ་བཞིན་གཤེགས་པ་ཐམས་ཅད་
[55b.7]རྗེས་སུ་མཉེས་པར་བྱ་བ་གསུངས་ནས། དེ་ནས་ཞེས་བྱ་བ་ལ་སོགས་པས་རྡོ་རྗེ་ལེགས་པས་དེ་བཞིན་གཤེགས་པ་ཐམས་ཅད་དགྱེས་པར་བྱ་བར་གསུངས་པ་ཡིན་ཏེ། བཅོམ་ལྡན་འདས་ཀྱི་སྙིང་པོ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །ཡང་ཞེས་བྱ་བ་ནི་
[56a]
[56a.1]རྡོ་རྗེ་ཆགས་པ་ལ་ལྟོས་པའོ། །རབ་ཏུ་དགའ་ཞེས་བྱ་བ་ནི་ཡིད་བདེ་བ་སྟེ། ཟག་པ་མེད་པའི་དགའ་བའོ། །དེས་ནི་མཛེས་ཤིང་འབར་བས་ན་རྒྱལ་པོའོ། །བྱང་ཆུབ་སེམས་དཔའ་ཆེན་པོ་རབ་ཏུ་དགའ་བའི་རྒྱལ་པོ་དེ་ཉིད་ནི་རྡོ་རྗེ་སེམས་དཔའི་ཚུལ་
[56a.2]ལོ། །དེའི་དམ་ཚིག་ནི་ལེགས་སོ་ཞེས་བྱ་བ་ལ་སོགས་པའི་ཚུལ་ལོ། །དེ་བྱུང་བ་ནི་སེམས་དཔའ་སྟེ་རྣམ་པར་སྣང་མཛད་ལ་སོགས་པའི་ཐུགས་ཀར་གནས་པའི་སེམས་དཔའ་གང་ལས་སེམས་དཔའི་རྡོ་རྗེར་གྱུར་པ་དེ་བྱིན་གྱིས་བརླབས་པའི་ཕྱིར། རྡོ་རྗེ་ལྟར་མི་ཕྱེད་
[56a.3]པའི་ཏིང་ངེ་འཛིན་གང་ཡིན་པ་དེ་ལ་མིང་དེ་སྐད་ཅེས་བྱ་བ་དེ་ལ་སྙོམས་པར་ཞུགས་ཏེ། དགའ་བའི་ཕྱག་རྒྱ་ལ་སོགས་པའི་རྣམ་པར་འཕྲུལ་པ་རྫོགས་པར་མཛད་པར་ཐུགས་རྩེ་གཅིག་ཏུ་མཛད་དོ་ཞེས་བྱ་བའི་དོན་ཏོ། །དེ་བཞིན་གཤེགས་པ་ཐམས་ཅད་ཀྱི་རབ་ཏུ་
[56a.4]དགའ་བའི་དམ་ཚིག་ཅེས་བྱ་བ་ནི། དེ་བཞིན་གཤེགས་པ་ཐམས་ཅད་ཀྱི་རབ་ཏུ་དགའ་བ་ནི་མགུ་བའོ། །དེའི་དམ་ཚིག་ནི་རྒྱུའོ། །གང་ལ་མིང་དེ་སྐད་ཅེས་བྱ་བའི་དེ་བཞིན་གཤེགས་པའི་སྙིང་པོ་དེ་རང་གི་ཐུགས་ཀ་ནས་ཕྱུང་བར་གྱུར་པ་ནི་བཛྲ་སཱ་དྷུ་ཞེས་བྱ་བ་སྟེ། ལེགས་
[56a.5]སོ་ཞེས་བྱ་བ་ལ་སོགས་པའི་ཚུལ་གང་བཤད་མ་ཐག་པ་དང་ཕྱིས་སྟོན་པ་སྟེ། བཛྲ་སཱ་དྷུ་ཞེས་བྱ་བའི་སྒྲའི་ཚུལ་དུ་ཕྱུང་བར་གྱུར་ཏོ་ཞེས་བྱ་བའི་ཐ་ཚིག་གོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་དེ་ཉིད་རྡོ་རྗེ་དགྱེས་པའི་དབྱིབས་སུ་གྱུར་ཏེ། ཕྱག་གཉིས་
[56a.6]སུ་གནས་སོ་ཞེས་བྱ་བར་སྦྱོར་རོ། །བཛྲ་སཱ་དྷུ་ཞེས་བྱ་བའི་སྒྲ་ནི་དེ་བཞིན་གཤེགས་པ་ཐམས་ཅད་ཀྱི་ཐུགས་ལས་ཕྱུང་མ་ཐག་པ་ཞེས་བྱ་བ་ནི། དེ་བཞིན་གཤེགས་པ་ལྔའི་ཐུགས་ལས་སོ། །བཅོམ་ལྡན་འདས་རྡོ་རྗེ་འཛིན་པ་ནི་ཟླ་བ་དང་རྡོ་རྗེའི་རྣམ་པའོ། །ལེགས་སོ་ཞེས་བྱ་བར་
[56a.7]གྱུར་ནས་ཞེས་བྱ་བ་ནི་མགུ་བའི་ཕྱག་རྒྱའི་གཟུགས་སུ་གྱུར་ནས། བཅོམ་ལྡན་འདས་རྣམ་པར་སྣང་མཛད་ཀྱི་ཕྱག་གཉིས་སུ་གནས་སོ། །དེ་ནས་རྣམ་པར་སྣང་མཛད་ཀྱི་ཕྱག་གཉིས་ན་གནས་པའི་རྡོ་རྗེ་དགྱེས་པའི་དབྱིབས་ཕྱག་རྒྱའི་གཟུགས་ལས་ད་བཞིན་གཤེགས་པའི་སྐུ་རྣམས་
[56b]
[56b.1]བྱུང་ནས་ལེགས་སོ་ཞེས་བྱ་བ་ལ་སོགས་པ་བྱས་ནས། དེ་བཞིན་གཤེགས་པའི་ཐུགས་ལ་གནས་ནས་ཆེད་དུ་བརྗོད་པ་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱིས་ལེགས་སོ་ཞེས་བྱ་བ་ནི་རྡོ་རྗེ་ལེགས་པའོ། །སོགས་པ་ཞེས་བྱ་བའི་སྒྲས་ནི་
[56b.2]རྡོ་རྗེ་སེམས་དཔའ་ལ་སོགས་པ་གཞན་རྣམས་ཀྱི་ཡང་བསྡུས་ཏེ། དེ་ལ་སོགས་པ་བྱས་ནས་སངས་རྒྱས་ཀྱི་སྐུ་དེ་རྣམས་ལས་རྡོ་རྗེ་ལེགས་པའི་སྐུ་གཅིག་པུར་གྱུར་ཏོ། །ཅིའི་ཕྱིར་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ནི་ཤིན་ཏུ་དགའ་བར་བྱེད་པ་ཉིད་དང་ཞེས་བྱ་བ་གསུངས་
[56b.3]ཏེ། ཤིན་ཏུ་རབ་ཏུ་དགའ་ཞིང་ཡིད་བདེ་བ་གང་ཡིན་པ་དེ་ནི་ཤིན་ཏུ་དགའ་བར་བྱ་སྟེ། བྱང་ཆུབ་སེམས་དཔའ་ཆེན་པོ་རབ་ཏུ་དགའ་བའི་རྒྱལ་པོ་སྐྱེད་པར་བྱེད་པའི་རྣམ་པར་མི་རྟོག་པའི་ཡིད་བདེ་བའི་རང་བཞིན་ཉིད་ནི་ཤིན་ཏུ་དགའ་བར་བྱེད་པའོ། །དེའི་ངོ་བོ་ཉིད་ནི་ཤིན་ཏུ་
[56b.4]དགའ་བར་བྱེད་པ་ཉིད་དེ་གང་གི་ངོ་བོ་ཡིན་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ཏེ། རྡོ་རྗེ་སེམས་དཔའ་ནི་འདིར་སྔ་མ་བཞིན་དུ་སེམས་དཔའི་རྡོ་རྗེའོ། །དེ་ཉིད་ནི་ཐམས་ཅད་འབྱིན་པ་ཡིན་པར་ཤེས་པར་བྱའོ། །རབ་ཏུ་དགའ་བའི་རྒྱལ་པོའི་སྐུར་གྱུར་པ་གཅིག་པུ་
[56b.5]ནི་སྟོང་པ་ཉིད་ཀྱིས་ན་རབ་ཏུ་བརྟན་པའི་ཕྱིར་རོ། །དེ་བས་ན་འདྲེས་ཤིང་སྲ་བར་གྱུར་པ་སྟེ། རབ་ཏུ་དགའ་བའི་རྒྱལ་པོ་ནི་རྡོ་རྗེའི་རང་བཞིན་ནོ། །ཨེ་མའོ་ཐམས་ཅད་མཁྱེན་ཀུན་གྱི། །ཞེས་བྱ་བ་ནི་ཐམས་ཅད་མཁྱེན་པ་སྟེ་སངས་རྒྱས་རྣམས་ཀྱིའོ། །ལེགས་སྦྱིན་ནང་
[56b.6]ན་བདག་མཆོག་པས། །ཞེས་བྱ་བ་ནི་མ་ཚང་བ་མེད་པ་ཀུན་གྱིས་ལེགས་པར་སྦྱིན་པ་ཉིད་ནི་བདག་ཉིད་ཡིན་ཏེ། རྣམ་པར་རྟོག་པ་མེད་དུ་ཟིན་ཀྱང་སྔོན་གྱི་འཕེན་པའི་ཤུགས་ཀྱིས་ཕྱོགས་བཅུའི་སེམས་ཅན་ཐམས་ཅད་མགུ་བར་བྱེད་པ་ཡིན་པའི་ཕྱིར་རོ། །ཅི་ཞིག་ངོ་མཚར་ཆེ་ཞེ་ན། 
[56b.7]རྣམ་རྟོག་བྲལ་བ་དེ་དག་གིས། །ངེས་པར་དགྱེས་པ་བསྐྱེད་པ་ཡིན། །ཞེས་གསུངས་ཏེ། གང་གི་ཕྱིར་རྣམ་རྟོག་དང་བྲལ་ཞིང་རྣམ་པར་མི་རྟོག་པའི་ཡེ་ཤེས་ཀྱི་རང་བཞིན་གྱི་སངས་རྒྱས་རྣམས་ཀྱང་ངེས་པར་དགྱེས་པ་སྟེ། དགའ་བ་བསྐྱེད་པར་ནུས་པ་འདི་ནི་ངོ་མཚར་ཏོ། ། 
[57a]
[57a.1]འདི་སྐད་སྟོན་ཏེ། སངས་རྒྱས་རྣམས་ཀྱི་སྔོན་གྱི་འཕེན་པའི་ཤུགས་ཀྱིས་ཟད་པ་མེད་པའི་མགུ་བའི་ངོ་བོ་ནི་བདག་ཡིན་ཏེ། བདག་གིས་དེ་རྣམས་རྣམ་པར་མི་རྟོག་པའི་རང་བཞིན་གྱིས་དགྱེས་པ་བསྐྱེད་དོ་ཞེས་བྱ་བ་འདི་གདུལ་བྱ་རྣམས་ཀྱིས་དེ་ལྟར་མཐོང་
[57a.2]བ་ཡིན་ནོ། །དེ་ནས་ཞེས་བྱ་བ་ལ་སོགས་པ་ལ་བཀའ་ནོད་ཅིང་བཞུགས་པར་གྱུར་ཏོ་ཞེས་བྱ་བར་སྦྱར་རོ། །དེ་ནས་བྱང་ཆུབ་སེམས་དཔའ་ཆེན་པོ་རབ་ཏུ་དགའ་བའི་རྒྱལ་པོའི་སྐུ་དེ་ཞེས་བྱ་བ་ནི་གང་གིས་འདས་མ་ཐག་པའི་ཆེད་དུ་བརྗོད་པ་གསུངས་སོ། །དེ་བཞིན་གཤེགས་པ་
[57a.3]ཐམས་ཅད་ཀྱི་རྒྱབ་ན་ཟླ་བའི་དཀྱིལ་འཁོར་ལ་གནས་པར་གྱུར་ནས་ཞེས་བྱ་བ་ནི་བཅོམ་ལྡན་འདས་མི་བསྐྱོད་པའི་རྒྱབ་ནའོ། །ཡང་བཀའ་ནོད་ཅིང་བཞུགས་པར་གྱུར་ཏོ་ཞེས་བྱ་བ་ནི་སྔར་ནི་རྡོ་རྗེ་ཆགས་པའི་གཟུགས་ཀྱིས་རྗེས་སུ་མཉེས་པར་བྱ་བའི་ཕྱིར་བཀའ་ནོད་པ་ཡིན་ལ་ད་ལྟར་
[57a.4]ནི་དེ་བཞིན་གཤེགས་པ་ཐམས་ཅད་ཀྱི་དགྱེས་པ་བསྐྱེད་པར་བྱ་བའི་ཕྱིར་ཡིན་ནོ་ཞེས་བྱ་བ་ནི་ཡང་གི་སྒྲའི་དོན་ཡིན་ནོ། །དེ་ནས་ཞེས་བྱ་བ་ལ་སོགས་པ་ལ་རྡོ་རྗེ་དགྱེས་པ་དེའི་ལག་པ་གཉིས་སུ་དེ་བཞིན་དུ་སྦྱིན་ནོ་ཞེས་བྱ་བར་སྦྱོར་རོ། །དེ་བཞིན་གཤེགས་པ་ཐམས་ཅད་མཉེས་
[57a.5]པར་བྱེད་པའི་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ཀྱི་མཉེས་པར་བྱེད་པ་ནི་དགྱེས་པ་བསྐྱེད་པ་སྟེ་དོན་དེས་ནི་རྡོ་རྗེ་དགྱེས་པའི་ཕྱག་རྒྱ་ལ་དེ་སྐད་ཅེས་བྱའོ། །དེ་ལ་དམིགས་པའི་ཏིང་ངེ་འཛིན་ནི་རྡོ་རྗེ་ལྟར་མི་ཕྱེད་པས་མིང་དེ་སྐད་ཅེས་བྱ་སྟེ། དེ་ལ་
[57a.6]སྙོམས་པར་འཇུག་པ་ནི་རྡོ་རྗེ་མགུ་བ་སྦྱིན་པའི་རྣམ་པར་ཐུགས་གཅིག་ཏུ་མཛད་ཅེས་བྱ་བའི་དོན་ཏོ། །དེ་བཞིན་གཤེགས་པ་ཐམས་ཅད་ཀྱི་རབ་ཏུ་དགྱེས་པ་བླ་ན་མེད་པ་ནི་ཟག་པ་མེད་པའི་དགའ་བའོ། །དེའི་ཡེ་ཤེས་ནི་མངོན་སུམ་དུ་བྱས་པ་ཡིན་པས་དེ་བཞིན་གཤེགས་པ་
[57a.7]ཐམས་ཅད་ཀྱི་རབ་ཏུ་དགྱེས་པ་བླ་ན་མེད་པའི་ཡེ་ཤེས་སོ། །དེའི་དམ་ཚིག་ནི་བསྐྱེད་པའི་རྒྱུ་དགྱེས་པའི་རྡོ་རྗེའི་ཕྱག་རྒྱའོ། །སེམས་ཅན་གྱི་ཁམས་མ་ལུས་ཤིང་ལུས་པ་མེད་པ་ཐམས་ཅད་མགུ་བར་བྱས་པས་བདེ་བ་དང་ཡིད་བདེ་བ་ཐམས་ཅད་མྱོང་བར་བྱ་བ་ནི་མངོན་སུམ་དུ་བྱ་
[57b]
[57b.1]བ་སྟེ་དེའི་དོན་དུ་དགྱེས་པའི་ཕྱག་རྒྱ་བྱིན་པ་ཡིན་ནོ། །དེ་བཞིན་གཤེགས་པ་ཐམས་ཅད་ཀྱི་དགྱེས་པའི་རོ་བླ་ན་མེད་པ་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ཀྱི་ཟག་པ་མེད་པའི་ཡེ་ཤེས་དགྱེས་པ་ནི། དེ་བཞིན་གཤེགས་པ་ཐམས་ཅད་ཀྱི་དགྱེས་པ་བླ་ན་
[57b.2]མེད་པ་སྟེ་ཡིད་བདེ་བ་ཡིན་ལ། དེའི་རོ་ནི་དགྱེས་པའི་ཉམས་སོ། །དེ་ཉིད་ནི་དངོས་གྲུབ་ཀྱི་དམ་པ་སྟེ་ཐོབ་པ་ཉིད་འབྲས་བུ་ཡིན་ཏེ་དེའི་ཕྱིར། རྡོ་རྗེ་ལེགས་པ་ཉིད་ཐོབ་པའི་ཕྱིར་རོ། །བར་དུ་ཞེས་བྱ་བའི་སྒྲས་ནི་ས་དང་ཕ་རོལ་ཏུ་ཕྱིན་པ་ལ་སོགས་པ་མ་གསུངས་པ་རྣམས་ཀྱང་བསྡུའོ། ། 
[57b.3]རབ་ཏུ་དགའ་བའི་རྒྱལ་པོ་དེའི་ཞེས་བྱ་བ་ནི་རབ་ཏུ་དགའ་བས་འབར་བར་བྱ་བའི་ཕྱིར་རོ། །དེ་བཞིན་དུ་སངས་རྒྱས་ལྔའི་དབུ་རྒྱན་དང་དར་དཔྱངས་ཀྱི་དབང་གིས་དབང་བསྐུར་ནས་རྡོ་རྗེ་དགྱེས་པ་ཞེས་བྱ་བ་མི་ཕྱེད་པའི་དགའ་བ་མངའ་བས་ན་རྡོ་རྗེ་དགྱེས་པའོ། །དེ་བཞིན་གཤེགས་པ་
[57b.4]ཐམས་ཅད་རབ་ཏུ་དགྱེས་པར་བྱེད་པའི་རང་བཞིན་དུ་བྱེད་ཅིང་ཆེད་དུ་བརྗོད་པ་འདི་གསུངས་པ་ཡིན་ཏེ། སངས་རྒྱས་ཀུན་གྱི་ཞེས་བྱ་བ་ནི། བཅོམ་ལྡན་འདས་ཀྱི་ཐད་ནས་བདག་གིས་རྙེད་པ་གང་ཡིན་པ་འདིའོ། །ཅི་ཞིག་ལས་ཅན་ཞེ་ན། ལེགས་པ་སྦྱིན་པ་རབ་ཏུ་འཇུག་བྱེད་པས། ། 
[57b.5]ཞེས་བྱ་བ་སྨོས་ཏེ། དགའ་བ་བསྐྱེད་པའོ། །དེ་བས་ན་རྡོ་རྗེ་ཐམས་ཅད་དགྱེས་པར་བྱེད་ཅེས་བྱ་བ་སྟེ་མི་ཕྱེད་པའོ། །ལྷ་རྫས་ཞེས་བྱ་བ་ནི་ལྷ་རྣམས་ཀྱི་ཡིན་པས་ན་ལྷ་རྫས་ཏེ། དེ་བཞིན་གཤེགས་པ་ཐམས་ཅད་ཀྱི་རང་བཞིན་ཅན་གྱི་ལྷ་རྣམས་ཀྱི་ཡིན་གྱི་གཞན་གྱིས་ནི་མ་ཡིན་ནོ། ། 
[57b.6]དགྱེས་པ་སྤེལ་བའོ་ཞེས་བྱ་བ་ནི་ཟག་པ་མེད་པའི་ཡིད་བདེ་བའི་རྒྱུ་མངོན་པར་འཕེལ་བར་བྱེད་པའོ། །དེ་ལྟར་ན་རྡོ་རྗེ་ལེགས་པས་དེ་བཞིན་གཤེགས་པ་ཐམས་ཅད་ལེགས་སོ་ཞེས་བྱ་བས་མཉེས་པར་བྱེད་པ་ཡིན་ནོ། །བྱང་ཆུབ་ཀྱི་སེམས་ཆེན་པོ་དང་ཞེས་བྱ་བ་ནི་མི་བསྐྱོད་པའི་ཐུགས་
[57b.7]ཏེ། དེ་ལས་བྱུང་བའི་རྡོ་རྗེ་སེམས་དཔའ་ཡང་དབྱེར་མེད་པའི་ཉེ་བར་གདགས་པས་བྱང་ཆུབ་ཀྱི་སེམས་ཆེན་པོ་ཞེས་བཤད་དོ། །དེ་བཞིན་གཤེགས་པ་ཐམས་ཅད་སྤྱན་འདྲེན་པའི་དམ་ཚིག་དང་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་སྤྱན་འདྲེན་པ་ནི་སྤྱན་དྲངས་པའོ། །དེའི་དམ་ཚིག་
[58a]
[58a.1]ནི་རྒྱུ་སྟེ་བཅོམ་ལྡན་འདས་རྡོ་རྗེ་རྒྱལ་པོའོ། །དེ་བཞིན་གཤེགས་པ་ཐམས་ཅད་མཉེས་པར་བྱེད་པའི་ཡེ་ཤེས་ནི་དེ་བཞིན་གཤེགས་པ་ཐམས་ཅད་མཉེས་པར་བྱེད་པའི་དོན་གྱི་ཡེ་ཤེས་ཏེ་རྡོ་རྗེ་ཆགས་པའོ། །དགྱེས་པ་ཆེན་པོ་ནི་དགྱེས་པ་ཆེ་བ་སྟེ། རྡོ་རྗེ་
[58a.2]ལེགས་པའོ། །འདི་ནི་སྡོམ་པ་གསུངས་པ་ཡིན་ནོ། །དེ་བཞིན་གཤེགས་པ་ཐམས་ཅད་ཀྱི་དམ་ཚིག་ཆེན་པོའི་སེམས་དཔའོ་ཞེས་བྱ་བ་ནི་མི་བསྐྱོད་པ་ལ་སོགས་པའི་ཚུལ་ཅན་གྱི་དེ་བཞིན་གཤེགས་པ་ཐམས་ཅད་ཀྱི་དམ་ཚིག་ཆེན་པོའི་སེམས་དཔའ་ཡིན་པས་ན་དམ་ཚིག་
[58a.3]ཆེན་པོའི་སེམས་དཔའ་སྟེ། དེ་རྣམས་ལས་སྐྱེས་པ་ཡིན་པའི་ཕྱིར་རོ། །དེ་ཡང་ཐོག་མ་དང་ཐ་མ་མེད་པའི་དམ་ཚིག་ཆེན་པོའི་ཆོས་ཀྱི་དབྱིངས་ཀྱི་རང་བཞིན་གྱི་སེམས་དཔའ་ནི་དམ་ཚིག་ཆེན་པོའི་སེམས་དཔའ་སྟེ། གཟུགས་སྟོང་པའོ། །སྟོང་པ་ཉིད་གཟུགས་སོ་ཞེས་
[58a.4]གསུངས་པའི་ཕྱིར་རོ། །གཞན་དུ་ཡང་བཤད་པར་བྱ་སྟེ། བྱང་ཆུབ་ཀྱི་མཚན་ཉིད་ཅན་གྱི་སེམས་བསྐྱེད་པ་ནི། མི་བསྐྱོད་པའི་རང་བཞིན་ཡིན་ནོ། །དེ་ཡང་བརྟགས་པ་ལས་ལྡོག་པའི་དབྱེ་བས་རྣམ་པ་བཞིའོ། །དེ་ལ་དབྱེ་བ་ནི་འདི་ཡིན་ཏེ། རྣམ་པར་རྟོག་པ་ཐམས་ཅད་
[58a.5]ཀྱིས་མི་གཡོ་བའི་མི་བསྐྱོད་པའི་ཐུགས་ཏེ་དེ་ཉིད་རྣམ་པར་རྟོག་པའི་ཆུ་བོ་ལས་གྲོལ་བར་བྱེད་པས་གྲོལ་བའི་སེམས་སོ། །གྲོལ་བར་བྱེད་པ་ཉིད་ཀྱིས་གྲོལ་བར་བྱེད་པས་ན་དེའི་ཕྱིར་གྲོལ་བའི་སེམས་སོ། །རྣམ་པར་རྟོག་པ་མེད་པས་ནི་དབུགས་འབྱིན་པའི་ངོ་བོ་སྟེ། དབུགས་
[58a.6]འབྱིན་པའི་ཚུལ་དེ་ཉིད་ཀྱིས་མཆོག་ཏུ་ཡིད་བདེ་བ་ཐོབ་པ་མྱ་ངན་ལས་འདས་པའི་ཚུལ་ཐམས་ཅད་ནི་རྡོ་རྗེ་སེམས་དཔའ་དང་། རྡོ་རྗེ་རྒྱལ་པོ་དང་། རྡོ་རྗེ་ཆགས་པ་དང་། རྡོ་རྗེ་ལེགས་པའི་ཚུལ་ཡིན་པར་བཤད་དོ། །དེ་བས་ན་འདི་དག་ཉིད་ལ་དམ་ཚིག་ཆེན་པོའི་སེམས་དཔའ་
[58a.7]ཞེས་བཤད་དེ། བྱང་ཆུབ་ཆེན་པོར་སེམས་བསྐྱེད་པ་ལས་བྱུང་བའི་ཕྱིར་རོ། །དེ་ཡང་དམ་ཚིག་ཀྱང་ཡིན་ལ་ཆེན་པོ་ཡང་ཡིན་པས་ན་དམ་ཚིག་ཆེན་པོ་ཞེས་བཤད་དོ། །དམ་ཚིག་ཆེན་པོ་ཞེས་སུ་ཞིག་ལ་བཤད་ཅེ་ན། ཐོག་མཐའ་མེད་པའི་སེམས་དཔའ་ནི་རྡོ་རྗེ་སེམས་དཔའ་
[58b]
[58b.1]ཞེས་གསུངས་པས་ཆོས་བདག་མེད་པའི་ཚུལ་གྱིས་ཐམས་ཅད་དུ་ཁྱབ་པས། དེའི་ཕྱིར་དམ་ཚིག་ཆེན་པོའོ། །གཞན་ཡང་། བྱང་ཆུབ་སེམས་བཟང་གང་ཡིན་ཏེ། །རྡོ་རྗེ་སེམས་དཔའ་ཡང་དག་འབྱུང་། །བསྡུ་བའི་དངོས་པོ་བཞི་རྣམས་ན། །རྡོ་རྗེ་རྒྱལ་པོར་དེ་བྱུང་ངོ་། །སེམས་
[58b.2]ཅན་སྨིན་བྱེད་འདི་ཆགས་པ། །ཡང་དག་བྱང་ཆུབ་སྤྱོད་ལེགས་པ། །དམ་ཚིག་ཆེ་སེམས་ཞེས་བྱ་བ། །བྱང་ཆུབ་སེམས་ལས་ཡང་དག་བྱུང་། །ཞེས་བཤད་པ་ཡིན་ནོ། །དེ་ལྟར་རྡོ་རྗེ་ལེགས་པའི་ཚུལ་གྱིས་སེམས་ཅན་ཡང་དག་པའི་བྱང་ཆུབ་ཀྱི་སྤྱོད་པས་དྲི་མ་ཐམས་ཅད་དང་
[58b.3]བྲལ་བར་གྱུར་ནས། དབང་བསྐུར་བར་བྱའོ་ཞེས་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ཏེ། ཡང་བཅོམ་ལྡན་འདས་ཀྱིས་དེ་བཞིན་གཤེགས་པ་ཐམས་ཅད་ཀྱི་སྙིང་པོ་རང་གི་ཐུགས་ཀ་ནས་བྱུང་ངོ་ཞེས་བྱ་བར་སྦྱར་རོ། །ལེགས་སོ་ཞེས་བྱ་
[58b.4]བའི་ཚུལ་ལ་ལྟོས་ན་ཡང་ཞེས་བྱ་བའི་སྒྲ་སྨོས་སོ། །ནམ་མཁའ་ནི་མཉམ་པ་ཉིད་ཀྱི་ཡེ་ཤེས་སོ། །སྙིང་པོ་ནི་བསྐྱེད་པའི་གནས་ཏེ་དེ་ལྟ་བུའི་སེམས་དཔའི་རྡོ་རྗེ་གང་ལ་མངའ་བ་དེ་ནི་ནམ་མཁའི་སྙིང་པོའོ། །དེའི་དམ་ཚིག་ནི་ནམ་མཁའ་ཐམས་ཅད་ཀྱི་ཟེར་ལ་སོགས་པའི་
[58b.5]ཚུལ་ལོ། །དེ་བྱུང་བ་ནི་སེམས་དཔའི་རྡོ་རྗེ་གང་ལས་རིན་པོ་ཆེ་ལྟ་བུར་གྱུར་པའོ། །དེ་བྱིན་གྱིས་བརླབས་པ་ནི་བརྟན་པར་བྱ་བའི་ཕྱིར་སྤྲུལ་པའི་དོན་རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་ལ་མིང་དེ་སྐད་ཅེས་བྱ་བའི་ཚུལ་ཉིད་ཀྱི་ཏིང་ངེ་འཛིན་ལ་སྙོམས་པར་ཞུགས་པ་སྟེ། བྱང་ཆུབ་
[58b.6]སེམས་དཔའ་ཆེན་པོ་ནམ་མཁའི་སྙིང་པོའི་འོད་ཟེར་ལ་སོགས་པས་སྤྲུལ་པ་རྣམས་བསྐྱེད་པའི་རྣམ་པར་ཐུགས་རྩེ་གཅིག་པར་མཛད་ཅེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་དབང་བསྐུར་བའི་དམ་ཚིག་ཅེས་བྱ་བ་ལ། དེ་བཞིན་གཤེགས་པ་ཐམས་ཅད་
[58b.7]ཀྱི་དབང་བསྐུར་བ་ནི་ནམ་མཁའི་སྙིང་པོའོ། །དེ་ཉིད་ནི་འདའ་བར་མི་བྱ་བ་ཡིན་པས་ན་དམ་ཚིག་སྟེ། དེ་ལས་བྱུང་བ་ཉིད་ཀྱིས་ན་མིང་དེ་སྐད་ཅེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་ཐུགས་ལས་ཞེས་བྱ་བ་ན་དེའི་རང་གི་ཐུགས་ཀ་ནས་བྱུང་བར་གྱུར་པ་ན། 
[59a]
[59a.1]བཛྲ་རཏྣ་ཞེས་བྱ་བ་ཡིན་ནོ། །དེ་ནས་ཞེས་བྱ་བ་ལ་སོགས་པ་ལ། དེ་ཉིད་བཅོམ་ལྡན་འདས་ནམ་མཁའ་ཐམས་ཅད་ཀྱི་འོད་ཟེར་དུ་གྱུར་ནས་བྱུང་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཐུགས་ལས་ཞེས་བྱ་བ་ནི་རྣམ་པར་སྣང་མཛད་ལ་
[59a.2]སོགས་པ་དེ་བཞིན་གཤེགས་པ་ལྔའི་ཐུགས་ལས་སོ། །བྱུང་མ་ཐག་པ་ཞེས་བྱ་བ་ནི། །བཛྲ་རཏྣ་ཞེས་བྱ་བའི་སྒྲའི་ཚུལ་བྱུང་མ་ཐག་ཏུའོ། །ཐམས་ཅད་ནམ་མཁའ་དང་མཉམ་པ་ཞེས་བྱ་བ་ནི་ཐམས་ཅད་ཀྱང་ཡིན་ལ་ནམ་མཁའ་ཡང་ཡིན་པས་ན་ཐམས་ཅད་ནམ་མཁའོ། །དེའི་
[59a.3]མཉམ་པ་ཉིད་ནི་ཕྱོགས་བཅུ་ཐམས་ཅད་མེད་པར་བསྒོམ་པ་དང་། དོན་དམ་པར་ནི་རིན་པོ་ཆེའི་རིགས་སྒོམ་པའོ། །དེའི་ཡེ་ཤེས་ནི་ནམ་མཁའ་ཐམས་ཅད་དང་མཉམ་པ་ཉིད་ཀྱི་ཡེ་ཤེས་སོ། །དེ་གང་གིས་ཤིན་ཏུ་རྟོགས་པ་དེ་ལ་དེ་སྐད་ཅེས་བྱ་སྟེ། དེའི་ངོ་བོ་ཉིད་ཡིན་པའི་ཕྱིར་
[59a.4]ཤིན་ཏུ་རྟོགས་པ་ཡིན་པའི་ཕྱིར་ཞེས་བྱའོ། །དེ་སུ་ཞིག་ཡི་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ཞེས་གང་གསུངས་པ་ཡིན་ཏེ། ནམ་མཁའི་འོད་ཟེར་སྐྱེད་པར་བྱེད་པར་སེམས་རྩེ་གཅིག་པ་ཉིད་ནི་རྡོ་རྗེ་སེམས་དཔའི་ཏིང་ངེ་འཛིན་ཏོ། །བཅོམ་ལྡན་འདས་རྡོ་རྗེ་འཛིན་པ་
[59a.5]དེ་ཉིད་དེ་ཞེས་བྱ་བ་ནི་སེམས་དཔའི་རྡོ་རྗེའི་རང་བཞིན་ནོ། །ནམ་མཁའ་ཐམས་ཅད་ཀྱི་འོད་ཟེར་དུ་གྱུར་ནས་བྱུང་ངོ་ཞེས་བྱ་བ་ལ། ནམ་མཁའ་ཐམས་ཅད་ཀྱི་འོད་ཟེར་ནི། སྔོན་པོ་དང་། དམར་པོ་དང་། སེར་པོ་དང་། ཤེལ་གྱི་མདོག་ཅན་ནི་ནམ་མཁའ་ཐམས་ཅད་ཀྱི་འོད་ཟེར་ཏེ། 
[59a.6]རིའི་རྒྱལ་པོ་རི་རབ་ཀྱི་གྲགས་པ་ཉིད་བཤད་པ་ཡིན་ནོ། །རིན་པོ་ཆེ་སྣ་བཞིའི་རང་བཞིན་དེའི་འོད་ཟེར་གྱིས་ཁྱབ་པ་ཡིན་ཏེ། འདི་ལྟ་སྟེ། འཛམ་བུའི་གླིང་འདི་ནི་ནམ་མཁའ་གཅིག་ཏུ་སྔོ་བར་སྣང་ངོ་། །དེ་བཞིན་དུ་ཤར་གྱི་ལུས་འཕགས་པོ་ནི་ཤེལ་གྱི་མདོག་ཅན་ནོ་ཞེས་བྱ་བའི་
[59a.7]བར་དུའོ། །ནམ་མཁའ་ཐམས་ཅད་ཀྱི་འོད་ཟེར་དེ་དག་གིས་འཇིག་རྟེན་གྱི་ཁམས་ཐམས་ཅད་སྣང་བར་བྱས་པ་ནི་གསལ་བར་བྱས་པའོ། །ཐམས་ཅད་ནམ་མཁའི་དབྱིངས་ལྟ་བུ་ནི་ནམ་མཁའི་འོད་ཟེར་གྱི་རང་བཞིན་ནོ། །གྱུར་པ་ནི་གྲུབ་པའོ། །དེ་ནས་ཞེས་བྱ་བ་ལ་སོགས་པ་
[59b]
[59b.1]ལ། ནམ་མཁའི་ཁམས་ཐམས་ཅད་ཀྱི་འོད་ཟེར་གྱི་ཚོགས་བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་སུ་ཞུགས་ནས་རྡོ་རྗེ་རིན་པོ་ཆེའི་དབྱིབས་སུ་གྱུར་ནས་བཅོམ་ལྡན་འདས་ཀྱི་ཕྱག་གཉིས་སུ་གནས་སོ་ཞེས་བྱ་བར་སྦྱར་རོ། །རྒྱུ་གང་གིས་ཤེ་ན། རྡོ་རྗེ་སེམས་དཔའི་
[59b.2]ཏིང་ངེ་འཛིན་ཤིན་ཏུ་བསྒོམས་པའི་ཕྱིར་ཞེས་བྱ་བ་གསུངས་ཏེ། ཤིན་ཏུ་ཡོངས་སུ་བསྒོམས་པས་ན་ཤིན་ཏུ་བསྒོམས་པ་སྟེ། དེ་བས་ན་ཤིན་ཏུ་བསྒོམས་པར་གྱུར་པ་ཉིད་ཀྱི་ཕྱིར་རོ། །སུ་ཞིག་གི་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ཞེས་བྱ་བ་སྟེ་ནམ་མཁའི་ཁམས་ཐམས་
[59b.3]ཅད་ཀྱི་འོད་ཟེར་བསྡུས་པའི་ཚུལ་གྱིས་རྡོ་རྗེ་རིན་པོ་ཆེ་གཅིག་ཏུ་གྲུབ་པར་བྱེད་པས་སེམས་རྩེ་གཅིག་པ་ནི། འདིར་རྡོ་རྗེ་སེམས་དཔའི་ཏིང་ངེ་འཛིན་ཏེ། དེ་ཤིན་ཏུ་བསྒོམས་པར་གྱུར་པའི་ཕྱིར་རོ། །ནམ་མཁའི་ཁམས་ཐམས་ཅད་ཀྱི་སྙིང་པོའི་རང་བཞིན་ཞེས་བྱ་བ་ལ་ནམ་མཁའི་
[59b.4]ཁམས་ཀྱང་ཡིན་ལ་ཐམས་ཅད་ཀྱང་ཡིན་པས་ན། ནམ་མཁའི་ཁམས་ཐམས་ཅད་དེ། རྡོ་རྗེ་རིན་པོ་ཆེ་བསྐྱེད་པའི་རྒྱུའི་འོད་ཟེར་བསྡུས་པའི་ཚུལ་གྱིས་རྡོ་རྗེ་རིན་པོ་ཆེ་བསྐྱེད་པའི་རྒྱུའི་འོད་ཟེར་སྤྲོས་པ་ཐམས་ཅད་དོ། །དེ་ཉིད་ནི་སྙིང་པོ་སྟེ་བསྐྱེད་པའི་གནས་གང་ལ་ཡོད་པའི་རྡོ་རྗེ་རིན་
[59b.5]པོ་ཆེའི་དབྱིབས་དེ་ནི། ནམ་མཁའི་ཁམས་ཐམས་ཅད་ཀྱི་སྙིང་པོའི་རང་བཞིན་ཏེ། དེའི་ངོ་བོ་ཉིད་ཅེས་བྱ་བའི་ཐ་ཚིག་གོ། །ཚད་ཇི་ཙམ་ཞེ་ན། འཇིག་རྟེན་གྱི་ཁམས་ཐམས་ཅད་ཀུན་དུ་ཁྱབ་པར་སོང་བ་ནི་འཇིག་རྟེན་གྱི་ཁམས་ཐམས་ཅད་དུ་མཉམ་པར་འཇུག་པའོ། །དེ་ཉིད་ཀྱི་
[59b.6]ཚད་གང་ལ་ཡོད་པ་དེ་ནི་འཇིག་རྟེན་གྱི་ཁམས་ཐམས་ཅད་དུ་མཉམ་པར་འཇུག་པའི་ཚད་ཙམ་མོ། །དེ་གང་ཞིག་ཡིན་ཞེ་ན། རྡོ་རྗེ་རིན་པོ་ཆེའི་དབྱིབས་ཞེས་བྱ་བ་གསུངས་ཏེ། རྡོ་རྗེ་རིན་པོ་ཆེའི་དབྱིབས་ཀྱང་ཡིན་ལ་རིན་པོ་ཆེ་ཡང་ཡིན་པས་རྡོ་རྗེ་རིན་པོ་ཆེ་ཆེན་པོའི་དབྱིབས་ཏེ་རྡོ་རྗེ་རྩེ་ལྔ་
[59b.7]པའི་རྩེ་མོ་ཅན་གྱི་ཡིད་བཞིན་གྱི་ནོར་བུ་རིན་པོ་ཆེ་འདི་ནི། རྡོ་རྗེས་ཉེ་བར་མཚན་པས་ན་རྡོ་རྗེ་རིན་པོ་ཆེའི་དབྱིབས་ཞེས་བྱ་བ་ལ། ནམ་མཁའ་ཐམས་ཅད་ཁྱབ་པས་ན་ཆེན་པོའོ། །བཅོམ་ལྡན་འདས་ཀྱི་ཕྱག་གཉིས་སུ་གནས་སོ་ཞེས་བྱ་བ་ནི་བསྡུ་བ་མཛད་ནས་བཅོམ་ལྡན་འདས་རྣམ་
[60a]
[60a.1]པར་སྣང་མཛད་ཀྱི་ཐུགས་ཀ་ནས་བྱུང་སྟེ་དེ་ཉིད་ཀྱི་ཕྱག་གཉིས་སུ་གནས་པའོ། །དེ་ནས་རྡོ་རྗེ་རིན་པོ་ཆེ་ཞེས་བྱ་བ་ལ་སོགས་པ་ལ། རྡོ་རྗེ་རིན་པོ་ཆེའི་དབྱིབས་དེ་ལས་དེ་བཞིན་གཤེགས་པ་རྣམས་ཀྱི་སྐུ་དང་། བྱང་ཆུབ་སེམས་དཔའི་སྐུར་གྱུར་
[60a.2]ནས་ཐུགས་ལ་གནས་ནས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་ནས་རིན་པོ་ཆེའི་དབྱིབས་དེ་ལས་ཞེས་བྱ་བ་ནི། རྣམ་པར་སྣང་མཛད་ཀྱི་ཕྱག་ན་གནས་པ་ལས་སོ། །དེ་བཞིན་གཤེགས་པ་ཐམས་ཅད་ཀྱི་དབང་བསྐུར་བ་ལ་སོགས་པ་ཞེས་བྱ་བ་ནི་
[60a.3]རྣམ་པར་སྣང་མཛད་ལ་སོགས་པ་དེ་བཞིན་གཤེགས་པ་རྣམས་དང་། གདུལ་བྱ་རྣམས་ལ་ནམ་མཁའི་སྙིང་པོའི་གཟུགས་སུ་གྱུར་པ་ནི་དབང་བསྐུར་བའོ། །དེ་ལ་སོགས་པ་དེ་བཞིན་གཤེགས་པ་ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་རྣམས་གང་ཡིན་པ་དེ་ལ་དེ་སྐད་ཅེས་བྱ་སྟེ་
[60a.4]དེ་དག་འཇིག་རྟེན་གྱི་ཁམས་ཐམས་ཅད་དུ་བྱས་ནས་སོ། །སོགས་པའི་སྒྲས་ནི་བྱང་ཆུབ་ཏུ་སེམས་བསྐྱེད་པ་ལ་སོགས་པ་བསྡུའོ། །དེ་བཞིན་གཤེགས་པ་དེ་རྣམས་ཀྱིས་ཀྱང་འཇིག་རྟེན་གྱི་ཁམས་ཐམས་ཅད་དུ་ཆོ་འཕྲུལ་རྣམས་མཛད་ནས་གཅིག་ཏུ་གྱུར་ཏེ། བྱང་ཆུབ་
[60a.5]སེམས་དཔའ་སེམས་དཔའ་ཆེན་པོ་ནམ་མཁའི་སྙིང་པོའི་སྐུར་གྱུར་ཏོ། །རྒྱུ་ཅི་ཞིག་གི་ཕྱིར་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ནི་ནམ་མཁའི་ཁམས་ཐམས་ཅད་ཀྱི་སྙིང་པོ་ལས་ཤིན་ཏུ་བྱུང་བ་དང་ཞེས་བྱ་བ་གསུངས་ཏེ། ནམ་མཁའི་ཁམས་ཀྱང་ཡིན་ལ་ཐམས་ཅད་
[60a.6]ཀྱང་ཡིན་པས་ན་ནམ་མཁའི་ཁམས་ཐམས་ཅད་དོ། །འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་པའི་ཇི་སྐད་དུ་བཤད་པའི་དེ་བཞིན་གཤེགས་པ་རྣམས་སོ། །དེ་ཉིད་ནི་གང་གིས་བསྐྱེད་པའི་རྒྱུ་ཡིན་པ་དེ་ལ་ནམ་མཁའ་ཐམས་ཅད་ཀྱི་སྙིང་པོ་ཞེས་བྱ་སྟེ། 
[60a.7]འཕགས་པ་ནམ་མཁའི་སྙིང་པོའོ། །དེ་ཏིང་ངེ་འཛིན་གང་ལས་ཤིན་ཏུ་བྱུང་བར་གྱུར་པ་དེ་ནི་ཤིན་ཏུ་བྱུང་བའོ། །དེའི་ངོ་བོ་ཉིད་ཡིན་པས་ན་བྱུང་བ་ཉིད་དོ། །དེ་ལྟར་ནམ་མཁའི་ཁམས་ཐམས་ཅད་ཀྱི་སྙིང་པོ་ལས་ཤིན་ཏུ་བྱུང་བ་ཡིན་པའི་ཕྱིར་སེམས་དཔའི་ཏིང་ངེ་འཛིན་ཏེ། དེ་བཞིན་
[60b]
[60b.1]གཤེགས་པ་ཐམས་ཅད་གཅིག་ཏུ་མཛད་པའི་ཚུལ་གྱིས་འཕགས་པ་ནམ་མཁའི་སྙིང་པོ་སྐྱེད་པར་བྱེད་པར་ཐུགས་རྩེ་གཅིག་ཏུ་མཛད་པའི་ཐ་ཚིག་གོ། །གཅིག་པའི་རྒྱུད་བཤད་ནས་ཅིའི་ཕྱིར་འདྲེས་པར་གྱུར་ཞེ་ན་ཤིན་ཏུ་བརྟན་པའི་ཕྱིར་ཞེས་བྱ་བ་གསུངས་ཏེ། རྣམ་པར་
[60b.2]རྟོག་པ་ཐམས་ཅད་དང་བྲལ་བའི་ཕྱིར་ཞེས་བྱ་བའི་དོན་ཏོ། །ཨེ་མའོ་དབང་བསྐུར་མཆོག་ནི་བདག་ཡིན་ནོ། །ཞེས་བྱ་བ་ནམ་མཁའ་དང་མཉམ་པའི་ཡེ་ཤེས་ཀྱི་བདུད་རྩི་ལ་ལོངས་སྤྱོད་པས་དེ་བཞིན་གཤེགས་པ་ཐམས་ཅད་ཀྱི་བག་ཆགས་དང་བཅས་པའི་ཉོན་མོངས་
[60b.3]པའི་དྲི་མ་འཁྲུད་པས་ན་དབང་བསྐུར་མཆོག་སྟེ། དབང་བསྐུར་བཟང་པོ་ནི་དབང་བསྐུར་བའི་མཆོག་གོ། །བདག་ཉིད་ཡིན་ནོ་ཞེས་བྱ་བ་ནི་བདག་ཉིད་ཡིན་པར་སྟོན་ཏོ། །ཁྱེད་ཇི་ལྟ་བུ་ཡིན་ཞེ་ན། རྡོ་རྗེ་རིན་ཆེན་བླ་ན་མེད་པའི་ཞེས་བྱ་བ་གསུངས་ཏེ་རྡོ་རྗེ་ནི་སྟོང་པ་ཉིད་ཀྱི་ཡེ་ཤེས་སོ། །དེ་
[60b.4]ཉིད་ནི་སེམས་ཅན་ཐམས་ཅད་ཀྱི་བསམ་པ་ཐམས་ཅད་ཡོངས་སུ་རྫོགས་པའི་རྒྱུར་གྱུར་པས་ན་རིན་པོ་ཆེ་དང་འདྲ་བའི་ཕྱིར་ན་རིན་ཆེན་ནོ། །དེ་ཉིད་བླ་ན་མེད་པ་སྟེ། འདིའི་གོང་ན་དམ་པ་གཞན་མེད་པའི་ཕྱིར་རོ། །ཅི་ཞིག་ངོ་མཚར་ཆེ་ཞེ་ན། ཆགས་མེད་རྒྱལ་བ་ཡང་། ཁམས་གསུམ་
[60b.5]དབང་པོར་དགོངས་པས་ན་ཞེས་བྱ་བ་གསུངས་ཏེ། འདི་ནི་ངོ་མཚར་ཆེའོ། །ཇི་སྐད་དུ་བཤད་པའི་ཉོན་མོངས་པ་བག་ཆགས་དང་བཅས་པ་སྤངས་པ་གང་ཁམས་གསུམ་པར་ཞེན་པ་མི་མངའ་ཞིང་ཆགས་པ་མེད་པའི་རྒྱལ་བ་སྟེ། དེ་བཞིན་གཤེགས་པ་སེམས་ཅན་ཐམས་ཅད་
[60b.6]ཀྱི་བསམ་པ་ཐམས་ཅད་ཡོངས་སུ་རྫོགས་པའི་རྒྱུ་རིན་པོ་ཆེའི་རིགས་སུ་བསྐྱེད་པ་འདི་ནི་ཁམས་གསུམ་གྱི་དབང་པོའོ། །འདི་སྐད་སྟོན་ཏེ་དེ་བཞིན་གཤེགས་པ་ཐམས་ཅད་གང་ཡིན་པ་དེ་ནི་བདག་ཡིན་ལ། བདག་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་དོ། །དེས་ན་
[60b.7]དེ་རྣམས་དང་བདག་ཐ་མི་དད་པའི་ཚུལ་གྱིས་དབང་བསྐུར་བར་གྱུར་པས་ན་ཁམས་གསུམ་གྱི་བདག་པོར་གྱུར་པ་ཡིན་མོད་ཀྱི། ཀུན་རྫོབ་ཏུ་དེ་རྣམས་ལས་ཐ་དད་པར་གདུལ་བྱ་རྣམས་ཀྱིས་མཐོང་བ་འདི་ནི་ངོ་མཚར་ཆེའོ། །དེ་རྣམས་ཀྱང་སྔོན་གྱི་འཕེན་པའི་ཤུགས་ཀྱིས་རྣམ་པར་མི་རྟོག་
[61a]
[61a.1]པའི་སྦྱོར་བས་བདག་པོ་མཛད་པས་གདུལ་བྱ་རྣམ་པར་རྟོག་པ་དང་བཅས་པས་དེ་ལྟར་མཐོང་བ་འདི་ཡང་ངོ་མཚར་ཆེའོ། །དེ་བཞིན་གཤེགས་པ་ཐམས་ཅད་ཀྱི་སྤྱན་སྔ་ན་ཞེས་བྱ་བ་ནི། བཅོམ་ལྡན་འདས་རིན་ཆེན་འབྱུང་ལྡན་གྱི་མདུན་ནའོ། །ཡང་བཀའ་ནོད་ཅིང་
[61a.2]བཞུགས་པར་གྱུར་ཏོ་ཞེས་བྱ་བ་ནི་རྡོ་རྗེ་ལེགས་པའི་གཟུགས་ཀྱིས་ནི་དགྱེས་པ་བསྐྱེད་པའི་ཕྱིར་བཀའ་ནོད་པ་ཡིན་ལ། ད་ལྟར་ནི་རིན་པོ་ཆེའི་རིགས་ཀྱི་འཁོར་ལོས་སྒྱུར་བ་ཉིད་དུ་ཡིན་པས་ན་ཡང་གི་སྒྲས་སྨོས་སོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཀྱིས་ལག་ཏུ་
[61a.3]རྡོ་རྗེ་ནོར་བུ་བྱིན་ནོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ནོར་བུ་རིན་པོ་ཆེ་རྡོ་རྗེ་ཞེས་བྱ་བ་ནི། བཅོམ་ལྡན་འདས་རྣམ་པར་སྣང་མཛད་ཀྱི་ཕྱག་ན་གནས་པའི་རྡོ་རྗེ་རིན་པོ་ཆེ་ཆེན་པོ་སྟེ། དེ་ལ་དམིགས་པའི་ཏིང་ངེ་འཛིན་དེ་ལ་དེ་སྐད་ཅེས་བྱའོ། །དེ་ལ་སྙོམས་པར་
[61a.4]ཞུགས་པ་ནི་རྡོ་རྗེ་རིན་པོ་ཆེ་སྦྱིན་པའི་རྣམ་པར་ཐུགས་རྩེ་གཅིག་ཏུ་མཛད་པ་ཡིན་ནོ་ཞེས་སྟོན་ཏོ། །དེ་ཇི་ལྟ་བུ་ཡིན་ཞེ་ན། དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་ཀྱི་དགོངས་པ་ནི་རིན་པོ་ཆེའི་རིགས་ཀྱི་ཚུལ་གྱིས་སེམས་
[61a.5]ཅན་གྱི་དོན་མཛད་པར་བཞེད་པའོ། །དེ་ཡོངས་སུ་རྫོགས་པར་བྱ་བ་ནི་སེམས་ཅན་གྱི་དོན་མངོན་པར་འདོད་པའི་དོན་རྫོགས་པར་བྱ་བའོ། །དེའི་དམ་ཚིག་ནི་རྒྱུ་སྟེ། དེ་ནི་དེ་བཞིན་གཤེགས་པ་ཐམས་ཅད་ཀྱི་དགོངས་པ་ཡོངས་སུ་རྫོགས་པའི་དམ་ཚིག་ཅེས་བྱའོ། །ཅིའི་
[61a.6]ཕྱིར་རྗེས་སུ་བརྩལ་ཞེ་ན། སེམས་ཅན་གྱི་ཁམས་ཞེས་བྱ་བ་ལ་སོགས་པ་གསུངས་ཏེ། སེམས་ཅན་གྱི་ཁམས་མ་ལུས་ཤིང་ལུས་པ་མེད་པའི་དོན་ཐམས་ཅད་ཡོངས་སུ་གྲུབ་པར་བྱ་བ་ནི། འཇིག་རྟེན་དང་འཇིག་རྟེན་ལས་འདས་པའི་དོན་རྣམས་ཐོབ་པའོ། །དེས་ན་འདིའི་བདེ་བ་
[61a.7]ཐམས་ཅད་མྱོང་བར་བྱ་བའི་དོན་དུ་བྱིན་པ་ཡིན་ནོ། །དེ་བཞིན་གཤེགས་པ་ཐམས་ཅད་ཀྱི་དོན་ཕུན་སུམ་ཚོགས་པ་ནི་འཕགས་པ་ནམ་མཁའི་སྙིང་པོའོ། །དོན་ཕུན་སུམ་ཚོགས་པ་ཉིད་ནི་དངོས་གྲུབ་དམ་པའོ། །དེའི་མངོན་དུ་བྱས་པ་ནི་ཐོབ་པའོ། །ཐོབ་པར་བྱ་བའི་ཕྱིར་དེ་ཐོབ་པར་བྱ་
[61b]
[61b.1]བའི་དོན་དུའོ། །རྡོ་རྗེ་རིན་པོ་ཆེའི་འཁོར་ལོས་སྒྱུར་བ་ཉིད་དུ་ཞེས་བྱ་བ་ལ། རྡོ་རྗེ་རིན་པོ་ཆེ་ནི་རིན་པོ་ཆེའི་རིགས་སོ། །དེ་རྣམས་ཀྱི་འཁོར་ལོ་ནི་དཀྱིལ་འཁོར་སྤྲུལ་པ་དང་བྲི་བ་དག་གོ། །དེ་བསྐོར་བའི་ངང་ཚུལ་གང་ལ་ཡོད་པ་དེ་ནི་འཁོར་ལོ་བསྐོར་བའོ། །དེའི་ངོ་བོ་ཉིད་ཡིན་པས་ན་རིན་པོ་
[61b.2]ཆེའི་འཁོར་ལོ་བསྐོར་བ་ཉིད་དོ། །དེ་ལ་རྡོ་རྗེ་རིན་པོ་ཆེའི་འཁོར་ལོ་བསྐོར་བ་ཉིད་དུ་ཅི་ཞིག་གིས་བྱ་ཞེ་ན། རྡོ་རྗེ་རིན་པོ་ཆེའི་མྱུ་གུའི་དབང་གིས་དབང་བསྐུར་ནས་ཞེས་བྱ་བ་ཡིན་ཏེ། རྡོ་རྗེ་རིན་པོ་ཆེའི་མྱུ་གུ་ནི་དུམ་བུ་བཞི་ལས་འོག་ནས་བཤད་པའི་ཨོཾ་བཛྲ་རཏྣ་ཀུ་རུ་ཧཱུཾ་ཞེས་བྱ་བ། རྡོ་རྗེ་
[61b.3]རིན་པོ་ཆེའི་མྱུ་གུས་དབང་བསྐུར་བ་ནི་རྡོ་རྗེ་རིན་པོ་ཆེའི་མྱུ་གུའི་དབང་བསྐུར་ཏེ། དེས་དབང་བསྐུར་བའོ། །འདིས་ནི་འདི་སྐད་སྟོན་ཏེ། དུམ་བུ་བཞི་པ་ལས་འཁོར་ལོས་སྒྱུར་བར་སྤྲུལ་པ་ཡང་། འོག་མིན་དུ་མངོན་པར་བྱང་ཆུབ་ནས་མི་བསྐྱོད་པ་ལ་སོགས་པའི་དེ་བཞིན་གཤེགས་
[61b.4]པ་བཞིས་ཡོངས་སུ་བསྐོར་ཏེ་བབས་ནས། དེ་བཞིན་གཤེགས་པའི་རིགས་སུ་ནམ་མཁའི་སྙིང་པོ་ལ་ཡང་དེ་ཉིད་ཀྱིས་མི་བྱའོ། །ཁྱད་པར་ནི་འདི་ཡོད་དེ། འདི་ལྟར་འདིར་ནི་སངས་རྒྱས་ལྔའི་རིན་པོ་ཆེའི་དབུ་རྒྱན་དང་། དར་དཔྱངས་ཀྱིས་དབང་བསྐུར་ལ། ནོར་བུའི་རིགས་ཀྱི་
[61b.5]འཁོར་ལོས་སྒྱུར་བར་ནི་རྡོ་རྗེ་རིན་པོ་ཆེའི་མྱུ་གུས་རིན་པོ་ཆེའི་དབུ་རྒྱན་དང་དར་དཔྱངས་ཀྱིས་དབང་བསྐུར་བའོ། །གང་གི་ཕྱིར་འདིའི་རྒྱུད་ཕྱི་མ་ལས། དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དབང་བསྐུར་བ་ལ། རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པ་དེ་བཞིན་གཤེགས་པ་
[61b.6]ལྔའི་ཕྱག་རྒྱས་དེ་བཞིན་གཤེགས་པ་ལྔའི་དབུ་རྒྱན་གྱི་ཚུལ་གྱིས་བྱ་བར་བསྟན་ལ། ནོར་བུའི་རིགས་ཀྱི་དབང་བསྐུར་བར་ནི་རྡོ་རྗེ་རིན་པོ་ཆེའི་མྱུ་གུས་སོ། །གང་རྡོ་རྗེ་དབྱིངས་ཀྱི་དུམ་བུར་མི་བསྐྱོད་པའི་རིགས་གང་ཡིན་པ་དེ་ནི། དེ་བཞིན་གཤེགས་པའི་རིགས་ཡིན་ལ། རིན་ཆེན་འབྱུང་
[61b.7]ལྡན་གྱི་རིགས་གང་ཡིན་པ་དེ་ནི་རིན་པོ་ཆེའི་རིགས་སོ། །དེ་བཞིན་དུ་དོན་ཡོད་པར་གྲུབ་པའི་རིགས་གང་ཡིན་པ་དེ་ནི་ལས་ཀྱི་རིགས་ཡིན་ནོ་ཞེས་བྱ་བའི་བར་དུ་དེ་ལྟར་ནི་སྨྲ་བར་ནུས་པ་ཡང་མ་ཡིན་ཏེ་ཅིའི་ཕྱིར་ཞེ་ན། རྡོ་རྗེ་དབྱིངས་ཀྱི་དུམ་བུ་ཐམས་ཅད་ནི་དེ་བཞིན་གཤེགས་པའི་རིགས་
[62a]
[62a.1]སོ་ཞེས་བྱ་བ་ནས། དོན་ཐམས་ཅད་གྲུབ་པའི་དུམ་བུ་ཐམས་ཅད་ནི་ནོར་བུའི་རིགས་སོ་ཞེས་རྒྱུད་ཕྱི་མ་ལས་བཤད་པ་དང་། བཤད་པའི་རྒྱུད་ལས་ཀྱང་དེ་བཞིན་གཤེགས་པའི་རིགས་དབང་དུ་མཛད་ནས། རྡོ་རྗེ་སེམས་དཔའ་དང་། རྡོ་རྗེ་རིན་ཆེན་དང་། རྡོ་རྗེ་ཆོས་
[62a.2]དང་། རྡོ་རྗེ་ལས་རྣམས་སངས་རྒྱས་ལྔའི་དབུ་རྒྱན་དང་དར་དཔྱངས་ཀྱིས་དབང་བསྐུར་བར་བྱའོ། །ཞེས་གསུངས་པ་ཡིན་ནོ། །རྡོ་རྗེ་ནོར་བུ་དེ་ཞེས་བྱ་བ་ནི་བཅོམ་ལྡན་འདས་ཀྱི་ཕྱག་ན་གནས་པའོ། །ལག་པ་གཉིས་སུ་བྱིན་ནོ་ཞེས་བྱ་བ་ནི་ལག་པ་གཉིས་ཀར་ཡང་ངོ་། །འདིས་ནི་རིན་
[62a.3]པོ་ཆེའི་རིགས་ཀྱི་དཀྱིལ་འཁོར་སྤྲུལ་པའི་དང་པོ་སྦྱོར་བའི་ཏིང་ངེ་འཛིན་བསྟན་པ་ཡིན་ནོ། །གཞུང་བསྡུས་པས་གཞུང་རྒྱས་པ་ཁོང་དུ་ཆུད་པར་བྱ་བའི་ཕྱིར་ཏེ། གཞན་དུ་ནི་གླེང་གཞི་དང་བཅས་པར་བརྗོད་དགོས་པར་འགྱུར་རོ། །རྡོ་རྗེ་དབྱིངས་ཀྱི་དཀྱིལ་འཁོར་གྱི་རྒྱལ་པོ་
[62a.4]མཆོག་སྒོམ་པ་པོས་ནི་སངས་རྒྱས་ལྔའི་དབུ་རྒྱན་དང་དར་དཔྱངས་ཀྱི་དབང་གིས་དབང་བསྐུར་བར་བྱའོ། །རྡོ་རྗེ་རིན་པོ་ཆེའི་མྱུ་གུས་ནི་མ་ཡིན་ཏེ། དེ་ནི་དོན་གཞན་ཡིན་པའི་ཕྱིར་རོ། །དེ་ནས་ཞེས་བྱ་བ་ལ་སོགས་པ་ལ། གཡོན་པ་བསྙེམས་པས་བཞུགས་ནས་གཡས་པའི་ཁུ་ཚུར་
[62a.5]གྱིས་རྡོ་རྗེ་ནོར་བུ་འཛིན་པ་དང་། དཔྲལ་བའི་གནས་སུ་འཇོག་ཅིང་ཆེད་དུ་བརྗོད་པ་འདི་ཆེད་དུ་བརྗོད་པ་ཡིན་ཏེ། རྡོ་རྗེ་སེམས་དཔའ་དང་། རིན་པོ་ཆེ་དང་། ཆོས་དང་། ལས་ནི་བསྙེམས་པའི་ཚུལ་གྱིས་བཞུགས་པ་ཡིན་ནོ་ཞེས་བཤད་པ་ཡིན་ནོ། །སངས་རྒྱས་ཀུན་གྱི་འདི་ཞེས་བྱ་བ་ནི་
[62a.6]བཅོམ་ལྡན་འདས་རྣམ་པར་སྣང་མཛད་ལས་ཐོབ་པ་གང་ཡིན་པ་དེའོ། །འདི་ཅི་ཞིག་ཡིན་ཞེ་ན། སེམས་ཅན་ཁམས་ལ་དབང་བསྐུར་བ། །ཞེས་བྱ་བ་གསུངས་ཏེ། དེ་བཞིན་གཤེགས་པ་ལ་སོགས་པའི་རིན་པོ་ཆེས་སེམས་ཅན་གྱི་ཁམས་རྣམས་ནམ་མཁའི་སྙིང་པོར་བྱེད་པ་
[62a.7]ནི་དབང་བསྐུར་བའོ། །བདག་ཡིན་ཏེ་བདག་གི་ལག་ཏུ་བྱིན་པས་ན་ཞེས་བྱ་བ་ནི་རིན་པོ་ཆེའི་ཕྱག་རྒྱ་གང་ཡིན་པ་ནི་བདག་ཡིན་ལ། བདག་དེ་རིན་པོ་ཆེའི་ཕྱག་རྒྱ་ཡིན་ནོ། །དེ་ལྟར་ཡིན་པ་དེའི་ཕྱིར། རིན་ཆེན་ལ་ནི་རིན་ཆེན་བཞག །ཅེས་བྱའོ། །དེ་ལྟར་རྡོ་རྗེ་རིན་ཆེན་གྱིས་དེ་
[62b]
[62b.1]བཞིན་གཤེགས་པ་ཐམས་ཅད་དབང་བསྐུར་ལ་དབང་བསྐུར་བར་གྱུར་པས་ནི་ཉོན་མོངས་པའི་མུན་པའི་གནས་མེད་པས་ཉི་མར་གྱུར་པའི་ཡེ་ཤེས་སུ་འགྱུར་བ་ཡིན་པས། དེ་ནས་ཞེས་བྱ་བ་ལ་སོགས་པས་རྡོ་རྗེ་ཉི་མའི་འོད་ཀྱིས་སྣང་བར་བྱས་སོ་ཞེས་སྟོན་པ་ཡིན་ནོ། །དེ་ནས་བཅོམ་
[62b.2]ལྡན་འདས་ཀྱིས་དེ་བཞིན་གཤེགས་པ་ཐམས་ཅད་ཀྱི་སྙིང་པོ་འདི་རང་གི་ཐུགས་ཀ་ནས་བྱུང་ངོ་ཞེས་བྱ་བར་སྦྱར་རོ། །དེ་ནས་ཞེས་བྱ་བའི་སྒྲས་ནི་འདས་མ་ཐག་པའོ། །ཡང་ཞེས་བྱ་བའི་སྒྲས་ནི་འཕགས་པ་ནམ་མཁའི་སྙིང་པོ་ལ་ལྟོས་པས་སོ། བྱང་ཆུབ་སེམས་དཔའ་
[62b.3]ཆེན་པོ་ཡང་ཡིན་ལ། གཟི་བརྗིད་ཆེན་པོ་ཡང་ཡིན་པས་བྱང་ཆུབ་སེམས་དཔའ་ཆེན་པོ་གཟི་བརྗིད་ཆེན་པོའོ། །དེ་ཉིད་ནི་སེམས་དཔའི་སྟེ། རྡོ་རྗེ་ལྟ་བུའི་རྡོ་རྗེ་འཛིན་པ་ཆེན་པོའོ། །དེའི་དམ་ཚིག་ནི་ཉི་མའི་དཀྱིལ་འཁོར་ལ་སོགས་པའི་གཟུགས་སོ། །དེ་འབྱུང་བ་ནི་
[62b.4]རིན་པོ་ཆེ་ལྟ་བུའི་སེམས་དཔའི་རྡོ་རྗེ་གང་ལས་དེ་འབྱུང་བའོ། །དེ་བྱིན་གྱིས་བརླབས་པ་ནི་བརྟན་པར་བྱ་བའི་ཕྱིར། ཏིང་ངེ་འཛིན་གང་ཡིན་པ་དེ་ལ་སྙོམས་པར་ཞུགས་ནས་ཉི་མའི་དཀྱིལ་འཁོར་ལ་སོགས་པ་སྤྲུལ་ཅིང་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་དོན་ཏོ། ། 
[62b.5]དེ་བཞིན་གཤེགས་པ་ཐམས་ཅད་ཀྱི་འོད་ཟེར་རྣམས་ནི་དེ་བཞིན་གཤེགས་པ་ཐམས་ཅད་ཀྱི་འོད་ཟེར་ཏེ། ཉི་མའི་དཀྱིལ་འཁོར་ལ་སོགས་པའི་རང་བཞིན་ནོ། །དེའི་དམ་ཚིག་ནི་རྒྱུའོ། །གང་ལ་མིང་དེ་སྐད་ཅེས་བྱ་བའི་དེ་བཞིན་གཤེགས་པ་ཐམས་ཅད་ཀྱི་སྙིང་པོ་གང་ཡིན་པ་དེ་
[62b.6]རང་གི་ཐུགས་ཀ་ནས་བྱུང་བ་ནི་རང་ཉིད་ཀྱིས་སྟོན་པར་གྱུར་པ་སྟེ། བཛྲ་ཏེ་ཛ་ཞེས་བྱ་བའོ། །དེ་ནས་ཕྱག་གཉིས་སུ་གནས་སོ་ཞེས་བྱ་བར་སྦྱར་རོ། །བཅོམ་ལྡན་འདས་ཕྱག་ན་རྡོ་རྗེ་ཞེས་བྱ་བ་ནི་སེམས་དཔའི་རྡོ་རྗེའི་གཟུགས་སོ། །ཉི་མའི་དཀྱིལ་འཁོར་ཆེན་པོ་ཞེས་བྱ་བ་ནི་
[62b.7]ནམ་མཁའ་ཐམས་ཅད་ཀྱི་ཚད་དང་མཉམ་པ་ཡིན་པས་དེའི་ཕྱིར་ཉི་མའི་དཀྱིལ་འཁོར་ཆེན་པོ་ཞེས་བྱའོ། །དེ་ནས་བསྡུ་བ་བྱས་ནས་དེ་བཞིན་དུ་དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་ཀྱིས་བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་སུ་ཞུགས་ཏེ། 
[63a]
[63a.1]ནམ་མཁའ་ཐམས་ཅད་ཁྱབ་པ་རྣམས་རྡོ་རྗེ་ཉི་མའི་དབྱིབས་གཅིག་ཏུ་གྱུར་ལ། དེ་ལྟར་གྱུར་ནས་བྱུང་སྟེ། དེ་ཉིད་ཀྱི་ཕྱག་གཉིས་སུ་གནས་སོ། །དེ་ནས་ཞེས་བྱ་བ་ལ་སོགས་པ་ལ་ཐུགས་ལ་གནས་ཏེ་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་
[63a.2]གཤེགས་པ་ཐམས་ཅད་ཀྱི་འོད་ཟེར་འགྱེད་པ་ལ་སོགས་པ་ཞེས་བྱ་བ་ནི་སེམས་ཅན་གྱི་ཁམས་མ་ལུས་པར་རྡོ་རྗེ་ཉི་མའི་ཏིང་ངེ་འཛིན་བསྐྱེད་པ་ནི། དེ་བཞིན་གཤེགས་པ་ཐམས་ཅད་ཀྱི་འོད་ཟེར་འགྱེད་པའོ། །དེ་ལྟར་དེ་ལ་སོགས་པའི་དེ་བཞིན་གཤེགས་པ་ཐམས་ཅད་ཀྱི་རྫུ་
[63a.3]འཕྲུལ་དང་ཆོ་འཕྲུལ་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་འོད་ཟེར་འགྱེད་པ་ལ་སོགས་པ་དང་། དེ་བཞིན་གཤེགས་པ་ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་རྣམས་ཏེ། དེ་རྣམས་བྱས་ནས་སོ། །སོགས་པའི་སྒྲས་ནི་རྡོ་རྗེ་སེམས་དཔའ་ལ་སོགས་པའི་རྣམ་པར་
[63a.4]འཕྲུལ་པ་རྣམས་གཟུང་ངོ་། །རྡོ་རྗེ་སེམས་དཔའི་ཏིང་ངེ་འཛིན་ནི་ཤིན་ཏུ་གཟི་བརྗིད་ཆེ་བ་ཉིད་དང་ཞེས་བྱ་བ་འདི་ལ་རབ་ཏུ་ཆེ་བའི་གཟི་བརྗིད་མངའ་བས་ན་ཤིན་ཏུ་གཟི་བརྗིད་ཆེ་བ་སྟེ། དེའི་ངོ་བོ་ཉིད་ཤིན་ཏུ་གཟི་བརྗིད་ཆེ་བ་ཉིད་དོ། །ཤིན་ཏུ་གཟི་བརྗིད་ཆེ་བ་ཉིད་གང་ཡིན་ཞེ་ན། 
[63a.5]སེམས་དཔའི་ཏིང་ངེ་འཛིན་ནི་ཞེས་བྱ་བ་སྨོས་ཏེ། དེ་བཞིན་གཤེགས་པ་ཐམས་ཅད་གཅིག་ཏུ་མཛད་ནས་བྱང་ཆུབ་སེམས་དཔའ་རྡོ་རྗེ་ཉི་མའི་གཟུགས་ཀྱི་རང་བཞིན་དུ་གྱུར་ཏོ་ཞེས་བྱ་བའི་དོན་ཏོ། །རབ་ཏུ་བརྟན་པའི་ཕྱིར་ཞེས་བྱ་བ་ནི་རྣམ་པར་རྟོག་པ་ཐམས་ཅད་ཀྱིས་གཡོ་བར་
[63a.6]མི་ནུས་པའི་ཕྱིར་རོ་གཅིག་ཏུ་འདྲེས་པ་ནི་འདུས་པར་གྱུར་པ་སྟེ་རྡོ་རྗེའི་རང་བཞིན་ནོ། །ཨེ་མའོ་དཔེ་མེད་གཟི་བརྗིད་ནི། །ཞེས་བྱ་བ་ནི་འདི་ལ་མཚུངས་པ་ཡོད་པ་ཡིན་པས་ན་དཔེ་མེད་གཟི་བརྗིད་དོ། །སེམས་ཅན་ཁམས་ཀུན་སྣང་བྱེད་བདག །ཅེས་བྱ་བ་ནི། ཉོན་མོངས་པའི་མུན་ནག་
[63a.7]ཐམས་ཅད་སེལ་བར་བྱེད་པའི་ཡེ་ཤེས་ཀྱི་ཉི་མ་སེམས་དང་སེམས་ལས་བྱུང་བའི་མཚན་ཉིད་ཅན་གྱི་སེམས་ཅན་གྱི་ཁམས་རྣམས་ཀྱི་སྣང་བ་མཛད་པས་ན་ཀུན་དུ་སྣང་བྱེད་དོ། །འདིའི་ཕྲིན་ལས་བསྟན་པ་ཡིན་ནོ། །འདིར་ཅི་ཞིག་ངོ་མཚར་ཆེ་ཞེ་ན། གང་གི་ཕྱིར་ཞེས་བྱ་བ་ལ་སོགས་པ་གསུངས་ཏེ། 
[63b]
[63b.1]གང་གི་ཕྱིར་སྤྱོད་བར་བྱེད་པའི་གཟི་བརྗིད་ཡིན་ཞེས་བྱ་བར་སྦྱར་རོ། །གང་གི་ཞེ་ན། སངས་རྒྱས་དག་པའི་ཞེས་བྱ་བ་ལ་སོགས་པ་གསུངས་ཏེ། བག་ཆགས་དང་བཅས་པའི་ཉོན་མོངས་པ་སྤངས་པས་དག་པར་གྱུར་བའི་སངས་རྒྱས་བཅོམ་ལྡན་འདས་དེ་རྣམས་ཀྱི་གཟི་བརྗིད་ཀྱང་སྤྱོད་
[63b.2]པར་བྱེད་པའི་ཡེ་ཤེས་ཀྱི་ཉི་མ་འབར་བ་ཡིན་པ་འདི་ནི་ངོ་མཚར་ཆེའོ། །འདི་སྐད་སྟོན་པ་ཡིན་ཏེ། མ་དག་པ་དང་ཐ་དད་པའི་ཚུལ་གྱིས་དེ་བཞིན་གཤེགས་པ་སྦྱོང་བ་ཡིན་ནོ། །དེ་རྣམས་ཤིན་ཏུ་དག་པ་ཡིན་པའི་ཕྱིར་བདག་དང་རང་བཞིན་ཐ་མི་དད་པ་ཡིན་པས་བདག་ཉིད་ལ་བྱེད་པ་པོར་
[63b.3]འགྱུར་བ་ནི་འགལ་བ་ཡིན་པའི་ཕྱིར། བདག་དེ་རྣམས་སྦྱོང་བར་བྱེད་པ་མ་ཡིན་མོད་ཀྱི་འོན་ཀྱང་གདུལ་བྱ་རྣམས་ཀྱིས་དེ་ལྟར་མཐོང་བ་ཡིན་ནོ། །དེ་ནས་ཞེས་བྱ་བ་ལ་སོགས་པ་ལ། བྱང་ཆུབ་སེམས་དཔའ་ཆེན་པོ་དྲི་མ་མེད་པའི་གཟི་བརྗིད་དེ། བཀའ་ནོད་ཅིང་བཞུགས་པར་གྱུར་ཏོ་
[63b.4]ཞེས་པར་སྦྱར་རོ། །བྱང་ཆུབ་སེམས་དཔའ་ཆེན་པོ་ཡང་ཡིན་ལ་དྲི་མ་མེད་པའི་གཟི་བརྗིད་ཀྱང་ཡིན་པས། བྱང་ཆུབ་སེམས་དཔའ་ཆེན་པོ་དྲི་མ་མེད་པའི་གཟི་བརྗིད་དོ། །དེ་བཞིན་གཤེགས་པ་ཐམས་ཅད་ཀྱི་གཡས་ཕྱོགས་སུ་གནས་སོ་ཞེས་བྱ་བ་ནི་བཅོམ་ལྡན་འདས་རིན་
[63b.5]ཆེན་འབྱུང་ལྡན་གྱི་གཡས་ཕྱོགས་སུའོ། །ཡང་ཞེས་བྱ་བ་ནི་ནམ་མཁའི་སྙིང་པོ་ལ་ལྟོས་ནས་ཡང་གི་སྒྲས་གསུངས་པ་ཡིན་ནོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཀྱིས་རྡོ་རྗེ་ཉི་མའི་ལག་ཏུ་བྱིན་ནོ་ཞེས་བྱ་བར་སྦྱར་རོ། །དེ་ནས་དེ་བཞིན་གཤེགས་པ་
[63b.6]ཐམས་ཅད་ཀྱི་འོད་ཀྱི་དཀྱིལ་འཁོར་ནི་རྡོ་རྗེ་ཉི་མའི་ཕྱག་རྒྱའོ། །དེ་ལ་དམིགས་པའི་ཏིང་ངེ་འཛིན་གང་ཡིན་པ་དེ་བཞིན་གཤེགས་པ་ཐམས་ཅད་ཀྱི་འོད་ཀྱི་དཀྱིལ་འཁོར་བྱིན་གྱིས་བརླབ་པ་རྡོ་རྗེ་ཞེས་བྱ་བ་སྟེ། དེ་ལ་སྙོམས་པར་ཞུགས་པ་ནི་རྡོ་རྗེ་ཉི་མ་སྦྱིན་པའི་རྣམ་པར་ཏིང་ངེ་
[63b.7]འཛིན་ལ་སྙོམས་པར་ཞུགས་སོ་ཞེས་བྱ་བའི་ཐ་ཚིག་གོ། །དེ་ཇི་ལྟ་བུ་ཡིན་ཞེ་ན། དེ་བཞིན་གཤེགས་པ་ཐམས་ཅད་ཀྱི་འོད་ཀྱི་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་ཀྱི་འོད་ཟེར་རྣམས་ནི་དེ་བཞིན་གཤེགས་པ་ཐམས་ཅད་ཀྱི་འོད་ཟེར་ཏེ། ཉི་མའི་
[64a]
[64a.1]འོད་ཟེར་རྣམས་སོ། །དེ་རྣམས་ཀྱི་དམ་ཚིག་ནི་རྒྱུ་སྟེ། རྡོ་རྗེ་ཉི་མའི་དཀྱིལ་འཁོར་རོ། །ཅིའི་ཕྱིར་ཞེ་ན། སེམས་ཅན་གྱི་ཁམས་མ་ལུས་ཤིང་ལུས་པ་མེད་པ་རྣམས་ཀྱི་གཟི་བརྗིད་མཚུངས་པ་མེད་པ་སྟེ། ཉི་མའི་དཀྱིལ་འཁོར་གྱི་ཕྱག་རྒྱའི་
[64a.2]གཟུགས་ཀྱིས་བདེ་བ་དང་ཡིད་བདེ་བ་ཡིད་བདེ་ཐམས་ཅད་མྱོང་བར་བྱ་བའི་ཕྱིར། འདི་ལ་དཔེ་ཡོད་པ་མ་ཡིན་པས་ན་མཚུངས་པ་མེད་པ་སྟེ། རྒྱུར་གྱུར་པ་དེ་ཞེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་རང་གི་འོད་འབར་བའོ། །དེ་ཐོབ་པ་ནི་ཐོབ་པར་གྱུར་པའོ། ། 
[64a.3]དེ་ཉིད་ནི་དངོས་གྲུབ་དམ་པ་སྟེ། དེའི་ཕྱིར་ནི་དེའི་དོན་དུ་སྟེ་བྱང་ཆུབ་སེམས་དཔའ་ཆེན་པོ་རྡོ་རྗེ་ཉི་མ་གྲུབ་པའི་ཕྱིར་ཞེས་བྱ་བའི་ཐ་ཚིག་གོ། །བར་གྱི་ཞེས་བྱ་བའི་སྒྲས་ནི་བྱང་ཆུབ་ཏུ་སེམས་བསྐྱེད་པ་ལ་སོགས་པ་བསྡུའོ། །དེ་བཞིན་དུ་ཞེས་བྱ་བ་ནི་སངས་རྒྱས་ལྔའི་དབུ་རྒྱན་
[64a.4]དང་དར་དཔྱངས་ཀྱི་དབང་གིས་དབང་བསྐུར་ནས་སོ། །རྡོ་རྗེའི་འོད་ཅེས་བྱ་བ་ནི་འདི་ལ་མི་ཕྱེད་པའི་འོད་མངའ་བས་ན་རྡོ་རྗེའི་འོད་དེ། གང་གི་ཕྱིར་ཉི་མའི་ཕྱག་རྒྱ་དེ་ནི་རི་བོ་ཡང་བརྟོལ་ཏེ་སྣང་བར་བྱེད་པ་ཡིན་པས་དེས་འབད་པར་བྱེད་པའི་ཕྱིར་རྡོ་རྗེའི་འོད་དོ། །རྡོ་རྗེ་ཉི་མ་དེས་ཞེས་
[64a.5]བྱ་བ་ནི་དེ་བཞིན་གཤེགས་པ་ཐམས་ཅད་སྣང་བར་བྱེད་ཅིང་སེམས་ཅན་རྣམས། དེ་བཞིན་གཤེགས་པ་ལ་སོགས་པའི་རང་བཞིན་དུ་བྱེད་པའོ། །སངས་རྒྱས་ཀུན་གྱི་སྣང་བ་འདི། །ཞེས་བྱ་བ་ནི། བཅོམ་ལྡན་འདས་ཀྱི་གསལ་བ་གང་ཡིན་པ་དེའོ། །འདི་ཇི་ལྟ་བུ་
[64a.6]ཡིན་ཞེ་ན། མི་ཤེས་མུན་ནག་འཇོམས་བྱེད་པ། །ཞེས་བྱ་བ་གསུངས་ཏེ། མི་ཤེས་པ་ནི་མ་རིག་པའོ། །མི་ཤེས་པ་དེ་ཉིད་ནི་མུན་པ་མུན་པ་མུན་ནག་གོ། །དེ་འཇོམས་པར་བྱེད་པ་ནི་འཇིག་པར་བྱེད་པའོ། །ཤིན་ཏུ་རྡུལ་ཕྲན་ཇི་སྙེད་པ། །ཞེས་བྱ་བ་ནི་འཇིག་རྟེན་གྱི་ཁམས་ཐམས་
[64a.7]ཅད་ཀྱི་རྡུལ་ཕྲ་རབ་ཀྱི་གྲངས་དང་མཉམ་པའོ། །ཉི་མའི་འོད་པས་ཤིན་ཏུ་ལྷག །ཅེས་བྱ་བ་ནི་འཇིག་རྟེན་གྱི་ཁམས་ཀྱི་རྡུལ་ཕྲ་རབ་ཀྱི་གྲངས་སྙེད་ཀྱི་ཉི་མ་བས་ལྷག་པ་ཡོད་པའི་རྡོ་རྗེ་ཉི་མའོ། །འདི་སྐད་སྟོན་པ་ཡིན་ཏེ། རྡོ་རྗེ་ཆོས་ཀྱི་དབྱིངས་སྟོང་པ་ཉིད་ཀྱི་རང་བཞིན་གྱི་
[64b]
[64b.1]དེ་བཞིན་གཤེགས་པ་ཐམས་ཅད་ཀྱི་སྐུ་དེ་ལས་བྱུང་བའི་རྡོ་རྗེ་ཉི་མ་མཐའ་ཡས་པ་ཡིན་པས་ན། ཤིན་ཏུ་རྡུལ་ཕྲན་ཇི་སྙེད་པའི། །ཉི་མའི་འོད་བས་ཤིན་ཏུ་ལྷག །ཅེས་བྱའོ། །དེ་ལྟར་རྡོ་རྗེ་ཉི་མའི་འོད་ཀྱིས་དེ་བཞིན་གཤེགས་པ་ཐམས་ཅད་སྣང་བར་བྱས་ནས། སྒྲིབ་པ་
[64b.2]ཐམས་ཅད་དང་བྲལ་བའི་བྱམས་པའི་བདག་ཉིད་ཅན་དུ་གྱུར་པ་ཡིན་པས། དེ་ནས་ཞེས་བྱ་བ་ལ་སོགས་པས་བྱམས་པའི་སྦྱིན་པའི་ཚུལ་གསུངས་པ་ཡིན་ནོ། །བཅོམ་ལྡན་འདས་ཀྱིས་དེ་བཞིན་གཤེགས་པ་ཐམས་ཅད་ཀྱི་སྙིང་པོ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་
[64b.3]སྦྱར་རོ། །ཡང་ཞེས་བྱ་བ་ནི་རྡོ་རྗེ་ཉི་མ་ལ་ལྟོས་པའོ། །བྱང་ཆུབ་སེམས་དཔའ་ཆེན་པོ་རིན་པོ་ཆེའི་དཔལ་ཞེས་བྱ་བ་ནི་རིན་པོ་ཆེའི་ཏོག་ཅན་གྱི་རིན་པོ་ཆེ་ཡང་དག་པར་བསྒྲེང་ཞིང་ཐམས་ཅད་ཀྱི་བསམ་པ་ཡོངས་སུ་རྫོགས་པར་བྱེད་པ་ཉིད་ཀྱིས་ན་ཐམས་ཅད་ལས་མཆོག་ཏུ་གྱུར་
[64b.4]པའི་རིན་པོ་ཆེ་བསྒྲེང་བའི་བཅོམ་ལྡན་འདས་ནི། བྱང་ཆུབ་སེམས་དཔའ་རིན་ཆེན་དཔལ་ཏེ་དེ་ཉིད་ནི་སེམས་དཔའི་རྡོ་རྗེའོ། །དེའི་དམ་ཚིག་ནི་རྒྱལ་མཚན་ལ་སོགས་པའི་གཟུགས་སོ། །དེ་འབྱུང་བ་ནི་སེམས་དཔའི་རྡོ་རྗེའི་གཟུགས་ཀྱི་རིན་པོ་ཆེ་གང་ལས་སོ། །དེ་བྱིན་གྱིས་
[64b.5]བརླབ་པའི་ཕྱིར་རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་གང་ལ་མིང་དེ་སྐད་ཅེས་བྱ་བ་དེ་ལ་སྙོམས་པར་ཞུགས་པ་ནི་རྒྱལ་མཚན་ལ་སོགས་པ་སྤྲུལ་ཅིང་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་དོ་ཞེས་བྱ་བའི་དོན་ཏོ། །དེ་བཞིན་གཤེགས་པ་ཐམས་ཅད་ཀྱི་དགོངས་པ་ནི་
[64b.6]བྱམས་པའི་སྦྱིན་པས་སེམས་ཅན་གྱི་ཁམས་མགུ་བར་བྱ་བར་མངོན་པར་བཞེད་པའོ། །དེ་ཡོངས་སུ་རྫོགས་པར་བྱེད་པ་ནི་ཕྱོགས་བཅུར་མི་དམིགས་པའི་བྱམས་པའི་མཐུས་སེམས་ཅན་རྣམས་ཀྱི་ཕན་པ་དང་བདེ་བས་བསྡུས་པ་གྲུབ་པར་ཡོངས་སུ་དགའ་བའི་བྱང་ཆུབ་སེམས་
[64b.7]དཔའི་རྡོ་རྗེ་དབལ་གྱི་རང་བཞིན་ནོ། །དེའི་དམ་ཚིག་ནི་རྒྱུ་སྟེ་མིང་དེ་སྐད་ཅེས་བྱ་བའི་དེ་བཞིན་གཤེགས་པ་ཐམས་ཅད་ཀྱི་སྙིང་པོ་གང་ཡིན་པའི་སྙིང་པོ་འདི་རང་གི་ཐུགས་ཀ་ནས་ཕྱུང་བར་གྱུར་པ་ནི། བཛྲ་ཀེ་ཏུ་ཞེས་བྱ་བའོ། །བཅོམ་ལྡན་འདས་ཞེས་བྱ་བ་ལ་སོགས་པ་ལ་བཅོམ་
[65a]
[65a.1]ལྡན་འདས་རྡོ་རྗེ་འཛིན་པ་སེམས་དཔའི་རྡོ་རྗེའི་གཟུགས་ཀྱིས་ཕྱག་གཉིས་སུ་གནས་སོ་ཞེས་བྱ་བར་སྦྱར་རོ། །རྒྱལ་མཚན་ཞེས་བྱ་བ་ལ་སོགས་པ་ལ་ཁ་དོག་སྣ་ཚོགས་པ་ནི་དཀར་པོ་ལ་སོགས་པའོ། །དེ་ཉིད་ནི་གཟུགས་ཏེ་རང་བཞིན་ནོ། །རྒྱན་ནི་དར་དང་མུ་ཏིག་
[65a.2]ཆུན་འཕྱང་ལ་སོགས་པའི་རྒྱན་ནོ། ། དབྱིབས་སྣ་ཚོགས་པ་ནི་རིང་པོ་ལ་སོགས་པ་རྣམ་པ་བརྒྱད་དོ། །དེ་ཐམས་ཅད་གང་ལ་ཡོད་པ་དེ་ནི་ཁ་དོག་གཟུགས་དང་རྒྱན་དང་དབྱིབས་སྣ་ཚོགས་པ་སྟེ། དེ་ལྟ་བུ་རྒྱལ་མཚན་དུ་གྱུར་ཏེ་བྱུང་ཞིང་འཐོན་ནས་རྣམ་པར་སྣང་མཛད་ཀྱི་ཐུགས་
[65a.3]སུ་ཞུགས་ཏེ་གཅིག་ཏུ་འདྲེས་པར་གྱུར་ནས་རྡོ་རྗེ་རྒྱལ་མཚན་གྱི་དབྱིབས་སུ་གྱུར་ཏེ། བཅོམ་ལྡན་འདས་རྣམ་པར་སྣང་མཛད་ཀྱི་ཕྱག་གཉིས་སུ་གནས་སོ། །དེ་ནས་ཞེས་བྱ་བ་ལ་སོགས་པ་ལ་བྱང་ཆུབ་སེམས་དཔའ་ཆེན་པོ་རིན་པོ་ཆེ་དབལ་གྱི་སྐུར་གྱུར་ནས། ཐུགས་ལ་གནས་ནས་
[65a.4]ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་རིན་པོ་ཆེའི་རྒྱལ་མཚན་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ཀྱི་རིན་པོ་ཆེའི་རྒྱལ་མཚན་མངོན་པར་བསྒྲེང་བ་ན་བྱང་ཆུབ་སེམས་དཔའ་ཆེན་པོ་རྡོ་རྗེ་དཔལ་གྱི་
[65a.5]རང་བཞིན་རྫོགས་པར་བྱེད་པ་ལ་དེ་བཞིན་གཤེགས་པ་ཐམས་ཅད་ཀྱི་རིན་པོ་ཆེའི་དབལ་བསྒྲེང་བ་ཞེས་བྱའོ། །དེ་ལ་སོགས་བ་སངས་རྒྱས་ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་གང་དག་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་རིན་པོ་ཆེའི་རྒྱལ་མཚན་བསྒྲེང་བ་ལ་
[65a.6]སོགས་པ་སངས་རྒྱས་ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་རྣམས་ཏེ་དེ་བྱས་ནས་སོ། །སོགས་པའི་སྒྲས་ནི་དང་ཕ་རོལ་ཏུ་ཕྱིན་པ་ལ་སོགས་པ་གཞན་རྣམས་ཀྱང་བསྡུ་སྟེ། དེ་བཞིན་དུ་ཐམས་ཅད་ལ་ཡང་ཤེས་པར་བྱའོ། །རྡོ་རྗེ་སེམས་དཔའི་ཏིང་ངེ་འཛིན་རིན་པོ་ཆེའི་
[65a.7]དབལ་ཉིད་དང་ཞེས་བྱ་བ་ནི་བྱང་ཆུབ་སེམས་དཔའ་རིན་པོ་ཆེའི་དབལ་གྱི་ཏིང་ངེ་འཛིན་དེ་ལ་དམིགས་པ་ཉིད་ཀྱིས་ན་རིན་པོ་ཆེ་ཆེན་པོའི་དབལ་གྱི་ཏིང་ངེ་འཛིན་ཏོ། །དེའི་ངོ་བོ་ཉིད་ཡིན་པས་ན་རིན་པོ་ཆེ་ཆེན་པོའི་དབལ་ཉིད་དོ། །དེ་ཉིད་ཀྱིས་ན་རྡོ་རྗེ་སེམས་དཔའི་ཏིང་ངེ་འཛིན་ནི། 
[65b]
[65b.1]ཞེས་བྱ་བ་སྟེ། འཇིག་རྟེན་གྱི་ཁམས་ཀྱི་རྡུལ་ཕྲ་རབ་དང་མཉམ་པའི་དེ་བཞིན་གཤེགས་པ་རྣམས་གཅིག་ཏུ་མཛད་ནས། བྱང་ཆུབ་སེམས་དཔའ་ཆེན་པོ་རྡོ་རྗེ་དབལ་གྱི་སྐུར་བསྐྱེད་པ་གང་ཡིན་པ་འདི་ནི། འདིར་རྡོ་རྗེ་སེམས་དཔའི་ཏིང་ངེ་འཛིན་ནི་རིན་པོ་ཆེ་ཆེན་པོའི་
[65b.2]དཔལ་ཏེ། འདིས་ནི་མང་པོ་གཅིག་ཏུ་བྱས་པ་གསུངས་པ་ཡིན་ནོ། །ཤིན་ཏུ་བརྟན་པའི་ཕྱིར་ཞེས་བྱ་བ་འདིས་ཀྱང་རྣམ་པར་རྟོག་པ་མེད་པས་མི་ཕྱེད་པ་ཉིད་དང་། འདྲེས་ཤིང་གཅིག་ཏུ་གྱུར་པའི་རྒྱུད་གསུངས་པ་ཡིན་ནོ། །ཨེ་མའོ་འདྲ་མེད་དཔལ་གྱི་བདག་ཡིན་ནོ། ། 
[65b.3]ཞེས་བྱ་བ་ལ། འདྲ་བ་མེད་པ་ནི་གཉིས་པ་མེད་པའོ། །སངས་རྒྱས་ཐམས་ཅད་ཀྱི་ངོ་བོར་གྱུར་པའི་ཡིད་བཞིན་གྱི་ནོར་བུའི་རྒྱལ་མཚན་གྱིས་ཉེ་བར་མཚོན་པའི་ཕྱིར་དཔལ་ལོ། །བདག་ཡིན་ནོ་ཞེས་བྱ་བ་ནི་བདག་ཉིད་ཡིན་པར་སྟོན་ཏོ། །ཁྱོད་སུ་ཞིག་གི་ཡིན་ཞེ་ན། དོན་
[65b.4]ཀུན་གྲུབ་པ་སྟེ་ཞེས་བྱ་བ་གསུངས་ཏེ། དོན་ཐམས་ཅད་གྲུབ་པ་གང་ཡིན་པ་དེ་ནི་དོན་ཀུན་གྲུབ་པ་སྟེ། དེ་རྣམས་ཀྱི་འདྲ་བ་མེད་པའི་དཔལ་བདག་ཡིན་ནོ། །འདི་ལ་ངོ་མཚར་ཅི་ཞིག་ཡོད་ཅེ་ན། གང་གི་ཕྱིར་དགོངས་པ་ཐམས་ཅད་ཡོངས་སུ་རྫོགས་ཤིང་། དོན་རྣམས་ཐམས་
[65b.5]ཅད་རྫོགས་པར་བྱེད་པ་ཞེས་བྱ་བ་སྨོས་ཏེ། འདི་ནི་ངོ་མཚར་ཆེའོ། །འདི་སྐད་སྟོན་པ་ཡིན་ཏེ། བདག་གི་རང་བཞིན་དུ་གྲུབ་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་དགོངས་པ་ཐམས་ཅད་ཡོངས་སུ་རྫོགས་པར་བྱེད་པ་ཡིན་ཏེ། དེ་རྣམས་བདག་དང་ཐ་མི་དད་ཀྱང་བྱང་
[65b.6]ཆུབ་སེམས་དཔའ་ཆེན་པོ་རིན་ཆེན་དབལ་གྱི་ཏིང་ངེ་འཛིན་གྲུབ་པའི་རང་བཞིན་ནི་དོན་ཐམས་ཅད་ཡོངས་སུ་རྫོགས་པར་བྱེད་པ་ཡིན་ནོ་ཞེས་གདུལ་བྱ་རྣམས་ཀྱིས་མཐོང་བ་འདི་ནི་ངོ་མཚར་ཆེའོ། །དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ནི་བཅོམ་ལྡན་འདས་རིན་ཆེན་
[65b.7]འབྱུང་ལྡན་གྱིའོ། །གཡོན་ཕྱོགས་སུ་ཟླ་བའི་དཀྱིལ་འཁོར་ལ་གནས་པ་ནི་གཡོན་ལོགས་ཀྱི་ཟླ་བའི་དཀྱིལ་འཁོར་ལ་ཞུགས་པའོ། །ཡང་བཀའ་ནོད་ཅིང་བཞུགས་པར་གྱུར་ཏོ་ཞེས་བྱ་བ་ནི་རྡོ་རྗེ་གཟི་བརྗིད་ཀྱི་གཟུགས་ཀྱིས་དེ་བཞིན་གཤེགས་པ་ཐམས་ཅད་ལས་རྡོ་རྗེ་ཉི་
[66a]
[66a.1]མའི་འོད་ཀྱིས་སྣང་བར་བྱ་བའི་ཕྱིར། རྗེས་སུ་གནང་བ་ནོད་པ་ཡིན་ལ། དེ་ལྟར་ནི་བྱམས་པའི་བདག་ཉིད་ཅན་གྱི་སྦྱིན་པའི་ཕ་རོལ་ཏུ་ཕྱིན་པ་ལ་ངེས་པར་སྦྱོར་བ་ཡིན་ནོ་ཞེས་བྱ་བ་ན་ཡང་གི་སྒྲའི་དོན་ཡིན་ནོ། །དེ་
[66a.2]ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཀྱིས་རྡོ་རྗེ་རྒྱལ་མཚན་དེ། དེའི་ལག་པ་གཉིས་སུ་བྱིན་ནོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་རྒྱལ་མཚན་བསྒྲེང་བ་ནི་ཡིད་བཞིན་གྱི་ནོར་བུའི་རྒྱལ་མཚན་ནོ། །དེ་བྱིན་གྱིས་བརླབས་པ་ལ་དམིགས་
[66a.3]པ་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་རིན་པོ་ཆེའི་བྱིན་གྱི་རླབས་རྡོ་རྗེ་ཞེས་བྱ་སྟེ། དེ་ལ་སྙོམས་པར་ཞུགས་པ་ན་ཡིད་བཞིན་གྱི་ནོར་བུའི་རྒྱལ་མཚན་སྦྱིན་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཞེས་བྱ་བ་
[66a.4]ལ་སོགས་པ་ལ། དེ་བཞིན་གཤེགས་པ་ཐམས་ཅད་ཀྱི་ནོར་བུ་ཡིད་བཞིན་གྱི་རྒྱལ་པོ་ཞེས་བྱ་བ་ལ། ནོར་བུ་ནི་ཡིད་བཞིན་གྱི་ནོར་བུའོ། །དེས་ཉེ་བར་མཚོན་པའི་བྱང་ཆུབ་གང་ཡིན་པ་དེ་ལ་ཡང་དེ་སྐད་ཅེས་བྱ་སྟེ། དེས་བསྒྲེང་བ་ནི་བྱང་ཆུབ་སེམས་དཔའི་ནོར་བུ་
[66a.5]ཡིད་བཞིན་གྱི་ནོར་བུའི་རྒྱལ་པོའི་རྒྱལ་མཚན་བསྐྱེད་པའོ། །དེའི་དམ་ཚིག་ནི་རྒྱུའོ། །ཅིའི་ཕྱིར་ཞེ་ན། སེམས་ཅན་གྱི་ཁམས་ཞེས་བྱ་བ་ལ་སོགས་པ་གསུངས་ཏེ། སེམས་ཅན་གྱི་ཁམས་ཀྱི་རེ་བ་ཐམས་ཅད་ཡོངས་སུ་བསྐང་བ་ནི་འཇིག་རྟེན་དང་འཇིག་རྟེན་ལས་
[66a.6]འདས་པའི་དོན་རྣམས་ཐོབ་པའོ། །དེས་བདེ་བ་དང་ཡིད་བདེ་བ་ཐམས་ཅད་མྱོང་བར་བྱ་བ་ནས་ཞེས་བྱ་བ་ནི་སྔ་མ་བཞིན་ནོ། །དེ་བཞིན་གཤེགས་པ་ཐམས་ཅད་ཀྱི་དོན་ཆེན་པོ་དང་དངོས་གྲུབ་དམ་པ་ཐོབ་པ་ནི། བྱང་ཆུབ་སེམས་དཔའ་ཆེན་པོ་རིན་ཆེན་དབལ་དུ་གྲུབ་
[66a.7]པའོ། །དེ་བཞིན་དུ་ཞེས་བྱ་བ་ནི་སངས་རྒྱས་ཐམས་ཅད་ཀྱི་དབུ་རྒྱན་དང་དར་དཔྱངས་ཀྱི་དབང་གིས་དབང་བསྐུར་ནས་སོ། །རྡོ་རྗེ་རྒྱལ་མཚན་ཞེས་བྱ་བ་ནི་རྡོ་རྗེ་དབལ་དང་བཅས་པའི་རྒྱལ་མཚན་འཛིན་པས་ཉེ་བར་མཚན་པའི་ཕྱིར་རྡོ་རྗེ་རྒྱལ་མཚན་ཞེས་གསུངས་སོ། ། 
[66b]
[66b.1]སྦྱིན་པའི་ཕ་རོལ་ཏུ་ཕྱིན་པ་ལ་སྦྱོར་དུ་བཅུག་ནས་ཞེས་བྱ་བའི་བར་གྱི་ཏིང་ངེ་འཛིན་གྱིས་རང་གི་རྣམ་པར་ཐར་པ་ལ་ངེས་པར་སྦྱར་བས། དེ་བཞིན་གཤེགས་པ་ལ་སོགས་པ་དང་། དེ་བཞིན་གཤེགས་པ་དང་སེམས་ཅན་གྱི་ཁམས་རྣམས་རང་གི་རང་བཞིན་ལ་སྦྱོར་བར་བྱེད་
[66b.2]ཅེས་བྱ་བའི་དོན་ཏོ། །མགུ་བར་གྱུར་ནས་ཆེད་དུ་བརྗོད་པ་འདི་གསུངས་པ་ཡིན་ཏེ། སངས་རྒྱས་ཀུན་གྱི་འདི་ཞེས་བྱ་བ་ནི་ལག་ན་གནས་པའི་ཡིད་བཞིན་གྱི་ནོར་བུའི་རྒྱལ་མཚན་གསུངས་པ་ཡིན་ནོ། །ལས་ཅི་ཞིག་བྱེད་པ་ཡིན་ཞེ་ན་དགོངས་པ་ཀུན་ཡོངས་སུ་རྫོགས་
[66b.3]པར་བྱེད་པ་ཡིན་ཞེས་བྱ་བ་གསུངས་ཏེ། རིན་ཆེན་དབལ་སྐྱེད་པར་བྱེད་པའོ། །ཡིད་བཞིན་གྱི་ནོར་བུའི་རྒྱལ་མཚན་ཞེས་བྱ་བ་ནི་བྱམས་པའི་སྦྱིན་པའི་རང་བཞིན་གྱི་སྦྱིན་པའི་ཕ་རོལ་ཏུ་ཕྱིན་པ་ཐོས་པ་དང་། བསམ་པ་དང་བསྒོམ་པའི་རང་བཞིན་ཐོབ་པར་བྱེད་པ་ནི་ཡིད་བཞིན་གྱི་ནོར་བུའི་
[66b.4]རྒྱལ་མཚན་ནོ། །དེ་ཉིད་ཀྱིས་ན་སྦྱིན་པའི་ཕ་རོལ་ཏུ་ཕྱིན་པའི་ཚུལ་ཞེས་གསུངས་པ་ཡིན་ནོ། །དེ་ལྟར་རྡོ་རྗེ་དཔལ་གྱིས་དེ་བཞིན་གཤེགས་པ་ཐམས་ཅད་སྦྱིན་པའི་ཕ་རོལ་ཏུ་ཕྱིན་པ་ལ་སྦྱར་ནས། རྡོ་རྗེ་བཞད་པ་ཆོས་སྨྲ་བའི་ཚུལ་གྱིས་ཇི་ལྟར་དེ་རྣམས་འཛུམས་
[66b.5]པར་འགྱུར་བ་ལ་རབ་ཏུ་གཞག་པ་དེ་ལྟར་བསྟན་པ་ནི། དེ་ནས་ཞེས་བྱ་བ་ལ་སོགས་པ་ཡིན་ཏེ། དེ་ནས་བཅོམ་ལྡན་འདས་ཀྱིས་སྙིང་པོ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །ཡང་ཞེས་བྱ་བ་ནི་རྡོ་རྗེ་དཔལ་ལ་ལྟོས་པས་སོ། །རྟག་པར་དགའ་ཞིང་མགུ་བའི་
[66b.6]དབང་པོ་ཞེས་བྱ་བ་ནི་དད་པ་ལ་སོགས་པའི་དབང་པོ་རྣམས་ཀྱིས་རྟག་པར་དགའ་ཞིང་མགུ་བ་གང་ཡིན་པ་སྟེ། དེ་ནི་བྱང་ཆུབ་སེམས་དཔའ་ཆེན་པོ་ཡང་ཡིན་ལ་རྟག་པར་དགའ་ཞིང་མགུ་བའི་དབང་པོ་ཡང་ཡིན་པས་བྱང་ཆུབ་སེམས་དཔའ་ཆེན་པོ་རྟག་པར་དགའ་ཞིང་མགུ་བའི་དབང་
[66b.7]པོའོ། དེ་ཉིད་ནི་རྡོ་རྗེ་སེམས་དཔའི་རང་བཞིན་གྱི་རྡོ་རྗེ་འཛིན་པ་ཆེན་པོའོ། །དེ་ཉིད་ནི་དམ་ཚིག་སྟེ་འཛུམ་པར་གྱུར་པ་ཞེས་བྱ་བའོ། །དེ་ལས་བྱུང་བ་ནི་རིན་པོ་ཆེ་ལྟ་བུའི་སེམས་དཔའ་རྡོ་རྗེ་གང་ལས་གྱུར་པའོ། །དེ་བྱིན་གྱིས་བརླབས་པ་ནི་བརྟན་པར་བྱ་བའི་ཕྱིར་ཏིང་ངེ་འཛིན་
[67a]
[67a.1]གང་ལ་མིང་དེ་སྐད་ཅེས་བྱ་བ་དེ་ལ་སྙོམས་པར་ཞུགས་ནས་འཛུམ་པར་གྱུར་པ་ལ་སོགས་པ་སྤྲུལ་པ་སྐྱེད་པར་བྱེད་པའི་རྣམ་པར་ཐུགས་རྩེ་གཅིག་ཏུ་མཛད་པའོ། །འདི་ཞེས་བྱ་བ་ནི་སྙིང་པོ་ཐུགས་ལ་གནས་པ་གསུངས་པའོ། །དེ་བཞིན་གཤེགས་
[67a.2]པ་ཐམས་ཅད་ཀྱི་དགྱེས་པ་ནི་རྡོ་རྗེ་བཞད་པའོ། །དེ་སྐྱེད་པར་བྱེད་པའི་རྒྱུ་ནི་དགྱེས་པའི་དམ་ཚིག་གོ། །མིང་དེ་སྐད་ཅེས་བྱ་བའི་དེ་བཞིན་གཤེགས་པ་ཐམས་ཅད་ཀྱི་སྙིང་པོ་གང་ཡིན་པ་དེ་རང་གི་ཐུགས་ཀ་ནས་ཕྱུང་བར་གྱུར་པ་ནི། བཛྲ་ཧཱས་ཞེས་བྱ་བའོ། །དེ་ནས་ཞེས་བྱ་བ་ལ་སོགས་
[67a.3]པ་ལ། བཅོམ་ལྡན་འདས་རྡོ་རྗེ་འཛིན་པ་དེ་ཉིད་རྡོ་རྗེ་འཛུམ་པའི་དབྱིབས་སུ་གྱུར་ཏེ་ཕྱག་གཉིས་སུ་གནས་སོ་ཞེས་བྱ་བར་སྦྱར་རོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་ཅེས་བྱ་བ་ནི་སེམས་དཔའ་རྡོ་རྗེའི་ཚུལ་ལོ། །དེ་བཞིན་གཤེགས་པ་ཐམས་ཅད་ཀྱི་འཛུམ་པར་གྱུར་
[67a.4]ཏེ་ཞེས་བྱ་བ་ནི་རྡོ་རྗེ་གཉིས་ཀྱི་བར་དུ་ཆུད་པའི་སོའི་ཕྲེང་བ་ནི་འཛུམ་པའི་ཕྱག་རྒྱའི་མཚན་ཉིད་དོ། །དེ་ལྟ་བུའི་གཟུགས་སུ་གྱུར་ཏེ་བྱུང་ནས་བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་སུ་ཞུགས་ཏེ་གཅིག་ཏུ་འདྲེས་པར་གྱུར་ནས། རྡོ་རྗེ་འཛུམ་པའི་དབྱིབས་ནམ་
[67a.5]མཁའ་ཐམས་ཅད་ཁྱབ་པར་ཡང་དག་པར་གྱུར་ནས་བསྡུ་བ་མཛད་དེ་ཐུགས་ལས་བྱུང་ནས་དེ་ཉིད་ཀྱི་ཕྱག་གཉིས་སུ་གནས་སོ། །དེ་ནས་ཞེས་བྱ་བ་ལ་སོགས་པ་ལ། དེ་བཞིན་གཤེགས་པའི་སྐུ་ནི་བྱང་ཆུབ་སེམས་དཔའ་ཆེན་པོའི་ལུས་སུ་གྱུར་པ་སྟེ། བཅོམ་ལྡན་འདས་
[67a.6]ཀྱི་ཐུགས་ལ་གནས་ཏེ་ཆེད་དུ་བརྗོད་པ་ནི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་རྨད་དུ་བྱུང་བ་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ཀྱི་རྨད་དུ་བྱུང་བ་ཡིན་པས་ན་དེ་བཞིན་གཤེགས་པ་ཐམས་ཅད་ཀྱི་རྨད་དུ་བྱུང་
[67a.7]བ་སྟེ། འཛུམ་པ་ཞེས་བྱ་བ་ནི་ཅུང་ཟད་བཞད་པའི་ཚུལ་ལོ། །འཛུམ་པ་ནི་རྣམ་པར་རྟོག་པ་ལས་བྱུང་བ་ཡིན་ལ། རྣམ་པར་རྟོག་པ་དེ་ཡང་སངས་རྒྱས་ལ་མི་མངའ་བ་ལས། དེ་མེད་པར་དེ་མི་འབྱུང་བ་འདི་ནི་རྨད་དུ་བྱུང་བ་ཡིན་ཏེ། གདུལ་བྱ་རྣམས་ལ་རྡོ་རྗེ་བཞད་པའི་ཏིང་
[67b]
[67b.1]ངེ་འཛིན་བསྐྱེད་པ་ལ་སོགས་པ་སངས་རྒྱས་ཐམས་ཅད་ཀྱི་རྣམ་པར་འཕྲུལ་པ་མཛད་དོ་ཞེས་བྱ་བའི་དོན་ཏོ། །སོགས་པའི་སྒྲས་ནི་གཞན་དག་ཀྱང་བསྡུའོ། །རྡོ་རྗེ་སེམས་དཔའི་ཏིང་ངེ་འཛིན་ནི་རྟག་ཏུ་དགའ་ཞིང་རབ་ཏུ་མགུ་བའི་དབང་པོ་ཡིན་པ་ཉིད་དང་ཞེས་བྱ་བ་ནི་འཇིག་
[67b.2]རྟེན་གྱི་ཁམས་ཐམས་ཅད་རྡུལ་ཕྲ་རབ་དང་མཉམ་པའི་དེ་བཞིན་གཤེགས་པ་རྣམས་གཅིག་ཏུ་མཛད་ནས་རྡོ་རྗེ་བཞད་པའི་སྐུ་གཅིག་པུར་བསྐྱེད་པ་གང་ཡིན་པ་དེ་ནི་རྟག་ཏུ་དགའ་ཞིང་རབ་ཏུ་མགུ་བའི་དབང་པོའོ། །དེའི་ངོ་བོ་ཉིད་ཡིན་པས་ན་དེར་དེ་ལ་རྟག་ཏུ་དགའ་ཞིང་རབ་ཏུ་
[67b.3]མགུ་བའི་དབང་པོ་ཉིད་དང་ཞེས་བྱའོ། །སུ་ཡིན་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ཞེས་བྱ་བ་གསུངས་ཏེ། དེ་ནི་བྱང་ཆུབ་སེམས་དཔའ་ཆེན་པོ་རྟག་ཏུ་དགའ་ཞིང་རབ་ཏུ་མགུ་བའི་དབང་པོ་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་པ་ཡིན་པས་ན་ཞེས་བྱ་བའི་ཐ་
[67b.4]ཚིག་གོ། །བདག་ནི་ཞེས་བྱ་བ་ནི་བདག་ཉིད་ཡིན་པར་སྟོན་ཏོ། །ཁྱེད་སུའི་ཡིན་ཞེ་ན། ཀུན་མཆོག་གི་ཞེས་བྱ་བ་གསུངས་ཏེ། སངས་རྒྱས་རྣམས་ཀྱིའོ། །བཞད་པ་ཡང་ཡིན་ལ་ཆེན་པོ་ཡང་ཡིན་པས་ན་བཞད་ཆེན་ཏེ། ནམ་མཁའ་ཐམས་ཅད་ཁྱབ་པའོ། །རྨད་དུ་
[67b.5]བྱུང་བ་ཆེན་པོ་ཡིན། །ཞེས་བྱ་བ་ནི་གཞན་རྣམས་ལ་སྔོན་མ་བྱུང་བ་ཡིན་པས་ན་རྨད་དུ་བྱུང་བ་ཆེན་པོའོ། །འདིར་ཅི་ཞིག་ངོ་མཚར་ཆེ་ཞེ་ན། གང་ཕྱིར་རྟག་ཏུ་མཉམ་གཞག་རྣམས། །སངས་རྒྱས་དོན་ལ་རབ་ཏུ་སྦྱོར། །ཞེས་བྱ་བ་གསུངས་ཏེ། གང་གི་ཕྱིར་ཕྱི་མའི་མཐའི་
[67b.6]བར་དུ་རྣམ་པར་མི་རྟོག་པའི་ཏིང་ངེ་འཛིན་ལ་ཞུགས་པ་དེ་རྣམས་ཀྱང་། །སངས་རྒྱས་ཀྱིས་སེམས་ཅན་དོན་བྱ་བའི་བཞད་པ་མཛད་པར་སྟོན་པ་ལ་རབ་ཏུ་སྦྱོར་ཞིང་འཛུམ་པ་ཉེ་བར་སྟོན་པར་མཛད་པ་འདི་ནི་ངོ་མཚར་ཆེའོ། །འདི་སྐད་སྟོན་ཏེ། སྔོན་གྱི་འཕེན་པའི་ཤུགས་ཀྱིས་
[67b.7]གདུལ་བྱ་རྣམས་ཀྱི་རྣམ་པར་རྟོག་པའི་དབང་གིས་སངས་རྒྱས་རྣམས་འཛུམ་པ་མཛད་དོ་ཞེས་དེ་ལྟར་མཐོང་བ་འདི་ནི་ངོ་མཚར་ཆེའོ། །དེ་བཞིན་གཤེགས་པ་ཐམས་ཅད་ཀྱི་རྒྱབ་ཀྱི་ཟླ་བའི་དཀྱིལ་འཁོར་ལ་གནས་ཞེས་བྱ་བ་ནི། བཅོམ་ལྡན་འདས་རིན་ཆེན་འབྱུང་ལྡན་གྱི་
[68a]
[68a.1]རྒྱབ་ཏུའོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཀྱིས་དེའི་ལག་པ་གཉིས་སུ་རྡོ་རྗེ་འཛུམ་པ་དེ་བྱིན་ནོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་རྨད་དུ་བྱུང་བ་ནི་འཛུམ་པའི་ཕྱག་རྒྱའོ། །དེ་བྱིན་གྱིས་བརླབ་པ་ལ་
[68a.2]དམིགས་པའི་ཏིང་ངེ་འཛིན་རྡོ་རྗེ་ལྟར་མི་ཕྱེད་པ་གང་ཡིན་པ་དེ་ནི། དེ་བཞིན་གཤེགས་པ་ཐམས་ཅད་ཀྱི་རྨད་དུ་བྱུང་བའི་བྱིན་གྱི་རླབས་ཀྱིས་རྡོ་རྗེ་ཞེས་བྱ་བའི་ཏིང་ངེ་འཛིན་ཏེ། དེ་ལ་སྙོམས་པར་ཞུགས་པ་ནི་འཛུམ་པའི་ཕྱག་རྒྱ་སྦྱིན་པའི་རྣམ་པར་ཐུགས་རྩེ་གཅིག་ཏུ་མཛད་
[68a.3]པའོ། །ཇི་ལྟ་བུ་ཞིག་དེའི་ལག་པ་གཉིས་སུ་བྱིན་ཞེ་ན། དེ་བཞིན་གཤེགས་པ་ཐམས་ཅད་ཀྱི་རྨད་དུ་བྱུང་བའི་བསྐྱེད་པའི་དམ་ཚིག་དང་ཞེས་བྱ་བ་གསུངས་ཏེ། དེ་བཞིན་གཤེགས་པ་ཐམས་ཅད་ཀྱི་བཞད་པ་བསྐྱེད་པའི་རྒྱུར་གྱུར་པའོ། །ཅིའི་ཕྱིར་བརྩལ་ཞེ་ན། 
[68a.4]སེམས་ཅན་གྱི་ཁམས་ཞེས་བྱ་བ་ལ་སོགས་པ་གསུངས་ཏེ། སེམས་ཅན་གྱི་ཁམས་ཐམས་ཅད་དད་པ་ལ་སོགས་པ་དང་། མིག་ལ་སོགས་པའི་དབང་པོ་ཐམས་ཅད་ཀྱི་བདེ་བ་དང་ཡིད་བདེ་བླ་ན་མེད་པ་ཐམས་ཅད་མྱང་བར་བྱ་བའི་ཕྱིར་རོ། །དེ་བཞིན་གཤེགས་པ་ཐམས་
[68a.5]ཅད་ཀྱི་དབང་པོ་ཡོངས་སུ་སྦྱོང་བའི་ཡེ་ཤེས་ནི་རྡོ་རྗེ་བཞད་པའི་ཡེ་ཤེས་སོ། །མངོན་པར་ཤེས་པ་ཡང་དེ་ཉིད་ཀྱི་སྟེ། དེ་དག་ཐོབ་པ་ཉིད་ནི་འབྲས་བུའོ། །དེ་དག་གི་ཕྱིར་ཞེས་བྱ་བ་ནི་རྡོ་རྗེ་བཞད་པ་གྲུབ་པའི་རྒྱུར་ཞེས་བྱ་བའི་དོན་ཏོ། །བར་དུ་ཞེས་བྱ་བའི་སྒྲ་ནི་སྔ་མ་དང་
[68a.6]འདྲའོ། །དེ་བཞིན་དུ་ཞེས་བྱ་བ་ནི་སངས་རྒྱས་ལྔའི་རིན་པོ་ཆེའི་དབུ་རྒྱན་དང་དར་དཔྱངས་ཀྱི་དབང་གིས་དབང་བསྐུར་ནས། རྡོ་རྗེ་དགའ་བ་ཞེས་བྱ་བ་སྔོན་གྱི་འཕེན་ཤུགས་ཀྱི་མཐུས་རྣམ་པར་རྟོག་པ་མི་མངའ་བ་ཉིད་ཀྱིས་རྡོ་རྗེ་ལྟར་མི་ཕྱེད་པའི་དགའ་བ་མངའ་བས་ན་རྡོ་རྗེ་དགའ་
[68a.7]བའོ། །དེ་བཞིན་གཤེགས་པ་ཐམས་ཅད་དགྱེས་པར་བྱེད་ཅིང་ཞེས་བྱ་བ་ནི། དེ་བཞིན་གཤེགས་པ་ལ་སོགས་པ་དང་སེམས་ཅན་རྣམས་རང་གི་རང་བཞིན་ཐུགས་སུ་ཆུད་ཅིང་རྟོགས་པས་དགྱེས་པར་གྱུར་པའོ། །འདི་ཞེས་བྱ་བ་ནི་ཐུགས་ལ་གནས་པ་གསུངས་ཤིང་ཆེད་
[68b]
[68b.1]དུ་བརྗོད་པའོ། །རྨད་དུ་བྱུང་སྐྱེད་སྟོན་པ་པོ། །ཞེས་བྱ་བ་ནི་རྡོ་རྗེ་བཞད་པ་སྐྱེད་པར་བྱེད་པའོ། །རྒྱུ་འདི་ཉིད་ཀྱིས་ན་དགྱེས་ཆེན་བྱེད་པའི་ཡེ་ཤེས་སོ། །བཅོམ་ལྡན་འདས་ཀྱི་ཡེ་ཤེས་འདི་ཉིད་ཐུན་མོང་མ་ཡིན་པར་བསྟན་པར་བྱ་བའི་ཕྱིར། གཙུག་ལག་གཞན་གྱིས་
[68b.2]ཤེས་མི་ནུས། །ཞེས་བྱ་བ་གསུངས་ཏེ། མུ་སྟེགས་པ་གཞན་གྱིས་བསྟན་ཅིང་རང་གི་སྒོམ་པ་ལ་སྦྱོར་བ་ནི་གཞན་གྱི་གཙུག་ལག་སྟེ། དབང་ཕྱུག་ལ་སོགས་པ་གཞན་གྱི་གཙུག་ལག་དེ་དག་གིས་ཤེས་པར་མི་ནུས་སོ། །དེ་ལྟར་རྡོ་རྗེ་བཞད་པས་དེ་བཞིན་གཤེགས་པ་ཐམས་ཅད་འཛུམ་པ་
[68b.3]རྨད་དུ་བྱུང་བ་ལ་གཞག་པ་ཡིན་ནོ། །དབང་བསྐུར་བ་ཆེན་པོ་དང་ཞེས་བྱ་བ་ལ་སོགས་པས་ནི་སྡོམ་གསུངས་པ་ཡིན་ཏེ། དབང་བསྐུར་བ་ཡང་ཡིན་ལ་ཆེན་པོ་ཡང་ཡིན་པས་ན་དབང་བསྐུར་བ་ཆེན་པོ་སྟེ། འཕགས་པ་ནམ་མཁའི་སྙིང་པོའོ། །འོད་ཀྱི་དཀྱིལ་འཁོར་
[68b.4]འདོམ་གང་བ་ནི་རྡོ་རྗེ་ཉི་མའིའོ། །བྱང་ཆུབ་སེམས་དཔའ་ཆེན་པོའི་དོན་ནི་རིན་ཆེན་དཔལ་ལོ། །བཞད་པ་ཆེན་པོ་ནི་རྡོ་རྗེ་བཞད་པའོ། །འདི་བཞིན་དེ་བཞིན་གཤེགས་པ་ཐམས་ཅད་ཀྱི་དབང་བསྐུར་བའི་སེམས་དཔའ་ཆེན་པོའོ་ཞེས་བྱ་བ་ནི་གཟུང་བ་དང་འཛིན་པ་
[68b.5]པོའི་དོན་ལ་འཛིན་པ་དང་སེམས་ཅན་རྣམས་འཇིགས་པ་སྐྱེད་པར་བྱེད་པ་དང་། སེམས་ཅན་ལ་རྣམ་པར་སྡང་བ་དང་། ཆོས་ཡོངས་སུ་སྤོང་བའི་འཛིན་པ་པོའི་དྲི་མ་དོན་དང་མི་འཇིགས་པ་དང་བྱམས་པ་དང་། ཆོས་ཀྱི་སྦྱིན་པའི་རང་བཞིན་གྱིས་འཁྲུད་པར་བྱེད་པས་
[68b.6]ན་འདི་དག་ནི། དེ་བཞིན་གཤེགས་པ་ཐམས་ཅད་ཀྱི་དབང་བསྐུར་བ་ཆེན་པོའི་སེམས་དཔའོ། །དེ་ཡང་། སྔོན་ཆད་སྦྱིན་པའི་སྤྱོད་གྲུབ་གང་། །རྡོ་རྗེ་རིན་ཆེན་དུ་བཤད་དེ། །སེམས་ཅན་ཀུན་ལ་མི་འཇིགས་སྦྱིན། །རྡོ་རྗེ་གཟི་བརྗིད་དུ་དེ་བཤད། །འབྱུང་པོ་ཀུན་ལ་
[68b.7]བྱམས་པ་ཡི། །རྡོ་རྗེ་དཔལ་ཏེ་རྒྱལ་མཚན་ཆེ། །ཆོས་ཀྱི་སྦྱིན་པ་བཞད་པ་ཆེ། །བཞི་པོ་དབང་བསྐུར་ཡིན་པར་བཤད། །ཅེས་གསུངས་པ་ཡིན་ནོ། །འདིར་སྦྱིན་པའི་ཕ་རོལ་ཏུ་ཕྱིན་པ་ནི་རིན་ཆེན་འབྱུང་ལྡན་གྱི་ཐུགས་སོ། །དེ་ཡང་ལྡོག་པའི་དབྱེ་བས་རྣམ་པ་
[69a]
[69a.1]བཞིར་གཞག་སྟེ། སྦྱིན་པར་བྱ་བ་དང་། སྦྱིན་པ་པོ་དང་། ལེན་པ་པོ་མི་དམིགས་པའི་སྤྱི་ཉིད་ནི་རིན་ཆེན་འབྱུང་ལྡན་གྱི་ཐུགས་སོ། །དེ་ལྟར་ན་གང་གི་ཕྱིར་གཟུང་བར་བྱ་བ་དང་། འཛིན་པ་པོའི་དོན་ལ་མངོན་པར་ཞེན་པ་སྤངས་པ་འདིས་བྱེད་
[69a.2]པས། དེའི་ཕྱིར་ནོར་བུ་སྦྱིན་པའི་རང་བཞིན་ནི་རྡོ་རྗེ་རིན་ཆེན་གྱི་ཐུགས་སོ། །དེས་ཀྱང་གཟུང་བ་དང་། འཛིན་པ་པོའི་རྣམ་པར་རྟོག་པའི་འཇིགས་པ་མེད་པ་ནི་མི་འཇིགས་པའི་སྦྱིན་པ་སྟེ། སེམས་དང་སེམས་ལས་བྱུང་བ་དུལ་བ་ཞེས་བྱ་བའི་མི་འཇིགས་པ་སྦྱིན་པ་ནི་
[69a.3]རྡོ་རྗེ་གཟི་བརྗིད་ཀྱི་རང་བཞིན་ནོ། །དེས་ཀྱང་སྒྲིབ་པའི་མུན་པ་ཐམས་ཅད་དང་བྲལ་བས་མི་དམིགས་པའི་བྱམས་པ་གྲུབ་པ་ཡིན་ལ། དེའི་ཕྱིར་བྱམས་པ་སྦྱིན་པའི་རང་བཞིན་ནི་རྡོ་རྗེ་དཔལ་གྱི་ཐུགས་སོ། །མི་དམིགས་པའི་བྱམས་པའི་མཐུ་དང་སྔོན་གྱི་འཕེན་པའི་
[69a.4]ཤུགས་ཀྱི་སྟོབས་ཀྱིས་ཇི་ལྟར་མངོན་པར་རྟོགས་པའི་ཆོས་ཀྱི་སྦྱིན་པས་སེམས་ཅན་རྣམས་མགུ་བར་བྱེད་པའི་ཆོས་ཀྱི་སྦྱིན་པའི་རང་བཞིན་ནི་རྡོ་རྗེ་བཞད་པའི་ཐུགས་སོ། །དེ་ཡང་། སྒྲོལ་དང་གྲོལ་དང་དབུགས་འབྱིན་པ། །མྱ་ངན་འདས་ལ་འཇོག་པ་ནི། །རྡོ་རྗེ་རིན་ཆེན་
[69a.5]ལ་སོགས་སེམས། །ཞེས་གསུངས་པ་ཡིན་ཏེ། སྒྲོལ་བ་ནི་ཇི་སྐད་དུ་བཤད་པའི་དོན་འཛིན་པ་སྟེ་རྡོ་རྗེ་རིན་ཆེན་གྱིས་སོ། །གྲོལ་བ་ནི་ཇི་སྐད་དུ་བཤད་པའི་མི་འཇིགས་པས་ཏེ་རྡོ་རྗེ་ཉི་མས་སོ། །དབུགས་འབྱིན་པ་ནི་ཞེ་སྡང་མེད་པ་སྟེ། རྡོ་རྗེ་དབལ་གྱིས་སོ། །མི་གནས་
[69a.6]པའི་མྱ་ངན་ལས་འདས་པའི་དོན་ནི་རྡོ་རྗེ་བཞད་པའི་རང་བཞིན་གྱིས་ཆོས་ཀྱི་སྦྱིན་པའི་ཐུགས་ཀྱིས་སོ། །དེ་ལྟར་རྡོ་རྗེ་བཞད་པའི་ཚུལ་གྱིས་སེམས་རབ་ཏུ་དགའ་བ་ཐོབ་པས་ཆོས་ཐམས་ཅད་རང་བཞིན་གྱིས་རྣམ་པར་དག་པའི་ཏིང་ངེ་འཛིན་ཐོབ་པར་བྱ་བ་ཡིན་པས། དེ་ནས་
[69a.7]ཞེས་བྱ་བ་ལ་སོགས་པས་རྡོ་རྗེ་ཆོས་ཀྱིས་དེ་བཞིན་གཤེགས་པ་ཐམས་ཅད་ཏིང་ངེ་འཛིན་ལ་ངེས་པར་སྦྱོར་རོ་ཞེས་སྟོན་པ་ཡིན་ནོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཀྱི་སྙིང་པོ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །ཡང་ཞེས་བྱ་བའི་
[69b]
[69b.1]སྒྲ་ནི་རྡོ་རྗེ་བཞད་པ་ལ་ལྟོས་པའོ། །ཀུན་དུ་ལྟ་བ་ནི་ཀུན་དུ་སྤྱན་རས་ཀྱིས་གཟིགས་པ་སྟེ། ཆོས་ཐམས་ཅད་རང་བཞིན་གྱིས་རྣམ་པར་དག་པའོ་ཞེས་སོ་སོར་རྟོག་པ་དང་། སེམས་ཅན་བསྐྱབ་པ་ལ་གཟིགས་པའོ། །དེའི་དབང་ཕྱུག་སྟེ་གཙོ་བོ་ཡིན་པས་ན་ཀུན་
[69b.2]དུ་སྤྱན་རས་གཟིགས་ཀྱི་དབང་པོའོ། །བྱང་ཆུབ་སེམས་དཔའ་ཆེན་པོ་ཡང་ཡིན་ལ་ཀུན་དུ་སྤྱན་རས་གཟིགས་ཀྱི་དབང་པོ་ཡང་ཡིན་པས་ན། བྱང་ཆུབ་སེམས་དཔའ་ཆེན་པོ་ཀུན་དུ་སྤྱན་རས་གཟིགས་ཀྱི་དབང་པོ་སྟེ། ཇི་སྐད་དུ་བཤད་པའི་སེམས་དཔའི་རྡོ་རྗེའོ། ། 
[69b.3]དེའི་དམ་ཚིག་ནི་དམ་པའི་ཆོས་ཀྱི་འོད་ཟེར་ལ་སོགས་པའོ། །དེ་འབྱུང་བ་ནི་སེམས་དཔའི་རྡོ་རྗེའི་ཚུལ་གྱིས་ཆོས་ལས་བྱུང་བ་སྟེ། དེ་བྱིན་གྱིས་བརླབས་པའི་ཕྱིར་ཏིང་ངེ་འཛིན་གང་ཡིན་པ་དེ་ལ་སྙོམས་པར་ཞུགས་ཏེ། དམ་པའི་ཆོས་ཀྱི་འོད་ཟེར་བསྐྱེད་པའི་རྣམ་པར་
[69b.4]ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་ཆོས་ནི་འཕགས་པ་སྤྱན་རས་གཟིགས་དབང་ཕྱུག་ཏུ་རྣམ་པར་འཕྲུལ་པའོ། །དེའི་དམ་ཚིག་ནི་བསྐྱེད་པའི་རྒྱུའོ། །མིང་དེ་སྐད་ཅེས་བྱ་བའི་དེ་བཞིན་གཤེགས་པ་ཐམས་ཅད་ཀྱི་
[69b.5]སྙིང་པོ་རང་གི་ཐུགས་ཀ་ནས་ཕྱུང་བ་ནི་བཛྲ་དྷརྨྨ་ཞེས་བྱ་བའོ། །དེ་ནས་ཞེས་བྱ་བ་ལ་སོགས་པ་ལ་བཅོམ་ལྡན་འདས་དེ་ཉིད་པདྨ་ཆེན་པོའི་དབྱིབས་སུ་གྱུར་ཏེ་ཕྱག་གཉིས་སུ་གནས་སོ་ཞེས་བྱ་བར་སྦྱར་རོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་དོ་ཞེས་བྱ་བ་ནི། སེམས་
[69b.6]དཔའི་རྡོ་རྗེ་རང་བཞིན་གྱིས་དག་པའི་ཆོས་མཉམ་པ་ཉིད་ཀྱི་ཡེ་ཤེས་རབ་ཏུ་རྟོགས་པའི་ཕྱིར་སེམས་དཔའ་རྡོ་རྗེའི་ཏིང་ངེ་འཛིན་ཞེས་བྱ་སྟེ། དེ་ནི་རང་བཞིན་གྱིས་དག་པ་ཡིན་ལ་ཆོས་ཀྱང་ཡིན་པས་ན་རང་བཞིན་གྱིས་དག་པའི་ཆོས་དེ་དམ་པའི་ཆོས་ཀྱི་འོད་ཟེར་ལྟ་བུའི་འཇིག་
[69b.7]རྟེན་དབང་ཕྱུག་གི་རྣམ་པར་འཕྲུལ་པའི་ཚུལ་ལོ། །དེ་རྣམས་ཀྱི་མཉམ་པ་ཉིད་ནི་དོན་དམ་པར་དངོས་པོ་མེད་པའི་ངོ་བོ་ཉིད་ཀྱིས་སྟོང་པ་ཉིད་ཅེས་བྱ་བའི་ཐ་ཚིག་གོ། །དེའི་ཡེ་ཤེས་ནི་ངེས་པའོ། །དེ་གང་གིས་རབ་ཏུ་རྟོགས་པར་གྱུར་པ་དེ་ནི་རབ་ཏུ་རྟོགས་པར་གྱུར་པ་ཉིད་ཀྱི་
[70a]
[70a.1]ཕྱིར་ཏེ། རབ་ཏུ་རྟོགས་པ་དེ་ཉིད་ཀྱི་ཕྱིར་རྡོ་རྗེ་སེམས་དཔའི་ཏིང་ངེ་འཛིན་ལས་དམ་པའི་ཆོས་ཀྱི་འོད་ཟེར་བྱུང་ལ། དེ་དག་གིས་འཇིག་རྟེན་གྱི་ཁམས་ཐམས་ཅད་ཀུན་དུ་སྣང་བར་བྱས་ཤིང་གང་ལས་དེའི་རང་བཞིན་དུ་གྱུར་པ་དེ་ལ་དེ་སྐད་ཅེས་བྱའོ། །ནམ་
[70a.2]མཁའ་ཐམས་ཅད་ཁྱབ་པའི་པདྨ་ལྟ་བུའི་དམ་པའི་ཆོས་ཀྱི་འོད་ཟེར་བསྡུས་ནས་པདྨའི་གཟུགས་ཇི་ལྟ་བུར་གང་གིས་མཛད་པ་དེ་ལྟ་བུར་ནི་འདིར་རྡོ་རྗེ་སེམས་དཔའི་ཏིང་ངེ་འཛིན་ཞེས་བཤད་ལ། པདྨ་ལྟ་བུའི་འོད་ཟེར་རྣམས་ནི་འདིར་དམ་པའི་ཆོས་ཀྱི་འོད་ཟེར་གྱི་སྒྲར་
[70a.3]བཤད་དེ། པདྨའི་དབང་དུ་བྱས་ནས། ཆོས་ལ་ཆོས་ནི་གནས་པར་འགྱུར། །ཞེས་པ་ཡང་། འདིར་ཆོས་ཀྱི་སྒྲས་ནི་པདྨའི་ཕྱག་རྒྱ་ལ་བྱ་བར་བཤད་པའི་ཕྱིར་རོ། །ཆོས་ཀྱི་དབྱིངས་ཀྱི་རང་བཞིན་དུ་གྱུར་ཏོ་ཞེས་བྱ་བ་ནི་ཆོས་ནི་པདྨའི་དབྱིངས་ཞེས་བྱ་བ་རྒྱུ་ཡིན་པས་ན་
[70a.4]ཆོས་ཀྱི་དབྱིངས་ཏེ་པདྨ་ལྟ་བུའི་འོད་ཟེར་རོ། །དེའི་རང་བཞིན་ནི་ངོ་བོ་ཉིད་གྱུར་པ་ནི་གྲུབ་པའོ། །ཆོས་ཀྱི་དབྱིངས་དེ་ཐམས་ཅད་ཀྱང་ཞེས་བྱ་བ་ནི་པདྨ་ལྟ་བུའི་འོད་ཟེར་གྱི་ཚོགས་སོ། །དེ་ནས་རྡོ་རྗེ་པདྨོ་ཞེས་བྱ་བ་ལ་སོགས་པ་ལ། བྱང་ཆུབ་སེམས་དཔའ་ཆེན་པོའི་
[70a.5]སྐུས་ཐུགས་ལ་གནས་ནས་ཆེད་དུ་བརྗོད་པ་འདིས་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཏིང་ངེ་འཛིན་དང་མངོན་པར་ཤེས་པ་ལ་སོགས་པ་དང་། སངས་རྒྱས་ཐམས་ཅད་ཀྱི་རྫུ་འཕྲུལ་དང་། ཆོ་འཕྲུལ་རྣམས་བྱས་ནས་ཞེས་བྱ་བ་ནི། 
[70a.6]གདུལ་བྱ་རྣམས་ལ་འཇིག་རྟེན་དབང་ཕྱུག་གི་ཡེ་ཤེས་ལ་སོགས་པ་བསྐྱེད་ནས། དེ་ཐམས་ཅད་སངས་རྒྱས་ཀྱི་སྐུ་གཅིག་ཏུ་བསྡུས་པར་གྱུར་ནས་འཕགས་པ་སྤྱན་རས་གཟིགས་དབང་ཕྱུག་གི་སྐུ་གཅིག་ཏུ་གྱུར་ཏོ། །ཅིའི་ཕྱིར་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ནི་
[70a.7]ཀུན་དུ་སྤྱན་རས་གཟིགས་ཀྱི་དབང་པོ་ཡིན་པ་ཉིད་དང་ཞེས་བྱ་བ་གསུངས་ཏེ། ཤིན་ཏུ་གཟིགས་པ་གང་ཡིན་པ་དེ་ལ་དེ་སྐད་ཅེས་བྱའོ། །བྱང་ཆུབ་སེམས་དཔའ་ཆེན་པོ་ཡང་ཡིན་ལ། ཀུན་དུ་སྤྱན་རས་གཟིགས་ཀྱི་དབང་པོ་ཡང་ཡིན་པས་དེ་བསྐྱེད་པ་ཉིད་ཀྱིས་ན་དེའི་
[70b]
[70b.1]དབང་ཕྱུག་ཡིན་པའི་ཕྱིར། ཤིན་ཏུ་སྤྱན་རས་གཟིགས་ཀྱི་དབང་པོ་ཡིན་པའོ། །དེའི་ངོ་བོ་ཉིད་ནི་ཤིན་ཏུ་སྤྱན་རས་གཟིགས་ཀྱི་དབང་པོ་ཡིན་པ་ཉིད་དོ། །དེ་བས་ན་རྡོ་རྗེ་སེམས་དཔའི་ཏིང་ངེ་འཛིན་ནི་ཤིན་ཏུ་ཀུན་དུ་སྤྱན་རས་གཟིགས་ཀྱི་དབང་པོ་དེ་ཉིད་དང་ཞེས་བྱའོ། ། 
[70b.2]ཨེ་མའོ་ཞེས་བྱ་བ་ལ་སོགས་པ་ལ། དམ་པ་ཡང་ཡིན་ལ་དོན་ཡང་ཡིན་པས་ན་དམ་པའི་དོན་ཏེ། ཟག་པ་མེད་པའི་ཆོས་བདག་མེད་པའི་ཏིང་ངེ་འཛིན་ཏོ། །དེ་ཉིད་ནི་རྣམ་པ་ཐམས་ཅད་དུ་གཟུང་བ་དང་འཛིན་པའི་རྣམ་པར་རྟོག་པ་དང་བྲལ་བའི་ཕྱིར་གདོད་ནས་དག་པའོ། ། 
[70b.3]སུའི་ཡིན་ཞེ་ན་རང་བྱུང་སྟེ་སངས་རྒྱས་རྣམས་ཀྱིའོ། །ཅི་ཞིག་ངོ་མཚར་ཆེ་ཞེ་ན། །གང་ཕྱིར་གཟིངས་འདྲའི་ཆོས་རྣམས་ལས། །རྣམ་པར་དག་པ་དམིགས་པར་གྱུར། །ཞེས་བྱ་བ་གསུངས་ཏེ། གཟིངས་ནི་ཆུ་བོ་ལས་རྒལ་བར་བྱ་བའི་ཕྱིར་སྒྲོལ་བའི་ཐབས་སུ་བྱེད་
[70b.4]དེ། དེ་ལས་བརྒལ་ནས་ནི་དེ་དོར་བར་བྱེད་དོ། །དེ་བཞིན་དུ་ཆོས་ཐམས་ཅད་རང་བཞིན་གྱིས་རྣམ་པར་དག་པ་སྟོན་པར་བྱེད་པའི་ཐོས་པ་དང་། བསམ་པ་དང་། བསྒོམ་པའི་མཚན་ཉིད་ཅན་གྱི་ཆོས་རྣམས་ནི་གཟུང་བ་དང་། འཛིན་པའི་རྣམ་པར་རྟོག་པ་ལས་རྒལ་
[70b.5]བའི་ཕྱིར་གཟིངས་དང་འདྲ་བ་ཡིན་ཏེ། ལོག་པ་དེ་རྣམ་པར་དག་ནས། ཐོས་པ་དང་། བསམ་པ་དང་། །བསྒོམ་པ་དང་བྲལ་བའི་ཚུལ་གྱིས་དེ་དམིགས་པར་བྱེད་པ་གང་ཡིན་པ་དེ་ནི་གཟིངས་དང་འདྲ་བ་ཡིན་པས་ན་གཟིངས་དང་འདྲ་བ་ཡང་ཡིན་ལ་ཆོས་ཀྱང་ཡིན་པས་ན་
[70b.6]གཟིངས་འདྲའི་ཆོས་རྣམས་སོ། །དེའི་རྣམ་པར་དག་པ་ནི་ཇི་སྐད་དུ་བཤད་པའི་ཐོས་པ་དང་། བསམ་པ་དང་། །བསྒོམ་པའི་མཚན་ཉིད་ཅན་གྱི་ཆོས་དེ་རྣམས་ཀྱང་ཡང་དག་པ་མ་ཡིན་པའི་ཡོངས་སུ་རྟོགས་པའི་ངོ་བོ་ཉིད་ཡིན་པའི་ཕྱིར་དོན་དམ་པར་སྐྱེ་བ་མེད་པ་ཉིད་ཡིན་
[70b.7]ན། དེ་རྣམས་ལས་རྣམ་པར་དག་པར་དམིགས་པར་ཇི་ལྟར་འགྱུར་ཞེ་ན། འདི་སྐད་སྟོན་པ་ཡིན་ཏེ། ཕྱག་དང་ཞབས་ལ་སོགས་པ་དང་ལྡན་པའི་འཇིག་རྟེན་དབང་ཕྱུག་ནི་བདག་ཡིན་ནོ་ཞེས། ཐོས་པ་དང་། བསམ་པ་དང་། བསྒོམ་པའི་རང་བཞིན་ནི་ཟག་པ་མེད་
[71a]
[71a.1]པའི་ཏིང་ངེ་འཛིན་ཐོབ་པར་བྱེད་པའི་ཕྱིར་སྒྲོལ་བར་བྱེད་པའི་ཐབས་ལྟ་བུ་ཡིན་ལ། རྟག་པའི་ངོ་བོ་གང་ཡིན་པ་བདག་ཡིན་ནོ་ཞེས་བྱ་བ་དེ་ནི། དོན་དམ་པར་སྐྱེ་བ་མེད་པ་ལ་བདག་གིས་ཐོས་པ་ལ་སོགས་པ་དེ་ཇི་ལྟར་ཡོད་པར་འགྱུར་ཏེ། ཆོས་
[71a.2]མེད་ན་ཆོས་ཅན་མེད་པའི་ཕྱིར་རོ། །དེ་བས་ན་བདག་གིས་ཐོས་པ་ལ་སོགས་པ་ནི་ཡོད་པ་མ་ཡིན་པ་དང་། གདུལ་བྱ་རྣམས་ཀྱིས་རྣམ་པར་དག་པ་མཐོང་བ་འདི་ནི་ངོ་མཚར་ཆེའོ། །དེ་བཞིན་གཤེགས་པ་ཐམས་ཅད་ཀྱི་སྤྱན་སྔ་ན་ཞེས་བྱ་བ་ནི། བཅོམ་ལྡན་འདས་
[71a.3]འོད་དཔག་ཏུ་མེད་པའི་མདུན་ནའོ། །ཡང་བཀའ་ནོད་ཅིང་ཞེས་བྱ་བ་ནི་རྡོ་རྗེ་བཞད་པ་ལ་ལྟོས་ན་ཡང་གི་སྒྲ་སྨོས་སོ། །དེ་ནས་བཅོམ་ལྡན་འདས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཀྱིས་དེའི་ལག་ཏུ་རྡོ་རྗེ་པདྨོ་དེ་བྱིན་ནོ་ཞེས་བྱ་བར་སྦྱར་རོ། །དེ་བཞིན་
[71a.4]གཤེགས་པ་ཐམས་ཅད་ཀྱི་ཏིང་ངེ་འཛིན་ནི་ཡེ་ཤེས་ཏེ། དེའི་དམ་ཚིག་ནི་རྒྱུའོ། །དེ་ལ་དམིགས་པ་ནི་རྡོ་རྗེ་ལྟར་མི་ཕྱེད་བའི་རྣལ་འབྱོར་མིང་འདི་ཉིད་ཅེས་བྱ་བའི་ཏིང་ངེ་འཛིན་དེ་ལ་སྙོམས་པར་ཞུགས་པ་སྟེ། པདྨའི་ཕྱག་རྒྱ་སྦྱིན་པའི་རྣམ་པར་ཐུགས་རྩེ་གཅིག་ཏུ་
[71a.5]མཛད་ཅེས་བྱ་བའི་ཐ་ཚིག་གོ། །ཚུལ་ཇི་ལྟ་བུ་ཡིན་ཞེ་ན། དེ་བཞིན་གཤེགས་པ་ཐམས་ཅད་རྣམ་པར་བྱང་བའི་དམ་ཚིག་ཅེས་བྱ་བ་གསུངས་ཏེ། དེ་བཞིན་གཤེགས་པ་ཐམས་ཅད་རྣམ་པར་བྱང་བ་ནི་འཇིག་རྟེན་དབང་ཕྱུག་གི་ཏིང་ངེ་འཛིན་བསྐྱེད་པ་སྟེ། དེའི་དོན་
[71a.6]གྱི་དམ་ཚིག་ནི་སྐྱེད་པར་བྱེད་པའི་རྒྱུའོ། །ཅིའི་ཕྱིར་ཞེ་ན། སེམས་ཅན་གྱི་ཁམས་ཞེས་བྱ་བ་ལ་སོགས་པ་གསུངས་པས་སྟོན་ཏོ། །སེམས་ཅན་གྱི་ཁམས་ཐམས་ཅད་ཀྱི་བདག་ཉིད་ཡོངས་སུ་དག་པ་ནི་གཟུང་བ་དང་འཛིན་པའི་དོན་དང་འབྲལ་བ་གཉིས་སུ་མེད་པའི་ཡེ་
[71a.7]ཤེས་རྟོགས་པ་སྟེ། དེས་བདེ་བ་དང་ཡིད་བདེ་བ་ཐམས་ཅད་མྱང་བར་བྱ་བའི་ཕྱིར་རོ། དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་ཡེ་ཤེས་དང་། མངོན་པར་ཤེས་པ་དྲུག་ཐོབ་པ་ནི་འཇིག་རྟེན་དབང་ཕྱུག་ཉིད་ཐོབ་པའོ། །བར་དུ་ཞེས་བྱ་བའི་སྒྲས་ནི་རྡོ་རྗེ་སེམས་
[71b]
[71b.1]དཔའ་ལ་སོགས་པ་བསྡུའོ། །དམ་པའི་ཆོས་ཀྱི་འཁོར་ལོ་བསྐོར་བ་ཉིད་དང་ཞེས་བྱ་བ་ལ། དམ་པ་ནི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཆོས་ཡིན་པས་དམ་པའི་ཆོས་ཏེ། འགྲོ་བ་འདུལ་བའི་དུམ་བུ་ལས་བཤད་པའི་པདྨའི་རིགས་སོ། །དེའི་འཁོར་
[71b.2]ལོ་ནི་དཀྱིལ་འཁོར་ཏེ་སྤྲུལ་པ་དང་བྲི་བ་དག་གིས་བསྐོར་བའི་ངང་ཚུལ་གང་ཡིན་པ་དེ་ནི་དམ་པའི་ཆོས་ཀྱི་འཁོར་ལོ་བསྐོར་བའོ། །དེའི་ངོ་བོ་ཉིད་ནི་དམ་པའི་ཆོས་ཀྱི་འཁོར་ལོ་བསྐོར་བ་ཉིད་དོ། །ཅི་ཞིག་མཛད་ནས་ཤེ་ན། དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་
[71b.3]སྐུའི་དབང་བསྐུར་ནས་ཞེས་བྱ་བ་སྟེ། དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་སྐུ་ནི་བཅོམ་ལྡན་འདས་འོད་དཔག་ཏུ་མེད་པ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པའི་ཆོས་ལས་བྱུང་བའི་ཕྱིར་ཆོས་ཀྱི་སྐུའོ། །དེས་ཉེ་བར་མཚོན་པའི་དབུ་རྒྱན་གྱི་དབང་སྟེ། དེས་
[71b.4]དབང་བསྐུར་བ་ནི་དབུ་རྒྱན་ཏེ་དེའི་དབུ་ལ་བཞག་སྟེ། ཆོས་ཀྱི་རྡོ་རྗེ་བཅིངས་ནས་ཀྱང་། །མགོ་བོར་བཞག་སྟེ་དེ་དབང་བསྐུར། །སངས་རྒྱས་ཀུན་གྱིས་འཇིག་རྟེན་གྱི། །དབང་ཕྱུག་གིས་ནི་དབང་བསྐུར་རོ། །ཞེས་འགྲོ་བ་འདུལ་བའི་དུམ་བུ་ལས་བསྟན་པ་འདིས་
[71b.5]དབང་བསྐུར་བའོ། །དེ་ནི་འདི་སྐད་སྟོན་པ་ཡིན་ཏེ། དམ་པའི་ཆོས་ཀྱི་འཁོར་ལོ་བསྐོར་བ་ཉིད་དང་། ཆོས་ཀྱི་སྐུའི་དབང་གིས་དབང་བསྐུར་བ་དག་གིས་འདི་ནི་པདྨའི་རིགས་ཀྱི་བདག་པོའི་ངོ་བོ་ཉིད་དུ་སྟོན་ཏོ། །དེ་བས་ན་རྡོ་རྗེ་ནོར་བུ་དང་། རིན་པོ་ཆེའི་རྩེ་མོའི་ཁང་
[71b.6]པ་བརྩེགས་མར་འགྲོ་བ་འདུལ་བའི་དཀྱིལ་འཁོར་ཇི་ལྟ་བ་བཞིན་དུ་སྤྲུལ་ནས་མི་བསྐྱོད་པ་ལ་སོགས་པའི་དེ་བཞིན་གཤེགས་པས་ཡོངས་སུ་བསྐོར་བ་ཡིན་གྱི་རྣམ་པར་སྣང་མཛད་ཀྱིས་ནི་མ་ཡིན་ནོ། །རྡོ་རྗེ་སེམས་དཔའ་དང་། རྡོ་རྗེ་སྤྱན་དང་། རྡོ་རྗེ་
[71b.7]ལས་རྣམས་དང་། བཛྲ་དྷརྨྨ་ཞེས་བྱ་བ་དང་། ཡང་རྡོ་རྗེ་སྤྱན་སྤྲུལ་ལ་པདྨའི་རིགས་ཀྱི་བདག་པོར་འཕགས་པ་སྤྱན་རས་གཟིགས་དབང་ཕྱུག་འོད་དཔག་མེད་ཀྱི་དབང་བསྐུར་བས་དབང་བསྐུར་ནས། འགྲོ་བ་འདུལ་བའི་དཀྱིལ་འཁོར་སྤྲུལ་པར་བྱ་བའི་ཕྱིར། འཕགས་པ་སྤྱན་
[72a]
[72a.1]རས་གཟིགས་དབང་ཕྱུག་ལ་མཚན་བརྒྱ་རྩ་བརྒྱད་པས་གསོལ་བ་བཏབ་བོ་ཞེས་བྱ་བས། པདྨའི་རིགས་ཀྱི་དང་པོ་སྦྱོར་བའི་ཏིང་ངེ་འཛིན་བསྟན་པ་ནི། མདོར་བསྡུས་པས་རྒྱ་ཆེན་པོའི་དོན་རྟོགས་པར་བྱ་བའི་ཕྱིར་ཡིན་ནོ། །གཞན་དུ་ན་དེ་བཞིན་
[72a.2]གཤེགས་པ་ཐམས་ཅད་ཀྱི་སངས་རྒྱས་ཀྱི་ཞིང་འདི་ཞེས་བྱ་བ་ལ་སོགས་པ་ཡང་བརྗོད་དགོས་པར་འགྱུར་རོ། །དེ་བཞིན་གཤེགས་པའི་རིགས་ཀྱི་རང་བཞིན་དུ་ཡང་བཛྲ་ནཻ་ཏྲ་ཞེས་བྱ་བ་སྙིང་པོ་འདིས་བསྐྱེད་ལ་སངས་རྒྱས་ལྔའི་རིན་པོ་ཆེའི་དབུ་རྒྱན་དང་དར་དཔྱངས་ཀྱི་དབང་
[72a.3]གིས་དབང་བསྐུར་བས་དབང་བསྐུར་བར་བྱའི་ཆོས་ཀྱི་སྐུ་ཙམ་གྱིས་ནི་མ་ཡིན་ནོ། །དེའི་དོན་གཞན་ཡིན་པ་ཉིད་དུ་གསུངས་ཏེ། དེ་ནས་རྡོ་རྗེ་དབྱིངས་ཀྱི་དཀྱིལ་འཁོར་སྒོམ་པ་པོས་དེ་སྤྲུལ་པར་འདོད་ན། རྡོ་རྗེ་སྤྱན་དེ་བཞིན་གཤེགས་པའི་རིགས་ཀྱི་རང་བཞིན་དུ་
[72a.4]བསྐྱེད་པར་བྱའི། པདྨའི་རིགས་ཀྱི་བདག་པོ་ནི་མ་ཡིན་ནོ། །རྡོ་རྗེ་སྤྱན་གྱི་དེ་བཞིན་གཤེགས་པའི་རིགས་མ་ཡིན་ནོ་ཞེས་ཀྱང་བརྗོད་པར་མི་བྱ་སྟེ། གང་གི་ཕྱིར་འདི་ཉིད་ལས་རྡོ་རྗེ་དབྱིངས་ཀྱི་དུམ་བུ་ཐམས་ཅད་ནི་དེ་བཞིན་གཤེགས་པའི་རིགས་ཡིན་ལ་འགྲོ་བ་འདུལ་
[72a.5]བའི་དུམ་བུ་ཐམས་ཅད་ནི་པདྨའི་རིགས་ཡིན་ནོ་ཞེས་བཤད་ལ། པདྨའི་རིགས་ཐམས་ཅད་ནི་འོད་དཔག་ཏུ་མེད་པས་དབང་བསྐུར་ལ། དེ་བཞིན་གཤེགས་པའི་རིགས་རྣམས་ནི་སངས་རྒྱས་ལྔའི་དབུ་རྒྱན་དང་དར་དཔྱངས་ཀྱིས་དབང་བསྐུར་རོ་ཞེས་འདི་ཉིད་ལས་འབྱུང་སྟེ། དེ་བས་
[72a.6]ན་ཡིད་གཉིས་མི་བྱའོ། །དེའི་ལག་པ་གཉིས་སུ་བྱིན་ནོ་ཞེས་བྱ་བ་ནི། དེ་བཞིན་གཤེགས་པའི་རིགས་ཀྱི་ཚུལ་ཅན་དང་། པདྨའི་རིགས་ཀྱི་བདག་པོར་རྡོ་རྗེ་སྤྱན་ཞེས་བྱ་བའི་རྡོ་རྗེའི་མིང་གི་དབང་གིས་དབང་བསྐུར་ཏེ། རྡོ་རྗེའི་ལྟ་བས་པདྨའི་ཕྱག་རྒྱ་ལ་གཟིགས་པས་
[72a.7]དེ་གཉིས་ཀྱིས་ཉེ་བར་མཚོན་ཏེ་རྡོ་རྗེ་སྤྱན་ཞེས་གསུངས་པ་ཡིན་ནོ། །རྡོ་རྗེ་པདྨའི་འདབ་མ་ཞེས་བྱ་བ་ལ་སོགས་པ་ལ། གཡོན་པ་བསྙེམས་པའི་ཚུལ་གྱིས་པདྨ་གཟུང་སྟེ། ཕྱག་གཡས་པས་ཐུགས་ཀར་གནས་པའི་པདྨའི་འདབ་མ་ཁ་འབྱེད་ཅིང་རྡོ་རྗེའི་ལྟ་བས་གཟིགས་
[72b]
[72b.1]ཤིང་སོ་སོར་རྟོགས་པའོ། །ཇི་ལྟར་གཟིགས་ཤེ་ན། འདོད་ཆགས་རྣམ་པར་དག་ཅིང་མ་ཆགས་པའི་ངོ་བོ་ཉིད་དུ་གཟིགས་ཞེས་བྱ་བ་སྟེ། ཆོས་བདག་མེད་པའི་ཡེ་ཤེས་ནི་གཟུང་བ་དང་འཛིན་པའི་དྲི་མ་དང་བྲལ་བར་སོ་སོར་རྟོག་ཅིང་བསྒོམས་ལ་སྒོམ་པ་དེས། ཇི་ལྟར་
[72b.2]པདྨ་དམར་པོ་འདི། །ཚོན་གྱི་ཉེས་པས་མི་གོས་བཞིན། །ཐམས་ཅད་དག་པར་བསྒོམས་ན་ནི། །དེ་བཞིན་སྡིག་པས་གོས་མི་འགྱུར། །ཞེས་ཇི་སྐད་གསུངས་པ་ལྟ་བུའོ། །འདི་དེ་སངས་རྒྱས་ཐམས་ཅད་ཀྱི། །ཞེས་པ་ལ། བཅོམ་ལྡན་འདས་ཀྱིས་བཀའ་སྩལ་
[72b.3]པ་གང་ཡིན་པ་འདི་དག་གི་ལག་ཏུ་གནས་པ་འདི་དེའོ། །འདི་སུ་ཞིག་གི་ཡིན་ཞེ་ན་སངས་རྒྱས་ཐམས་ཅད་ཀྱིའོ། །ལས་ཅི་ཞིག་བྱེད་ཅེ་ན། འདོད་ཆགས་དེ་ཉིད་རྟོགས་བྱེད་པ། །ཞེས་བྱ་བ་སྟེ་འདོད་ཆགས་ཀྱི་དེ་ཁོ་ན་ཉིད་དུ་བཤད་པའོ། །དེ་གདུལ་བྱ་རྣམས་ལ་
[72b.4]ཇི་སྐད་བཤད་པའི་ཚུལ་གྱིས་ཁོང་དུ་ཆུད་པར་བྱེད་པས་འདི་ནི་འདོད་ཆགས་ཀྱི་དེ་ཁོ་ན་ཉིད་ཁོང་དུ་ཆུད་པར་བྱེད་པ་ཡིན་ནོ། །ཅི་འདི་བདག་དང་ཐ་དད་དམ་འོན་ཏེ་མ་ཡིན་ཞེ་ན། བདག་སྟེ་ཞེས་བྱ་བ་གསུངས་ཏེ། བདག་གི་ལག་ཏུ་བྱིན་པས་ན། །ཞེས་བྱ་བ་ནི། 
[72b.5]བདག་གི་རང་བཞིན་ཅན་གྱི་པདྨ་བདག་གི་ལག་ཏུ་བྱིན་ནོ། །དེ་བས་ན། བདག་གི་ཆོས་ནི་གནས་པར་འགྱུར། །ཞེས་བྱའོ། །དེ་ལྟར་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ཆོས་ཀྱི་ཏིང་ངེ་འཛིན་ལ་མཉམ་པར་གཞག་པ་ཡིན་ལ། མཉམ་པར་གཞག་པའི་སེམས་
[72b.6]ཀྱིས་ནི་ཡང་དག་པ་ཇི་ལྟ་བ་བཞིན་དུ་ཤེས་པར་འགྱུར་བ་ཡིན་ལ། དེས་ཀྱང་ཉོན་མོངས་པ་དང་། ཉེ་བའི་ཉོན་མོངས་པ་རྣམས་གཅོད་པར་འགྱུར་བ་ཡིན་པས། དེའི་ཕྱིར་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་ངོ་བོ་བཅོམ་ལྡན་འདས་རྡོ་རྗེ་རྣོན་པོས་སེམས་
[72b.7]དང་སེམས་ལས་བྱུང་བའི་ཉོན་མོངས་པ་དང་ཉེ་བའི་ཉོན་མོངས་པ་རྣམས་གཅོད་པར་འགྱུར་རོ་ཞེས་བྱ་བ་ནི། དེ་ནས་ཞེས་བྱ་བ་ལ་སོགས་པས་སྟོན་པ་ཡིན་ཏེ་དེ་ནས་བཅོམ་ལྡན་འདས་ཀྱི་སྙིང་པོ་འདི་རང་གི་ཐུགས་ཀ་ནས་ཕྱུང་ཞེས་བྱ་བར་སྦྱར་རོ། །བྱང་ཆུབ་སེམས་དཔའ་
[73a]
[73a.1]ཆེན་པོ་འཇམ་དཔལ་ཞེས་བྱ་བ་ནི་ཉོན་མོངས་པ་སྲ་བ་མི་མངའ་བས་འཇམ་ཞིང་མཉེན་པའི་དཔལ་ཏེ། མདངས་གང་ལ་མངའ་བ་དེ་ནི་བྱང་ཆུབ་སེམས་དཔའ་ཆེན་པོ་ཡང་ཡིན་ལ་འཇམ་དཔལ་ཡང་ཡིན་པས་བྱང་ཆུབ་སེམས་དཔའ་ཆེན་པོ་འཇམ་དཔལ་
[73a.2]ལོ། །དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ན་གནས་པའི་རྡོ་རྗེ་རྩེ་ལྔ་པའི་གཟུགས་དེ་ནི་རྡོ་རྗེ་འཛིན་པ་ཆེན་པོའོ། །དེའི་དམ་ཚིག་ནི་ཤེས་རབ་ཀྱི་མཚོན་ཆ་ལ་སོགས་པའི་ཚུལ་ལོ། །དེ་འབྱུང་བ་ནི་དེ་བཞིན་གཤེགས་པའི་ཐུགས་ཀ་ན་གནས་པའི་སེམས་
[73a.3]དཔའི་རྡོ་རྗེའི་གཟུགས་ཀྱི་ཆོས་ལས་བྱུང་བའོ། །དེ་བྱིན་གྱིས་བརླབ་ཅིང་བརྟན་པར་བྱ་བའི་ཕྱིར། སྤྲུལ་པའི་དོན་རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་གང་ལ་མིང་དེ་སྐད་ཅེས་བྱ་བ་དེ་ལ་སྙོམས་པར་འཇུག་པ་སྟེ། བཅོམ་ལྡན་འདས་རྡོ་རྗེ་རྣོན་པོའི་ཤེས་རབ་ཀྱི་མཚོན་ཆ་ལ་སོགས་པ་སྤྲུལ་
[73a.4]ཅིང་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་ཤེས་རབ་དང་ཡེ་ཤེས་ཆེན་པོའི་དམ་ཚིག་ཅེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་ཤེས་རབ་ཆེན་པོའི་མཚོན་ཆ་ལ་སོགས་པའི་ངོ་བོ་ནི་བཅོམ་ལྡན་
[73a.5]འདས་འཇམ་དཔལ་ལོ། །དེ་ཉིད་ནི་ཡེ་ཤེས་ཏེ། དེའི་དམ་ཚིག་ནི་རྒྱུའོ། །མིང་དེ་སྐད་ཅེས་བྱ་བའི་དེ་བཞིན་གཤེགས་པ་ཐམས་ཅད་ཀྱི་སྙིང་པོ་རང་གི་ཐུགས་ཀ་ནས་ཕྱུང་བ་ནི་བཛྲ་ཏཱི་ཀྵྞ་ཞེས་བྱ་བའོ། །དེ་ནས་ཞེས་བྱ་བ་ལ་སོགས་པ་ལ། དེ་ཉིད་བཅོམ་ལྡན་འདས་ཀྱི་
[73a.6]ཕྱག་གཉིས་སུ་གནས་སོ་ཞེས་བྱ་བར་སྦྱར་རོ། །རྡོ་རྗེ་འཛིན་པ་དེ་ཉིད་དོ་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ལ་གནས་པའི་སེམས་དཔའི་རྡོ་རྗེའོ། །ཤེས་རབ་དང་ཡེ་ཤེས་ཀྱི་རལ་གྲིར་གྱུར་ཏེ་ཞེས་བྱ་བ་ནི་རལ་གྲི་ཕྱག་ན་བསྣམས་པར་གྱུར་པའོ། ། 
[73a.7]རྡོ་རྗེ་ནམ་མཁའི་དབྱིབས་སུ་གྱུར་ཏེ་ཞེས་བྱ་བ་ནི་ཤེས་རབ་ཀྱི་མཚོན་ཆ་དེ་ཐམས་ཅད་རྡོ་རྗེ་ནམ་མཁའ་གཅིག་གི་དབྱིབས་ཏེ། རལ་གྲི་གཅིག་ཏུ་གྱུར་པའོ། །འདིར་ཡང་རྟེན་གྱིས་བརྟེན་པ་པོ་སྟོན་པ་ཡིན་ཏེ། ཤུགས་ནི་ཉོན་མོངས་གཅོད་བྱེད་ཡིན། །ཞེས་གསུངས་པ་
[73b]
[73b.1]ལྟ་བུའོ། །དེ་ནས་རྡོ་རྗེ་རལ་གྲིའི་དབྱིབས་དེ་ལས་ཞེས་བྱ་བ་ལ་སོགས་པ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུའི་སྐུར་གྱུར་ཏེ། ཆེད་དུ་བརྗོད་པ་འདིས་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་
[73b.2]ཤེས་རབ་དང་ཡེ་ཤེས་ནི་འཕགས་པ་འཇམ་དཔལ་ལོ། །དེ་བཞིན་གཤེགས་པ་ཐམས་ཅད་ཀྱི་ཤེས་རབ་དང་ཡེ་ཤེས་ལ་སོགས་པ་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་ཤེས་རབ་དང་ཡེ་ཤེས་ལ་སོགས་པ། སངས་རྒྱས་ཐམས་ཅད་ཀྱི་རྫུ་འཕྲུལ་དང་ཆོ་
[73b.3]འཕྲུལ་རྣམས་ལ་དེ་སྐད་ཅེས་བྱ་སྟེ། དེ་རྣམས་བྱས་ནས་དེ་བཞིན་གཤེགས་པའི་སྐུ་ཐམས་ཅད་གཅིག་ཏུ་གྱུར་ནས་འཕགས་པ་འཇམ་དཔལ་གྱི་སྐུར་གྱུར་ཏོ། །རྒྱུ་གང་གིས་ཤེ་ན། རྡོ་རྗེ་སེམས་དཔའི་ཏིང་ངེ་འཛིན་ནི་ཤིན་ཏུ་འཇམ་པའི་དཔལ་ཡིན་པ་ཉིད་ཅེས་བྱ་བ་
[73b.4]གསུངས་ཏེ། མཛེས་པའི་འཇམ་དཔལ་གྱི་ཡུལ་གང་ཡིན་པ་དེ་ནི་ཤིན་ཏུ་འཇམ་པའི་དཔལ་ཡིན་ཏེ། དེའི་ངོ་བོ་ཉིད་ནི་ཤིན་ཏུ་འཇམ་དཔལ་ཡིན་པ་ཉིད་ཀྱིས་སོ། །དོན་གང་ཡིན་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ཏེ། དེ་བཞིན་གཤེགས་པ་ཐམས་ཅད་གཅིག་
[73b.5]ཏུ་མཛད་ནས་འཕགས་པ་འཇམ་དཔལ་གྱི་སྐུར་བསྐྱེད་པ་གང་ཡིན་པ་དེ་ནི། རྡོ་རྗེ་སེམས་དཔའི་ཏིང་ངེ་འཛིན་ནི་ཤིན་ཏུ་འཇམ་པའི་དཔལ་ཉིད་ཅེས་བྱའོ། །ཨེ་མའོ་སངས་རྒྱས་ཐམས་ཅད་ཀྱི། །འཇམ་དབྱངས་བདག་ནི་ཡིན་པར་དགོངས། །ཞེས་བྱ་བ་ལ། ཨེ་མའོ་
[73b.6]ཞེས་བྱ་བ་ནི་ངོ་མཚར་རོ། །བདག་ནི་སངས་རྒྱས་ཐམས་ཅད་ཉིད་ཀྱི་ཡིན་གྱི། དེ་ལས་གཞན་པ་བྱིས་པ་རྣམས་ཀྱི་དབྱངས་ཀྱི་རྗེས་སུ་འཇུག་པ་ནི་མ་ཡིན་ནོ། །འཇམ་དབྱངས་ཡིན་པར་དགོངས། ཞེས་བྱ་བ་ནི་འཇམ་ཞིང་སྙན་པའི་དབྱངས་ཡིན་པར་དགོངས་ཤིང་
[73b.7]གྲགས་པ་ནི་སངས་རྒྱས་ཀྱི་གྲུབ་པའི་མཐའ་ལས་བཤད་པའོ། །ཅི་ཞིག་ངོ་མཚར་ཆེ་ཞེ་ན། གང་ཕྱིར་ཤེས་རབ་གཟུགས་མེད་ཀྱང་། །དབྱངས་ཉིད་དུ་ནི་དམིགས་པ་ཡིན། །ཞེས་བྱ་བ་གསུངས་ཏེ། བདག་ནི་གཉིས་སུ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་ངོ་
[74a]
[74a.1]བོ་ཡིན་པ་ལས། གདུལ་བྱ་རྣམས་ཀྱིས་ནི། བདག་བྱང་ཆུབ་སེམས་དཔའ་འཇམ་དཔལ་གྱི་གཟུགས་སུ་མཐོང་བ་འདི་ནི་ངོ་མཚར་ཆེའོ། །དེ་བཞིན་གཤེགས་པ་ཐམས་ཅད་ཀྱི་གཡས་ཕྱོགས་ཀྱི་ཟླ་བའི་དཀྱིལ་འཁོར་ལ་གནས་ནས་ཞེས་བྱ་བ་ནི་
[74a.2]བཅོམ་ལྡན་འདས་འོད་དཔག་ཏུ་མེད་པའི་གཡས་ལོགས་སུའོ། །ཡང་བཀའ་ནོད་ཅིང་ཞེས་བྱ་བ་ནི། རྡོ་རྗེ་ཆོས་ལ་ལྟོས་པ་སྟེ། །རང་གི་རྣམ་པར་ཐར་པ་གདུལ་བྱ་ལ་བསྐྱེད་པར་བྱ་བའི་ཕྱིར། བཀའ་ནོད་པར་གྱུར་པའོ། །དེ་ནས་ཞེས་བྱ་བ་ལ་སོགས་པ་ལ། བཅོམ་
[74a.3]ལྡན་འདས་ཀྱིས་རྡོ་རྗེ་རལ་གྲི་དེ་དེའི་ལག་པ་གཉིས་སུ་བྱིན་ནོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཤེས་རབ་དང་ཡེ་ཤེས་རྣམས་ཀྱི་རལ་གྲི་ནི་ཕྱག་རྒྱའོ། །དེ་ལ་དམིགས་པའི་རྡོ་རྗེ་ལྟར་མི་ཕྱེད་པའི་ཤེས་རབ་དང་། ཡེ་ཤེས་རྡོ་རྗེ་བྱ་སྟེ། །དེ་ལ་
[74a.4]སྙོམས་པར་ཞུགས་པ་ནི་རལ་གྲི་སྦྱིན་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །རང་བཞིན་ཇི་ལྟ་བུ་ཞེ་ན། དེ་བཞིན་གཤེགས་པ་ཐམས་ཅད་ཀྱི་ཉོན་མོངས་པ་གཅོད་པའི་དམ་ཚིག་ཅེས་བྱ་བ་གསུངས་ཏེ། དེ་བཞིན་གཤེགས་པ་ཐམས་ཅད་ཉོན་
[74a.5]མོངས་པ་གཅོད་པ་ནི་བཅོམ་ལྡན་འདས་འཕགས་པ་འཇམ་དཔལ་ལོ། །དམ་ཚིག་ནི་དེ་བསྐྱེད་བའི་རྒྱུའོ། །ཅིའི་ཕྱིར་ཞེ་ན། སེམས་ཅན་གྱི་ཁམས་ཞེས་བྱ་བ་ལ་སོགས་པ་གསུངས་ཏེ། སེམས་ཅན་གྱི་ཁམས་ཐམས་ཅད་ཀྱི་སྡུག་བསྔལ་ཐམས་ཅད་གཅོད་པ་ནི་སྡུག་
[74a.6]བསྔལ་ཐམས་ཅད་སྤང་བར་མཛད་པ་སྟེ། སྡུག་བསྔལ་གཅོད་པ་དེས་བདེ་བ་དང་ཡིད་བདེ་བ་ཐམས་ཅད་མྱོང་བར་བྱ་བའི་དོན་དུའོ། །དེ་བཞིན་གཤེགས་པ་ཐམས་ཅད་ཀྱི་གསུང་ནི་བཅོམ་ལྡན་འདས་འཕགས་པ་འཇམ་དཔལ་ལོ། །དེའི་རྗེས་སུ་འབྲང་ཞིང་འགྲོ་
[74a.7]བས་ན་གསུང་གི་རྗེས་སུ་འབྲང་བའི་ཤེས་རབ་སྟེ། འཇམ་པའི་དབྱངས་རྟོགས་པའི་ངོ་བོ་ཞེས་བྱ་བའི་དོན་ཏོ། །དེས་ཡོངས་སུ་རྫོགས་པ་ནི་ཡོངས་སུ་གྲུབ་པ་སྟེ་དེ་ཉིད་ནི་དངོས་གྲུབ་ཀྱི་མཆོག་གོ། །བར་དུ་ཞེས་བྱ་བའི་སྒྲས་ནི་ཡོན་ཏན་གཞན་དག་ཀྱང་རྫོགས་པར་བྱ་བའི་ཕྱིར་
[74b]
[74b.1]རོ། །དེ་དག་གི་ཕྱིར་ཞེས་བྱ་བ་ནི་འཇམ་པའི་དབྱངས་ཐོབ་པའི་ཕྱིར་རོ། །དེ་བཞིན་དུ་ཞེས་བྱ་བ་ནི་སངས་རྒྱས་ལྔའི་རིན་པོ་ཆེའི་དབུ་རྒྱན་དང་དར་དཔྱངས་ཀྱི་དབང་གིས་དབང་བསྐུར་བའོ། །རྡོ་རྗེ་བློ་ཞེས་བྱ་བ་ནི་འདི་ལ་གཉིས་སུ་མེད་པའི་བློ་མངའ་བས་ན་རྡོ་རྗེའི་བློའོ། །དེ་ཉིད་ཀྱིས་ན་འདི་ནི་ངེས་པར་འབྱེད་པའི་
[74b.2]ཤེས་རབ་ཀྱི་ངོ་བོ་ཡིན་པས་ན་གསུང་གི་རྗེས་སུ་འབྲང་བའི་ཤེས་རབ་དམ་པའོ། །གསུང་གི་རྗེས་སུ་འབྲང་བའི་ཤེས་རབ་ཀྱི་ངོ་བོ་ནི་རྡོ་རྗེ་གསུང་ཡིན་པར་ཤེས་པར་བྱ་སྟེ། གཉིས་སུ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པའི་ཚུལ་གྱིས་ཕྱག་ན་གནས་པའོ། །རལ་གྲི་དེས་དེ་བཞིན་
[74b.3]གཤེགས་པ་ཐམས་ཅད་ལ་འདེབས་པ་ནི་མི་སྣང་བར་མཛད་པའི་ཏིང་ངེ་འཛིན་ལ་ངེས་པར་སྦྱོར་བ་ཡིན་ནོ་ཞེས་བསྟན་པ་ཡིན་ནོ། །འདི་དེ་སངས་རྒྱས་ཐམས་ཅད་ཀྱི། །ཞེས་བྱ་བ་ནི། རང་གི་ཕྱག་ན་གནས་པ་གསུངས་པའོ། །འདི་ཅི་ཞིག་ཡིན་ཞེ་ན། ཤེས་རབ་ཀྱི་
[74b.4]ཕ་རོལ་ཏུ་ཕྱིན་པའི་ཚུལ་ཞེས་བྱ་བ་གསུངས་ཏེ། རལ་གྲིའི་ངོ་བོས་ཐོས་པ་དང་། བསམ་པ་དང་། བསྒོམ་པའི་རིམ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་ཐོབ་པར་བྱེད་པ་ཡིན་ལ། རྒྱུ་དེ་ཉིད་ཀྱིས་ན་རལ་གྲི་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བཤད་
[74b.5]དོ། །རྒྱུ་གང་ཁོ་ནས་འདི་ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་གྱི་རལ་གྲིའི་གཟུགས་ཡིན་པ་དེས་ན་གཅོད་པར་བྱེད་པ་ཡིན་ནོ། །སུ་ཞིག་གཅོད་ཅེ་ན། དགྲ་རྣམས་ཐམས་ཅད་ཅེས་བྱ་བ་འདོད་ཆགས་ལ་སོགས་པ་དང་། ཕྱི་རོལ་གྱི་དངོས་པོ་རྣམས་སོ། །འདོད་
[74b.6]ཆགས་ལ་སོགས་པའི་སྡིག་པ་རྣམས་ངེས་པར་སེལ་བའི་ངོ་བོ་ཉིད་ཀྱིས་ན། ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་ཡིན་ལ། དེ་བས་ན་འདི་ནི་སྡིག་པ་ཐམས་ཅད་འཇོམས་པའི་མཆོག་ཅེས་བྱའོ། །དེ་ལྟར་རྡོ་རྗེ་རྣོན་པོས་དེ་བཞིན་གཤེགས་པ་ཐམས་ཅད་ཀྱི་ཉོན་མོངས་
[74b.7]པ་དང་ཉེ་བའི་ཉོན་མོངས་པ་བཅད་ལ་ཉོན་མོངས་པ་དང་ཉེ་བའི་ཉོན་མོངས་པ་དང་། སྒྲིབ་པ་མེད་པའི་སེམས་ནི་སྔོན་གྱི་འཕེན་པའི་ཤུགས་ཀྱི་དབང་གིས་མངོན་པར་ཤེས་པ་ལ་སོགས་པའི་མཐུས་དཀྱིལ་འཁོར་གྱི་འཁོར་ལོའི་ཚུལ་རྡོ་རྗེ་རྒྱུས་དཀྱིལ་འཁོར་དུ་འཇུག་པར་བྱེད་དོ་ཞེས་
[75a]
[75a.1]བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་བཅོམ་ལྡན་འདས་ཀྱིས་སྙིང་པོ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །སེམས་བསྐྱེད་པའི་རྗེས་ཐོགས་ཉིད་ལ། ཆོས་ཀྱི་འཁོར་ལོ་སྟེ་དཀྱིལ་འཁོར་རབ་ཏུ་བསྐོར་
[75a.2]ཞིང་སྤྲུལ་པའི་ངང་ཚུལ་འདི་ལ་མངའ་བས་ན་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བའོ། །བྱང་ཆུབ་སེམས་དཔའ་ཆེན་པོ་ཡང་ཡིན་ལ། སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ་ཡང་པས་ན། བྱང་ཆུབ་སེམས་དཔའ་ཆེན་པོ་སེམས་བསྐྱེད་
[75a.3]མ་ཐག་ཏུ་ཆོས་ཀྱི་འཁོར་ལོ་བསྐོར་བའོ། །ཇི་སྐད་དུ་བཤད་པའི་སེམས་དཔའི་རྡོ་རྗེའི་གཟུགས་ཅན་ནི་ཀུན་དུ་བཟང་པོའོ། །འདིའི་དམ་ཚིག་ནི་དཀྱིལ་འཁོར་ཆེན་པོ་ལ་སོགས་པའི་ཚུལ་ལོ། །ལྷག་མ་ནི་སྔ་མ་བཞིན་ཏེ། དཀྱིལ་འཁོར་ལ་སོགས་པ་སྤྲུལ་པ་བསྐྱེད་པའི་
[75a.4]རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་འཁོར་ལོའི་དམ་ཚིག་ཅེས་བྱ་བ་ལ། དེ་བཞིན་གཤེགས་པ་ཐམས་ཅད་ཀྱི་འཁོར་ལོ་ནི་དཀྱིལ་འཁོར་དང་རྡོ་རྗེ་རྒྱུའི་ཚུལ་ལོ། །དེའི་དམ་ཚིག་ནི་བསྐྱེད་པའི་རྒྱུའོ། ། 
[75a.5]བཅོམ་ལྡན་འདས་རྡོ་རྗེ་འཛིན་པ་དེ་ཉིད་དེ་ཞེས་བྱ་བ་ནི་སེམས་དཔའི་རྡོ་རྗེ་རྣམ་པ་རྡོ་རྗེ་དབྱིངས་ལ་སོགས་པ་རྡོ་རྗེ་དབྱིངས་ཀྱི་དུམ་བུ་ལས་གསུངས་པའི་དཀྱིལ་འཁོར་ཐམས་ཅད་དུ་གྱུར་ཏེ་བྱུང་ངོ་། །རྡོ་རྗེ་འཁོར་ལོའི་དབྱིབས་ཞེས་བྱ་བ་ནི་རྡོ་རྗེ་རྩེ་གཅིག་པའི་རྩིབས་བརྒྱད་པ་ཅན་
[75a.6]གྱི་འཁོར་ལོའི་གཟུགས་སོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཀྱི་ཐུགས་ལ་གནས་ནས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་འཁོར་ལོ་ནི་བཅོམ་ལྡན་འདས་རྡོ་རྗེ་རྒྱུའོ། །དེ་བསྐོར 
[75a.7]བ་ནི་སེམས་ཅན་གྱི་རྒྱུད་ལ་བསྐྱེད་པའོ། །དེ་ཉིད་ལ་སོགས་པ་གང་ཡིན་པ་དེ་ནི། དེ་བཞིན་གཤེགས་པ་ཐམས་ཅད་ཀྱིས་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ་ལ་སོགས་པ་སངས་རྒྱས་ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་རྣམས་བྱས་ནས། དེ་བཞིན་གཤེགས་
[75b]
[75b.1]པ་ཐམས་ཅད་གཅིག་ཏུ་གྱུར་ནས། བྱང་ཆུབ་སེམས་དཔའ་སེམས་དཔའ་ཆེན་པོ་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བའི་སྐུར་གྱུར་ཏོ། །རྒྱུ་གང་ཡིན་ཞེ་ན། སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་རབ་ཏུ་བསྐོར་བ་ཉིད་དང་ཞེས་བྱ་བ་གསུངས་ཏེ། སེམས་
[75b.2]བསྐྱེད་པ་ཙམ་གྱིས་ཆོས་ཀྱི་འཁོར་ལོ་རབ་ཏུ་བསྐོར་བའི་རྒྱུས་ནི་རབ་ཏུ་བསྐོར་བའོ། །གང་གིས་དེའི་ངོ་བོ་ཉིད་ཡིན་པ་དེས་ན་རབ་ཏུ་བསྐོར་བ་ཡིན་པ་ཉིད་དོ། །གང་གི་ཞེ་ན། རྡོ་རྗེ་དམ་པ་ཆོས་ཅན་གྱི། །ཞེས་བྱ་བ་སྟེ། དེ་བཞིན་གཤེགས་པ་ཐམས་ཅད་གཅིག་ཏུ་མཛད་པའི་
[75b.3]ཚུལ་གྱིས་རྡོ་རྗེ་རྒྱུ་བསྐྱེད་པར་ཐུགས་རྩེ་གཅིག་ཏུ་མཛད་པ་ན་རྡོ་རྗེ་སེམས་དཔའི་ཏིང་ངེ་འཛིན་ཏོ། །ཨེ་མའོ་རྡོ་རྗེ་འཁོར་ལོ་བདག །ཅེས་བྱ་བ་ནི་སྟོང་པ་ཉིད་ཀྱི་རང་བཞིན་བདག་ཡིན་པའོ། །སུ་ཞིག་གི་ཡིན་ཞེ་ན། རྡོ་རྗེ་དམ་པ་ཆོས་ཅན་གྱི། །ཞེས་བྱ་བ་སྟེ། རྡོ་རྗེ་ཉིད་གང་གི་
[75b.4]ཆོས་ཀྱི་མཆོག་ཡིན་པ་དེ་ནི། རྡོ་རྗེ་དམ་པ་ཆོས་ཅན་གྱི་སྟེ། དེ་བཞིན་གཤེགས་པ་སྟེ། དེ་རྣམས་ཀྱི་དེ་ཁོ་ན་ཉིད་ཀྱི་ཆོས་ཉིད་ཅེས་བྱ་བའི་ཐ་ཚིག་གོ། །ཅི་ཞིག་ངོ་མཚར་ཆེ་ཞེ་ན། གང་ཕྱིར་སེམས་བསྐྱེད་ཙམ་གྱིས་ཀྱང་། །ཞེས་སེམས་བསྐྱེད་པའི་རྗེས་ཐོགས་ཉིད་
[75b.5]ལ་ཆོས་ཀྱི་འཁོར་ལོ་སྟེ། དཀྱིལ་འཁོར་རབ་ཏུ་བསྐོར་བར་གྱུར། །ཞེས་བྱའོ། །འདི་སྐད་སྟོན་པ་ཡིན་ཏེ། བདག་ནི་གཉིས་སུ་མེད་པའི་ཡེ་ཤེས་ཀྱི་ངོ་བོ་ཡིན་པ་ལས། གདུལ་བྱ་རྣམས་ཀྱིས་དཀྱིལ་འཁོར་སྤྲུལ་པས་སེམས་ཅན་གྱི་དོན་བྱེད་པར་བདག་མཐོང་ཞིང་རྟོགས་པ་
[75b.6]འདི་ངོ་མཚར་ཆེའོ། །དེ་བཞིན་གཤེགས་པ་ཐམས་ཅད་ཀྱི་གཡོན་ཕྱོགས་ཀྱི་ཟླ་བའི་དཀྱིལ་འཁོར་ལ་གནས་ནས་ཞེས་བྱ་བ་ནི། བཅོམ་ལྡན་འདས་སྣང་བ་མཐའ་ཡས་ཀྱི་གཡོན་ལོགས་སུའོ། །ཡང་ཞེས་བྱ་བའི་སྒྲས་ནི། སྔར་ནི་འཕགས་པ་འཇམ་དཔལ་གྱི་ཚུལ་
[75b.7]གྱིས་ཤེས་རབ་དང་ཡེ་ཤེས་བསྐྱེད་པའི་ཕྱིར་བཀའ་ནོད་པ་ཡིན་ལ། ད་ལྟར་དཀྱིལ་འཁོར་བསྐོར་བའི་ཕྱིར་ཡིན་པས་ཡང་ཞེས་བྱ་བའི་སྒྲ་སྨོས་སོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཀྱིས་འཁོར་ལོ་དེ་དེའི་ལག་པ་གཉིས་སུ་བྱིན་ནོ་ཞེས་བྱ་བར་སྦྱར་རོ། ། 
[76a]
[76a.1]དེ་བཞིན་གཤེགས་པ་ཐམས་ཅད་ཀྱི་འཁོར་ལོ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ཀྱི་འཁོར་ལོ་ནི་རྣམ་པར་སྣང་མཛད་ཀྱི་ཕྱག་ན་གནས་པའི་རྩིབས་བརྒྱད་པ་སྟེ། དེ་ལ་དམིགས་པའི་ཏིང་
[76a.2]ངེ་འཛིན་ནི། དེ་བཞིན་གཤེགས་པ་ཐམས་ཅད་ཀྱི་འཁོར་ལོ་རྡོ་རྗེ་ཞེས་བྱ་བའོ། །ཏིང་ངེ་འཛིན་དེ་ལ་སྙོམས་པར་ཞུགས་པ་ལ་ནི་འཁོར་ལོ་སྦྱིན་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་བར་དུའོ། །དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་ཆེན་
[76a.3]པོ་ནི་རྡོ་རྗེ་དབྱིངས་ལ་སོགས་པ་དང་རྡོ་རྗེ་རྒྱུ་ནི་དཀྱིལ་འཁོར་ཆེན་པོའོ། །དེའི་དམ་ཚིག་ནི་རྒྱུའོ། །འཁོར་ལོ་དེ་ཅིའི་ཕྱིར་བྱིན་ཞེ་ན། སེམས་ཅན་གྱི་ཞེས་བྱ་བ་ལ་སོགས་པ་གསུངས་ཏེ། སེམས་ཅན་གྱི་ཁམས་མ་ལུས་ཤིང་ལུས་པ་མེད་པར་འཇུག་པ་དེས་ཕྱིར་མི་སྡོག་
[76a.4]པ་ཐོབ་པའི་དོན་དེས། འཁོར་ལོ་གང་ཡིན་པ་དེ་ལ་དེ་སྐད་ཅེས་བྱའོ། །དེས་བདེ་བ་དང་ཡིད་བདེ་བ་ཐམས་ཅད་མྱོང་བར་བྱ་བ་ནི། དེ་ལ་གནས་པས་བྱང་ཆུབ་སེམས་དཔའ་ཆེན་པོའི་ལམ་ལས་ཕྱིར་མི་ལྡོག་པར་གྱུར་པས་ན་ཕྱིར་མི་ལྡོག་པ་སྟེ། ལྡོག་པ་མེད་པ་ནི་མི་
[76a.5]ལྡོག་པའོ། །དེ་བཞིན་གཤེགས་པ་ཐམས་ཅད་ཀྱི་དམ་པའི་ཆོས་ཀྱི་འཁོར་ལོ་ནི་དཀྱིལ་འཁོར་རོ། །དེ་བསྐོར་བ་ནི་གདུལ་བྱའི་རྒྱུད་ལ་བསྐོར་བའོ། །དེ་ཉིད་ནི་དམ་པ་གྲུབ་པ་སྟེ། དེ་དག་གི་ཕྱིར་ཞེས་བྱ་བ་བྱང་ཆུབ་བ་སེམས་དཔའ་ཆེན་པོ་སེམས་བསྐྱེད་མ་ཐག་ཏུ་
[76a.6]ཆོས་ཀྱི་འཁོར་ལོ་བསྐོར་བ་གདུལ་བྱའི་རྒྱུད་ལ་བསྐྱེད་པའི་རྒྱུར་རོ། །བར་དུ་ཞེས་བྱ་བའི་སྒྲས་ནི་གཞན་དག་ཀྱང་བསྡུའོ། །དེ་བཞིན་དུ་ཞེས་བྱ་བ་ནི་སངས་རྒྱས་ལྔའི་རིན་པོ་ཆེའི་དབུ་རྒྱན་དང་། དར་དཔྱངས་ཀྱི་དབང་གིས་དབང་བསྐུར་ནས་སོ། །རྡོ་རྗེ་སྙིང་པོ་ཞེས་བྱ་བ་ལ་
[76a.7]རྡོ་རྗེ་ནི་སྟོང་པ་ཉིད་ཀྱི་ཡེ་ཤེས་སོ། །སྙིང་པོ་ནི་གཅེས་པར་བྱ་བར་བཤད་དོ། །དེ་གྲུབ་པའི་རྒྱུ་ཡིན་པས་ན། འཁོར་ལོ་ནི་རྡོ་རྗེ་སྙིང་པོ་དེས་ཉེ་བར་མཚོན་པའི་སེམས་དཔའ་ནི་རྡོ་རྗེ་སྙིང་པོའོ། །ཕྱིར་མི་ལྡོག་པ་ཉིད་དུ་འཇོག་ཅིང་ཞེས་པ་ནི། ཕྱིར་མི་ལྡོག་པའི་ངོ་བོ་ཉིད་
[76b]
[76b.1]ནི་ཕྱིར་མི་ལྡོག་པ་ཉིད་དེ། ཕྱིར་མི་ལྡོག་པ་དེ་ཉིད་དུ་འཇོག་པ་ནི་རང་གི་རང་བཞིན་དེ་བཞིན་གཤེགས་པ་ཐམས་ཅད་དུ་བྱེད་པའོ། །འདི་དེ་སངས་རྒྱས་ཐམས་ཅད་ཀྱི། །ཞེས་བྱ་བ་ནི་བདག་གི་ལག་པར་བྱིན་པ་གང་ཡིན་པ་འདི་ནི་སངས་རྒྱས་ཐམས་ཅད་ཀྱི་ཡིན་ནོ། ། 
[76b.2]ལས་ཅི་ཞིག་བྱེད་ཅེ་ན། ཆོས་རྣམས་ཐམས་ཅད་རྣམ་པར་སྦྱོང་། །ཞེས་བྱ་བ་ཡིན་ཏེ། ཆོས་རྣམས་ཐམས་ཅད་ནི་བྱང་ཆུབ་ཏུ་སེམས་བསྐྱེད་པ་ལ་སོགས་པའོ། །དེ་རྣམས་ཀྱི་དཀྱིལ་འཁོར་དུ་འཇུག་པས་རྣམ་པར་དག་པར་འགྱུར་ལ། དེ་བས་ན་འཁོར་ལོ་ནི་ཆོས་ཐམས་ཅད་རྣམ་པར་སྦྱོང་
[76b.3]བར་བྱེད་པ་ཡིན་ནོ། །ཕྱིར་མི་ལྡོག་པ་རྣམས་ཀྱི་འཁོར་ལོ་ནི་ཕྱིར་མི་ལྡོག་པའི་འཁོར་ལོའོ། །ནི་ཞེས་བྱ་བའི་སྒྲས་ནི་ངེས་པར་གཟུང་བ་སྟེ། འདིས་ནི་ཕྱིར་མི་ལྡོག་པ་རྣམས་ཀྱི་ཡིན་གྱི་གཞན་གྱི་ནི་མ་ཡིན་ནོ། །དེ་བས་ན། བྱང་ཆུབ་སྙིང་པོ་ཡིན་པར་བཤད། །ཅེས་བྱ་
[76b.4]བ་སྟེ། ཉན་ཐོས་དང་རང་སངས་རྒྱས་ཀྱི་བྱང་ཆུབ་ལ་ལྟོས་ན། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི། མཆོག་ཡིན་པས་སྙིང་པོར་གྱུར་པ་ཡིན་ལ། དེའི་ངོ་བོ་ཉིད་ནི་འཁོར་ལོ་འདི་ཡིན་པས་བྱང་ཆུབ་སྙིང་པོ་ཡིན་ཞེས་བྱའོ། །བཤད་ཅེས་བྱ་བ་ནི་རྒྱུད་འདིར་
[76b.5]གསུངས་པའོ། །དེ་ལྟར་རྡོ་རྗེ་རྒྱུས་དེ་བཞིན་གཤེགས་པ་རྣམས་དཀྱིལ་འཁོར་དུ་བཅུག་ནས། དེ་དཀྱིལ་འཁོར་ལ་སོགས་པ་བཤད་པའི་ཚུལ་གྱིས་རྡོ་རྗེ་སྨྲ་བ་སྤྲོས་པ་མེད་པའི་ཆོས་ཉིད་ལ་ཇི་ལྟར་ངེས་པར་སྦྱོར་བ་དེ་ནི། དེ་ནས་ཞེས་བྱ་བ་ལ་སོགས་པས་སྟོན་ཏེ། དེ་ནས་
[76b.6]བཅོམ་ལྡན་འདས་ཀྱིས་སྙིང་པོ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །ཆོས་ཐམས་ཅད་ནི་ངག་གི་ལམ་དང་བྲལ་ཞིང་། སྒྲ་རྣམས་བྲག་ཅ་དང་འདྲའོ་ཞེས་ཐུགས་སུ་ཆུད་པས་འདི་ལ་ཚིག་ཏུ་བརྗོད་པ་མི་མངའ་བས་ན་མི་གསུང་བའོ། །བྱང་ཆུབ་སེམས་
[76b.7]དཔའ་ཆེན་པོ་ཡང་ཡིན་ལ་མི་གསུང་བ་ཡང་ཡིན་པས་ན་བྱང་ཆུབ་སེམས་དཔའ་ཆེན་པོ་མི་གསུང་བ་སྟེ། སེམས་དཔའི་རྡོ་རྗེའི་ཚུལ་ཅན་གྱི་ཀུན་དུ་བཟང་པོའོ། །དེའི་དམ་ཚིག་ནི་ཆོས་ཀྱི་ཡི་གེའི་གཟུགས་སོ། །དེ་ལས་བྱུང་བ་ནི་སེམས་དཔའི་རྡོ་རྗེའི་ཚུལ་གྱིས་ཆོས་གང་
[77a]
[77a.1]ལས་བྱུང་བའོ། །དེའི་བྱིན་གྱི་རླབས་ནི་བརྟན་པར་བྱེད་པའི་ཏིང་ངེ་འཛིན་གང་ཡིན་པའི་ཏིང་ངེ་འཛིན་དེ་ལ་སྙོམས་པར་འཇུག་པའི་ཆོས་ཀྱི་ཡི་གེ་ལ་སོགས་པ་སྤྲུལ་ཞིང་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །དེ་བཞིན་
[77a.2]གཤེགས་པ་ཐམས་ཅད་བཟླས་པའི་དམ་ཚིག་ཅེས་བྱ་བ་ནི། རྡོ་རྗེ་སྨྲ་བ་ནི་བཟླས་པའོ། །དེའི་དམ་ཚིག་ནི་བསྐྱེད་པའི་རྒྱུ་སྟེ། བཛྲ་བྷཱ་ཥ་ཞེས་བྱ་བའི་སྙིང་པོའོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་དེ་ཉིད་རྡོ་རྗེ་བཟླས་པའི་དབྱིངས་སུ་གྱུར་ཏེ་ཕྱག་གཉིས་
[77a.3]སུ་གནས་སོ་ཞེས་བྱ་བར་སྦྱར་རོ། །བཅོམ་ལྡན་འདས་ཕྱག་ན་རྡོ་རྗེ་དེ་ཉིད་ཅེས་བྱ་བ་ནི་སེམས་དཔའི་རྡོ་རྗེའི་ཚུལ་ལོ། །དེ་བཞིན་གཤེགས་པ་ཐམས་ཅད་ཀྱི་ཆོས་ཉིད་ཀྱི་ཡི་གེ་ནི། སྒྲ་འབྱུང་བ་ཡིན་པའི་ཕྱིར་ཆོས་ཀྱི་ཡི་གེ་ཞེས་བྱ་སྟེ། ལྗགས་ཀྱི་ཕྱག་རྒྱ་ལ་བྱ་བར་བཤད་
[77a.4]དོ། །འདི་ཡང་ཅིའི་ཕྱིར་ཞེ་ན། རང་གི་ཕྱག་རྒྱ་ལས་གཟུགས་སུ་སྤྲུལ་པ་དེ་ནི་དེ་ལས་རང་གི་རྣམ་པར་སྤྲུལ་པ་ཐམས་ཅད་འདིར་འདོད་དེ། གང་གི་ཕྱིར་རྡོ་རྗེ་བཟླས་པའི་དབྱིབས་ཞེས་བྱ་བ་ལྕེའི་ཕྱག་རྒྱ་ཡིན་ནོ། །དེ་ནས་ཞེས་བྱ་བ་ལ་སོགས་པ་ལ། བྱང་ཆུབ་སེམས་
[77a.5]དཔའི་སྐུར་གྱུར་ནས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཆོས་ཉིད་ནི་ཆོས་ཐམས་ཅད་སྤྲོས་པ་མེད་པའོ་ཞེས་བྱ་བའོ། །དེ་ལ་སོགས་པ་གང་ཡིན་པ་དེ་དག་བྱས་པ་སྟེ། གདུལ་བྱ་རྣམས་ལ་རྡོ་རྗེ་སྨྲ་བའི་ཏིང་ངེ་འཛིན་
[77a.6]བསྐྱེད་པ་ལ་སོགས་པ་ལ་ཞེས་བྱ་བའི་བར་དུའོ། །རྡོ་རྗེ་སེམས་དཔའི་ཏིང་ངེ་འཛིན་ཤིན་ཏུ་ཚིག་མ་ཡིན་པ་ཉིད་དང་ཞེས་བྱ་བ་ནི་གང་ལ་ཚིག་མེད་པ་དེ་ནི་ཚིག་མ་ཡིན་པའོ། །མཛེས་པ་ཡང་ཡིན་ལ་ཚིག་མ་ཡིན་པ་ཡང་ཡིན་པས་ན་ཤིན་ཏུ་ཚིག་མ་ཡིན་པ་སྟེ། དེའི་
[77a.7]ངོ་བོ་ཉིད་ཡིན་པས་ན་ཚིག་མ་ཡིན་པ་ཉིད་དོ། །དེ་ཡང་སངས་རྒྱས་ཐམས་ཅད་གཅིག་ཏུ་བྱས་ནས་བྱང་ཆུབ་སེམས་དཔའ་ཆེན་པོ་རྡོ་རྗེ་སྨྲ་བའི་གཟུགས་སུ་ཤིན་ཏུ་ཡོངས་སུ་བསྒོམ་པའི་ཕྱིར་རོ་ཞེས་བྱ་བའི་ཐ་ཚིག་གོ། །ཨེ་མའོ་རང་འབྱུང་རྣམས་ཀྱི་ཞེས་བྱ་བ་ནི་
[77b]
[77b.1]སངས་རྒྱས་རྣམས་ཀྱིའོ། །གསང་བ་ནི་དེའི་སྣོད་མ་ཡིན་པའི་འགྲོ་བ་ལ་བརྩེ་བར་བྱ་བ་ཡིན་པས་སོ། །དེ་ཉིད་ཀྱིས་ན་ལྡེམ་པོ་ངག་ཏུ་བདག་དགོངས་ཏེ་ཞེས་བྱ་བ་གསུངས་ཏེ། དགོངས་པ་ཅན་གྱི་ཚིག་དྲང་བའི་དོན་དུ་གསུངས་པ་ནི་ལྡེམ་པོའི་ངག་གོ། །བདག་ཅེས་བྱ་བ་
[77b.2]ནི་བདག་ཉིད་ཡིན་པར་སྨྲ་བའོ། །དགོངས་ཞེས་བྱ་བ་ནི་བཤད་ཅེས་པའོ། །ཅི་ཞིག་ངོ་མཚར་ཆེ་ཞེ་ན། གང་གི་ཕྱིར་ཞེས་བྱ་བ་ལ་སོགས་གསུངས་ཏེ། གང་གི་ཕྱིར་རོ། །དཀྱིལ་འཁོར་ལ་སོགས་པའི་ཚུལ་གྱིས་དམ་པའི་ཆོས་ཚིག་གིས་བརྗོད་དུ་མེད་པར་འཆད་
[77b.3]ཅིང་སྟོན་པས་ན། ཚིག་གི་སྤྲོས་དང་རྣམ་པར་བྲལ། །ཞེས་བྱའོ། །འདི་སྐད་སྟོན་པ་ཡིན་ཏེ། དོན་དམ་པར་ནི་ཆོས་སྟོན་པར་འབྱུང་བ་ཡང་མེད་ན། ཀུན་རྫོབ་ཏུ་སྟོན་པར་མཛད་པས་གདུལ་བྱ་རྣམས་ཀྱིས་དོན་དམ་པར་སྟོན་པར་མཛད་དོ་སྙམ་པ་འདི་ནི་ངོ་མཚར་ཆེའོ། ། 
[77b.4]དེ་བཞིན་གཤེགས་པ་ཐམས་ཅད་ཀྱི་རྒྱབ་ན་ཞེས་བྱ་བ་ནི། བཅོམ་ལྡན་འདས་འོད་དཔག་ཏུ་མེད་པའིའོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཀྱིས་རྡོ་རྗེ་བཟླས་པ་དེ་དེའི་ལག་ཏུ་བྱིན་ནོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་གསུང་
[77b.5]ནི་ལྕེའི་ཕྱག་རྒྱ་སྟེ། དེ་ལ་དམིགས་པ་ནི་གསུང་རྡོ་རྗེ་ཞེས་བྱ་བའི་ཏིང་ངེ་འཛིན་ཏེ། དེ་ལ་སྙོམས་པར་ཞུགས་པ་ནི་ལྕེ་སྦྱིན་པའི་རྣམ་པར་ཐུགས་རྩེ་གཅིག་ཏུ་མཛད་དོ་ཞེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་གསུང་གི་ཡེ་ཤེས་ནི། ཆོས་ཐམས་
[77b.6]ཅད་སྤྲོས་པ་མེད་པ་ཞེས་བྱ་བ་རྡོ་རྗེ་སྨྲ་བའི་ཚུལ་དུ་ངེས་པའོ། །དེའི་དམ་ཚིག་ནི་རྒྱུའོ། །སེམས་ཅན་གྱི་ཁམས་མ་ལུས་ཤིང་ལུས་པ་མེད་པ་རྣམས་ཀྱི་ཚིག་གྲུབ་པ་ནི་སོ་སོ་ཡང་དག་པར་རིག་པ་བཞི་ཐོབ་པའོ། །དེ་བཞིན་གཤེགས་པ་ཐམས་ཅད་ཀྱི་གསུང་གི་གསང་བའི་
[77b.7]ངོ་བོ་ཉིད་ནི། དེ་བཞིན་གཤེགས་པ་ཐམས་ཅད་ཀྱི་གསུང་གི་གསང་བ་སྟེ། རྡོ་རྗེ་སྨྲ་བའི་ངོ་བོ་ཉིད་དོ། །དེ་བཞིན་དུ་ཞེས་བྱ་བ་ནི། སངས་རྒྱས་ལྔའི་རིན་པོ་ཆེའི་དབུ་རྒྱན་དང་དར་དཔྱངས་ཀྱི་དབང་གིས་དབང་བསྐུར་བའོ། །རྡོ་རྗེའི་ཚིག་ཅེས་བྱ་བ་ནི། ཆོས་ཐམས་
[78a]
[78a.1]ཅད་སྤྲོས་པ་དང་བྲལ་བ་འདིས་སམ། རྡོ་རྗེའི་ཚིག་ནི་སྒྲ་སྤངས་པའི་ཞེས་བྱ་བ་འདིས་ཉེ་བར་མཚོན་པ་ཉིད་ཀྱིས་ནི་རྡོ་རྗེའི་ཚིག་ཅེས་བྱའོ། །རྡོ་རྗེ་བཟླས་པ་དེས་ཞེས་བྱ་བ་ནི་རང་གི་ཕྱག་ན་གནས་པའི་ལྗགས་ཀྱི་ཕྱག་རྒྱའི་ཚུལ་གྱིས་སོ། །དེ་བཞིན་
[78a.2]གཤེགས་པ་ཐམས་ཅད་ལ་ཡང་དག་པར་སྨྲ་ཞིང་ཞེས་བྱ་བ་ནི། རྣམ་པར་སྣང་མཛད་ལ་སོགས་པའི་དེ་བཞིན་གཤེགས་པ་ཕྱོགས་བཅུ་ན་བཞུགས་པ་ཐམས་ཅད་དང་། ཡང་དག་པར་སྨྲ་བའི་རང་བཞིན་ཅན་རྡོ་རྗེའི་ཚིག་བརྗོད་པ་ལ་བརྩོན་པར་བྱེད་ཅིང་ཆེད་དུ་བརྗོད་པ་འདི་
[78a.3]ཆེད་དུ་བརྗོད་པ་སྟེ། འདི་ཞེས་བྱ་བ་ནི་བློ་ལ་གནས་པའོ། །འདི་དེ་སངས་རྒྱས་ཐམས་ཅད་ཀྱི། །ཞེས་བྱ་བ་ནི། རང་གི་ལག་ན་གནས་པ་གསུངས་པའོ། །དེ་ཅི་ཞིག་ཡིན་ཞེ་ན། རྡོ་རྗེ་བཟླས་པར་བརྗོད་པ་ཡིན། །ཞེས་བྱ་བ་གསུངས་ཏེ། སྤྲོས་པ་མེད་པར་
[78a.4]བརྗོད་པ་ནི་རྡོ་རྗེ་བཟླས་པ་ཞེས་བརྗོད་ཅིང་བཤད་པ་ཡིན་ནོ། །དེ་བཞིན་གཤེགས་པ་ཐམས་ཅད་ཀྱི། །སྔགས་འདི་མྱུར་དུ་སྒྲུབ་བྱེད་ཡིན། །ཞེས་བྱ་བ་ནི་སྒྲ་སྤངས་པའི་ཚིག་གི་སྤྲོས་པ་མེད་པའི་ཆོས་སྨྲ་བ་ཉིད། དེ་བཞིན་གཤེགས་པ་ཐམས་ཅད་དེ། །རྡོ་རྗེ་
[78a.5]དབྱིངས་ཀྱི་དུམ་བུ་ལས་གསུངས་པའི་སྔགས་རྣམས་མྱུར་དུ་སྒྲུབ་པར་བྱེད་པ་ཡིན་ནོ། །རྡོ་རྗེ་ཆོས་ཉིད་ཀྱི་ཡེ་ཤེས་དང་ཞེས་བྱ་བ་ལ་སོགས་པས་ནི་སྡོམ་གསུངས་པ་ཡིན་ཏེ། རྡོ་རྗེ་ཆོས་ཉིད་ནི་གཉིས་སུ་མེད་པའི་ཏིང་ངེ་འཛིན་ཏོ། །དེའི་ཡེ་ཤེས་ནི་རྡོ་རྗེ་ཆོས་སུ་
[78a.6]ངེས་པའོ། །དེ་བཞིན་གཤེགས་པ་ཐམས་ཅད་ཀྱི་ཤེས་རབ་ཉིད་ནི་ཡེ་ཤེས་ཏེ་རྡོ་རྗེ་རྣོན་པོའོ། །ཆོས་ཀྱི་འཁོར་ལོ་ཆེན་པོ་ནི་དཀྱིལ་འཁོར་ཏེ། དེ་བསྐོར་བའི་ཡེ་ཤེས་ནི་རྡོ་རྗེ་རྒྱུའོ། །དེ་བཞིན་གཤེགས་པ་ཐམས་ཅད་ཀྱི་གསུང་གི་སྤྲོས་པ་ནི་ངག་གི་རྣམ་པར་རྟོག་
[78a.7]པའོ། །དེ་རྣམ་པར་རྟོག་པའི་ཡེ་ཤེས་ནི་རྡོ་རྗེ་སྨྲ་བའོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཆེན་པོ་ལས་བྱུང་བའི་སེམས་དཔའ་ནི། ཡེ་ཤེས་སེམས་དཔའ་ཆེན་པོ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་ལས་བྱུང་བའོ་ཞེས་བྱ་བའི་ཐ་ཚིག་གོ། །དེ་ཡང་ཤེས་
[78b]
[78b.1]རབ་ཀྱི་ཕ་རོལ་ཏུ་ཕྱིན་པ་རྒྱལ་པོ། ཐུབ་པའི་དབང་པོ་འོད་དཔག་མེད། །ཅེས་གསུངས་པ་ཡིན་ནོ། །དེ་དག་ཀྱང་ལྡོག་པའི་དབྱིབས་རྣམ་པ་བཞིར་གཞག་པར་བྱ་སྟེ། བསྒྲལ་བ་དང་། གྲོལ་བ་དང་། དབུགས་དབྱུང་བ་དང་། མྱ་ངན་ལས་འདས་པ་ལ་གཞག་པའི་ཕྱིར་
[78b.2]ཡང་ལོག་པའི་ཏིང་ངེ་འཛིན་གྱི་རྒྱ་མཚོ་ལས། རྡོ་རྗེ་ཆོས་ཀྱི་ཡང་དག་པའི་ཏིང་ངེ་འཛིན་གྱི་ཚུལ་གྱིས་བསྒྲལ་བ་ནི། མཉམ་པར་གཞག་པའི་སེམས་ཀྱིས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་བྱ་བའི་དོན་ཏོ། །རྡོ་རྗེ་རྣོན་པོས་ནི་ཉོན་མོངས་པ་དང་ཉེ་བའི་ཉོན་
[78b.3]མོངས་པ་རྣམས་ལས་གྲོལ་བར་མཛད་དོ། །རྡོ་རྗེ་རྒྱུས་ནི་རྫུ་འཕྲུལ་དང་རྣམ་པར་འཕྲུལ་པ་སྣ་ཚོགས་པའི་ཚུལ་གྱིས་འགྲོ་བ་རྣམས་དབུགས་འབྱིན་ཏོ། །རྡོ་རྗེ་སྨྲ་བས་ནི་རྣམ་པར་རྟོག་པའི་ཚིག་ལས་སྤྲོས་པ་མེད་པའི་ཆོས་ཁོང་དུ་ཆུད་པས་མྱ་ངན་ལས་འདས་པ་ལ་
[78b.4]འཇོག་པར་མཛད་དོ། །དེ་ལྟར་རྡོ་རྗེ་སྨྲ་བས་དེ་བཞིན་གཤེགས་པ་ཐམས་ཅད་སྤྲོས་པ་མེད་པའི་ཆོས་ལ་སྦྱར་བ་རྣམས་མཆོད་པ་མེད་པར་འགྲུབ་པར་མི་འགྱུར་བས། དེའི་ཕྱིར་རྡོ་རྗེ་ལས་ཀྱི་དེ་བཞིན་གཤེགས་པ་ཐམས་ཅད་མ་ལུས་ཤིང་ལུས་པ་མེད་པའི་མཆོད་པས་མཆོད་
[78b.5]པ་ཡིན་པ་ནི། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་བཅོམ་ལྡན་འདས་ཀྱིས་སྙིང་པོ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་སངས་རྒྱས་ཀྱི་སྤྲུལ་པ་དང་། མ་ལུས་ཤིང་ལུས་པ་མེད་པའི་སེམས་ཅན་
[78b.6]གྱི་དོན་གྱི་ཚུལ་གྱིས་ཕྲིན་ལས་སྣ་ཚོགས་པ་རྣམ་པ་ཐ་དད་པ་མངའ་བ། གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་ཕྲིན་ལས་ཐམས་ཅད་པའོ་ཞེས་བྱའོ། །ཕྲིན་ལས་ཐམས་ཅད་པའང་ཡིན་ལ་བྱང་ཆུབ་སེམས་དཔའ་ཆེན་པོའང་ཡིན་པས། བྱང་ཆུབ་སེམས་
[78b.7]དཔའ་ཆེན་པོའི་ཕྲིན་ལས་ཐམས་ཅད་པའོ། །ཇི་སྐད་དུ་གསུངས་པའི་སེམས་དཔའི་རྡོ་རྗེ་ནི་དེའི་དམ་ཚིག་གོ། །དེ་ལས་བྱུང་བ་ནི་ཕྲིན་ལས་ཐམས་ཅད་ཀྱི་འོད་ཟེར་ལ་སོགས་པའོ། །སེམས་དཔའི་རྡོ་རྗེའི་ཚུལ་གང་ལས་ཕྲིན་ལས་བྱིན་གྱིས་བརླབ་པའི་ཕྱིར། རྡོ་རྗེ་ལྟར་
[79a]
[79a.1]མི་བྱད་པའི་ཏིང་ངེ་འཛིན་གང་ལ་མིང་དེ་སྐད་ཅེས་བྱ་བ་དེ་ལ་སྙོམས་པར་འཇུག་པ་ནི། ཕྲིན་ལས་ཀྱི་འོད་ཟེར་ལ་སོགས་པ་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་བར་དུའོ། །དེ་བཞིན་གཤེགས་པ་ཐམས་ཅད་ཀྱི་ཕྲིན་ལས་ཀྱི་དམ་ཚིག་ནི་
[79a.2]རྒྱུ་སྟེ། རྡོ་རྗེ་ལས་བསྐྱེད་པའི་རྒྱུར་གྱུར་པའོ། །འདི་ཞེས་བྱ་བ་ནི་ཐུགས་ལ་གནས་སོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་དེ་ཉིད་ལས་ཀྱི་རྡོ་རྗེའི་དབྱིབས་སུ་གྱུར་ནས་ཕྱག་གཉིས་སུ་གནས་སོ་ཞེས་བྱ་བར་སྦྱར་རོ། །ལས་ཐམས་ཅད་ནི་སྣ་ཚོགས་
[79a.3]རྡོ་རྗེའོ། །དེའི་ལས་ཀྱི་མཉམ་པ་ཉིད་ནི། དོན་དམ་པར་དངོས་པོ་མེད་པའི་ངོ་བོ་ཉིད་རྣམ་པར་མི་རྟོག་པ་ཙམ་ལས་བྱུང་བའོ། །དེའི་ཡེ་ཤེས་ནི་ཐུགས་སུ་ཆུད་པའོ། །ཤིན་ཏུ་རྟོགས་པ་ནི་རྣམ་པར་རྟོག་པ་མ་ལུས་པར་སྤངས་པས་ཐུགས་སུ་ཆུད་པ་གང་ཡིན་པ་དེ་ནི་དེ་བཞིན་དུ་
[79a.4]དེའི་ངོ་བོ་ཉིད་ཡིན་པས་ཤིན་ཏུ་རྟོགས་པ་ཉིད་ཀྱི་ཕྱིར་རོ། །ཤིན་ཏུ་རྟོགས་པ་ཉིད་གང་ཡིན་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ནི་ཞེས་བྱ་བའོ། །ཕྲིན་ལས་ཀྱི་འོད་ཟེར་ལ་སོགས་པའི་ཚུལ་གྱིས་འབྱུང་བ་ལ་སོགས་པས་སྣ་ཚོགས་རྡོ་རྗེ་བསྐྱེད་པའི་རྣམ་པར་ཐུགས་རྩེ་གཅིག་
[79a.5]ཏུ་མཛད་ཅེས་བྱ་བའི་ཐ་ཚིག་གོ། །བཅོམ་ལྡན་འདས་རྡོ་རྗེ་སེམས་དཔའ་དེ་ཉིད་དེ་ཞེས་བྱ་བ་ནི་སེམས་དཔའི་རྡོ་རྗེའོ། །དེ་བཞིན་གཤེགས་པ་ཐམས་ཅད་ཀྱི་ཕྲིན་ལས་ཀྱི་འོད་ཟེར་དུ་གྱུར་ཏེ། བྱུང་ནས་ཞེས་བྱ་བ་ནི། སྣ་ཚོགས་རྡོ་རྗེ་ལྟ་བུའི་འོད་ཟེར་ནི་
[79a.6]ཕྲིན་ལས་ཀྱི་འོད་ཟེར་ཏེ་དེར་གྱུར་པའོ། །དེ་བཞིན་གཤེགས་པ་ཐམས་ཅད་ཀྱི་ཕྲིན་ལས་ནི་སྣ་ཚོགས་རྡོ་རྗེའོ། །དེའི་ལས་ཀྱི་དབྱིངས་ནི་སྣ་ཚོགས་རྡོ་རྗེའི་རྒྱུ་སྟེ། སྣ་ཚོགས་རྡོ་རྗེ་ལྟ་བུའི་འོད་ཟེར་གྱིས་ཁྱབ་པ་ནི་དེ་བཞིན་གཤེགས་པ་ཐམས་ཅད་ཀྱི་ཕྲིན་ལས་ཀྱི་དབྱིངས་སོ། ། 
[79a.7]དེའི་རང་བཞིན་ནི་དེའི་ངོ་བོ་ཉིད་དོ། །གྱུར་ཏོ་ཞེས་བྱ་བ་ནི་འཇིག་རྟེན་གྱི་ཁམས་རྣམས་སུའོ། །དེ་ནས་ཞེས་བྱ་བ་ལ་སོགས་པ་ལ་བྱང་ཆུབ་སེམས་དཔའི་སྐུར་གྱུར་ཏེ། བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་ཀ་ན་གནས་ནས་ཆེད་དུ་བརྗོད་པ་འདིས་ཆེད་དུ་བརྗོད་དོ་
[79b]
[79b.1]ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཕྲིན་ལས་ལ་སོགས་པའི་སངས་རྒྱས་ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་རྣམས་བྱས་ནས་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ཀྱི་ཕྲིན་ལས་ནི་རྡོ་རྗེ་ལས་ཀྱི་ཏིང་ངེ་འཛིན་བསྐྱེད་པའི་སེམས་ཅན་གྱི་
[79b.2]དོན་ཏོ། །དེ་ལ་སོགས་པ་གང་ཡིན་པ་དེ་རྣམས་བྱས་ནས། དེ་བཞིན་གཤེགས་པ་དེ་དག་ཐམས་ཅད་གཅིག་ཏུ་གྱུར་ཏོ། །བྱང་ཆུབ་སེམས་དཔའ་ཆེན་པོ་རྡོ་རྗེ་ལས་ཀྱི་སྐུར་གྱུར་ཏོ། །རྒྱུ་གང་གི་ཕྱིར་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ནི་དེ་བཞིན་གཤེགས་པ་ཐམས་
[79b.3]ཅད་ཀྱི་ཕྲིན་ལས་མཐའ་ཡས་པ་ཉིད་དང་ཞེས་པ་གསུངས་ཏེ། དེ་བཞིན་གཤེགས་པ་ཐམས་ཅད་ཀྱི་ཕྲིན་ལས་མཐའ་ཡས་པ་ནི། སངས་རྒྱས་ཀྱི་སྤྲུལ་པ་དང་། སེམས་ཅན་སྨིན་པ་དང་གྲོལ་བའི་མཚན་ཉིད་ཅན་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་ཕྲིན་
[79b.4]ལས་མཐའ་ཡས་པ་སྟེ། དེའི་ངོ་བོ་ཉིད་ཡིན་པས་ན་དེ་བཞིན་གཤེགས་པ་ཐམས་ཅད་ཀྱི་ཕྲིན་ལས་མཐའ་ཡས་པ་ཉིད་དོ། །གང་གི་ཡིན་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ཞེས་བྱ་བ་སྨོས་ཏེ། འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་པའི་དེ་བཞིན་
[79b.5]གཤེགས་པ་རྣམས་གཅིག་ཏུ་བྱས་ནས་བྱང་ཆུབ་སེམས་དཔའ་ཆེན་པོ་རྡོ་རྗེ་ལས་ཀྱི་སྐུར་གང་གིས་བསྐྱེད་པ་དེ་ནི་འདིར་རྡོ་རྗེ་སེམས་དཔའི་ཏིང་ངེ་འཛིན་ཏོ། །ཨེ་མའོ་སངས་རྒྱས་རྣམས་ཀྱི་ངེས། །ཞེས་བྱ་བ་ལ། ངེས་པ་ནི་གདོན་མི་ཟ་བ་སྟེ་དོན་ཡོད་པའོ། །གང་གི་ཞེ་ན། སངས་
[79b.6]རྒྱས་རྣམས་ཀྱིའོ། །ཕྲིན་ལས་ཀུན་ནི་སེམས་ཅན་གྱི་དོན་གྱི་ལས་དང་། སངས་རྒྱས་ཀྱི་སྤྲུལ་པའི་ལས་སོ། །ནམ་མཁའི་ཁམས་མ་ལུས་པར་ཁྱབ་པས་ན་མང་བའོ། །ཅི་ཞིག་ངོ་མཚར་ཆེ་ཞེ་ན། སངས་རྒྱས་དོན་ནི་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་
[79b.7]ཀྱི་དོན་ནི་འགྲོ་བའི་དོན་གྱི་རྒྱུར་རོ། །ལྷུན་གྲུབ་ཕྱིར་ནི་རྣམ་པར་མི་རྟོག་པའི་ཚུལ་གྱིས་རྡོ་རྗེའི་ལས་ལ་འཇུག་པ་ནི་ངོ་མཚར་ཆེའོ། །ཕྱིར་མི་ལྡོག་པའི་ལས་ནི་རྡོ་རྗེ་ལས་ཏེ། སྔོན་གྱི་འཕེན་པའི་ཤུགས་ཀྱིས་སྟོབས་ཀྱིས་འཇུག་ཅིང་མི་ཕྱེད་པའི་རང་བཞིན་ཅན་ཡིན་པའི་ཕྱིར་རོ། ། 
[80a]
[80a.1]གལ་ཏེ་ལྷུན་གྱིས་གྲུབ་པ་ལ་འཇུག་པ་དེ་ལྟ་ན་ཡང་ངོ་མཚར་ཅི་ཞིག་ཆེ་ཞེ་ན། གང་གི་ཕྱིར་ལྷུན་གྱིས་གྲུབ་པའི་སྟོབས་ཀྱིས་ལས་ལ་འཇུག་པར་སྣང་བ་དེའི་ཕྱིར་ངོ་མཚར་ཆེའོ། །དེ་བཞིན་གཤེགས་པ་ཐམས་ཅད་ཀྱི་སྤྱན་སྔར་ཞེས་བྱ་བ་ནི་བཅོམ་ལྡན་
[80a.2]འདས་དོན་ཡོད་གྲུབ་པའི་མདུན་དུའོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཀྱིས་ལས་ཀྱི་རྡོ་རྗེ་དེ་བཞིན་དུ་བྱིན་ནོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་གདོན་མི་ཟ་བ་ཡང་ཡིན་ལ་རྡོ་རྗེ་ཡང་ཡིན་པས། དེ་བཞིན་གཤེགས་པ་ཐམས་ཅད་ཀྱི་དོན་ཡོད་
[80a.3]པའི་རྡོ་རྗེ་སྟེ། སྣ་ཚོགས་རྡོ་རྗེའོ། །དེ་ལ་དམིགས་པའི་ཏིང་ངེ་འཛིན་ནི་གདོན་མི་ཟ་བའི་རྡོ་རྗེ་ཞེས་བྱ་སྟེ། དེ་ལ་སྙོམས་པར་ཞུགས་པ་ནི་སྣ་ཚོགས་རྡོ་རྗེ་སྦྱིན་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་བར་དུའོ། །དེ་བཞིན་གཤེགས་པ་ཐམས་ཅད་ཀྱི་མཆོད་
[80a.4]པ་ནི་སེམས་ཅན་གྱི་དོན་བྱ་བ་དང་། སངས་རྒྱས་ལ་མཆོད་པའོ། །དེ་ལ་འཇུག་པ་ནི་དེ་བཞིན་གཤེགས་པ་ཐམས་ཅད་ཀྱི་མཆོད་པ་ལ་འཇུག་པའོ། །སོགས་པའི་སྒྲས་ནི་བྱང་ཆུབ་ཏུ་སེམས་བསྐྱེད་པ་ལ་སོགས་པ་བསྡུའོ། །དེ་ཉིད་ལ་སོགས་པའི་གདོན་མི་ཟ་བ་དང་། 
[80a.5]ཚད་མེད་པའི་ལས་ཀྱི་ཆོ་ག་རྒྱས་པ་ཐམས་ཅད་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་མཆོད་པ་ལ་འཇུག་པ་ལ་སོགས་པ་གདོན་མི་ཟ་བ་དང་ཚད་མེད་པའི་ལས་ཀྱི་ཆོ་ག་རྒྱས་པ་ཐམས་ཅད་དེ་གདོན་མི་ཟ་བ་ཡང་ཡིན་ལ་ཚད་མེད་པ་ཡང་ཡིན་པས་གདོན་མི་ཟ་བ་
[80a.6]དང་ཚད་མེད་པའོ། །ལས་ཀྱི་ཆོ་ག་རྒྱས་པ་ཐམས་ཅད་ནི་བྱང་ཆུབ་ཏུ་སེམས་བསྐྱེད་པ་ལ་སོགས་པའི་ཆོ་ག་རྒྱས་པར་ནི་རེ་རེ་ཞིང་ཡང་མཐའ་ཡས་པའོ། །དེའི་དམ་ཚིག་ནི་རྒྱུའོ། །སེམས་ཅན་གྱི་ཁམས་མ་ལུས་ཤིང་ལུས་པ་མེད་པ་རྣམས་ཀྱི་ལས་ཐམས་ཅད་
[80a.7]ནི་སྔར་བཤད་པ་རྣམས་སོ། །དེ་གྲུབ་པ་ནི་རྫོགས་པའོ། །དེས་ཀྱང་བདེ་བ་དང་ཡིད་བདེ་བ་ཐམས་ཅད་མྱོང་བར་བྱ་བའི་ཕྱིར་རོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་ཕྲིན་ལས་ནི་བྱང་ཆུབ་སེམས་དཔའ་ཆེན་པོའི་ཚུལ་ཉིད་དོ། །རྡོ་རྗེ་ལས་ཀྱི་ངོ་བོ་ཉིད་ཡིན་པས་ན། 
[80b]
[80b.1]རྡོ་རྗེའི་ཕྲིན་ལས་ཉིད་དེ། དེའི་ཡེ་ཤེས་དང་མངོན་པར་ཤེས་པ་དྲུག་ནི་དེ་བཞིན་གཤེགས་པ་ཐམས་ཅད་ཀྱི་ཕྲིན་ལས་ཉིད་དང་། ཡེ་ཤེས་དང་མངོན་པར་ཤེས་པ་རྣམས་ཏེ། དེ་ཉིད་ནི་དངོས་གྲུབ་དམ་པའི་ཡེ་ཤེས་ཡིན་པས་དེའི་རྒྱུར་རོ། །བར་དུ་ཞེས་བྱ་བའི་སྒྲས་ནི་ས་དང་
[80b.2]ཕ་རོལ་ཏུ་ཕྱིན་པ་ལ་སོགས་པ་བསྡུའོ། །ཕྲིན་ལས་ཐམས་ཅད་ཀྱི་འཁོར་ལོ་བསྐོར་བ་ཞེས་བྱ་བ་ལ། ཕྲིན་ལས་ཐམས་ཅད་ཀྱི་འཁོར་ལོ་ནི་ལས་ཀྱི་དཀྱིལ་འཁོར་ཐམས་ཅད་དང་། དེའི་རིགས་རྣམས་སོ། །ཕྲིན་ལས་ཐམས་ཅད་ཀྱི་འཁོར་ལོ་བསྐོར་བ་ཉིད་དུ་དེ་བཞིན་
[80b.3]གཤེགས་པ་ཐམས་ཅད་ཀྱི་རྡོ་རྗེའི་དབང་གིས་དབང་བསྐུར་ནས་ཞེས་བྱ་བ་ནི་ཡི་གེ་ཨོཾ་དང་ནམ་མཁའ་མཛོད་ཀྱི་ཕྱག་རྒྱས་སྣ་ཚོགས་རྡོ་རྗེའི་ཕྲེང་བའི་དབང་བསྐུར་བ་བྱིན་ལ་ལས་ཀྱི་དཀྱིལ་འཁོར་སྤྲུལ་པར་བྱ་བའི་ཕྱིར་དང་པོ་སྦྱོར་བའི་ཏིང་ངེ་འཛིན་གྱི་བར་བསྟན་པ་ཡིན་ནོ། །རྡོ་རྗེ་
[80b.4]དབྱིངས་ཀྱི་དཀྱིལ་འཁོར་དུ་ནི་སངས་རྒྱས་ལྔའི་དབུ་རྒྱན་དང་དར་དཔྱངས་ཀྱི་དབང་གིས་དབང་བསྐུར་བར་བྱའོ་ཞེས་སྔར་བཤད་པའི་ཚུལ་བཞིན་དུ་ཤེས་པར་བྱའོ། །དེ་ཡང་སློབ་དཔོན་སྣ་ཚོགས་རྡོ་རྗེ་ཐོགས་པས་ལས་ཀྱི་དཀྱིལ་འཁོར་གྱི་ཆོ་ག་བྱ་ལ། སློབ་མ་ལ་ཡང་སྣ་
[80b.5]ཚོགས་རྡོ་རྗེའི་མཚན་མ་སྦྱིན་པར་བྱའོ། །སྣ་ཚོགས་རྡོ་རྗེ་སྣ་ཚོགས་རྡོ་རྗེ་ཞེས་བྱ་བ་ནི་ཁ་དོག་སྣ་ཚོགས་པའི་ཕྱིར། སྣ་ཚོགས་རྡོ་རྗེས་ཉེ་བར་མཚན་པ་ཉིད་ཡིན་པའི་ཕྱིར་དང་ལས་སྣ་ཚོགས་བྱེད་པའི་ཕྱིར་སྣ་ཚོགས་རྡོ་རྗེ་ཞེས་བཤད་དོ། །རང་གི་སྙིང་གར་ཞུགས་ཏེ་ཞེས་བྱ་བ་
[80b.6]ནི་གཡོན་བསྙེམས་པས་སྣ་ཚོགས་དྲིལ་བུ་བསྣམས་ཏེ། ཕྱག་གཡས་པས་རང་གི་ཐུགས་ཀར་བསྟོད་པའི་ཚུལ་གྱིས་རྡོ་རྗེ་བསྣམས་ཤིང་ཕྱོགས་བཅུའི་དེ་བཞིན་གཤེགས་པ་ཐམས་ཅད་རང་གི་རྣམ་པར་ཐར་པའི་ཕྲིན་ལས་ལ་སྦྱོར་ཞིང་ངོ་། །འདི་དེ་སངས་རྒྱས་ཐམས་ཅད་ཀྱི། ། 
[80b.7]ཞེས་བྱ་བ་ནི་རང་གི་ཕྱག་ན་གནས་པའི་སྣ་ཚོགས་རྡོ་རྗེ་གསུངས་པའོ། །ལས་རྣམས་ཐམས་ཅད་བྱེད་པའི་མཆོག །ཅེས་བྱ་བ་ནི་ཇི་སྐད་དུ་གསུངས་པའི་ལས་སྣ་ཚོགས་རྫོགས་པར་བྱེད་པའོ། །བདག་སྟེ་ཞེས་བྱ་བ་ནི་བདག་ཉིད་ཡིན་པར་སྟོན་ཏོ། །དེ་ལྟར་ན་གང་གི་ཕྱིར་
[81a]
[81a.1]བདག་སྣ་ཚོགས་ལ་སྣ་ཚོགས་རྡོ་རྗེ་སྦྱར་བ་ཡིན་ནོ། །དེ་ལྟར་རྡོ་རྗེ་ལས་ཀྱི་དེ་བཞིན་གཤེགས་པ་ཐམས་ཅད་མ་ལུས་ཤིང་ལུས་པ་མེད་པའི་མཆོད་པས་མཆོད་ནས་ཇི་ལྟར་དེ་རྡོ་རྗེ་བསྲུང་བས་སྔོན་ཆད་ཐེག་པ་གཞན་འདོད་པའི་སེམས་སུ་ལྷུང་བ་ལས་བསྲུང་བས་
[81a.2]བསྲུངས་པ་དེ་བསྟན་པ་ནི། དེ་ནས་ཞེས་བྱ་བ་ལ་སོགས་པ་ཡིན་ཏེ། བཅོམ་ལྡན་འདས་ཀྱིས་སྙིང་པོ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །བྱང་ཆུབ་སེམས་དཔའ་ཆེན་པོ་ཡང་ཡིན་ལ། བརྩོན་འགྲུས་ཐུབ་པར་དཀའ་བ་ཡང་ཡིན་པས་ན། བྱང་ཆུབ་
[81a.3]སེམས་དཔའ་བརྩོན་འགྲུས་ཐུབ་པར་དཀའ་བ་སྟེ། གང་གིས་བརྩོན་འགྲུས་ཐུབ་པར་དཀའ་བ་དེ་ནི་བརྩོན་འགྲུས་ཐུབ་པར་དཀའ་སྟེ། ཕྱིར་མི་ལྡོག་པའི་བརྩོན་འགྲུས་བྱང་ཆུབ་ཆེན་པོར་སྤྲོ་བའི་བརྩོན་འགྲུས་སོ། །དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ན་གནས་པའི་
[81a.4]རྡོ་རྗེ་རྩེ་ལྔ་པའི་གཟུགས་ནི་ཀུན་དུ་བཟང་པོ་ཡིན་ལ། དེའི་དམ་ཚིག་ནི་གོ་ཆ་བརྟན་པ་ལ་སོགས་པའི་ཚུལ་ལོ། །དེ་ལས་བྱུང་བ་དེ་ནི་སེམས་དཔའི་རྡོ་རྗེའི་ཚུལ་གང་ལས། ལས་སུ་གྱུར་པ་དེས་བྱིན་གྱིས་བརླབས་པ་ནི་བརྟན་པར་བྱེད་པའི་ཕྱིར། རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་
[81a.5]གང་ཡིན་པ་དེ་ལ་སྙོམས་པར་ཞུགས་པ་ནི་གོ་ཆ་བརྟན་པ་སྤྲུལ་ཅིང་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་བར་དུའོ། །ཇི་ལྟ་བུ་ཞེ་ན། དེ་བཞིན་གཤེགས་པ་ཐམས་ཅད་ཀྱི་བསྲུང་བ་ཞེས་བྱ་བ་སྟེ། གོ་ཆ་བརྟན་པའོ། །དེའི་དམ་ཚིག་ནི་རྒྱུའོ། །དེའི་
[81a.6]ངོ་བོ་རང་གི་ཐུགས་ཀྱིས་པའི་ཡེ་ཤེས་ནི་སྙིང་པོ་སྟེ། བཛྲ་རཀྵ་ཞེས་བྱའོ། །འདི་ཞེས་བྱ་བ་ནི་ཐུགས་ལ་གནས་པ་གསུངས་པའོ། །བཅོམ་ལྡན་འདས་ཕྱག་ན་རྡོ་རྗེ་དེ་ཉིད་དེ་ཞེས་བྱ་བ་ནི་སེམས་དཔའི་རྡོ་རྗེའི་གཟུགས་ཏེ་ཕྱག་ན་རྡོ་རྗེ་བསྐྱེད་པའི་རྒྱུར་གྱུར་པས་ཕྱག་ན་རྡོ་རྗེ་
[81a.7]ཞེས་བཤད་དོ། །གོ་ཆ་བརྟན་པོར་གྱུར་ཏེ་ཞེས་བྱ་བ་ནི། རྡོ་རྗེའི་རང་བཞིན་གྱི་གོ་ཆ་བརྟན་པ་སྟེ། དེར་གྱུར་ནས་བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་སུ་ཞུགས་ཏེ། ནམ་མཁའི་ཁམས་ཀྱི་ཚད་ཙམ་གྱི་གོ་ཆའི་དབྱིབས་སུ་གྱུར་ནས། བསྡུ་བ་བྱས་པ་ལས་ཐུགས་
[81b]
[81b.1]ཀ་ནས་ཕྱུང་སྟེ་དེ་ཉིད་ཀྱི་ཕྱག་གཉིས་སུ་གནས་སོ། །དེ་ནས་ཞེས་བྱ་བ་ལ་སོགས་པ་ལ། བྱང་ཆུབ་སེམས་དཔའི་ལུས་སུ་གྱུར་ནས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ལ། སྲུང་བའི་ཆོ་ག་རྒྱས་པའི་ལས་ལ་སོགས་པ་དང་། 
[81b.2]སངས་རྒྱས་ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་རྣམས་བྱས་ནས་ཞེས་བྱ་བ་ནི་གདུལ་བྱ་རྣམས་ལ་རྡོ་རྗེ་བསྲུང་བའི་ཏིང་ངེ་འཛིན་བསྐྱེད་པ་ནི་དེ་བཞིན་གཤེགས་པ་ཐམས་ཅད་ལ་བསྲུང་བ་སྟེ། དེའི་ཆོ་ག་རྒྱས་པའོ། །དེ་ཉིད་ནི་ལས་སོ། །དེ་ལ་སོགས་པ་གང་ཡིན་པ་དེ་ལ་དེ་སྐད་
[81b.3]ཅེས་བྱ་སྟེ། དེ་དང་སངས་རྒྱས་ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་རྣམས་བྱས་ནས། དེ་བཞིན་གཤེགས་པའི་སྐུ་དེ་དག་ཐམས་ཅད་གཅིག་ཏུ་གྱུར་ནས། བརྩོན་འགྲུས་ཐུབ་པར་དཀའ་བའི་ལུས་གཅིག་ཏུ་གྱུར་ཏོ། །རྒྱུ་གང་གིས་ཤེ་ན། རྡོ་རྗེ་སེམས་དཔའི་ཏིང་ངེ་འཛིན་
[81b.4]ནི། བརྩོན་འགྲུས་དམ་པ་ཐུབ་པར་དཀའ་བ་ཉིད་དང་ཞེས་བྱ་བ་གསུངས་ཏེ། བརྩོན་འགྲུས་བརྟན་པོ་ཤིན་ཏུ་ཐུབ་པར་དཀའ་བ་གང་ཡིན་པ་དེ་ནི། བརྩོན་འགྲུས་དམ་པ་ཐུབ་པར་དཀའ་བ་སྟེ། དེ་ཁོ་ན་ཉིད་ཡིན་པས་ན་ཐུབ་པར་དཀའ་བ་ཉིད་དོ། །བརྩོན་འགྲུས་དམ་པ་
[81b.5]ཐུབ་པར་དཀའ་བ་ཉིད་དེ་གང་ཡིན་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ནོ་ཞེས་བྱ་བ་སྟེ་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་པའི་སངས་རྒྱས་རྣམས་གཅིག་ཏུ་བྱས་ནས། བྱང་ཆུབ་སེམས་དཔའ་ཆེན་པོ་རྡོ་རྗེ་བསྲུང་བའི་སྐུར་བསྐྱེད་པ་གང་ཡིན་པ་དེ་ནི་འདིར་
[81b.6]རྡོ་རྗེ་སེམས་དཔའི་ཏིང་ངེ་འཛིན་ནི་བརྩོན་འགྲུས་ཆེན་པོ་ཐུབ་པར་དཀའ་བ་ཉིད་ཅེས་བྱའོ། །ཨེ་མའོ་བརྩོན་འགྲུས་གོ་ཆ་ནི། །ཞེས་བྱ་བ་ནི་བརྩོན་འགྲུས་ཀྱི་རང་བཞིན་ཅན་གྱི་གོ་ཆའོ། །བརྟན་པའི་བདག་ཉིད་ཅན་ཞེས་བྱ་བའི་བརྟན་པའི་རང་བཞིན་ཅན་གང་ཡིན་པ་དེ་ནི་བརྟན་པའི་བདག་
[81b.7]ཉིད་དོ། །དེ་བཞིན་གཤེགས་པ་ཆོས་ཀྱི་སྐུ། །ཞེས་བྱ་བའི་བདག་ཉིད་དོ། །རབ་བརྟན་བདག་ཅེས་བྱ་བ་ནི་མི་ཕྱེད་པའོ། །ཅི་ཞིག་ངོ་མཚར་ཆེ་ཞེ་ན། གང་གི་ཕྱིར། དེ་ནི་བརྟན་ཕྱིར་ལུས་མིན་ཡང་། །རྡོ་རྗེའི་ལུས་སུ་བྱེད་པའི་མཆོག །ཅེས་བྱ་བ་གསུངས་ཏེ། དེ་བཞིན་
[82a]
[82a.1]གཤེགས་པ་རྣམས་ནི་གཟུགས་ཀྱི་སྐུ་མ་ཡིན་ཏེ། ཆོས་ཀྱི་སྐུ་མི་སྣང་བའི་རང་བཞིན་ཡིན་ན། དེ་རྣམས་གཟུགས་ཀྱི་རང་བཞིན་དུ་སྣང་ཞིང་རྡོ་རྗེའི་སྐུར་བདག་བྱེད་པ་ནི་ངོ་མཚར་ཆེའོ། །འདི་སྐད་སྟོན་པ་ཡིན་ཏེ། དེ་བཞིན་གཤེགས་པ་རྣམས་ནི་དོན་དམ་པར་ཆོས་
[82a.2]ཀྱི་སྐུའི་ངོ་བོ་ཉིད་ཡིན་པས། དེ་རྣམས་ལ་གཟུགས་ཀྱི་སྐུ་མི་མངའ་བ་ཉིད་ཡིན་ན། གདུལ་བྱ་རྣམས་ལ་འདི་ལྟར་རྡོ་རྗེ་བསྲུང་བས་དེ་བཞིན་གཤེགས་པ་རྣམས་ཀྱི་གཟུགས་ཀྱི་སྐུ་རྡོ་རྗེ་དང་མཉམ་པར་བྱེད་དོ་སྙམ་དུ་སེམས་པ་འདི་ནི་ངོ་མཚར་ཆེའོ། །དེ་བཞིན་གཤེགས་པ་ཐམས་ཅད་
[82a.3]ཀྱི། །ཞེས་བྱ་བ་ནི་བཅོམ་ལྡན་འདས་དོན་ཡོད་པར་གྲུབ་པའི་གཡས་ཕྱོགས་སུའོ། །བཀའ་ནོད་ཅིང་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་བསྲུང་བའི་དོན་དུའོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཀྱིས་ཆོ་ག་དེ་དེའི་ལག་ཏུ་བྱིན་ནོ་ཞེས་བྱ་བར་སྦྱར་
[82a.4]རོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་གོ་ཆའི་ཕྱག་རྒྱ་ནི་རྡོ་རྗེ་བརྟན་པ་སྟེ། དེ་ལ་དམིགས་པའི་ཏིང་ངེ་འཛིན་ནི་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་བརྟན་པ་ཞེས་བྱ་སྟེ། དེ་ལ་སྙོམས་པར་ཞུགས་པ་ནི་གོ་ཆ་སྦྱིན་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་
[82a.5]བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ནི་བཅོམ་ལྡན་འདས་རྡོ་རྗེ་བསྲུང་བའོ། །དེའི་དམ་ཚིག་ནི་བསྐྱེད་པའི་རྒྱུའོ། །དེ་ཅིའི་ཕྱིར་བྱིན་ཞེ་ན། སེམས་ཅན་གྱི་ཁམས་ཞེས་བྱ་བ་ལ་སོགས་པ་གསུངས་ཏེ། སེམས་ཅན་གྱི་ཁམས་
[82a.6]མ་ལུས་ཤིང་ལུས་པ་མེད་པ་རྣམས་ཡོངས་སུ་བསྐྱང་བ་དང་ཞེས་བྱ་བ་ནི་རྡོ་རྗེ་བསྲུང་བའི་ཕྱག་རྒྱས་ཐེག་པ་གཞན་འདོད་པ་ལས་བཟློག་པ་དང་། ཕྱི་རོལ་གྱི་འཚེ་བ་རྣམས་བཟློག་པའོ། །དེས་ཀྱང་འཇིག་རྟེན་དང་འཇིག་རྟེན་ལས་འདས་པའི་བདེ་བ་དང་ཡིད་བདེ་བ་ཐམས་ཅད་
[82a.7]མྱོང་བའི་དོན་དུའོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་སྐུ་ཐོབ་པའི་མཆོག་གྲུབ་པར་བྱ་བ་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་སྐུ་ནི་རྡོ་རྗེ་བསྲུང་བའི་སྐུའོ། །བར་དུ་ཞེས་བྱ་བའི་སྒྲས་ནི་མ་སྨོས་པ་རྣམས་ཀྱང་བསྡུའོ། །རྡོ་རྗེ་གྲོགས་པོ་ཞེས་བྱ་
[82b]
[82b.1]བ་ནི། ཇི་སྐད་དུ་བཤད་པའི་ཉེས་པ་བཟློག་པས་མཛའ་བོའི་དོན་རྫོགས་པར་བྱེད་པ་དང་། མི་ཕྱེད་པ་ཉིད་ཀྱིས་ན་རྡོ་རྗེ་གྲོགས་པོ་ཞེས་བཤད་དོ། །དེ་བཞིན་གཤེགས་པ་ཐམས་ཅད་ལ་གོ་ཆ་བསྐོན་ཞིང་ཞེས་བྱ་བ་ནི་སེམས་ཅན་གྱི་ཁམས་རྣམས་རྣམ་པར་སྣང་མཛད་ལ་སོགས་
[82b.2]པའི་ངོ་བོར་བྱེད་ཅིང་ངོ་། །འདི་དེ་སངས་རྒྱས་ཐམས་ཅད་ཀྱི། །ཞེས་བྱ་བ་ནི་རང་གི་ཕྱག་ན་གནས་པའི་གོ་ཆ་གསུངས་པའོ། །བྱམས་པའི་གོ་ཆ་དམ་པ་སྟེ། །ཞེས་བྱ་བ་ནི། བྱམས་པའི་དོན་རྫོགས་པར་བྱེད་པས་ན། བྱམས་པའི་གོ་ཆ་ཞེས་གསུངས་སོ། །དེ་ཡང་གང་
[82b.3]གི་ཕྱིར་བརྩོན་འགྲུས་བརྟན་པས་བསྲུང་བ་ཞེས་བྱ་བ་གསུངས་ཏེ། འཁོར་གསུམ་ཡོངས་སུ་དག་པ་རྣམ་པར་སྦྱངས་པའི་བརྩོན་འགྲུས་ཀྱི་ངོ་བོ་ཞེས་བྱ་བའི་ཐ་ཚིག་གོ། །གང་གི་ཕྱིར་དེ་ལྟ་ཡིན་པ་དེས་ན་གྲོགས་པོ་ཆེན་པོར་བརྗོད་པ་ཡིན་ཞེས་བྱའོ། །དེ་ལྟར་རྡོ་རྗེ་བསྲུང་བས་དེ་བཞིན་
[82b.4]གཤེགས་པ་ཐམས་ཅད་བསྲུངས་ནས། རྡོ་རྗེ་གནོད་སྦྱིན་གྱིས་བསྲུང་བའི་ཡོངས་སུ་བསྐྱངས་པས་ཡོངས་སུ་བསྲུང་བར་བྱའོ་ཞེས་བྱ་བའི་དོན་ནི། དེ་ནས་བཅོམ་ལྡན་འདས་ཞེས་བྱ་བ་ལ་སོགས་པ་གསུངས་པ་ཡིན་ཏེ། བཅོམ་ལྡན་འདས་ཀྱིས་སྙིང་པོ་འདི་རང་གི་ཐུགས་ཀ་ནས་
[82b.5]ཕྱུང་ངོ་ཞེས་བྱ་བར་སྦྱར་རོ། །བྱང་ཆུབ་སེམས་དཔའ་ཆེན་པོ་ཡང་ཡིན་ལ། བདུད་ཐམས་ཅད་རབ་ཏུ་འཇོམས་པ་ཡང་ཡིན་པས། བྱང་ཆུབ་སེམས་དཔའ་ཆེན་པོ་བདུད་ཐམས་ཅད་རབ་ཏུ་འཇོམས་པའོ། །བདུད་ཀྱང་ཡིན་ལ་ཐམས་ཅད་ཀྱང་ཡིན་པས་ན་བདུད་ཐམས་ཅད་དེ། དེ་རྣམས་
[82b.6]རབ་ཏུ་འཇོམས་པ་ནི་ཤིན་ཏུ་མི་སྣང་བར་མཛད་པའོ། །དེ་གང་ལ་མངའ་བ་དེ་ནི་བདུད་ཐམས་ཅད་རབ་ཏུ་འཇོམས་པའོ། །ཇི་སྐད་དུ་བཤད་པའི་རྡོ་རྗེ་སེམས་དཔའི་ཚུལ་ནི། བྱང་ཆུབ་སེམས་དཔའ་ཆེན་པོའོ། །དེའི་དམ་ཚིག་ནི་མཆེ་བ་ཆེན་པོ་ལ་སོགས་པའི་གཟུགས་སོ། །དེ་ལས་
[82b.7]བྱུང་བ་ནི་སེམས་དཔའ་རྡོ་རྗེའི་ཚུལ་གང་ལས་བྱུང་བར་གྱུར་པའོ། །དེ་བྱིན་གྱིས་བརླབ་པའི་ཕྱིར་རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་གང་ལ་མིང་དེ་སྐད་ཅེས་བྱ་བ་གང་ཡིན་པ་དེ་ལ་སྙོམས་པར་ཞུགས་པ་ནི་མཆེ་བ་མཚོན་ཆའི་རྣམ་པར་སྤྲུལ་ཅིང་བསྐྱེད་པའི་རྣམ་པར་ཐུགས་རྩེ་གཅིག་ཏུ་
[83a]
[83a.1]མཛད་ཅེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་ཐབས་ཡིན་པས་ན། དེ་བཞིན་གཤེགས་པ་ཐམས་ཅད་ཀྱི་ཐབས་ཏེ། འདོད་ཆགས་ལ་སོགས་པ་ཟ་བར་མཛད་པ་བཅོམ་ལྡན་འདས་རྡོ་རྗེ་གནོད་སྦྱིན་ནོ། །དེ་ནས་ཞེས་བྱ་བ་ལ་སོགས་པ་ལ། 
[83a.2]བཅོམ་ལྡན་འདས་དེ་ཉིད་རྡོ་རྗེ་མཆེ་བའི་དབྱིབས་སུ་གྱུར་ཏེ་བྱུང་ནས་ཕྱག་གཉིས་སུ་གནས་སོ་ཞེས་བྱ་བར་སྦྱར་རོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་ཅེས་བྱ་བ་ནི་སེམས་དཔའ་རྡོ་རྗེའི་གཟུགས་སོ། །རྡོ་རྗེ་མཆེ་བའི་མཚོན་ཆ་ཆེན་པོར་གྱུར་ཏེ་ཞེས་བྱ་བ་ནི་མཆེ་བས་མཚོན་ཆའི་
[83a.3]དོན་རྫོགས་པར་བྱེད་པས་མཚོན་ཆ་ཞེས་གསུངས་སོ། །དེ་ནས་ཞེས་བྱ་བ་ལ་སོགས་པ་ལ། བྱང་ཆུབ་སེམས་དཔའ་ཆེན་པོའི་ལུས་སུ་གྱུར་ནས། ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་གདུག་པ་འདུལ་བ་ལ་སོགས་པས་སངས་རྒྱས་
[83a.4]ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་རྣམས་བྱས་ནས་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་གདུག་པ་ཡང་ཡིན་ལ། གདུལ་བྱ་ཡང་ཡིན་པས་དེ་བཞིན་གཤེགས་པ་ཐམས་ཅད་ཀྱི་གདུག་པ་འདུལ་བ་སྟེ། བཅོམ་ལྡན་འདས་རྡོ་རྗེ་གནོད་སྦྱིན་ནོ། །འདིས་གདུག་
[83a.5]པ་ཐམས་ཅད་འདུལ་བས་ན་འདུལ་བའོ། །སོགས་པའི་སྒྲས་ནི་བྱང་ཆུབ་ཏུ་སེམས་བསྐྱེད་པ་ལ་སོགས་པ་བསྡུའོ། །དེ་ལྟར་གདུག་པ་འདུལ་བ་ལ་སོགས་པ་སངས་རྒྱས་ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་རྣམས་དེས་བྱས་ནས། དེ་བཞིན་གཤེགས་པ་ཐམས་ཅད་ཀྱི་སྐུ་
[83a.6]རྡོ་རྗེ་གནོད་སྦྱིན་གྱི་ལུས་གཅིག་ཏུ་གྱུར་ཏོ། །རྒྱུ་གང་གི་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ནི་བདུད་ཐམས་ཅད་རབ་ཏུ་འཇོམས་པ་ཉིད་ཅེས་བྱ་བ་གསུངས་ཏེ། བདུད་ཐམས་ཅད་ཤིན་ཏུ་རབ་ཏུ་འཇོམས་པའི་ངང་ཚུལ་ཅན་གང་ཡིན་པ་དེ་ནི་བདུད་ཐམས་ཅད་རབ་ཏུ་འཇོམས་པའོ། །བདུད་
[83a.7]ཐམས་ཅད་རབ་ཏུ་འཇོམས་པའི་ངོ་བོ་ཡིན་པས་ན། བདུད་ཐམས་ཅད་རབ་ཏུ་འཇོམས་པ་ཉིད་དོ། །གང་གིས་ཤེ་ན། རྡོ་རྗེ་སེམས་དཔའི་ཏིང་ངེ་འཛིན་གྱིས་ཏེ། དེ་བཞིན་གཤེགས་པ་ཐམས་ཅད་གཅིག་ཏུ་མཛད་ནས་རྡོ་རྗེ་གནོད་སྦྱིན་གྱི་གཟུགས་སུ་སྐྱེད་པར་བྱེད་པ་གང་ཡིན་པ་འདི་ནི། 
[83b]
[83b.1]རྡོ་རྗེ་སེམས་དཔའི་ཏིང་ངེ་འཛིན་ནི་བདུད་ཐམས་ཅད་རབ་ཏུ་འཇོམས་པ་ཞེས་བྱའོ། །ཨེ་མའོ་བདག་ནི་སངས་རྒྱས་རྣམས། །ཐུགས་རྗེ་ཅན་གྱི་ཐབས་ཡིན་ཏེ། །ཞེས་བྱ་བ་ལ། བདག་ནི་ཞེས་བྱ་བ་ནི་བདག་ཉིད་ཡིན་པར་སྟོན་ཏོ། །སངས་རྒྱས་རྣམས་ཐུགས་རྗེ་ཅན་གྱི་ཞེས་
[83b.2]བྱ་བ་ནི་མི་དམིགས་པའི་ཐུགས་རྗེའི་རང་བཞིན་ཅན་གྱི་སངས་རྒྱས་རྣམས་ཀྱིའོ། །ཐབས་ཀྱང་ཡིན་ལ་ཆེན་པོ་ཡང་ཡིན་པས་ན་ཐབས་ཆེན་ནོ། །ཅི་ཞིག་ངོ་མཚར་ཆེ་ཞེ་ན། ཞི་ཡང་ཞེས་བྱ་བ་ལ་སོགས་པ་གསུངས་ཏེ། གང་གི་ཕྱིར་ཞི་བ་སྟེ་བག་ཆགས་དང་བཅས་པའི་ཉོན་
[83b.3]མོངས་པ་དང་བྲལ་བ་ཡང་། སེམས་ཅན་གྱི་དོན་བྱ་བ་ཉིད་ཡིན་པའི་ཕྱིར། མ་རུངས་པ་ཡང་སྟོན་པར་གྱུར། །ཞེས་བྱ་བས་གདུག་པ་འདུལ་བ་རྣམས་ལ་དྲག་ཅིང་གཏུམ་པར་ཡང་སྟོན་པར་བྱེད་དེ། གང་ཞིག་སྲེད་དང་གང་ཞིག་རྣོ། །གང་ཞིག་གདུག་གང་ཉེར་གདུང་ལྡན། །ཤ་དང་
[83b.4]ཁྲག་དང་རྐང་ཟབ། །གང་ཡིན་མ་རུངས་པར་དེ་བཤད། །ཅེས་བྱ་སྟེ། དྲག་པོའི་རྣམ་པར་འགྱུར་བ་ནི་མ་རུངས་པ་ཉིད་དེ། དེ་ནི་སྨད་པ་ཡིན་དུ་ཟིན་ཀྱང་སེམས་ཅན་གྱི་དོན་མ་རུངས་པར་སྟོན་པ་ནི་ངོ་མཚར་ཆེའོ། །འདི་སྐད་སྟོན་པ་ཡིན་ཏེ། འདི་དག་ཡོང་པ་མ་ཡིན་དུ་
[83b.5]ཟིན་ཀྱང་སྔོན་གྱི་འཕེན་པའི་སྟོབས་ཀྱིས། སེམས་ཅན་རྣམས་ཀྱིས་དེ་བཞིན་གཤེགས་པ་མ་རུངས་ཤིང་གདུག་པ་ཉིད་དུ་མཐོང་བར་ཟད་དོ། །དེ་བཞིན་གཤེགས་པ་ཐམས་ཅད་ཅེས་བྱ་བ་ནི་དོན་ཡོད་པར་གྲུབ་པ་སྟེ། དེའི་གཡོན་ཕྱོགས་སུའོ། །དེ་ནས་ཞེས་བྱ་བ་ལ་སོགས་པ་
[83b.6]ལ། བཅོམ་ལྡན་འདས་ཀྱིས་མཆེ་བའི་མཚོན་ཆ་དེ་དེའི་ལག་ཏུ་བྱིན་ནོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་རབ་ཏུ་གཏུམ་པའི་རྡོ་རྗེ་ནི་མཆེ་བའི་ཕྱག་རྒྱའི་གཟུགས་སོ། །དེ་ལ་དམིགས་པའི་ཏིང་ངེ་འཛིན་ནི་དེ་བཞིན་གཤེགས་པ་ཐམས་ཅད་ཀྱི་རབ་ཏུ་གཏུམ་པའི་
[83b.7]རྡོ་རྗེ་ཞེས་བྱ་སྟེ། དེ་ལ་སྙོམས་པར་ཞུགས་པ་ནི་རྡོ་རྗེ་མཆེ་བ་སྦྱིན་པའི་རྣམ་པར་ཐུགས་རྩ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་མ་རུངས་པ་འདུལ་བའི་དམ་ཚིག་ཅེས་བྱ་བ་ལ། དེ་བཞིན་གཤེགས་པ་ཐམས་ཅད་ཀྱི་མ་རུངས་པ་འདུལ་བ་ནི་
[84a]
[84a.1]རྡོ་རྗེ་གནོད་སྦྱིན་ནོ། །དེའི་དམ་ཚིག་ནི་རྒྱུའོ། །སེམས་ཅན་གྱི་ཁམས་ཞེས་བྱ་བ་ལ་སོགས་པ་ལ། སེམས་ཅན་གྱི་ཁམས་ཐམས་ཅད་འཇིགས་པ་མེད་པར་བྱ་བ་ནི་འཇིགས་པ་དང་བྲལ་བའོ། །དེ་ཉིད་ཀྱིས་ཀྱང་བདེ་བ་དང་ཡིད་བདེ་བ་མྱོང་བར་བྱ་བའི་དོན་དུའོ། །དེ་
[84a.2]བཞིན་གཤེགས་པ་ཐམས་ཅད་ཀྱི་ཐབས་ཆེན་པོ་ནི། རྡོ་རྗེ་གནོད་སྦྱིན་དང་ཡེ་ཤེས་དང་མངོན་པར་ཤེས་པ་རྣམས་ཐོབ་ཅིང་དངོས་གྲུབ་དམ་པའི་འབྲས་བུ་དེ་དག་ཐོབ་པའི་ཕྱིར་རོ། །བར་དུ་ཞེས་བྱ་བའི་སྒྲས་ནི་ས་དང་ཕ་རོལ་ཏུ་ཕྱིན་པ་ལ་སོགས་པ་བསྡུའོ། །དེ་བཞིན་དུ་ཞེས་བྱ་བ་
[84a.3]ནི། སངས་རྒྱས་ལྔའི་རིན་པོ་ཆེའི་དབུ་རྒྱན་དང་དར་དཔྱངས་ཀྱི་དབང་གིས་དབང་བསྐུར་བའོ། །རྡོ་རྗེ་ཁྲོ་བོ་ཞེས་བྱ་བ་ནི། མི་ཕྱེད་པའི་ཡེ་ཤེས་ལས་བྱུང་བས་ནི། རྡོ་རྗེ་ཡང་ཡིན་ལ་ཁྲོ་ཞིང་གཏུམ་པ་ཡང་ཡིན་པས་ན་རྡོ་རྗེ་ཁྲོ་བོ་སྟེ། དེ་བཞིན་གཤེགས་པ་ཐམས་ཅད་ལ་
[84a.4]བསྡིགས་ཤིང་ཞེས་བྱ་བ་ནི་སེམས་ཅན་གྱི་ཁམས་རྣམས་རྣམ་པར་སྣང་མཛད་ལ་སོགས་པའི་རང་བཞིན་དུ་བྱེད་ཅིང་། འདི་དེ་སངས་རྒྱས་ཐམས་ཅད་ཀྱི། །ཞེས་བྱ་བ་ནི། རང་གི་ཕྱག་ན་གནས་པའི་མཆེ་བའི་ཕྱག་རྒྱ་གསུངས་པའོ། །མ་རུངས་ཐམས་ཅད་འདུལ་བའི་
[84a.5]མཆོག །ཅེས་བྱ་བ་ནི། མ་རུངས་པ་ཡང་ཡིན་ལ་ཐམས་ཅད་ཀྱང་ཡིན་པས་ན་མ་རུངས་པ་ཐམས་ཅད་དེ། ལྷའི་བུའི་བདུད་ལ་སོགས་པ་ཡིན་ལ། དེ་རྣམས་འདུལ་བའི་མཆོག་ཡིན་པས་ན་དེ་སྐད་ཅེས་བྱའོ། །དེ་གང་ཞིག་ཡིན་ཞེ་ན། རྡོ་རྗེ་མཆེ་བའི་མཚོན་རྣོ་སྟེ། །ཞེས་
[84a.6]བྱ་བ་གསུངས་ཏེ། མཚོན་ཆ་ནི་དོན་རྫོགས་པར་བྱེད་པས་ན་མཚོན་ཆའོ། །རྣོ་ཞེས་བྱ་བ་ནི་གཞིག་པར་དཀའ་བ་འཇིག་པ་ཉིད་ཀྱིས་སོ། །གདུག་པ་འདུལ་བའི་ཐབས་སུ་གྱུར་པ་ཉིད་ཀྱིས་ན་ཐབས་སོ། །དེ་ལྟར་རྡོ་རྗེ་གནོད་སྦྱིན་གྱིས་དེ་བཞིན་གཤེགས་པ་རྣམས་ཀྱི་བསྲུང་བ་
[84a.7]ཡོངས་སུ་བསྐྱང་བར་བྱས་པ་ཡིན་ལ། དེ་ནས་དེ་ཁོ་ན་ཉིད་རྟོགས་པའི་ཚུལ་གྱིས་རྡོ་རྗེ་ཁུ་ཚུར་གྱིས་བསྒྲུབས་པས་ན། དེ་ནས་ཞེས་བྱ་བ་ལ་སོགས་པ་གསུངས་སོ། །དེ་ནས་བཅོམ་ལྡན་འདས་ཀྱིས་སྙིང་པོ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །དེ་བཞིན་གཤེགས་
[84b]
[84b.1]པ་ཐམས་ཅད་ཀྱི་སྐུ་དང་གསུང་དང་། ཐུགས་རྡོ་རྗེ་སྐྱེ་བ་མེད་པའི་དེ་བཞིན་ཉིད་དུ་ཐུགས་སུ་ཆུད་པས་གཅིག་ཏུ་མཛད་པ་ནི་ཁུ་ཚུར་རོ། །དེ་བཞིན་གཤེགས་པ་ཐམས་ཅད་ཀྱི་ཁུ་ཚུར་ཡང་ཡིན་ལ་བྱང་ཆུབ་སེམས་དཔའ་ཆེན་པོ་ཡང་ཡིན་པས་ན། དེ་བཞིན་གཤེགས་པ་ཐམས་ཅད་
[84b.2]ཀྱི་བྱང་ཆུབ་སེམས་དཔའ་ཆེན་པོའི་ཁུ་ཚུར་རོ། །དེ་ཉིད་ནི་སེམས་དཔའ་རྡོ་རྗེའི་གཟུགས་ཅན་གྱི་རྡོ་རྗེ་སེམས་དཔའོ། །དེའི་དམ་ཚིག་ནི་དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་ཐམས་ཅད་བཅིང་བ་ལ་སོགས་པའི་ཚུལ་ལོ། །དེ་ལས་བྱུང་བ་ནི་སེམས་དཔའི་རྡོ་རྗེའི་ཚུལ་གང་
[84b.3]ལས་ལས་སུ་གྱུར་པ་སྟེ། དེ་བྱིན་གྱིས་བརླབ་ཅིང་བརྟན་པར་བྱ་བའི་ཕྱིར། རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་གང་ལ་མིང་དེ་སྐད་ཅེས་བྱ་བའི་ཏིང་ངེ་འཛིན་དེ་ལ་སྙོམས་པར་ཞུགས་ནས། ཕྱག་རྒྱ་ཐམས་ཅད་བཅིང་བ་ལ་སོགས་པའི་སྤྲུལ་པ་སྐྱེ་བའི་རྣམ་པར་ཐུགས་རྩེ་གཅིག་ཏུ་
[84b.4]མཛད་ཅེས་བྱ་བའི་བར་དུའོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་བཅིང་བ་ནི། བཅོམ་ལྡན་འདས་རྡོ་རྗེའི་ཁུ་ཚུར་རོ། །དེའི་དམ་ཚིག་ནི་བསྐྱེད་པའི་རྒྱུའོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་དེ་ཉིད་རྡོ་རྗེ་བཅིངས་
[84b.5]པའི་དབྱིབས་སུ་གྱུར་ཏེ་ཕྱག་གཉིས་སུ་གནས་སོ་ཞེས་བྱ་བར་སྦྱར་རོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་དེ་ཞེས་བྱ་བ་ནི་སེམས་དཔའ་རྡོ་རྗེའི་གཟུགས་སོ། །དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་བཅིངས་པར་གྱུར་ཏོ་ཞེས་བྱ་བ་ལ། དེ་བཞིན་གཤེགས་པ་ཐམས་
[84b.6]ཅད་ཀྱི་ཕྱག་རྒྱ་བཅིངས་པ་ནི་དམ་ཚིག་རྡོ་རྗེ་ཁུ་ཚུར་གྱིས་རྡོ་རྗེ་རྩེ་ལྔ་པ་བཙིར་བ་ལྟ་བུའོ། །དེ་དག་ཐམས་ཅད་ཀྱང་གཅིག་ཏུ་གྱུར་ནས་རྡོ་རྗེ་བཅིངས་པའི་དབྱིབས་གཅིག་ཏུ་གྱུར་ཏོ། །ཕྱག་གཉིས་སུ་གནས་པ་ནི། དམ་ཚིག་གི་ཁུ་ཚུར་གྱིས་གཟུང་བའི་རྡོ་རྗེ་རྩེ་ལྔ་པའི་ཕྱག་རྒྱ་ཉིད་
[84b.7]འདིར་བཅིངས་པའི་དབྱིབས་ཡིན་ནོ། །དེ་ནས་ཞེས་བྱ་བ་ལ་སོགས་པ་ལ། བྱང་ཆུབ་སེམས་དཔའི་སྐུར་གྱུར་ནས་ཐུགས་ལ་གནས་ནས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་དང་ཡེ་ཤེས་ལ་སོགས་པ་དང་། 
[85a]
[85a.1]སངས་རྒྱས་ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་རྣམས་བྱས་ནས་ཞེས་བྱ་བ་ལ་དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་ནི་བཅོམ་ལྡན་འདས་རྡོ་རྗེ་ཁུ་ཚུར་ཏེ་དེ་ནི་ཡེ་ཤེས་སོ། །དེ་ལ་སོགས་པ་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་
[85a.2]དང་ཡེ་ཤེས་ལ་སོགས་པ། སངས་རྒྱས་ཐམས་ཅད་ཀྱི་རྫུ་འཕྲུལ་དང་ཆོ་འཕྲུལ་རྣམས་བྱས་ནས། དེ་ཐམས་ཅད་གཅིག་ཏུ་གྱུར་ནས་བྱང་ཆུབ་སེམས་དཔའ་རྡོ་རྗེ་ཁུ་ཚུར་གྱི་སྐུར་གྱུར་ཏོ། །ཅིའི་ཕྱིར་ཞེ་ན། རྡོ་རྗེ་སེམས་དཔའ་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་
[85a.3]པ་ཐམས་ཅད་ཀྱི་ཁུ་ཚུར་ནི་བཅོམ་ལྡན་འདས་རྡོ་རྗེ་ཁུ་ཚུར་རོ། །དེ་ཉིད་ཤིན་ཏུ་བཅིངས་པ་གང་ཡིན་པ་འདི་ནི། དེ་བཞིན་གཤེགས་པ་ཐམས་ཅད་ཀྱི་ཁུ་ཚུར་བཅིངས་པ་སྟེ་དེའི་ངོ་བོ་ཉིད་ཡིན་པས་ན་བཅིངས་པ་ཉིད་དོ། །གང་གི་ཞེ་ན། རྡོ་རྗེ་སེམས་དཔའི་ཏིང་ངེ་འཛིན་ནི་ཞེས་བྱ་བ་
[85a.4]སྟེ། དེ་བཞིན་གཤེགས་པ་ཐམས་ཅད་གཅིག་ཏུ་མཛད་ནས་བྱང་ཆུབ་སེམས་དཔའ་ཆེན་པོ་རྡོ་རྗེ་ཁུ་ཚུར་གྱི་སྐུར་སྐྱེད་པར་བྱེད་པ་གང་ཡིན་པ་དེ་ནི་འདིར་རྡོ་རྗེ་སེམས་དཔའི་ཏིང་ངེ་འཛིན་ཏོ། །ཨེ་མའོ་རབ་ཏུ་བརྟན་བཅིངས་པས། །ཞེས་བྱ་བ་ལ། རབ་ཏུ་བརྟན་པ་ནི་མི་ཕྱེད་པའོ། ། 
[85a.5]འདི་ནི་ཅི་ཞིག་ཡིན་ཞེ་ན་བཅིངས་པའོ། །ཇི་ལྟ་བུ་ཞེ་ན་དམ་ཚིག་ཅེས་བྱ་བ་སྟེ། འདའ་བར་མི་བྱ་བའི་དོན་ཏོ། །ཅི་ཞིག་ངོ་མཚར་ཆེ་ཞེ་ན། བསམ་པ་ཐམས་ཅད་ཅེས་བྱ་བ་ལ་སོགས་པ་གསུངས་ཏེ། གང་གི་ཕྱིར། བསམ་པ་ཐམས་ཅད་རབ་གྲུབ་ཕྱིར། །ཞེས་བྱ་བ། 
[85a.6]སྲེད་པའི་རྣམ་པ་ཐམས་ཅད་ནི་བསམ་པ་ཐམས་ཅད་དེ། བདག་གིས་དེ་བཞིན་གཤེགས་པ་ཉིད་རྟོགས་པར་བྱས་ནས་ཐམས་ཅད་ཀྱིས་སེམས་ཅན་ཐམས་ཅད་རྫོགས་པར་བྱའོ་ཞེས་བྱ་བའི་སྨོན་ལམ་རྫོགས་པར་གྱུར་པ་ནི་རབ་ཏུ་གྲུབ་པ་སྟེ། དོན་དེའི་ཕྱིར་གྲོལ་བ་རྣམས་ཞེས་བྱ་
[85a.7]བ། ཉོན་མོངས་པ་དང་ཤེས་བྱའི་སྒྲིབ་པ་འཆིང་བ་ལས་ཐར་པ་རྣམས་ཀྱང་། མི་གནས་པའི་མྱང་ངན་ལས་འདས་པའི་ཚུལ་གྱིས་འཁོར་བར་ཞུགས་པར་བྱེད་པ་ནི་འཆིང་བར་བྱེད་པའོ། །དེ་བཞིན་གཤེགས་པ་ཐམས་ཅད་ཀྱི་རྒྱབ་ན་ཞེས་བྱ་བ་ནི་བཅོམ་ལྡན་འདས་དོན་ཡོད་པར་གྲུབ་པའིའོ། ། 
[85b]
[85b.1]དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཀྱིས་རྡོ་རྗེ་བཅིངས་པ་དེ་དེའི་ལག་པ་གཉིས་སུ་བྱིན་ནོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཀུན་རྫོབ་ཀྱི་རྡོ་རྗེ་ཁུ་ཚུར་གྱི་བདག་ཉིད་ཅན་ནི་རྡོ་རྗེ་འཆིང་བའོ། །དེ་ཉིད་ནི་དམ་ཚིག་གོ། །དེ་ཉིད་ནི་མི་ཕྱེད་པས་
[85b.2]ན་རྡོ་རྗེ་སྟེ། དེ་ལ་དམིགས་པའི་ཏིང་ངེ་འཛིན་ནི་དེ་བཞིན་གཤེགས་པ་ཐམས་ཅད་ཀྱི་འཆིང་བའི་དམ་ཚིག་རྡོ་རྗེ་ཞེས་བྱ་བ། དེ་ལ་སྙོམས་པར་ཞུགས་པ་ནི། རྡོ་རྗེ་བཅིངས་པའི་ཕྱག་རྒྱ་སྦྱིན་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །དེ་བཞིན་གཤེགས་པ་
[85b.3]ཐམས་ཅད་ཀྱི་ཕྱག་རྒྱ་བཅིངས་པའི་དམ་ཚིག་ཅེས་བྱ་བ་ལ། དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་ནི་རིགས་ཐམས་ཅད་ལས་བྱུང་བའི་སྐུ་གསུང་ཐུགས་ཀྱི་ཕྱག་རྒྱའོ། །དེ་བཅིངས་པ་ནི་བདག་མེད་པའི་ཚུལ་གྱིས་གཅིག་ཏུ་བྱ་བ་སྟེ། རྡོ་རྗེ་ཁུ་ཚུར་ཉིད་ལ་བྱ་བར་བཤད་
[85b.4]དོ། །དེའི་དམ་ཚིག་ནི་རྒྱུ་སྟེ། རྡོ་རྗེ་བཅིངས་པའི་ཕྱག་རྒྱའོ། །དེ་བཞིན་གཤེགས་པ་ཐམས་ཅད་དང་། ལྷ་རྣམས་ཀྱིས་དགོངས་པར་བརྟག་པ་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ནི་སེམས་དང་སེམས་ལས་བྱུང་བ་གཉིས་སུ་མེད་པའོ། །དེ་རྣམས་ཀྱི་ལྷ་རྣམས་
[85b.5]ནི་དེ་བཞིན་གཤེགས་པ་དང་དེ་བཞིན་གཤེགས་པའི་རིགས་ཀྱི་སྐུ་གསུང་ཐུགས་ཀྱི་གསང་བའི་ཕྱག་རྒྱའོ། །དེའི་དགོངས་པ་བརྟག་པ་ནི་ཆོ་འཕྲུལ་གྱི་རྣམ་པ་བརྒྱ་རྩ་བརྒྱད་བསྐྱེད་པའི་ཏིང་ངེ་འཛིན་གྱིས་དགོངས་པར་བརྟགས་པས་སེམས་ཅན་གྱི་ཁམས་ཐམས་ཅད་བདེ་བ་དང་ཡིད་
[85b.6]བདེ་བ་ཐམས་ཅད་མྱོང་བར་བྱས་ནས། དེ་བཞིན་གཤེགས་པ་ཐམས་ཅད་ཀྱི་ཐམས་ཅད་མཁྱེན་པའི་ཡེ་ཤེས་དང་། ཕྱག་རྒྱའི་དབང་དམ་པ་གྲུབ་པའི་བར་དུ་སྟེ་འབྲས་བུ་དེ་དག་གི་ཕྱིར་རོ། །དེ་བཞིན་གཤེགས་པ་ཐམས་ཅད་ཀྱི་ཐམས་ཅད་མཁྱེན་པའི་ཡེ་ཤེས་ནི་ཆོས་བདག་
[85b.7]མེད་པའི་ཡེ་ཤེས་སོ། །དེ་ཉིད་ཕྱག་རྒྱ་ཡིན་ལ་དེ་ལ་དབང་བ་ནི་བདག་པོར་གྱུར་པའོ། །དེ་ཉིད་ནི་དམ་པ་གྲུབ་པ་སྟེ་དེ་ཁོ་ན་ཉིད་ནི་འབྲས་བུ་ཡིན་ཏེ། དེ་དག་གི་ཕྱིར་ནི་རྒྱུར་ཏེ། བྱང་ཆུབ་སེམས་དཔའ་ཆེན་པོ་གྲུབ་པའི་དོན་དུ་ཞེས་བྱ་བའི་ཐ་ཚིག་གོ། །བར་དུ་ཞེས་བྱ་བའི་
[86a]
[86a.1]སྒྲས་ནི་བྱང་ཆུབ་ཏུ་སེམས་བསྐྱེད་པ་ལ་སོགས་པ་བསྡུའོ། །དེའི་ལག་ཏུ་བྱིན་ནོ་ཞེས་བྱ་བ་ནི་སངས་རྒྱས་ལྔའི་དབུ་རྒྱན་དང་དར་དཔྱངས་ཀྱི་དབང་གིས་དབང་བསྐུར་ནས་སོ། །རྡོ་རྗེ་ཁུ་ཚུར་རྡོ་རྗེ་ཁུ་ཚུར་ཞེས་བྱ་བ་ནི། དེ་བཞིན་ཉིད་ཀྱི་ཁུ་ཚུར་གྱིས་ཉེ་བར་
[86a.2]མཚོན་པའི་ཕྱིར་དེ་བས་ན་རྡོ་རྗེ་ཁུ་ཚུར་ཞེས་བྱའོ། །རྡོ་རྗེ་བཅིངས་པ་དེས་ཞེས་བྱ་བ་ནི། རང་གི་ལག་ན་གནས་པའི་ཆོས་བདག་མེད་པའི་རྡོ་རྗེ་བཅིངས་པ་སྟེ། དེས་རྣམ་པར་སྣང་མཛད་ལ་སོགས་པ་འདི་དེ་བཞིན་གཤེགས་པ་ཐམས་ཅད་འཆིང་ཞིང་ཞེས་བྱ་བ། མི་གནས་པའི་
[86a.3]མྱ་ངན་ལས་འདས་པ་ལ་འཇོག་ཅིང་སེམས་ཅན་གྱི་དོན་དུ་འཁོར་བ་ཇི་སྲིད་པར་བཞུགས་པར་བྱེད་པའོ། །འདི་དེ་ཞེས་བྱ་བ་ནི་གང་བཅོམ་ལྡན་འདས་རྣམ་པར་སྣང་མཛད་ཀྱིས་བདག་ལ་སྩལ་བ་གང་ཡིན་པ་དེ་ནི་སངས་རྒྱས་ཐམས་ཅད་ཀྱི་ཕྱག་རྒྱ་བཅིངས་བ་ཡིན་ནོ། །ཇི་ལྟ་བུ་ཞིག་
[86a.4]ཅེ་ན། ཆེ་ཞིང་བརྟན་ཞེས་བྱ་བ་ནི། ཆོས་ཀྱི་དབྱིངས་གཉིས་སུ་མེད་པའི་ཚུལ་ཉིད་ཀྱིས་ན་མི་ཕྱེད་པ་ཡིན་པའི་ཕྱིར་རོ། །ཅིའི་ཕྱིར་ཕྱག་རྒྱ་བཅིངས་པ་ཆེ་ཞིང་བརྟན་པ་ཡིན་ཞེ་ན། སངས་རྒྱས་ཀུན་ནི་མྱུར་གྲུབ་ཕྱིར། །ཞེས་བྱ་བ་སྟེ། དེ་བཞིན་གཤེགས་པ་ལ་སོགས་པའི་
[86a.5]ཟློས་པ་པོས། རྡོ་རྗེ་འབེབས་པའི་ཕྱག་རྒྱ་བཅིངས་ནས་བཛྲ་མུཥྚི་ཞེས་བྱ་བས་རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱ་བཅིངས་ལ། བཛྲ་སནྡྷི་ཞེས་བརྗོད་དོ། །དེ་ནས་དེ་རྣམས་ཕྱག་རྒྱ་བཅིངས་ན། དེས་མྱུར་དུ་འགྲུབ་པར་འགྱུར་རོ། །དེ་ནས་བཛྲ་ཨཱ་བེ་ཤ་ཞེས་བྱ་བས། རྡོ་རྗེ་
[86a.6]འབེབས་པའི་དམ་ཚིག་གི་ཕྱག་རྒྱ་བཅིངས་ལ། ཨཿཞེས་བྱ་བས་བདག་ཉིད་ལ་དབབ་པར་བྱའོ། །དེ་ནས་བཛྲ་མུཥྚི་ཞེས་བྱ་བས་རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱ་བཅིང་བར་བྱའོ། །དེ་ནས་ཕྱག་རྒྱ་ཐམས་ཅད་བཅིང་བ་འགྲུབ་པར་འགྱུར་རོ། །གལ་ཏེ་དེ་ལྟར་མི་བྱེད་ནས་མ་ཡ་
[86a.7]སྟྭཾ་ཞེས་བྱ་བས་ཕྱག་རྒྱ་ཆེན་པོ་ལ་སོགས་པ་ཕྱག་རྒྱ་ཐམས་ཅད་བཅིང་བར་བྱའོ་ཞེས་བཤད་པ་ཡིན་ནོ། །དམ་ཚིག་ཤིན་ཏུའང་འདའ་བར་དཀའ། །ཞེས་བྱ་བ་ནི་འདའ་བར་བྱ་བ་མ་ཡིན་པས་ན་དམ་ཚིག་སྟེ། འདི་ཉིད་ཀྱིས་ན་འདའ་བར་དཀའ་བའོ། །དེས་ནི་འདི་སྐད་སྟོན་པ་
[86b]
[86b.1]ཡིན་ཏེ། གང་གིས་ན་སངས་རྒྱས་ཐམས་ཅད་མྱུར་དུ་གྲུབ་པའི་ཕྱིར། འདི་ནི་འདའ་བར་མི་བྱ་བའི་དམ་ཚིག་ཡིན་ལ། དེ་བས་ན་བདག་གི་རྡོ་རྗེ་ཁུ་ཚུར་བཅིངས་པའི་ཚུལ་འདི་ནི་ཆེ་ཞིང་བརྟན་པ་ཡིན་ནོ། །དེ་ནས་ཞེས་བྱ་བ་ལ་སོགས་པས་ནི་སྡོམ་པ་གསུངས་པ་ཡིན་ཏེ། དེ་བཞིན་
[86b.2]གཤེགས་པ་ཐམས་ཅད་ཀྱི་མཆོད་པའི་ཆོ་ག་རྒྱས་པའི་ལས་ཀྱི་རང་བཞིན་ནི་རྡོ་རྗེའི་ལས་སོ། །བརྩོན་འགྲུས་ཆེན་པོ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་པར་སྤྲོ་བའོ། །དེ་ཉིད་ནི་གོ་ཆ་བརྟན་པ་སྟེ། གོ་ཆ་ནི་རྡོ་རྗེ་བསྲུང་བའོ། །དེ་བཞིན་གཤེགས་པ་ཐམས་ཅད་ཀྱི་
[86b.3]ཐབས་ཆེན་པོ་ནི་རྡོ་རྗེ་གནོད་སྦྱིན་ནོ། །དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་ཐམས་ཅད་བཅིངས་པའི་ཡེ་ཤེས་ནི་རྡོ་རྗེ་ཁུ་ཚུར་རོ། །དེ་བཞིན་གཤེགས་པ་ཐམས་ཅད་ཀྱི་ཕྲིན་ལས་ཆེན་པོའི་སེམས་དཔའ་ཞེས་བྱ་བ་ནི། དེ་བཞིན་གཤེགས་པ་ཐམས་ཅད་ཀྱི་བརྩོན་འགྲུས་
[86b.4]ཆེན་པོའི་རང་བཞིན་གྱི་ཕྲིན་ལས་ལས་བྱུང་བའི་སེམས་དཔའ་རྣམས་སོ། །དེ་ཡང་བཅོམ་ལྡན་འདས་ཀྱིས་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་ཕྲིན་ལས་ནི་དོན་ཡོད་པར་གྲུབ་པའོ། །བརྩོན་འགྲུས་ཀྱི་རང་བཞིན་གྱི་ལས་དེ་ཡང་རྣམ་པ་བཞིར་འགྱུར་ཏེ། བརྩམ་པ་དང་། 
[86b.5]ཡོངས་སུ་སྦྱོང་བ་དང་། སོ་སོར་རྟོག་པ་དང་། བསྒྲུབ་པ་ལྷུར་ལེན་པའོ། །དེ་ལ་རྩོམ་པའི་བརྩོན་འགྲུས་ནི་དང་པོ་འཇུག་པ་སྟེ། སངས་རྒྱས་ཀྱི་སྤྲུལ་པས་འགྲོ་བའི་དོན་བྱེད་པར་སྤྲོ་བའི་རྩོམ་པའི་བརྩོན་འགྲུས་ནི་རྡོ་རྗེ་ལས་སོ། །དེ་ཉིད་གོང་ནས་
[86b.6]གོང་དུ་མངོན་པར་འཕེལ་བར་བྱ་བའི་ཕྱིར་མ་ཞུམ་པའི་སྦྱོར་བས་ཡོངས་སུ་སྦྱོང་བའི་བརྩོན་འགྲུས་ནི་རྡོ་རྗེ་བསྲུང་བའོ། །འཁོར་གསུམ་ཡོངས་སུ་དག་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་གོམས་པ་ཐམས་ཅད་ཉེ་བར་མ་དམིགས་པ་སོ་སོར་རྟོག་པའི་
[86b.7]བརྩོན་འགྲུས་ནི་རྡོ་རྗེ་གནོད་སྦྱིན་ནོ། །རང་བཞིན་མེད་པ་དེ་མངོན་སུམ་དུ་བྱེད་པ་སྒྲུབ་པ་ལྷུར་ལེན་པའི་བརྩོན་འགྲུས་ནི་རྡོ་རྗེ་ཁུ་ཚུར་རོ། །དེ་ལྟར་རྡོ་རྗེ་ཁུ་ཚུར་གྱིས་དེ་བཞིན་གཤེགས་པ་ཐམས་ཅད་ཀྱི་དེ་བཞིན་ཉིད་རྟོགས་པས་གྲུབ་པར་གྱུར་པ་ནི། བྱང་ཆུབ་ཀྱི་སེམས་
[87a]
[87a.1]དང་། སྦྱིན་པའི་ཕ་རོལ་ཏུ་ཕྱིན་པ་དང་ཤེས་རབ་དང་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་ངོ་བོ་རྣམས་ནི། རྡོ་རྗེ་སེམས་དཔའ་ལ་སོགས་པ་སྡུད་པར་བྱེད་པ་ཡིན་ནོ། །རྣམ་པར་སྣང་མཛད་ལ་སོགས་པ་ནས་རྡོ་རྗེ་འབེབས་པའི་མཐར་ཐུག་པའི་བར་གྱི་རེ་རེ་ཞིང་ཡང་གྱུར་ཏོ་
[87a.2]ཞེས་བྱ་བ་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་སྨོས་པ་ཡིན་ཏེ། དེ་ནས་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་མི་བསྐྱོད་པས་རྡོ་རྗེ་དམ་ཚིག་ཕྱུང་ངོ་ཞེས་བྱ་བར་སྦྱར་རོ། །དེ་ནས་ཞེས་བྱ་བའི་སྒྲ་ནི་དེ་མ་ཐག་ཏུའོ། །བཅོམ་ལྡན་འདས་རྣམ་པར་སྣང་མཛད་ཀྱི་
[87a.3]དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་བསྒྲུབས་ཏེ་ཞེས་བྱ་བ་ནི། སངས་རྒྱས་ཐམས་ཅད་གཅིག་ཏུ་བསྡུས་པ་ལ་སོགས་པ་ནས་རྡོ་རྗེ་འབེབས་པའི་བར་གྱི་ཡེ་ཤེས་ནི་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་སོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ལ་
[87a.4]ཕྱག་རྒྱས་གདབ་པའི་ཕྱིར་ཞེས་བྱ་བ་ནི། རྣམ་པར་སྣང་མཛད་ལ་སོགས་པའི་ཐུགས་ཀར་རྡོ་རྗེ་རྩེ་ལྔ་པ་བཞག་པ་ནི་ཕྱག་རྒྱས་གདབ་པ་སྟེ་དེའི་ཕྱིར་རོ། །རྡོ་རྗེའི་ཕ་རོལ་ཏུ་ཕྱིན་པ་ཞེས་བྱ་བ་ལ། རྡོ་རྗེ་ནི་བྱང་ཆུབ་ཀྱི་མཚན་ཉིད་ཅན་གྱི་སེམས་ཏེ། དེའི་ཕ་རོལ་ཏུ་ཕྱིན་ཅིང་འགྲོ་
[87a.5]བས་ན། རྡོ་རྗེའི་ཕ་རོལ་ཏུ་ཕྱིན་པ་སྟེ། དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་ཆེན་པོའི་ཡེ་ཤེས་ཀྱི་མཚན་ཉིད་རྡོ་རྗེ་སེམས་མའོ། །དེ་ཡང་། བྱང་ཆུབ་སེམས་ཀྱི་མཐུ་ཡིས་ནི། །ཕ་རོལ་སངས་རྒྱས་ཉིད་དུ་འགྱུར། །དེ་བས་ཕ་རོལ་ཕྱིན་ལྡན་པ། །རྡོ་རྗེ་སེམས་མར་
[87a.6]ཤེས་པར་བྱ། །ཞེས་གསུངས་པ་ཡིན་ནོ། །དེའི་དམ་ཚིག་ནི་རྒྱུ་སྟེ། རྡོ་རྗེའི་འོད་ཟེར་ལ་སོགས་པའི་ཚུལ་ལོ། །དེ་འབྱུང་བ་ནི་རྣམ་པར་སྣང་མཛད་ལ་སོགས་པའི་ཐུགས་ཀར་གནས་པའི་སེམས་དཔའ་རྡོ་རྗེ་ལས་བྱུང་བའོ། །དེ་བྱིན་གྱིས་བརླབས་པའི་ཏིང་ངེ་འཛིན་གང་ལ་མིང་
[87a.7]འདི་ཉིད་ཅེས་བྱ་བའི་ཏིང་ངེ་འཛིན་དེ་ལ་སྙོམས་པར་ཞུགས་པ་ནི། རྡོ་རྗེའི་འོད་ཟེར་ལ་སོགས་པ་སྤྲུལ་ཞིང་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ཞེས་བྱ་བ་ནི་སེམས་དཔའི་རྡོ་རྗེའོ། །དེའི་དམ་ཚིག་ནི་
[87b]
[87b.1]རྒྱུར་གྱུར་པའོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་དམ་ཚིག་ནི་དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་སྟེ་རྡོ་རྗེ་སེམས་མའོ། །འདི་ཞེས་བྱ་བ་ནི་ཐུགས་ལ་གནས་པའི་སྒྲའི་ཚུལ་ལོ། །རང་གི་ཐུགས་ཀ་ནས་བྱུང་བ་ནི་ཕྱུང་བར་གྱུར་པའོ། །དེ་ནས་ཞེས་བྱ་བ་ལ་
[87b.2]སོགས་པ་ལ། རྡོ་རྗེ་ཆེན་པོའི་དབྱིབས་སུ་གྱུར་ཏེ་ཆེད་དུ་བརྗོད་པ་འདི་ཡང་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཐུགས་ལས་ཞེས་བྱ་བ་ནི། དེ་བཞིན་གཤེགས་པ་ལྔའི་ཐུགས་ལས་སོ། །རྡོ་རྗེའི་འོད་ཟེར་ནི་རྡོ་རྗེ་རྩེ་ལྔ་པ་ལྟ་བུའོ། ། 
[87b.3]བཅོམ་ལྡན་འདས་རྡོ་རྗེ་འཛིན་པ་དེ་ཉིད་དོ་ཞེས་བྱ་བ་ནི། སེམས་དཔའ་རྡོ་རྗེའི་ཚུལ་ལོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་ཕ་རོལ་ཏུ་ཕྱིན་པའི་ཡེ་ཤེས་རྣམས་ལ་ཕྱག་རྒྱས་བཏབ་ནས་ཞེས་བྱ་བ་ལ། རྡོ་རྗེའི་ཕ་རོལ་ཏུ་ཕྱིན་པ་ནི་བཤད་མ་ཐག་པའི་མཚན་ཉིད་དོ། ། 
[87b.4]དེ་ལས་བྱུང་བའི་རྣམ་པར་སྣང་མཛད་ལ་སོགས་པའི་སྐུའི་གསང་བའི་ཚུལ་ནི་ཡེ་ཤེས་སོ། །སྐུའི་གསང་བའི་ཐུགས་ཀའི་ཟླ་བ་དེ་རྣམས་སུ་རྡོ་རྗེ་རྩེ་ལྔ་པའི་གཟུགས་སུ་བསྐྱེད་པ་འདི་ནི་ཕྱག་རྒྱས་བཏབ་པའོ། །ཨེ་མའོ་ཞེས་བྱ་བ་ལ་སོགས་པ་ལ། སེམས་དཔའ་རྡོ་རྗེ་ཞེས་
[87b.5]པ་ལ་ཟླ་བའི་དཀྱིལ་འཁོར་ནི་སེམས་དཔའོ། །དེའི་སྟེང་གི་རྡོ་རྗེ་རྩེ་ལྔ་པ་ནི་སེམས་དཔའི་རྡོ་རྗེའོ། །བརྟན་པའི་བདག་ཅེས་བྱ་བ་ནི་བྱང་ཆུབ་ཀྱི་མཚན་ཉིད་ཅན་གྱི་ཐུགས་ཀྱི་ཚུལ་ཡིན་པ་ཉིད་ཀྱིས་ན་བརྟན་པའོ། །ཅི་ཞིག་ངོ་མཚར་ཆེ་ཞེ་ན། གང་ཕྱིར་ཞེས་བྱ་བ་ལ་སོགས་
[87b.6]པ་གསུངས་ཏེ། གང་ཕྱིར་བརྟན་པས་ཞེས་བྱ་བ། གཉིས་སུ་མེད་པའི་ཚུལ་གྱིས་མི་ཕྱེད་པ་ཉིད་ཡིན་པས་ལུས་མེད་ཀྱང་ཞེས་བྱ་བ་གཟུགས་མེད་པ་སྟེ། ཆོས་ཀྱི་དབྱིངས་ཀྱི་རང་བཞིན་ཅན་ཡིན་པས་ལུས་མེད་དུ་ཟིན་ཀྱང་རྡོ་རྗེའི་ལུས་སུ་སྟེ། རྡོ་རྗེ་རྩེ་ལྔ་པའི་གཟུགས་ཉིད་དུ་
[87b.7]གྱུར་པ་ཡིན་ཞིང་ཐོབ་པ་སྟེ། བདག་ནི་གཉིས་སུ་མེད་པའི་ཡེ་ཤེས་ཀྱི་རང་བཞིན་ཡིན་པ་ལས། གདུལ་བྱ་རྣམས་ཀྱིས་རྡོ་རྗེ་རྩེ་ལྔ་པའི་གཟུགས་སུ་མཐོང་བ་འདི་ནི་ངོ་མཚར་ཆེའོ། །དེ་ནས་ཞེས་བྱ་བ་ལ་སོགས་པ་ལ་བཅོམ་ལྡན་འདས་དེ་བཞིན་གཤེགས་པ་རིན་ཆེན་
[88a]
[88a.1]འབྱུང་ལྡན་གྱིས། རིན་པོ་ཆེའི་དམ་ཚིག་ཅེས་བྱ་བའི་རང་གི་ཕྱག་རྒྱ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ལ་ཕྱག་རྒྱས་བཏབ་པའི་ཕྱིར་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་
[88a.2]ཀྱི་ཡེ་ཤེས་ནི་སྔ་མ་དང་འདྲའོ། །རྣམ་པར་སྣང་མཛད་ལ་སོགས་པའི་དཔྲལ་བར་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་རིན་པོ་ཆེ་བསྐྱེད་པ་ནི། དེ་རྣམས་ལ་ཕྱག་རྒྱས་བཏབ་པའོ། །རིན་པོ་ཆེའི་ཕ་རོལ་ཏུ་ཕྱིན་པའི་དམ་ཚིག་ཅེས་བྱ་བ་ལ། རིན་པོ་ཆེའི་ཕ་རོལ་ཏུ་ཕྱིན་པ་ནི་
[88a.3]སྦྱིན་པའི་ཕ་རོལ་ཏུ་ཕྱིན་པའི་ཚུལ་ཅན་གྱི་རྡོ་རྗེ་རིན་ཆེན་མའོ། །དེ་ཡང་། སྦྱིན་པ་ལ་སྤྱོད་མཐུ་ཡིས་ནི། །ཕ་རོལ་སངས་རྒྱས་ཉིད་དུ་འགྱུར། །དེ་བས་ཕ་རོལ་ཕྱིན་ལྡན་པ། །རྡོ་རྗེ་རིན་ཆེན་མར་ཤེས་བྱ། །ཞེས་བཤད་པ་ཡིན་ནོ། །རིན་པོ་ཆེའི་ཕ་རོལ་ཏུ་ཕྱིན་པ་དེའི་དམ་ཚིག་ནི་
[88a.4]རྒྱུ་སྟེ། རིན་པོ་ཆེ་ལྟ་བུའི་འོད་ཟེར་དང་དེ་བཞིན་གཤེགས་པ་སྤྲུལ་པ་ལ་སོགས་པའོ། །དེ་ལས་བྱུང་བ་ནི་རིན་པོ་ཆེ་ལྟ་བུའི་སེམས་དཔའི་རྡོ་རྗེ་གང་ལས་བྱུང་བ་སྟེ། དེ་བྱིན་གྱིས་བརླབ་པར་བྱ་བའི་ཕྱིར། ཏིང་ངེ་འཛིན་གང་ཡིན་པ་དེ་ལ་སྙོམས་པར་ཞུགས་ནས་སོ། །རྡོ་རྗེ་རིན་པོ་
[88a.5]ཆེའི་དམ་ཚིག་ཅེས་བྱ་བ་ལ། རྡོ་རྗེ་རིན་པོ་ཆེ་ནི་རྡོ་རྗེ་རིན་ཆེན་མའོ། །དེའི་དམ་ཚིག་ནི་རྒྱུར་གྱུར་པའོ། །དེ་ནས་ཞེས་བྱ་བ་ལ་སོགས་པ་ལ། རིན་པོ་ཆེའི་དབྱིབས་སུ་གྱུར་ཏེ་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །རིན་པོ་ཆེའི་འོད་ཟེར་ཞེས་བྱ་བ་ནི་རིན་པོ་ཆེ་ལྟ་
[88a.6]བུའི་འོད་ཟེར་ནི་རིན་པོ་ཆེའི་འོད་ཟེར་རོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་ཅེས་བྱ་བ་ནི་སེམས་དཔའི་རྡོ་རྗེའི་རྣམ་པའོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ལ་ཕྱག་རྒྱས་བཏབ་ནས་ཞེས་བྱ་བ་ནི། རྣམ་པར་སྣང་མཛད་ལ་སོགས་པའི་དཔྲལ་བར་ཟླ་བའི་དཀྱིལ་
[88a.7]འཁོར་གྱི་སྟེང་དུ་རྡོ་རྗེ་རིན་པོ་ཆེ་བསྐྱེད་པ་ནི་ཕྱག་རྒྱས་བཏབ་པའོ། །ཨེ་མའོ་སངས་རྒྱས་ཐམས་ཅད་ཀྱི། །རྡོ་རྗེ་རིན་ཆེན་བདག་ཉིད་གྲགས། །ཞེས་བྱ་བ་ནི། ཨེ་མའོ་ནི་ངོ་མཚར་ཆེ་བ་སྟེ། རྡོ་རྗེ་རྩེ་ལྔ་པས་རྩེ་མོ་མཚན་པའི་ཡིད་བཞིན་གྱི་ནོར་བུ་ནི་རྡོ་རྗེ་རིན་ཆེན་ནོ། །ཅི་ཞིག་ངོ་
[88b]
[88b.1]མཚར་ཆེ་ཞེ་ན། གང་ཕྱིར་ཕྱག་རྒྱ་ཐམས་ཅད་ནི། །དབང་གི་ཚུལ་ནི་བརྟན་པའོ། །ཞེས་སྨོས་ཏེ། གང་གི་ཕྱིར་རྣམ་པར་སྣང་མཛད་ལ་སོགས་པའི་ཕྱག་རྒྱ་ཆེན་པོ་ཐམས་ཅད་ཀྱིས་དབང་བསྐུར་བའི་ཚུལ་བསྟན་པ་ཡིན་ཏེ། མཉམ་པ་ཉིད་ཀྱི་མཚན་ཉིད་ཅན་གྱི་རིན་པོ་ཆེས་
[88b.2]སེམས་དྲི་མ་མེད་པར་བྱེད་པ་ཡིན་ལ། དེ་ཡང་གཉིས་སུ་མེད་པ་ཡིན་པས་བརྟན་པ་སྟེ། དེ་ཐོབ་པའི་ཐབས་ཀྱི་རྡོ་རྗེ་རིན་པོ་ཆེའི་ཚུལ་ལོ། །འདི་སྐད་སྟོན་པ་ཡིན་ཏེ། བདག་ནི་ནམ་མཁའ་དང་མཉམ་པ་ཉིད་ཀྱི་ཡེ་ཤེས་ཀྱི་རང་བཞིན་ཡིན་ན་གདུལ་བྱ་རྣམས་ཀྱིས་རྡོ་རྗེ་རིན་ཆེན་གྱི་གཟུགས་
[88b.3]སུ་མཐོང་བ་འདི་ནི་ངོ་མཚར་ཆེའོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཀྱིས་རང་གི་ཕྱག་རྒྱ་ཕྱུང་ངོ་ཞེས་བྱ་བར་སྦྱར་རོ། །འཇིག་རྟེན་དབང་ཕྱུག་ནི་རྡོ་རྗེ་ཆོས་སོ། །དེ་མཛེས་པར་གྱུར་པས་ན་འཇིག་རྟེན་དབང་ཕྱུག་གི་རྒྱལ་པོ་སྟེ། བཅོམ་ལྡན་འདས་
[88b.4]འོད་དཔག་ཏུ་མེད་པ་དེའི་དབུ་ལ་བཞུགས་པའི་ཕྱིར་རོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ནི་རྣམ་པར་སྣང་མཛད་ལ་སོགས་པའིའོ། །ཕྱག་རྒྱས་གདབ་པར་བྱ་བའི་ཕྱིར། །ཞེས་བྱ་བ་ནི་དེ་རྣམས་ཀྱི་ལྐོག་མར་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་པདྨ་བསྐྱེད་པའོ། ། 
[88b.5]ཆོས་ཀྱི་ཕ་རོལ་ཏུ་ཕྱིན་པའི་ཚུལ་ནི་རྡོ་རྗེ་ཆོས་མ་སྟེ། དེ་ཡང་། ཤེས་རབ་སྤྱོད་པའི་མཐུ་ཡིས་ནི། །ཕ་རོལ་སངས་རྒྱས་ཉིད་དུ་འགྱུར། །དེ་བས་ཕ་རོལ་ཕྱིན་ལྡན་མ། །རྡོ་རྗེ་ཆོས་མར་ཤེས་པར་བྱ། །ཞེས་གསུངས་པའི་ཕྱིར་རོ། །ཆོས་ཀྱི་ཕ་རོལ་ཏུ་ཕྱིན་པའི་དམ་ཚིག་ནི་
[88b.6]རྒྱུ་སྟེ། པདྨའི་འོད་ཟེར་ལ་སོགས་པའོ། །དེ་ལས་བྱུང་བ་ནི་སེམས་དཔའི་རྡོ་རྗེ་གང་ལས་ཆོས་སུ་གྱུར་པ་སྟེ། དེ་བྱིན་གྱིས་བརླབ་པའི་ཕྱིར་རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་གང་ལ་མིང་འདི་ཉིད་ཅེས་བྱ་བ་ལ་སྙོམས་པར་ཞུགས་ནས་ཆོས་ཀྱི་དམ་ཚིག་ཅེས་བྱ་བ་པདྨའི་འོད་ཟེར་ལ་
[88b.7]སོགས་པ་ནི་ཆོས་སོ། །དེའི་དམ་ཚིག་ནི་དྷརྨྨཱ་བཛྲཱི་ཞེས་བྱ་བའི་སྒྲའི་ཚུལ་ལོ། །དེ་ནས་ཞེས་བྱ་བ་ལ་སོགས་པ་ལ་པདྨ་ཆེན་པོའི་དབྱིབས་སུ་གྱུར་ནས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །པདྨའི་འོད་ཟེར་ཞེས་བྱ་བ་ནི་པདྨ་ལྟ་བུའི་འོད་ཟེར་རྣམས་སོ། །བཅོམ་
[89a]
[89a.1]ལྡན་འདས་རྡོ་རྗེ་འཛིན་པ་དེ་ཉིད་ཅེས་བྱ་བ་ནི་སེམས་དཔའི་རྡོ་རྗེའོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ལ་ཕྱག་རྒྱས་བཏབ་བོ་ཞེས་བྱ་བ་ནི་རྣམ་པར་སྣང་མཛད་ལ་སོགས་པའི་ལྐོག་མའི་ཕྱོགས་སུ་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་པདྨ་བསྐྱེད་པ་ནི་
[89a.2]ཕྱག་རྒྱས་བཏབ་པའོ། །ཆོས་ཀྱི་རྡོ་རྗེ་གཙང་མ་བདག །ཅེས་བྱ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་ནི་ཆོས་ཀྱི་རྡོ་རྗེ་བདག་ཡིན་ནོ། །དེ་ཉིད་ཀྱིས་ནི་རང་བཞིན་གྱིས་དག་པ་ཉིད་ཡིན་པའི་ཕྱིར་གཙང་མའོ། །ཅི་ཞིག་ངོ་མཚར་ཆེ་ཞེ་ན། གང་ཕྱིར་རང་བཞིན་རྣམ་དག་པས། །འདོད་
[89a.3]ཆགས་ཡིན་ཡང་དྲི་མ་མེད། །ཅེས་བྱ་བ་སྟེ་གང་གི་ཕྱིར་འདོད་ཆགས་ཏེ་ཞེན་པའི་མཚན་ཉིད་ཡིན་ཡང་དྲི་མ་ཐམས་ཅད་དང་བྲལ་བས་ཤིན་ཏུ་དྲི་མ་མེད་པ་ཡིན་པ་འདི་ནི་ངོ་མཚར་ཆེའོ། །ཇི་ལྟར་དེ་དྲི་མ་མེད་པ་ཡིན་ཞེ་ན། རང་བཞིན་རྣམ་པར་དག་པས་ཞེས་བྱ་བ་སྨྲོས་ཏེ། དེ་བཞིན་ཉིད་ཀྱི་ངོ་བོ་ཉིད་ཡིན་
[89a.4]ནོ་ཞེས་བྱ་བའི་ཐ་ཚིག་གོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་དེ་བཞིན་གཤེགས་པ་གདོན་མི་ཟ་བར་གྲུབ་པས་རང་གི་ཕྱག་རྒྱ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ནི་རྣམ་པར་
[89a.5]སྣང་མཛད་ལ་སོགས་པའོ། །དེ་རྣམས་ཀྱི་སྤྱི་བོར་སྣ་ཚོགས་རྡོ་རྗེ་བཞག་པ་ནི་ཕྱག་རྒྱས་བཏབ་པ་སྟེ་དེའི་ཕྱིར་རོ། །ཕ་རོལ་ཏུ་ཕྱིན་པ་ཐམས་ཅད་ཀྱི་དམ་ཚིག་ཅེས་བྱ་བ་ལ། བརྩོན་འགྲུས་ཀྱི་ཕ་རོལ་ཏུ་ཕྱིན་པའི་ངོ་བོ་རྡོ་རྗེ་ལས་མ་ནི་ཕ་རོལ་ཏུ་ཕྱིན་པ་ཐམས་ཅད་དོ། །དེ་ཡང་། 
[89a.6]བརྩོན་འགྲུས་སྤྱོད་པའི་མཐུ་ཡིས་ནི། །ཕ་རོལ་སངས་རྒྱས་ཉིད་དུ་འགྱུར། །དེ་བས་ཕ་རོལ་ཕྱིན་ལྡན་པ། །རྡོ་རྗེ་ལས་མར་ཤེས་པར་བྱ། །ཞེས་གསུངས་པ་ཡིན་ནོ། །ཕ་རོལ་ཏུ་ཕྱིན་པ་ཐམས་ཅད་ཀྱི་དམ་ཚིག་ནི་རྒྱུ་སྟེ། ལས་ཀྱི་འོད་ཟེར་ལ་སོགས་པའོ། །དེ་ལས་བྱུང་
[89a.7]བ་ནི་སེམས་དཔའི་རྡོ་རྗེ་གང་ལས་བྱུང་བ་དེ་བྱིན་གྱིས་བརླབ་པའི་ཕྱིར། མི་ཕྱེད་པའི་ཏིང་ངེ་འཛིན་གང་ལ་མིང་འདི་ཉིད་ཅེས་བྱ་བ་དེ་ལ་སྙོམས་པར་ཞུགས་པ་ནི་ལས་ཀྱི་རྡོ་རྗེ་སྦྲུལ་ཅིང་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་པའོ། །དེ་བཞིན་གཤེགས་པ་ཐམས་ཅད་ཀྱི་
[89b]
[89b.1]ལས་ཀྱི་དམ་ཚིག་ཅེས་བྱ་བ་ནི། །དེ་བཞིན་གཤེགས་པ་ཐམས་ཅད་ཀྱི་ལས་ནི་སྣ་ཚོགས་རྡོ་རྗེས་ཉེ་བར་མཚོན་པའི་བརྩོན་འགྲུས་ཀྱི་ཕྱི་རོལ་ཏུ་ཕྱིན་པའོ། །དེ་བཞིན་གཤེགས་པ་ཐམས་ཅད་ཀྱི་ལས་ཀྱི་དམ་ཚིག་ནི་རྒྱུར་གྱུར་པ་སྟེ། ཀརྨྨ་བཛྲཱི་ཞེས་བྱ་བའི་སྒྲའི་ཚུལ་ལོ། །ལས་
[89b.2]ཐམས་ཅད་ཀྱི་འོད་ཟེར་ཞེས་བྱ་བ་ནི་སྣ་ཚོགས་རྡོ་རྗེ་ལྟ་བུའོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་དོ་ཞེས་བྱ་བ་ནི། གང་དུ་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་སེམས་དཔའི་རྡོ་རྗེའི་ཚུལ་གྱིས་གནས་པའོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ལ་
[89b.3]ཕྱག་རྒྱས་བཏབ་སྟེ་ཞེས་བྱ་བ་ནི་རྣམ་པར་སྣང་མཛད་ལ་སོགས་པའི་སྤྱི་བོར་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་རྩེ་མོ་བཅུ་གཉིས་པའི་ལས་ཀྱི་རྡོ་རྗེ་བསྐྱེད་པ་ནི་རྒྱས་བཏབ་པའོ། །ཐམས་ཅད་དུ་རྩེ་མོ་བལྟས་པ་ཞེས་བྱ་བ་ནི། རྡོ་རྗེ་རྩེ་གསུམ་པའི་རྩེ་མོ་རེ་རེ་ཞིང་ཕྱོགས་བཞི་ཆར་དུ་ཁ་
[89b.4]བལྟས་པར་གནས་པའི་ཕྱིར་རོ། །ལས་ཀྱི་རྡོ་རྗེ་མང་པོ་བདག །ཅེས་བྱ་བ་ནི་ནམ་མཁའ་ཐམས་ཅད་ཁྱབ་པའི་རྣམ་པར་སྣང་མཛད་ལ་སོགས་པའི་དབུ་ལ་ཐམས་ཅད་གནས་པས་ནི་མང་བའོ། །ཅི་ཞིག་ངོ་མཚར་ཆེ་ཞེ་ན། གང་ཕྱིར་ཞེས་བྱ་བ་ལ་སོགས་པ་སྨོས་ཏེ། གང་གི་ཕྱིར་
[89b.5]བདག་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་བསྡུས་པའི་ཚུལ་གྱིས་ན་གཅིག་ཡིན་ཡང་བདག་གསལ་བའི་དབྱེ་བས་སེམས་ཅན་གྱི་ཁམས་མ་ལུས་པར་གདུལ་བྱ་རྣམས་ཀྱིས་དུ་མར་མཐོང་བ་འདི་ནི་ངོ་མཚར་ཆེའོ། །དེ་ཉིད་ཀྱི་སྡོམ་གསུངས་པ་ནི། དེ་བཞིན་གཤེགས་པ་ཐམས་
[89b.6]ཅད་ཀྱི་ཞེས་བྱ་བ་ལ་སོགས་པ་གསུངས་པ་ཡིན་ཏེ། དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་ཀྱི་སེམས་ཀྱི་མཚན་ཉིད་ཀྱི་ཡེ་ཤེས་ཀྱི་རང་བཞིན་གྱི་དམ་ཚིག་ནི་ཀུན་རྫོབ་ཀྱི་ཚུལ་དུ་སེམས་དཔའི་རྡོ་རྗེའི་ཚུལ་གྱིས་ན་རྡོ་རྗེ་སེམས་མའོ། །དབང་བསྐུར་ཆེན་པོ་ནི་རྡོ་རྗེ་རིན་ཆེན་
[89b.7]མའོ། །རྡོ་རྗེ་ཆོས་ཉིད་ནི་རྡོ་རྗེ་ཆོས་མའོ། །མཆོད་པ་ཐམས་ཅད་ནི་རྡོ་རྗེ་ལས་མའོ། །འདི་དག་ནི་དེ་བཞིན་གཤེགས་པའི་རིགས་བསྡུས་པར་གྱུར་པ་ཡིན་པས་ཕ་རོལ་ཏུ་ཕྱིན་པ་ཆེན་པོ་རྣམས་སོ་ཞེས་བྱའོ། །བྱང་ཆུབ་ཀྱི་སེམས་ལ་དགའ་བར་འགྱུར་རོ་ཞེས་བྱ་བ་ལ་སོགས་
[90a]
[90a.1]པ་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་བཅོམ་ལྡན་འདས་ཀྱིས་ལྷ་མོ་ཆེན་མོ་འདི་ཕྱུང་ངོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་དགྱེས་པ་ནི་དགའ་བའོ། །དེ་ཉིད་ནི་མཆོད་པ་སྟེ་སྒྲུབ་པའི་མཆོད་པའི་ངོ་
[90a.2]བོའོ། །དེའི་དམ་ཚིག་ནི་རྡོ་རྗེའི་ཕྱག་རྒྱ་ལ་སོགས་པའི་ཚུལ་ལོ། །དེ་ལས་བྱུང་བ་ནི་སེམས་དཔའི་རྡོ་རྗེ་གང་ལས་གྱུར་པ་སྟེ། དེ་ལ་དམིགས་པ་ནི་རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་གང་ལ་མིང་དེ་ཉིད་ཅེས་བྱ་བ་དེ་ལ་སྙོམས་པར་ཞུགས་པའོ། །དེ་བཞིན་གཤེགས་པ་ཐམས་ཅད་ཀྱི་
[90a.3]རིགས་ཀྱི་ལྷ་མོ་ཞེས་བྱ་བ་ནི། དེ་བཞིན་གཤེགས་པ་ཐམས་ཅད་ཀྱང་ཡིན་ལ། རིགས་ཐམས་ཅད་ཀྱང་ཡིན་པས་ན་དེ་བཞིན་གཤེགས་པ་ཐམས་ཅད་ཀྱི་རིགས་ཡིན་ཏེ། རྡོ་རྗེ་སེམས་དཔའ་ལ་སོགས་པའོ། །དེའི་ལྷ་མོ་ཡང་ཡིན་ལ་ཆེན་པོ་ཡང་ཡིན་པས་ན་ལྷ་མོ་ཆེན་མོ་སྟེ། དེའི་བཙུན་མོ་ཞེས་བྱ་བའི་དོན་ཏོ། ། 
[90a.4]དེ་ཡང་དེས་གསོ་བར་བྱ་ཞིང་མངོན་པར་བསྐྱེད་པར་བྱ་བ་ཉིད་ཀྱིས་ན་དེ་ལ་དེ་སྐད་ཅེས་བྱའོ། །དེ་ནས་ཞེས་བྱ་བ་ལ་ལྷ་མོ་ཆེན་མོ་རྡོ་རྗེ་སྒེག་མོས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །རྡོ་རྗེའི་ཕྱག་རྒྱར་གྱུར་ནས་བྱུང་སྟེ་ཞེས་བྱ་བ་ནི་རྡོ་རྗེ་རྩེ་ལྔ་པར་རོ། །བཅོམ་ལྡན་འདས་
[90a.5]རྡོ་རྗེ་འཛིན་པ་དེ་ཉིད་དོ་ཞེས་བྱ་བ་ནི་སྔ་མ་དང་འདྲའོ། །རང་གི་དངོས་པོ་ཐམས་ཅད་རྡོ་རྗེ་སེམས་དཔའ་དང་འདྲ་ཞིང་ཞེས་བྱ་བ་ནི་བདག་ཉིད་ཀྱི་དངོས་པོ་ཐམས་ཅད་ཕལ་ཆེར་རྡོ་རྗེ་སེམས་དཔའ་དང་འདྲ་ཞིང་རྗེས་སུ་མཐུན་པ་གང་ཡིན་པ་དེ་ལ་དེ་སྐད་ཅེས་བྱའོ། །བདག་ཉིད་ཀྱི་ལུས་
[90a.6]ཐམས་ཅད་ཁྱབ་པར་འདྲ་བ་ནི་མ་ཡིན་པའི་ཕྱིར། ཐམས་ཅད་ཅེས་བྱ་བའི་སྒྲས་འདིའི་དོན་ཕལ་ཆེར་ཞེས་བྱ་བའི་ཐ་ཚིག་གོ། །འདི་དག་ཉིད་བསྟན་པར་བྱ་བའི་ཕྱིར། ཁ་དོག་དང་གཟུགས་དང་ཞེས་བྱ་བ་ལ་སོགས་པ་གསུངས་ཏེ། དེ་ལ་ཁ་དོག་སྣ་ཚོགས་པ་ནི་ཁ་དོག་དཀར་
[90a.7]ཞིང་མཛེས་པའོ། །གཟུངས་སྣ་ཚོགས་པ་ནི་ཡན་ལག་གི་དབྱིབས་རྣམས་སོ། །མཚན་མ་སྣ་ཚོགས་པ་ནི་ནུ་མ་དང་སྐྲ་ལ་སོགས་པའོ། །སྤྱོད་པ་སྣ་ཚོགས་པ་ནི་གནས་པ་དང་འགྲོ་བ་ལ་སོགས་པ་འགྲེང་བ་དང་བཅས་པའི། །ཁ་དོག་སྣ་ཚོགས་པ་འབའ་ཞིག་ཏུ་མ་ཟད་ཀྱི། 
[90b]
[90b.1]དེ་ནི་རྒྱན་ཐམས་ཅད་ཀྱིས་ཀླུབས་པ་ཡིན་ཏེ། སངས་རྒྱས་ཐམས་ཅད་ཀྱི་རིན་པོ་ཆེའི་དབུ་རྒྱན་དང་དར་དཔྱངས་ཀྱི་དབང་གིས་དབང་བསྐུར་བ་ལ་སོགས་པས་བརྒྱན་པའོ། །འདིར་རྡོ་རྗེ་སེམས་དཔའ་དང་འདྲ་བ་ལས་ཁྱད་པར་དུ་སྦྱར་བ་ནི། བྱང་ཆུབ་སེམས་དཔའི་བྱང་ཆུབ་སེམས་ལ་
[90b.2]ཇི་ལྟ་བ་བཞིན་དགའ་བས། དེ་བཞིན་གཤེགས་པའི་རིགས་ཐམས་ཅད་སྦུད་པར་གྱུར་པ་སྟེ། དེ་བས་ན་བསྡུས་པར་གྱུར་པར་འདོད་དོ། །རྡོ་རྗེ་སེམས་དཔའི་ལྷ་མོ་ཞེས་བྱ་བ་ནི་བསྡུས་པའོ། །མཆོད་པ་བདག་འདྲ་གཞན་མེད་དེ། །ཞེས་བྱ་བ་ནི་བྱང་ཆུབ་ཀྱི་སེམས་ཀྱི་དགའ་བའི་རང་
[90b.3]བཞིན་ཅན་གཞན་དག་ཡོད་པ་མ་ཡིན་པའོ། །ཅི་ཞིག་ངོ་མཚར་ཆེ་ཞེ་ན། གང་ཕྱིར་འདོད་པས་དགའ་མཆོད་པས། །མཆོད་པ་ཐམས་ཅད་བྱས་པར་འགྱུར། །ཞེས་བྱ་བ་གསུངས་ཏེ། འདོད་པ་ནི་རྡོ་རྗེ་སེམས་དཔའོ། །དེ་ལ་དགའ་བས་ན་འདོད་པ་ལ་དགའ་བའོ། །དེ་ཉིད་ནི་མཆོད་
[90b.4]པ་སྟེ་བསྒྲུབ་པའི་མཆོད་པའི་ཚུལ་དེས་བྱང་ཆུབ་ཀྱི་སེམས་ལ་སོགས་པའི་མཆོད་པ་ལ་གདུལ་བྱའི་སེམས་ཅན་རྣམས་འཇུག་པར་བྱས་པར་འགྱུར་བའོ། །འདི་སྐད་སྟོན་པ་ཡིན་ཏེ། འདིར་འདོད་པ་ནི་རྡོ་རྗེ་སེམས་དཔའ་ལ་སོགས་པ་ཡིན་ལ། བདག་ནི་ཡུལ་དེ་ལ་དགའ་བའི་བདག་ཉིད་ཅན་ཡིན་གྱི་
[90b.5]འཇིག་རྟེན་ན་གྲགས་པའི་གཟུགས་ལ་སོགས་པའི་ཡུལ་རྣམས་ལ་དགའ་བ་ནི་མ་ཡིན་ནོ། །དེ་བས་ན་བྱང་ཆུབ་ཀྱི་སེམས་ལ་སོགས་པའི་སྒྲུབ་པའི་མཆོད་པ་ལ་འཇུག་པར་བྱེད་ན་གདུལ་བྱ་རྣམས་ཀྱིས་བྱིས་པ་ལྟར་གཟུགས་ལ་དགའོ་སྙམ་དུ་སེམས་པ་འདི་ནི་ངོ་མཚར་ཆེའོ། །ཆོས་དང་གང་
[90b.6]ཟག་ཏུ་འཛིན་པའི་ལྟ་བ་དང་བྲལ་བ་སྦྱིན་པའི་ཕ་རོལ་ཏུ་ཕྱིན་པའི་མཚན་ཉིད་ནི་རིན་པོ་ཆེའི་རིགས་སུ་འགྱུར་གྱི་གཞན་ནི་མ་ཡིན་ནོ་ཞེས་ཡང་དག་པའི་ལྟ་བའི་ཚུལ་རིན་པོ་ཆེའི་རིགས་ཐོབ་པར་བྱེད་པའི་ཐབས་སུ་གྱུར་པ་རིན་པོ་ཆེའི་ཕྲེང་བ་ནི། དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ཏེ། དེ་
[90b.7]ནས་བཅོམ་ལྡན་འདས་ཀྱིས་ལྷ་མོ་ཆེན་མོ་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་རིན་པོ་ཆེའི་ཕྲེང་བ་ནི་ཡང་དག་པའི་ལྟ་བའོ། །དེས་དེ་བརྒྱན་པའི་ཕྱིར་དེས་དབང་བསྐུར་བ་ནི་གང་ཆོས་དང་གང་ཟག་ཏུ་ལྟ་བའི་དྲི་མ་འཁྲུད་པར་བྱེད་
[91a]
[91a.1]པའོ། །དེའི་དམ་ཚིག་ནི་རིན་པོ་ཆེའི་ཕྱག་རྒྱ་ལ་སོགས་པའོ། །དེ་ལས་བྱུང་བ་ནི་སེམས་དཔའི་རྡོ་རྗེ་གང་ལས་ཞེས་བྱ་བ་ལ་སོགས་པ་སྔར་བཤད་ཟིན་ཏོ། །དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་ལྷ་མོ་ཞེས་བྱ་བ་ནི་རྡོ་རྗེ་སེམས་དཔའ་ལ་སོགས་པ་ཐམས་ཅད་ནི་
[91a.2]དེ་བཞིན་གཤེགས་པའི་རིགས་སོ། །དེའི་ལྷ་མོ་ཆེན་མོ་ནི་ཡང་དག་པའི་ལྟ་བའི་ངོ་བོ་རིན་པོ་ཆེའི་ཕྲེང་བ་ནི་སྔར་བཤད་པའི་ཚུལ་གྱིས་བཙུན་མོའོ། །རིན་པོ་ཆེའི་ཕྱག་རྒྱ་ཞེས་བྱ་བ་ནི་རྡོ་རྗེ་རིན་པོ་ཆེའི་ཕྲེང་བའི་ཕྱག་རྒྱའོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་དོ་ཞེས་བྱ་བ་ནི་སྔ་མ་དང་
[91a.3]འདྲའོ། །རིན་ཆེན་མཆོད་པ་ཞེས་གྲགས་ཞེས་བྱ་བ་ནི་ཇི་སྐད་དུ་བཤད་པའི་ཚུལ་ཁྲིམས་འཆལ་བ་དང་བྲལ་བའི་རིན་པོ་ཆེའི་མཆོད་པ་སྟེ་སྒྲུབ་པའི་མཆོད་པ་ཡིན་ཏེ། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ནི་ཆོས་དང་གང་ཟག་ཏུ་མངོན་པར་ཞེན་པའི་ཚུལ་ཁྲིམས་འཆལ་བའི་ནོར་བུ་མཆིང་བུ་
[91a.4]རྣམ་པར་སྤོང་བས་ཡང་དག་པའི་ལྟ་བ་དེའི་ཚུལ་ཁྲིམས་ནི་ཡིད་བཞིན་གྱི་ནོར་བུ་རིན་པོ་ཆེའི་ཕྲེང་བ་ཡིན་པར་བསྟན་ཏེ། ཚུལ་ཁྲིམས་ཕ་རོལ་ཕྱིན་པ་ཡིས། །བརྒྱན་པའི་ཡན་ལག་ཡིད་དུ་འོང་། །ཞེས་གསུངས་པའི་ཕྱིར་རོ། །ཅི་ཞིག་ངོ་མཚར་ཆེ་ཞེ་ན། གང་ཞིག་ཁམས་
[91a.5]གསུམ་རྒྱལ་མཆོག་ཀྱང་། །རབ་ཏུ་མཆོད་པ་བྱེད་པར་འགྱུར། །ཞེས་བྱ་བ་སྟེ་འདོད་པ་དང་གཟུགས་དང་། གཟུགས་མེད་པའི་མཚན་ཉིད་གསུམ་པོ་བསྡུས་པ་ཁམས་གསུམ་པ་སྟེ། ཁམས་གསུམ་པོ་དེར་ཆོས་ཀྱི་རྒྱལ་པོ་ནི་ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་དང་
[91a.6]བཅས་པ་སྤངས་པས་སངས་རྒྱས་བཅོམ་ལྡན་འདས་སོ། །དེ་ཉིད་ཀྱིས་ན་མཆོག་ཡིན་པ་ཉིད་ཀྱིས་མཆོག་སྟེ། ཁམས་གསུམ་པའི་རྒྱལ་མཆོག་དེ་ནི་སངས་རྒྱས་བཅོམ་ལྡན་འདས་སོ། །འདུལ་མཛད་པ་ནི་གདུལ་བྱ་རྣམས་འདུལ་བར་མཛད་ཅིང་རང་གི་སེམས་དབང་དུ་མཛད་
[91a.7]པར་གྱུར་པ་མངོན་སུམ་དུ་མཛད་ཅེས་བྱ་བའི་དོན་ཏོ། །འདི་སྐད་སྟོན་པ་ཡིན་ཏེ། གང་བདག་གིས་མཆོད་པ་དེ་བཞིན་གཤེགས་པ་ཉིད་དུ་གྱུར་པ་གང་ཡིན་པ་དེ་དང་བདག་ནི་ཐ་མི་དད་ན། གདུལ་བྱ་རྣམས་ནི་བདག་ལས་ཐ་དད་པར་རྟོགས་པ་འདི་ནི་ངོ་མཚར་ཆེའོ། །ཤེས་རབ་ཀྱི་ཕ་རོལ་ཏུ་
[91b]
[91b.1]ཕྱིན་པའི་ཐབས་སུ་གྱུར་པའི་བཟོད་པའི་ཕ་རོལ་ཏུ་ཕྱིན་པ་ནི། དེ་ནས་ཞེས་བྱ་བ་ལ་སོགས་པ་གསུངས་ཏེ། བཅོམ་ལྡན་འདས་ཀྱིས་ལྷ་མོ་ཆེན་མོ་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་གཉིས་སུ་མེད་པའི་སེམས་དང་སེམས་ལས་
[91b.2]བྱུང་བའི་མཚན་ཉིད་ཅན་གྱི་སྟོབས་དང་མི་འཇིགས་པ་ལ་སོགས་པའི་ཆོས་རྣམས་ནི། ཆོས་ཐམས་ཅད་རང་བཞིན་གྱིས་རྣམ་པར་དག་པའོ་ཞེས་ཆོས་ལ་དམིགས་པའི་བཟོད་པ་ཀུན་དུ་གཟིགས་པས། དེ་བཞིན་གཤེགས་པ་ཐམས་ཅད་ཀྱིས་ཡང་དག་པར་གླུར་བླངས་པ་ནི་གླུའི་
[91b.3]མཆོག་གོ། །དེའི་དམ་ཚིག་ནི་དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་ལ་སོགས་པའོ། །དེ་ལས་བྱུང་བ་ནི་སྔ་མ་དང་འདྲའོ། །དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་ལྷ་མོ་ཆོས་ལ་དམིགས་པའི་བཟོད་པ་བསྒོམས་པའོ། །དེའི་ལྷ་མོ་ཆེན་མོ་ནི་བཙུན་མོའི་དོན་ཏེ། 
[91b.4]སྔ་མ་བཞིན་དུ་བལྟ་བར་བྱས་ཏེ་ལྷ་མོ་ཆེན་མོ་དེ་བྱུང་བའོ། །དེ་ནས་ཞེས་བྱ་བ་ལ་སོགས་པ་ལ། ལྷ་མོ་ཆེན་མོས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་ཕྱག་རྒྱ་ཞེས་བྱ་བ་ནི་རྡོ་རྗེ་པི་ཝང་ནི་དེ་བཞིན་གཤེགས་པ་ཐམས་
[91b.5]ཅད་ཀྱི་ཆོས་སྟོན་པ་ལ་བརྩོན་པས་ཆོས་ཀྱི་ཕྱག་རྒྱའོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་དོ་ཞེས་བྱ་བ་ནི་སྔ་མ་དང་འདྲའོ། །གླུ་མཆོག་རང་བཞིན་ཞེས་བྱ་བ་ནི་གླུར་བླངས་པའི་ངོ་བོ་ཉིད་དོ། །ཅི་ཞིག་ངོ་མཚར་ཆེ་ཞེ་ན། གང་ཕྱིར་ཞེས་བྱ་བ་ལ་སོགས་པ་གསུངས་ཏེ། གང་ཕྱིར་
[91b.6]སྒྲ་བརྙན་འདྲ་བ་ཡི། །ཞེས་བྱ་བ་ནི། སྒྲ་ཐམས་ཅད་ནི་དོན་དམ་པར་མ་སྐྱེས་པ་བྲག་ཅ་དང་འདྲ་བ་ཡིན་ལ། མཆོད་པ་རྣམས་ཀྱིས་ཞེས་བྱ་བ་ནི་ཐེག་པ་གསུམ་གྱིས་བསྟན་པའི་ཆོས་ཀྱི་མཆོད་པ་རྣམས་ཀྱིས་སོ། །མཉེས་པར་བྱེད་པ་ནི་དེ་བཞིན་གཤེགས་པ་དང་། སེམས་ཅན་གྱི་ཁམས་
[91b.7]རྣམས་སོ། །དེ་ཡང་སྒྲ་རྣམས་བྲག་ཅ་དང་འདྲ་བ་ཡིན་དུ་ཟིན་ཀྱང་དམ་པའི་ཆོས་སྟོན་པ་བདག་གི་པི་ཝང་གི་སྒྲ་ལ་གནས་པས་དེ་བཞིན་གཤེགས་པ་རྣམས་དང་། སེམས་ཅན་གྱི་ཁམས་རྣམས་མཉེས་ཤིང་མགུ་བར་བྱེད་པ་འདི་ནི་ངོ་མཚར་ཆེའོ། །དོན་ཡོད་པར་གྲུབ་པ་ཐོབ་པའི་
[92a]
[92a.1]ཐབས་སུ་གྱུར་པ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ནི། དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ཏེ། དོན་ཡོད་པར་གྲུབ་པ་སྔ་མ་དང་འདྲ་བར་ཡང་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་རང་བཞིན་ཡིན་ན། དེ་དང་འདི་ལ་ཁྱད་པར་ཅི་ཞིག་ཡོད་ཅེ་ན། རྒྱུ་དང་
[92a.2]འབྲས་བུའི་ངོ་བོ་ལས་འདིར་ནི་རྒྱུའི་རང་བཞིན་ཡིན་པས་ཁྱད་པར་ནི་འདི་ཡོད་དོ། །བཅོམ་ལྡན་འདས་ཀྱིས་དེ་བཞིན་གཤེགས་པའི་རིགས་ཀྱི་ལྷ་མོ་ཕྱུང་ངོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་གར་གྱི་མཆོད་པ་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་
[92a.3]གསང་བ་ཐམས་ཅད་ཀྱི་བྱང་ཆུབ་ཆེན་པོར་སྤྲོ་བ་ནི་འདིར་གར་ཞེ་ས་བྱ་བ་ཡིན་པར་འདོད་དེ། བརྩོན་འགྲུས་ཀྱི་ཕ་རོལ་ཏུ་ཕྱིན་པ་གང་ཞེས་གསུངས་པའི་ཕྱིར་རོ། །དེ་ཉིད་ནི་མཆོད་པ་སྟེ། སྒྲུབ་པའི་མཆོད་པའི་ངོ་བོ་ཡིན་པའི་ཕྱིར་རོ། །དེའི་དམ་ཚིག་ནི་གར་གྱི་མཆོད་པའི་ཚུལ་ལོ། །དེ་
[92a.4]ལས་བྱུང་བ་ནི་སེམས་དཔའི་རྡོ་རྗེ་གང་ལས་ཞེས་བྱ་བ་ལ་སོགས་པ་སྔ་མ་དང་འདྲའོ། །དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་ལྷ་མོ་ཆེན་མོ་ཞེས་བྱ་བ་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ནི་ཐམས་ཅད་བསྐྱེད་པ་ཉིད་ཡིན་པས་ན་སྔར་བཤད་པའི་ཚུལ་གྱིས་ལྷ་མོ་ཆེན་མོ་ཞེས་བཤད་དོ། ། 
[92a.5]དེ་བཞིན་གཤེགས་པ་ཐམས་ཅད་ཀྱི་གར་གྱི་མཆོད་པས་ཞེས་བྱ་བ་ནི་སྔར་བཤད་ཟིན་ཏོ། །དེའི་ཆོ་ག་རྒྱས་པ་ནི་རྡོ་རྗེ་རྩེ་གསུམ་པ་དང་བཅས་པའི་གར་བྱེད་པའི་ཕྱག་རྒྱ་གཉིས་ཀྱིས་ནམ་མཁའ་ཁྱབ་པའོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་ཅེས་བྱ་བ་ལ་སོགས་པ་ནི་སྔར་བཤད་
[92a.6]ཟིན་ཏོ། །མཆོད་ཀུན་དོན་མཛད་པ་ཞེས་བྱ་བ་ནི་ཐམས་ཅད་དུ་ཁྱབ་པ་འདི་ཉིད་ནི་མཆོད་པ་ཀུན་ཏེ། དེས་སངས་རྒྱས་ལ་སོགས་པའི་སྤྲུལ་པས་སེམས་ཅན་ཐམས་ཅད་ཀྱི་དོན་མཛད་པས་ན། མཆོད་ཀུན་དོན་མཛད་པ་སྟེ་དེ་བཞིན་གཤེགས་པ་རྣམས་སོ། །དེ་རྣམས་ཀྱི། མཆོད་
[92a.7]པ་རྒྱ་ཆེན་བདག་ཡིན་ཏེ། །ཞེས་པ་སྟེ། འཁོར་གསུམ་ཡོངས་སུ་དག་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་ཚུལ་གྱིས་སེམས་ཅན་མ་ལུས་པའི་དོན་བྱེད་པའི་ཕྱིར་རོ། །ཅི་ཞིག་ངོ་མཚར་ཆེ་ཞེ་ན། གང་ཕྱིར་རྡོ་རྗེ་གར་ཆོ་གས། །སངས་རྒྱས་མཆོད་པར་རབ་རྟོགས་བྱེད། ། 
[92b]
[92b.1]ཅེས་བྱ་བ་གསུངས་ཏེ། གང་གི་ཕྱིར་རྡོ་རྗེ་གར་གྱི་ཚུལ་གྱིས་སངས་རྒྱས་ཀྱི་སྤྲུལ་པས་གདུལ་བྱ་རྣམས་ཀྱི་དོན་བྱེད་ཅིང་། སངས་རྒྱས་ཀྱི་མཆོད་པར་རབ་ཏུ་རྟོགས་པར་བྱེད་དོ། །འདི་སྐད་སྟོན་པ་ཡིན་ཏེ། བརྩོན་འགྲུས་ཀྱི་ཕ་རོལ་ཏུ་ཕྱིན་པའི་རང་བཞིན་གྱིས་སངས་རྒྱས་རྣམས་དང་
[92b.2]བདག་ཐ་མི་དད་པ་ཡིན་ན། དེ་རྣམས་བདག་དང་ཐ་དད་པར་གྱུར་ནས་མཆོད་པ་བྱེད་དོ་སྙམ་པ་འདི་ནི་ངོ་མཚར་ཆེའོ། །དེ་བཞིན་གཤེགས་པ་ཐམས་ཅད་ཀྱི། །ཞེས་བྱ་བ་ལ་སོགས་པས། འདི་རྣམས་ཀྱི་སྡོམ་གསུངས་པ་ཡིན་ཏེ། དེ་བཞིན་གཤེགས་པ་ཐམས་ཅད་ཀྱི་བདེ་བ་
[92b.3]དང་ཡིད་བདེ་བ་བླ་ན་མེད་པའི་རྒྱུན་གང་ཡིན་པ་དེའི་དམ་ཚིག་ནི་དེའི་རང་བཞིན་ཏེ་སྒེག་མོའོ། །དེ་བཞིན་གཤེགས་པ་ཐམས་ཅད་ཀྱི་དབང་བསྐུར་བ་བག་ཆགས་དང་བཅས་པའི་ཉོན་མོངས་པ་མེད་པ་དེའི་དོན་གྱི་ཕྲེང་བ་ནི་རྡོ་རྗེ་ཕྲེང་བ་མའོ། །དེ་བཞིན་གཤེགས་པ་ཐམས་ཅད་ཀྱི་ཤེས་རབ་
[92b.4]ཀྱི་ཕ་རོལ་ཏུ་ཕྱིན་པའི་ཚུལ་གྱིས་ཚིགས་སུ་བཅད་པ་ཇི་སྐད་དུ་གསུངས་པ་བཞིན་ཡང་དག་པར་གླུར་ལེན་པའི་གླུ་ནི་ལྷ་མོ་རྡོ་རྗེ་གླུ་མའོ། །དེ་བཞིན་གཤེགས་པ་ཐམས་ཅད་ཀྱི་མཆོད་པའི་ལས་བླ་ན་མེད་པ་ནི་གར་གྱི་མཆོད་པ་སྟེ། དེ་ཉིད་ནི་ལས་སུ་བྱེད་པའི་ངང་ཚུལ་ཡིན་པས་ན་མཆོད་
[92b.5]པའི་ལས་བླ་ན་མེད་པ་སྟེ། རྡོ་རྗེ་གར་མའོ། །འདི་དག་ནི་སེམས་དང་ལྡན་པའི་ངོ་བོ་ཡིན་པས་དེའི་ཕྱིར་གསང་བའི་མཆོད་པ་ཞེས་བྱའོ། །དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམས་པས་བྱང་ཆུབ་ཀྱི་སེམས་ལ་དགའ་བའི་རང་བཞིན་སྐྱེ་བ་ཡིན་པས། དེ་ནས་ཞེས་བྱ་བ་ལ་སོགས་
[92b.6]པས་དེ་སྟོན་ཏོ། །རྡོ་རྗེ་ཆོས་ལ་སོགས་པ་ཡང་ཤེས་རབ་ཀྱི་ཕ་རོལ་ཏུ་ཕྱིན་པའི་རང་བཞིན་ཡིན་ན། དེ་རྣམས་ལས་ཁྱད་པར་ཅི་ཞིག་ཡོད་ཅེ་ན། དེ་རྣམས་ནི་འབྲས་བུའི་ངོ་བོ་ཡིན་ལ། འདི་ནི་རྒྱུའི་ངོ་བོ་ཡིན་པས་འདི་ནི་ཁྱད་པར་རོ། །དེ་ནས་བཅོམ་ལྡན་འདས་ཀྱིས་གཡོག་མོའི་གཙོ་
[92b.7]མོ་ཕྱུང་ངོ་ཞེས་བྱ་བར་སྦྱར་རོ། །མཆོད་པའི་ལན་དུ་སླར་མཆོད་པའི་ཕྱིར་ཞེས་བྱ་བ་ནི། དགའ་བའི་རང་བཞིན་ལྷ་མོ་སྒེག་མོ་ནི་མཆོད་པའོ། །དེའི་མཆོད་པ་ནི་སྒྱུ་མའི་མཆོད་པ་སྟེ། མཆོད་པ་དེ་ནི་ལན་གྱི་མཆོད་པའོ། །བྱང་ཆུབ་ཀྱི་སེམས་ལ་དགའ་བའི་རང་བཞིན་སྒེག་མོ་གང་
[93a]
[93a.1]ཡིན་པའི་ཤེས་རབ་ལས་བྱུང་བའི་ཕྱིར། དེ་བཞིན་གཤེགས་པ་ཐམས་ཅད་རབ་ཏུ་ཚིམ་པ་ཞེས་བྱ་བ་སྟེ། དེ་བཞིན་གཤེགས་པ་ཐམས་ཅད་མཆོག་ཏུ་བདེ་བས་ན་དེ་བཞིན་གཤེགས་པ་ཐམས་ཅད་རབ་ཏུ་ཚིམ་པ་སྟེ་ཤེས་རབ་ཀྱི་ཕ་རོལ་ཏུ་ཕྱིན་པའོ། །དེ་ཡང་
[93a.2]བདུག་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་གསུངས་པའི་ཕྱིར་རོ། །ཚིམ་པར་བྱེད་པའི་དམ་ཚིག་ནི་ཚིམ་པའི་དམ་ཚིག་སྟེ། བདུག་པའི་མཆོད་པའི་ཚུལ་ལོ། །དེ་ལས་བྱུང་བ་ནི་སེམས་དཔའི་རྡོ་རྗེ་གང་ལས་གྱུར་པ་སྟེ། དེ་ལ་དམིགས་པའི་ཏིང་ངེ་འཛིན་ལ་ཡང་དེ་བཞིན་
[93a.3]གཤེགས་པ་ཐམས་ཅད་རབ་ཏུ་ཚིམ་པའི་དམ་ཚིག་ལས་བྱུང་བ་རྡོ་རྗེ་ཞེས་བྱ་བའི་ཏིང་ངེ་འཛིན་ཞེས་བྱ་བ་སྟེ། དེ་ལ་སྙོམས་པར་ཞུགས་པའོ། །དེ་བཞིན་གཤེགས་པ་ཐམས་ཅད་ཀྱི་གཡོག་མོའི་གཙོ་བོ་ཞེས་བྱ་བ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་ངོ་བོའོ། །ཇི་ལྟར་འཇིག་རྟེན་ན་
[93a.4]གྲགས་པའི་གཡོག་མོས་གང་ལ་བརྟེན་པའི་དཔོན་པོ་དེའི་འཇིག་རྟེན་པའི་བདེ་བ་དང་ཡིད་བདེ་བ་བསྐྱེད་པ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པས་ཀྱང་། འཇིག་རྟེན་ལས་འདས་པའི་བདེ་བ་དང་ཡིད་བདེ་བ་བསྐྱེད་པས་དེའི་ཕྱིར་གཡོག་མོའི་གཙོ་མོ་ཞེས་བཤད་དོ། །དེ་ནས་ཞེས་
[93a.5]བྱ་བ་ལ་སོགས་པ་ལ། ལྷ་མོ་རྡོ་རྗེ་བདུག་པ་མའི་ལུས་སུ་གྱུར་ཏེ་ཆེད་དུ་བརྗོད་པ་འདི་ཆེད་དུ་བརྗོད་ཅེས་བྱ་བར་སྦྱར་རོ། །དེ་ཉིད་ད་ཞེས་བྱ་བ་ནི་སེམས་དཔའ་རྡོ་རྗེའོ། །བདུག་པའི་མཆོད་པའི་སྤྲིན་གྱི་བཀོད་པ་ཞེས་བྱ་བ་ནི། ལྷ་དང་མིའི་ལྷན་ཅིག་སྐྱེས་པ་དང་། སྦྱར་བ་ལས་
[93a.6]བྱུང་བ་དང་། ཡོངས་སུ་གྱུར་པའི་བདུག་པའི་ཚོགས་རྣམས་ནི་སྤྲིན་ནོ། །དེ་རྣམས་ཀྱི་ཡང་ཕུང་པོ་ནི་བཀོད་པ་སྟེ། གཞལ་ཡས་ཁང་ལ་སོགས་པ་ལྟ་བུའོ། །རྣམ་པ་དུ་མ་ནི་རྣམ་པ་སྣ་ཚོགས་པའོ། །རྡོ་རྗེ་དབྱིངས་ཐམས་ཅད་ཁྱབ་པར་ཞེས་བྱ་བ་ལ། རྡོ་རྗེ་དབྱིངས་ཐམས་
[93a.7]ཅད་ནི་ཆོས་ཀྱི་དབྱིངས་སོ། །དེར་ཁྱབ་པ་ནི་ཁྱབ་པར་སྤྲོས་པའོ། །དེ་ལྟ་བུའི་བདུག་པའི་མཆོད་པའི་སྤྲིན་གྱི་བཀོད་པ་དུ་མ་རྡོ་རྗེ་དབྱིངས་ཐམས་ཅད་དུ་ཁྱབ་པར་གྱུར་ནས་ཕྱུང་ངོ་། རབ་ཏུ་སིམ་ལྡན་དགེ་བ་ཡིན། །ཞེས་བྱ་བ་ནི། །གང་ལ་ཚིམ་པ་ཡོད་པ་དེ་ནི་སིམ་ལྡན་ཏེ་གང་ལ་
[93b]
[93b.1]ཟག་པ་མེད་པའི་བདེ་བ་མངའ་བ་ཞེས་བྱ་བའི་ཐ་ཚིག་གོ། །ཟག་པ་མེད་པའི་བདེ་བ་མངའ་བ་ཉིད་ཀྱིས་ན་དགེ་བའོ། །ཅི་ཞིག་ངོ་མཚར་ཆེ་ཞེ་ན། གང་ཕྱིར་སེམས་ཅན་དབང་ལྡན་པ། །མྱུར་དུ་བྱང་ཆུབ་ཐོབ་པར་འགྱུར། །ཞེས་བྱ་བ་གསུངས་ཏེ། བདུག་སྤོས་ཀྱིས་སྐྱེས་བུ་
[93b.2]ལ་སོགས་པའི་ལུས་ཀྱི་རྒྱུད་ཀྱི་ནང་དུ་ལྷ་ལ་སོགས་པ་ཞུགས་པ་ནི་སེམས་ཅན་དབབ་པའོ། །དེས་ཀྱང་རང་དབང་མེད་པར་འགྱུར་ཏེ། དེ་རྣམས་ལས་ཆེན་པོ་སྐྱེ་བར་འགྱུར་རོ། །བདག་ཀྱང་སེམས་དཔའ་སྟེ་སེམས་དཔའི་རྡོ་རྗེ་བབས་པས་མྱུར་དུ་བྱང་ཆུབ་ཐོབ་པར་འགྱུར་
[93b.3]བ་ནི་ངོ་མཚར་ཆེའོ། །འདི་སྐད་སྟོན་པ་ཡིན་ཏེ། བདག་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རང་བཞིན་ཡིན་ལ། སེམས་ཅན་ལས་བབས་ཏེ་ཟག་པ་མེད་པའི་བདེ་བ་སྐྱེད་པར་བྱེད་ན། གདུལ་བྱ་རྣམས་ཀྱིས་ནི་བདག་སྡུག་པའི་གཟུགས་སུ་རྟོག་པར་བྱེད་དོ། །བྱང་ཆུབ་ཀྱི་
[93b.4]ཡན་ལག་གི་བསམ་གཏན་ཡང་དག་པའི་ལྟ་བ་སྐྱེ་བར་འགྱུར་བས་ན། ད་ནས་ཞེས་བྱ་བ་ལ་སོགས་པ་བསམ་གཏན་གྱི་ཕ་རོལ་ཏུ་ཕྱིན་པའི་མེ་ཏོག་གསུངས་པ་ཡིན་ཏེ། དེ་ནས་བཅོམ་ལྡན་འདས་ཀྱིས་གསོལ་ག་མ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །མཆོད་
[93b.5]པའི་ལན་དུ་སླར་མཆོད་པ་ཞེས་བྱ་བ་ནི་བཅོམ་ལྡན་འདས་ལྷ་མོ་རྡོ་རྗེ་ཕྲེང་བ་མ་ནི་ཡང་དག་པའི་ལྟ་བའི་རང་བཞིན་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་ཇི་སྐད་དུ་བཤད་པའི་མཆོད་པ་ཡིན་ལ། མཆོད་པ་འདིས་གང་ལ་སླར་མཆོད་པ་ནི། འདིར་བྱང་ཆུབ་ཀྱི་ཡན་ལག་གིས་བསམ་
[93b.6]གཏན་གྱི་ཕ་རོལ་ཏུ་ཕྱིན་པ་གང་ལས་ཡང་དག་པའི་ལྟ་བ་བསྐྱེད་པ་ཡིན་ལ། དེ་བས་ན་དེ་ལས་བྱུང་བ་ཡིན་ནོ། །རིན་པོ་ཆེའི་རྒྱན་གྱི་མཆོད་པ་ཞེས་བྱ་བ་ནི་དྲན་པ་ལ་སོགས་པ་བྱང་ཆུབ་ཀྱི་ཡན་ལག་བདུན་གྱི་བསམ་གཏན་རྣམས་ནི་རིན་པོ་ཆེ་དང་ཆོས་མཐུན་པས་རིན་པོ་ཆེའོ། ། 
[93b.7]དེ་ཉིད་ནི་རྒྱན་ཏེ་དེ་ལྟ་བུའི་རང་བཞིན་ཅན་གྱི་མཆོད་པ་ནི་རིན་པོ་ཆེའི་རྒྱན་གྱི་མཆོད་པ་སྟེ། སྒྲུབ་པའི་མཆོད་པ་ཡང་དག་པའི་ལྟ་བ་རྡོ་རྗེ་ཕྲེང་བ་མ་བསྐྱེད་པའི་རྒྱུ་གང་ཡིན་པའོ། །དེའི་དམ་ཚིག་ནི་རིན་པོ་ཆེ་རྒྱན་གྱི་མཆོད་པའི་དམ་ཚིག་སྟེ། དེ་བཞིན་གཤེགས་པ་ཐམས་ཅད་ཀྱི་
[94a]
[94a.1]མེ་ཏོག་ལ་སོགས་པའོ། །དེ་ལས་བྱུང་བ་ནི་སེམས་དཔའི་རྡོ་རྗེ་གང་ལས་བྱུང་བའི་རིན་པོ་ཆེ་རྒྱན་གྱི་མཆོད་པའི་དམ་ཚིག་ལས་བྱུང་བ་རྡོ་རྗེ་ལ་དམིགས་པའི་ཏིང་ངེ་འཛིན་ལ་ཡང་། རིན་པོ་ཆེའི་རྒྱན་གྱི་མཆོད་པའི་དམ་ཚིག་ལས་བྱུང་བའི་རྡོ་རྗེ་ཞེས་བྱ་སྟེ། ཏིང་
[94a.2]ངེ་འཛིན་དེ་ལ་སྙོམས་པར་ཞུགས་པ་ནི་མ་ཏོག་ལ་སོགས་པ་སྤྲུལ་ཅིང་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་པའོ། །དེ་བཞིན་གཤེགས་པ་ཐམས་ཅད་ཀྱི་གསོལ་ཀ་མ་ཞེས་བྱ་བ་ནི། དཔེར་ན་རྒྱལ་པོའི་མདུན་ན་གནས་ཏེ་རལ་གྲི་ཐོགས་པ་གང་ཡིན་པ་དེ་ནི་འཇིག་རྟེན་
[94a.3]ན་གསོལ་ཀ་མ་ཞེས་གྲགས་ལ། བཅོམ་ལྡན་འདས་མ་འདི་ཡང་བཅོམ་ལྡན་འདས་རྣམ་པར་སྣང་མཛད་སྒེག་མོ་ལ་སོགས་པའི་བཙུན་མོའི་དབུས་ན་བཞུགས་པའི་ཡང་དག་པའི་ལྟ་བའི་རལ་གྲི་ཐོགས་པ་ཡིན་ཏེ། དེ་བས་ན་གསོལ་ཀ་མ་ཞེས་བྱའོ། །དེ་ནས་ཞེས་བྱ་བ་ལ་
[94a.4]སོགས་པ་ལ། རྡོ་རྗེ་མེ་ཏོག་གི་ལྷ་མོར་གྱུར་ནས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་དོ་ཞེས་བྱ་བ་ནི་སྔར་བཤད་པའི་སེམས་དཔའི་རྡོ་རྗེའི་རྣམ་པ་གང་ཡིན་པའོ། །མེ་ཏོག་ཐམས་ཅད་ཀྱི་མཆོད་པའི་སྤྲིན་གྱི་བཀོད་པ་
[94a.5]ཞེས་བྱ་བ་མེ་ཏོག་ཐམས་ཅད་ནི་ལྷ་དང་མི་དང་ཡིད་ཀྱི་རང་བཞིན་རྣམས་ཏེ་དེ་ཉིད་ནི་མཆོད་པའོ། །དེ་རྣམས་ཀྱི་ཚོགས་ནི་སྤྲིན་ནོ། །དེ་རྣམས་ཀྱི་ཚོགས་ནི་བཀོད་པ་སྟེ། མེ་ཏོག་གི་ཁང་པ་བརྩེགས་པ་ལ་སོགས་པའི་ཚུལ་ལོ། །ཚད་ཇི་ཙམ་ཞེ་ན། ནམ་མཁའི་ཁམས་ཐམས་
[94a.6]ཅད་ཁྱབ་པར་བྱེད་པའི་ཞེས་བྱ་བ་སྨོས་ཏེ། ནམ་མཁའི་དབྱིངས་ཐམས་ཅད་དུ་སྤྲོས་པའོ། །རྡོ་རྗེ་མེ་ཏོག་གི་ལྷ་མོའི་སྐུར་གྱུར་ནས་ཞེས་བྱ་བ་ནི་རྡོ་རྗེ་མེ་ཏོག་གི་ཆར་འབེབས་པས་ཉེ་བར་མཚོན་པའི་ལྷ་མོའི་སྐུའོ། །ཐམས་ཅད་ཀྱི་ནི་རྒྱན་བྱེད་དེ། །ཞེས་བྱ་བ་ནི་བྱང་ཆུབ་
[94a.7]ཀྱི་ཡན་ལག་གི་མེ་ཏོག་གིས་བྱང་ཆུབ་ཀྱི་སེམས་ལ་སོགས་པ་བརྒྱན་ཅིང་སྤུད་པར་བྱེད་དེ། དེ་བས་ན་ཐམས་ཅད་མཛེས་པར་བྱེད་པ་སྟེ། ཐམས་ཅད་མཛེས་པར་བྱེད་དོ་ཞེས་བྱ་བའི་ཐ་ཚིག་གོ། །ཅི་ཞིག་ངོ་མཚར་ཆེ་ཞེ་ན། གང་ཕྱིར་མཆོད་ནས་དེ་བཞིན་གཤེགས། ། 
[94b]
[94b.1]རིན་ཆེན་ཉིད་དུ་མྱུར་དུ་འགྲུབ། །ཅེས་བྱ་བ་གསུངས་ཏེ། དེའི་དོན་ནི་འདི་ཡིན་ཏེ་ཐ་མི་དད་པར་གྱུར་པ་དག་གིས། དེ་བཞིན་གཤེགས་པ་རྣམས་མེ་ཏོག་གི་མཆོད་པའི་ཚུལ་གྱིས་མཆོད་པ་ནི་དེ་བཞིན་གཤེགས་པ་ཉིད་དུ་མྱུར་དུ་གྲུབ་པ་ཐོབ་པ་འདི་ངོ་མཚར་ཆེའོ། །བདག་བྱང་
[94b.2]ཆུབ་ཀྱི་ཡན་ལག་གི་ངོ་བོ་ཉིད་ཡིན་པས་ན། དེ་བཞིན་གཤེགས་པ་ཐམས་ཅད་ཀྱི་ངོ་བོ་དང་ཐ་མི་དད་ཀྱང་། གདུལ་བྱ་རྣམས་ནི་བདག་དང་ཐ་དད་པར་རྟོག་པར་བྱེད་དོ་ཞེས་པའོ། །ཆོས་ཀྱི་སྤྱན་གྱིས་ཆོས་རྣམས་མཐོང་བའི་ཆོས་ལ་དམིགས་པའི་བཟོད་པའི་མཚན་ཉིད་ལས་ལྷ་མོ་མར་
[94b.3]མེ་འབྱུང་བར་འགྱུར་རོ་ཞེས་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ཏེ། དེ་ནས་བཅོམ་ལྡན་འདས་ཀྱིས་ཕོ་ཉ་མོ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །མཆོད་པའི་ལན་དུ་མཆོད་པའི་ཕྱིར། །ཞེས་བྱ་བ་ནི་ཇི་སྐད་དུ་བཤད་པའི་བཟོད་པའི་ཕ་
[94b.4]རོལ་ཏུ་ཕྱིན་པ་ནི་མཆོད་པའོ། །དེའི་མཆོད་པ་གང་ཡིན་པ་དེའི་ལན་དུ་མཆོད་པ་སྟེ། ཇི་ལྟ་ཞེ་ན། དེས་དེ་ལ་སྒྲུབ་པའི་མཆོད་པའོ། །དེ་བསྐྱེད་པའི་རྒྱུ་ཉིད་ཀྱིས་ན་སྒྲུབ་པའི་མཆོད་པའི་རང་བཞིན་ཉིད་ཡིན་པའི་ཕྱིར་རོ། །དེ་བཞིན་གཤེགས་པ་ཐམས་ཅད་ཀྱི་སྣང་བའི་མཆོད་པའི་
[94b.5]ཞེས་བྱ་བ་ལ་དེ་བཞིན་གཤེགས་པ་ཐམས་ཅད་ནི་ཆོས་ཀྱི་སྤྱན་གྱི་སྣང་བའོ། །དེ་ཉིད་ནི་མཆོད་པ་ཡིན་པས་དེ་བཞིན་གཤེགས་པ་ཐམས་ཅད་ཀྱི་སྣང་བའི་མཆོད་པའོ། །དེ་ལ་བསྟན་པའི་ཆོས་ཀྱི་ཡུལ་ལ་ཐོགས་པ་མེད་པའི་ཡེ་ཤེས་ནི་ཆོས་ཀྱི་སྤྱན་ཏེ་དེའི་སྣང་བའི་མཆོད་པའོ། ། 
[94b.6]དེའི་དམ་ཚིག་ནི་སྣང་བའི་མཆོད་པ་ལ་སོགས་པ་ཐམས་ཅད་དོ། །དེ་ལས་བྱུང་བ་ནི་སེམས་དཔའི་རྡོ་རྗེ་གང་ལས་གྱུར་པ་དེ་ནི་དམ་ཚིག་ལས་བྱུང་བའི་རྡོ་རྗེ་སྟེ་དེ་ལ་དམིགས་པའི་ཏིང་ངེ་འཛིན་ནི་དམ་ཚིག་ལས་བྱུང་བའི་རྡོ་རྗེ་ཞེས་བྱ་བའི་ཏིང་ངེ་འཛིན་ཏེ། དེ་ལ་སྙོམས་པར་ཞུགས་པ་ནི་
[94b.7]སྣང་བའི་མཆོད་པ་ཐམས་ཅད་ལ་སོགས་པ་སྤྲུལ་ཅིང་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་ཕོ་ཉ་མོ་ཞེས་བྱ་བ་ནི་ཇི་སྐད་དུ་བཤད་པའི་ཆོས་ཀྱི་སྤྱན་རྡོ་རྗེ་སྣང་བ་མོ་ནི་དེ་བཞིན་གཤེགས་པ་ཐམས་ཅད་ཀྱི་ཕོ་ཉ་
[95a]
[95a.1]མོ་སྟེ། ཇི་ལྟར་རྒྱལ་པོ་ནི་ཤིན་ཏུ་ཡུན་རིང་དུ་གནས་པ་ལ་བརྟགས་པ་ཕོ་ཉའི་བྱ་བ་ཡིན་ལ། དེ་བཞིན་དུ་དེ་བཞིན་གཤེགས་པ་རྣམས་ཀྱང་ཆོས་ཀྱི་སྤྱན་གྱིས་ཡུལ་དང་དུས་ལ་སོགས་པའི་དབྱེ་བས་ཐག་རིང་དུ་གྱུར་པའི་ཆོས་དུ་མ་གཟིགས་པར་བྱེད་པའི་ཚུལ་དུ་གནས་
[95a.2]པས་ཕོ་ཉ་ཞེས་བརྗོད་དོ། །དེ་ནས་ཞེས་བྱ་བ་ལ་སོགས་པ་ལ། ལྷ་མོ་རྡོ་རྗེ་སྣང་བ་ཞེས་བྱ་བའི་སྐུར་གྱུར་ནས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །རྡོ་རྗེ་འཛིན་པ་དེ་ཉིད་དོ་ཞེས་བྱ་བ་ནི་སྔ་མ་བཞིན་དུ་ཤེས་པར་བྱའོ། །སྣང་བ་ཐམས་ཅད་ཅེས་བྱ་བ་ནི་སྣང་བ་ཡང་
[95a.3]ཡིན་ལ་ཐམས་ཅད་ཀྱང་ཡིན་པས་ན་སྣང་བ་ཐམས་ཅད་དེ། ལྷ་དང་མི་དང་ཡིད་ཀྱི་རང་བཞིན་ཅན་གྱི་རྡོ་རྗེ་ཉི་མ་ལ་སོགས་པའི་ཚུལ་ལོ། །ཚད་ཇི་ཙམ་ཞེ་ན། ཆོས་ཀྱི་དབྱིངས་ཐམས་ཅད་ཁྱབ་པར་བྱེད་པ་ཞེས་བྱ་བ་གསུངས་ཏེ། ཆོས་ཀྱི་དབྱིངས་རྣམས་ཁྱབ་པར་སྤྲོས་
[95a.4]པའོ། །ལྷ་མོ་རྡོ་རྗེ་སྣང་བ་ཞེས་བྱ་བའི་སྐུར་གྱུར་ནས་ཞེས་བྱ་བ་ནི་རྡོ་རྗེ་སྣང་བས་ཉེ་བར་མཚོན་པའི་ལྷ་མོའི་སྐུར་གྱུར་པའོ། །རྒྱ་ཆེན་ཞེས་བྱ་བ་ནི་ཆོས་ཀྱི་དབྱིངས་ཁྱབ་པའོ། །མར་མེའི་རང་བཞིན་ཞེས་བྱ་བ་ནི་ཆོས་ཀྱི་སྤྱན་ནི་མར་མེ་སྟེ་དེའི་རང་བཞིན་ནོ། །དེ་ཉིད་ཀྱིས་ན་
[95a.5]དགེ་བའོ། །ཅི་ཞིག་ངོ་མཚར་ཆེ་ཞེ་ན། གང་ཕྱིར་ཞེས་བྱ་བ་ལ་སོགས་པ་གསུངས་ཏེ། གང་གི་ཕྱིར་སྣང་བ་དང་བཅས་ཤིང་ཆོས་ཀྱི་སྤྱན་གྱི་རང་བཞིན་གྱི་རྒྱུ་ཉིད་ཡོད་པ་གང་ཡིན་པ་དེ་ལ་དེ་སྐད་ཅེས་བྱ་སྟེ། བཟོད་པའི་ཕ་རོལ་ཏུ་ཕྱིན་པ་དེ་མྱུར་ཞིང་རིངས་པར་
[95a.6]ཐོབ་པར་འགྱུར་བ་ནི། གང་གི་ཕྱིར་སངས་རྒྱས་ཐམས་ཅད་ཀྱི་སྤྱན་ཐོབ་པས་ན། ཆོས་ཀྱི་སྤྱན་གྱི་ངོ་བོ་ཉིད་དེ་ལས་ཐོབ་ཅིང་རྙེད་པར་འགྱུར་བའོ། །འདི་སྐད་སྟོན་པ་ཡིན་ཏེ། བདག་དང་ཐ་མི་དད་པའི་སྣང་བའི་ཚུལ་གྱིས་དེ་བཞིན་གཤེགས་པ་རྣམས་མཆོད་ན་བཟོད་པར་
[95a.7]འགྱུར་བ་འདི་ནི་ངོ་མཚར་ཆེའོ། །གང་གི་ཕྱིར་བདག་ཆོས་སོ་སོ་ཡང་དག་པར་རིག་པའི་རང་བཞིན་གྱིས་དེའི་ངོ་བོ་ཉིད་ཡིན་ན། གདུལ་བྱ་རྣམས་ཀྱིས་བདག་ལས་ཐ་དད་པར་མཐོང་གི། ཡང་དག་པར་ན་བདག་ནི་དེ་ལྟ་བུ་མ་ཡིན་ནོ། །དེ་ལྟར་སྨོན་ལམ་གྱི་ཕ་རོལ་ཏུ་ཕྱིན་པ་མར་མེ་
[95b]
[95b.1]བསྟན་ནས། བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཐོབ་པའི་རྡོ་རྗེ་དྲི་ནི། དེ་ནས་ཞེས་བྱ་བ་ལ་སོགས་པ་གསུངས་པས། དེ་ནས་བཅོམ་ལྡན་འདས་གདོན་མི་ཟ་བར་གྲུབ་པས་བྲན་མོ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །མཆོད་པའི་ལན་དུ་སླར་མཆོད་པའི་ཕྱིར་ཞེས་
[95b.2]བྱ་བ་ནི་ཇི་སྐད་དུ་བཤད་པའི་གར་གྱི་མཆོད་པའོ། །མཆོད་པ་དེ་ལ་ལན་དུ་མཆོད་པ་གང་ཡིན་པ་དེ་ནི་མཆོད་པའི་ལན་ཏེ། ཚུལ་ཁྲིམས་དང་། ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བས་བརྩོན་འགྲུས་བསྐྱེད་ལ། ཚུལ་
[95b.3]ཁྲིམས་འཆལ་བ་ལ་སོགས་པས་ཀྱང་ལེ་ལོ་ལ་སོགས་པ་བསྐྱེད་པས་དེའི་ཕྱིར་སྒྲུབ་པའི་མཆོད་པ་ནི་བརྩོན་འགྲུས་བསྐྱེད་པའི་རྒྱུ་དྲི་ནི་ཐབས་ཀྱི་ཕ་རོལ་ཏུ་ཕྱིན་པའོ། །དེ་བཞིན་གཤེགས་པ་ཐམས་ཅད་ཀྱི་དྲིའི་མཆོད་པ་ནི། ཇི་སྐད་བཤད་པའི་དྲིའི་སྒྲུབ་པའི་མཆོད་པའོ། །དེའི་
[95b.4]དམ་ཚིག་ནི་དེ་བཞིན་གཤེགས་པ་ཐམས་ཅད་ཀྱི་དྲིའི་བཀོད་པ་ལ་སོགས་པའོ། །དེ་འབྱུང་བ་ནི་སེམས་དཔའི་རྡོ་རྗེ་གང་ཡིན་པ་ལས་གྱུར་པ་སྟེ། དེ་ནི་དྲིའི་མཆོད་པའི་དམ་ཚིག་ལས་བྱུང་བའི་རྡོ་རྗེའོ། །དེ་ལ་དམིགས་པའི་ཏིང་ངེ་འཛིན་ཀྱང་དེ་བཞིན་གཤེགས་པ་ཐམས་ཅད་ཀྱི་
[95b.5]དྲིས་མཆོད་པའི་དམ་ཚིག་ལས་བྱུང་བ་རྡོ་རྗེ་ཞེས་བྱ་སྟེ། དེ་ལ་སྙོམས་པར་ཞུགས་པ་ནི་དྲིའི་བཀོད་པ་ལ་སོགས་པ་སྤྲུལ་ཞིང་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་པའོ། །དེ་བཞིན་གཤེགས་པ་ཐམས་ཅད་ཀྱི་བྲན་མོ་ཞེས་བྱ་བ་ནི། ཚུལ་ཁྲིམས་དང་། ཏིང་ངེ་འཛིན་དང་། 
[95b.6]ཤེས་རབ་དང་། རྣམ་པར་གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བའི་དྲིས། དེ་བཞིན་གཤེགས་པ་རྣམས་བདེ་བར་བྱེད་པ་ལས་བྱེད་པའི་རང་བཞིན་ཉིད་ཀྱིས་ན་བྲན་མོའོ། །དེ་ནས་ཞེས་བྱ་བ་ལ་སོགས་པ་ལ། ལྷ་མོ་རྡོ་རྗེ་དྲི་ཞེས་བྱ་བའི་སྐུར་གྱུར་ནས་ཆེད་དུ་བརྗོད་
[95b.7]པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་དོ་ཞེས་བྱ་བ་ནི་སེམས་དཔའི་རྡོ་རྗེའི་རང་བཞིན་ནོ། །དྲི་ཐམས་ཅད་ཀྱི་མཆོད་པའི་བཀོད་པ་ཞེས་བྱ་བ་ནི། ལྷ་དང་། མིའི་དང་། ལྷན་ཅིག་སྐྱེས་པ་དང་། སྦྱར་བ་དང་། ཡིད་ཀྱི་རང་བཞིན་ཅན་དྲི་
[96a]
[96a.1]ཐམས་ཅད་ཀྱི་མཆོད་པ་ནི་དྲི་ཐམས་ཅད་ཀྱི་མཆོད་པའོ། །ཚད་ཇི་ཙམ་ཞེ་ན། འཇིག་རྟེན་གྱི་ཁམས་ཐམས་ཅད་ཁྱབ་ཅེས་བྱ་བ་གསུངས་ཏེ། འཇིག་རྟེན་གྱི་ཁམས་ཐམས་ཅད་དུ་སྤྲོས་ཤིང་ཁྱབ་པ་སྟེ། དེ་གང་ལ་ཡོད་པ་དེ་ནི་འཇིག་རྟེན་གྱི་ཁམས་ཐམས་ཅད་
[96a.2]ཁྱབ་པའོ། །ལྷ་མོ་རྡོ་རྗེ་དྲི་ཞིམ་ཞེས་བྱ་བའི་སྐུར་གྱུར་ནས་ཞེས་བྱ་བ་ནི་དྲིས་ཉེ་བར་མཚོན་པའོ། །དྲིའི་རང་བཞིན་ཞེས་བྱ་བ་ནི་ཇི་སྐད་དུ་བཤད་པའི་དྲིའི་ངོ་བོ་ཉིད་དོ། །ཇི་སྐད་དུ་བཤད་པའི་དྲིའི་ཚུལ་ཡིན་པ་ཉིད་ཀྱིས་ན་ལྷ་རྫས་ཡིན་ནོ། །ལྷ་རྫས་ཡིན་པ་ཉིད་ཀྱིས་ན་ཡིད་དུ་
[96a.3]འོང་བ་སྟེ། ཡིད་དང་རྗེས་སུ་མཐུན་པའོ། །ཅི་ཞིག་ངོ་མཚར་ཆེ་ཞེ་ན། གང་ཕྱིར་ཞེས་བྱ་བ་ལ་སོགས་པ་གསུངས་ཏེ། གང་གི་ཕྱིར་དེ་བཞིན་གཤེགས་པ་རྣམས་ཀྱི་དྲི་ནི་ཇི་སྐད་བཤད་པའི་ཚུལ་ཁྲིམས་ལ་སོགས་པའོ། །ལུས་རྣམས་ཀུན་ལ་ཞེས་བྱ་བ་ནི་ཕུང་པོ་ལྔའི་
[96a.4]མཚན་ཉིད་ཅན་ལའོ། །འབྱིན་པར་འགྱུར་ཞེས་བྱ་བ་ནི་སྡོམ་པའི་ཚུལ་ཁྲིམས་ཀྱི་དྲི་འདི་ནི་ངོ་མཚར་ཆེའོ། །འདི་སྐད་སྟོན་པ་ཡིན་ཏེ། བདག་ནི་ཚུལ་ཁྲིམས་དང་། ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བ་སྟེ། ། 
[96a.5]ཟག་པ་མེད་པའི་ཕུང་པོའི་རང་བཞིན་ཡིན་པས། དེ་བཞིན་གཤེགས་པའི་ངོ་བོ་ཉིད་ཡིན་ན། གདུལ་བྱ་རྣམས་ཀྱིས་བདག་ཐ་དད་པར་གྱུར་པའི་དྲིས་དེ་བཞིན་གཤེགས་པ་ལ་མཆོད་པར་མཐོང་གི །ཁོ་མོ་ནི་འདི་ལྟ་བུ་མ་ཡིན་ནོ། །དེ་བཞིན་གཤེགས་པ་ཐམས་ཅད་
[96a.6]ཀྱི་ཡེ་ཤེས་དབབ་པ་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་དབབ་པ་ནི་བདུག་པ་མའོ། །བྱང་ཆུབ་ཆེན་པོའི་ཡན་ལག་ནི་བྱང་ཆུབ་ཀྱི་ཡན་ལག་བདུན་ནོ། །དེ་རྣམས་ཀྱི་བསགས་པ་ནི་མེ་ཏོག་མའོ། །དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་སྤྱན་ནི་
[96a.7]ཀུན་དུ་སྣང་བ་སྟེ། དེའི་རང་བཞིན་ནི་མར་མེའོ། །ཚུལ་ཁྲིམས་ལ་སོགས་པ་དྲིའི་རང་བཞིན་ནི་རྡོ་རྗེ་བྱུག་པ་མའོ། །འདི་དག་ནི་ཇི་སྐད་དུ་གསུངས་པའི་གཡོག་མོ་ལ་སོགས་པའི་ཚུལ་དུ་གྱུར་པས། དེ་བཞིན་གཤེགས་པ་ཐམས་ཅད་ཀྱི་བཀའ་བཞིན་བྱེད་པའོ། །བྱང་ཆུབ་ཀྱི་
[96b]
[96b.1]སེམས་ཀྱི་ལྕགས་ཀྱུས་ཐར་པའི་གྲོང་ཁྱེར་འདིར་དེ་བཞིན་གཤེགས་པ་ལ་སོགས་པ་འགུགས་པར་བྱེད་པ་ནི། དེ་ནས་ཞེས་བྱ་བ་ལ་སོགས་པས་སྟོན་ཏེ། བཅོམ་ལྡན་འདས་ཀྱིས་ཕྱག་རྒྱའི་ཚོགས་ཐམས་ཅད་ཀྱི་བདག་པོ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། ། 
[96b.2]དེ་བཞིན་གཤེགས་པ་ཐམས་ཅད་དམ་ཚིག་གི་ལྕགས་ཀྱུ་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱང་ཡིན་ལ་དམ་ཚིག་གི་ལྕགས་ཀྱུ་ཡང་ཡིན་པས་དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་ལྕགས་ཀྱུ་སྟེ། སེམས་དཔའི་རྡོ་རྗེ་ལྟ་བུའི་རྡོ་རྗེ་འཛིན་པ་ཆེན་པོའོ། ། 
[96b.3]དེའི་དམ་ཚིག་ནི་དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱའི་ཚུལ་ལོ། །དེའི་འབྱུང་བ་ནི་སེམས་དཔའི་རྡོ་རྗེའི་ཚུལ་གང་ལས་འདི་བྱུང་བའོ། །དམ་ཚིག་ལས་བྱུང་བ་ཡང་ཡིན་ལ་སེམས་དཔའི་རྡོ་རྗེ་ཡང་ཡིན་པས་ཞེས་བྱ་བར་སྦྱར་རོ། །དེ་ལ་དམིགས་པའི་ཏིང་ངེ་འཛིན་
[96b.4]ཀྱང་དམ་ཚིག་ལས་བྱུང་བ་སེམས་དཔའི་རྡོ་རྗེ་ཞེས་བྱ་བ་སྟེ་ཏིང་ངེ་འཛིན་གང་ལ་མིང་དེ་ཉིད་ཅེས་བྱ་བ་དེ་ལ་སྙོམས་པར་ཞུགས་པ་ནི་རྡོ་རྗེ་ལྕགས་ཀྱུ་ལ་སོགས་པ་སྦྲུལ་ཅིང་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་པའོ། །དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་ཐམས་ཅད་ནི་ཕྱག་རྒྱ་
[96b.5]ཆེན་པོ་ལ་སོགས་པའོ། །དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱའི་ཚོགས་ནི་མངའ་བ་སྟེ། དེ་བཞིན་གཤེགས་པའི་རིགས་རྒྱས་བཏབ་པར་གྱུར་ཏོ་ཞེས་བྱ་བའི་དོན་ཏོ། །དེའི་བདག་པོ་ནི་དེའི་དབང་གིས་དེ་བཞིན་གཤེགས་པ་ཐམས་ཅད་ལ་སོགས་པའི་ཕྱག་རྒྱ་རྣམས་བྱིན་པས་དེ་
[96b.6]བས་ན་དེ་རྣམས་ཀྱི་བདག་པོ་སྟེ་བདག་པོ་དེ་ཕྱུང་བར་གྱུར་ཏོ། །དེ་ནས་ཞེས་བྱ་བ་ལ་སོགས་པ་ལ། བྱང་ཆུབ་སེམས་དཔའ་ཆེན་པོ་རྡོ་རྗེ་ལྕགས་ཀྱུ་ཞེས་བྱ་བའི་སྐུར་གྱུར་ནས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱའི་
[96b.7]ཚོགས་ཐམས་ཅད་དུ་གྱུར་ནས་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་ཐམས་ཅད་ནི་ཕྱག་རྒྱ་ཆེན་པོ་ལ་སོགས་པའོ། །དེ་རྣམས་ཀྱི་ཚོགས་ནི་འགུགས་པའི་ཚོགས་ཏེ། དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་ཐམས་ཅད་སྤྱན་འདྲེན་པའི་ཕྱིར་ཚད་མེད་པའི་
[97a]
[97a.1]རྡོ་རྗེ་ལྕགས་ཀྱུའི་ཚོགས་སུ་གྱུར་ནས་སོ། །བཅོམ་ལྡན་འདས་རྡོ་རྗེ་སེམས་དཔའ་དེ་ཉིད་དེ་ཞེས་བྱ་བ་ནི་ཇི་སྐད་དུ་བཤད་པའི་སེམས་དཔའི་རྡོ་རྗེའོ། །དེ་བཞིན་གཤེགས་པ་ཐམས་ཅད་དམ་ཚིག་གིས་སྤྱན་འདྲེན་ཅིང་ཞེས་བྱ་བ་ནི་རྣམ་པར་སྣང་མཛད་ལ་སོགས་པ་
[97a.2]ནི་ཤར་ལ་སོགས་པ་སྒོར་ཉེ་བར་མཛད་ཅིང་། ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བ་ནི་བློ་ལ་གནས་པ་གསུངས་པའོ། །ཡང་དག་སྤྱན་འདྲེན་བརྟན་བྱེད་བདག །ཅེས་བྱ་བ་ནི་ཕྱོགས་བཅུ་ཀུན་ནས་སྤྱན་འདྲེན་པས་ན་ཡང་དག་སྤྱན་འདྲེན་པའོ། །བརྟན་པ་ནི་མི་ཕྱེད་པ་སྟེ་
[97a.3]དེ་ནི་བདག་ཡིན་ནོ། །ཅི་ཞིག་ངོ་མཚར་ཆེ་ཞེ་ན། གང་ཕྱིར་ཞེས་བྱ་བ་ལ་སོགས་པ་གསུངས་ཏེ། གང་གི་ཕྱིར་བདག་གིས་སྤྱན་དྲངས་ཤིང་བཀུག་པ་ནི་སངས་རྒྱས་བཅོམ་ལྡན་འདས་རྣམས་ཀྱང་བྱོན་ཏེ། དཀྱིལ་འཁོར་ཀུན་ལ་སྟོན་པར་གྱུར་པ་ཡིན་ནོ། འདི་སྐད་སྟོན་ཏེ། དེ་
[97a.4]བཞིན་གཤེགས་པ་ཐམས་ཅད་དང་བདག་ནི་ཚུལ་གཅིག་ཅིང་ཐམས་ཅད་དུ་ཁྱབ་པ་ལྟ་བུ་ཡིན་ན། གང་གིས་དེ་རྣམས་དང་ཐ་དད་པའི་ཚུལ་དུ་སྤྱན་དྲངས་པ་འདི་ནི་ངོ་མཚར་ཆེའོ། །དེ་ལྟར་བྱང་ཆུབ་ཀྱི་སེམས་ཀྱི་ལྕགས་ཀྱུས་དེ་བཞིན་གཤེགས་པ་ཐམས་ཅད་སྤྱན་དྲངས་ནས། 
[97a.5]བྱང་ཆུབ་ཀྱི་སྤྱོད་པའི་ཞགས་པས་དཀྱིལ་འཁོར་དུ་ཞུགས་པར་མཛད་དོ་ཞེས་བྱ་བ་ནི། དེ་ནས་ཞེས་བྱ་བ་ལ་སོགས་པས་སྟོན་ཏོ། །བཅོམ་ལྡན་འདས་ཀྱིས་གསོལ་ཀ་བ་འདི་རང་གི་ཐུགས་ཀ་ནས་ཕྱུང་ངོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་དམ་ཚིག་ནི་ཕ་རོལ་ཏུ་
[97a.6]ཕྱིན་པ་བཅུའི་སྤྱོད་པའི་ཚུལ་ལོ། །དེ་ཉིད་ནི་འཇུག་པ་ཡིན་པས་ན་འཇུག་པ་ཞེས་བྱའོ། །དེ་བཞིན་གཤེགས་པ་ཐམས་ཅད་ཀྱི་དམ་ཚིག་ལ་འཇུག་པ་ཡང་ཡིན་ལ། སེམས་དཔའ་ཆེན་པོ་ཡང་ཡིན་པས་ན། དེ་བཞིན་གཤེགས་པ་ཐམས་ཅད་ཀྱི་དམ་ཚིག་ལ་འཇུག་པའི་སེམས་དཔའ་ཆེན་
[97a.7]པོ་སྟེ། ཇི་སྐད་དུ་གསུངས་པའི་སེམས་དཔའ་རྡོ་རྗེའོ། །དེའི་དམ་ཚིག་ནི་དམ་ཚིག་ལ་འཇུག་པའི་ཕྱག་རྒྱའི་ཚོགས་ཀྱི་ཚུལ་ལོ། །དེ་འབྱུང་བ་ནི་སེམས་དཔའི་རྡོ་རྗེ་གང་ལས་གྱུར་པ་དེ་ནི་དམ་ཚིག་ལས་བྱུང་བའི་རྡོ་རྗེའོ། །དེ་ལ་དམིགས་པའི་ཏིང་ངེ་འཛིན་ལ་ཡང་མིང་དེ་སྐད་ཅེས་
[97b]
[97b.1]བྱའོ། །དེ་ལ་སྙོམས་པར་ཞུགས་པ་ནི་དམ་ཚིག་ལ་འཇུག་པའི་ཕྱག་རྒྱའི་ཚོགས་ལ་སོགས་པ་སྤྲུལ་ཅིང་བསྐྱེད་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་དོན་ཏོ། །དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་ལ་འཇུག་པའི་གསོལ་ཀ་བ་ཞེས་བྱ་བ་ལ། དེ་བཞིན་
[97b.2]གཤེགས་པ་ཐམས་ཅད་ཀྱི་ཕྱག་རྒྱ་ནི་དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་ཆེན་པོ་ལ་སོགས་པའོ། །དེ་ལ་འཇུག་པའི་གསོལ་ཀ་བ་ཡིན་པས་དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱར་འཇུག་པའི་གསོལ་ཀ་བ་སྟེ། དེ་ཕྱུང་བར་གྱུར་པའོ། །དེ་ནས་ཞེས་བྱ་བ་ལ་སོགས་པ་
[97b.3]ལ། བྱང་ཆུབ་སེམས་དཔའི་རྡོ་རྗེ་ཞགས་པ་ཞེས་བྱ་བའི་སྐུར་གྱུར་ནས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་དམ་ཚིག་ལ་འཇུག་པའི་ཕྱག་རྒྱའི་ཚོགས་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་དམ་ཚིག་ལ་འཇུག་པའི་
[97b.4]དོན་གྱི་ཕྱག་རྒྱ་སྟེ། ཞགས་པའི་ཕྱག་རྒྱའོ། །དེའི་ཚོགས་ནི་མང་པོ་སྟེ་དེར་གྱུར་ནས་བྱུང་བའོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་དེ་ཞེས་བྱ་བ་ནི་སེམས་དཔའི་རྡོ་རྗེའི་ཚུལ་ལོ། །དེ་བཞིན་གཤེགས་པ་ཐམས་ཅད་འཇུག །ཅེས་བྱ་བ་ནི་རྣམ་པར་སྣང་མཛད་ལ་སོགས་པ་རང་གི་
[97b.5]སྒོ་ནས་འཇུག་པར་མཛད་ཅིང་ཆེད་དུ་བརྗོད་པ་འདི་ཆེད་དུ་བརྗོད་པར་འགྱུར་རོ། །རྡོ་རྗེ་ཞགས་པ་དམ་པོ་བདག །ཅེས་བྱ་བ་ནི་རྡོ་རྗེ་ཞགས་པའི་ཕྱག་རྒྱས་ཉེ་བར་མཚོན་པ་ཉིད་ཀྱིས་ན་རྡོ་རྗེ་ཞགས་པའོ། །དམ་པོ་ནི་བརྟན་པ་སྟེ། སྟོང་པ་ཉིད་ཀྱི་ཏིང་ངེ་འཛིན་གྱི་ངོ་བོ་ཉིད་ཡིན་པའི་ཕྱིར་མི་ཕྱེད་
[97b.6]པའོ། །ཅི་ཞིག་ངོ་མཚར་ཆེ་ཞེ་ན། རྡུལ་ཕྲན་བཞུགས་པ་ཐམས་ཅད་ཀྱང་། །བདག་གིས་སླར་ཡང་དྲང་བར་བྱ། །ཞེས་བྱ་བ་གསུངས་ཏེ། འདི་སྐད་སྟོན་པ་ཡིན་ཏེ། ནམ་མཁའ་དང་མཉམ་པའི་ཡེ་ཤེས་ཀྱི་ཚུལ་གྱིས་དེ་བཞིན་གཤེགས་པ་རྣམས་ནི་ཐམས་ཅད་དུ་ཁྱབ་པ་ཡིན་
[97b.7]ལ། དེ་ལས་བྱུང་བ་རྣམས་ཀྱང་དེའི་ངོ་བོ་ཡིན་པས་ཐམས་ཅད་དུ་ཁྱབ་པའོ། །དེ་བས་ན་དེ་དག་ཐམས་ཅད་ཀྱང་རྡུལ་ཕྲན་དུ་ཞུགས་པ་ཡིན་ལ། དེ་རྣམས་དང་བདག་ཐ་མི་དད་ན། གདུལ་བྱ་རྣམས་ཀྱིས་དེ་དང་བདག་ཐ་དད་པར་གྱུར་ནས། ཐམས་ཅད་ལ་ཁྱབ་པ་ལྟ་བུར་འཇུག་པར་
[98a]
[98a.1]བྱེད་པ་དེ་ལྟར་མཐོང་བ་འདི་ནི་ངོ་མཚར་ཆེའོ། །དེ་ལྟར་རྡོ་རྗེ་ཞགས་པས་དེ་བཞིན་གཤེགས་པ་ཐམས་ཅད་བཅུག་ནས་རྡོ་རྗེ་ལྕགས་སྒོག་གིས་ཐེག་པ་གཞན་ལ་འདོད་པའི་སེམས་དྲལ་བར་བྱེད་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་བསམ་གཏན་གྱིས་འཆིང་
[98a.2]བར་བྱེད་དོ་ཞེས་བྱ་བ་ནི། དེ་ནས་ཞེས་བྱ་བ་ལ་སོགས་པས་སྟོན་ཏོ། །བཅོམ་ལྡན་འདས་ཀྱིས་དེ་བཞིན་གཤེགས་པ་ཐམས་ཅད་ཀྱི་ཕོ་ཉ་འདི་ཕྱུང་ངོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་ལྕགས་སྒྲོག་ཅེས་བྱ་བ་ལ་དེ་བཞིན་གཤེགས་པ་ཐམས་ཅད་
[98a.3]ཀྱི་དམ་ཚིག་ནི་འདའ་བར་མི་བྱའོ། །དེ་ཉིད་ནི་ཐེག་པ་གཞན་འདོད་པའི་སེམས་དྲལ་བས་ལྕགས་སྒྲོག་གོ། །སེམས་དཔའ་ཆེན་པོ་ཞེས་བྱ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་བསམ་གཏན་གྱིས་ཐམས་ཅད་དུ་ཁྱབ་པས་ན་སེམས་དཔའ་ཆེན་པོ་སྟེ། སེམས་དཔའི་རྡོ་རྗེའི་རང་
[98a.4]བཞིན་ཅན་གྱི་རྡོ་རྗེ་འཛིན་པའོ། །དེའི་དམ་ཚིག་ནི་དེ་བཞིན་གཤེགས་པ་ཐམས་ཅད་ཀྱི་དམ་ཚིག་བསྡམས་པའི་ཕྱག་རྒྱ་ལ་སོགས་པའོ། །དེའི་དམ་ཚིག་ནི་སེམས་དཔའི་རྡོ་རྗེ་གང་ལས་གྱུར་པ་སྟེ། དེ་ནི་དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་ལྕགས་སྒྲོག་སེམས་
[98a.5]དཔའ་ཆེན་པོའི་དམ་ཚིག་ལས་བྱུང་པ་རྡོ་རྗེ་སྟེ། མིང་འདི་ཉིད་ཅེས་བྱ་བའི་ཏིང་ངེ་འཛིན་གང་ཡིན་པ་དེ་ལ་སྙོམས་པར་ཞུགས་ཤིང་མངོན་སུམ་དུ་མཛད་ནས། དེ་བཞིན་གཤེགས་པ་ཐམས་ཅད་ཀྱི་ཕོ་ཉ་ཕྱུང་ངོ་། །དེ་བཞིན་གཤེགས་པ་ཐམས་ཅད་ཀྱི་དམ་ཚིག་བསྡམས་པ་ཞེས་བྱ་བ་
[98a.6]ལ། དེ་བཞིན་གཤེགས་པ་ཐམས་ཅད་ཀྱི་དམ་ཚིག་བསྡམས་པ་ནི། ཇི་སྐད་དུ་བཤད་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་བསམ་གཏན་གྱིས་ཐེག་པ་ཆེན་པོར་བཅིངས་པའོ། །དེ་བཞིན་གཤེགས་པ་ཐམས་ཅད་ཀྱི་ཕོ་ཉ་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ཀྱི་རང་གི་
[98a.7]རྣལ་འབྱོར་གྱི་གནས་ན་བཞུགས་པ་རྣམས་ཏེ། ཤེས་རབ་ཀྱི་ཕ་རོལ་ཏུ་ཕྱིན་པའི་བསམ་གཏན་གྱི་ཕོ་ཉ་འདིས་ཐག་རིང་ན་གནས་པའི་དངོས་པོ་ཐམས་ཅད་གཟིགས་པས། ཕོ་ཉ་དང་ཆོས་མཐུན་པའི་ཕྱིར་ཕོ་ཉའོ། །དེ་ནས་ཞེས་བྱ་བ་ལ་སོགས་པ་ལ། བྱང་ཆུབ་སེམས་དཔའ་ཆེན་
[98b]
[98b.1]པོ་རྡོ་རྗེ་ལྕགས་སྒྲོག་གི་སྐུར་གྱུར་ཏེ་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་དམ་ཚིག་བསྡམས་པའི་ཕྱག་རྒྱའི་ཚོགས་མང་པོར་གྱུར་ནས་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ཀྱི་དམ་ཚིག་ནི་འདའ་བར་མི་བྱ་བའི་བསྡམས་པའི་
[98b.2]ཕྱག་རྒྱ་ནི་ལྕགས་སྒྲོག་གི་ཕྱག་རྒྱའོ། །དེའི་ཚོགས་ནི་མང་པོར་གྱུར་པའོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་དེ་ཞེས་བྱ་བ་ནི་སྔ་མ་དང་འདྲའོ། །རྡོ་རྗེ་ལྕགས་སྒྲོག་དམ་པོ་བདག །ཅེས་བྱ་བ་ནི་རྡོ་རྗེ་ལྕགས་སྒྲོག་གི་ཕྱག་རྒྱས་ཉེ་བར་མཚོན་པའི་ཕྱིར། བྱང་ཆུབ་སེམས་དཔའ་ཆེན་
[98b.3]པོ་རྡོ་རྗེ་ལྕགས་སྒྲོག་གི་སྐུ་ནི་བདག་གོ། །དམ་པོ་ནི་མི་ཕྱེད་པའོ། །གལ་ཏེ་ཁྱེད་དེ་ལྟར་གྱུར་པ་ལ་ངོ་མཚར་ཅི་ཞིག་ཡོད་ཅེ་ན། འཆིང་བ་ཀུན་ལས་གྲོལ་བས་ན། །སེམས་ཅན་དོན་དུ་འཆིང་བར་འདོད། །ཅེས་བྱ་བ་གསུངས་སོ། །དེའི་དོན་ནི་འདི་ཡིན་ཏེ། ཉོན་མོངས་པ་བག་ཆགས་
[98b.4]དང་བཅས་པ་སྤངས་པས་འཆིང་བ་ལས་གྲོལ་བ་ནི་དེ་བཞིན་གཤེགས་པ་རྣམས་དང་། བདག་ཐ་མི་དད་པ་ཡིན་ཡང་། དེ་རྣམས་དང་ཐ་དད་པ་ལྟ་བུ་དེ་རྣམས་བདག་གིས་བཅིངས་པར་ཤེས་པ་འདི་ནི་ངོ་མཚར་ཆེའོ། །འདི་སྐད་སྟོན་ཏེ། གདུལ་བྱས་དེ་ལྟར་མཐོང་གི་བདག་ནི་དེ་ལྟ་
[98b.5]མ་ཡིན་ནོ་ཞེས་པའོ། །འཆིང་བ་འདིས་བཅིངས་པའི་དེ་བཞིན་གཤེགས་པ་རྣམས་རང་བཞིན་གྱིས་འོད་གསལ་བའི་ཡེ་ཤེས་དབབ་པས་རྡོ་རྗེ་འབེབས་པས་དབང་དུ་བྱས་པ་ཡིན་ནོ་ཞེས་བྱ་བ་ནི། དེ་ནས་ཞེས་བྱ་བ་ལ་སོགས་པས་སྟོན་ཏོ། །བཅོམ་ལྡན་འདས་ཀྱིས་ཕྱག་རྒྱ་ཐམས་
[98b.6]ཅད་ཀྱི་བྲན་འདི་ཕྱུང་ངོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་དབབ་པ་ཞེས་བྱ་བའི་སེམས་དཔའ་ཆེན་པོ་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ཀྱི་ཆོས་རྣམས་རང་བཞིན་གྱིས་འོད་གསལ་བའོ་ཞེས་བྱ་བའི་ངེས་པ་ནི་དེ་བཞིན་གཤེགས་པ་ཐམས་ཅད་
[98b.7]དབབ་པའོ། །དེ་བཞིན་གཤེགས་པ་ཐམས་ཅད་དབབ་པ་ཡང་ཡིན་ལ། སེམས་དཔའ་ཆེན་པོ་ཡང་ཡིན་པས་ན། དེ་བཞིན་གཤེགས་པ་ཐམས་ཅད་དབབ་པ་ཞེས་བྱ་བའི་སེམས་དཔའ་ཆེན་པོ་སྟེ། ཐམས་ཅད་དུ་ཁྱབ་པས་དེ་བཞིན་གཤེགས་པ་ཐམས་ཅད་ཀྱི་ཐུགས་ལ་
[99a]
[99a.1]ཞུགས་པའི་སེམས་དཔའ་ཆེན་པོ་རྡོ་རྗེའི་རང་བཞིན་རྡོ་རྗེ་འཛིན་པ་ཆེན་པོའོ། །དེའི་དམ་ཚིག་ནི་དེ་བཞིན་གཤེགས་པ་ཐམས་ཅད་ཀྱི་དམ་ཚིག་འབེབས་པའི་ཕྱག་རྒྱའི་ཚོགས་ལ་སོགས་པའོ། །དེའི་འབྱུང་བ་ནི་སེམས་དཔའི་རྡོ་རྗེ་གང་ལས་གྱུར་པ་སྟེ། དེ་ལ་
[99a.2]དམིགས་པའི་ཏིང་ངེ་འཛིན་ལ་ཡང་མིང་འདི་ཉིད་ཅེས་བྱ་སྟེ། དེ་ལ་སྙོམས་པར་ཞུགས་པའོ། །དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་ཐམས་ཅད་ཀྱི་བྲན་ཞེས་བྱ་བ་ནི་ཕྱག་རྒྱ་ཆེན་པོ་ལ་སོགས་པའི་ངོ་བོའོ། །དེ་རྣམས་མཉེས་པར་བྱེད་པའི་ལས་བྱེད་པས་བྲན་དང་ཆོས་མཐུན་
[99a.3]པའི་ཕྱིར་བྲན་ཞེས་བྱའོ། །དེ་ནས་ཞེས་བྱ་བ་ལ་སོགས་པ་ལ་རྡོ་རྗེ་དབབ་པའི་སྐུར་གྱུར་ཏེ་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་ཕྱག་རྒྱའི་ཚོགས་སུ་གྱུར་ནས་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ཀྱི་དམ་
[99a.4]ཚིག་དབབ་ཅིང་དབང་དུ་བྱ་བའི་དོན་གྱིས་ཕྱིར་ཕྱག་རྒྱ་ནི་དྲིལ་བུའི་ཕྱག་རྒྱ་སྟེ། དེ་རྣམས་ཀྱིས་ཕྱག་རྒྱའི་ཚོགས་དེར་གྱུར་པའོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་དོ་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་ཐུགས་ལ་གནས་པའི་སེམས་དཔའི་རྡོ་རྗེའི་ངོ་བོར་སྔར་བསྟན་པ་
[99a.5]གང་ཡིན་པའོ། །དེ་བཞིན་གཤེགས་པ་ཐམས་ཅད་འབེབས་ཤིང་ཞེས་བྱ་བ་ནི། རང་བཞིན་གྱིས་འོད་གསལ་བའི་ཡེ་ཤེས་བསྐྱེད་པས་དབང་དུ་བྱེད་ཅིང་ཆེད་དུ་བརྗོད་པ་འདི་ཆེད་དུ་བརྗོད་པར་གྱུར་བའོ། །རྡོ་རྗེ་དབབ་པ་བརྟན་པའི་བདག །ཅེས་བྱ་བ་ལ། རྡོ་རྗེ་འབེབས་པ་ནི་རྡོ་རྗེ་དྲིལ་
[99a.6]བུ་ལ་བྱ་ལ། དེས་ཉེ་བར་མཚོན་པའི་བྱང་ཆུབ་སེམས་དཔའ་ནི་རྡོ་རྗེ་འབེབས་པའོ། །བརྟན་པ་ནི་མི་ཕྱེད་པའོ། །གལ་ཏེ་ཁྱེད་དེ་ལྟ་བུ་ཡིན་པ་ལ་འདིར་ངོ་མཚར་ཅི་ཞིག་ཡོད་ཅེ་ན། གང་ཕྱིར་ཀུན་གྱི་བདག་གྱུར་ནས། །བྲན་དུ་ཡང་ནི་གྱུར་པ་ཡིན། །ཞེས་བྱ་བ་གསུངས་སོ། ། 
[99a.7]འདིས་ནི་འདི་སྐད་སྟོན་ཏེ། རང་བཞིན་གྱིས་འོད་གསལ་བའི་ཡེ་ཤེས་ཐོབ་ཅིང་སྤྲུལ་པས་འགྲོ་བའི་དོན་བྱ་བ་ལ་དབང་བ་ཉིད་ཐོབ་པས། དེ་བཞིན་གཤེགས་པ་ཐམས་ཅད་ཀྱི་བདག་པོ་ཡིན་ཞིང་དེ་རྣམས་བདག་དང་ཐ་མི་དད་པའི་རང་བཞིན་ཡིན་པ་ལས་གདུལ་བྱ་རྣམས་ཀྱིས་བདག་དེ་
[99b]
[99b.1]རྣམས་ཀྱི་ལས་བྱེད་པར་མཐོང་བ་འདི་ནི་ངོ་མཚར་ཆེའོ། །དེ་བཞིན་གཤེགས་པ་ཞེས་བྱ་བ་ལ་སོགས་པས་ནི་སྡོམ་གསུངས་པ་ཡིན་ཏེ། དེ་བཞིན་གཤེགས་པ་ཐམས་ཅད་སྤྱན་དྲངས་ན་སྤྱན་འདྲེན་པ་སྟེ། རྡོ་རྗེ་ལྕགས་ཀྱུའོ། །དེ་རྣམས་ཉིད་བཞུགས་པ་ནི་རྡོ་རྗེ་ཞགས་པའོ། ། 
[99b.2]ཞུགས་པ་རྣམས་འཆིང་བ་ནི་རྡོ་རྗེ་ལྕགས་སྒྲོག་གོ། །བཅིངས་པ་རྣམས་དབང་དུ་བྱ་བ་ནི་རྡོ་རྗེ་འབེབས་པའོ། །དེ་བཞིན་གཤེགས་པ་ཐམས་ཅད་ཀྱི་བཀའ་བཞིན་བྱེད་པ་ཞེས་བྱ་བ་ནི་འདི་དག་ཐམས་ཅད་ནི། ཇི་སྐད་དུ་བཤད་པའི་སྤྱན་འདྲེན་པ་ལ་སོགས་པའི་ཚུལ་གྱིས་བཀའ་བཞིན་
[99b.3]བྱེད་པའོ། །དེ་ལྟར་དཀྱིལ་འཁོར་དུ་དེ་བཞིན་གཤེགས་པ་རྣམས་རྡོ་རྗེ་སེམས་དཔས་བྱང་ཆུབ་ཀྱི་སེམས་ལ་རབ་ཏུ་གཞག །རྒྱལ་པོས་སྤྱན་དྲངས། ཆགས་པས་རྗེས་སུ་མཉེས། ལེགས་པས་ལེགས་སོ་ཞེས་བྱ་བས་དགྱེས་པར་བྱས། རྡོ་རྗེ་རིན་ཆེན་གྱིས་དབང་བསྐུར། གཟི་
[99b.4]བརྗིད་ཀྱིས་འོད་ཀྱིས་སྣང་བར་བྱས། དཔལ་གྱིས་སྦྱིན་པའི་ཕ་རོལ་ཏུ་ཕྱིན་པ་ལ་སྦྱར། བཞད་པས་འཛུམ་པ་རྨད་དུ་བྱུང་བ་ལ་རབ་ཏུ་གཞག །ཆོས་ཀྱིས་ཏིང་ངེ་འཛིན་ལ་སྦྱོར། རྣོན་པོས་དེ་རྣམས་ཀྱི་ཉོན་མོངས་པ་དང་ཉེ་བའི་ཉོན་མོངས་པ་བཅད། རྡོ་རྗེ་རྒྱུས་དཀྱིལ་འཁོར་དུ་
[99b.5]བཅུག །སྨྲ་བས་སྤྲོས་པ་མེད་པའི་ཆོས་ཉིད་ལ་ངེས་པར་སྦྱར། རྡོ་རྗེ་ལས་ཀྱིས་མ་ལུས་ཤིང་ལུས་པ་མེད་པའི་མཆོད་པས་མཆོད། རྡོ་རྗེ་བསྲུང་བས་བསྲུངས། རྡོ་རྗེ་གནོད་སྦྱིན་གྱིས་བསྲུང་བ་ཡོངས་སུ་བསྐྱབ་པས་བསྲུངས། རྡོ་རྗེ་ཁུ་ཚུར་གྱིས་གྲུབ་བོ། །དེ་ནས་མི་བསྐྱོད་པ་དང་། རིན་
[99b.6]ཆེན་འབྱུང་ལྡན་དང་འོད་དཔག་ཏུ་མེད་པ་དང་། དོན་ཡོད་གྲུབ་པ་དང་། རྣམ་པར་སྣང་མཛད་ཀྱི་རང་བཞིན་དུ་གྱུར་ཏེ། རྡོ་རྗེ་སེམས་མ་ནི་བྱང་ཆུབ་ཀྱི་སེམས་ཀྱི་ཚུལ་གྱིས་སོ། །རྡོ་རྗེ་རིན་ཆེན་མ་ནི་སྦྱིན་པའི་ཕ་རོལ་ཏུ་ཕྱིན་པའི་ཚུལ་གྱིས་སོ། །རྡོ་རྗེ་ཆོས་མ་ནི་ཤེས་རབ་ཀྱི་ཕ་རོལ་ཏུ་ཕྱིན་
[99b.7]པའི་ཚུལ་གྱིས་སོ། །རྡོ་རྗེ་ལས་མ་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་ཚུལ་གྱིས་རིགས་ཐམས་ཅད་བསྡུས་པ་ཡིན་པར་ཤེས་པར་བྱའོ། །སྒེག་མོ་ལ་སོགས་པ་ནི་དེ་བཞིན་གཤེགས་པ་རྣམས་ཀྱི་སྦྱིན་པ་དང་། ཚུལ་ཁྲིམས་དང་། བཟོད་པ་དང་། བརྩོན་འགྲུས་དང་། བསམ་གཏན་
[100a]
[100a.1]དང་། ཤེས་རབ་དང་། སྨོན་ལམ་དང་། ཐབས་ཀྱི་ཕ་རོལ་ཏུ་ཕྱིན་པའི་རང་བཞིན་ཡིན་ནོ། །དེ་རྣམས་ཀྱང་བྱང་ཆུབ་ཀྱི་སེམས་ཀྱི་ལྕགས་ཀྱུས་ཐར་པ་ཆེན་པོའི་གྲོང་ཁྱེར་དུ་དགུག་པ་དང་། བྱང་ཆུབ་ཀྱི་སྤྱོད་པའི་ཞགས་པས་བཅུག་པ་དང་། བསམ་གཏན་
[100a.2]གྱིས་བཅིངས་པ་དང་། བྱང་ཆུབ་ཀྱི་དབབ་པས་དབང་དུ་མཛད་པ་ཡིན་ནོ། །རེ་རེ་ཞིང་ཡང་བསྐྱེད་པ་དང་། སྤྲོ་བ་དང་། བསྡུ་བ་དང་། དེ་ནས་རང་གི་གནས་སུ་ཞུགས་ཏེ་ཆེད་དུ་བརྗོད་པ་དང་། བརྟན་པར་བསྒོམ་པར་ཤེས་པར་བྱའོ། །རྡོ་རྗེ་སེམས་དཔའ་བསྐྱེད་པ་ནས་བརྩམས་ཏེ། 
[100a.3]རྡོ་རྗེ་འབེབས་པའི་བར་གྱི་གཞུང་གིས་ནི། དཀྱིལ་འཁོར་རྒྱལ་མཆོག་ཅེས་བྱ་བའི་ཏིང་ངེ་འཛིན་གཉིས་པ་བསྟན་པ་ཡིན་ནོ། །འདི་དག་ཀྱང་རི་རབ་ཀྱི་སྟེང་དུ་དེ་བཞིན་གཤེགས་པ་ཐམས་ཅད་རྣམ་པར་འཕྲུལ་པར་མཛད་པ་ཡིན་ལ། བཅོམ་ལྡན་འདས་འོག་མིན་གྱི་གནས་སུ་མངོན་
[100a.4]པར་རྫོགས་པར་སངས་རྒྱས་པ་གང་ཡིན་པ་དེ་ནི། ཀུན་དུ་བཟང་པ་ལ་སོགས་པོ་ལས་གཞན་པའི་སེམས་ཅན་རྣམས་རྗེས་སུ་གཟུང་བའི་ཕྱིར་དེར་ཞུགས་པ་ཉིད་ཀྱིས་དགའ་ལྡན་ལ་སོགས་པར་རྣམ་པར་འཕྲུལ་པའི་སྤྲུལ་པ་སྟོན་པར་མཛད་པ་ནི་སྤྲུལ་པའི་སྐུ་ཡིན་ནོ་ཞེས་བཤད་པའི་རྒྱུད་
[100a.5]ཀྱི་དོན་བསྟན་པའི་ཕྱིར་དང་གཞུང་གཞན་དག་ལས་འོག་མིན་གྱི་གནས་ལས་བསྐྱོད་པར་མི་མཛད་དོ་ཞེས་གསུངས་པ་ཡིན་ནོ། །དེ་ལྟར་བསྐྱེད་པ་དང་། སྤྲོ་བ་དང་། བསྡུ་བ་དང་། གནས་པ་དང་། བརྟན་པར་བསྒོམ་པས་དཀྱིལ་འཁོར་རྒྱལ་པོ་མཆོག་གི་དོན་བསྟན་ནས། སྤྲུལ་པ་བྱིན་གྱིས་
[100a.6]བརླབ་པའི་ཕྱིར། དེ་ནས་ཞེས་བྱ་བ་ལ་སོགས་པའི་གཞུང་གསུངས་པ་ཡིན་ཏེ། དེ་བཞིན་གཤེགས་པ་ཐམས་ཅད་ཀྱིས་བསྡུ་བ་ནི། འདུས་པར་མཛད་པའོ། །དེ་སྔོན་དུ་འགྲོ་བའི་བྱིན་གྱིས་བརླབ་པའི་ཕྱིར་ཞེས་པ་ནི་ཡེ་ཤེས་སེམས་དཔའ་བཞུགས་པས་སོ། །དེའི་དོན་དུ་རྡོ་རྗེ་སེ་གོལ་གྱི་
[100a.7]མཚན་མ་མཛད་ནས་ཞེས་བྱ་བ་ནི་རྡོ་རྗེ་ཁུ་ཚུར་གཉིས་བཅིངས་ལ་མཛུབ་མོ་གཉིས་ལྕགས་ཀྱུ་གཉིས་སུ་བྱས་ལ། ལག་པ་གཉིས་རྡོ་རྗེ་བཅིང་བར་བསྣོལ་ཏེ། རྡོ་རྗེ་སེ་གོལ་བརྡབས་པས། སངས་རྒྱས་ཐམས་ཅད་ཀྱང་གཤེགས་པར་གྱུར་ན་གཞན་ལྟ་སྨོས་ཀྱང་ཅི་དགོས་ཞེས་བྱ་བ་འདི་རྡོ་རྗེ་སེ་གོལ་
[100b]
[100b.1]ཏེ། མིང་དེ་སྐད་ཅེས་བྱ་བའི་སྒྲ་མཛད་པའོ། །དེ་ནས་སྐད་ཅིག་མ་དེ་ཉིད་ལ་སྟེ་བསྐུལ་བའི་རྗེས་ཐོགས་ཉིད་ལ་ཞེས་བྱ་བའི་ཐ་ཚིག་གོ། །ཐང་ཅིག་ཡུད་ཙམ་ཞེས་བྱ་བའི་ཚིག་ནི་འཇིག་རྟེན་པའི་ཚིག་གི་ཚུལ་དུ་ཅུང་ཟད་ཅིག་ཏུ་ཉེ་བར་མཚོན་པ་ཡིན་ནོ། །སྐད་ཅིག་ཙམ་དེའི་ཚེ་
[100b.2]ཞེས་བྱ་བ་ནི་འདི་ཉིད་ལ་འཇུག་སྟེ། གང་གི་ཕྱིར་སྐད་ཅིག་མ་གཅིག་ལ་བྱོན་པའོ། །དེ་ཡང་། དེའི་ཚེ་སངས་རྒྱས་ཐམས་ཅད་ནི། །རྡོ་རྗེ་སེམས་དཔའ་ལ་སོགས་བཅས། དཀྱིལ་འཁོར་ཐམས་ཅད་གང་བ་རྣམས། །དཀྱིལ་འཁོར་རྣམས་སུ་འདུས་པར་གྱུར། །ཞེས་
[100b.3]གསུངས་པ་ཡིན་ནོ། །སེ་གོལ་གྱི་སྒྲའི་མཚན་མས་བསྐུལ་བ་ནི་འཇིག་རྟེན་གྱི་ཁམས་ཐམས་ཅད་ན་བཞུགས་པའོ། །འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཤིན་ཏུ་ཕྲ་མོ་དང་མཉམ་པའི་དེ་བཞིན་གཤེགས་པ་བྱང་ཆུབ་སེམས་དཔའི་འཁོར་གྱི་དཀྱིལ་འཁོར་མང་པོ་དང་
[100b.4]བཅས་ཏེ། སྐད་ཅིག་མ་དེ་ཉིད་ལ་འདུས་པར་མཛད་ནས། ཁང་བུ་བརྩེགས་པ་གང་ན་བ་དང་། བཅོམ་ལྡན་འདས་གང་ན་བ་དེར་གཤེགས་ཤིང་བྱོན་ལ། གཤེགས་ནས་ཀྱང་ཆེད་དུ་བརྗོད་པ་འདི་ཆེད་དུ་བརྗོད་དེ། ཨོཾ་སརྦྦ་ཏ་ཐཱ་ག་ཏ་པཱ་ད་བནྡ་ནཾ་ཀ་རོ་མི་ཞེས་བྱ་བ་འདིས། ཞབས་
[100b.5]ལ་ཕྱག་འཚལ་ནས་ཀྱང་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་ཞབས་ལ་ཕྱག་འཚལ་བས་ནི་དོན་འདི་སྟོན་པ་ཡིན་ཏེ། ཇི་ལྟར་བདག་ཅག་གི་རྣམ་པར་སྣང་མཛད་ལ་སོགས་པའི་ཡེ་ཤེས་སེམས་དཔའ་འོག་མིན་གྱི་གནས་ན་བཞུགས་
[100b.6]པ་ཉིད་ལས་སེམས་ཅན་གྱི་དོན་ལ་གཟིགས་ཏེ་རི་རབ་ཀྱི་སྟེང་དུ་རྡོ་རྗེ་དབྱིངས་ཀྱི་དཀྱིལ་འཁོར་ལ་སོགས་པའི་སྤྲུལ་པ་རྫོགས་པར་མཛད་པ་དེ་བཞིན་དུ། བསྡུ་བས་བྱོན་པ་རྣམས་ཀྱང་ཐུགས་གཅིག་པའོ། །ཀུན་དུ་བཟང་པོ་ཞེས་བྱ་བ་ནི་སྐུ་དང་གསུང་དང་ཐུགས་གཅིག་པ་ཉིད་ལ་དགོངས་
[100b.7]ནས། འདིར་རྣམ་པར་སྣང་མཛད་ཉིད་ལ་ཀུན་དུ་བཟང་པོ་ཞེས་བྱ་བར་འདོད་དོ། །ཡང་ན་རྣམ་པར་སྣང་མཛད་ཆེན་པོ་ཉིད་ནི་ཀུན་དུ་བཟང་པོ་སྟེ། དེའི་སྤྱོད་པའི་མཆོག་ནི་མཛེས་པའི་སྤྱོད་པ་ཡིན་པས་སྤྱོད་པའི་མཆོག་སྟེ། ལྷ་སུམ་ཅུ་རྩ་བདུན་དུ་ལྷག་པར་མོས་པའི་རྣམ་པར་ཐར་
[101a]
[101a.1]པའི་སྒོ་ནས་སེམས་ཅན་གྱི་དོན་མཛད་པའོ། །འདིར་ཅི་ཞིག་ངོ་མཚར་ཆེ་ཞེ་ན། དེ་བཞིན་གཤེགས་པའི་འཁོར་ལོ་ཡི། །དབུས་ན་དེ་བཞིན་གཤེགས་པ་མཛེས། །ཞེས་བྱ་བ་གསུངས་ཏེ། དེ་བཞིན་གཤེགས་པ་རྣམས་ཀྱི་འཁོར་ལོ་ནི་དེ་བཞིན་གཤེགས་པའི་
[101a.2]འཁོར་ལོ་སྟེ། བསྡུས་ནས་བྱོན་པའི་དཀྱིལ་འཁོར་གྱི་འཁོར་ལོའོ། །དེ་བཞིན་གཤེགས་པ་དེའི་འཁོར་ལོ་དེའི་དབུས་ན་བཅོམ་ལྡན་འདས་རྣམ་པར་སྣང་མཛད་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ཚུལ་གྱིས་མཛེས་ཤིང་འབར་བར་གྱུར་པ་འདི་ནི་ངོ་མཚར་ཆེའོ། །འདིས་ནི་འདི་སྐད་
[101a.3]སྟོན་པ་ཡིན་ཏེ། དངོས་པོ་ཐམས་ཅད་ཀྱི་དོན་ཇི་ལྟ་བ་བཞིན་ཐུགས་སུ་ཆུད་པས། འདི་ནི་དེ་བཞིན་གཤེགས་པ་ཡིན་ལ། བདག་ཅག་གིས་ཀྱང་དངོས་པོ་ཐམས་ཅད་ཀྱི་དོན་ཇི་ལྟ་བ་བཞིན་དུ་རྟོགས་པས་དེ་བཞིན་གཤེགས་པ་རྣམས་ཡིན་ཏེ། དེ་རྣམ་པར་སྣང་མཛད་ལ་སོགས་
[101a.4]པ་གཅིག་པུའི་ཚུལ་གང་ཡིན་པ་དེ་ནི་ཐམས་ཅད་ཀྱི་ཡིན་ལ། ཐམས་ཅད་ཀྱི་གང་ཡིན་པ་ནི་གཅིག་གི་ཡང་དེ་ཡིན་ཏེ། ཐམས་ཅད་ཀྱང་ཚོགས་དང་། ཆོས་ཀྱི་སྐུ་དང་། འགྲོ་བའི་དོན་གྱི་བྱ་པས་མཚུངས་པ་ཉིད་ཡིན་པའི་ཕྱིར་རོ། །དེ་བས་ན་ཁོ་བོ་ཅག་ཐམས་ཅད་ཚུལ་འདིས་
[101a.5]གནས་མོད་ཀྱི། གདུལ་བྱ་རྣམས་ཀྱིས་ཀུན་དུ་བཟང་པོ་ཉིད་གཅིག་པུར་མཐོང་བ་འདི་ནི་ངོ་མཚར་ཆེའོ། །ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ནས་འདུས་པ་ཞེས་བྱ་བ་ནི། འཇིག་རྟེན་གྱི་ཁམས་ཐམས་ཅད་ནས་འདུས་ཏེ་བྱོན་པ་རྣམས་སོ། །དེ་བཞིན་གཤེགས་པ་ཐམས་
[101a.6]ཅད་ཀྱི་བྱིན་གྱི་རླབས་ཀྱིས་ཞེས་བྱ་བ་ནི་མི་བསྐྱོད་པ་ལ་སོགས་པའི་མཐུས་ཏེ། མི་བསྐྱོད་པ་ལ་སོགས་པའི་ཚུལ་གྱིས་སེམས་དང་སེམས་ལས་བྱུང་བ་རྣམས་སྔོན་གྱི་འཕེན་པའི་ཤུགས་ཀྱི་སྟོབས་ཀྱིས་ཡེ་ཤེས་རྟོགས་པ་ཡིན་ནོ། །རྣམ་པར་སྣང་མཛད་ཀྱི་ཐུགས་སུ་ཞུགས་ནས་ཞེས་བྱ་བ་ནི་
[101a.7]དབུས་ན་བཞུགས་པའི་རྣམ་པར་སྣང་མཛད་ཀྱིའོ། །བྱང་ཆུབ་སེམས་དཔའི་འཁོར་གྱི་དཀྱིལ་འཁོར་དང་བཅས་པ་ཞེས་བྱ་བ་ནི་རང་རང་གི་བྱང་ཆུབ་སེམས་དཔའི་འཁོར་གྱི་དཀྱིལ་འཁོར་རང་རང་གི་ཐུགས་ཀར་ཞུགས་ཤིང་ཆུད་པར་གྱུར་ཏེ་ཞེས་བྱ་བའི་ཐ་ཚིག་གོ། །ཅིའི་ཕྱིར་ཞེ་ན། དེ་དག་ཐམས་
[101b]
[101b.1]ཅད་ཀྱི་ཐུགས་ལས་ཞེས་འོག་ནས་བཤད་པའི་ཕྱིར་རོ། །དེ་བཞིན་གཤེགས་པ་ཐམས་ཅད་ཀྱི་ཐུགས་ལས་ཞེས་བྱ་བ་ནི་རྣམ་པར་སྣང་མཛད་ཀྱི་ཐུགས་ཀར་ཞུགས་ནས། རྣམ་པར་སྣང་མཛད་དང་། མི་བསྐྱོད་པ་ལ་སོགས་པའི་ཐུགས་ལས། རང་རང་གི་བྱང་ཆུབ་སེམས་དཔའི་འཁོར་གྱི་
[101b.2]དཀྱིལ་འཁོར་དང་བཅས་ཏེ་བྱུང་ནས་ཞེས་བྱ་བ་ནི་རྣམ་པར་སྣང་མཛད་ཀྱི་ཐུགས་ལས་སེམས་མ་རྡོ་རྗེ་མ་དང་། རིན་ཆེན་མ་དང་། ཆོས་མ་དང་། ལས་མ་རྣམས་བྱུང་ཞིང་སྤྲུལ་ཏེ། སེམས་མ་རྡོ་རྗེ་མ་ལ་སོགས་པའི་ཚུལ་གྱིས་བཞུགས་པས་བདག་ཉིད་ཀྱི་ཏིང་ངེ་འཛིན་གྱི་ཚུལ་གྱིས་བཞུགས་སོ། ། 
[101b.3]མི་བསྐྱོད་པའི་ཐུགས་ལས་མི་བསྐྱོད་པ་དང་། རྡོ་རྗེ་སེམས་དཔའ་དང་། རྒྱལ་པོ་དང་། ཆགས་པ་དང་། ལེགས་པ་དང་། སྒེག་མོ་དང་། བདུག་པ་མ་དང་། ལྕགས་ཀྱུ་མ་དང་། བྱམས་པ་ལ་སོགས་པ་ཤར་ཕྱོགས་ཀྱི་ཆ་ལ་བཞུགས་པ་རྣམས་བྱུང་སྟེ། སྤྲུལ་པའི་མི་བསྐྱོད་པ་ལ་སོགས་པའི་
[101b.4]ཚུལ་གྱིས་བཞུགས་པས་རང་རང་གི་ཏིང་ངེ་འཛིན་གྱིས་བཞུགས་སོ། །བྱམས་པ་ལ་སོགས་པ་ཡང་རང་རང་གི་གནས་ཉིད་ནའོ། །གཞན་དག་ཀྱང་དེ་བཞིན་དུ་ཤེས་པར་བྱའོ། །ཅིའི་ཕྱིར་རྣམ་པར་སྣང་མཛད་ཀྱི་ཐུགས་ཀར་ཐམས་ཅད་ཞུགས་ཤེ་ན། རྣམ་པར་སྣང་མཛད་ནི་སངས་རྒྱས་
[101b.5]ཐམས་ཅད་བསྡུས་པ་ཡིན་ནོ་ཞེས་ཤེས་པར་བྱ་བའི་ཕྱིར་རོ། །དེའི་ཐུགས་ཀར་ཆུད་ནས་དེ་བཞིན་གཤེགས་པ་རྣམས་ཀྱི་ཐུགས་ཀ་ནས་ཕྱུང་སྟེ་ལྷག་མ་གཞན་དག་ཀྱང་བྱིན་གྱིས་བརླབ་པ་ནི། དེའི་ཡན་ལག་གི་ཁྱད་པར་དུ་རྟོགས་པར་བྱ་བའི་ཕྱིར་ཡིན་ནོ། །གསང་སྔགས་ཀྱི་སྒོའི་སྤྱད་པ་སྤྱོད་
[101b.6]པ་རྣམས་ཀྱིས་ཀྱང་མངོན་པར་འདོད་པའི་དོན་འགྲུབ་པར་བྱའི་ཕྱིར། དཀྱིལ་འཁོར་སྤྲུལ་པ་བྱས་ནས་བཅོམ་ལྡན་འདས་ཀྱིས་ཇི་ལྟར་མཛད་པ་དེ་ལྟར་རྗེས་སུ་སྤྱད་པར་བྱའོ་ཞེས་སྟོན་པ་ཡིན་ནོ། །རྒྱ་ཆེན་ཆེན་པོ་ཐོག་མེད་སྐྱེས། །ཞེས་བྱ་བ་ནི་རྒྱ་ཆེ་བ་ཡང་ཡིན་ལ་ཆེན་པོ་ཡང་ཡིན་པས་ན་རྒྱ་ཆེན་པོ་
[101b.7]སྟེ། རྣམ་པར་སྣང་མཛད་ཀྱི་ཐུགས་ཀ་ན་གནས་པ་འཇིག་རྟེན་གསུམ་གྱི་ཁམས་ཐམས་ཅད་ཀྱི་རྡུལ་ཤིན་ཏུ་ཕྲ་མོ་དང་མཉམ་པའི་དེ་བཞིན་གཤེགས་པ་རྣམས་བཞུགས་པ་ཡིན་ནོ། །ཐོག་མེད་སྐྱེས་ཞེས་བྱ་བ་ནི། འདི་ལ་ཐོག་མ་ཡོད་པ་མ་ཡིན་པས་ན་ཐོག་མ་མེད་པ་སྟེ། བཅོམ་ལྡན་
[102a]
[102a.1]འདས་རྣམ་པར་སྣང་མཛད་ཆེན་པོའོ། །དེ་ཉིད་ལས་སྐྱེས་པ་ནི་འདི་ལྟར་དེ་བཞིན་གཤེགས་པ་གཅིག་གི་ཐུགས་ཀ་ན་སངས་རྒྱས་ཐམས་ཅད་བཞུགས་པའི་ཕྱིར་རོ། །འདིར་ངོ་མཚར་ཅི་ཞིག་ཆེ་ཞེ་ན། རྡུལ་ཕྲ་རབ་ཐམས་ཅད་ཅེས་བྱ་བ་ལ་སོགས་པ་གསུངས་ཏེ། 
[102a.2]རྣམ་པར་སྣང་མཛད་ཀྱི་ཐུགས་ཀར་ཞུགས་ནས་གཅིག་ཏུ་གྱུར་པ་ཉིད་ཐོབ་པ་ནི་ངོ་མཚར་ཆེའོ། །འདི་སྐད་སྟོན་ཏེ། གདུལ་བྱ་རྣམས་ཀྱིས་དེ་ལྟར་མཐོང་གི་ཆོས་ཀྱི་དབྱིངས་ཀྱི་རང་བཞིན་ཅན་གྱི་དེ་བཞིན་གཤེགས་པ་རྣམས་ལ་ནི་དོན་དམ་པར་གཅིག་པ་ཉིད་དང་དུ་མ་ཉིད་མངའ་བ་མ་ཡིན་ནོ། ། 
[102a.3]བསྡུ་བ་དང་བྱིན་གྱིས་བརླབ་པ་ལ་སོགས་པ་ནས། ཆེད་དུ་བརྗོད་པའི་བར་གྱི་གཞུང་འདིས་ནི་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་སྟོན་པ་ཡིན་ནོ། །ཏིང་ངེ་འཛིན་གསུམ་པ་འདི་དག་ཀྱང་། གསང་བ་སྲ་ཞིང་མཐོ་བ་ལས་རྣམ་པར་ཕྱེ་སྟེ། བསྟན་པ་ཡིན་པས་སོམ་
[102a.4]ཉི་མི་བྱའོ། །དེ་ལྟར་ཏིང་ངེ་འཛིན་གསུམ་པ་བསྟན་པས། རྣམ་པར་སྣང་མཛད་དང་། རྣམ་པར་སྣང་མཛད་ཆེན་པོ་ཐོབ་པའི་ཐབས་བསྟན་ནས། འདིར་དཀྱིལ་འཁོར་དུ་འཇུག་ཅིང་དབང་བསྐུར་བའི་ཐབས་ལ་འཇུག་པར་བྱའོ་ཞེས་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་
[102a.5]ཏེ། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས་རྡོ་རྗེ་འཛིན་པ་ཆེན་པོ་ལ་མིང་བརྒྱ་རྩ་བརྒྱད་པ་འདིས་གསོལ་བ་བཏབ་བོ་ཞེས་བྱ་བ་འདིར་སྦྱར་རོ། །ཅིའི་ཕྱིར་གསོལ་བ་བཏབ་ཅེ་ན། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་འདི་ཞེས་བྱ་བ་གསུངས་ཏེ། ཇི་སྐད་དུ་
[102a.6]བསྟན་པ་འདིའོ། །བྱིན་གྱིས་བརླབ་པར་ཞེས་བྱ་བ་ནི་སློབ་དཔོན་གཅིག་ནས་གཅིག་ཏུ་བརྒྱུད་པའི་བྲི་བའི་ཚོགས་ཡུན་རིང་དུ་གནས་པ་དེས། སེམས་ཅན་གྱི་ཁམས་མ་ལུས་ཤིང་ལུས་པ་མེད་པ་རྣམས་ཇི་སྐད་དུ་བཤད་པའི་ཡོངས་སུ་བསྐྱབ་པ་ལ་སོགས་པ་འབྲས་བུ་ཐོབ་པའི་ཕྱིར། དེ་
[102a.7]བཞིན་གཤེགས་པ་ཐམས་ཅད་ཀྱི་ཞེས་པ་རྣམ་པར་སྣང་མཛད་ལ་སོགས་པའི་མཉམ་པ་ཉིད་ཀྱི་ཡེ་ཤེས་ཏེ། ཆོས་ཀྱི་དབྱིངས་ལ་དམིགས་པའི་སེམས་དང་། མངོན་པར་ཤེས་པ་དྲུག་སྟེ། དེ་རྣམས་ཉིད་ཀྱི་མངོན་པར་ཤེས་པ་ཇི་སྐད་དུ་བཤད་པ་དྲུག་སྟེ། དེ་ལྟར་ན་དེ་བཞིན་གཤེགས་པ་
[102b]
[102b.1]ཐམས་ཅད་ཀྱི་མཉམ་པ་ཉིད་ཀྱི་ཡེ་ཤེས་དང་། མངོན་པར་ཤེས་པ་དང་། ཡང་དག་པར་རྫོགས་པའི་བྱང་ཆུབ་རྟོགས་པ་སྟེ། དེ་ཉིད་དངོས་གྲུབ་དམ་པ་ཞེས་བྱ་བ་སྟེ། དེ་དག་གི་ཕྱིར་གསོལ་བ་འདེབས་པ་ཡིན་ནོ། །དེ་བཞིན་གཤེགས་པ་ཐམས་ཅད་ཀྱི་བདག་པོ་ཡིན་ལ་ཞེས་བྱ་བ་ནི་མི་
[102b.2]དམིགས་པའི་ཐུགས་རྗེ་ཆེན་པོའི་བདག་ཉིད་ཀུན་དུ་བཟང་པོ་ནི་དེ་བཞིན་གཤེགས་པ་ཐམས་ཅད་ཀྱི་བདག་པོ་སྟེ། གང་གི་ཕྱིར་འདི་ལས་སྔོན་གྱི་འཕེན་པའི་ཤུགས་ཀྱིས་ཉེ་བར་སྐྱེ་ཞིང་དེ་དག་ཀྱང་དེའི་དབང་གིས་འཇུག་པ་ཡིན་ནོ། །དེ་བས་ན་བཅོམ་ལྡན་འདས་དེ་བཞིན་གཤེགས་པ་ཐམས་
[102b.3]ཅད་ཀྱི་བདག་པོ་ཞེས་བྱའོ། །དེ་ཡང་དེ་རྣམས་ཀྱི་བདག་ཉིད་ནི་རྡོ་རྗེ་སེམས་དཔའ་ཡིན་པས་དེའི་ཕྱིར། རང་གི་རྡོ་རྗེ་སེམས་དཔའ་ཞེས་བྱ་བ་གསུངས་ཏེ། དེ་ཡང་རང་བཞིན་གྱིས་འོད་གསལ་བ་ཉིད་ཀྱིས། རྟག་ཏུ་གཉིས་སུ་མེད་པ་ཉིད་ལ། དེ་ནས་ཐོག་མ་དང་ཐ་མ་མེད་པ་ཞེས་
[102b.4]གསུངས་སོ། །དེ་ཉིད་ཀྱིས་ན་དེ་བཞིན་གཤེགས་པའི་རྡོ་རྗེ་ཆེན་པོ་འཛིན་པར་མཛད་དེ། དེའི་ཕྱིར་རྡོ་རྗེ་ཆེན་པོ་འཛིན་པ་ལ་ཞེས་སྨོས་སོ། །འདིས་ཞེས་བྱ་བ་ནི་འོག་ནས་བཤད་པ་ཐུགས་ལ་བཞག་སྟེ་གསུངས་པའོ། །གསོལ་བ་བཏབ་བོ་ཞེས་བྱ་བ་ནི་གསོལ་བ་བཏབ་པར་གྱུར་པའོ། ། 
[102b.5]དེ་བསྟེན་པ་ནི་རྡོ་རྗེ་སེམས་དཔའ་ཞེས་བྱ་བ་ལ་སོགས་པ་སྟེ། རྡོ་རྗེ་སེམས་དཔའ་ཞེས་བྱ་བ་ནི་འདིར་བཛྲ་སཏྭ་ཞེས་བྱ་བའི་ཚུལ་ནི་སྙིང་པོར་གསུངས་པ་ཡིན་ཏེ། ཁྱེད་ནི་རྡོ་རྗེ་སེམས་དཔའ་ཞེས་བྱ་བའི་སྒྲའི་རང་བཞིན་ཡིན་ནོ་ཞེས་བྱ་བའི་ཐ་ཚིག་གོ། །སེམས་དཔའ་ཆེ་ཞེས་བྱ་བ་ནི་
[102b.6]ཆོས་ཀྱི་དབྱིངས་ཀྱི་ཟླ་བའི་དཀྱིལ་འཁོར་ལ་སོགས་པར་སྤྲོ་བ་ནི་སེམས་དཔའ་ཆེན་པོའོ། །རྡོ་རྗེ་ནི་འདིར་རྡོ་རྗེ་རྩེ་ལྔ་པའོ། །དེ་བཞིན་གཤེགས་པ་ཀུན་ཞེས་བྱ་བ་ནི་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཤིན་ཏུ་ཕྲ་མོ་དང་མཉམ་པའི་སངས་རྒྱས་རྣམས་ཀྱི་ཚུལ་གྱིས་ན་དེ་བཞིན་
[102b.7]གཤེགས་པ་ཀུན་ནོ། །རྡོ་རྗེ་རྒྱལ་པོ་ལ་སོགས་པ་རྣམས་ལ་ཐོག་མ་ཁོ་ནར་འཁྲུངས་པས་ན་རྡོ་རྗེ་དང་པོའོ། །དེ་བཞིན་གཤེགས་པ་ཐམས་ཅད་ཀྱང་གཅིག་ཏུ་གྱུར་པ་ལས་བསྐྱེད་པ་ནི་རྡོ་རྗེ་སེམས་དཔའི་སྐུ་ཡིན་པས་ན་ཀུན་དུ་བཟང་པོའོ། །རྡོ་རྗེས་ཉེ་བར་མཚོན་པའི་ཕྱག་མངའ་
[103a]
[103a.1]བས་ན་ཕྱག་ན་རྡོ་རྗེའོ། །དེ་ལྟར་ན་མཚན་བདུན་ནོ། །བཛྲ་རཱ་ཛ་ཞེས་བྱ་བ་ནི་རྡོ་རྗེ་རྒྱལ་པོའི་སྙིང་པོའོ། །སངས་རྒྱས་མཆོག་ཅེས་བྱ་བ་ནི་དེ་ཉིད་དེ་བཞིན་གཤེགས་པ་ཐམས་ཅད་སྤྱན་འདྲེན་པའི་ལས་ཀྱི་ཤིན་ཏུ་སངས་རྒྱས་རྣམས་ཀྱི་མཆོག་གོ། །རྡོ་རྗེ་ལྕགས་ཀྱུ་ཞེས་
[103a.2]བྱ་བ་ནི་དེ་ཉིད་ཀྱི་མཚན་མའི་ཕྱག་རྒྱ་གང་ཡིན་པ་དེ་ནི་ལྕགས་ཀྱུ་ཡིན་ནོ། །དེ་བཞིན་གཤེགས་པ་ཞེས་བྱ་བ་ནི་ཇི་སྐད་དུ་བཤད་པའི་དེ་བཞིན་གཤེགས་པ་ཐམས་ཅད་ཀྱི་ངོ་བོ་ཉིད་ཡིན་པས་དེ་བཞིན་གཤེགས་པའོ། །དོན་ཡོད་རྒྱལ་པོ་ཞེས་བྱ་བ་ནི་རྡོ་རྗེ་རྒྱལ་པོའི་སྐུའི་ཚུལ་གྱིས་སོ། །རྡོ་རྗེ་
[103a.3]མཆོག་ཅེས་བྱ་བ་ལ། རྡོ་རྗེ་ནི་དེ་བཞིན་གཤེགས་པ་རྣམས་ཏེ། བསྡུ་བའི་དངོས་པོ་བཞིའི་ཚུལ་གྱིས་དེ་རྣམས་ཀྱི་མཆོག་ཏུ་གྱུར་པའོ། །དེ་ཉིད་གང་གི་ཚེ་དེ་བཞིན་གཤེགས་པ་རྣམས་ཀྱིས་རྡོ་རྗེ་ལྕགས་ཀྱུ་སྩལ་ནས་མིང་གི་དབང་བསྐུར་བས་དབང་བསྐུར་བ་དེའི་ཚེ། རྡོ་རྗེ་འགུགས་པ་ཞེས་
[103a.4]བྱའོ། །དེ་ལྟར་མཚན་བདུན་ནོ། །བཛྲ་རཱ་ག་ཞེས་བྱ་བ་ནི་རྡོ་རྗེ་ཆགས་པའི་སྙིང་པོའོ། །བདེ་བ་ཆེན་པོ་ཞེས་བྱ་བ་ནི་བདེ་བ་ཡང་ཡིན་ལ་ཆེན་པོ་ཡང་ཡིན་པས་བདེ་བ་ཆེན་པོ་སྟེ། བདེ་བ་ཆེན་པོ་ཉིད་ལ་བདེ་བ་ཆེན་པོ་ཞེས་བྱའོ། །དེ་ཡང་། ཀུན་གྲུབ་མི་འགྱུར་བདེ་བ་ནི། བདེ་བ་ཆེན་
[103a.5]པོ་ཞེས་བཤད་དོ། །ཞེས་གསུངས་པས་ཆོས་བདག་མེད་པའི་ཡེ་ཤེས་ནི་བདེ་བ་ཆེན་པོའོ། །རྡོ་རྗེ་མདའ་ནི་ཞེས་བྱ་བ་ནི་དེའི་མཚན་མའི་ཕྱག་རྒྱའོ། །དབང་བྱེད་པ་ཞེས་བྱ་བ་ནི་ཐམས་ཅད་མཁྱེན་པའི་ཡེ་ཤེས་ཀྱིས་སྐལ་བ་ཇི་ལྟ་བ་བཞིན་དུ་སེམས་ཅན་རྣམས་དབང་དུ་མཛད་པས་ན་དབང་དུ་
[103a.6]མཛད་པའོ། །བདུད་ཀྱི་འདོད་པ་ཞེས་བྱ་བ་ནི། བདུད་ཀྱང་ཡིན་ལ་འདོད་པ་ཡང་ཡིན་པས་ན་བདུད་ཀྱི་འདོད་པ་སྟེ། ཉན་ཐོས་དང་། རང་སངས་རྒྱས་ཀྱི་སེམས་གསོད་པས་ན་བདུད་དོ། །དེ་ཉིད་ནི་བྱང་ཆུབ་ཀྱི་སེམས་ཀྱི་ངོ་བོ་ཉིད་ཡིན་པས་ན་འདོད་པ་སྟེ། འདི་ནི་མཚན་གཅིག་ཡིན་ནོ། ། 
[103a.7]འདིས་ནི་རྡོ་རྗེ་ཆགས་པའི་སྐུའི་ཚུལ་བཤད་པ་ཡིན་ནོ། །རྡོ་རྗེ་ཆེ་ཞེས་བྱ་བ་ནི་སྤྲོ་བའི་ཚུལ་གྱིས་སོ། །རྡོ་རྗེ་གཞུ་ཞེས་བྱ་བ་ནི་མཚན་མའི་སྒོ་ནས་ཏེ། དེ་ལྟར་ན་བདུན་ནོ། །བཛྲ་སཱ་དྷུ་ཞེས་བྱ་བའི་མཚན་འདི་ནི་རྡོ་རྗེ་ལེགས་པའི་སྙིང་པོའི་སྒོ་ནས་སོ། །སེམས་དཔའ་མཆོག་ཅེས་བྱ་བ་
[103b]
[103b.1]ནི་དེ་བཞིན་གཤེགས་པ་ཐམས་ཅད་ཀྱི་དགྱེས་པ་ཡང་དག་པར་བསྐྱེད་པས་བླ་ན་མེད་པ་ཡིན་པས་སེམས་དཔའ་མཆོག་གོ། །རྡོ་རྗེ་མགུ་བ་ཞེས་བྱ་བ་ནི་དེ་ཉིད་ཀྱི་མཚན་མའི་ཕྱག་རྒྱ་ནི་རྡོ་རྗེ་མགུ་བའོ། །དགའ་བ་ཆེ་ཞེས་བྱ་བ་ནི་མགུ་བའི་ཚུལ་གྱིས་ནམ་མཁའ་ཐམས་ཅད་ཁྱབ་པར་མཛད་པས་
[103b.2]སོ། །རབ་དགྱེས་རྒྱལ་པོ་རྡོ་རྗེ་མཆོག །ཅེས་བྱ་བ་ནི། རབ་དགྱེས་རྒྱལ་པོ་ཡང་ཡིན་ལ། རྡོ་རྗེ་མཆོག་ཀྱང་ཡིན་པས། རབ་དགྱེས་རྒྱལ་པོ་རྡོ་རྗེ་མཆོག་སྟེ། རྡོ་རྗེ་ལེགས་པའི་སྐུའོ། །དེ་ལ་རབ་དགྱེས་ནི་ཡིད་བདེ་བའོ། །དེས་མཛེས་ཤིང་འབར་བས་ན་རབ་དགྱེས་རྒྱལ་པོའོ། །དེ་
[103b.3]ཉིད་ནི་རྡོ་རྗེ་སྟེ། སངས་རྒྱས་དང་བྱང་ཆུབ་སེམས་དཔའ་རྣམས་ལ་མཆོག་ཏུ་གྱུར་པས། རབ་དགྱེས་རྒྱལ་པོ་རྡོ་རྗེ་མཆོག །ཅེས་བྱའོ། །རྡོ་རྗེ་དགྱེས་ཁྱོད་ཅེས་བྱ་བའི་མཚན་འདི་ནི་མིང་གི་དབང་བསྐུར་བ་སྟེ་དེ་ལྟར་ན་ལྔའོ། །བཛྲ་རཏྣ་ཞེས་བྱ་བ་ནི་རྡོ་རྗེ་རིན་ཆེན་གྱི་སྙིང་པོའི་སྒོ་ནས་སོ། ། 
[103b.4]རྡོ་རྗེའི་དོན་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་དབང་བསྐུར་བ་ཉིད་ཀྱིས་ན་མཆོག་ཏུ་གྱུར་པའི་ཕྱིར་རྡོ་རྗེ་བཟང་པོའི་དོན་ཏེ། རྡོ་རྗེ་རྣམས་ཀྱི་དོན་མཛེས་པའོ། །རྡོ་རྗེ་ནམ་མཁའ་ཞེས་བྱ་བ་ནི་རྡོ་རྗེ་རིན་ཆེན་གྱི་འབྱུང་གནས་ཡིན་པ་དང་། ནམ་མཁའ་དང་མཉམ་པའི་འོད་
[103b.5]མངའ་བས་ན་རྡོ་རྗེ་ནམ་མཁའོ། །ནོར་བུ་ཆེ་ཞེས་བྱ་བ་ནི་རྡོ་རྗེ་རིན་ཆེན་གྱི་ཕྱག་རྒྱས་ནམ་མཁའ་ཁྱབ་པར་སྤྲོས་པས་ན་ནོར་བུ་ཆེའོ། །ནམ་མཁའི་སྙིང་པོ་རྡོ་རྗེས་ཕྱུག །ཅེས་བྱ་བ་ནི། ནམ་མཁའི་སྙིང་པོ་ཡང་ཡིན་ལ། རྡོ་རྗེས་ཕྱུག་པ་ཡང་ཡིན་པས་ན། ནམ་མཁའི་སྙིང་པོ་
[103b.6]རྡོ་རྗེས་ཕྱུག །ཅེས་བྱ་བ་སྟེ། ནམ་མཁའི་སྙིང་པོའི་སྐུ་ནི་ནམ་མཁའི་སྙིང་པོ་ཉིད་ཡིན་པར་ཡང་དག་པར་བརྙེས་པའོ། །རྡོ་རྗེ་སྙིང་པོ་ཞེས་བྱ་བ་ནི་མིང་གི་དབང་བསྐུར་བའི་སྒོ་ནས་རྡོ་རྗེ་སྙིང་པོ་ཞེས་བྱ་སྟེ། དེ་ལྟར་ན་མཚན་དྲུག་ཡིན་ནོ། །བཛྲ་ཏེ་ཛ་ཞེས་བྱ་བ་ནི་སྙིང་པོའི་སྒོ་ནས་སོ། །ཆེར་
[103b.7]འབར་བ་ཞེས་བྱ་བ་ནི་ནམ་མཁའ་ཁྱབ་པའི་འོད་མངའ་བའོ། །རྡོ་རྗེ་ཉི་མ་ཞེས་བྱ་བ་ནི་རྡོ་རྗེ་ཉི་མའི་ཕྱག་རྒྱའི་ཚུལ་གྱི་སྒོ་ནས་སོ། །རྒྱལ་བའི་འོད་ཅེས་བྱ་བ་ནི་རྒྱལ་བ་རྣམས་ཀྱི་འོད་ཀྱི་མདངས་འདི་ལ་མངའ་བས་ན་རྒྱལ་བའི་འོད་དེ། ནམ་མཁའ་དང་མཉམ་པ་ཉིད་ཀྱི་ཡེ་ཤེས་ལས་བྱུང་
[104a]
[104a.1]བའི་དེ་བཞིན་གཤེགས་པ་ཕྲ་རབ་བསྡུས་པ་ཉིད་ཀྱིས་ནི། དེའི་མདངས་བརྙེས་པས་རྒྱལ་བའི་འོད་ཅེས་བྱའོ། །རྡོ་རྗེའི་འོད་ཟེར་ཞེས་བྱ་བ་ནི་མི་ཕྱེད་པའི་འོད་འདི་ལ་མངའ་བས་ན་རྡོ་རྗེའི་འོད་ཟེར་རོ། །གཟི་བརྗིད་ཆེ་ཞེས་བྱ་བ་ནི་འཇིག་རྟེན་གྱི་ཁམས་ཐམས་ཅད་ཀྱི་
[104a.2]རྡུལ་ཤིན་ཏུ་ཕྲ་མོ་དང་མཉམ་པའི་ཉི་མ་རྣམ་པར་ལྷག་པའི་འོད་མངའ་བས་ན་གཟི་བརྗིད་ཆེའོ། །རྡོ་རྗེའི་འོད་ཅེས་བྱ་བ་ནི་མིང་གི་དབང་བསྐུར་བའི་མཚན་ཏེ། དེ་ལྟར་ན་མཚན་བདུན་ནོ། །བཛྲ་ཀེ་ཏུ་ཞེས་བྱ་བ་ནི་སྙིང་པོའི་སྒོ་ནས་སོ། །སེམས་ཅན་དོན་རབ་ཅེས་བྱ་བ་ནི་སེམས་ཅན་རྣམས་
[104a.3]ཚིམ་པར་མཛད་པས་ན། སེམས་ཅན་རྣམས་ཀྱི་དོན་མཛད་པ་འདི་ལ་མངའ་བས་ན་སེམས་ཅན་དོན་རབ་བོ། །རྡོ་རྗེ་རྒྱལ་མཚན་ཞེས་བྱ་བ་ནི་མཚན་མའི་ཕྱག་རྒྱའི་ཚུལ་གྱིས་ན་རྡོ་རྗེ་རྒྱལ་མཚན་ཞེས་བྱའོ། །རབ་དགའ་བྱེད་ཅེས་བྱ་བ་ནི་རྡོ་རྗེ་རྒྱལ་མཚན་དེ་ཉིད་ཀྱིས་དེ་བཞིན་གཤེགས་
[104a.4]པ་ཐམས་ཅད་ཀྱི་སྦྱིན་པའི་ཕ་རོལ་ཏུ་ཕྱིན་པ་ལ་ངེས་པར་སྦྱོར་བས་ན་རབ་དགའ་བྱེད་དོ། །རྡོ་རྗེ་ཆེན་པོ་ཞེས་བྱ་བ་ནི་རྡོ་རྗེ་རྒྱལ་མཚན་གྱི་ཕྱག་རྒྱས་ནམ་མཁའ་ཐམས་ཅད་ཁྱབ་པར་མཛད་པས་ན་རྡོ་རྗེ་ཆེན་པོའོ། །རིན་ཆེན་དཔལ་ཞེས་བྱ་བ་ནི་བྱང་ཆུབ་སེམས་དཔའི་རིན་ཆེན་དཔལ་གྱི་
[104a.5]སྐུ་ལ་བྱ་བར་བཤད་དོ། །རྡོ་རྗེ་དབལ་ཞེས་བྱ་བ་ནི་མིང་གི་དབང་བསྐུར་བའི་སྒོ་ནས། དེ་ལྟར་ན་མཚན་བདུན་ནོ། །བཛྲ་ཧཱ་ས་ཞེས་བྱ་བ་ནི་སྙིང་པོའི་སྒོ་ནས་སོ། །བཞད་པ་ཆེན་པོ་ཞེས་བྱ་བ་ནི། བཞད་པའི་ཕྱག་རྒྱས་ནམ་མཁའ་ཐམས་ཅད་ཁྱབ་པར་མཛད་པས་ན་བཞད་པ་ཆེའོ། ། 
[104a.6]རྡོ་རྗེ་འཛུམ་པ་ཞེས་བྱ་བ་ནི་རྡོ་རྗེ་བཞད་པའི་མཚན་མའི་ཕྱག་རྒྱ་ལ་དེ་སྐད་ཅེས་བྱ་བར་བཤད་དོ། །ཕྱག་རྒྱ་དེ་ཉིད་ཀྱིས་དེ་བཞིན་གཤེགས་པ་ཐམས་ཅད་འཛུམ་པ་ལ་ངེས་པར་སྦྱོར་བར་མཛད་པས་ན་ངོ་མཚར་ཆེ་ཞེས་བྱ་སྟེ། རྣམ་པར་རྟོག་པ་མི་མངའ་བ་རྣམས་ལ་ནི་བཞད་པ་མི་མངའ་
[104a.7]བའི་ཕྱིར་རོ། །དགའ་ཞིང་རབ་དགའ་ཞེས་བྱ་བ་ནི་སེམས་ཅན་གྱི་ཁམས་དགའ་བ་དང་མགུ་བ་གང་ལ་མངའ་བ་དེ་ནི་དགའ་ཞིང་རབ་དགའ་སྟེ། རྡོ་རྗེ་བཞད་པའི་སྐུའོ། །རྡོ་རྗེ་སྟོན་ཞེས་བྱ་བ་ནི་རྡོ་རྗེ་སྟོན་པ་འདི་ལ་མངའ་བས་ན་རྡོ་རྗེ་སྟོན་ཏེ་འཛུམ་པའི་ཁོངས་སུ་གཏོགས་པ་མི་དམིགས་
[104b]
[104b.1]པའི་ཆོས་ཀྱི་སྦྱིན་པའི་རྡོ་རྗེ་ཉེ་བར་སྟོན་པའོ། །རྡོ་རྗེ་དགའ་བ་ཞེས་བྱ་བའི་མིང་གི་དབང་བསྐུར་བས་ན་དེའི་སྒོ་ནས་འདི་སྐད་ཅེས་བྱ་སྟེ། དེ་ལྟར་མཚན་བདུན་ནོ། །རྡོ་རྗེ་ཆོས་ནི་བཛྲ་དྷརྨྨ་ཞེས་བྱ་བའི་སྙིང་པོའི་སྒོ་ནས་སོ། །རབ་དགའ་དེ་ཉིད་དོན་ནི་མཛེས་པའི་དེ་ཁོ་ན་ཉིད་ནི་དེ་ཉིད་དོན་
[104b.2]ཏེ། རང་བཞིན་གྱིས་དག་པའི་དོན་ལ་འདི་སྐད་ཅེས་བྱའོ། །རྡོ་རྗེ་པདྨོ་ཞེས་བྱ་བ་ནི་བཅོམ་ལྡན་འདས་ཀྱི་པདྨོའི་ཕྱག་རྒྱ་ལ་བྱའོ། །རབ་དགའ་བྱེད་ཅེས་བྱ་བ་ནི་རང་བཞིན་གྱིས་རྣམ་པར་དག་པའི་ཆོས་ཉིད་ཀྱི་ཡེ་ཤེས་ཀྱིས་སེམས་ཅན་རྣམས་ཤིན་ཏུ་སྦྱོང་བར་མཛད་པས་ན་རབ་
[104b.3]དགའ་བྱེད་དོ། །འཇིག་རྟེན་དབང་ཕྱུག་ཅེས་བྱ་བ་ལ་འཇིག་རྟེན་ནི་སེམས་ཅན་གྱི་ཁམས་རྣམས་སོ། །དབང་ཕྱུག་ནི་དེའི་གཙོ་བོ་ཡིན་པས་ན་རྡོ་རྗེ་ཆོས་ཀྱི་སྐུའོ། །རྡོ་རྗེ་སྤྱན་ཞེས་བྱ་བ་ནི་རྡོ་རྗེ་སྤྱན་གྱི་ཕྱག་རྒྱ་མཛེས་པ་མངའ་བས་རྡོ་རྗེ་སྤྱན་ནོ། །རྡོ་རྗེ་སྤྱན་ཁྱོད་ཅེས་བྱ་བ་ནི་མིང་གི་དབང་
[104b.4]བསྐུར་བའི་སྒོ་ནས་ཏེ། དེ་ལྟར་ན་མཚན་བདུན་ནོ། །རྡོ་རྗེ་རྣོན་པོ་ནི་བཛྲ་ཏཱི་ཀྵྞ་ཞེས་བྱ་བ་སྟེ། སྙིང་པོའི་སྒོ་ནས་སོ། །ཐེག་པ་ཆེན་པོ་ཞེས་བྱ་བ་ནི་ཤེས་རབ་དང་ཡེ་ཤེས་ཆེན་པོའི་ངོ་བོ་ཉིད་ཡིན་པས་ན་ཐེག་པ་ཆེན་པོ་ཉིད་དོ། །བཅོམ་ལྡན་འདས་འཕགས་པ་འཇམ་དཔལ་ལོ། ། 
[104b.5]རྡོ་རྗེ་རལ་གྲི་ཞེས་བྱ་བ་ནི་རལ་གྲིའི་ཕྱག་མཚན་གྱི་སྒོ་ནས་སོ། །མཚོན་ཆེན་པོ་ཞེས་བྱ་བ་ནི་རལ་གྲིས་ནམ་མཁའ་ཁྱབ་པར་མཛད་པའོ། །འཇམ་དཔལ་ཞེས་བྱ་བ་ནི་འཇམ་དཔལ་གཞོན་ནུའི་སྐུ་མངའ་བས་སོ། །རྡོ་རྗེ་རབ་ཏུ་ཟབ་ཅེས་བྱ་བ་ནི་རྡོ་རྗེ་དང་འདྲ་བའི་ཤེས་རབ་ཟབ་མོ་
[104b.6]འདི་ལ་མངའ་བས་ན་དེ་སྐད་ཅེས་བྱའོ། །རྡོ་རྗེ་བློ་ཞེས་བྱ་བ་ནི་མིང་གི་དབང་བསྐུར་བའི་སྒོ་ནས་ཏེ། དེ་ལྟར་ན་མཚན་བདུན་ནོ། །རྡོ་རྗེ་རྒྱུ་ནི་བཛྲ་ཧེ་ཏུ་ཞེས་བྱ་བ་སྟེ། སྙིང་པོའི་སྒོ་ནས་སོ། །སྙིང་པོ་ཆེ་ཞེས་བྱ་བ་ནི་འཁོར་ལོའི་ཕྱག་རྒྱས་ནམ་མཁའ་ཁྱབ་པར་མཛད་པའོ། །རྡོ་རྗེ་འཁོར་
[104b.7]ལོ་ཞེས་བྱ་བ་ནི་འཁོར་ལོའི་ཕྱག་རྒྱའི་སྒོ་ནས་སོ། །ཚུལ་ཆེན་པོ་ཞེས་བྱ་བ་ནི་རྡོ་རྗེ་དབྱིངས་ལ་སོགས་པའི་དཀྱིལ་འཁོར་ཆེན་པོའི་ཚུལ་གྱིས་ནམ་མཁའ་ཁྱབ་པར་སྤྲོས་པས་སོ། །རབ་བསྐོར་ཞེས་བྱ་བ་ནི། དེ་ཉིད་སེམས་བསྐྱེད་པ་ཙམ་གྱིས་རབ་ཏུ་བསྐོར་བར་མཛད་པས་ན་རབ་
[105a]
[105a.1]བསྐོར་རོ། །རྡོ་རྗེ་ལས་བྱུང་བ་ཞེས་བྱ་བ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྡོ་རྗེ་ལས་བྱུང་བའི་ཕྱིར་རོ། །རྡོ་རྗེ་སྙིང་པོ་ཞེས་བྱ་བ་ནི་མིང་གི་དབང་བསྐུར་བའི་སྒོ་ནས་ཏེ། དེ་ལྟར་ན་མཚན་བདུན་ནོ། །རྡོ་རྗེ་གསུང་བ་ཞེས་བྱ་བ་ནི་བཛྲ་བྷཱ་ཥ་སྟེ་སྙིང་པོའི་སྒོ་ནས་སོ། །རང་
[105a.2]རིག་མཆོག་ཅེས་བྱ་བ་ནི་མཛེས་པའི་རིག་པ་ཡིན་པས་ན་རང་རིག་སྟེ། སོ་སོ་ཡང་དག་པར་རིག་པ་བཞིའི་རང་བཞིན་གྱི་སྒྲའི་རྗེས་སུ་འགྲོ་བའི་ཤེས་རབ་པོ། །ཚུལ་དེ་ཉིད་ཀྱིས་ན་མཆོག་ཡིན་པས་ན་རང་རིག་མཆོག་གོ། །རྡོ་རྗེ་ཟློས་པ་ཞེས་བྱ་བ་ནི་ལྗགས་ཀྱི་ཕྱག་རྒྱའི་སྒོ་ནས་སོ། ། 
[105a.3]རབ་སྒྲུབ་སྦྱིན་ཞེས་བྱ་བ་ནི་ལྗགས་ཀྱི་ཕྱག་རྒྱ་དེས་དངོས་གྲུབ་བཟང་པོ་སྩོལ་བར་མཛད་པས་ན་རབ་སྒྲུབ་སྦྱིན་ནོ། །མི་གསུང་རྡོ་རྗེ་ཞེས་བྱ་བ་ནི་རྡོ་རྗེ་གསུང་གི་སྐུ་ལའོ། །མཆོག་གྲུབ་པ་ཞེས་བྱ་བ་ནི་རྡོ་རྗེ་ལྗགས་ཀྱིས་དེ་བཞིན་གཤེགས་པ་ཐམས་ཅད་ལས་རང་གིས་དངོས་གྲུབ་བརྙེས་པས་ན་མཆོག་
[105a.4]གྲུབ་པའོ། །རྡོ་རྗེ་གསུང་ཞེས་བྱ་བ་ནི་མིང་གི་དབང་བསྐུར་བའི་སྒོ་ནས་ཏེ། དེ་ལྟར་ན་མཚན་བདུན་ནོ། །རྡོ་རྗེ་ལས་ནི་བཛྲ་ཀརྨྨ་ཞེས་བྱ་བ་སྟེ་སྙིང་པོའི་སྒོ་ནས་སོ། །རབ་རྡོ་རྗེའི་བཀའ་ཞེས་བྱ་བ་ནི་ཤིན་ཏུ་བཟང་པོའི་རྡོ་རྗེ་ནི་རབ་རྡོ་རྗེ་སྟེ། དེ་བཞིན་གཤེགས་པ་རྣམས་སོ། །དེ་རྣམས་ཀྱི་བཀའ་
[105a.5]ནི་བསྒོ་བ་སྟེ། སངས་རྒྱས་ཀྱི་སྤྲུལ་པ་དང་། སེམས་ཅན་རྣམས་ཀྱི་དོན་བྱ་བའོ། །དེ་འདི་ལ་མངའ་བས་ན་རབ་རྡོ་རྗེའི་བཀའོ། །ལས་ཀྱི་རྡོ་རྗེ་ཞེས་བྱ་བ་ནི། རྩེ་མོ་བཅུ་གཉིས་པའི་སྣ་ཚོགས་རྡོ་རྗེའི་ཕྱག་རྒྱའི་སྒོ་ནས་སོ། །ཀུན་རབ་འགྲོ་ཞེས་བྱ་བ་ནི་སྣ་ཚོགས་རྡོ་རྗེས་ནམ་མཁའ་
[105a.6]ཁྱབ་པའོ། །རྡོ་རྗེ་ངེས་པ་ཞེས་བྱ་བ་ནི་བྱང་ཆུབ་སེམས་དཔའ་སྣ་ཚོགས་རྡོ་རྗེའི་སྐུའི་སྒོ་ནས་སོ། །རྒྱ་ཆེ་བ་ཞེས་བྱ་བ་ནི་མཆོད་པ་མ་ལུས་ཤིང་ལུས་པ་མེད་པས་དེ་བཞིན་གཤེགས་པ་ཐམས་ཅད་མཆོད་པས་ན་རྒྱ་ཆེ་བའོ། །རྡོ་རྗེ་ཀུན་ཞེས་བྱ་བ་ནི་མིང་གི་དབང་བསྐུར་བའི་སྒོ་ནས་ཏེ། དེ་ལྟར་
[105a.7]ན་མཚན་བདུན་ནོ། །རྡོ་རྗེ་བསྲུང་བ་ནི་བཛྲ་རཀྵ་སྟེ་སྙིང་པོའི་སྒོ་ནས་སོ། །བརྟན་པ་ཆེ་ཞེས་བྱ་བ་ནི་འཁོར་གསུམ་ཡོངས་སུ་དག་པའི་ལས་ཀྱི་བརྩོན་འགྲུས་ཀྱི་ཚུལ་གྱིས་སོ། །རྡོ་རྗེ་གོ་ཆ་ཞེས་བྱ་བ་ནི་གོ་ཆའི་ཕྱག་རྒྱའི་སྒོ་ནས་སོ། །སྲ་བ་ཆེ་ཞེས་བྱ་བ་ནི་དེ་ཉིད་གཞིག་པར་དཀའ་བ་ཡིན་པའི་
[105b]
[105b.1]ཕྱིར་རོ། །བརྩོན་འགྲུས་མཆོག་ནི་ཐུབ་པར་དཀའ། །ཞེས་བྱ་བ་ནི་བརྩོན་འགྲུས་ཀྱི་མཆོག་ཀྱང་ཡིན་ལ་ཐུབ་པར་དཀའ་བ་ཡང་ཡིན་པས་ན། བརྩོན་འགྲུས་མཆོག་ནི་ཐུབ་པར་དཀའ། །ཞེས་བྱ་སྟེ། བྱང་ཆུབ་སེམས་དཔའ་ཆེན་པོ་རྡོ་རྗེ་བསྲུང་བའི་སྐུའོ། །རྡོ་རྗེ་བརྩོན་འགྲུས་ཞེས་
[105b.2]བྱ་བ་ནི་མིང་གི་དབང་བསྐུར་བའི་སྒོ་ནས་ཏེ། དེ་ལྟར་ན་མཚན་བདུན་ནོ། །རྡོ་རྗེ་གནོད་སྦྱིན་ནི་བཛྲ་ཡཀྵ་སྟེ་སྙིང་པོའི་སྒོ་ནས་སོ། །ཐབས་ཆེན་པོ་ཞེས་བྱ་བ་ནི་འཁོར་གསུམ་ཡོངས་སུ་དག་པའི་སོ་སོར་རྟོགས་པའི་བརྩོན་འགྲུས་ཀྱིས་བདུད་ཐམས་ཅད་ཉ་བར་མི་དམིགས་པའི་བརྩོན་འགྲུས་ཆེན་
[105b.3]པོ་མངའ་བའི་ཕྱིར་རོ། །རྡོ་རྗེ་མཆེ་བ་ཞེས་བྱ་བ་ནི་མཆེ་བའི་ཕྱག་རྒྱའི་སྒོ་ནས་སོ། །འཇིགས་པ་ཆེ་ཞེས་བྱ་བ་ནི་མཆེ་བའི་ཕྱག་རྒྱ་དེ་ཉིད་ཀྱིས་ནམ་མཁའ་ཐམས་ཅད་ཁྱབ་པར་མཛད་པས་སོ། །བདུད་འཇོམས་ཞེས་བྱ་བ་ནི་བྱང་ཆུབ་སེམས་དཔའ་རྡོ་རྗེ་གནོད་སྦྱིན་གྱི་སྐུ་ལའོ། །རྡོ་རྗེ་མི་
[105b.4]བཟད་པ་ཞེས་བྱ་བ་ནི་རྡོ་རྗེ་མཆེ་བའི་ཕྱག་རྒྱས་དེ་བཞིན་གཤེགས་པ་ཐམས་ཅད་འཇིགས་པར་མཛད་པས་ན་རྡོ་རྗེ་མི་བཟད་པའོ། །རྡོ་རྗེ་དྲག་པོ་ཞེས་བྱ་བ་ནི་མིང་གི་དབང་བསྐུར་བའི་སྒོ་ནས་ཏེ། དེ་ལྟར་ན་མཚན་བདུན་ནོ། །རྡོ་རྗེ་མཚམས་སྦྱོར་བ་ནི་བཛྲ་སནྡྷི་སྟེ་སྙིང་པོའི་སྒོ་ནས་སོ། །རབ་
[105b.5]བསྡུས་ཉིད་ཅེས་བྱ་བ་ནི་ཤིན་ཏུ་བསྡུས་པའི་བྱིན་གྱིས་རློབ་པའི་ལས་མཛད་པས་ན་རབ་བསྡུས་ཉིད་དོ། །རྡོ་རྗེ་འཆིང་བ་ཞེས་བྱ་བ་ནི་མཚན་མའི་ཕྱག་རྒྱའི་སྒོ་ནས་སོ། །རབ་གྲོལ་བྱེད་ཅེས་བྱ་བ་ནི་དེ་ཁོ་ན་ཉིད་ཀྱི་སྦྱོར་བས་སྒྲིབ་པ་ཐམས་ཅད་ལས་རབ་ཏུ་ཐར་བར་མཛད་པས་ན་རབ་གྲོལ་བྱེད་
[105b.6]དོ། །རྡོ་རྗེ་ཁུ་ཚུར་དམ་ཚིག་མཆོག །ཅེས་བྱ་བ་ནི་བྱང་ཆུབ་སེམས་དཔའ་ཆེན་པོ་རྡོ་རྗེ་ཁུ་ཚུར་གྱི་སྐུའི་སྒོ་ནས་སོ། །རྡོ་རྗེ་ཁུ་ཚུར་ཞེས་བྱ་བ་ནི་མིང་གི་དབང་བསྐུར་བའི་སྒོ་ནས་ཏེ། འདི་ལ་མཚན་དྲུག་གོ། །དེ་ལྟར་ན་མཚན་བརྒྱ་རྩ་བརྒྱད་དུ་འགྱུར་རོ། །འཆིང་བ་ནི་ཞེས་བྱ་བ་ནི་ཚིག་
[105b.7]དང་དོན་གྱི་སྒོ་ནས་སམ། བཟླས་པ་དང་སྒོམ་པའི་སྒོ་ནས་སོ། །ཞི་བ་ཞེས་བྱ་བ་ནི་སྡུག་བསྔལ་ཐམས་ཅད་ཟད་པར་བྱེད་པའི་རྒྱུར་གྱུར་པས་ན་ཞི་བའོ། །རྡོ་རྗེ་མིང་དབང་བསྐུར་ལ་སོགས། །ཞེས་བྱ་བ་ནི་ཇི་ལྟར་རྡོ་རྗེ་འཆང་བ་ཆེན་པོ་ལ་མིང་གི་དབང་བསྐུར་བ་ལ་སོགས་པ་མཚན་བརྒྱ་རྩ་
[106a]
[106a.1]བརྒྱད་མངའ་བ་དེ་བཞིན་དུ། སྒྲུབ་པ་པོ་འདི་ཡང་དེ་བཞིན་གཤེགས་པ་རྣམས་ཀྱིས་དབང་བསྐུར་བར་འགྱུར་རོ། །གང་ཞིག་ཅེས་བྱ་བ་ནི་གང་ལ་ཡོད་པའོ། །ཡོན་ཏན་ཞེས་བྱ་བ་ནི་ཡོན་ཏན་གྱི་རྒྱུར་གྱུར་པས་ན་ཡོན་ཏན་ནོ། །མིང་རྣམས་ཀྱིས་ཞེས་བྱ་བ་ནི་མཚན་
[106a.2]བརྒྱ་རྩ་བརྒྱད་པའོ། །གང་ཞིག་ལ་ཞེ་ན། རྡོ་རྗེ་འཆང་ཆེན་པོ་ལའོ། །རྟག་ཏུ་ཞེས་བྱ་བ་ནི་རྒྱུན་མི་འཆད་པའི་སྦྱོར་བའོ། །དབྱངས་ཀྱིས་བསྟོད་པས་ཞེས་བྱ་བ་ནི་རྣལ་མ་ཉིད་ཡིན་པའི་ཕྱིར་རྡོ་རྗེ་འཆང་ཆེན་པོ་ལ་དེའི་ཡང་དག་པའི་ཡོན་ཏན་བརྗོད་པར་འདོད་པས་སོ། །དེ་ཡང་རྡོ་རྗེ་
[106a.3]འཆང་འདྲར་འགྱུར། །ཞེས་བྱ་བ་ནི། རྡོ་རྗེ་འཛིན་པ་དང་འདྲ་བར་འགྱུར་བའོ། །ཐེག་པ་ཆེན་པོ་རྟོགས་པའི་ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་རོ། །ཚུལ་ཆེན་ཡང་ནི་རྒྱས་པར་མཛོད། །ཅེས་བྱ་བ་ནི་བྱང་ཆུབ་སེམས་དཔའི་ལམ་འབྲས་བུ་དང་བཅས་པ་ཐོབ་པའི་རྒྱུར་གྱུར་པའི་
[106a.4]དཀྱིལ་འཁོར་འདི་ནི་ཚུལ་ཆེན་པོ་ཡིན་ཏེ། སེམས་ཅན་སྐལ་པ་ཇི་ལྟ་བ་བཞིན་དུ་ཕྱོགས་བཅུར་རྒྱས་ཤིང་བསྐོར་བར་མཛོད་ཅེས་པའོ། །སངས་རྒྱས་ཀུན་གྱི་འཁོར་ལོ་ཆེ། །ཞེས་བྱ་བ་ནི་རྣམ་པར་སྣང་མཛད་ལ་སོགས་པ་སངས་རྒྱས་རྣམས་ཀྱི་ཚོགས་པ་འདིར་མཛད་པས་ན་དེ་སྐད་ཅེས་
[106a.5]བྱའོ། །ཆོ་གའི་མཆོག་ནི་བཤད་པར་གསོལ། །ཞེས་བྱ་བ་ནི་མདོ་སྡེའི་སྤྱོད་པའི་ཆོ་ག་ལ་ལྟོས་ན་སྔགས་ཀྱི་ཚུལ་གྱི་ཆོ་ག་ཁྱད་པར་དུ་འཕགས་པ་ཡིན་པས་ཆོ་གའི་མཆོག་ཅེས་བྱ་སྟེ། གང་གི་ཕྱིར་མདོ་སྡེ་ལ་སྤྱོད་པ་རྣམས་བསྐལ་པ་གྲངས་མེད་པ་གསུམ་གྱིས་མངོན་པར་འཚང་རྒྱ་བ་
[106a.6]ཡིན་ལ། གསང་སྔགས་ཀྱི་སྒོའི་སྤྱད་པ་སྤྱོད་པའི་བྱང་ཆུབ་སེམས་དཔའ་རྣམས་ནི་ཚེ་འདི་ཉིད་ལ་རབ་ཏུ་དགའ་བའི་ས་ཐོབ་ནས་མངོན་པར་རྫོགས་པར་འཚང་རྒྱ་བར་འགྱུར་རོ་ཞེས་གསུངས་པ་ཡིན་ནོ། །དེ་བཞིན་གཤེགས་པ་ཐམས་ཅད་ཀྱི་དམ་ཚིག་ཅེས་བྱ་བ་ནི། རྡོ་རྗེ་དབྱིངས་ཀྱི་
[106a.7]དཀྱིལ་འཁོར་ཆེན་པོ་ནི་དེ་བཞིན་གཤེགས་པ་ཐམས་ཅད་ཀྱི་དམ་ཚིག་གོ། །དེ་འབྱུང་བ་ནི་རྡོ་རྗེ་གང་ལས་བྱུང་བ་སྟེ། དེ་བྱིན་གྱིས་བརླབ་པའི་ཕྱིར་ཏིང་ངེ་འཛིན་གང་ལ་མིང་དེ་སྐད་ཅེས་བྱ་བའི་ཏིང་ངེ་འཛིན་དེ་ལ་སྙོམས་པར་ཞུགས་པ་སྟེ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་གསུངས་
[106b]
[106b.1]པའི་རྣམ་པར་ཐུགས་རྩེ་གཅིག་ཏུ་མཛད་དོ་ཞེས་བྱ་བའི་ཐ་ཚིག་གོ། །དེ་ནས་ཞེས་བྱ་བ་ནི་འདས་མ་ཐག་པའོ། །གང་ཕྱིར་ཞེས་བྱ་བ་ནི་རྒྱུ་སྟེ་དེས་ན་འདི་འབྱུང་བ་ནི་གང་གི་ཕྱིར་མིང་ལ་སོགས་པ་ཁ་ཅིག་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་དེ་བཞིན་གཤེགས་པས་རི་རབ་ཀྱི་རྩེ་མོར་སྤྲུལ་
[106b.2]པ་ལྟ་བུའི་སྐལ་པ་དང་མི་ལྡན་པ་ཡིན་ལ། དེ་བས་ན་དེ་རྣམས་ཀྱིས་མཐོང་བས་ཕྱིར་མི་ལྡོག་པའི་ས་བོན་བསྐྱེད་པར་བྱ་བའི་ཕྱིར་ཡང་དག་པར་བཤད་དོ་ཞེས་བྱ་བ་སྟེ། ཡང་དག་པར་རྣམ་པར་ཕྱེ་ནས་རབ་ཏུ་བཤད་ཅིང་བསྟན་པས་ན་ཡང་དག་པར་བཤད་ཅེས་བྱའོ། །དཀྱིལ་འཁོར་
[106b.3]ཆེན་པོ་ཞེས་བྱ་བ་ནི། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ནི་སྐུའི་གསང་བ་གཙོ་བོར་གྱུར་པ་ཡིན་གྱི། ཐུགས་ལ་སོགས་པ་གཙོ་བོར་གྱུར་པ་གཟུགས་ཀྱི་དཀྱིལ་འཁོར་ལ་སོགས་པ་ནི་མ་ཡིན་ནོ། །དེ་ཉིད་མཆོག་ཏུ་གྱུར་པས་ན་དམ་པ་སྟེ། གང་གི་ཕྱིར་ཚེ་འདི་ཉིད་ལ་ས་ཐོབ་
[106b.4]པར་སྒྲུབ་པ་བྱེད་པ་ཡིན་ནོ། །རྡོ་རྗེ་དབྱིངས་དང་འདྲ་བས་ན། །ཞེས་བྱ་བ་ནི། རི་རབ་ཀྱི་སྟེང་གི་རྡོ་རྗེ་དབྱིངས་ཀྱི་དཀྱིལ་འཁོར་དང་འདྲ་བའོ། །མིང་ཇི་སྐད་ཅེས་བྱ་ཞེ་ན། རྡོ་རྗེ་དབྱིངས་ཞེས་བགྱི་བར་གྲགས། ཞེས་བྱ་བ་གསུངས་ཏེ། བཅོམ་ལྡན་འདས་རྣམ་པར་སྣང་མཛད་ཀྱི་དེ་
[106b.5]བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་དབྱིངས་ཀྱིས་ཉེ་བར་མཚོན་པས་ན། རྡོ་རྗེ་དབྱིངས་ཞེས་བགྱི་བར་གྲགས། །ཞེས་བཤད་དོ། །སེམས་དཔའ་ཆེན་པོའི་ཕྱག་རྒྱ་ཆེར། །ཞེས་བྱ་བ་ལ་སོགས་པ་ལ། ལངས་ནས་བསྒྱིངས་པའི་ཚུལ་གྱིས་ཡོངས་
[106b.6]སུ་བསྐོར་རོ་ཞེས་བྱ་བར་སྦྱར་རོ། །ཅི་རིགས་པར་ནི་མཆིས་ནས་ཀྱང་། །ཞེས་བྱ་བ་ལ། ཅི་རིགས་པར་ནི་འདི་ཡིན་ཏེ། །དམ་ཚིག་དང་དབང་བསྐུར་བ་ཐོབ་པས་ཟླ་བ་གཅིག་གམ། ཟླ་བ་དྲུག་གམ། ལོ་གཅིག་གི་བར་དུ་རིག་པའི་བརྟུལ་ཞུགས་སྤྱད་པར་བྱའོ། །དེ་ལ་ཡང་དང་པོ་རེ་ཞིག་
[106b.7]རང་གི་སྡོམ་པ་ལ་གནས་པའི་ནང་གི་བདག་ཉིད་ཅན་གྱི་ཁྲུས་དང་། ཕྱིའི་ཁྲུས་ཀྱང་ཅི་ནུས་པར་བྱའོ། །དེ་ལ་སྡོམ་པ་གསུམ་ལ་རབ་ཏུ་གནས་ཤིང་སྐྱང་བ་ནི་ཁྲུས་གཅིག་གོ། །བཤགས་པ་དང་གསོལ་བ་འདེབས་པ་ལ་སོགས་པ་ནི་གཉིས་པའོ། །ཕྱག་རྒྱ་དགྲོལ་བ་ནི་གསུམ་པའོ། །ཆུའི་
[107a]
[107a.1]ཁྲུས་ནི་བཞི་པ་སྟེ། འདི་དག་དང་གོས་གསུམ་པ་བརྗེ་བར་ཡང་བྱའོ། །དེ་ལ་སྡོམ་པ་རྣམས་ལ་གནས་པ་ནི་གོས་དང་པོའོ། །ངོ་ཚ་ཤེས་པ་དང་ཁྲེལ་ཡོད་པ་ནི་གཉིས་པའོ། །ཕྱི་གོས་གཙང་མ་ནི་གསུམ་པ་ཞེས་བྱ་བར་བཤད་དོ། །དེ་ནས་ཕྱག་འཚལ་བ་ལ་སོགས་
[107a.2]པ་སྔོན་དུ་འགྲོ་བས། ཉིན་རེ་ཞིང་སྡོམ་པ་གཟུང་བ་ཡང་ལན་དྲུག་ཏུ་བྱའོ། །དེ་ནས་སྡིག་པ་དྲལ་བ་དང་ཕྱག་རྒྱ་ཐམས་ཅད་དགྲོལ་བ་ཇི་ལྟ་བ་བཞིན་དུ་བྱས་ལ་རྣལ་འབྱོར་ཆེན་པོ་བྱའོ། །དེ་ནས་སྙིང་གར་དཀྱིལ་འཁོར་ཇི་ལྟ་བ་བཞིན་དུ་བསྒོམ་པར་བྱའོ། །ཡང་ན་རྣལ་འབྱོར་ཆེན་པོ་དང་
[107a.3]ལྡན་པས་དང་པོའི་སྦྱོར་བ་དང་། དཀྱིལ་འཁོར་རྒྱལ་པོ་མཆོག་རྣམ་པར་བསྒོམས་ནས་བསྡུ་བ་བྱས་ལ། ཕྱག་འཚལ་བ་དང་ཆེད་དུ་བརྗོད་པ་དང་། རང་གི་སྙིང་གར་དེ་བཞིན་གཤེགས་པ་ཐམས་ཅད་བཞུགས་པར་ལྷག་པར་མོས་པ་ཡང་བྱས་ནས། དེ་བཞིན་གཤེགས་པ་ཐམས་ཅད་
[107a.4]ཀྱི་ཐུགས་ཀ་ནས་བྱང་ཆུབ་སེམས་དཔའ་རྣམས་བྱུང་ལ་རང་རང་གི་ཏིང་ངེ་འཛིན་གྱིས་གནས་ནས་ཆེད་དུ་བརྗོད་པ་ཆེད་དུ་བརྗོད་པར་བསམ་པར་བྱའོ། །དེ་ནས་དཔལ་རྡོ་རྗེ་སེམས་དཔའ་དང་ལྷན་ཅིག་ཏུ་གྱུར་བའི་རྣལ་འབྱོར་པས་དེ་བཞིན་གཤེགས་པ་ཐམས་ཅད་ལས་ཕྲེང་བའི་དབང་
[107a.5]བསྐུར་བ་ལ་སོགས་པ་དབང་བསྐུར་བ་ཐམས་ཅད་བླངས་ལ། དེ་བཞིན་གཤེགས་པ་དེ་དག་ཐམས་ཅད་རྡོ་རྗེ་ལྕགས་ཀྱུ་ལ་སོགས་པས་དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ནས། དམ་ཚིག་གི་ཕྱག་རྒྱ་རྣམས་ཀྱིས་བསྒྲུབ་པར་བྱའོ། །དེ་ནས་ཆོས་དང་
[107a.6]ལས་དང་ཕྱག་རྒྱ་ཆེན་པོ་རྣམས་ཀྱིས་རྒྱས་བཏབ་ལ་དབང་བསྐུར་ཏེ། ཕྲིན་ལས་རྣམས་ལ་ངེས་པར་སྦྱར་བར་བྱའོ། །དེ་ལ་དང་པོ་རེ་ཞིག་རྣམ་པར་སྣང་མཛད་ཀྱི་ཕྱག་རྒྱ་ཆེན་པོ་བཅིངས་ལ་སངས་རྒྱས་ཐམས་ཅད་གཅིག་ཏུ་བསྡུས་པར་མཛོད་ཅིག་ཅེས་རང་གི་ལས་ལ་ངེས་པར་སྦྱར་བར་
[107a.7]བྱའོ། །དེ་བཞིན་དུ་སེམས་མ་དང་། རིན་པོ་ཆེ་དང་། ཆོས་དང་། ལས་ཀྱི་རྡོ་རྗེ་མས་རིགས་ཐམས་ཅད་བསྡུས་པར་རྒྱས་གདབ་པར་མཛོད་ཅིག་ཅེས་བྱ་བ་དང་། མི་བསྐྱོད་པ་ལ་དེ་བཞིན་གཤེགས་པ་ཐམས་ཅད་བྱང་ཆུབ་ཏུ་སེམས་བསྐྱེད་པར་མཛོད་ཅིག །རིན་ཆེན་འབྱུང་ལྡན་ལ་
[107b]
[107b.1]སྦྱིན་པའི་ཕ་རོལ་ཏུ་ཕྱིན་པ་དང་། འོད་དཔག་ཏུ་མེད་པ་ལ་ཤེས་རབ་ཀྱི་ཕ་རོལ་ཏུ་ཕྱིན་པ། དོན་ཡོད་པར་གྲུབ་པ་ལ་དེ་བཞིན་གཤེགས་པ་ཐམས་ཅད་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་མཛོད་ཅིག་ཅེས་བྱ་བ་དང་། རྡོ་རྗེ་སེམས་དཔའ་ལ་དེ་བཞིན་
[107b.2]གཤེགས་པ་ཐམས་ཅད་བྱང་ཆུབ་ཀྱི་སེམས་ལ་རབ་ཏུ་གཞག་པར་མཛོད་ཅིག །རྡོ་རྗེ་རྒྱལ་པོ་ལ་དེ་བཞིན་གཤེགས་པ་ཐམས་ཅད་སྤྱན་དྲང་པ་དང་། ཆགས་པས་རྗེས་སུ་མཉེས་པར་མཛོད་ཅིག །ལེགས་པས་ལེགས་སོ་ཞེས་བྱ་བས་མཉེས་པར་མཛོད་ཅིག །རིན་ཆེན་གྱིས་
[107b.3]དབང་བསྐུར་བར་མཛོད་ཅིག །ཉི་མས་ཉི་མའི་འོད་ཀྱིས་སྣང་བར་མཛོད་ཅིག །རྒྱལ་མཚན་གྱིས་སྦྱིན་པའི་ཕ་རོལ་ཏུ་ཕྱིན་པ་ལ་རབ་ཏུ་འཇོག་པར་མཛོད་ཅིག །བཞད་པས་འཛུམ་པ་རྨད་དུ་བྱུང་བ་ལ་རབ་ཏུ་གཞག་པར་མཛོད་ཅིག །ཆོས་ཀྱིས་ཤིན་ཏུ་རྣམ་པར་དག་པའི་ཏིང་ངེ་
[107b.4]འཛིན་ལ་རབ་ཏུ་འཇོག་པར་མཛོད་ཅིག །རྣོན་པོས་སེམས་ཅན་གྱི་ཉོན་མོངས་པ་དང་། ཉེ་བའི་ཉོན་མོངས་པ་གཅོད་པར་མཛོད་ཅིག །འཁོར་ལོས་དེ་རྣམས་དཀྱིལ་འཁོར་དུ་ཞུགས་པར་མཛོད་ཅིག །སྨྲ་བས་སྤྲོས་པ་མེད་པའི་ཆོས་ཉིད་ལ་ངེས་པར་སྦྱོར་བར་མཛོད་ཅིག །རྡོ་རྗེ་ལས་
[107b.5]ཀྱིས་མ་ལུས་ཤིང་ལུས་པ་མེད་པའི་མཆོད་པས་མཆོད་པར་མཛོད་ཅིག །སྲུང་བས་ཐེག་པ་གཞན་ལ་འདོད་པའི་སེམས་ཉིད་ལས་རྗེས་སུ་སྲུངས་ཤིག །གནོད་སྦྱིན་སྲུང་བ་ཡོངས་སུ་བསྐྱངས་པས་དེ་རྣམས་ཡོངས་སུ་སྲུངས་ཤིག །ཁུ་ཚུར་གྱིས་དེ་བཞིན་གཤེགས་པའི་ཁུ་ཚུར་
[107b.6]སྒྲུབས་ཤིག་ཅེས་བྱ་བ་དང་། སྒེག་མོ་ལ་སོགས་པ་ལ། སྦྱིན་པ་དང་། ཚུལ་ཁྲིམས་དང་། བཟོད་པ་དང་། བརྩོན་འགྲུས་དང་། བསམ་གཏན་དང་། ཤེས་རབ་དང་། སྨོན་ལམ་དང་། ཐབས་ཀྱི་ཕ་རོལ་ཏུ་ཕྱིན་པ་ལ་དེ་རྣམས་ངེས་པར་སྦྱོར་ཅིག །རྡོ་རྗེ་ལྕགས་ཀྱུས་བྱང་ཆུབ་ཀྱི་
[107b.7]སེམས་ཀྱི་ལྕགས་ཀྱུས་དེ་བཞིན་གཤེགས་པ་ཐམས་ཅད་ཐར་པ་ཆེན་པོའི་གྲོང་ཁྱེར་དུ་དགུག་པར་མཛོད་ཅིག །ཞགས་པས་བྱང་ཆུབ་ཀྱི་སྤྱོད་པའི་ཞགས་པས་གཞུག་ཏུ་གསོལ། ལྕགས་སྒྲོག་གིས་ཐེག་པ་གཞན་འདོད་པའི་སེམས་ལ་དེ་བཞིན་གཤེགས་པ་ཐམས་ཅད་དྲལ་བ་དང་། 
[108a]
[108a.1]ཤེས་རབ་ཀྱི་ཕོ་རོལ་ཏུ་ཕྱིན་པའི་བསམ་གཏན་གྱིས་དེ་བཞིན་གཤེགས་པ་ཐམས་ཅད་བཅིང་དུ་གསོལ། །འབེབས་པས་རང་བཞིན་གྱིས་འོད་གསལ་ཞིང་སྐྱེ་བ་མེད་པར་འབེབས་པས་དེ་བཞིན་གཤེགས་པ་རྣམས་འབེབས་པར་མཛོད་ཅིག་ཅེས་བྱ་བ་དང་། བྱམས་པ་
[108a.2]ལ་སོགས་པ་ལ་དམ་པའི་ཆོས་ཀྱི་གྲོང་ཁྱེར་ཡོངས་སུ་སྐྱོངས་ཤིག་ཅེས་བྱའོ། །ཐམས་ཅད་དུ་ཐམས་ཅད་ཀྱི་རང་རང་གི་ཕྱག་རྒྱ་ཆེན་པོ་བཅིངས་ལ། རང་གི་ཕྲིན་ལས་ལ་ངེས་པར་སྦྱར་བ་ཡིན་པར་ཤེས་པར་བྱའོ། །དེ་ལྟར་ལས་ཀྱི་རྒྱལ་པོ་མཆོག་རྣམ་པར་བསྒོམས་ནས་ཡང་རྡོ་རྗེ་
[108a.3]སེམས་དཔའི་སྦྱོར་བས་བསྡུ་བ་བྱས་ཏེ། མཚན་བརྒྱ་རྩ་བརྒྱད་པས་ཡང་དག་པར་བསྟོད་ནས། ཇི་ལྟ་བ་བཞིན་དུ་དགུག་པ་དང་། གཞུག་པ་དང་། བཅིང་བ་དང་། དབང་དུ་བྱ་བ་བྱས་ལ། རྡོ་རྗེ་གནོད་སྦྱིན་གྱིས་བགེགས་བསལ་བ་དང་། ཕྱོགས་བཅིང་བ་ལ་སོགས་པ་བྱས་ནས། རྡོ་རྗེ་
[108a.4]ཁུ་ཚུར་གྱིས་སྒོ་བཅད་དེ། རྡོ་རྗེ་གོ་ཆས་སྲུང་བ་ཐམས་ཅད་ཡང་དག་པར་སྲུངས་ལ། མཆོད་ཡོན་ཕུལ་ནས། དེ་བཞིན་གཤེགས་པ་ཐམས་ཅད་ལ་ཕྱག་རྒྱ་བཞིས་རྒྱས་བཏབ་ལ་དབང་བསྐུར་ཏེ། མཆོད་ཡོན་སྔོན་དུ་འགྲོ་བ་དང་ཕྱིའི་ཡོ་བྱད་ཐམས་ཅད་ཀྱིས་ཡང་དག་པར་མཆོད་
[108a.5]པ་དང་། སྒེག་མོ་ལ་སོགས་པ་དང་། ལས་ཀྱི་དཀྱིལ་འཁོར་ལས་གསུངས་པའི་མཆོད་པ་བཅུ་དྲུག་དང་། ཡིད་ཀྱིས་མཆོད་པ་དང་། མཆོད་པའི་ཁྱད་པར་ཐམས་ཅད་ཀྱིས་ཡང་ལེགས་པར་མཆོད་ལ། ཕྱག་བཞི་བྱས་ནས། བཛྲ་ཨཱཏྨ་ཀོ྅ཧཾ། སྭ་བྷཱ་ཝ་ཤུདྡྷོ྅ཧཾ། སརྦྦ་ས་
[108a.6]མོ྅ཧཾ། ཞེས་རྣམ་པར་བསྒོམས་ནས། བཛྲ་ས་ཏྭ་ཞེས་བརྗོད་ལ། ཐམས་ཅད་ཀྱང་བདག་ཁོ་ན་ཡིན་ནོ་ཞེས་བསྒོམ་པར་བྱའོ། །དེ་ནས་མཚན་བརྒྱ་རྩ་བརྒྱད་བས་བསྟོད་ལ། དེ་བཞིན་དུ་ཡང་དག་པར་མཆོད་དེ། ཇི་ལྟ་བ་བཞིན་དུ་ཕྱག་བྱས་ནས། ཕྱག་རྒྱ་དགྲོལ་བར་བྱས་ལ་དབང་
[108a.7]བསྐུར་ཏེ། གོ་ཆ་བགོས་ནས་མཉམ་པའི་ཐལ་མོས་ཀྱང་མཉེས་པར་བྱས་ལ། བཛྲ་ས་ཏྭ་ཞེས་བྱ་བ་དང་། ཡི་གེ་བརྒྱ་པ་ཡང་བརྗོད་ལ། མངོན་པར་འདོད་པའི་དངོས་གྲུབ་ཀྱི་ཕྱིར་དགེ་བའི་རྩ་བ་ཡོངས་སུ་བསྔོས་ནས་མཆོད་ཡོན་ཕུལ་ལོ། །སླར་བྱོན་པའི་ཕྱིར་བསྐུལ་ཏེ་གཤེགས་
[108b]
[108b.1]སུ་གསོལ་བར་བྱའོ། །དེ་ནས་རྡོ་རྗེ་བསྲུང་བ་དང་། རྡོ་རྗེ་གནོད་སྦྱིན་དང་། རྡོ་རྗེ་ཁུ་ཚུར་གྱིས་བདག་ཉིད་བསྲུང་བ་བྱས་ནས། མཆོད་རྟེན་གྱི་ལས་ལ་སོགས་པའི་བྱ་བ་བྱའོ། །དེ་ལྟར་ཉིན་རེ་ཞིང་ཐུན་བཞིའི་སྦྱོར་བས་རིག་པའི་བརྟུལ་ཞུགས་རྫོགས་པར་བྱའོ། །དེ་ལྟར་རྫོགས་ནས་དཀྱིལ་
[108b.2]འཁོར་བྲི་བར་བྱ་བ་ནི། གཙུག་ལག་ཁང་ངམ། ཀུན་དགའ་ར་བའམ། གྲོང་ངམ། གྲོང་ཁྱེར་གྱི་བྱང་ཤར་གྱི་ཕྱོགས་ཀྱི་ཆར་ཡིད་དང་རྗེས་སུ་མཐུན་པར། ཤིན་ཏུ་མཉམ་ཞིང་སྣུམ་པ། ཤར་དུ་གཞོལ་བ་ཤིན་ཏུ་ཚད་དང་ལྡན་པ། ཚྭ་སྒོ་མེད་པའི་སའི་ཆ་དེར་རྒྱལ་པོས་ནི་ཁྲུ་བརྒྱའམ་
[108b.3]ལྔ་བཅུའོ། །བློན་པོ་དང་བློན་པོ་ཆེན་པོས་ནི་ཁྲུ་ལྔ་བཅུ་འམ་ཉི་ཤུ་རྩ་ལྔའོ། །ཚོང་དཔོན་ནམ་དེད་དཔོན་གྱིས་ནི་ཁྲུ་ཉི་ཤུ་རྩ་ལྔ་འམ་དེའི་ཕྱེད་དོ། །སྒྲུབ་པ་པོས་ནི་ཁྲུ་བཅུ་གཉིས་སམ་དྲུག་པ་བྱའོ། །དེ་ལ་དང་པོ་རེ་ཞིག་མངོན་པར་འདོད་པའི་དཀྱིལ་འཁོར་གྱི་སའི་དབུས་སུ་མི་རུས་ཀྱི་ཕྱེ་མ་
[108b.4]ཁྲག་དང་དུག་དང་བཅས་པ་དང་། མངོན་སྤྱོད་ཀྱི་སྦྱིན་སྲེག་གི་ཆོ་གས་དཀྱིལ་འཁོར་གྱི་བགེགས་བཟློག་ནས། བདག་དང་། སློབ་མ་དང་། ས་བདག་ལ་སོགས་པ་ཞི་བར་བྱེད་པའི་ཞི་བའི་སྦྱིན་སྲེག་བྱའོ། །དེ་ནས་ས་སྦྱང་དུ་གཞུག་པར་བྱའོ། །འདོམ་གང་ཙམ་ལ་ལྐོག་མ་འམ། ལྟེ་
[108b.5]པའམ། པུས་མོ་ནུབ་ཙམ་དུ་འོག་ཏུ་བརྐོས་ལ། སྤོས་ཆུ་དྲི་ཞིམ་པོས་བྲན་པའི་སས་བཀང་ནས། རྡོ་རྗེ་གནོད་སྦྱིན་ཡོངས་སུ་བཟླས་པའི་སྤོས་ཆུས་ཆག་ཆག་བཏབ་སྟེ། འཐས་པར་བཅགས་ལ། ཤིན་ཏུ་མཉམ་པར་བྱས་ཏེ། ཁང་པ་བརྩེགས་མའི་ནང་དུ་ཆུད་པ། རྟ་བབས་
[108b.6]བཞིས་མཛེས་པར་བྱས་ལ་སྒོ་བཞི་དང་ལྡན་བ་སྐར་ཁུང་གིས་ཡོངས་སུ་བསྐོར་བ། མཐའ་མ་དྲིལ་བུ་བཏགས་པའི་རྒྱལ་མཚན་དང་། བླ་རེ་མཆོག་སྣ་ཚོགས་བྲེས་པས་ཉེ་བར་མཛེས་པར་བྱས་ལ། སངས་རྒྱས་རིན་པོ་ཆེ་ལ་སོགས་པའི་རས་རིས་དང་སྐུ་གཟུགས་ལ་སོགས་པའི་རྒྱན་
[108b.7]གྱིས་བརྒྱན་པ་གྲྭ་བཞིར་གཞག་པའི་སྤོས་སྣོད་རྣམས་ལས་སྤོས་ལེགས་པར་འཐུལ་བ། མེ་ཏོག་དང་། མར་མེ་དང་། གོས་ལ་སོགས་པའི་ཡོ་བྱད་རྣམས་ཀྱིས་མཛེས་པར་བྱས་པའི་སའི་ཆ་དྲིས་ཉེ་བར་བྱུགས་ནས་རྡོ་རྗེ་གནོད་སྦྱིན་ཡོངས་སུ་བཟླས་པའི་སྤོས་ཆུས་བསངས་ལ། ས་
[109a]
[109a.1]ལ་ལག་པ་བཞག་སྟེ། རྡོ་རྗེ་སེམས་དཔའ་དང་ཡི་གེ་བརྒྱ་པ་ལན་བདུན་བཟླས་པར་བྱའོ། །ས་སྦྱང་བ་དང་ཡོངས་སུ་གཟུང་བའི་ཆོ་གའོ། །དེ་ནས་རང་ཉིད་ཁྲུས་བྱས་ཤིང་ལུས་དྲི་ཞིམ་པོས་བྱུགས་ལ། ཇི་སྙེད་པའི་གོས་དང་རྒྱན་གདགས་ཤིང་། ཤིན་ཏུ་
[109a.2]དམར་བའི་རས་གོས་བགོ་བ་དང་། མེ་ཏོག་གི་ཕྲེང་བ་གདགས་ཤིང་གདོང་དྲི་ཞིམ་པོར་བྱས་ལ། ཡར་གྱི་ངོའི་ཚེས་བརྒྱད་ནས་བརྩམས་ཏེ། ཚེས་བཅུའམ། བཅུ་གསུམ་མམ། བཅུ་བཞི་ནས་བརྩམས་ཏེ། བཅོ་ལྔའི་བར་དུའམ། ཚེས་ལྔའི་སྔ་དྲོའི་ཐུན་མཚམས་ནས་
[109a.3]བརྩམས་ཏེ། དཀྱིལ་འཁོར་གྱི་ལས་བྱའོ། །དེ་ལ་གཉུག་མར་གནས་པའི་སའི་ཆར་ནི་ཕྱག་དར་དང་སྐྱང་ནུལ་ལ་སོགས་པ་བྱས་ལ། དེ་བཞིན་དུ་ལག་པ་ས་ལ་རེག་པར་བྱས་ནས་རྡོ་རྗེ་སེམས་དཔའ་དང་། ཡི་གེ་བརྒྱ་པ་བཟླས་པར་བྱའོ། །དེ་ནས་དཀྱིལ་འཁོར་གྱི་སའི་དབུས་སུ་
[109a.4]འདུག་ལ། བདག་ཉིད་བསྲུང་བ་དང་། བགེགས་གཞོམ་པ་ལ་སོགས་པ་བྱའོ། །དེ་ནས་རྡོ་རྗེ་འཁོར་ལོའི་ཕྱག་རྒྱས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་སྤྲུལ་ལ། ཕྱག་འཚལ་བ་སྔོན་དུ་འགྲོ་བ་དང་། སྡོམ་པ་གཟུང་བ་དང་། རྣལ་འབྱོར་ཆེན་པོ་དང་། གཞལ་ཡས་ཁང་
[109a.5]གདན་དང་བཅས་པ་བསྐྱེད་ལ། སེམས་དཔའི་སྐྱིལ་མོ་ཀྲུང་དུ་འདུག་སྟེ། དེང་དུས་བདག་ཚེ་འབྲས་བུ་ཡོད། །ཅེས་བྱ་བ་ནས། དེང་བདག་འདུས་པ་མཆོག་ཡིན་ནོ། །ཞེས་བྱ་བའི་བར་གྱིས་བདག་ཉིད་སྤྲོ་བ་བསྐྱེད་བར་བྱའོ། །དེ་ནས་ཡན་ལག་ཐམས་ཅད་ཀྱིས་ཕྱག་བྱས་ལ། སྤོས་
[109a.6]སྣོད་ལག་ཏུ་ཐོགས་ཏེ། མ་ལུས་ཕྱོགས་ན་བཞུགས་པ་ཡི། །ཞེས་བྱ་བ་ནས། དངོས་གྲུབ་འདི་ནི་སྩལ་དུ་གསོལ། །ཞེས་བྱ་བའི་བར་གྱིས་སངས་རྒྱས་ཐམས་ཅད་སྤྱན་དྲང་བར་བྱའོ། །དེ་ནས་ཡང་དང་པོ་སྦྱོར་བ་དང་། དཀྱིལ་འཁོར་གྱི་རྒྱལ་པོ་མཆོག་དང་། ལས་ཀྱི་རྒྱལ་པོ་མཆོག་
[109a.7]རྣམས་བསྒོམས་ལ། རྡོ་རྗེ་སེམས་དཔའི་གནས་ན་དཔལ་རྡོ་རྗེ་སེམས་དཔའི་ཕྱག་རྒྱ་ཆེན་པོ་གནས་ཤིང་། ཨོཾ་བཛྲ་སཏྭ་ཧཱུཾ་ཞེས་ཟློས་པ་ལ་བརྩོན་པ་ལ་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་བྲི་བའི་ཕྱིར། སྒྲུབ་པའི་གྲོགས་མཆོག་དེ་བཞིན་གཤེགས་པའི་ང་རྒྱལ་དང་ལྡན་པས་མཚན་བརྒྱ་རྩ་
[109b]
[109b.1]བརྒྱད་པས་གསོལ་བ་གདབ་པར་བྱའོ། །དེ་ལྟར་ན་འདི་ནི་ཅི་རིགས་པ་ཡིན་ཏེ། ཚུལ་འདིས་སེམས་དཔའི་སྐྱིལ་མོ་ཀྲུང་དུ་འདུག་པ་ལས་ལངས་ནས་ཡོངས་སུ་བསྐོར་བར་བྱའོ། །འོན་ཏེ་སྤྲོས་པར་འདོད་ན་སྤྲོས་པ་དང་བཅས་པའི་སྦྱོར་བ་ཉིད་བྱ་བར་ཤེས་པར་བྱའོ། །སེམས་དཔའ་
[109b.2]ཆེན་པོ་ནི་ཕྱག་རྒྱ་ཆེར་བསྒོམ་ཞིང་བྱིན་གྱིས་རློབ་བགྱིད་ཅིང་ཞེས་བྱ་བ་ནི་དེ་ནས་གསོལ་བ་བཏབ་པའི་རྗེས་ཐོགས་ཉིད་ལ། དེ་བཞིན་གཤེགས་པ་ཐམས་ཅད་ཀྱིས་ནམ་མཁའ་གང་བར་བསམས་ཏེ། དེ་བཞིན་གཤེགས་པ་ཐམས་ཅད་ལ་དཀྱིལ་འཁོར་ལྔ་པས་ཕྱག་བྱས་ལ། བཅོམ་
[109b.3]ལྡན་འདས་རྡོ་རྗེ་སེམས་དཔའི་ཕྱག་རྒྱ་ཆེན་པོ་བཅིངས་ཏེ། འདི་སྐད་ཅེས་བརྗོད་པར་བྱ་སྟེ། བདག་ཉིད་རང་ཉིད་རྡོ་རྗེ་ཅན། །རྡོ་རྗེ་སེམས་དཔའ་བདག་རང་ཉིད། །བདག་ནི་སངས་རྒྱས་རྒྱལ་པོ་ཆེ། །སྟོབས་ཆེན་རྡོ་རྗེ་ཅན་བདག་ཉིད། །བདག་ནི་རྣལ་འབྱོར་དབང་ཕྱུག་རྒྱལ། །ཕྱག་
[109b.4]ན་རྡོ་རྗེ་བརྟན་བདག་ཡིན། །བདག་པོ་རྡོ་རྗེ་ཆེན་པོ་བདག །བྱིན་གྱིས་རློབ་པ་མི་འདོར་རོ། །ཨོཾ་བཛྲ་སཏྭ་ཧཱུཾ། །དེ་ནས་རྡོ་རྗེ་སེམས་དཔའི་དམ་ཚིག་གི་ཕྱག་རྒྱས་ཇི་ལྟར་ཡོངས་སུ་བསྒོམས་པའི་དཀྱིལ་འཁོར་བཏེག་སྟེ་ནམ་མཁར་བཞག་ལ། རྡོ་རྗེ་སེམས་དཔའི་དམ་ཚིག་གི་ཕྱག་
[109b.5]རྒྱ་དེ་ཉིད་ཀྱིས་བཛྲ་ས་ཏྭ་ཞེས་ཟློས་ཤིང་བདག་ཉིད་ཀྱང་བྱིན་གྱིས་བརླབས་ལ། རྡོ་རྗེ་སེམས་དཔའི་ང་རྒྱལ་བསྐྱེད་དེ། བཛྲ་དྲྀ་ཥྚི་མ་ཊ་ཅེས་བྱ་བ་མིག་གཉིས་སུ་བཀོད་ལ། ཨ་ཞེས་བྱ་བས་རྐང་པ་གཉིས་སུ་སྣ་ཚོགས་རྡོ་རྗེ་བསྐྱེད་ལ། ཡང་བཅོམ་ལྡན་འདས་རྡོ་རྗེ་སེམས་དཔའི་ཕྱག་རྒྱ་ཆེན་
[109b.6]བོར་བསམ་པར་བྱའོ། །འདི་ཙམ་གྱིས་ནི། སེམས་དཔའ་ཆེ་ཡི་ཕྱག་རྒྱ་ཆེར། །སྒོམ་ཞིང་བྱིན་གྱིས་རློབ་བགྱིད་ཅིང་། །ཞེས་པ་འདིའི་དོན་སྟོན་པ་ཡིན་ནོ། །ཕྱག་རྒྱ་ལ་གནས་དེ་བཞིན་ལངས། །ཞེས་བྱ་བ་ནི་ཕྱག་རྒྱ་ཆེན་མོ་མ་བཀྲོལ་བས་སེམས་དཔའི་སྐྱིལ་མོ་ཀྲུང་བཤིག་
[109b.7]ལ་ལངས་ཏེ། ཕྱག་རྒྱས་གནས་པས་ན་ཕྱག་རྒྱ་ལ་གནས་ཞེས་བྱ་བ་སྟེ། ཕྱག་རྒྱ་ཆེན་པོ་བཅིངས་པ་ཉིད་ཀྱིས་གནས་པའོ། །ཀུན་དུ་རྣམ་པར་བལྟས་ནས་ནི། །ཞེས་བྱ་བ་ནི་དབང་ལྡན་གྱི་ཕྱོགས་ནས་བརྩམས་ཏེ། གཡོན་ཕྱོགས་ནས་བལྟས་པས་བགེགས་བསྐྲད་པར་བྱས་ལ། ཡང་
[110a]
[110a.1]དེ་བཞིན་དུ་གཡས་ཕྱོགས་ནས་བལྟས་ནས་ཕྱོགས་མཚམས་དང་། དཀྱིལ་འཁོར་ནམ་མཁའ་དང་ས་བཅིང་བ་དང་ར་བ་དང་དྲ་བ་བྱས་ལ། རྐང་མཐིལ་གྱིས་ཡོངས་སུ་བཟང་བས་ས་བཞི་བརྟན་པ་ནས་བརྩམས་ཏེ་རི་རབ་ཀྱི་སྟེང་གི་བར་དུ་རྡོ་རྗེའི་རང་བཞིན་དུ་བྱེད་
[110a.2]ཅིང་། རྡོ་རྗེ་སེམས་དཔའི་ཕྱག་རྒྱ་ཆེན་པོ་བཅིངས་ལ། དེའི་ང་རྒྱལ་དང་ལྡན་པས་བཛྲ་སཏྭ་ཧཱུཾ་ཞེས་ཟློས་ཤིང་གཡས་ཕྱོགས་ནས་ཡོངས་སུ་བསྐོར་ནས། ཡང་དཀྱིལ་འཁོར་གྱི་ཆོ་ག་ལས་བཤད་པའི་ཚུལ་གྱིས་བགེགས་གཞོམ་པ་ལ་སོགས་པ་བྱ་བ་ནས། ལྷག་པར་གནས་པའི་ཆོ་ག་
[110a.3]རྣམས་རྗེས་སུ་སྤྱད་པར་བྱའོ། །དེ་ནས་ཉི་མ་འཆར་བའི་དུས་སུ་དཀྱིལ་འཁོར་དེ་དམ་ཚིག་གི་ཕྱག་རྒྱ་དེ་ཉིད་ཀྱིས་ནམ་མཁར་བཞག་ལ་ཐིག་གིས་ཐིག་གདབ་པར་བྱའོ། །སར་པ་ཞེས་བྱ་བ་ནི་དཀྱིལ་འཁོར་གཞན་དུ་ཡོངས་སུ་མ་སྤྱད་པའོ། །ལེགས་པར་བགལ་ནས་ཀྱང་ཞེས་བྱ་བ་ནི་དྲིས་
[110a.4]ཕྱུག་པའི་གསེར་ལ་སོགས་པའི་སྣོད་དུ་གཞག་གོ། །ཚད་དང་ལྡན་པ་ཞེས་བྱ་བ་ནི་དཀྱིལ་འཁོར་ཁྲུ་དྲུག་པ་ལ་སྦོམས་སུ་མཐེའུ་ཆུང་གི་ཚད་ལ་ཆུར་དཀྱིལ་འཁོར་ཉིས་འགྱུར་གྱི་ཚད་ཀྱིས་སོ། །མཛེས་པའི་ཐིག་གིས་ཞེས་བྱ་བ་ནི་ཚོན་སྣ་ལྔ་པོས་ལྟ་ན་སྡུག་པའི་ཐིག་གིས་ཐིག་གདབ་པའོ། ། 
[110a.5]མཁས་པས་ཞེས་བྱ་བ་ནི་དཀྱིལ་འཁོར་གྱི་མདོག་དང་དབྱིབས་དང་བྱ་བ་ལ་སྦྱང་བའོ། །ཅི་ནུས་ཀྱིས་ཞེས་བྱ་བ་ནི་ཚད་དཔག་ཚད་ནས་བརྩམས་ཏེ། ཁྲུ་དྲུག་པའི་ཚད་ཀྱི་མཐར་ཐུག་པའི་བར་དུ་ནུས་པའི་ཚད་ལས་དཔགས་ཏེ། དཀྱིལ་འཁོར་གྱི་ཐིག་གིས་གདབ་པར་བྱའོ། །གྲུ་བཞིར་བགྱི་
[110a.6]ཞིང་སྒོ་བཞི་དང་། །ཞེས་བྱ་བ་ནི་ཤར་དང་ནུབ་དང་བྱང་དང་ལྷོའི་ངོས་ཀྱི་རི་མོས་ཟུར་བཞིར་བྱས་པའི་ཕྱིར་གྲུ་བཞིའོ། །སྒོ་བཞི་དང་ཞེས་བྱ་བ་ནི་ཤར་དང་ལྷོ་དང་ནུབ་དང་བྱང་གི་ངོས་ཀྱི་དབུས་སུ་རེ་རེ་ཞིང་སྒོ་བཏོད་པ་ཡོད་དེ་དེས་ན་སྒོ་བཞིའོ། །རྟ་བབས་བཞིས་ནི་མཛེས་བགྱིས་ལ། །ཞེས་བྱ་
[110a.7]བ་ནི་གོ་བར་ཟད་དོ། །ཐིག་བཞི་དང་ནི་ལྡན་གྱུར་པ། །ཞེས་བྱ་བ་ནི་ཚངས་པའི་ཐིག་གཉིས་དང་མཚམས་ཀྱི་ཐིག་གཉིས་ཏེ། དེ་དག་དང་ཡང་དག་པར་ལྡན་པར་གྱུར་པ་ནི་མཉམ་པོར་བྱ་བའི་ཕྱིར་ཞེས་བྱ་བའི་བར་དུའོ། །དར་དང་མེ་ཏོག་ཕྲེང་བས་བརྒྱན། །ཞེས་བྱ་བ་ནི་དར་གྱི་ཕྲེང་བ་དང་། 
[110b]
[110b.1]མེ་ཏོག་གི་ཕྲེང་བས་བརྒྱན་པའོ། །གྲྭ་ཡི་ཕྱོགས་ནི་ཐམས་ཅད་དང་། །སྒོ་ཁྱུད་ཀྱི་ནི་མཚམས་རྣམས་སུ། །རྡོ་རྗེ་རིན་ཆེན་སྤྲས་པར་ནི། །དཀྱིལ་འཁོར་ཕྱི་རིམ་ཐིག་གདབ་བོ། །ཞེས་བྱ་བ་ནི་དཀྱིལ་འཁོར་གྲྭའི་ཕྱོགས་བཞི་ཆར་དུ་ཡང་ཟླ་བ་ཕྱེད་པ། དེའི་སྟེང་དུ་རྡོ་རྗེ་རིན་ཆེན་ཡོད་པར་
[110b.2]ཐིག་གདབ་པར་བྱའོ། །སྒོ་རྣམས་ཀྱི་སྒོ་ཁྱུད་ནི་སྒོ་ཁྱུད་དེ། །དེ་རྣམས་ཀྱི་མཚམས་ནི་རི་མོ་གཉིས་ཕྲད་པའི་ཚུལ་ཏེ། དེ་རྣམས་སུ་ཡང་ཟླ་བ་ཕྱེད་པའི་སྟེང་དུ་རྡོ་རྗེ་རིན་པོ་ཆེ་ཡོད་པར་ཐིག་གདབ་པར་བྱའོ། །དེ་ཡི་རིམ་པའི་ནང་ཞུགས་ལ། །འཁོར་ལོ་འདྲ་བར་ཞེས་བྱ་བ་ནི་ཕྱིའི་
[110b.3]དཀྱིལ་འཁོར་དེའི་རིམ་པའི་ནང་དུ་ཞུགས་ལ། །འཁོར་ལོ་འདྲ་བར་དཀྱིལ་འཁོར་གྱི་གནས་གྲུ་བཞི་དང་སྒོ་བཞི་ལ་སོགས་པ་ཇི་སྐད་དུ་བཤད་པའི་ཕྱིའི་དཀྱིལ་འཁོར་དང་འདྲ་བ་ལ་རྟ་བབས་མེད་པར་ཐིག་གདབ་པར་བྱའོ། །རྡོ་རྗེ་ཐིག་གིས་ཡོངས་བསྐོར་བར། །ཞེས་བྱ་བ་ནི་རྩེ་གསུམ་
[110b.4]པའི་རྡོ་རྗེ་ཕྲེང་བས་བསྐོར་བའོ། །ཀ་བ་བརྒྱད་ཀྱིས་མཛེས་བགྱིས་པ། །ཞེས་བྱ་བ་ནི་ཕྱོགས་ཀྱི་ཆ་རེ་རེ་ཞིང་རྩིག་པ་ལ་བརྟེན་པའི་རྡོ་རྗེ་ཀ་བ་གཉིས་གཉིས་ཡོད་པ་དེའི་ཕྱིར། ཀ་བ་བརྒྱད་ཀྱིས་ཉེ་བར་མཛེས་པར་བྱས་པ་ཡིན་ནོ། །རྡོ་རྗེ་ཀ་བའི་ནང་ལོགས་སུ་འང་། །ཟླ་བའི་དཀྱིལ་འཁོར་
[110b.5]ལྔས་བརྒྱན་པ། །ཞེས་བྱ་བ་ནི་རྡོ་རྗེ་ཀ་བ་རྣམས་ཀྱི་མཆོག་སྟེ་གནས་དམ་པ་ཡིན་པས་ན་རྡོ་རྗེ་ཀ་བའི་མཆོག་གི་གནས་སུའོ། །རྡོ་རྗེ་ཀ་བའི་མཆོག་གི་གནས་དེ་རྣམས་སུ། བཅོམ་ལྡན་འདས་རྣམ་པར་སྣང་མཛད་དང་། མི་བསྐྱོད་པ་དང་། རིན་ཆེན་འབྱུང་ལྡན་དང་། འོད་དཔག་ཏུ་
[110b.6]མེད་པ་དང་། དོན་ཡོད་གྲུབ་པའི་གནས་རྣམས་སུ་ནི་ཉི་མའི་དཀྱིལ་འཁོར་ཟླུམ་པོ་ལྔའི་ཐིག་བཏབ་ལ། ཡང་རེ་རེ་ཞིང་ཟླ་བའི་དཀྱིལ་འཁོར་ལྔ་ལྔ་ཡོད་པའི་རྡོ་རྗེ་རི་མོས་ཡོངས་སུ་བསྐོར་བར་ཐིག་བཏབ་ལ། ཟུར་བཞི་པ་ལ་སྒོ་བཞི་པ། །ཀ་བ་བརྒྱད་ཀྱིས་མཛེས་བྱས་ཤིང་། རྡོ་རྗེ་ཕྲེང་
[110b.7]བས་ཡོངས་བསྐོར་བར། །དཀྱིལ་འཁོར་དབུས་མ་བྲི་བར་བྱ། །ཞེས་བྱ་བ་ལ་སོགས་པ་ལ། བཅོམ་ལྡན་འདས་ཀྱིས་རྡོ་རྗེ་རྩེ་མོ་ལས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ཆ་བགོ་བ་མཛད་པ་ཡིན་པས་ཐེ་ཚོམ་མི་བྱའོ། །འདིར་ཡང་དེའི་འཁོར་ལོ་འདྲ་བར་ཞེས་བསྟན་པ་ནི་འཁོར་
[111a]
[111a.1]ལོ་ལྟར་ཟླུམ་པོ་ཡིན་ཏེ། འདིར་ཟླུམ་པོ་ཁོ་ན་ཡིན་ནོ་ཞེས་བསྟན་པར་ནུས་པ་ནི་མ་ཡིན་ཏེ། དཀྱིལ་འཁོར་འཁོར་ལོ་ཡིན་པར་བཤད། །ཅེས་བྱ་བ་ལ་སོགས་པ་ལ། སྤྱིར་དཀྱིལ་འཁོར་འཁོར་ལོ་ཡིན་པར་བཤད་པས་ངེས་པ་མེད་ལ། རྡོ་རྗེ་ཐིག་གིས་ཡོངས་
[111a.2]བསྐོར་བས། །ཞེས་བྱ་བ་གསུངས་པ་འདིས་ཀྱང་། འདི་ཐ་དད་པར་གྱུར་པ་ཡིན་པར་ཤེས་པར་བྱའོ། །དེ་ཡང་། གྲུ་བཞི་ར་བགྱི་ཞིང་སྒོ་བཞི་དང་། །རྟ་བབས་བཞིས་ནི་མཛེས་བགྱིས་ལ། །རྡོ་རྗེ་ཐིག་གིས་ཡོངས་བསྐོར་བར། །རྡོ་རྗེ་ཕོ་བྲང་ཆེན་པོ་བྲི། །ཞེས་གསུངས་སོ། ། 
[111a.3]ཡང་ཐིག་གི་ཆོ་ག་གསལ་བར་བྱས་ཏེ། དེ་ལ་དང་པོ་རས་བ་ལ་རིན་ལ་མི་བརྩེགས་པར་ཉོས་ལ། བུ་མོ་གཙང་མས་བཀལ་བའི་སྲད་བུ། ཚོན་རྩི་དྲི་ཞིམ་པོ། སྔོན་པོ་དང་། སེར་པོ་དང་། དམར་པོ་དང་། ལྗང་གུ་དང་། དཀར་པོས་སོ་སོར་ཁ་བསྒྱུར་ལ་གོ་རིམས་འདི་ཉིད་ཀྱིས་
[111a.4]བཞག་པ་ལ། ཧཱུཾ་ཏྲཱཾ་ཧྲཱིཿཨཿཨཱ་ཞེས་བྱ་བའི་རང་གི་ས་བོན་གྱིས་མི་བསྐྱོད་པ་ལ་སོགས་པ་སྲད་བུ་ལ་བཀོད་དེ། དཱི་པྟ་དྲྀཥྚི་ཨ་ཀུ་ཤ་ཛཿཞེས་བྱ་བ། མིག་གཉིས་སུ་བཀོད་ལ། རབ་ཏུ་གཡོ་ཞིང་འབར་བའི་མིག །མིག་གི་རྫི་མ་འདྲེན་པ་ནི། །ཞེས་བྱ་བ་འབར་བའི་ལྟ་བ་དང་། 
[111a.5]བཅོམ་ལྡན་འདས་དཀྱིལ་འཁོར་ཆེན་པོའི་ཐིག་གདབ་པར་བྱ་བའི་ཕྱིར་རྡོ་རྗེའི་ཐིག་བདག་ལ་སྩོལ་ཅིག །ཅེས་བརྗོད་པས་མི་བསྐྱོད་པ་ལ་སོགས་པ་ཡང་དག་པར་བསྐུལ་བར་བྱའོ། །དེ་ནས་མི་བསྐྱོད་པ་ལ་སོགས་པ་རང་རང་གི་ས་བོན་གྱི་འོད་ཀྱིས་སྲད་བུ་བཏང་བ་འབར་བའི་ལྟ་བས་
[111a.6]བཀུག་ལ། རང་གི་ལག་ན་གནས་པའི་སྲད་བུ་བཀང་ནས། ཨ་ནྱོ་ནྱཱ་ནུ་ག་ཏ་སརྦ་དྷརྨྨཱཿསྥར་སྥར་ཨ་ནུ་པྲ་བིཥྚ་སརྦ་དྷརྨྨ། ཨ་ཏྱན་ཏ་ཨ་ནུ་པྲ་བིཥྚ་སརྦ་དྷརྨྨ། ཨོཾ་བཛྲ་སཏྭ་ཧཱུཾ་ཞེས་ཟློས་ཤིང་བསྒྲིལ་བར་བྱའོ། །མ་དང་ཊ་གཉིས་ཀྱིས་མིག་གཡས་པ་དང་། གཡོན་པར་ཟླ་བ་དང་
[111a.7]ཉི་མ་བསྐྱེད་ལ། བཛྲ་དྲྀཥྚི་མ་ཊ་ཞེས་བྱ་བས་བརྟན་པར་བྱས་ནས། ཐིག་དེ་གསེར་ལ་སོགས་པའི་སྣོད་དྲིས་བྱུགས་པར་བཞག་ལ། དྲི་དད་མེ་ཏོག་དང་སྤོས་ཀྱིས་ལེགས་པར་མཆོད་ནས་རྡོ་རྗེ་བསྡམས་པས་བཟུང་ལ། ཨོཾ་བཛྲ་ས་མ་ཡ་བྲ་སཱུ་ཏྲཾ་མ་ཏི་ཀྲ་མ་ཧཱུཾ་ཞེས་ལན་བརྒྱ་རྩ་བརྒྱད་
[111b]
[111b.1]བཟླས་པར་བྱའོ། །དེ་ནས་སེམས་དཔའ་བཅུ་དྲུག་བཟླས་པའི་དྲིས་དཀྱིལ་འཁོར་གྱི་ས་ཡང་བྱུགས་ལ། མ་ཏོག་གིས་ཀུན་ནས་མཛེས་པར་བྱས་ནས་བར་སྣང་ན་བཞུགས་པའི་རིགས་ཐམས་ཅད་ལ་མཆོད་ཡོན་ཕུལ་ཏེ། མེ་ཏོག་མ་ལ་སོགས་པ་དང་། སྒེག་མོ་ལ་སོགས་པས་ཐམས་
[111b.2]ཅད་ཡང་དག་པར་མཆོད་ལ་ཕྱག་བྱས་ནས་མིག་གཡས་དང་གཡོན་དུ་ཡི་གེ་ཛཿགཉིས་ལ་ཉི་མ་དང་ཟླ་བ་མདོག་སེར་པོར་སྣང་བ་བསྐྱེད་ལ། གླུ་དང་རོལ་མོའི་མཆོད་པ་དང་བཅས་པས་དཀྱིལ་འཁོར་བརྟག་པར་བྱའོ། །དེ་ལ་རེ་ཞིག་ཚོན་ཁ་དོག་དཀར་པོ་དྲི་ཞིམ་པ་ལ། སྔགས་
[111b.3]བཟླས་ལ་ཐིག་སྦང་བར་བྱའོ། །དེ་ནས་ཡིད་ཀྱིས་བཛྲ་དྷཱ་ཏུ་ཞེས་རྡོ་རྗེའི་ཚིག་ཏུ་བརྗོད་ལ། རྣམ་པར་སྣང་མཛད་དུ་གྱུར་ན། བཛྲ་ཀརྨྨ་ཧཱུཾ་ཞེས་ཟློས་ཤིང་རང་གི་སྙིང་ག་ནས་རྡོ་རྗེ་ལས་སུ་སྒྲུབ་པའི་གྲོགས་མཆོག་སྤྲུལ་པར་བྱའོ། །དེ་ནས་བཛྲ་སཏྭ་ཞེས་ཟློས་ཤིང་བདག་ཉིད་རྡོ་རྗེ་སེམས་
[111b.4]དཔར་བསམས་ལ། ཐིག་དེ་གཡོན་པའི་ཁུ་ཚུར་གྱིས་བཟུང་ལ་ཛཿཞེས་བྱ་བས་དེ་རྡོ་རྗེ་ལས་ཀྱི་གཟུགས་ཅན་གྱིས་སྒྲུབ་པའི་གྲོགས་མཆོག་གི་ལག་པར་ཐིག་གཏད་ལ། ཕྱོགས་ཐམས་ཅད་མཉམ་པ་ཉིད་དུ་སྒོམ་ཞིང་ཤར་དུ་བལྟས་ལ་ཚངས་པའི་ཐིག་གདབ་པར་བྱའོ། །དེ་
[111b.5]ནས་ཡང་སློབ་དཔོན་ལྷོ་ཕྱོགས་སུ་འདུག་ལ། བྱང་ཕྱོགས་སུ་བལྟས་ཏེ་གཉིས་པ་གདབ་པར་བྱའོ། །ཡང་མེའི་ཕྱོགས་སུ་འདུག་སྟེ། བྱང་ཕྱོགས་སུ་བལྟས་ཏེ་ཕྱིའི་དཀྱིལ་འཁོར་གྱི་ཤར་གྱི་ཐིག་གདབ་པར་བྱའོ། །རླུང་གི་ཕྱོགས་སུ་འདུག་ལ་ལྷོའི་ཕྱོགས་སུ་བལྟས་ཏེ། ནུབ་ཀྱི་
[111b.6]ཐིག་གདབ་པར་བྱའོ། །དེ་ཉིད་དུ་འདུག་ལ་ཤར་དུ་བལྟས་ཏེ་བྱང་གི་ཐིག་གདབ་པར་བྱའོ། །ཡང་མེའི་ཕྱོགས་སུ་འདུག་སྟེ་ནུབ་ཏུ་བལྟས་ལ་ལྷོའི་ཕྱོགས་ཀྱི་ཐིག་གདབ་བོ། །དེ་བཞིན་དུ་ཁ་ཁྱེར་གྱི་ཐིག་ཀྱང་གདབ་པར་བྱའོ། །དེ་ལྟར་ན་ཕྱིའི་དཀྱིལ་འཁོར་དང་ནང་གི་དཀྱིལ་འཁོར་ཀུན་དུ་ཐིག་
[111b.7]བཏབ་ནས་བྱང་དུ་བལྟས་ཏེ་ཤར་གྱི་ཀ་བའི་ཐིག་གདབ་བོ། །ལྷོར་བལྟས་ཏེ་ནུབ་ཀྱི་ཀ་བའི་ཐིག་གདབ་བོ། །ཤར་དུ་བལྟས་ཏེ་བྱང་གི་ཀ་བའི་ཐིག་གདབ་བོ། །ནུབ་ཏུ་བལྟས་ཏེ་ལྷོའི་ཀ་བའི་ཐིག་གདབ་བོ། །ཡང་ཕྱིའི་དཀྱིལ་འཁོར་གྱི་མེའི་མཚམས་སུ་འདུག་སྟེ་རླུང་གི་མཚམས་ཀྱི་
[112a]
[112a.1]བར་དང་བདེན་བྲལ་གྱི་མཚམས་སུ་འདུག་སྟེ་དབང་ལྡན་གྱི་མཚམས་ཀྱི་བར་དུ་ཐིག་གདབ་པར་བྱའོ། །སློབ་དཔོན་དང་སྒྲུབ་པའི་གྲོགས་མཆོག་ནི་ཐམས་ཅད་དུ་བསྐོར་ཕྱོགས་སུ་འགྲོ་བར་བྱའོ། །དེ་ལ་ཐིག་གདབ་པའི་སྔགས་ནི་འདི་ཡིན་ཏེ། ཨོཾ་བཛྲ་ས་མ་ཡ་སཱུ་ཏྲཾ་མ་
[112a.2]ཏཱི་ཀྲ་མ་ཧཱུཾ་ཞེས་སློབ་དཔོན་གྱིས་བཟླས་པར་བྱའོ། །ཛཿཛཿཛཿཞེས་བྱ་བ་ཛཿགསུམ་གྱིས་སྒྲུབ་པའི་གྲོགས་མཆོག་གིས་ཐིག་དྲང་བར་བྱའོ། །སྒོ་ནི་དབུས་ཀྱི་བརྒྱད་ཆའོ། །སྒོ་ཁྱུད་ནི་སྒོའི་ཚད་དོ། །ཁ་ཁྱེར་ནི་སྒོའི་ཕྱེད་ཀྱི་ཚད་དོ། །སྒོ་འགྲམ་ནི་ཁ་ཁྱེར་གྱི་ཚད་དོ། །ཚོན་སྣ་ལྔའི་ས་ནི་
[112a.3]ཁ་ཁྱེར་གྱི་ཕྱེད་ཀྱི་ཚད་ཡིན་པར་ཤེས་པར་བྱའོ། །རྟ་བབས་ནི་སྒོའི་སུམ་འགྱུར་རོ། །ནང་གི་དཀྱིལ་འཁོར་ནི་ཕྱིའི་དཀྱིལ་འཁོར་གྱི་ཕྱེད་ཀྱི་ཚད་ལ་སྒོ་བཞི་པ་ཟུར་བཞི་པ་ཁ་ཁྱེར་གྱིས་ཡོངས་སུ་བསྐོར་བའི་ཀ་བ་བརྒྱད་དང་ལྡན་པར་ལེགས་པར་ཐིག་བཏབ་ནས་སེང་ལྡེང་གི་ཕུར་བུ་སྨད་
[112a.4]རྡོ་རྗེ་རྩེ་གཅིག་པ་ལྟ་བུ། སྟོད་རྡོ་རྗེ་རྩེ་ལྔ་པ་ལྟ་བུ་ལ། རྡོ་རྗེ་ཕུར་བུའི་སྔགས་ཡོངས་སུ་བཟླས་ཏེ། རྡོ་རྗེས་བརྡུངས་ལ། དེ་ལ་བརྟོད་པའི་སྲད་བུས་ནང་གི་དཀྱིལ་འཁོར་གྱི་ཕྱི་རིམ་དུ། རྡོ་རྗེ་ཕྲེང་བ་དབང་ལྡན་ནས་བརྩམས་ཏེ། བསྐོར་ཕྱོགས་སུ་ཐིག་གདབ་པར་བྱའོ། །དེ་ནས་
[112a.5]དཀྱིལ་འཁོར་གྱི་ལྟེ་བ་ན་གནས་པའི་ཕུར་བུ་ཡི་གེ་ཧཱུཾ་བཞིས་བཏོན་ལ། འོག་ནས་བཤད་པའི་ཚོན་སྣ་ལྔས་ཕུར་བུའི་བུ་ག་བཀང་ལ་མཉམ་པོར་བྱས་ནས། ཧཱི་ཞེས་བྱ་བས་མིག་གཡས་པ་དང་གཡོན་དུ་ཉི་མ་དང་ཟླ་བ་བསྐྱེད་ལ། ཁྲོ་བོའི་ལྟ་བས་ཀུན་དུ་བལྟས་ལ་སྒོ་རྣམས་བྱའོ། ། 
[112a.6]ཐིག་གདབ་པའི་ཆོ་གའོ། །ཐིག་དེ་ཚོན་གྱིས་དགང་བ་དང་། ཚོན་གྱི་རིམ་པ་ནི་འདིའི་འོག་ནས་དུམ་བུ་གཉིས་པ་ལས་ཤེས་པར་བྱའོ། །དབུས་ཀྱི་དཀྱིལ་འཁོར་དབུས་སུ་ནི། །སངས་རྒྱས་ཀྱི་ནི་གཟུགས་གཞག་ཅིང་། །ཞེས་བྱ་བ་ནི་བཅོམ་ལྡན་འདས་རྣམ་པར་སྣང་མཛད་དེ། ། 
[112a.7]དེའི་ཤར་གྱི་ཕྱོགས་ཀྱི་ཆར་རྡོ་རྗེ་སེམས་མ། ལྷོར་རིན་ཆེན་སེམས་མ། ནུབ་ཏུ་ཆོས་ཀྱི་སེམས་མ། བྱང་དུ་ལས་ཀྱི་སེམས་མ་བྲི་བར་བྱའོ། །རྡོ་རྗེ་ཤུགས་ཀྱིས་སོང་ནས་ནི། །ཞེས་བྱ་བ་ནི་དེ་ལ་རྡོ་རྗེ་ཤུགས་ནི་འདི་ཡིན་ནོ། །ཡིད་ཀྱིས་རི་མོ་བཏེག་ནས་ནི། །རྡོ་རྗེ་སྲད་བུའམ་གཞན་
[112b]
[112b.1]ཡང་རུང་། །ཕྱིར་བྱུང་ནང་དུ་ཞུགས་ཀྱང་ནི། །དམ་ཚིག་འགལ་བར་དེ་མི་འགྱུར། །དེ་ནས་འདིའི་སྙིང་པོ་ནི་འདི་ཡིན་ཏེ། ཨོཾ་བཛྲ་བེ་གཱ་ཀྲ་མ་ཧཱུཾ། མི་གཡོ་བའི་དཀྱིལ་འཁོར་དུ། །རྡོ་རྗེ་འཛིན་སོགས་མཉམ་པར་གཞག །ཅེས་བྱ་བ་ནི་བཅོམ་ལྡན་འདས་མི་བསྐྱོད་པ་དང་རྡོ་རྗེ་སེམས་
[112b.2]དཔའ་དང་། རྡོ་རྗེ་རྒྱལ་པོ་དང་། རྡོ་རྗེ་ཆགས་པ་དང་། རྡོ་རྗེ་ལེགས་པ་དང་བཅས་པ་བྲི་བར་བྱའོ། །དེ་ལྟར་ན་དེ་དང་མཉམ་པར་གྱུར་ཏེ། ཐུགས་ཀྱི་ངོ་བོ་ཉིད་ཀྱི་རང་བཞིན་ཉིད་ཀྱིས་ནི་མི་མཉམ་པ་མེད་པས་མཉམ་པའོ། །རིན་ཆེན་འབྱུང་བའི་དཀྱིལ་འཁོར་དུ། །རྡོ་རྗེ་སྙིང་སོགས་རྫོགས་
[112b.3]བར་གཞག །ཅེས་བྱ་བ་ནི་བཅོམ་ལྡན་འདས་རིན་ཆེན་འབྱུང་ལྡན་དང་། རྡོ་རྗེ་རིན་ཆེན་དང་། རྡོ་རྗེ་ཉི་མ་དང་། རྡོ་རྗེ་རྒྱལ་མཚན་དང་། རྡོ་རྗེ་བཞད་པ་དང་བཅས་པ་བྲི་བར་བྱའོ། །དེ་ལྟར་ན་དཀྱིལ་འཁོར་དེ་རྡོ་རྗེ་སྙིང་པོ་ལ་སོགས་པས་གང་བར་འགྱུར་རོ། །ཚེ་དཔག་མེད་ཀྱི་དཀྱིལ་འཁོར་
[112b.4]དུ། །རྡོ་རྗེ་སྤྱན་སོགས་དག་པར་གཞག །ཅེས་བྱ་བ་ནི་བཅོམ་ལྡན་འདས་འོད་དཔག་ཏུ་མེད་པ་དང་རྡོ་རྗེ་ཆོས་དང་། རྡོ་རྗེ་རྣོན་པོ་དང་། རྡོ་རྗེ་རྒྱུ་དང་། རྡོ་རྗེ་སྨྲ་བ་དང་བཅས་པ་བྲི་བར་བྱའོ། །དེ་ལྟར་ན་དཀྱིལ་འཁོར་དེ་དག་པར་འགྱུར་ཏེ། རང་བཞིན་གྱིས་དག་པའི་ཆོས་ཉིད་ཀྱི་ངོ་བོ་ཉིད་ཡིན་
[112b.5]པས་ཀྱང་དེ་དག་ཡིན་ནོ། །གདོན་མི་ཟ་བའི་དཀྱིལ་འཁོར་དུ། །རྡོ་རྗེ་རྒྱ་གྲམ་ལ་སོགས་གཞག །ཅེས་བྱ་བ་ལ་རྡོ་རྗེ་རྒྱ་གྲམ་ནི་རྡོ་རྗེ་ལས་ཏེ། གང་དུ་དེ་ཉིད་ལ་སོགས་པ་ཡོད་པ་དེ་ནི་རྡོ་རྗེ་རྒྱ་གྲམ་ལ་སོགས་པའི་དཀྱིལ་འཁོར་ཏེ། བཅོམ་ལྡན་འདས་དོན་ཡོད་གྲུབ་པ་དང་། སྣ་ཚོགས་རྡོ་རྗེ་དང་། རྡོ་རྗེ་
[112b.6]སྲུང་བ་དང་། རྡོ་རྗེ་གནོད་སྦྱིན་དང་། རྡོ་རྗེ་ཁུ་ཚུར་དང་བཅས་པ་བྲི་བར་བྱའོ། །འཁོར་ལོ་ཡི་ནི་གྲྭ་རྣམས་སུ། །རྡོ་རྗེ་ལྷ་མོ་རྣམས་ཀྱང་གཞག །ཅེས་བྱ་བ་ནི་ནང་གི་དཀྱིལ་འཁོར་གྱི་མཚམས་མེའི་ཕྱོགས་ནས་བརྩམས་ཏེ། སྒེག་མོ་དང་། ཕྲེང་བ་མ་དང་། གླུ་མ་དང་། གར་མ་རྣམས་
[112b.7]བྲི་བར་བྱའོ། །དཀྱིལ་འཁོར་ཕྱི་ཡི་གྲྭ་རྣམས་སུ། །སངས་རྒྱས་མཆོད་པ་རྣམས་ཀྱང་གཞག །ཅེས་བྱ་བ་ནི་ཕྱིའི་དཀྱིལ་འཁོར་གྱི་ལྷའི་སྣམ་བུའི་མེའི་ཕྱོགས་ནས་བརྩམས་ཏེ། བསྐོར་ཕྱོགས་སུ་བདུག་པ་མ་དང་། མེ་ཏོག་མ་དང་། མར་མེ་མ་དང་། བྱུག་པ་མ་བྲི་བར་བྱའོ། །སྒོ་
[113a]
[113a.1]རྣམས་ཀུན་གྱི་ནང་དུ་ནི། །སྒོ་སྲུང་བཞི་ཡང་གཞག་པར་བགྱི། །ཞེས་བྱ་བ་ནི་ཀུན་གྱི་ཞེས་བྱ་བའི་ཚིག་གིས་ཕྱི་དང་ཐམས་ཅད་ཀྱི་ཤར་ཕྱོགས་ཀྱི་སྒོར་རྡོ་རྗེ་ལྕགས་ཀྱ། ལྷོར་ཞགས་པ། ནུབ་ཏུ་ལྕགས་སྒྲོག །བྱང་དུ་རྡོ་རྗེ་འབེབས་པ་བྲི་བར་བྱའོ། །འཁོར་ལོ་ཕྱི་རིམ་ཕྱོགས་
[113a.2]སུ་ནི། །སེམས་དཔའ་ཆེན་པོ་རྣམས་ཀྱང་གཞག། ཅེས་བྱ་བ་ནི་ཁྱམས་ཀྱི་ནང་དུ་བྱམས་པ་ལ་སོགས་པ་བསྐལ་པ་བཟང་པོའི་བྱང་ཆུབ་སེམས་དཔའ་རྣམས་བྲི་བར་བྱའོ། །དེ་ལ་བཅོམ་ལྡན་འདས་རྣམ་པར་སྣང་མཛད་ནི་སྐུ་མདོག་དཀར་པོ། བྱང་ཆུབ་མཆོག་གི་ཕྱག་རྒྱས་རྡོ་རྗེ་རྩེ་ལྔ་པ་བསྣམས་
[113a.3]པ། སེང་གེའི་གདན་ལ་པདྨ་དང་ཟླ་བའི་དཀྱིལ་འཁོར་གྱི་སྟེང་ན་རྡོ་རྗེ་སྐྱིལ་མོ་ཀྲུང་གིས་བཞུགས་པ་ཉི་མའི་འོད་མངའ་བ། དར་ལའི་སྟོད་གཡོགས་དང་སྨད་གཡོགས་བསྣམས་པ་རིན་པོ་ཆེའི་ཅོད་པན་དང་དར་དཔྱངས་ཀྱིས་དབང་བསྐུར་བ་དང་ལྡན་པ། ཞལ་བཞི་པ། ཞལ་དང་པོ་ཤར་དུ་
[113a.4]གཟིགས་པའོ། །དེ་བཞིན་དུ་མི་བསྐྱོད་པ་ལ་སོགས་པ་ཡང་གོ་རིམས་ཇི་ལྟ་བ་བཞིན་དུ། སྐུ་མདོག་སྔོན་པོ་དང་། སེར་པོ་དང་། དམར་པོ་དང་། ལྗང་གུ་དང་། གླང་པོ་ཆེ་དང་། རྟ་དང་། རྨ་བྱ་དང་། ནམ་མཁའ་ལྡིང་གི་ཁྲི་ལ་པདྨ་དང་ཟླ་བའི་སྟེང་ན་རྡོ་རྗེའི་སྐྱིལ་མོ་ཀྲུང་གིས་བཞུགས་པ། ས་
[113a.5]གནོན་དང་། མཆོག་སྦྱིན་དང་། ཏིང་ངེ་འཛིན་མཆོག་དང་། མི་འཇིགས་པའི་ཕྱག་རྒྱས་རྡོ་རྗེ་དང་། རྡོ་རྗེ་རིན་པོ་ཆེ་དང་། རྡོ་རྗེ་པདྨ་དང་། སྣ་ཚོགས་རྡོ་རྗེ་བསྣམས་པ། ཉི་མའི་འོད་ཀྱི་དཀྱིལ་འཁོར་ཅན། རིན་པོ་ཆེའི་ཅོད་པན་དང་དར་དཔྱངས་ཀྱིས་དབང་བསྐུར་བ་དང་ལྡན་པ། ཞལ་གཅིག་
[113a.6]པ་རྣམ་པར་སྣང་མཛད་ལ་མངོན་པར་ཕྱོགས་པ་སྟེ། དེ་བཞིན་གཤེགས་པ་ལྔ་པོ་འདི་དག་བཛྲ་དྷཱ་ཏུ་ཞེས་བྱ་བའི་དེ་བཞིན་གཤེགས་པ་ལྔའི་སྤྱིའི་སྙིང་པོ་ཟློས་ཤིང་བྲི་བའམ་བཞག་ལ། བར་སྣང་ལ་བཞུགས་པ་ཕབ་སྟེ་གཅིག་ཏུ་བྱའོ། །དེ་བཞིན་དུ་སཏྭ་བཛྲི་ཞེས་བྱ་བ་ནས། བཛྲ་ཨ་བེ་
[113a.7]ཤ་ཞེས་བྱ་བའི་བར་ཟློས་ཤིང་། རྡོ་རྗེ་སེམས་མ་ལ་སོགས་པ་ནས་རྡོ་རྗེ་འབེབས་པའི་བར་དུ་བྲི་བའམ་བཞག་ལ། བར་སྣང་ན་བཞུགས་པ་ཕབ་སྟེ། གཟུགས་བརྙན་དང་ལྷན་ཅིག་ཏུ་བྱའོ། །རྡོ་རྗེ་སེམས་མ་ནི་པདྨ་དང་ཟླ་བའི་གདན་གྱི་སྟེང་ན་རྡོ་རྗེ་རྩེ་ལྔ་པ་དམར་པོ། རྡོ་རྗེ་རིན་ཆེན་མ་ལ་སོགས་
[113b]
[113b.1]བའི་གདན་ཡང་དེ་ལྟ་བུ་ཉིད་ཡིན་པར་ཤེས་པར་བྱ་སྟེ། དེར་རྡོ་རྗེ་རིན་ཆེན་མ་ནི་ཡིད་བཞིན་གྱི་ནོར་བུ་རིན་པོ་ཆེ་ནི་རྩེ་མོ་རྡོ་རྗེ་རྩེ་ལྔ་པས་མཚན་པའོ། །རྡོ་རྗེ་ཆོས་མ་ནི་པདྨ་འདབ་མ་བཅུ་དྲུག་པ། མདོག་དཀར་དམར། འདབ་མ་བརྒྱད་ཐུར་དུ་གྱེས་པ། འདབ་མ་བརྒྱད་གྱེན་དུ་གྱེས་པ་ཁ་མ་བྱེ་
[113b.2]བའི་ནང་ན་རྡོ་རྗེ་རྩེ་ལྔ་པ་ཆུད་པའོ། །རྡོ་རྗེ་ལས་མ་ནི་སྣ་ཚོགས་རྡོ་རྗེ་རྩེ་མོ་བཅུ་གཉིས་པ་ཁ་དོག་ལྔ་པ་སྟེ། དེ་ལ་དབུས་ནི་དཀར་པོ། མདུན་སྔོན་པོ། གཡས་ལོགས་སེར་པོ། རྒྱབ་དམར་པོ། གཡོན་མརྒད་མདོག་ཅན་ནོ། །རྡོ་རྗེ་སེམས་དཔའ་ལ་སོགས་པ་ནས་བསྐལ་པ་བཟང་
[113b.3]པོའི་བྱང་ཆུབ་སེམས་དཔའི་བར་དག་ཀྱང་པདྨ་དང་ཟླ་བའི་སྟེང་ན་སེམས་དཔའི་སྐྱིལ་མོ་ཀྲུང་གིས་བཞུགས་པ་ཡིན་ཏེ། རྡོ་རྗེ་སེམས་སོགས་དང་པོའི་མགོན། །རྡོ་རྗེ་ཕྱེད་པའི་གདན་ལ་བཞུགས། །ཞེས་བཤད་པའི་ཕྱིར་རོ། །དེ་ལ་རྡོ་རྗེ་སེམས་དཔའ་ནི་སྐུ་མདོག་དཀར་པོ་གཡོན་པའི་རྡོ་རྗེ་ཁུ་
[113b.4]ཚུར་དྲིལ་བུ་དང་བཅས་པ་བསྙེམས་པའི་ཚུལ་དུ་དཀུར་བརྟེན་པ། ཕྱག་གཡས་པ་ཁ་ཊྭཱཾ་གའི་ཕྱག་རྒྱར་བཞག་པའི་གུང་མོ་ལ་དང་པོའི་རྡོ་རྗེ་རྩེ་ལྔ་པ་རང་གི་ཐུགས་ཀར་བསྟོད་པའི་ཚུལ་གྱིས་བསྣམས་པའོ། །རྡོ་རྗེ་རྒྱལ་པོ་ནི་གསེར་གྱི་མདོག་ཅན་རྡོ་རྗེ་ལྕགས་ཀྱུས་དེ་བཞིན་གཤེགས་པ་ཐམས་
[113b.5]ཅད་སྡུད་པར་མཛད་ཅིང་བཞུགས་པའོ། །རྡོ་རྗེ་ཆགས་པ་ནི་སྐུ་མདོག་དམར་པོ་མདའ་དང་གཞུག་དེ་བཞིན་གཤེགས་པ་ཐམས་ཅད་ལ་འབིགས་པའི་ཚུལ་དུ་མཛད་པའོ། །རྡོ་རྗེ་ལེགས་པ་ནི་མརྒད་ཀྱི་མདོག་ཅན་ཕྱག་གཉིས་རྡོ་རྗེ་ཁུ་ཚུར་དང་བཅས་པས་ལེགས་སོ་ཞེས་བྱ་བ་སྦྱིན་པའི་
[113b.6]ཚུལ་གྱིས་དེ་བཞིན་གཤེགས་པ་ཐམས་ཅད་མཉེས་པར་བྱེད་ཅིང་བཞུགས་པའོ། །རྡོ་རྗེ་རིན་ཆེན་སྐུ་མདོག་སེར་པོ་གཡོན་པའི་རྡོ་རྗེ་ཁུ་ཚུར་གྱིས་རིན་པོ་ཆེའི་དྲིལ་བུ་བསྣམས་ཤིང་བསྙེམས་པའི་ཚུལ་གྱིས་བཞུགས་པ། གཡས་པའི་ཁུ་ཚུར་གྱིས་ཡིད་བཞིན་གྱི་ནོར་བུ་རིན་པོ་ཆེ་རྩེ་མོ་
[113b.7]རྡོ་རྗེ་རྩེ་ལྔ་པས་མཚན་པ་དཔྲལ་བའི་སྟེང་ན་བསྣམས་པའོ། །རྡོ་རྗེ་གཟི་བརྗིད་ཉི་མའི་མདོག་ཅན་ཕྱག་གཡས་ན་རྡོ་རྗེ་ཉི་མའི་དཀྱིལ་འཁོར་བསྣམས་ཏེ། དེ་བཞིན་གཤེགས་པ་རྣམས་ཀྱི་སྣང་བ་མཛད་པ། ཕྱག་གཡོན་པ་གདན་ལ་བརྟེན་ནས་བཞུགས་པའོ། །རྡོ་རྗེ་རྒྱལ་མཚན་ནམ་མཁའི་
[114a]
[114a.1]མདོག་ཅན་ཕྱག་གཡས་ན་ཡིད་བཞིན་གྱི་ནོར་བུའི་རྒྱལ་མཚན་ཕྱག་གཡོན་གདན་ལ་བརྟེན་པར་བཞུགས་པའོ། །རྡོ་རྗེ་བཞད་པ་དུང་དང་པདྨའི་རྩ་བ་ལྟར་དཀར་བ། ཕྱག་གཡས་ཀྱིས་སོའི་ཕྲེང་བ་གཉིས་ཀྱི་རྩེ་མོ་ན་རྡོ་རྗེ་ཡོད་པ་བསྣམས་ཏེ། དེ་བཞིན་གཤེགས་པ་རྣམས་
[114a.2]འཛུམ་པ་ལ་ངེས་པར་སྦྱོར་བ། ཕྱག་གཡོན་གདན་ལ་བརྟེན་པས་བཞུགས་པའོ། །རྡོ་རྗེ་ཆོས་མ་སྐུ་མདོག་དཀར་དམར་ཕྱག་གཡོན་པ་དཀུར་བརྟེན་པས་རྡོ་རྗེ་པདྨ་བཟུང་སྟེ། ཕྱག་གཡས་པས་དེའི་འདབ་མ་རང་གི་ཐུགས་ཀར་འབྱེད་པའོ། །རྡོ་རྗེ་རྣོན་པོ་ནམ་མཁའ་ལྟར་སྔོ་བ་སངས་ཕྱག་གཡོན་
[114a.3]གྱིས་རང་གི་ཐུགས་ཀར་ཤེས་རབ་ཀྱི་ཕ་རོལ་ཏུ་ཕྱིན་པའི་གླེགས་བམ་བསྣམས་པ། གཡས་ཀྱིས་རལ་གྲི་བསྣམས་པ་སྟེ། དེ་བཞིན་གཤེགས་པ་ཐམས་ཅད་ལ་འདེབས་པའི་ཚུལ་གྱིས་ཡང་དག་པར་བཞུགས་པའོ། །རྡོ་རྗེ་རྒྱུ་གསེར་གྱི་མདོག་ཅན་ཕྱག་གཡས་ཀྱི་གུང་མོའི་རྩེ་མོ་ན་
[114a.4]འཁོར་ལོ་རྩིབས་བརྒྱད་པ་བསྐོར་བར་མཛད་པ། གཡོན་པ་གདན་ལ་བརྟེན་ནས་བཞུགས་པའོ། །རྡོ་རྗེ་སྨྲ་བ་ཟངས་ཀྱི་མདོག་ཅན་ཕྱག་གཡས་ཀྱིས་རྡོ་རྗེ་ལྕེ་བསྣམས་ནས། དེ་བཞིན་གཤེགས་པ་རྣམས་དང་སྨྲ་བར་མཛད་ཅིང་། གཡོན་གདན་ལ་བརྟེན་པའི་ཚུལ་གྱིས་བཞུགས་པའོ། ། 
[114a.5]རྡོ་རྗེ་ལས་ཞལ་དཀར་པོ། རྐེད་པའི་བར་དང་ཕྱག་གཉིས་སྔོ་སྐྱ། ལྷག་མ་མདོག་སྔོ། ཞལ་གྱི་འོག་ལོགས་ནས་རྐེད་པའི་བར་དུ་དམར་སྐྱ། བརླ་གཉིས་སེར་སྐྱ། ལྷག་མ་བྱིན་པ་གཉིས་ནས་ཞབས་ཀྱི་བར་དུ་དཀར་པོ། ཕྱག་གཡོན་གྱི་རྡོ་རྗེ་ཁུ་ཚུར་གྱིས་སྣ་ཚོགས་རྡོ་རྗེ་དྲིལ་བུ་དང་
[114a.6]བཅས་པ་བསྙེམས་པའི་ཚུལ་གྱིས་འཇོག་པ། ཕྱག་གཡས་ཀྱི་གུང་མོ་ལ་སྣ་ཚོགས་རྡོ་རྗེ་རང་གི་ཐུགས་ཀར་བསྟོད་པའི་ཚུལ་གྱིས་བསྣམས་པའོ། །རྡོ་རྗེ་སྲུང་བ་གསེར་གྱི་མདོག་ཅན་ཕྱག་གཉིས་ཀྱིས་རྡོ་རྗེ་གོ་ཆ་བསྣམས་ཏེ། དེ་བཞིན་གཤེགས་པ་ཐམས་ཅད་ལ་གོ་བསྐོན་པའི་ཚུལ་གྱིས་
[114a.7]ཞུགས་པའོ། །རྡོ་རྗེ་གནོད་སྦྱིན་སྐུ་མདོག་ནག་པོ་ལྟོ་བ་ཡངས་པ། ཞལ་གྱི་མཆེ་བ་གཙིགས་པ་རྡོ་རྗེ་ཁུ་ཚུར་གཉིས་ཀྱིས་ཞལ་གྱི་མཐའ་གཉིས་སུ་མཆེ་བ་གཉིས་འཛིན་ཅིང་བཞུགས་པའོ། །རྡོ་རྗེ་ཁུ་ཚུར་སྐུ་མདོག་སེར་པོ་དམ་ཚིག་གི་ཁུ་ཚུར་གཉིས་ཀྱི་ནང་དུ་རྡོ་རྗེ་ཆུད་པ། དམ་ཚིག་གི་ཁུ་
[114b]
[114b.1]ཚུར་གྱིས་བཙིར་ཞིང་བཞུགས་པའོ། །སྒེག་མོ་སྐུ་མདོག་དཀར་བ། རྡོ་རྗེ་ཁུ་ཚུར་གཉིས་ཀྱིས་རྡོ་རྗེ་རྩེ་ལྔ་པ་གཉིས་བསྣམས་ཏེ། རྡོ་རྗེ་འགྱིང་བའི་ཚུལ་གྱིས་སྒེག་པས་གཡོན་དུ་ཅུང་ཟད་འདུད་པའོ། །ཕྲེང་བ་མ་སྐུ་མདོག་སེར་པོ། རིན་པོ་ཆེའི་ཕྲེང་བས་དེ་བཞིན་གཤེགས་པ་རྣམས་
[114b.2]ཚིམ་པར་མཛད་པའོ། །གླུ་མ་སྐུ་མདོག་དམར་སྐྱ་པི་ཝང་བརྡུང་བའོ། །གར་མ་སྐུ་མདོག་རྡོ་རྗེ་ལས་ལྟ་བུ་རྡོ་རྗེ་རྩེ་གསུམ་པ་བསྣམས་ཏེ། ཕྱག་གཉིས་ཀྱིས་གར་མཛད་ཅིང་བཞུགས་པའོ། །བདུག་པ་མ་སྐུ་མདོག་དཀར་མོ་རྡོ་རྗེ་སྤོས་སྣོད་ཀྱིས་དེ་བཞིན་གཤེགས་པ་རྣམས་ཚིམ་པར་མཛད་པའོ། ། 
[114b.3]མེ་ཏོག་མ་སྐུ་མདོག་སེར་མོ་ཕྱག་གཡོན་གྱིས་རྡོ་རྗེ་མེ་ཏོག་གི་སྣོད་ཐོགས་ཏེ། ཕྱག་གཡས་ཀྱིས་མེ་ཏོག་གི་ཆར་འབེབས་པར་མཛད་པའོ། །མར་མེ་མ་སྐུ་མདོག་དམར་སྐྱ་མར་མེའི་སྡོང་བུ་བསྣམས་ཏེ། སྣང་བའི་ཚོགས་ཀྱིས་མཆོད་པར་མཛད་པའོ། །བྱུག་པ་མ་གར་མ་ལྟར་སྣ་ཚོགས་པའི་མདོག་
[114b.4]ཅན་ཕྱག་གཡོན་དྲིའི་དུང་ཆོས་བསྣམས་ཏེ། ཕྱག་གཡས་ཀྱིས་དྲིའི་སྤྲིན་གྱིས་དེ་བཞིན་གཤེགས་པ་རྣམས་ལ་མཆོད་ཅིང་བཞུགས་པའོ། །རྡོ་རྗེ་ལྕགས་ཀྱུ་སྐུ་མདོག་དཀར་པོ་རྡོ་རྗེ་ལྕགས་ཀྱུས་དེ་བཞིན་གཤེགས་པ་རྣམས་སྤྱན་འདྲེན་པར་མཛད་པའོ། །རྡོ་རྗེ་ཞགས་པ་སྐུ་མདོག་སེར་པོ་
[114b.5]རྡོ་རྗེ་ཞགས་པས་དེ་བཞིན་གཤེགས་པ་རྣམས་གཞུག་པར་མཛད་པའོ། །རྡོ་རྗེ་ལྕགས་སྒྲོག་སྐུ་མདོག་དམར་སྐྱ་རྡོ་རྗེ་ལྕགས་སྒྲོག་གིས་དེ་བཞིན་གཤེགས་པ་རྣམས་འཆིང་བར་མཛད་པའོ། །རྡོ་རྗེ་འབེབས་པ་སྣ་ཚོགས་པའི་མདོག་ཅན་ཕྱག་གཡས་ཀྱིས་རྡོ་རྗེ་དྲིལ་བུ་བསྣམས་ཏེ། དེ་བཞིན་
[114b.6]གཤེགས་པ་རྣམས་འབེབས་པར་མཛད་པ། ཕྱག་གཡོན་གདན་ལ་བརྟེན་ཏེ་བཞུགས་པའོ། །དེ་ལ་དེ་བཞིན་གཤེགས་པ་རྣམས་ནི་ཞི་བའི་ཉམས་དང་ལྡན་པ། རྒྱན་ཐམས་ཅད་ཀྱིས་བརྒྱན་པ། ཞི་བའི་གཟིགས་སྟངས་དང་། འཛུམ་པ་དང་བཅས་པའོ། །རྡོ་རྗེ་སེམས་དཔའ་ལ་སོགས་
[114b.7]པ་ནི་རབ་ཏུ་དགྱེས་པས་སྤྱན་གདངས་པ། སྒེག་པའི་ཉམས་དང་འཛུམ་པ་དང་བཅས་པ། སངས་རྒྱས་ལྔའི་ཅོད་པན་དང་དར་དཔྱངས་ཀྱིས་དབང་བསྐུར་བ་དང་ལྡན་པ། རྒྱན་ཐམས་ཅད་ཀྱིས་བརྒྱན་པའོ། །བྱམས་པ་ལ་སོགས་པ་ཤར་གྱི་ཆ་ལ་ནི་རྡོ་རྗེ་སེམས་དཔའ་དང་འདྲ་བར་རྡོ་རྗེ་བསྣམས་
[115a]
[115a.1]པའོ། །ལྷོར་ནི་རྡོ་རྗེ་རིན་ཆེན་དང་འདྲ་བར་རིན་པོ་ཆེ་བསྣམས་པའོ། །ནུབ་ཏུ་ནི་རྡོ་རྗེ་ཆོས་དང་འདྲ་བར་རྡོ་རྗེ་པདྨ་བསྣམས་པའོ། །བྱང་དུ་ནི་རྡོ་རྗེ་ལས་དང་འདྲ་བར་སྣ་ཚོགས་རྡོ་རྗེ་བསྣམས་པའོ། །ཁྱད་པར་ནི་འདི་ཡིན་ཏེ། འདི་ལྟར་རིན་པོ་ཆེའི་ཅོད་པན་དང་དར་
[115a.2]དཔྱངས་ཀྱི་དབང་བསྐུར་བ་མངའ་བ་ཡིན་ནོ། །ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨཱ་ཏེ་མ་ཧཱ་ནཱ་ཡ་བ་རི་བཱ་རེ་སྭཱ་ཧཱ་ཞེས་བྱ་བ་ནི་བསྐལ་པ་བཟང་པོ་རྣམས་ཀྱི་སྤྱིའི་རིག་པ་ཡིན་ནོ། །དེ་ནས་རྡོ་རྗེ་སློབ་དཔོན་གྱིས་ཞེས་བྱ་བ་ལ་སོགས་པ་ལ། དེ་ལྟར་དཀྱིལ་འཁོར་ལེགས་པར་བཀོད་ནས། ཕྱི་རོལ་
[115a.3]ཀུན་དུ་སྤོས་ཆུས་བྱུག་ཅིང་མེ་ཏོག་སིལ་མ་བཀྲམ་ལ་དགོངས་ཀའི་དུས་སུ། བཛྲ་སཏྭ་ཞེས་ཟློས་ཤིང་རྡོ་རྗེ་སེམས་དཔའི་དམ་ཚིག་གི་ཕྱག་རྒྱས་མེ་ཏོག་གི་ཕྲེང་བ་བཟུང་ལ། རྡོ་རྗེ་ཤུགས་ཀྱི་དཀྱིལ་འཁོར་དུ་ཞུགས་ལ། ཡང་རྡོ་རྗེ་དྲིལ་བུ་དཀྲོལ་ཞིང་དཀྱིལ་འཁོར་ལན་བདུན་
[115a.4]བསྐོར་བ་བྱས་ལ། དཀྱིལ་འཁོར་ཐམས་ཅད་ཀྱི་ལྷག་པ་དང་མ་ཚང་བའི་ཉེས་པ་ཞི་བར་བྱ་བའི་ཕྱིར་བལྟས་ལ། བཅོམ་ལྡན་འདས་རྡོ་རྗེ་སེམས་དཔའ་ལ་ཕྲེང་བ་དེ་ཕུལ་ཏེ། རྡོ་རྗེའི་གར་བྱས་ཏེ། བླངས་ལ་རང་གི་མགོ་ལ་བཅིང་བར་བྱའོ། །བཛྲ་སཏྭ་ཧཱུཾ་ཞེས་བྱ་བ་བར་མ་ཆད་པར་བཟླས་པར་
[115a.5]བྱའོ། །དེ་ཡང་རྡོ་རྗེ་དྲིལ་བུ་རབ་བསྐོར་བས། །མཁས་པས་མ་ཚང་ཡོངས་སུ་སྐོང་། །ལྷག་པ་གང་ཡིན་འདོར་བར་བྱེད། །འགྲུབ་འགྱུར་སྨད་པར་མི་བྱའོ། །ཞེས་གསུངས་པ་ཡིན་ནོ། །དེའི་རྗེས་ལ་ཡི་གེ་ཧཱུཾ་ལས་བདག་ཉིད་རྡོ་རྗེ་ཧཱུཾ་མཛད་དུ་བསམ་པར་བྱའོ། །དེ་ནས་དབུས་སུ་
[115a.6]འདུག་ནས་ནི། །རྡོ་རྗེ་སློབ་དཔོན་མཉམ་གཞག་པས། །རྡོ་རྗེ་སྒོ་ནི་རྣམ་བཞི་པོ། །ཡིད་ཀྱིས་སུ་ནི་དབྱེ་བར་བྱ། །ཨོཾ་བཛྲོ་ཏྒྷ་ཊ་ས་མ་ཡ་པྲ་བེ་ཤ་ཡ་ཧཱུཾ་ཞེས་བྱ་བ། ཕྱག་རྒྱ་དང་ལྡན་པས་དཀྱིལ་འཁོར་གྱི་སྒོ་ཐམས་ཅད་དབྱེ་བར་བྱའོ། །དེ་ནས་རྡོ་རྗེ་སེམས་དཔའི་སྦྱོར་བ་དང་ལྡན་པའི་རྣལ་འབྱོར་
[115a.7]ཆེན་པོ་བྱས་ནས། རྣམ་པར་རྒྱལ་བའི་བུམ་པ་ཇི་སྐད་དུ་བཤད་པའི་མཚན་ཉིད་དང་ལྡན་པ་ལ། རྡོ་རྗེ་དང་བཅས་པའི་མེ་ཏོག་གི་ལྕུག་མ་རྡོ་རྗེ་སེམས་མས་ཡོངས་སུ་བཟུང་བ་ལས། ཨོཾ་བཛྲ་སཏྭ་ཧཱུཾ་ཞེས་བྱ་བ་འདི་ལན་བརྒྱ་རྩ་བརྒྱད་བཟླས་ལ། ཡང་བཛྲོད་ཀ་ཧཱུཾ་ཞེས་སྟོང་རྩ་བརྒྱད་མངོན་པར་
[115b]
[115b.1]བཟླས་ཏེ། བཅོམ་ལྡན་འདས་རྡོ་རྗེ་སེམས་དཔའི་སྤྱན་སྔར་ལེགས་པར་གཞག་གོ། །བུམ་པ་ལྷག་མ་རྣམས་ལ་ནི་དེ་བཞིན་གཤེགས་པ་ལ་སོགས་པའི་སྔགས་བརྒྱ་རྩ་བརྒྱད་བཟླས་ཏེ། དཀྱིལ་འཁོར་གྱི་ཕྱི་རོལ་དུ་གཞག་པར་བྱའོ། །དེའི་རྗེས་ལ་བུམ་པ་གང་བ་ལ་རྣམ་པར་སྣང་མཛད་
[115b.2]ལ་སོགས་པའི་སྔགས་བཟླས་ལ་གཞག་པར་བྱའོ། །ཡང་བུམ་པ་གཅིག་ལ་རྡོ་རྗེ་སེམས་དཔའ་ལན་བརྒྱ་རྩ་བརྒྱད་བཟླས་ཏེ་འཇུག་པའི་སྒོར་མངོན་པར་ཕྱོགས་པར་གཞག་གོ། །མ་འབྱོར་ན་དཔལ་རྡོ་རྗེ་སེམས་དཔའ་དང་དེ་བཞིན་གཤེགས་པ་ལྔ་ལ་བུམ་པ་དབུལ་བར་བྱ་སྟེ། ཨོཾ་བཛྲ་སཏྭ་
[115b.3]མུཥྚི་ཨཿཞེས་བྱ་བ་ནི་མི་བསྐྱོད་པའི་རིགས་ཀྱི་བུམ་པ་ལའོ། །ཨོཾ་བཛྲ་རཏྣ་མུཥྚི་ཏྲཱཾ་ཞེས་བྱ་བ་ནི་རིན་ཆེན་འབྱུང་ལྡན་གྱི་རིགས་ཀྱི་བུམ་པ་ལའོ། །ཨོཾ་བཛྲ་དྷརྨྨ་མུཥྚི་ཁཾ་ཞེས་བྱ་བ་ནི་འོད་དཔག་ཏུ་མེད་པའི་རིགས་ཀྱི་བུམ་པ་ལའོ། །ཨོཾ་བཛྲ་ཀརྨྨ་མུཥྚི་ཧཾ་ཞེས་བྱ་བ་ནི་དོན་ཡོད་པར་གྲུབ་པའི་ལས་ཀྱི་
[115b.4]རིགས་ཀྱི་བུམ་པ་ལ་ལན་བརྒྱ་རྩ་བརྒྱད་མངོན་པར་བཟླས་ལ་རིགས་དེ་ལ་དབུལ་བར་བྱའོ། །དེ་བཞིན་དུ་བུམ་པ་གང་བ་ཡང་དབུལ་བར་བྱའོ། །བཅུ་ལས་ཉུང་བར་མི་བྱའོ་ཞེས་ངེས་པ་གསུངས་པ་ཡིན་པའི་ཕྱིར་རོ། །དེ་ནས་དཀྱིལ་འཁོར་གྱི་ལྷ་ཡིད་ཀྱིས་མངོན་སུམ་ལྟ་བུར་མངོན་དུ་བྱས་
[115b.5]ལ་མཆོད་པ་ལྔ་དང་ཁ་ཟས་ཀྱི་བྱེ་བྲག་རྣམས་ཀྱིས་ཅི་ནུས་པར་ཡང་དག་པར་མཆོད་ནས། རང་གི་གདོང་ཇི་ལྟ་བ་བཞིན་དུ་གཡོགས་ཏེ་ཕྱག་བཞི་དང་སྡོམ་པ་གཟུང་བའི་བར་དུ་བྱས་ནས་ཕྱི་རོལ་ན་གནས་པའི་བུམ་པའི་ཆུས་བདག་ཉིད་དབང་བསྐུར་ལ། མཆོད་པ་ལྔས་མཆོད་དེ། ས་མ་ཡ་སྟྭཾ་
[115b.6]ཞེས་བརྗོད་ནས་སེམས་མ་རྡོ་རྗེ་མ་བཅིངས་ལ། སློབ་མ་འཇུག་པའི་ཆོ་གས་ཞུགས་ཏེ། གཡོན་པའི་ཁྲོ་བོའི་ཁུ་ཚུར་གྱིས་སེམས་མ་རྡོ་རྗེ་མ་དྲལ་ཞིང་ཨཱཿཞེས་བྱ་བས་བདག་ཉིད་ལ་དབབ་པར་བྱའོ། །ཇི་ལྟ་བར་ནི་བཀའ་ནོད་དོ། །ཞེས་བྱ་བ་ལ། དེ་ལ་ཇི་ལྟ་བར་ཞེས་བྱ་བའི་སྒྲའི་དོན་ནི་
[115b.7]འདི་ཡིན་ཏེ། དེ་ལྟར་བདག་ཉིད་ལ་དབབ་པ་དང་། མེ་ཏོག་དོར་བ་དང་། ཕྲེང་བ་བཅིང་བ་དང་། གདོང་གཡོགས་དགྲོལ་བ་དང་། དཀྱིལ་འཁོར་བསྟན་པ་དང་། ཡང་སེམས་མ་རྡོ་རྗེ་མ་བཅིངས་ཏེ། རང་གི་སྙིང་གར་བཀྲོལ་བས་ཀྱང་དབབ་པ་ཉེ་བར་བསྡུ་བ་དང་། དབང་བསྐུར་བ་
[116a]
[116a.1]ཐམས་ཅད་བླང་བ་བྱས་ནས་དམ་ཚིག་གསུམ་གཟུང་བའི་ཕྱིར་དངོས་གྲུབ་ཀྱི་རྡོ་རྗེའི་བརྟུལ་ཞུགས་གཟུང་བར་བྱའོ། །དེ་ནས་ཡང་བཅོམ་ལྡན་འདས་ལས་སྔགས་མནོས་ལ་བྱིན་གྱིས་བརླབ་པ་དང་། དབང་བསྐུར་བ་དང་། བདག་ཉིད་ལ་མཆོད་པ་བྱས་ནས། བདག་ཀུན་དུ་
[116a.2]བཟང་པོ་རྡོ་རྗེ་ཞེས་བྱ་བ་ལ་སོགས་པ་རང་གི་དབང་བསྐུར་བའི་མིང་ནས་བརྗོད་པར་བྱའོ། །དེ་ནས་རྡོ་རྗེ་བསྒྲུབ་བགྱི་བ། །ཞེས་བྱ་བ་ནི་རྣམ་པར་སྣང་མཛད་ཀྱི་ཕྱག་རྒྱ་ཆེན་པོ་བཅིངས་ལ་རྣམ་པར་སྣང་མཛད་ཀྱི་གནས་སུ། བཛྲ་དྷཱ་ཏུ་ཨ་ཞེས་བྱ་བས་དེ་བཞིན་གཤེགས་པའི་རྡོ་རྗེར་བདག་ཉིད་
[116a.3]བསམས་ལ། རྡོ་རྗེ་དེ་བཛྲོ྅ཧཾ་ཞེས་བསྒོམས་ལ། དེ་ཉིད་ལ་ཡ་ཐཱ་སརྦ་ཏ་ཐཱ་ག་ཏ་ཏ་ཐཱ་ཧཾ་ཞེས་བསྒོམས་ཏེ། རྣམ་པར་སྣང་མཛད་དུ་བདག་ཉིད་བསྒོམ་པར་བྱ་བ་ནས་དེ་བཞིན་དུ་རྡོ་རྗེ་འབེབས་པའི་བར་གྱི་ཕྱག་རྒྱ་ཆེན་པོ་བཅིངས་ལ། རྡོ་རྗེ་འབེབས་པའི་གནས་སུ་བཛྲ་ཨཱ་བེ་ཤ། ཨཿཞེས་
[116a.4]བྱ་བས་རྡོ་རྗེ་དྲིལ་བུར་བདག་ཉིད་བསམས་ལ། བཛྲ་གྷ་ཎྜོ྅ཧཾ་ཞེས་བྱ་བས་དྲིལ་བུའི་རྣམ་པར་བསྒོམས་ཏེ། དེ་ཉིད་བཛྲ་ཨཱ་བེ་ཤོ྅ཧཾ་ཞེས་བྱ་བས་རྡོ་རྗེ་འབེབས་པའི་བར་བདག་ཉིད་བསྒོམ་པར་བྱ་སྟེ། དེ་ལྟར་ན་དཀྱིལ་འཁོར་དེས་རྡོ་རྗེ་སྒྲུབ་པར་འགྱུར་རོ། །གནས་སྐབས་འདིར་མཚན་མའི་
[116a.5]ཕྱག་རྒྱ་ཉིད་ལ་རྡོ་རྗེ་སྒྲར་བཤད་པ་ཡིན་ནོ། །གང་གི་ཕྱིར་རྒྱུད་འདིར་མཚན་མའི་ཕྱག་རྒྱ་ནི་རྡོ་རྗེའི་དཀྱིལ་འཁོར་དུ་བཤད་ལ། དེ་བས་ན་མཚན་མའི་ཕྱག་རྒྱ་ཐམས་ཅད་ལ་རྡོ་རྗེ་ཞེས་བྱ་བར་ཐེ་ཚོམ་མེད་དོ། །རྡོ་རྗེ་སེམས་དཔའི། རྡོ་རྗེ་ལྕགས་ཀྱུ་བཅིངས་ནས་ནི། །ཞེས་བྱ་བ་ལ་སོགས་པ་ལ་
[116a.6]སྔར་བཤད་པའི་བསྡུ་བའི་ཕྱག་རྒྱ་བཅིངས་ལ་རྡོ་རྗེ་སེ་གོལ་བརྡབས་པའི་སྒྲ་བྱེད་ཅིང་། ཨོཾ་བཛྲ་ཛཿབཛྲ་ས་མཱ་ཛཿཛཿཧཱུཾ་བཾ་ཧོཿ། ཞེས་ཟློས་ཤིང་རྣམ་པར་སྣང་མཛད་ལ་སོགས་པ་ནས་བསྐལ་པ་བཟང་པོའི་བར་གྱི་སངས་རྒྱས་ཐམས་ཅད་བསྡུ་བར་བྱའོ། །དེ་ཚེ་སངས་རྒྱས་ཐམས་ཅད་ནི། ། 
[116a.7]ཞེས་བྱ་བ་ལ་སོགས་པ་ལ། དཀྱིལ་འཁོར་ཐམས་ཅད་ནི་རྣམ་པར་སྣང་མཛད་ལ་སོགས་པའི་དཀྱིལ་འཁོར་ཏེ་དེ་རྣམས་ཀྱིས་དེ་ཡང་དག་པར་གང་བས་ན་དེ་སྐད་ཅེས་བྱའོ། །འདི་སྐད་སྟོན་ཏེ། རྡོ་རྗེ་སེམས་དཔའ་ལ་སོགས་པ་ནས་བསྐལ་པ་བཟང་པོའི་བར་གྱི་རྡོ་རྗེ་དབྱིངས་ཀྱི་ཁང་པ་བརྩེགས་མ་
[116b]
[116b.1]ན་བཞུགས་པའི་སངས་རྒྱས་ཐམས་ཅད་འདུས་པར་མཛད་དེ། རྡོ་རྗེ་སློབ་དཔོན་གྱིས་བརྟགས་པའི་དཀྱིལ་འཁོར་དབྱེ་བ་མཐའ་ཡས་པའི་གཞལ་ཡས་ཁང་དུ་བཞུགས་ཏེ། ཀུན་ནས་ཡོངས་སུ་བསྐོར་བའི་ཚུལ་གྱིས་འདུས་པར་གྱུར་ཅིང་། ཚོགས་པར་མཛད་དོ་ཞེས་བྱ་བའི་བར་དུའོ། །དེ་
[116b.2]ནས་རྡོ་རྗེ་སེམས་དཔའ་ཞེས་བྱ་བ་ལ་སོགས་པ་ལ། བསྡུས་པར་གྱུར་པའི་རྗེས་ཐོགས་ཉིད་ལ་ཕྱག་བྱ་བ་ལ་སོགས་པ་བྱས་ནས། བཅོམ་ལྡན་འདས་རྡོ་རྗེ་སེམས་དཔའ་འདུས་པར་གྱུར་པའི་སྐུའི་གསང་བ་ཕྱག་རྒྱ་ཆེན་པོའི་ཚུལ་སྒོམ་པར་བྱེད་ཅིང་འདུས་ནས་བྱོན་པ་ལ་པུས་མོ་གཉིས་ཀྱི་ལྷ་ངས་ལ་
[116b.3]བཙུགས་ལ། རྡོ་རྗེ་ཐལ་མོ་བསྐོར་ནས་ཤིས་པ་བརྗོད་པའི་ཚུལ་དུ་སྙིང་གར་འཇོག་པ་དང་། རྡོ་རྗེ་སེམས་དཔའ་སེམས་དཔའ་ཆེ། །ཞེས་བྱ་བ་ལ་སོགས་པའི་མཚན་བརྒྱ་རྩ་བརྒྱད་པ་བརྗོད་པར་བྱའོ། །དེ་ནས་དགྱེས་པར་གྱུར་པས་ན། འདུས་པའི་དེ་བཞིན་གཤེགས་པ་རྣམས་བསྟན་པར་
[116b.4]གྱུར་ཅིང་མི་ཕྱེད་པར་འགྱུར་རོ། །གྲོགས་པོ་ཉིད་དུ་ཉེ་བར་གནས། །ཞེས་བྱ་བ་ནི་གྲོགས་པོ་ལྟར་སྒྲུབ་པ་པོ་ལ་དཀྱིལ་འཁོར་གྱི་དངོས་གྲུབ་སྩོལ་བར་མཛད་དོ་ཞེས་བྱ་བའི་ཐ་ཚིག་གོ། །དེ་ནས་ཞེས་བྱ་བ་ལ་སོགས་པ་ལ། དམ་ཚིག་རྣམས་ནི་གཞག་པར་བགྱི། །ཞེས་བྱ་བར་སྦྱར་ཏེ། དེ་ནས་
[116b.5]མཚན་བརྒྱ་རྩ་བརྒྱད་པས་བསྟོད་པའི་རྗེས་ཐོགས་ལ་སྔ་མ་བཞིན་དུ་སྒོ་དབྱེ་བ་བྱས་ནས། རྡོ་རྗེ་ལྕགས་ཀྱུའི་ལས་ཀྱི་ཕྱག་རྒྱས་རྣམ་པར་སྣང་མཛད་དང་། མི་བསྐྱོད་པའི་རིགས་བཀུག་ལ་ཤར་སྒོར་གཞག་པར་བྱའོ། །རིན་ཆེན་འབྱུང་ལྡན་གྱི་རིགས་ནི་ལྷོ་སྒོ་དང་ཉེ་བར་རོ། །འོད་དཔག་ཏུ་མེད་པའི་
[116b.6]རིགས་ནི་ནུབ་སྒོ་དང་ཉེ་བར་རོ། །དོན་ཡོད་པར་གྲུབ་པའི་རིགས་ནི་བྱང་སྒོ་དང་ཉེ་བར་གཞག་པར་བྱའོ། །རྡོ་རྗེ་ཞགས་པའི་ལས་ཀྱི་ཕྱག་རྒྱས་རང་རང་གི་སྒོ་ནས་རང་རང་གི་གནས་སུ་གཞུག་པར་བྱའོ། །རྡོ་རྗེ་ལྕགས་སྒྲོག་གི་ལས་ཀྱི་ཕྱག་རྒྱས་ཐམས་ཅད་བཅིང་བར་བྱའོ། །རྡོ་རྗེ་འབེབས་པའི་ལས་ཀྱི་ཕྱག་རྒྱས་
[116b.7]རྣམ་པར་སྣང་མཛད་ལ་སོགས་པ་ཐམས་ཅད་དབང་དུ་བྱའོ། །ལས་ཆེན་མཆོག་གི་ཕྱག་རྒྱ་ཡིས། །དམ་ཚིག་རྣམས་ནི་གཞག་པར་བགྱི། །ཞེས་བྱ་བ་ནི་ལས་ཀྱང་དེ་ཡིན་ལ་ཆེན་པོ་ཡང་ཡིན་པས་ལས་ཆེན་ཏེ། ཆོས་དང་། ལས་དང་། ཕྱག་རྒྱ་ཆེན་པོ་རྣམས་ཀྱི་ལས་སུ་བཤད་པ་གང་ཡིན་
[117a]
[117a.1]པ་དེ་ནི་ལས་ཆེན་ཏེ། དེ་རྣམས་ལ་དེའི་མཚན་མ་མཆོག་སྟེ་དམ་པའོ། །ལས་ཆེ་མཆོག་ཀྱང་ཡིན་ལ་ཕྱག་རྒྱ་ཡང་ཡིན་པས་ལས་ཆེ་མཆོག་གི་ཕྱག་རྒྱ་སྟེ། རྡོ་རྗེ་རྩེ་མོ་ལ་སོགས་པ་ལས་གསུངས་པ་ལེགས་པར་དྲངས་པ་ཡིན་ནོ། །དེ་ལ་སྒྲུབ་པའི་ཡན་ལག་བཅུ་དྲུག་ཏུ་
[117a.2]བསྟན་པ་ནི། ཕྱག་རྒྱ་ཆེན་པོ་དང་། དམ་ཚིག་དང་། ཆོས་དང་། ལས་ཀྱི་ཕྱག་རྒྱ་དང་། དགུག་པ་དང་། གཞུག་པ་དང་། བཅིང་བ་དང་། དབང་དུ་བྱ་བ་དང་། བྱིན་གྱིས་བརླབ་པ་དང་། དབང་བསྐུར་བ་དང་། ཏིང་ངེ་འཛིན་དང་། མཆོད་པ་དང་། སྙིང་པོ་དང་། ཕྱག་རྒྱ་དང་། སྔགས་
[117a.3]དང་། རིག་པའོ། །འདི་དག་ནི། རྣམ་པར་སྣང་མཛད་ལ་སོགས་པ་རེ་རེ་ཞིང་སོ་སོར་བསྒྲུབ་པར་བྱ་བའི་ཕྱིར་གསུངས་ལ། དཀྱིལ་འཁོར་གྱི་ལྷ་རྣམས་བསྒྲུབ་པ་ནི་ཕྱག་རྒྱ་བཞིར་བསྟན་པ་ཉིད་ནི་དཀྱིལ་འཁོར་གྱི་ཕྱག་རྒྱ་ཞེས་བྱའོ་ཞེས་རྒྱུད་གཞན་ལས་གསུངས་པས་ན་དམ་ཚིག་དང་། ཆོས་
[117a.4]དང་ལས་དང་ཕྱག་རྒྱ་ཆེན་པོའི་ཚུལ་ཉིད་ལས་རྣམ་པར་སྣང་མཛད་ལ་སོགས་པའི་དེ་བཞིན་གཤེགས་པས་འདའ་བར་བྱ་བ་མ་ཡིན་པས་དེའི་ཕྱིར་དམ་ཚིག་རྣམས་ཞེས་བྱའོ། །ནི་ཞེས་བྱ་བའི་སྒྲ་ནི་ངེས་པར་གཟུང་བ་སྟེ། དམ་ཚིག་དང་། ཆོས་དང་། ལས་དང་། ཕྱག་རྒྱ་ཆེན་པོ་ཉིད་ཀྱིས་དེ་
[117a.5]རྣམས་གཞག་པར་བྱའོ། །དཀྱིལ་འཁོར་དུ་བྲིས་པའི་རྣམ་པར་སྣང་མཛད་ལ་སོགས་པའི་སྐུ་ལ། རྣམ་པར་སྣང་མཛད་ལ་སོགས་པའི་ཡེ་ཤེས་སེམས་དཔའ་རྣམས་ཀྱི་ཆོས་དང་། ལས་དང་། ཕྱག་རྒྱ་ཆེན་པོའི་ཚུལ་རབ་ཏུ་གནས་པར་བྱ་བ་ནི་གཞག་པའོ། །དམ་ཚིག་མཆོག་གི་ཕྱག་
[117a.6]རྒྱ་དང་། །སེམས་དཔའི་རྡོ་རྗེ་ལ་སོགས་པས། །དེ་ལྟར་སེམས་དཔའ་ཆེན་པོ་བསྒྲུབ། །ཛཿཧཱུཾ་བཾ་ཧོཿཞེས་བརྗོད་ཅིང་ཞེས་བྱ་བ་ནི་ཇི་ལྟར་རྣམ་པར་སྣང་མཛད་ལ་སོགས་པའི་དེ་བཞིན་གཤེགས་པ་རྣམས་ཆོས་དང་། ལས་དང་། ཕྱག་རྒྱ་ཆེན་པོས་གཞག །དེ་བཞིན་དུ། སེམས་མ་རྡོ་རྗེ་
[117a.7]མ་ལ་སོགས་པ་བྱེད་པ་པོར་གྱུར་པ་རྣམས་ཀྱང་བསྒྲུབ་པར་བྱ་ཞིང་བདག་ཉིད་དབང་དུ་བྱའོ། །ཅི་སྨྲ་ཞིང་ཞེ་ན། ཛཿཧཱུཾ་བཾ་ཧོཿཞེས་བརྗོད་ཅིང་ཞེས་བྱ་བ་སྟེ། འདིས་ནི་དམ་ཚིག་གི་ཕྱག་རྒྱ་རྣམས་ཀྱི་སྤྱིའི་ཡི་གེ་བཞི་པོ་བསྒྲུབ་པའི་སྙིང་པོ་གསུངས་པ་ཡིན་ནོ། །ལ་ལ་དག་ཛཿཧཱུཾ་བཾ་ཧོཿཞེས་བྱ་བ་
[117b]
[117b.1]ནི་འདི་དག་རྡོ་རྗེ་ལྕགས་ཀྱུ་ལ་སོགས་པ་སྒོ་སྲུང་བཞིའི་ཕྱག་རྒྱའི་སྙིང་པོ་ཡིན་པར་འདོད་དོ། །ཡང་འདི་ཇི་ལྟར་ཤེས་ཤེ་ན། དགུག་པ་ལ་སོགས་པའི་དོན་གསལ་བར་བྱེད་པ་ཡིན་པའི་ཕྱིར་རོ། །གཞན་དག་ནི། ཛཿཧཱུཾ་བཾ་ཧོཿཞེས་བརྗོད་ལ། །ལེགས་པའི་ཆོ་གའི་ཡིད་ཀྱིས་ནི། །ལུས་
[117b.2]ལ་སངས་རྒྱས་ཉིད་གཞུག་གོ། །ཞེས་བྱ་བ་འདིར་ཡང་ཡིན་གྱི་སྒོ་སྲུང་རྣམས་ཀྱི་སྙིང་པོ་ངེས་པར་ཡི་གེ་ཡིན་པར་ཁས་བླངས་ནས་ནི། ཨཿཞེས་བྱ་བ་དབབ་པའི་སྙིང་པོ་ཡིན་པའི་ཕྱིར་དང་། ཧོ་ཞེས་བྱ་བ་རྡོ་རྗེ་ཆགས་པའི་སྙིང་པོ་ཡིན་པའི་ཕྱིར་རོ། །བཅོམ་ལྡན་འདས་ཉིད་ཀྱིས་དོན་
[117b.3]འདི་བཤད་པར་མཛད་པ་ཡིན་ཏེ། དེ་ནས་ཀུན་མཆོག་ལ་སོགས་པ། །མངོན་པར་བྲིས་ནས་ཡང་དག་བསྒྲུབ། །དམ་ཚིག་མཆོག་ནི་བཅིངས་ནས་ཀྱང་། །ཛཿཧཱུཾ་བཾ་ཧོཿཞེས་བརྗོད་དོ། །ཞེས་པའོ། །དོན་འདི་དག་ཀྱང་འདིར་བསྟན་པ་ཙམ་དུ་མཛད་པ་ཡིན་གྱི། ཡང་བསྒྲུབ་པའི་གོ་རིམས་
[117b.4]ནི་འདི་ཡིན་ནོ། །ལྕགས་ཀྱུ་ལ་སོགས་པས་སྒོ་རྣམས་སུ་ལས་བྱས་ནས། རྡོ་རྗེ་གནོད་སྦྱིན་གྱིས་བགེགས་བསལ་བ་དང་། ར་བ་དང་དྲ་བ་བྱས་ནས་རྡོ་རྗེ་ཁུ་ཚུར་གྱིས་སྒོ་བཅད་ལ་རྡོ་རྗེ་གོ་ཆས་བསྲུང་བར་བྱ་བ་ཐམས་ཅད་ཡང་དག་པར་བསྲུངས་ནས། རྡོ་རྗེ་སེམས་དཔས་མཆོད་ཡོན་ཕུལ་ལ། 
[117b.5]དམ་ཚིག་གི་ཕྱག་རྒྱ་རྣམས་ཀྱིས་རྣམ་པར་སྣང་མཛད་ལ་སོགས་པ་བལྟ་བར་བྱས་ནས། རིམ་པ་འདིས་བསྒྲུབ་པར་བྱའོ། །དེ་ནས་བཅོམ་ལྡན་འདས་རྣམ་པར་སྣང་མཛད་ཀྱི་དམ་ཚིག་གི་ཕྱག་རྒྱ་བཅིངས་ལ་འདི་སྐད་ཅེས་བརྗོད་པར་བྱའོ། །བཛྲ་དྷཱ་ཏུ་དྲྀ་ཤྱ་ཛཿཧཱུཾ་བཾ་ཧོཿས་མ་ཡ་སྟྭཾ་ས་མ་
[117b.6]ཡ་སྟྭཾ་ཨ་ཧཾ་བཛྲ་དྷཱ་ཏུ་ཞེས་བྱ་བ་ནས། དེ་བཞིན་དུ་རྡོ་རྗེ་འབེབས་པའི་དམ་ཚིག་གི་ཕྱག་རྒྱ་བཅིངས་ལ་བཛྲ་ཨཱ་བེ་ཤ་དྲྀ་ཤྱ་ཛཿཧཱུཾ་བཾ་ཧོཿས་མ་ཡ་སྟྭཾ་ས་མ་ཡ་སྟྭཾ་ཨ་ཧཾ་བཛྲ་ཨ་བེ་ཤ་ཞེས་བྱ་བའི་བར་དུའོ། །དེ་ནས་ཆོས་དང་ལས་དང་། ཕྱག་རྒྱ་ཆེན་པོས་གཞག་པར་བགྱི་ཞེས་བྱ་བ་དམ་
[117b.7]ཚིག་གི་ཕྱག་རྒྱ་རྣམ་པར་སྣང་མཛད་ལ་སོགས་པ་ཡང་དག་པར་བསྒྲུབས་ལ། དེའི་འོག་ཏུ་ཆོས་དང་ལས་དང་། ཕྱག་རྒྱ་ཆེན་པོས་གཞག་པར་བྱའོ། །འདི་གང་ལས་ཤེས་ཤེ་ན། བཤད་པའི་རྒྱུད་ལས་སྟོན་ཏེ། དཔལ་མཆོག་དང་པོ་ལས་དམ་ཚིག་ཆེན་པོའི་སེམས་དཔའ་ལ་སོགས་པ་
[118a]
[118a.1]རྣམས་ལ། ཡང་རྣལ་འབྱོར་གྱི་ཚུལ་ཐམས་ཅད་ལས། དམ་ཚིག་གི་ཕྱག་རྒྱས་ཡང་དག་པར་བསྒྲུབས་ནས། དེའི་རྗེས་ལ་ཕྱག་རྒྱ་གཞན་སྦྱར་བར་བྱའོ་ཞེས་དོན་འདི་སྟོན་ལ། རྒྱུད་འདི་ཉིད་ལས་ཀྱང་། རྡོ་རྗེ་དབབ་པ་བྱས་ནས་ནི། །ཕྱག་རྒྱ་ཆེན་པོ་ཆོ་ག་
[118a.2]བཞིན། །བཅིངས་ནས་དེ་ཡི་མདུན་ཕྱོགས་སུ། །སེམས་དཔའ་ཆེན་པོ་དེ་བསྒོམ་མོ། །ཡེ་ཤེས་སེམས་དཔའ་དེ་མཐོང་ནས། །རང་གི་ལུས་སུ་བསྒོམ་པར་བྱ། །བཀུག་ཅིང་བཅུག་ལ་བཅིང་བ་དང་། །དབང་དུ་བྱས་ཏེ་བསྒྲུབ་པར་བྱ། །ཞེས་གསུངས་པས། དང་པོ་ཁོ་ནར་
[118a.3]དམ་ཚིག་གི་ཕྱག་རྒྱ་བཅིང་བར་གསུངས་ལ་གང་གི་ཕྱིར་ཆོ་ག་བཞིན་ཞེས་བྱ་བ་འདིའི་དོན་ནི་འདི་ཡིན་ཏེ་རྡོ་རྗེ་ཐལ་མོ་དང་། རྡོ་རྗེ་བསྡམས་པ་སྙིང་གར་དྲལ་བར་བྱའོ། །དེ་ནས་རྡོ་རྗེ་འབེབས་པའི་ཕྱག་རྒྱས་བདག་ཉིད་ལ་དབབ་པ་བྱས་ནས་བཛྲ་ས་ཏྭ་ཞེས་བྱ་བ་ལ་སོགས་པ་ཡིད་ལ་ཟློས་
[118a.4]ཤིང་ཆོས་བདག་མེད་པ་བསྒོམ་མོ། །དེ་ནས་ནི་ཟླ་བའི་དཀྱིལ་འཁོར་གྱི་རྣམ་པར་རོ། །དེའི་སྟེང་དུ་ཟླ་བའི་དཀྱིལ་འཁོར་གཉིས་པ་དེ་དག་ཀྱང་བཛྲ་ས་ཏྭ་ཞེས་བྱ་བ་ལ་སོགས་པའི་སྒྲ་དང་བཅས་པ་ལས་རྡོ་རྗེ་སྟེ་གང་ལས་དེ་བྱུང་བའོ། །གཞན་དག་ནི་རྡོ་རྗེ་ལས་བྱུང་བའི་རང་གི་མཚན་མ་
[118a.5]བསམ་པར་བྱའོ། དེ་ནས་མཚན་མའི་ང་རྒྱལ་ཏེ་རྡོ་རྗེ་སེམས་དཔའི་རྣལ་འབྱོར་པས་ནི་དེ་ཉིད་རྡོ་རྗེ་སེམས་དཔར་བྱིན་གྱིས་བརླབ་པའི་སྦྱོར་བས། བདག་ཉིད་རྡོ་རྗེ་སེམས་དཔར་བསྒོམ་པར་བྱའོ། །རྡོ་རྗེ་རྒྱལ་པོ་ལ་སོགས་པ་རྣལ་འབྱོར་པ་ནི་རྡོ་རྗེ་སེམས་དཔའ་ལས་བྱུང་བའི་རང་གི་ལྷའི་
[118a.6]ང་རྒྱལ་ལོ། །དེ་ནས་མ་ཧཱ་ས་མ་ཡ་སྟྭཾ་ཧཾ་ཞེས་བྱང་ཆུབ་ཀྱི་སེམས་ཀྱི་ང་རྒྱལ་བསྐྱེད་ལ། རང་གི་དམ་ཚིག་གི་ཕྱག་རྒྱ་བཅིངས་ཏེ། ས་མ་ཡ་ཧཾ་ཞེས་བྱ་བས་སྐུ་དང་། གསུང་དང་། ཐུགས་ཀྱི་གསང་བའི་ང་རྒྱལ་བསྐྱེད་ནས། རང་གི་ལྷའི་དམ་ཚིག་གི་ཕྱག་རྒྱ་དེ་ཉིད་དང་། ས་མ་ཡ་ས་ཏྭ་
[118a.7]ཨ་དྷི་ཏིཥྛ་སྭ་མཱཾ། ཞེས་བྱ་བ་འདིས་བདག་ཉིད་བྱིན་གྱིས་བརླབས་ནས་རང་གི་ལྷའི་ཕྱག་རྒྱ་ཆེན་པོ་བཅིངས་ཏེ། དེའི་མདུན་དུ་རང་གི་ལྷའི་ཆོ་ག་ཇི་ལྟ་བ་བཞིན་དུ་བསྐྱེད་ནས། རྡོ་རྗེ་ལྕགས་ཀྱུ་ལ་སོགས་པའི་ལས་ཀྱི་ཕྱག་རྒྱས་མདུན་ན་བཞུགས་པའི་གཟུགས་བརྙན་ལ་ཡེ་ཤེས་
[118b]
[118b.1]སེམས་དཔའ་དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ལ། ཡང་རང་གི་ལྷའི་དམ་ཚིག་གི་ཕྱག་རྒྱ་བཅིངས་ཏེ། བཛྲ་ས་ཏྭ་དྲྀ་ཤྱ་ཞེས་བྱ་བ་ལ་སོགས་པས་བལྟ་བ་བྱས་ནས། དམ་ཚིག་གི་ཕྱག་རྒྱ་དེ་ཉིད་དང་ཛཿཧཱུཾ་བཾ་ཧོཿ་ཞེས་ཟློས་ཤིང་གཞུག་པར་བྱའོ། །དེ་ནས་
[118b.2]དམ་ཚིག་གི་ཕྱག་རྒྱ་དེ་ཉིད་དང་། ས་མ་ཡ་སྟཾ་ཞེས་བརྗོད་པས། རྒྱབ་ཏུ་ཟླ་བ་གྲུབ་ནས་ནི། །ས་མ་ཡ་སྟྭཾ་ཨ་ཧཾ་ཞེས་བརྗོད་དོ། །དེར་བདག་སེམས་དཔའི་ལུས་སུ་བསྒོམ། བཛྲ་ས་ཏྭ་ཞེས་བྱ་བ་ལ་སོགས་པ་རང་གི་ལྷའི་སྙིང་པོ་ཡང་བརྗོད་པར་བྱའོ་ཞེས་དེ་ཁོ་ན་ཉིད་གསལ་བར་ཕྱག་
[118b.3]རྒྱ་ཐམས་ཅད་བཅིང་བའི་ཆོ་ག་ནི་ཕྱག་རྒྱ་ཐམས་ཅད་ཀྱི་དངོས་གྲུབ་ཀྱི་སྤྱིའི་བསྒྲུབ་པའི་ཆོ་ག་རྒྱས་པའི་རྒྱུད་ལས་གསུངས་པ་ཡིན་ནོ། །དེ་བས་ན་དམ་ཚིག་གི་ཕྱག་རྒྱས་ལྷ་རྣམས་བསྒྲུབ་པར་བྱས་ལ། ཆོས་དང་། ལས་དང་། ཕྱག་རྒྱ་ཆེན་པོས་ལྷ་རྣམས་གཞག་པར་བྱའོ། །སྐུའི་གསང་བ་ཕྱག་རྒྱ་ཆེན་པོའི་ཚུལ་དུ་
[118b.4]མཐར་ཐུག་པས་ལྷ་དང་ལྷ་མོ་རྣམས་བཞུགས་པ་ཡིན་ཏེ། རྒྱུད་དེས་ཀྱང་ཕྱག་རྒྱ་ཆེན་པོ་ཕྱིས་བརྟན་པར་བྱ་བའི་ལས་ཀྱི་ཕྱག་རྒྱ་ནི་མ་ཡིན་ནོ། །དེ་ནས་སངས་རྒྱས་ལ་སོགས་པ། །ཞེས་བྱ་བ་ལ་སོགས་པ་ལ་དེ་ནས་ཞེས་བྱ་བ་ནི་སྒོ་རྣམས་སུ་ལྕགས་ཀྱུ་ལ་སོགས་པས་ལས་བྱས་
[118b.5]ནས། སངས་རྒྱས་ལ་སོགས་ཏེ་རྣམ་པར་སྣང་མཛད་ལ་སོགས་པ་ནས། བསྐལ་པ་བཟང་པོའི་མཐར་ཐུག་པའི་བར་གྱི་སེམས་དཔའ་ཆེན་པོ་ཀུན་བསྡུས་ཤིང་ཚོགས་པར་མཛད་པར་འགྱུར་བ་རྣམས་ཇི་ལྟ་བུ་ཡིན་ཞེ་ན། སྤྱན་དྲངས་ནས་ནི་ཞེས་བྱ་བ་ལ་སོགས་པ་སྨོས་ཏེ། སྤྱན་
[118b.6]དྲང་པ་ནི་རྡོ་རྗེ་ལྕགས་ཀྱུས་སོ། །རབ་ཏུ་གཞུག་པ་ནི་ཞགས་པས་སོ། །བཅིང་བ་ནི་ལྕགས་སྒྲོག་གིས་སོ། །དེའི་དབང་དུ་གྱུར་ཅེས་བྱ་བ་ནི་སྒྲུབ་པ་པོ་དེའི་རྡོ་རྗེ་འབེབས་པས་བབས་པར་འགྱུར་ཞིང་། རྣམ་པར་སྣང་མཛད་ལ་སོགས་པ་རང་དབང་དུ་གྱུར་པའོ། །གང་གི་ཕྱིར་དེ་ལྟར་ཡིན་
[118b.7]པ་དེ་བས་ན། སྒོ་རྣམས་ཐམས་ཅད་དུ། ལྕགས་ཀྱུ་ལ་སོགས་པའི་ལས་བགྱིས་ནས་ཞེས་བྱའོ། །དེ་ནས་བཛྲ་རཏྣ་ཞེས་བརྗོད་ཅིང་། རྡོ་རྗེ་རིན་ཆེན་དམ་ཚིག་གི་ཕྱག་རྒྱ་གང་ཡིན་པ་དེས་དེ་བཞིན་གཤེགས་པ་རྣམས་དབང་བསྐུར་བ་དང་། བྱམས་པ་ལ་སོགས་པ་ཡང་དེ་ཉིད་
[119a]
[119a.1]ཀྱིས་དབང་བསྐུར་བར་བྱའོ། །རྡོ་རྗེ་སེམས་དཔའ་ལ་སོགས་པ་ནི། རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པ་སངས་རྒྱས་ལྔའི་ཕྱག་རྒྱས་དབང་བསྐུར་བར་བྱའོ། །དེ་ནས་རྡོ་རྗེ་སེམས་དཔའི་དཀྱིལ་འཁོར་གྱི་ལྷ་ཐམས་ཅད་ལ་མཆོད་ཡོན་ཕུལ་ལ། རས་ཟུང་འབུམ་
[119a.2]མམ། ཁྲི་འམ། རས་ཟུང་སྟོང་ངམ། རྣམ་པར་སྣང་མཛད་ལ་སོགས་པ་རེ་རེ་ཞིང་རས་ཟུང་རེ་འམ། སོ་སོར་མ་འབྱོར་ན་ཐམས་ཅད་ཀྱི་སྤྱིར་རས་ཟུང་གཅིག་དང་། བླ་རེ་རྣམ་པ་སྣ་ཚོགས་པ་དང་། གྲྭ་བཞིར་བ་དན་སྣ་ཚོགས་གདགས་པ་དང་། གདུགས་དང་། རྒྱལ་མཚན་དང་། 
[119a.3]བ་དན་རྣམས་ཀྱང་རྡོ་རྗེ་གནོད་སྦྱིན་དང་། རྡོ་རྗེ་སེམས་དཔའ་དང་། ཡི་གེ་ཨོཾ་ལན་བདུན་བཟླས་ཏེ། ལྷ་ཐམས་ཅད་ལ་དབུལ་བར་བྱའོ། །བཛྲ་སྥ་ར་ཎ་ཁཾ་ཞེས་བྱ་བས་མེ་ཏོག་གི་ཤིང་བརྒྱ་འམ། མེ་ཏོག་གི་ཤིང་བཞི་འམ། མེ་ཏོག་ཐམས་ཅད་ལ་ཡང་། རྡོ་རྗེ་མེ་དང་། མེ་ཏོག་
[119a.4]གི་རིག་པ་མངོན་པར་བཟླས་ནས། དྲི་ཞིམ་པོ་ཐམས་ཅད་དང་། ཁ་ལ་བསྒོ་བའི་དྲི་རྣམས་ཡང་རྡོ་རྗེ་སེམས་མ་དང་། དྲིའི་རིག་པ་དག་བཟླས་པ་དང་། ག་པུར་དང་། ཨ་ཀ་རུ་དང་ཏུ་རུ་སྐ་དང་ཙནྡན་ལ་སོགས་པ་དང་བཅས་པ་བདུག་སྤོས་ཀྱི་དོན་དུ་སྦྱར་བ་གཏུལ་བའི་སྤོས་སྣོད་འབུམ་མམ། 
[119a.5]ཁྲི་འམ། སྤོས་སྣོད་སྟོང་ངམ། བརྒྱ་འམ། མ་འབྱོར་ན་སྤོས་སྣོད་བཅུ་ལ། རྡོ་རྗེ་མེ་དང་། བདུག་པའི་རིག་པ་མངོན་པར་བཟླས་ཏེ་ལྷ་ཐམས་ཅད་ལ་དབུལ་བར་བྱའོ། །སྭ་སྟི་ཀ་ལ་སོགས་པ་དང་ཡོན་ཏན་འབུམ་དང་ལྡན་པ་ཤིན་ཏུ་ལེགས་པར་སྦྱར་བའི་ཁ་ཟས་བཟའ་བ་དང་། བཅའ་
[119a.6]བའི་བྱེ་བྲག་རྣམ་པ་སྣ་ཚོགས་པས་གང་བའི་སྣོད་འབུམ་མམ། ཁྲི་འམ། སྟོང་ངམ། བརྒྱ་འམ། བཅུ་ལ་རྡོ་རྗེ་མེ་མངོན་པར་བཟླས་ཤིང་། ཨོཾ་ཨ་ཀཱ་རོ་མུ་ཁཾ་སརྦྦ་དྷརྨྨཱ་ཎཱཾ། ཨཱ་དྱ་ནུ་ཏྤ་ནྣ་ཏཱ་ཏ་ཅེས་བྱ་བ་བཟླས་ལ་དབུལ་བར་བྱའོ། །མར་ལ་སོགས་པ་མར་མེ་གྲངས་སྟོང་ངམ། ཐ་ན་སྣོད་
[119a.7]ཆེན་པོ་བཞི་བལྟམས་པ་ལ། རྡོ་རྗེ་མེ་དང་། མར་མེའི་རིག་པ་བཟླས་པ་དང་། བཛྲ་སྥ་ར་ཎ་ཁཾ་ཞེས་ཟློས་ཤིང་། ལྷའི་ཁྱད་པར་ཐམས་ཅད་ལ་དབུལ་བར་བྱའོ། །རོལ་མོའི་ཆ་བྱད་སྟོང་ངམ། རོལ་མོའི་ཆ་བྱད་བཅུ་ལ་དཔལ་འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་
[119b]
[119b.1]འཁོར་ལས་གསུངས་པའི་རོལ་མོའི་རིག་པ་མངོན་པར་བཟླས་པ་ལ། བཛྲ་སྥ་ར་ཎ་ཁཾ་ཞེས་བྱ་བས་དབུལ་བར་བྱའོ། །གར་མཁན་དང་རོལ་མོ་ལ་སོགས་པས་མཆོད་པ་རྣམས་ཀྱང་ཨོཾ་དང་ཧཱུཾ་མངོན་པར་བཟླས་ལ་དབུལ་བར་བྱའོ། །གདུ་བུ་དང་། རྣ་ཆ་དང་། དབུ་རྒྱན་དང་། 
[119b.2]ཅོད་པན་ལ་སོགས་པ་ཡང་རྡོ་རྗེ་རིན་ཆེན་གྱི་དར་དཔྱངས་དབུལ་བར་བྱའོ། །མེ་ཏོག་གི་ཆུན་འཕྱང་གིས་སྤྲས་ཤིང་བརྒྱན་ལ། དྲ་བ་དང་དྲ་བ་ཕྱེད་པས་བརྒྱན་པ་དང་། ཟླ་བ་ཕྱེད་པས་ཉེ་བར་མཛེས་པར་བྱས་པའི་རྟ་བབས་ཡིད་དུ་འོང་བ་དྲིལ་བུ་ལ་སོགས་པ་དང་བཅས་པ་དང་། རྟ་དང་། གླང་པོ་
[119b.3]ཆེ་དང་། བ་ལང་གི་ཁྱུ་ཤིན་ཏུ་བརྟགས་པ་རྣམས་ཀྱང་། ཡི་གེ་ཧཱུཾ་དང་། ཨོཾ་མངོན་པར་བཟླས་ཤིང་། བཛྲ་སྤ་ར་ཎ་ཁཾ་ཞེས་བྱ་བ་དང་། དེ་བཞིན་གཤེགས་པ་ཐམས་ཅད་ལ་དབུལ་བར་བྱའོ། །དེ་ནས་མཆོད་པ་བརྒྱད་དང་། ལས་ཀྱི་དཀྱིལ་འཁོར་གསུངས་པའི་མཆོད་པ་བཅུ་དྲུག་
[119b.4]གིས་ཡང་དག་པར་མཆོད་ལ། སྒེག་མོ་ལ་སོགས་པ་གསང་བའི་མཆོད་པ་བཞིས་དཀྱིལ་འཁོར་གྱི་ལྷ་རྣམས་མཉེས་པར་བྱས་ནས། དེ་བཞིན་གཤེགས་པ་ཐམས་ཅད་ལ་སློབ་དཔོན་གྱིས་དངོས་གྲུབ་ཐམས་ཅད་བསྒྲུབ་པའི་ཕྱིར། སེམས་ཅན་གྱི་དོན་མཛོད་ཅིག་ཅེས་གསོལ་བ་གདབ་
[119b.5]པར་བྱའོ། །དེ་ནས་རྒྱུད་གཞན་ལས་གསུངས་པའི་ཆོ་གས་ཕྱི་རོལ་དུ་གཏོར་མ་སྦྱིན་ནོ། །དེ་ནས་སྦྱིན་སྲེག་གི་ཆོ་གས་དཔལ་རྡོ་རྗེ་སེམས་དཔའི་སྔགས་ཀྱིས་ཞི་བའི་སྦྱིན་སྲེག་བརྒྱ་རྩ་བརྒྱད་བྱས་ལ། དཔལ་རྣམ་པར་སྣང་མཛད་ལ་སོགས་པའི་སྙིང་པོས་ཀྱང་སྲེག་བླུགས་བདུན་དབུལ་
[119b.6]བར་བྱའོ། །དེའི་རྗེས་ལ་ཇི་སྲིད་དཀྱིལ་འཁོར་མངོན་སུམ་དུ་མཐོང་བར་གྱུར་པའམ། སྒྲ་འམ་གཟུགས་ལ་སོགས་པའི་མཚན་མ་ཐོབ་པར་གྱུར་པ་དེ་སྲིད་ཀྱི་བར་དུ་བཟླས་བརྗོད་དང་བསྒོམ་པ་བྱའོ། །དཀྱིལ་འཁོར་ཐམས་ཅད་དུ་རྡོ་རྗེ་སློབ་དཔོན་གྱིས་དེ་བཞིན་དུ་ལས་བགྱིའོ་ཞེས་བྱ་བ་ནི། 
[119b.7]དུམ་བུ་བཞི་པ་ལས་གསུངས་པའི་གཟུགས་ཀྱི་དཀྱིལ་འཁོར་ལ་སོགས་པའི་དཀྱིལ་འཁོར་ཐམས་ཅད་དུ། སེམས་དཔའ་ཐམས་ཅད་ཀྱི་རྣལ་འབྱོར་གྱི་བདག་ཉིད་ཅན་གྱི་རྡོ་རྗེས་ཉེ་བར་མཚོན་པའི་སློབ་དཔོན་ནི་རྡོ་རྗེ་སློབ་དཔོན་ཏེ་འདི་ནི་ཉེ་བར་མཚོན་པའི་དོན་ཙམ་དུ་ཟད་ཀྱི། རིན་ཆེན་པདྨའི་
[120a]
[120a.1]སློབ་དཔོན་ལ་སོགས་པས་ཀྱང་དེ་བཞིན་དུ་ལས་བགྱིའོ་ཞེས་བྱ་བའི་ཐ་ཚིག་གོ། །དེ་ནས་ཞེས་བྱ་བ་ནི་དེའི་རྗེས་ཐོགས་ལའོ། །རྡོ་རྗེ་སེམས་དཔས་བྱིན་གྱིས་བརླབས་པའི་སློབ་མ་ནི་རྡོ་རྗེ་སློབ་མ་སྟེ། དེ་རྣམས་གཞུག་པ་ལ་སོགས་པ་བྱས་ནས། དབབ་པའི་དམ་ཚིག་ལ་
[120a.2]སོགས་པའི་ཆོ་ག་རྒྱས་པ་ཡིན་པས། རྡོ་རྗེ་སློབ་མའི་དཀྱིལ་འཁོར་དུ་གཞུག་པ་ལ་སོགས་པའི་ཆོ་ག་རྒྱས་པ་སྟེ། དེ་མཆིས་སོ་ཞེས་བྱ་བ་ནི་རྩོམ་མོ་ཞེས་བྱ་བའི་དོན་ཏེ། དེ་ལ་དང་པོར་ནི་ཞེས་བྱ་བ་ལ། དེ་ལ་གཞུག་པ་ལ་སོགས་པ་དེ་རྣམས་ཀྱི་ནང་ནས། དང་པོར་རེ་ཞིག་གཞུག་པར་
[120a.3]བཤད་པ་ཡིན་ནོ། །དགོས་པ་ཅི་ཞིག་གི་ཕྱིར་ཞེ་ན། འཇིག་རྟེན་གྱི་ཁམས་མ་ལུས་པ་རྣམས་ན། སེམས་ཅན་ཁམས་ལུས་པ་མེད་པ་མི་དགེ་བ་བཅུ་ལས་ལྡོག་པར་བྱ་བ་ནི་ཡོངས་སུ་བསྐྱབ་པ་སྟེ། དེས་འཇིག་རྟེན་པའི་བདེ་བ་དང་འཇིག་རྟེན་ལས་འདས་པའི་དངོས་གྲུབ་ཀྱི་མཆོག་སྟེ། 
[120a.4]དེ་ཉིད་ནི་རྒྱུ་སྟེ་དགོས་པ་ཡིན་ལ། དགོས་པ་དེ་ཡོངས་སུ་རྫོགས་པ་ནི་འབྲས་བུ་ཡིན་པས་ན་རྒྱུ་དང་འབྲས་བུ་ཉིད་དེ། དེའི་སླད་དུ་གང་གི་ཕྱིར་དཀྱིལ་འཁོར་ཆེན་པོ་འདིར་ཞུགས་པའི་ཕྱིར་དགོས་པ་ཡོད་པ་ཡིན་ནོ། །གང་གི་ཕྱིར་དགོས་པ་ཡོད་པ་དེ་ན། དཀྱིལ་འཁོར་ཆེན་པོ་འདིར་བཞུགས་
[120a.5]པ་ལ་སྣོད་དུ་གྱུར་པ་དང་། སྣོད་དུ་མ་གྱུར་པ་བརྟག་མི་འཚལ་ལོ་ཞེས་བྱ་བ་སྟེ། འདི་ནི་སྣོད་ཡིན་ནོ། །འདི་ནི་སྣོད་མ་ཡིན་ནོ་ཞེས་བྱ་བ་འདི་མི་བགྱིའོ་ཞེས་རྣལ་འབྱོར་པས་དེ་བཞིན་གཤེགས་པ་ཐམས་ཅད་ལ་ཞུ་བར་བྱ་སྟེ། ཇི་ལྟར་བྱ་བའི་རྒྱུད་ལ་སོགས་པ་དེ་ལྟར་འདིར་ཅིའི་ཕྱིར་མི་བྱ་བའི་
[120a.6]གཏན་ཚིགས་ཅི་ཞིག་ཡོད་ཅེ་ན། འདིར་རྒྱུ་ནི་དེ་ཅིའི་ཕྱིར་ཞེ་ན་ཞེས་བྱ་བ་ལ་སོགས་པ་སྨོས་ཏེ། སྡིག་པ་ཆེན་པོ་བགྱིད་པ་ཡང་མཆིས་ཏེ་ཞེས་བྱ་བ་ནི་མཚམས་མེད་པ་ལ་སོགས་པ་བྱེད་པའོ། །ཞུགས་ཏེ་མཐོང་ན་ཞེས་བྱ་བ་ནི་དཀྱིལ་འཁོར་མཐོང་བ་དང་ཞུགས་པ་ནི་ཕྱི་དང་གསང་བའི་བྱེ་
[120a.7]བྲག་གིས་རྣམ་པ་གཉིས་ཡོད་དོ། །ཕྱིའི་མཐོང་བ་ནི་རྡོ་རྗེ་ལྕགས་ཀྱུ་ནས་བརྩམས་ཏེ་ལྷ་ཐམས་ཅད་ཀྱི་སྐུ་མཐོང་བ་ནི་ཕྱིའི་ཞུགས་པ་ཡིན་ལ། སེམས་མ་རྡོ་རྗེ་མ་ལ་སོགས་པའི་ཕྱག་རྒྱས་རྡུལ་ཚོན་གྱི་དཀྱིལ་འཁོར་དུ་ཡིད་ཀྱི་ཡེ་ཤེས་བབས་པ་ནི་གསང་བའི་མཐོང་བ་དང་ཞུགས་པ་ཡིན་
[120b]
[120b.1]ནོ། །ངན་སོང་ཐམས་ཅད་དང་བྲལ་བར་འགྱུར་རོ་ཞེས་བྱ་བ་ནི་དམྱལ་བ་དང་ཡི་དགས་དང་། དུད་འགྲོ་ཞེས་བྱ་བ་ནི་ངན་སོང་དང་བྲལ་བ་སྟེ། དཀྱིལ་འཁོར་མཐོང་བ་དང་ཞུགས་པ་དག་གིས་ངན་སོང་ཐམས་ཅད་དང་བྲལ་བར་འགྱུར་ཏེ། དེ་དག་གང་དུ་འགྲོ་བའི་ལས་ཡོངས་སུ་ཟད་པར་
[120b.2]བྱས་པའི་ཕྱིར་རོ། །བཅོམ་ལྡན་འདས་ནོར་དང་ཞེས་བྱ་བ་ལ་སོགས་པ་ནི། རྒྱུའི་རྣམ་པ་གཞན་གཉིས་པ་སྨོས་པ་ཡིན་ཏེ་ནོར་དང་། བཟའ་བ་དང་། བཏུང་བ་དང་། འདོད་པའི་ཡོན་ཏན་ཐམས་ཅད་ལ་ཆགས་པ་དང་ཞེས་བྱ་བ་ནི་ནོར་ཀྱང་ཡིན་ལ་ཐམས་ཅད་ཀྱང་ཡིན་པས་ནོར་ཐམས་ཅད་
[120b.3]དེ། རྒྱལ་སྲིད་ཁ་ཟས་རོ་བརྒྱ་པ་ལ་སོགས་པ་ནི་བཟའ་བའོ། །བཏུང་བ་ཞིམ་པོ་ལ་སོགས་པའི་བཏུང་བ་རྣམས་ནི་བཏུང་བའོ། །འདོད་པར་བྱ་བ་ཡིན་པས་ན་འདོད་པ་སྟེ། གཟུགས་དང་། སྒྲ་དང་། དྲི་དང་། རོ་དང་། རེག་བྱ་མངོན་པར་འདོད་པ་ཞེས་བྱ་བའི་ཐ་ཚིག་གོ། །དེ་ཉིད་ནི་གོམས་
[120b.4]ཤིང་འདྲིས་པར་བྱེད་པས་ན་ཡོན་ཏན་ནོ། །འདོད་པ་ཡང་ཡིན་ལ་ཡོན་ཏན་ཡང་ཡིན་པས་ན་འདོད་པའི་ཡོན་ཏན་ཡིན་ནོ། །ནོར་རྣམས་དང་། བཟའ་བ་རྣམས་དང་། བཏུང་བ་རྣམས་དང་། འདོད་པའི་ཡོན་ཏན་རྣམས་ནི་ནོར་དང་། བཟའ་བ་དང་། བཏུང་བ་དང་། འདོད་པའི་ཡོན་ཏན་
[120b.5]ཐམས་ཅད་དེ་དེ་རྣམས་ལ་ཆགས་པ་ནི་མངོན་པར་ཞེན་པའོ། །དམ་ཚིག་ལ་ནི་དགའ་བ་དང་། །ཞེས་བྱ་བ་ནི་ཁྱོད་ཀྱིས་ང་ལ་བརྙས་པར་མ་བྱེད་ཅིག་ཅེས་བྱ་བ་ལ་སོགས་པ་སྡོམ་པ་ཡོངས་སུ་བསྲུང་བར་མི་ནུས་པས་དེ་རྣམས་ལ་མི་དགའ་ཞིང་སྡང་བའོ། །སྔར་སྤྱད་པ་ལ་སོགས་པ་མི་ནུས་པ་
[120b.6]ཞེས་བྱ་བ་ནི་ལྕི་བ་དང་། ཚོད་མ་དང་། ནས་ཐུག་དང་། སློང་མོ་རྒྱུ་ཞིང་ཟ་བ་ལ་སོགས་པ་སྔར་སྤྱད་པ་བཅོ་བརྒྱད་བྱེད་པར་མི་ནུས་པ་སྟེ། དེ་ལྟར་དེ་རྣམས་དང་། ནོར་དང་། བཟའ་བ་དང་། བཏུང་བ་དང་། འདོད་པའི་ཡོན་ཏན་ཐམས་ཅད་ལ་ཆགས་པ་རྣམས་ཇི་ལྟར་འཚལ་བ་བཞིན་དུ་
[120b.7]བགྱིད་པ་ནི་ངེས་པར་སྲུང་བ་མེད་པ་ཉིད་དུ་དེ་ལ་གནས་པ་དེ་དག་ཀྱང་དཀྱིལ་འཁོར་དུ་ཞུགས་པ་དང་མཐོང་བ་གཉིས་ཀྱིས། དེ་བཞིན་གཤེགས་པ་ཐམས་ཅད་ཀྱི་བག་ཆགས་བསྐྱེད་པས། དུས་གཞན་དུ་བསམ་པ་ཐམས་ཅད་ཡོངས་སུ་རྫོགས་པར་གྱུར་པ་དག་ཀྱང་མཆིས་སོ་ཞེས་བྱའོ། ། 
[121a]
[121a.1]རྒྱུ་གསུམ་པ་གསུངས་པ་ནི། ལྷ་གཞན་གྱི་རིགས་ཀྱི་དཀྱིལ་འཁོར་དུ་འཇུག་གི་ཞེས་བྱ་བ་དང་སྦྱར་རོ། །རྒྱུ་གང་གིས་ཤེ་ན། གར་དང་། གླུ་དང་། གད་མོ་དང་། རྩེད་མོ་དང་། ཁ་ཟས་དང་། སྤྱོད་པ་ལ་དགའ་བ་རྣམས་ཞེས་བྱ་བ་སྨོས་ཏེ། འདིར་རྩེད་མོ་ནི་གར་གྱི་
[121a.2]ཁྱད་པར་གྱིས་གནས་པའོ། །དོན་བཞི་པོ་འདི་དག་ལྷ་གཞན་གྱི་རིགས་ཀྱི་དཀྱིལ་འཁོར་དེ་རྣམས་ལ། གར་ལ་སོགས་པའི་ཆོ་གའི་ཚུལ་གྱིས་བྱ་བ་ཡིན་པར་སྟོན་ལ། དེ་བས་ན་དེ་དག་ལ་དགའ་བ་རྣམས་དེར་འཇུག་པར་འགྱུར་རོ། །དེ་བཞིན་དུ་གར་ལ་སོགས་པ་ཞུགས་པ་རྣམས་
[121a.3]ཆོས་བདག་མེད་པའི་སྦྱོར་བས་མི་འགལ་ལོ་ཞེས་རྟོགས་པར་མ་གྱུར་པས། དེ་བཞིན་གཤེགས་པ་ཐམས་ཅད་ཀྱི་ཐེག་པ་ཆེན་པོ་མངོན་པར་རྟོགས་པའི་ཆོས་ཉིད་གཉིས་སུ་མེད་པའི་མཚན་ཉིད་ཅན་ཁོང་དུ་མ་ཆུད་པས། ལྷ་གཞན་གྱི་རིགས་ཀྱི་དཀྱིལ་འཁོར་དུ་འདུག་སྟེ། དེ་བཞིན་
[121a.4]གཤེགས་པ་ཐམས་ཅད་ཀྱི་རིགས་ཀྱི་དཀྱིལ་འཁོར་སྤངས་ནས། ལྷ་ཆེན་པོ་ལ་སོགས་པའི་འཇིག་རྟེན་པའི་ལྷ་རྣམས་ཀྱི་དཀྱིལ་འཁོར་གང་ཡིན་པ་དེ་ནི་ལྷ་གཞན་གྱི་རིགས་ཀྱི་དཀྱིལ་འཁོར་ཏེ། ལྷ་གཞན་གྱི་རིགས་ཀྱི་དཀྱིལ་འཁོར་དེ་རྣམས་སུ་འཇུག་ཅིང་། དེ་བཞིན་གཤེགས་
[121a.5]པ་ཐམས་ཅད་ཀྱི་རིགས་ཀྱི་དཀྱིལ་འཁོར་དུ་བསླབ་པའི་གཞིས་འཇིགས་ཤིང་སྐྲག་པས་མི་འཇུག་གོ། །ཇི་ལྟ་བུ་དེར་ཞེ་ན། རེ་བ་ཐམས་ཅད་ཅེས་བྱ་བ་ལ་སོགས་པ་སྨོས་ཏེ། རེ་བ་ཐམས་ཅད་ནི་སྲེད་པའི་རྣམ་པ་ཐམས་ཅད་དེ་ཡོངས་སུ་རྫོགས་པ་ནི་མངོན་པར་འདོད་པའི་དོན་རྣམས་གྲུབ་
[121a.6]པ་སྟེ། དེ་ཡང་དག་པར་བསྡུས་པར་གྱུར་པ་ནི་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དཀྱིལ་འཁོར་ཡིན་ནོ། །དེ་ལྟ་བུར་གྱུར་པ་འབའ་ཞིག་ཏུ་མ་ཟད་ཀྱི་བླ་ན་མེད་པའི་དགའ་བ་དང་། མགུ་བ་དང་། རངས་པ་རྣམས་འབྱུང་བར་བྱེད་པ་ཡང་ཡིན་ནོ། །དེ་ལས་གོང་ན་མེད་པས་ན་བླ་ན་
[121a.7]མེད་པ་ཡིན་ནོ། །ས་དང་པོ་ལ་སོགས་པ་ཐོབ་པས་ན་སྐད་ཅིག་མ་དང་པོ་ལ་སྐྱེས་པ་ནི་དགའ་བ་ཞེས་བྱའོ། །སྐད་ཅིག་མ་གཉིས་པ་ལ་སྐྱེས་པའི་དགའ་བ་དེ་ཉིད་ནི་མགུ་བའོ། །དེ་ཉིད་ཀྱི་སྐད་ཅིག་མ་གསུམ་པ་ལ་སོགས་པར་སྐྱེས་པ་ནི་རངས་པ་སྟེ། ཡིད་བདེ་བ་ཞེས་བྱ་བའི་ཐ་ཚིག་གོ། ། 
[121b]
[121b.1]དེ་དག་ནི་བླ་ན་མེད་པ་ཡང་ཡིན་ལ་དགའ་བ་དང་། མགུ་བ་དང་། རངས་པ་ཡང་ཡིན་པས། བླ་ན་མེད་པའི་དགའ་བ་དང་མགུ་བ་དང་རངས་པའོ། །དེ་རྣམས་འབྱུང་བ་ནི་སྐྱེད་པའོ། །དེ་བྱེད་པས་ན་བླ་ན་མེད་པའི་དགའ་བ་དང་མགུ་བ་དང་རངས་པ་རྣམས་འབྱུང་བར་བྱེད་པའོ། །དེ་ལྟར་
[121b.2]གྱུར་པའི་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དཀྱིལ་འཁོར་དེར་ནི་ཞེས་བྱ་བ་སྟེ། དེ་བཞིན་གཤེགས་པ་ཐམས་ཅད་ནི་རིགས་ལྔའི་དེ་བཞིན་གཤེགས་པ་རྣམས་སོ། །རིགས་ནི་རྡོ་རྗེ་སེམས་དཔའ་ལ་སོགས་པའི་རང་བཞིན་ནོ། །དེ་བཞིན་གཤེགས་པ་ཐམས་ཅད་ཀྱང་ཡིན་ལ་རིགས་
[121b.3]ཀྱང་ཡིན་པས། དེ་བཞིན་གཤེགས་པ་ཐམས་ཅད་ཀྱི་རིགས་སོ། །དེ་རྣམས་ཀྱི་དཀྱིལ་འཁོར་ཡིན་པས་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དཀྱིལ་འཁོར་ཏེ། དེར་མི་འཇུག་པའོ། །ཅིའི་ཕྱིར་དེར་མི་འཇུག་ཅེ་ན། བསླབ་པའི་གཞིས་འཇིགས་ཤིང་སྐྲག་ནས་
[121b.4]ཞེས་བྱ་བ་སྨོས་ཏེ། བསླབ་པ་ནི་བསླབ་པའི་གཞི་ལྔ་པོ་དང་། དགེ་སྦྱོང་དང་། དགེ་སློང་མ་ལ་སོགས་པའི་སྡོམ་པའོ། །དེས་འཇིགས་པ་ནི་སྡང་བ་སྟེ། ཡོངས་སུ་བསྲུང་བར་མི་ནུས་པར་གྱུར་པས་རྣལ་འབྱོར་གྱིས་འཇིགས་པའོ། །དེ་ལྟར་གྱུར་པ་དེ་དག་ཀྱང་ངན་སོང་གི་
[121b.5]དཀྱིལ་འཁོར་གྱི་ལམ་དུ་འཇུག་པར་ཁ་བལྟས་ཤིང་གནས་པ་རྣམས་ཀྱང་། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་འདིར་འཇུག་ཏུ་རུང་ངོ་ཞེས་པའོ། །དེ་ལ་དམྱལ་བ་དང་། ཡི་དགས་དང་། དུད་འགྲོ་ནི་ངན་སོང་སྟེ། དེ་རྣམས་ཀྱི་དཀྱིལ་འཁོར་ནི་སྐྱེ་བའི་གནས་སོ། །དེང་འཇུག་
[121b.6]པ་ནི་སྐྱེ་བའོ། །དེའི་ལམ་ནི་མི་དགེ་བ་བཅུའི་ལས་ཀྱི་ལམ་སྟེ། དེར་མི་དགེ་བ་བཅུའི་ལས་ཀྱི་ལམ་ལ་གནས་པ་ནི་ཁ་བལྟས་ཤིང་གནས་པའོ། །དེ་ལྟ་བུ་དེ་དག་ཀྱང་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་འཇུག་ཏུ་རུང་ངོ་། །དེ་ལ་ལྷ་གཞན་གྱི་རིགས་ཀྱི་དཀྱིལ་འཁོར་ལ་ནི་མི་
[121b.7]དགེ་བ་བཅུ་ཆོ་གར་བྱ་བའི་ཚུལ་གྱིས་བརྟེན་པར་འཆད་ལ་འདིར་ནི་གང་དུ་ཡང་བསྟན་པ་མེད་དོ། །དེ་ལ་དེ་རྣམས་རིམ་གྱིས་ལྡོག་པར་བྱེད་པར་འགྱུར་བས། རྒྱུ་དེའི་ཕྱིར་འཇུག་པའི་ཆོ་ག་འདིས་ཀྱང་ལྡོག་པར་འགྱུར་དུ་རུང་བ་ཡིན་ནོ། །བཅོམ་ལྡན་འདས་ཞེས་བྱ་བ་ལ་སོགས་པ་
[122a]
[122a.1]ནི་ཚུལ་ཁྲིམས་ཀྱི་སྡོམ་པ་རིགས་བདུན་དང་ལྡན་པ། བྱང་ཆུབ་སེམས་དཔའི་སྡོམ་པ་ལ་གནས་པའི་སྐྱེས་བུ་དམ་པ་དག་སྟོན་པ་ཡིན་ཏེ། ཆོས་ལ་སྤྱོད་པས་ན་ཆོས་ཅན་ཏེ། ཕ་རོལ་ཏུ་ཕྱིན་པ་བཅུ་དང་། བྱང་ཆུབ་སེམས་དཔའི་ས་བཅུ་དང་། སངས་རྒྱས་ཀྱི་
[122a.2]སའི་སྤྱོད་པ་ཞེས་བྱ་བའི་དོན་ཏོ། །དེ་བཞིན་གཤེགས་པ་ཐམས་ཅད་ཀྱི་ཚུལ་ཁྲིམས་ནི་སྡོམ་པའི་ཚུལ་ཁྲིམས་དང་། དགེ་བའི་ཆོས་སྡུད་པའི་ཚུལ་ཁྲིམས་དང་། སེམས་ཅན་གྱི་དོན་བྱེད་པའི་ཚུལ་ཁྲིམས་སོ། །དེ་བཞིན་གཤེགས་པ་ཐམས་ཅད་ཀྱི་ཏིང་ངེ་འཛིན་ནི་མཐར་གྱིས་
[122a.3]གནས་པའི་སྙོམས་པར་འཇུག་པ་དགུའོ། །དེ་བཞིན་གཤེགས་པ་ཐམས་ཅད་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པའོ། །དེ་བཞིན་གཤེགས་པ་ཐམས་ཅད་ཀྱི་ཚུལ་ཁྲིམས་དང་། ཏིང་ངེ་འཛིན་དང་། ཤེས་རབ་ཉིད་ནི་དངོས་གྲུབ་དམ་པའི་ཐབས་ཏེ། ཡང་དག་པར་
[122a.4]རྫོགས་པའི་བྱང་ཆུབ་སྒྲུབ་པའི་ཐབས་ཀྱི་ཁྱད་པར་རོ། །དེ་ལྟ་བུའི་ཐབས་དེ་དག་གིས་བསྐལ་པ་གྲངས་མེད་པ་གསུམ་གྱིས་འཚང་རྒྱ་བར་འགྱུར་བ་ཡིན་ལ། དེ་བས་ན་དེ་རྣམས་སངས་རྒྱས་རྣམས་ཀྱི་བྱང་ཆུབ་ཚོལ་ཞིང་མངོན་པར་འདོད་པས་ན། བསམ་གཏན་དང་། རྣམ་པར་ཐར་པ་
[122a.5]ལ་སོགས་པ་དང་། ས་རྣམས་ཀྱིས་འབད་པའི་ཉོན་མོངས་པ་དག་ཀྱང་ཆོས་ཉིད་དེ་ཞེས་པ་ལ། བསམ་གཏན་ནི་བསམ་གཏན་དང་པོ་དང་། གཉིས་པ་དང་། གསུམ་པ་དང་། བཞི་པའོ། །རྣམ་པར་ཐར་པ་ནི་གཟུགས་ཅན་གཟུགས་རྣམས་ལ་ལྟ་བ་འདི་ནི་རྣམ་པར་ཐར་པ་དང་
[122a.6]པོའོ། །ནང་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་རྣམས་ལ་ལྟ་བ་འདི་ནི། རྣམ་པར་ཐར་པ་གཉིས་པའོ། །སྡུག་པར་ལྷག་པར་མོས་པ་འདི་ནི་རྣམ་པར་ཐར་པ་གསུམ་པའོ། །གཟུགས་མེད་པའི་སྙོམས་པར་འཇུག་པ་བཞི་དང་། འགོག་པའི་སྙོམས་
[122a.7]པར་འཇུག་པ་འདི་དག་ནི་རྣམ་པར་ཐར་པ་བརྒྱད་དོ། །སོགས་པའི་སྒྲས་ནི་མངོན་པར་ཤེས་པ་ལ་སོགས་པ་བསྡུའོ། །ས་ནི་རབ་ཏུ་དགའ་བ་ལ་སོགས་པ་བྱང་ཆུབ་སེམས་དཔའི་ས་བཅུའོ། །དེ་རྣམས་ཀྱིས་འབད་ཅིང་རྩོལ་བས་ཉོན་མོངས་པར་གྱུར་པའོ། །ཚུལ་ཁྲིམས་རྣམ་པར་
[122b]
[122b.1]དག་པ་ལ་སོགས་པ་དང་ལྡན་པས་སྔོན་ཆད་ཉིད་སྒྲིབ་པ་ཐམས་ཅད་དང་བྲལ་བ་ཡིན་པའི་ཕྱིར་ཚུལ་ཁྲིམས་ཡོངས་སུ་དག་པ་སྟེ། དེ་རྣམས་ནི་འཇུག་པ་ཙམ་ཉིད་ཀྱིས་ཡེ་ཤེས་བབས་པར་འགྱུར་རོ། །དེ་ནས་ཡེ་ཤེས་བབས་པ་དེས་རབ་ཏུ་དགའ་བ་ལ་སོགས་པའི་ས་ཐོབ་པར་འགྱུར་
[122b.2]རོ། །དེའི་ཕྱིར་དེ་བཞིན་གཤེགས་པ་ཐམས་ཅད་དུ་གྲུབ་པ་ཡང་རྙེད་པར་དཀའ་བ་མ་ལགས་ན། དངོས་གྲུབ་གཞན་རྣམས་ལྟ་སྨོས་ཀྱང་ཅི་འཚལ་ཞེས་སྨོས་པ་ཡིན་ནོ། །འདི་དག་ནི་དགེ་སློང་དང་། དགེ་སློང་མ་ལ་སོགས་པའི་སྡོམ་པ་ལ་གསན་པ་ཉིད་ཀྱིས་ན་ཤིན་ཏུ་མྱུར་བར་
[122b.3]དངོས་གྲུབ་ཐོབ་པར་འགྱུར་ལ། གཞན་དག་ནི་དུས་ཕྱིས་ལྡོག་པའི་སྡོམ་པ་བླངས་ནས་འགྱུར་རོ་ཞེས་སྟོན་པ་ཡིན་ནོ། །དེ་ལྟར་སེམས་ཅན་རྣམ་པ་བཞི་གཞུག་པར་བྱ་བའི་ཕྱིར། དེ་བཞིན་གཤེགས་པ་ཐམས་ཅད་ལ་གསོལ་བ་བཏབ་པ་བྱས་ནས། ཡང་སློབ་དཔོན་གྱིས་དེ་བཞིན་
[122b.4]གཤེགས་པ་ཐམས་ཅད་ལ་ཕྱག་བྱས་ལ། བདག་མིང་འདི་ཞེས་བགྱི་བ་ཡི། །རྡོ་རྗེ་སློབ་དཔོན་དཀའ་ཐུབ་ཆེས། །སེམས་ཅན་ཀུན་ལ་སྨན་སླད་དུ། །སློབ་མ་རྣམས་ནི་གཞུག་པར་བགྱི། །ཞེས་བྱ་བས་རྗེས་སུ་གནང་བ་ནོད་པར་བྱའོ། །ད་ནི་དེ་ནས་ཞེས་བྱ་བ་ལ་སོགས་
[122b.5]པས་སློབ་མ་གཞུག་པའི་ཆོ་ག་གསུངས་པ་ཡིན་ཏེ། དང་པོ་ཁོ་ནར་ཞེས་བྱ་བ་ནི་ཐོག་མ་ཁོ་ནར་རོ། །རེ་ཞིག་ཅེས་བྱ་བའི་སྒྲས་ནི་གོ་རིམས་ལ་ལྟོས་པའོ། །དེ་བཞིན་གཤེགས་པ་ཐམས་ཅད་ལ་ཕྱག་བཞི་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ནི་འཇིག་རྟེན་གྱི་
[122b.6]ཁམས་རྡུལ་ཕྲ་རབ་དང་མཉམ་པའི་རྣམ་པར་སྣང་མཛད་དང་། རྡོ་རྗེ་སེམས་དཔའ་ལ་སོགས་པ་སྟེ། དེ་རྣམས་ལ་ཕྱག་བྱེད་དུ་གཞུག་གོ། །དེ་ནི་འདི་ལྟར་ཞེས་བྱ་བ་ནི་ཉེ་བར་བསྟན་པའི་དོན་ཏོ། །ལུས་ཐམས་ཅད་ཀྱིས་ཞེས་བྱ་བ་ལ་སོགས་པ་ལ། ཤར་གྱི་སྒོར་མངོན་པར་
[122b.7]བལྟས་ཏེ། རྡོ་རྗེ་ཐལ་མོ་བཅིངས་ལ་ལག་ངར་བརྐྱང་སྟེ། ལུས་ཐམས་ཅད་ས་ལ་ཕབ་སྟེ་ཀུན་ནས་རབ་ཏུ་ཕྱག་བྱའོ། །དེ་བཞིན་གཤེགས་པ་ཐམས་ཅད་ལ་མཆོད་པ་ནི་ཐབས་དང་ཤེས་རབ་ཀྱི་བྱང་ཆུབ་ཀྱི་སེམས་བསྐྱེད་པའོ། །དེ་ཡང་རྡོ་རྗེ་སེམས་དཔའ་ལ་ཞུགས་ཏེ་སྙིང་གའི་
[123a]
[123a.1]ཟླ་བ་ལ་རྡོ་རྗེ་རྩེ་ལྔ་པའི་གཟུགས་ཀྱིས་བཞུགས་པ་ལ་ལྟ་བའི་ཡིད་དོ། །དེ་ཉིད་ནི་བསྙེན་བཀུར་ཡིན་པས། སརྦྦ་ཏ་ཐཱ་ག་ཏ་པཱུ་ཛོ་པསྠཱ་སྟེ། དེ་བཞིན་གཤེགས་པ་ཐམས་ཅད་ལ་མཆོད་ཅིང་བསྙེན་བཀུར་བའོ། །དེ་ལྟ་བུའི་ཕྱིས། ཨཱཏྨ་ནཾ་ནིཪྻ་ཏཱ་ཡཱ་མི། ཞེས་བྱ་
[123a.2]བ་སྟེ། བདག་ཉིད་དབུལ་བར་བྱའོ་ཞེས་བྱའོ། །སརྦྦ་ཏ་ཐཱ་ག་ཏ་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ཀྱང་ཡིན་ལ། བཛྲ་ས་ཏྭ་སྟེ་རྡོ་རྗེ་སེམས་དཔའ་ཡང་ཡིན་པས། སརྦྦ་ཏ་ཐཱ་ག་ཏ་བཛྲ་ས་ཏྭ་སྟེ། བཅོམ་ལྡན་འདས་རྡོ་རྗེ་དང་དྲིལ་བུ་བསྣམས་པ་དེ་ལ་བོད་
[123a.3]པའོ། །སརྦྦ་ཏ་ཐཱ་ག་ཏ་བཛྲ་ས་ཏྭ་ཨ་དྷཱི་ཏིཥྛ་སྭ་མཱཾ། ཞེས་པ་རྡོ་རྗེ་སེམས་དཔའ་དེ་བཞིན་གཤེགས་པ་ཐམས་ཅད་བདག་བྱིན་གྱིས་རློབས་ཤིག་པ་སྟེ། བདག་གི་སྙིང་གར་ཞུགས་པར་མཛོད་ལ་རྡོ་རྗེ་རྩེ་ལྔ་པའི་གཟུགས་ཀྱིས་བཞུགས་ཤིག་པའི་ཐ་ཚིག་གོ། །དེ་སྐད་ཅེས་བརྗོད་
[123a.4]ནས་རྣལ་འབྱོར་པའི་སྙིང་གའི་ཟླ་བ་ལ་རྡོ་རྗེ་རྩེ་ལྔ་པ་གནས་པ་ལྷག་པར་མོས་པར་བྱའོ། །དེ་བཞིན་དུ་འདུག་སྟེ་ཞེས་བྱ་བ་ནི་ལྷོ་ཕྱོགས་ཀྱི་སྒོར་མངོན་པར་བལྟས་ལ། རྡོ་རྗེ་ཐལ་མོ་སྙིང་གར་གཞག་སྟེ། ཡན་ལག་ཐམས་ཅད་ས་ལ་ཕབ་ལ་དཔྲལ་བ་ས་ལ་རེག་
[123a.5]པར་བྱའོ། །སརྦྦ་ཏ་ཐཱ་ག་ཏ་ཞེས་བྱ་བའི་དོན་ནི་སྔ་མ་བཞིན་ནོ། །དེ་རྣམས་ཀྱི་པཱུ་ཛ་ཨ་བྷི་ཥེ་ཀ་ནི་མཆོད་ཅིང་དབང་བསྐུར་བ་སྟེ། འཕགས་པ་ནམ་མཁའི་སྙིང་པོ་མཛོད་སྤུའི་ཕྱོགས་སུ་བཞུགས་ཏེ། དཔྲལ་བར་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་རིན་ཆེན་གྱི་གཟུགས་སུ་བཞུགས་
[123a.6]པ་ལ་བལྟ་བ་ལ་སོགས་པ་ནི་སྔ་མ་བཞིན་ནོ། །དེའི་དོན་དུ་ཨཱཏྨ་ནཾ་ནཱིརྱ་ཏཱ་ཡཱ་མི། ཞེས་པའོ། །སརྦྦ་ཞེས་བྱ་བ་ལ་སོགས་པ་ལ། སརྦ་ཏ་ཐཱ་ག་ཏ་བཛྲ་རཏྣ་ནི་བཅོམ་ལྡན་འདས་ནམ་མཁའི་སྙིང་པོ་སྟེ་དེ་ལ་བོད་པའོ། །སརྦྦ་ཏ་ཐཱ་ག་ཏ་བཛྲ་རཏྣ་ཨ་བྷི་ཥིཉྩ་མཱཾ། ཞེས་བྱ་བ་ནི། བདག་
[123a.7]གི་དཔྲལ་བའི་ཕྱོགས་སུ་བཞུགས་ལ་རྡོ་རྗེ་རིན་ཆེན་གྱི་གཟུགས་ཀྱིས་བཞུགས་པར་མཛོད་ཅིག་ཅེས་པའོ། །དེ་ནས་དཔྲལ་བར་རྡོ་རྗེ་རིན་ཆེན་གནས་པར་ལྷག་པར་མོས་པར་བྱའོ། །དེ་ནས་དེ་བཞིན་དུ་ཞེས་བྱ་བ་ནི། ནུབ་ཕྱོགས་ཀྱི་སྒོར་མངོན་པར་བལྟས་ལ་ལུས་ཐམས་ཅད་ས་
[123b]
[123b.1]ལ་ཕབ་སྟེ། རྡོ་རྗེ་ཐལ་མོ་སྤྱི་བོར་བཞག་ལ་ཁ་ས་ལ་རེག་པར་བྱའོ། །སརྦྦ་ཏ་ཐཱ་ག་ཏ་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ལ་མཆོད་པ་ནི་ལྐོག་མའི་ཕྱོགས་སུ་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་ཆོས་བཞུགས་ཏེ། རྡོ་རྗེ་པདྨའི་གཟུགས་ཀྱིས་བཞུགས་
[123b.2]པ་ལ་བལྟ་བའོ། །དེ་རབ་ཏུ་བསྐོར་བ་ནི་པྲ་བརྟ་ན་སྟེ་རྫོགས་པར་བྱའོ། །དེའི་དོན་དུ་ཨཱཏྨ་ནཾ་རྱ་ཏཱ་ཡཱ་མི། ཞེས་པའོ། །སརྦྦ་ཏ་ཐཱ་ག་ཏ་བཛྲ་དྷརྨྨ་ཞེས་བྱ་བ་ནི། བཅོམ་ལྡན་འདས་རྡོ་རྗེ་ཆོས་ལ་བོད་པའོ། །པྲ་བརྟ་ཡཱ་མྰཾ་ཞེས་པ་ནི་བསྐོར་བར་བགྱིའོ་ཞེས་པ་སྟེ། བདག་གི་ལྐོག་
[123b.3]མའི་ཕྱོགས་སུ་རྡོ་རྗེ་པདྨའི་གཟུགས་ཀྱིས་བཞུགས་པ་ལ་པདྨའི་རིགས་ཀྱི་ཏིང་ངེ་འཛིན་གྱི་ཚུལ་བདག་ལ་བསྐྱེད་པར་མཛོད་ཅིག་ཅེས་གསོལ་བ་བཏབ་པ་ཡིན་ནོ། །དེ་ནས་དེ་བཞིན་དུ་འདུག་སྟེ་ཞེས་བྱ་བ་ནི་བྱང་ཕྱོགས་ཀྱི་སྒོར་མངོན་པར་བལྟས་ཏེ་ལུས་ཐམས་ཅད་ས་ལ་ཕབ་ལ། རྡོ་རྗེ་
[123b.4]ཐལ་མོ་སྙིང་གར་གཞག་སྟེ་སྤྱི་བོས་ཕྱག་བྱའོ། །སརྦྦ་ཏ་ཐཱ་ག་ཏ་པཱུ་ཛ་ཀརྨྨ་ཎེ་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ལ་མཆོད་པའི་ལས་ཏེ། རྡོ་རྗེ་ལས་སྤྱི་བོར་བཞུགས་ཏེ་ཟླ་བའི་དཀྱིལ་འཁོར་གྱི་སྟེང་དུ་སྣ་ཚོགས་རྡོ་རྗེའི་གཟུགས་སུ་བཞུགས་པར་བསྒོམས་པའོ། །དེའི་རྒྱུར་
[123b.5]ཨཱཏྨ་ནཾ་ནཱིརྱ་ཏཱ་ཡཱ་མི་ཞེས་བྱའོ། །སརྦྦ་ཏ་ཐཱ་ག་ཏ་བཛྲ་ཀརྨྨ་ཞེས་བྱ་བ་ནི་བཅོམ་ལྡན་འདས་རྡོ་རྗེ་ལས་ལ་འབོད་པའོ། །ཀུ་རུ་མཾ་ཞེས་བྱ་བ་ནི་བདག་ལ་མཛོད་ཅིག་ཅེས་པ་སྟེ། བདག་གི་སྤྱི་བོར་ཞུགས་ལ་སྣ་ཚོགས་རྡོ་རྗེའི་གཟུགས་སུ་བདག་ཉིད་སྤྲུལ་པར་མཛོད་ཅིག་ཅེས་བྱ་བའི་ཐ་ཚིག་
[123b.6]གོ། །དེ་ནས་སྟོད་གཡོགས་གོས་དམར་པོ་གྱོན་ལ། གདོང་གཡོགས་རས་དམར་པོས་དཀྲིས་ནས་སེམས་མ་རྡོ་རྗེ་མའི་ཕྱག་རྒྱ་བཅིངས་ལ་ཞེས་བྱ་བ་ནི། ལེ་བརྒན་རྩིའི་ཁ་དོག་ལྟར་དམར་པོ་ཡིན་གྱི། སྔོན་པོ་ལ་སོགས་པ་ནི་མ་ཡིན་ནོ། །རིགས་ཀྱི་དམ་ཚིག་གི་ཕྱག་རྒྱ་ལ་འདིར་
[123b.7]སེམས་མ་རྡོ་རྗེ་མའི་ཕྱག་བྱ་ཞེས་བྱའི། རྡོ་རྗེ་སེམས་དཔའི་ཕྱག་རྒྱ་ནི་མ་ཡིན་ནོ། །དེ་ནས་ས་མ་ཡ་སྟྭཾ་ཞེས་བྱ་བས་བཅིང་ངོ་། །དེ་ནས་གུང་མོ་གཉིས་ཀྱིས་མེ་ཏོག་གི་ཕྲེང་བ་འཛིན་དུ་བཅུག་ལ་དྲང་ཞིང་ཞེས་བྱ་བ་ནི་སེམས་མ་རྡོ་རྗེ་མའི་ཕྱག་རྒྱ་དེ་ཉིད་གུང་མོའི་སོར་མོ་གཉིས་ཕྲེང་བ་འཛིན་དུ་
[124a]
[124a.1]གཞུག་པའོ། །དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་རིགས་སུ་ཞུགས་ཀྱིས་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ནི་རྣམ་པར་སྣང་མཛད་དང་། མི་བསྐྱོད་པ་དང་། རིན་ཆེན་འབྱུང་ལྡན་དང་། འོད་དཔག་ཏུ་མེད་པ་དང་། དོན་ཡོད་པར་གྲུབ་
[124a.2]པའོ། །དེ་རྣམས་ཀྱི་རིགས་ནི་དེ་སྐྱེད་པར་བྱེད་པའི་རང་བཞིན་ཅན་ཡིན་པས། སེམས་མ་རྡོ་རྗེ་མ་ལ་སོགས་པའི་ཚུལ་ཏེ། དེ་ལས་བསྐྱེད་པ་ནི་རིགས་སོ་ཞེས་གསུངས་པའི་ཕྱིར་རོ། །དེ་བཞིན་གཤེགས་པ་ཐམས་ཅད་ཀྱི་རིགས་འདི་དག་ཏུ་ཁྱེད་ཕྱི་དང་གསང་བའི་འཇུག་པ་དག་
[124a.3]གིས་ཞུགས་པ་སྟེ། དེ་ལ་ས་མ་ཡ་ཧཱུཾ་ཞེས་བྱ་བ་འདིས་རྡུལ་ཚོན་གྱི་དཀྱིལ་འཁོར་དུ་འཇུག་པ་ནི་ཕྱིའིའོ། །དེ་བཞིན་དུ་ས་མ་ཡ་ཧཱུཾ་ཞེས་བྱ་བ་ནི་འདི་ཉིད་ཀྱིས་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་བབས་པ་ནི་གསང་བའི་འཇུག་པ་ཡིན་ཏེ། དེ་སྐད་དུ་ཡང་ས་མ་ཡ་ཧཱུཾ་ཞེས་བྱ་
[124a.4]བས་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་དབབ་པར་བྱའོ་ཞེས་རྩེ་མོ་ལས་གསུངས་པ་ཡིན་ནོ། །ངས་ཁྱོད་ལ་ཞེས་བྱ་བ་ལ་སོགས་པ་ལ་ངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་བྱ་ཡིས་ཞེས་བྱ་བ་ནི་འདས་མ་ཐག་ཏུ་བཞུགས་པ་གང་ཡིན་པ་དེ་ངས་ཁྱོད་ལ་རྡོ་རྗེ་ཡེ་ཤེས་ཏེ་ས་དང་པོ་
[124a.5]ལ་སོགས་པའི་རང་བཞིན་ཅན་གྱི་མི་ཕྱེད་པའི་ཡེ་ཤེས་བསྐྱེད་པར་བྱ་ཞིང་མངོན་སུམ་དུ་བྱ་བ་ཡིན་ཞེས་བོད་པའོ། །དེ་ཉིད་ཀྱི་ཁྱད་པར་ནི་ཡེ་ཤེས་གང་གིས་ཞེས་བྱ་བ་ལ་སོགས་པས་སྟོན་ཏོ། །ཁྱེད་ཀྱིས་དཀྱིལ་འཁོར་ཆེན་པོ་མ་མཐོང་བ་རྣམས་ལམ་སྨྲ་ཤིག །དམ་ཚིག་ཉམས་
[124a.6]པར་གྱུར་ཏ་རེ་ཞེས་བྱ་བ་ནི་ཕྱི་དང་གསང་བའི་ལྟ་བས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་མཐོང་བ་གང་ཡིན་པ་དེ་ཉིད་ལ་སྨྲ་བར་བྱ་ཞིང་བཤད་པར་བྱའི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ནི་འདི་ལྟ་བུ་ཡིན་ནོ་ཞེས་འདིར་མ་ཞུགས་ཤིང་དཀྱིལ་འཁོར་མ་མཐོང་བ་གཞན་དག་ལ་ཡང་རྡོ་རྗེ་
[124a.7]དབྱིངས་ཀྱི་དཀྱིལ་འཁོར་ཆེན་པོ་ནི་འདི་ལྟ་བུ་ཡིན་ནོ་ཞེས་གཏམ་ཙམ་ཡང་མི་བྱའོ། །གང་གི་ཕྱིར་རྣལ་འབྱོར་དང་བྱ་བ་དང་། གཉིས་ཀའི་རྒྱུད་རྣམས་ལས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་འདི་ཉིད་གཙོ་བོ་ཡིན་ནོ། །དེ་སྐད་དུ་ཡང་ཐམས་ཅད་གསང་བའི་རྒྱུད་ལས། རྡོ་རྗེ་དབྱིངས་
[124b]
[124b.1]ནི་དགའ་ཆེན་པོར། །མཁས་པ་གང་ཞིག་དབང་བསྐུར་ཞིང་། །རྟག་ཏུ་གསང་བའི་ནོར་ལྡན་པ། །དེ་ལ་མཁས་པས་བཤད་པར་བྱ། །ཞེས་གསུངས་པ་དང་། འཕགས་པ་རྡོ་རྗེའི་དམ་ཚིག་མངོན་པར་འབྱུང་བ་ལས་ཀྱང་འཁོར་ལོས་སྐྱུར་བ་ལ་སོགས་པའི་དཀྱིལ་འཁོར་དུ་དབང་བསྐུར་
[124b.2]བ་གང་ཡིན་པ་དེ་ཡང་རིག་པའི་དབང་བསྐུར་བ་དང་ལྡན་པ་ཞེས་བྱའི། འདིར་དཔལ་རྡོ་རྗེ་སེམས་དཔའི་དབང་བསྐུར་བ་དང་ལྡན་པ་ཉིད་ཀྱི་དཀྱིལ་འཁོར་ཐམས་ཅད་ཀྱི་སློབ་དཔོན་ཉིད་ཡིན་ནོ། །དེ་བཞིན་གཤེགས་པ་དང་། རྡོ་རྗེ་དང་། ཆོས་ལ་སོགས་པར་དབང་བསྐུར་བ་ཡང་རང་གི་དཀྱིལ་འཁོར་
[124b.3]ཙམ་གྱི་སློབ་དཔོན་ཉིད་ཡིན་ནོ། །དཀྱིལ་འཁོར་གཞན་དུ་དབང་བསྐུར་བ་དེ་དག་ཀྱང་རིག་པའི་དབང་བསྐུར་བ་དང་ལྡན་པ་ཡིན་ནོ་ཞེས་བཅོམ་ལྡན་འདས་ཀྱིས་གསུངས་པ་ཡིན་ནོ། །དེ་བས་ན་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་ཞུགས་པ་དང་དབང་བསྐུར་བས་ནི་གསང་སྔགས་
[124b.4]ཀྱི་ཚུལ་ཐམས་ཅད་ཉེ་བར་སྟོན་པར་རུང་བ་ཡིན་གྱི། གཞན་དག་ཏུ་ནི་རང་གི་ཚུལ་ཁོ་ན་སྟོན་པ་ཙམ་ཡིན་ནོ། །དམ་ཚིག་ཉམས་པར་གྱུར་ཏ་རེ་ཞེས་བྱ་བ་དང་། འདི་ནི་ཁྱོད་ཀྱི་རྡོ་རྗེའི་དམ་ཚིག་ཡིན་གྱིས་གལ་ཏེ་འགའ་ཞིག་ལ་སྨྲས་ན་ཀླད་པ་འགས་པར་འགྱུར་རོ་ཞེས་འོག་ནས་
[124b.5]བཤད་པ་ནི། ཁྱོད་དམ་ཚིག་ལས་འདའ་བར་མ་བྱེད་ཅིག་ཅེས་བསྒོ་བའོ། །ཁ་ནང་དུ་བལྟས་པ་དང་ཕྱིར་བསྟན་པ་ཞེས་བྱ་བ་ནི་ཁ་ཐུར་དུ་བསྟན་ལ། རྡོ་རྗེ་སེམས་དཔའ་ཉིད་ནི་དེང་། །ཁྱོད་ཀྱི་སྙིང་ལ་ཡང་དག་ཞུགས། །ཞེས་བྱ་བ་ནི། སེམས་མ་རྡོ་རྗེ་མའི་ཕྱག་རྒྱ་བཅིངས་ལ་
[124b.6]ས་མ་ཡ་ཧཱུཾ་ཞེས་ཟློས་ཤིང་། བཅོམ་ལྡན་འདས་རྡོ་རྗེ་སེམས་དཔའ་རང་ཉིད་དེ་ཁྱོད་ཀྱི་སྙིང་ལ་ཡང་དག་པར་ཞུགས་ཏེ་ཟླ་བའི་རྡོ་རྗེའི་ཚུལ་གྱིས་བཞུགས་པའོ། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་ནས་གཤེགས། །ཞེས་བྱ་བ་ནི། སེམས་དཔའི་རྡོ་རྗེའི་གཟུགས་སྙིང་ལ་
[124b.7]ཞུགས་པའི་རྡོ་རྗེ་སེམས་དཔའ་དེང་ཁྱོད་ཀྱི་སྙིང་དྲལ་ནས་གཤེགས་པར་འགྱུར་རོ་ཞེས་བོད་པའོ། །དེང་ཕྱིན་ཆད་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱིས་ཞེས་བྱ་བ་ལ། དེང་ཞེས་བྱ་བ་ནི་དུས་འདི་ནས་བཟུང་སྟེ་ཁྱོད་ཅེས་བྱ་བ་ཁྱོད་ཉིད་ཀྱིའོ། །ང་ཡིན་ཞེས་བྱ་བ་ནི་བདག་ཉིད་དོ། །ཕྱག་ན་
[125a]
[125a.1]རྡོ་རྗེ་ཞེས་བྱ་བ་ནི་དཔལ་རྡོ་རྗེ་སེམས་དཔའ་ཇི་ལྟ་བ་ཡང་དེ་འདྲའོ། །དེ་བས་ན་ཁྱོད་ཀྱིས་ངའི་བསྒོ་བ་བྱ་དགོས་སོ། །ཁྱོད་ཀྱིས་ང་ལ་ཚུལ་ཁྲིམས་འཆལ་བའོ་ཞེས་བྱ་བ་ལ་སོགས་པས་སྨོད་ཅིང་བརྙས་པར་མ་བྱེད་ཅིག་པའོ། །གང་གི་ཕྱིར་བརྙས་པར་བྱེད་ན་མི་བདེ་
[125a.2]བ་མ་སྤངས་པར་ཁྱོད་དུས་བྱས་ནས་སེམས་ཅན་དམྱལ་བར་ལྟུང་བར་གྱུར་ཏ་རེ་ཞེས་བསྒོ་བར་བྱའོ། །དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་ལ་རྡོ་རྗེ་སེམས་དཔའ་བདག་ལ་བབ་པར་གྱུར་ཅིག་ཅེས་སྨྲོས་ཤིག་པར་བསྒོའོ་ཞེས་བྱ་བ་ནི་སློབ་དཔོན་གྱིས་སྨྲས་པ་དང་། སློབ་
[125a.3]མས་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་ལ་རྡོ་རྗེ་སེམས་དཔའ་བདག་ལ་བབ་པར་གྱུར་ཅིག་ཅེས་བརྗོད་པར་བྱའོ། །དེའི་དོན་ནི་འདི་ཡིན་ཏེ། ཐ་མལ་པའི་གཟུགས་བསལ་ལ། རྡོ་རྗེ་སེམས་དཔའི་སྐུར་དེ་བཞིན་གཤེགས་པ་རྣམས་ཀྱིས་བྱིན་གྱིས་རློབ་པར་མཛོད་
[125a.4]ཅིག །དེ་བཞིན་དུ་རྡོ་རྗེ་སེམས་དཔའ་བདག་ལ་བབ་པར་གྱུར་ཅིག་ཞུགས་པར་གྱུར་ཅིག་ཅེས་བྱ་བ་ཡིན་ནོ། །དེ་ནས་རྡོ་རྗེ་སློབ་དཔོན་གྱིས་མྱུར་དུ་ཞེས་བྱ་བ་ནི། བྱ་བ་གཞན་བཀག་པ་ཡིན་ནོ། །སེམས་དཔའི་རྡོ་རྗེ་མའི་ཕྱག་རྒྱ་བཅིངས་ལ་ཞེས་བྱ་བ་ནི། རྡོ་རྗེ་སེམས་དཔའི་གུང་མོ་གཉིས་མྱུ་
[125a.5]གུར་བསྒྲེང་བ་ནི་སེམས་དཔའ་རྡོ་རྗེ་སྟེ་བཅིང་བའོ། །འདི་དེ་རྡོ་རྗེའི་དམ་ཚིག་སྟེ། །ཞེས་བྱ་བ་ནི། གང་བཅོམ་ལྡན་འདས་རྡོ་རྗེ་སེམས་དཔའི་རྡོ་རྗེ་རྩེ་ལྔ་པའི་དམ་ཚིག་གང་ཡིན་པ་དེ་ནི་ངའི་ལག་པས་དེའི་ཚུལ་དུ་བྱས་པ་འདི་ཡིན་ནོ། །རྡོ་རྗེ་སེམས་དཔའ་ཡིན་པར་གྲགས། །ཞེས་བྱ་
[125a.6]བ་ནི་གང་འདི་ངའི་ལག་པས་དེའི་ཚུལ་དུ་བྱས་པ་འདི་ཉིད་རྡོ་རྗེ་སེམས་དཔའ་ཞེས་གྲགས་ཤིང་བཤད་དོ། །རྡོ་རྗེ་ཡེ་ཤེས་ནི་སར་ངེས་པའོ། །འདི་ཉིད་མཆོག་ཏུ་གྱུར་པ་ཡིན་པས་ན། བླ་མེད་པ་ནི་ཞེས་བྱའོ། །དེ་རིང་ཉིད་དུ་ཞེས་བྱ་བ་ནི་ད་ལྟ་ཁོ་ནའོ། །འབབ་པར་ཤོག་ཅེས་བྱ་བ་ནི་
[125a.7]འདི་ཉིད་ལ་འབབ་ཅིང་ཞུགས་བར་གྱུར་ཅིག་ཅེས་པའོ། །ཁྲོ་བོའི་ཁུ་ཚུར་བཅིངས་ལ་ཞེས་བྱ་བ་ནི་གཡོན་པའི་རྡོ་རྗེ་ཁུ་ཚུར་གྱི་མཛུབ་མོ་བརྐྱང་ལ་སྟེང་དུ་སྡིགས་མཛུབ་ཀྱི་ཚུལ་དུ་གཞག་པ་ནི་འདིར་ཁྲོ་བོའི་ཁུ་ཚུར་ཞེས་བྱ་སྟེ། དེ་བཅིངས་ལ་ལག་པ་གཡས་པས་ཁུ་ཚུར་བཅངས་ཏེ། 
[125b]
[125b.1]མཐེ་བོའི་འོག་ཏུ་མཛུབ་མོ་གཏད་ལ། གུང་མོའི་ཚིགས་བར་མར་མནན་ཏེ། གུང་མོ་བརྐྱང་ལ་གྱེན་དུ་བསྒྲེང་ནས་གཞག་པ་འདི་ནི་འདིར་སེམས་མ་རྡོ་རྗེ་མའོ། །འདི་ལ་སྔར་བཤད་པའི་ཁྲོ་བོའི་ཁུ་ཚུར་དེ་དྲངས་ཤིང་དྲལ་བར་བྱའོ། །ཐེག་པ་ཆེན་པོ་མངོན་པར་རྟོགས་པ་ཞེས་བྱ་བ་ནི། བཛྲ་
[125b.2]ས་ཏྭ་ཨཿཨཿཨཿཞེས་རྡོ་རྗེའི་ཚིག་གིས་ལན་བརྒྱ་བརྗོད་པའོ། །གཞན་དག་ནི་ཡི་གེ་བརྒྱ་པ་ཡིན་ནོ་ཞེས་ཟེར་མོད་ཀྱི། དེ་ནི་མི་རིགས་ཏེ་གང་གི་ཕྱིར་དེ་ནི་བརྟན་པར་བྱེད་པའི་སྙིང་པོ་ཡིན་ནོ་ཞེས་ཁ་ཅིག་ཟེར་རོ། །དེ་ནས་བབས་ཏེ་ཞེས་བྱ་བ་ནི་བཅོམ་ལྡན་འདས་རྡོ་རྗེ་སེམས་དཔའ་
[125b.3]ཞུགས་པར་མཛད་པའོ། །ལྷའི་ཡེ་ཤེས་སྐྱེ་བར་འགྱུར་ཏེ་ཞེས་བྱ་བ་ནི་རྡོ་རྗེ་སེམས་དཔའ་དེ་བཞུགས་པས་བབས་པ་དེ་ལ་མངོན་པར་ཤེས་པ་ལྔ་ལ་སོགས་པའི་ཡེ་ཤེས་ཁྱད་པར་ཅན་ཉེ་བར་སྐྱེ་བར་འགྱུར་རོ། །ཡེ་ཤེས་དེས་ཞེས་བྱ་བ་ལ་སོགས་པས་ནི། ལྷའི་ཡེ་ཤེས་ཉིད་རྣམ་
[125b.4]པར་དབྱེ་བ་ཡིན་ནོ། །དེ་བཞིན་གཤེགས་པའི་བསྟན་པ་ཐམས་ཅད་ལ་འདིའི་སེམས་ཀྱང་བརྟན་པར་འགྱུར་རོ་ཞེས་བྱ་བ་ནི། དེ་བཞིན་གཤེགས་པ་ཐམས་ཅད་ཀྱི་བསྟན་པ་ནི་བཀའ་སྟེ། ཕྱག་རྒྱ་ཆེན་པོ་ལ་སོགས་པ་འདི་དག་བསྒོམ་པར་བྱའོ། །འདི་དག་བསྒོམས་ན་མི་གཡོ་
[125b.5]བར་འགྱུར་རོ་ཞེས་བྱ་བ་ལ་སོགས་པའི་ཚུལ་དེ་ལ་དེའི་སེམས་ཐེ་ཚོམ་མེད་པར་འགྱུར་རོ། །འདིའི་སྡུག་བསྔལ་ཐམས་ཅད་ནི་གཞན་གྱི་གནོད་པས་གཟིར་བ་དང་། ནད་ལ་སོགས་པ་ལས་བྱུང་བའོ། །འཇིགས་པ་ཐམས་ཅད་དང་བྲལ་ནས་ཞེས་བྱ་བ་ནི། ངན་འགྲོ་ལ་སོགས་
[125b.6]པའི་འཇིགས་པ་ཐམས་ཅད་དང་བྲལ་བའོ། །གནོད་པ་མེད་པར་འགྱུར་རོ་ཞེས་བྱ་བ་ནི་སེམས་ཅན་ཐམས་ཅད་ཀྱིའོ། །བྱིན་གྱིས་བརླབ་པར་འགྱུར་རོ་ཞེས་བྱ་བ་ནི་དགོངས་པར་འགྱུར་བའོ། །དངོས་གྲུབ་ཐམས་ཅད་ནི་ཕྱག་རྒྱ་ཆེན་པོ་ལ་སོགས་པའི་དངོས་གྲུབ་རྣམས་སོ། །རྒྱུ་མེད་
[125b.7]པར་སྔོན་མ་བྱུང་བའི་ཞེས་བྱ་བ་ལ་སོགས་པ་ལ། ཡུལ་གྱི་བདེ་བ་གང་དག་སྔོན་ཆད་མ་མྱོང་བ་དེ་ནི་སྔོན་མ་བྱུང་བ་སྟེ། སྔ་ན་མེད་པས་ན་སྔོན་མ་བྱུང་བའོ། །དེ་ལྟ་བུར་གྱུར་པའི་རྒྱུ་མེད་པར་སྔོན་མ་བྱུང་བའི་དགའ་བ་དང་། མགུ་བ་དང་། རངས་པར་བྱེད་པའི་བདེ་བ་ཐམས་ཅད་འདི་ལས་
[126a]
[126a.1]སྐྱེ་བར་འགྱུར་བ་སྟེ། སྔོན་ཉམས་སུ་མྱོང་བའི་ཡུལ་ནི་དྲན་པའི་རྒྱུ་ཡིན་པ་ལས། དེ་མེད་པས་ན་རྒྱུ་མེད་པའོ། །རྒྱུ་མེད་པ་ཡང་ཡིན་ལ། དགའ་བ་དང་། མགུ་བ་དང་། རངས་པར་བྱེད་པའི་བདེ་བ་ཡང་ཡིན་པས་ན། རྒྱུ་མེད་པའི་དགའ་བ་དང་། མགུ་བ་དང་། རངས་
[126a.2]པར་བྱེད་པ་སྟེ། དེ་ལྟ་བུའི་བདེ་བ་འདི་ལས་སྐྱེ་བར་འགྱུར་བའོ། །དེ་བདེ་བ་དེ་དག་ཅེས་བྱ་བ་ལ་སོགས་པ་ལ་ཏིང་ངེ་འཛིན་ནི་རབ་ཏུ་དགའ་བ་ལ་སོགས་པའི་ས་ཐོབ་པའི་རང་བཞིན་ཅན་ནོ། །གཟུངས་ནི་ཚིག་ལ་སོགས་པ་འཛིན་པའོ། །དྲན་པ་ནི་ཤེས་རབ་དང་ལྡན་པའི་སེམས་ཀྱི་རང་བཞིན་ནོ། ། 
[126a.3]དེ་ནས་ཕྱག་རྒྱ་དེ་བཅིངས་ལ་རང་གི་སྙིང་གར་དགྲོལ་དུ་གཞུག་གོ་ཞེས་བྱ་བ་ནི་སེམས་མ་རྡོ་རྗེ་མའི་ཕྱག་རྒྱ་བཅིངས་པར་གྱུར་པ་དང་། ཡང་བཅིངས་ལ་རྡོ་རྗེ་སེམས་དཔས་བྱིན་གྱིས་རློབ་པར་མཛད་པའི་ཕྱིར་སློབ་མའི་སྙིང་གར་དགྲོལ་དུ་གཞུག་གོ། །དེ་ནས་མེ་ཏོག་གི་ཕྲེང་བ་དོར་ཞིང་ཞེས་བྱ་བ་ནི་ཕྲེང་བ་ཕུལ་
[126a.4]བས་ལྷ་རྣམས་ཀྱིས་སོ་སོར་ཡོངས་སུ་བཟུང་བར་གྱུར་ན། དེའི་དངོས་གྲུབ་རབ་འབྲིང་ཐ་མ་རྫོགས་པར་འགྱུར་བའི་ཕྱིར་ཏེ། ཡོངས་སུ་གཟུང་བ་དེ་ཉིད་གསུངས་པ་ནི། ཨོཾ་པྲ་ཏི་གྲྀ་ཧྞ་སྭ་མི་མཾ་སཏྭ་མ་ཧཱ་བ་ལ་ཞེས་བྱ་བ་ཡིན་ནོ། །དེ་ལྟར་བབས་བཞིན་དུ་ཞེས་བྱ་བ་ནི། དེ་ལྟར་རྣམ་པ་གཉིས་ཀྱིས་བབ་པ་སྟེ། 
[126a.5]སེམས་མ་རྡོ་རྗེ་དང་། ཁྲོ་བོའི་ཁུ་ཚུར་གཉིས་ཀྱིས་བབས་པར་གྱུར་ནས་རྡོ་རྗེ་ལྕགས་ཀྱུ་ནས་བརྩམས་ཏེ་རྣམ་པར་སྣང་མཛད་ཀྱི་བར་དུ་དཀྱིལ་འཁོར་རིམ་པ་བཞིན་དུ་བསྟན་པར་བྱའོ། །དབབ་པ་ཉེ་བར་བསྡུ་བ་ན་འདིར་སློབ་དཔོན་གྱིས་དབང་དུ་བསྡུས་པ་ལྟ་བུར་ཤེས་པར་བྱའོ། །དཀྱིལ་འཁོར་མཐོང་
[126a.6]བའི་ཕན་ཡོན་བསྟན་པར་བྱ་བ་ནི། དཀྱིལ་འཁོར་ཆེན་པོ་མཐོང་མ་ཐག་ཏུ་ཞེས་བྱ་བ་ལ་སོགས་པ་གསུངས་པ་ཡིན་ནོ། །འོད་ཟེར་སྣ་ཚོགས་ཞེས་བྱ་བ་ནི། སྔོན་པོ་དང་། སེར་པོ་ལ་སོགས་པའི་གཟུགས་ཅན་ནོ། །འོད་ཀྱི་དཀྱིལ་འཁོར་ནི་འོད་ཟེར་གྱི་ཚོགས་ཏེ་མཐོང་བས་ཞེས་བྱ་བར་མཚམས་སྦྱར་རོ། ། 
[126a.7]ཡང་སློབ་མ་གཞུག་པའི་ཆོ་ག་འདིའི་དོན་བཅོམ་ལྡན་འདས་ཀྱིས་ཇི་སྐད་དུ་གསུངས་པ་དེ་ལྟར་བརྗོད་པར་བྱ་སྟེ། ཇི་ལྟ་བ་བཞིན་དུ་དབང་བསྐུར་བར་འོས་པའི་སློབ་མ་བསླབ་པ་ལྔ་ཡོངས་སུ་གཟུང་བའམ་དགེ་སྦྱོང་ངམ། དགེ་སློང་གི་སྡོམ་པ་ཡོངས་སུ་གཟུང་བ་ལྷག་པར་གནས་པའི་ཆོ་ག་ཇི་ལྟ་བ་བཞིན་དུ་བྱས་
[126b]
[126b.1]པས། སློབ་དཔོན་གྱི་ཞབས་ལ་མངོན་པར་ཕྱག་བྱས་ནས། སེམས་ཅན་མ་ལུས་པ་རྣམས་ཀྱི་ཕན་པ་དང་། བདེ་བ་དམ་པ་མ་ལུས་པ་བསྒྲུབ་པར་བྱ་བའི་རྒྱུར། བདག་དེ་བཞིན་གཤེགས་པ་ཐམས་ཅད་ཀྱི་རིགས་དང་། རྡོ་རྗེའི་རིགས་ཀྱི་བདག་པོ་དང་། རྡོ་རྗེའི་རིགས་དང་། པདྨའི་རིགས་ཀྱི་བདག་
[126b.2]པོ་དང་། པདྨའི་རིགས་དང་། ནོར་བུའི་རིགས་ཀྱི་བདག་པོ་དང་། ནོར་བུའི་རིགས་དང་། ལས་ཀྱི་རིགས་ཀྱི་བདག་པོ་དང་། ལས་ཀྱི་རིགས་ཀྱི་ངོ་བོ་རྣམ་པར་སྣང་མཛད་དང་། རྣམ་པར་སྣང་མཛད་ཆེན་པོར་གྱུར་པར་བྱའོ་ཞེས་བྱ་བའི་བསམ་པ་མངོན་དུ་བྱས་ལ། སློབ་དཔོན་གྱི་ཞབས་གཉིས་ལ་ཕྱག་
[126b.3]བྱས་ལ། འདི་སྐད་ཅེས་བརྗོད་པར་བྱའོ། །དགའ་ཆེན་ཁྱོད་བདག་སྟོན་པ་བས། །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་སེམས་དཔའི་ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་སྩལ་དུ་གསོལ། །སྡོམ་པ་རྣམས་ཀྱང་བདག་ལ་སྩོལ། །དེ་ནས་ཡོལ་
[126b.4]བའི་མཐར་སློབ་མ་ལ་རྡོ་རྗེ་སྲུང་བ་ཡོངས་སུ་བཟླས་པའི་རས་ཤིན་ཏུ་དམར་བས་སྟོད་གཡོགས་དང་སྨད་གཡོགས་བསྐོན་ཞིང་། ཡང་དེར་སྒོ་སྲུང་རྣམས་ཀྱི་སྔགས་བཟླས་པའི་དར་གྱིས་གདོང་གཡོགས་ཇི་ལྟ་བ་བཞིན་དུ་བཅིངས་ནས་སློབ་མ་ཕྱག་བཞི་བྱེད་དུ་གཞུག་གོ། །ཕྱག་བཞི་བྱས་ཟིན་པ་དང་། ལག་ན་
[126b.5]མེ་ཏོག་ཐོགས་པས་སློབ་དཔོན་ལ་ཕྱག་བྱས་ནས། ལག་ན་མེ་ཏོག་ཐོགས་པ་ཉིད་ཀྱིས། སྡིག་པ་བཤགས་པ་དང་། རྗེས་སུ་ཡི་རང་བ་དང་། བསྐུལ་བ་དང་། གསོལ་བ་བྱས་ལ། འདི་སྐད་ཅེས་བརྗོད་པར་བྱའོ། །གཙོ་བོ་བདག་ལ་སྡོམ་པ་སྩོལ། །ཐུབ་པ་ཉི་མ་མ་ལུས་པ། །སངས་རྒྱས་
[126b.6]བདག་ལ་དགོངས་སུ་གསོལ། །བདག་མིང་འདི་ཞེས་བྱ་བ་ནི། །སློབ་དཔོན་དབང་དུ་གནས་པ་ལ། །སངས་རྒྱས་རོལ་མོ་ལས་བྱུང་བ། །མི་ལྡོག་འཁོར་ལོ་འབྱོར་པར་ལྡན། །ཐར་པ་ཆེན་པོའི་གྲོང་ཁྱེར་མཆོག །གསང་བ་ཆེན་པོར་འཇུག་པར་བགྱི། །གསང་བའི་རིགས་མཆོག་ཐམས་ཅད་དུ། ། 
[126b.7]སློབ་དཔོན་ཆེན་པོ་བདག་འཇུག་མཛོད། །མི་ལྡོག་འཁོར་ལོའི་དབང་བསྐུར་བ། །སྐལ་བ་ཆེན་པོ་བདག་ལ་སྩོལ། །མཚན་རྣམས་ཀུན་གྱི་རྒྱས་བཏབ་ཅིང་། །དཔེ་བྱད་རྣམས་དང་ཡང་དག་ལྡན། །སངས་རྒྱས་སྐུ་ནི་ཡིད་འོང་བ། །སློབ་དཔོན་ཆེན་པོ་བདག་ལ་སྩོལ། །དབང་བསྐུར་ཆེན་
[127a]
[127a.1]པོ་རྨད་བྱུང་བ། །སེམས་ཅན་ཀུན་གྱི་དོན་བགྱིད་ཕྱིར། །བདག་ནི་རྟག་ཏུ་སློབ་མར་འགྱུར། །སློབ་དཔོན་ཆེན་པོ་བདག་ལ་སྩོལ། །དེ་ནས་སློབ་དཔོན་གྱིས་རིགས་ཐམས་ཅད་ལ་གསོལ་བ་གདབ་པར་བྱ་སྟེ། ཆེ་གེ་ཞེས་བྱ་འདི་ཉིད་ནི། །བྱང་ཆུབ་སེམས་ནི་ཡོངས་འཛིན་
[127a.2]པ། །དམ་ཚིག་མཆོག་དང་གསང་བ་ཡི། །འཁོར་ལོ་འདིར་ཡང་འཇུག་པར་འཚལ། །དེ་ནས་ཡང་སློབ་དཔོན་གྱིས་ཀྱང་འདི་སྐད་བརྗོད་པར་བྱའོ། །གསང་བ་ཆེན་པོའི་རིགས་དག་པའི། །གསང་བ་ཡོངས་སུ་འཛིན་པར་ནི། །བདག་ཉིད་ཆེན་པོ་ཁྱོད་འདོད་དམ། །དེས་ཀྱང་འཚལ་ཞེས་བརྗོད་
[127a.3]པར་བྱ། །སངས་རྒྱས་ཆོས་དང་དགེ་འདུན་ཏེ། །དཀོན་མཆོག་གསུམ་ལ་སྐྱབས་སུ་སོང་། །འདི་ནི་སངས་རྒྱས་རིགས་དག་པའི། །དམ་ཚིག་བརྟན་པར་གྱུར་པའོ། །རྡོ་རྗེ་དྲིལ་བུའི་ཕྱག་རྒྱ་ཡང་། །བློ་ཆེན་ཁྱོད་ཀྱིས་གཟུང་བར་གྱིས། །བྱང་ཆུབ་སེམས་གང་དེ་རྡོ་རྗེ། །ཤེས་རབ་
[127a.4]དྲིལ་བུ་ཞེས་བཤད་དོ། །སློབ་དཔོན་དག་ཀྱང་གཟུང་བར་བྱ། །བླ་མ་སངས་རྒྱས་ཀུན་དང་མཉམ། །འདི་ནི་རྡོ་རྗེའི་རིགས་དག་པའི། །སྡོམ་པ་དམ་ཚིག་ཡིན་པར་གསུངས། །རིན་ཆེན་རིགས་མཆོག་ཆེན་པོ་ལ། །ཉིན་དང་མཚན་མོ་ལན་གསུམ་དུ། །ཟང་ཟིང་མི་འཇིགས་ཆོས་དང་བྱམས། ། 
[127a.5]སྦྱིན་པ་རྣམ་བཞི་རྟག་ཏུ་སྦྱིན། །ཕྱི་དང་གསང་བའི་ཐེག་པ་གསུམ། །དམ་ཆོས་ཁྱོད་ཀྱིས་གཟུང་བར་བྱ། །འདི་ནི་པདྨའི་རིགས་དག་པའི། །དམ་ཚིག་བརྟན་པར་གྱུར་པའོ། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་གྱིས། །མཆོད་
[127a.6]པའི་ལས་ཀྱང་ཅི་ནུས་བྱ། །དེ་ལས་གཞན་པ་བཅུ་བཞི་ནི། །ཕས་ཕམ་པར་ནི་རབ་ཏུ་བཤད། །སྤང་ཞིང་དོར་བར་མི་བྱ་སྟེ། །རྩ་བའི་ལྟུང་བར་ཤེས་པར་བྱ། །ཉིན་དང་མཚན་མོ་ལན་གསུམ་དུ། །ཉིན་རེ་བཞིན་ནི་བཟླས་པར་བྱ། །གང་ཚེ་ཉམས་གྱུར་རྣལ་འབྱོར་བ། །ཁ་ན་མ་ཐོ་སྦོམ་པོར་
[127a.7]འགྱུར། །ཁྱོད་ཀྱིས་སྲོག་ཆགས་གསད་མི་བྱ། །མ་བྱིན་པར་ཡང་མི་བླང་ངོ་། །འདོད་པས་ལོག་པར་མི་སྤྱད་ཅིང་། །བརྫུན་དུ་སྨྲ་བར་མི་བྱའོ། །ཕུང་ཁྲོལ་ཀུན་གྱི་རྩ་བ་ནི། །ཆང་ནི་རྣམ་པར་སྤང་བར་བྱ། །སེམས་ཅན་གདུལ་ཕྱིར་མ་གཏོགས་པ། །བྱ་བ་མ་ཡིན་ཐམས་ཅད་སྤང་། །དམ་
[127b]
[127b.1]པ་ཉེ་བར་བསྟེན་བྱ་ཞིང་། །རྣལ་འབྱོར་པ་རྣམས་བསྙེན་བཀུར་བྱ། །ལུས་ཀྱི་ལས་ནི་རྣམ་གསུམ་དང་། །ངག་གི་རྣམ་པ་བཞི་རྣམས་དང་། །ཡིད་ཀྱི་རྣམ་པ་གསུམ་དག་ནི། །ཅི་ནུས་པར་ནི་རྗེས་སུ་སྤོང་། །ཐེག་པ་དམན་ལ་འདོད་མི་བྱ། །སེམས་ཅན་དོན་ལ་རྒྱབ་ཕྱོགས་མིན། །འཁོར་བ་
[127b.2]དག་ཀྱང་ཡང་མི་སྤང་། །རྟག་ཏུ་མྱ་ངན་འདས་མི་ཆགས། །ལྷ་དང་ལྷ་མིན་གསང་བ་ལ། །ཁྱོད་ཀྱིས་བརྙས་པར་མི་བྱ་ཞིང་། །ཕྱག་རྒྱ་བཞོན་པ་མཚོན་ཆ་དང་། །མཚན་མ་འགོམ་པར་མི་བྱའོ། །འདི་དག་དམ་ཚིག་ཡིན་པར་བཤད། །ཁྱོད་ཀྱིས་རྟག་ཏུ་བསྲུང་བར་བྱ། །དེས་ཀྱང་འདི་སྐད་
[127b.3]བརྗོད་བྱ་སྟེ། །སློབ་དཔོན་འདིར་ནི་བདག་ལ་གསོན། །གཙོ་བོས་ཇི་ལྟར་བཀའ་སྩལ་པ། །དེ་ལྟར་བདག་ནི་བགྱིད་པར་འཚལ། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པ། །ཞེས་བྱ་བ་ལ་སོགས་པ་ནས། སེམས་ཅན་མྱ་ངན་འདས་ལ་དགོད། །ཅེས་བྱ་བའི་བར་
[127b.4]དུ་ལན་གསུམ་བརྗོད་པར་བྱའོ། །གང་ཞིག་སྡོམ་པ་འཛིན་པར་མི་བྱེད་པ་དེ་ལ། དེང་ཁྱོད་ཅེས་བྱ་བ་ལ་སོགས་པ་བརྗོད་པར་མི་བྱ་སྟེ། སློབ་དཔོན་དུ་རྗེས་སུ་གནང་བ་དང་། དབང་བསྐུར་བར་མི་བྱའོ། །འཇུག་པ་ཙམ་ཞིག་བྱེད་དུ་གཞུག་གོ། །དེ་ནས་ཨོཾ་སརྦྦ་ཡོ་ག་ཙིཏྟ་ཨུཏྤཱ་ད་ཡཱ་མི། 
[127b.5]ཞེས་བྱ་བ་འདིས། བྱང་ཆུབ་སེམས་ནི་བླ་མེད་པ། །དམ་པ་བདག་གིས་བསྐྱེད་ནས་སུ། །དེ་ཡི་སྙིང་གར་སྙིང་པོས་ནི། །རྡོ་རྗེ་རབ་ཏུ་གཞག་པར་བྱ། །སུ་ར་ཏེ་ས་མ་ཡ་སྟྭཾ་ཧོ་བཛྲ་སིདྡྷི་བཛྲ་ཡ་ཐཱ་སུ་ཁཾ། དེ་ནས་བཛྲ་སཏྭ་ཞེས་ཟློས་ཤིང་རྡོ་རྗེ་སེམས་དཔའི་དམ་ཚིག་གི་ཕྱག་རྒྱས་རྡོ་རྗེ་སེམས་
[127b.6]དཔར་བསྐྱེད་ལ། རིགས་ཀྱི་དམ་ཚིག་བཞིས་སྙིང་ག་དང་། དཔྲལ་བ་དང་། ལྐོག་མ་དང་། སྤྱི་བོར་རྡོ་རྗེ་དང་། རིན་པོ་ཆེ་དང་། པདྨ་དང་། སྣ་ཚོགས་རྡོ་རྗེ་བསྐྱེད་ལ་དྲི་དང་མེ་ཏོག་ལ་སོགས་པས་མཆོད་ནས། སློབ་མ་ལས་ཡོན་གྱི་མཆོག་བླངས་ཏེ། དེ་ལ་ཕྱི་རོལ་ན་གནས་པའི་བུམ་པའི་
[127b.7]ཆུས་དབང་བསྐུར་ལ། ས་མ་ཡ་སྟྭཾ་ཞེས་བྱ་བ་འདིས་རྡོ་རྗེ་སེམས་མའི་ཕྱག་རྒྱ་འཆིང་དུ་བཅུག་ལ། གུང་མོ་གཉིས་ཀྱིས་ཕྲེང་བ་འཛིན་དུ་བཅུག་སྟེ། ས་མ་ཡ་ཧཱུཾ་ཞེས་བྱ་བ་འདིས་གཞུག་པར་བྱ་ཞིང་བཛྲ་ཨཾ་ཀུ་ཤ་ཛཿཞེས་བྱ་བ་དང་། རྡོ་རྗེ་ལྕགས་ཀྱུའི་ཕྱག་རྒྱས་ཀྱང་དགུག་པར་བྱའོ། །ཡང་དེ་
[128a]
[128a.1]བཞིན་དུ་ལྷོ་ཕྱོགས་ནས་བཅུག་ལ། བཛྲ་བཱ་ཤ་ཧཱུཾ་ཞེས་བྱ་བ་དང་། རྡོ་རྗེ་ཞགས་པའི་ལས་ཀྱི་ཕྱག་རྒྱས་གཞུག་པར་བྱའོ། །ཡང་དེ་བཞིན་དུ་ནུབ་ཕྱོགས་ཀྱི་སྒོ་ནས་བཅུག་ལ། བཛྲ་སྤོ་ཊ་ཞེས་བྱ་བ་དང་། རྡོ་རྗེ་ལྕགས་སྒྲོག་གི་ཕྱག་རྒྱས་བཅིང་བར་བྱའོ། །དེ་ནས་དེ་
[128a.2]བཞིན་དུ་བྱང་ཕྱོགས་ཀྱི་སྒོ་ནས་བཅུག་ལ། བཛྲ་ཨཱ་བེེ་ཤ་ཞེས་བྱ་བ་དང་། རྡོ་རྗེ་འབེབས་པའི་ཕྱག་རྒྱས་དབབ་པར་བྱའོ། །དེ་ནས་ཡང་ཤར་ཕྱོགས་ཀྱི་སྒོ་ནས་དེ་བཞིན་དུ་བཅུག་ལ་འདི་སྐད་དུ། །དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་རིགས་སུ་ཞུགས་ཀྱིས་ཞེས་བྱ་བ་ལ་སོགས་པ་
[128a.3]བརྗོད་པར་བྱའོ། །དེ་ནས་སྒོ་དབྱེ་བའི་ཕྱག་རྒྱས་རང་གི་སྙིང་ག་ཕྱེ་ལ། རང་གི་སྙིང་ག་ན་གནས་པའི་རྡོ་རྗེའི་དབུས་ན། ཡི་གེ་ཨཿརྡོ་རྗེ་དམར་པོའི་འོད་ཟེར་གྱི་ཕྲེང་བ་དང་ལྡན་པ་བསམས་ནས། དེ་ལས་སློབ་མའི་སྙིང་ག་ན་གནས་པའི་རྡོ་རྗེའི་དབུས་སུ་བློས་བཅུག་ལ། དེའི་ལུས་ཐམས་ཅད་ཀུན་དུ་གང་བར་བསམ་
[128a.4]ཞིང་འདི་སྐད་དུ། །དེ་བཞིན་གཤེགས་པ་ཐམས་ཅད་ཀྱི། །ཞེས་བྱ་བ་ལ་སོགས་པ་སྨྲོས་ཤིག་ཅེས་བརྗོད་དོ། །དེ་ནས་སེམས་མ་རྡོ་རྗེ་མའི་ཕྱག་རྒྱ་བཅིངས་ལ། འདི་ནི་རྡོ་རྗེའི་དམ་ཚིག་སྟེ། །ཞེས་བྱ་བ་ལ་སོགས་པ་བརྗོད་དུ་བཅུག་ལ། བཛྲ་ཨཱ་བེེ་ཤ་ཨཿཞེས་བྱ་བས་ལན་བརྒྱའི་བར་དུ་
[128a.5]ཟློས་ཤིང་དབབ་པར་བྱའོ། །གལ་ཏེ་བབས་པར་མ་གྱུར་ན། ཁྲོ་བའོ་ཁུ་ཚུར་གྱིས་སེམས་དཔའ་རྡོ་རྗེ་མའི་ཕྱག་རྒྱ་དྲལ་བར་བྱེད་ཅིང་། བཛྲ་སཏྭཿཨཿཨཿཨཿཨཿལན་བརྒྱའི་བར་དུ་ཟློས་ཤིང་། བཅོམ་ལྡན་འདས་རྡོ་རྗེ་སེམས་དཔའ་འོད་ཟེར་དམར་པོ་འབར་བས་ཀུན་དུ་ཁྱབ་པས་ཀུན་ནས་
[128a.6]གང་བར་བསམས་ན་ངེས་པར་འབབ་པར་འགྱུར་རོ། །དབབ་པའི་ཆོ་ག་དེ་ལྟ་བུ་དང་། གཞན་དག་ཀྱང་ཤེས་པར་བྱའོ། །དེ་ནས་དལ་བབས་པར་ཤེས་པ་དང་། སློབ་དཔོན་གྱིས་དཔལ་རྡོ་རྗེ་སེམས་དཔའི་དམ་ཚིག་གི་ཕྱག་རྒྱ་བཅིངས་ཏེ། ཧེ་བཛྲ་སཏྭ། ཧེ་བཛྲ་རཏྣ། ཧེ་བཛྲ་དྷརྨྨ་
[128a.7]ཧེ་བཛྲ་ཀརྨྨ་ནྲྀ་ཏི་སཏྭ་ནྲྀ་ཏྱ་བཛྲ་ཞེས་བརྗོད་པར་བྱའོ། །གལ་ཏེ་བབས་པ་དང་། དཔལ་རྡོ་རྗེ་སེམས་དཔའི་ཕྱག་རྒྱ་བཅིངས་ལ། སློབ་དཔོན་གྱིས་རྡོ་རྗེ་ཁུ་ཚུར་གྱི་ཕྱག་རྒྱ་བཅིང་བར་བྱའོ། །གང་གི་ཚེ་རྡོ་རྗེ་རྒྱལ་པོའི་ཕྱག་རྒྱ་འཆིང་བ་དེའི་ཚེ། རྡོ་རྗེ་གནོད་སྦྱིན་གྱི་ཕྱག་རྒྱའོ། །གང་གི་ཚེ་རྡོ་རྗེ་ཆགས་
[128b]
[128b.1]པའི་ཕྱག་རྒྱ་འཆིང་བ་དེའི་ཚེ། རྡོ་རྗེ་སྲུང་བའི་ཕྱག་རྒྱའོ། །གང་གི་ཚེ་རྡོ་རྗེ་ལེགས་པའི་ཕྱག་རྒྱ་འཆིང་བ་དེའི་ཚེ། རྡོ་རྗེ་ལས་ཀྱི་ཕྱག་རྒྱའོ། །གང་གི་ཚེ་རྡོ་རྗེ་ཉི་མའི་ཕྱག་རྒྱ་འཆིང་བ་དེའི་ཚེ། རྡོ་རྗེ་རྒྱུའི་ཕྱག་རྒྱའོ། །གང་གི་ཚེ་རྡོ་རྗེ་རྒྱལ་མཚན་གྱི་ཕྱག་རྒྱ་འཆིང་བ་དེའི་ཚེ། རྡོ་རྗེ་རྣོན་པོའི་ཕྱག་རྒྱའོ། །གང་
[128b.2]གི་ཚེ་རྡོ་རྗེ་བཞད་པའི་ཕྱག་རྒྱ་འཆིང་བ་དེའི་ཚེ། རྡོ་རྗེ་རྣོན་པའི་ཕྱག་རྒྱའོ། །གང་གི་ཚེ་རྡོ་རྗེ་བཞད་པའི་ཕྱག་རྒྱ་འཆིང་བ་དེའི་ཚེ། སློབ་དཔོན་གྱིས་རྡོ་རྗེ་ཆོས་ཀྱི་ཕྱག་རྒྱ་བཅིང་བར་བྱའོ། །དེ་ལྟ་བུས་ནི་རྡོ་རྗེ་སེམས་དཔའ་ལ་སོགས་པའི་སེམས་དཔའ་རྣམས་དགོངས་པར་མཛད་པར་འགྱུར་རོ། ། 
[128b.3]དེ་ནས་བབས་པ་དེའི་ལྕེ་ལ་ཧཱུཾ་ལས་རྡོ་རྗེ་རྩེ་ལྔ་པ་དཀར་པོ་བསམས་ལ། སྨྲོས་ཤིག་རྡོ་རྗེ་ཞེས་བརྗོད་པར་བྱའོ། །དེ་ནས་མངོན་པར་འདོད་པ་ཐམས་ཅད་སྨྲ་བར་འགྱུར་རོ། །དེ་ནས་ཕྲེང་བ་དོར་བ་དེ་བླངས་ནས་མགོ་བོ་ལ་བཅིང་ངོ་། །དེ་ནས་གདོང་གཡོགས་བཀྲོལ་ལ་དཀྱིལ་འཁོར་བསྟན་ནས། 
[128b.4]སེམས་མ་རྡོ་རྗེ་མའི་ཕྱག་རྒྱ་བཅིང་དུ་བཅུག་ལ་ཏིཥྛ་བཛྲ་ཞེས་བྱ་བ་ལ་སོགས་པས་དེའི་སྙིང་གར་དགྲོལ་དུ་གཞུག་གོ། །རྡོ་རྗེའི་བྱིན་གྱིས་བརླབས་པའི་བུམ་པའི་ནང་གི་དྲི་ཆུ་དང་ཞེས་བྱ་བ་ལ་སོགས་པ་ལ། ཕྱིའི་དཀྱིལ་འཁོར་གྱི་ཕྱི་རོལ་དུ་ཟླ་བའི་དཀྱིལ་འཁོར་བྲིས་ལ། སློབ་མ་རྡོ་རྗེ་
[128b.5]སེམས་དཔར་བསྐྱེད་ནས་བྱིན་གྱིས་བརླབས་ལ། ཟླ་བའི་དཀྱིལ་འཁོར་དེའི་སྟེང་དུ་རྡོ་རྗེ་སེམས་དཔའི་ཕྱག་རྒྱ་ཆེན་པོའི་རྡོ་རྗེ་དང་དྲིལ་བུ་འཛིན་པ་དེ་བཞག་ལ། དྲིལ་བུ་དཀྲོལ་ཞིང་། དྲི་དང་། བདུག་པ་དང་། མེ་ཏོག་དང་། ལྷ་བཤོས་དང་། མར་མེས་ཡང་དག་པར་མཆོད་དེ། གཏོར་
[128b.6]མ་བྱིན་ནས་བཀྲ་ཤིས་ཀྱི་ཚིགས་སུ་བཅད་པ་འདོན་ཞིང་། རྣམ་པར་རྒྱལ་བའི་བུམ་པ་ལས་རྡོ་རྗེ་ཁུ་ཚུར་གྱིས་ཆུ་བླངས་ལ་དེ་དང་། ཨོཾ་བཛྲ་ཨ་བྷི་ཥིཉྩ་ཞེས་བྱ་བའི་སྔགས་འདིས་སྤྱི་བོ་ནས་དབང་བསྐུར་བར་བྱའོ། །དེ་ནས་ཕྱག་རྒྱ་དང་ཕྲེང་བ་གང་ཡང་རུང་བ་ཅིག་བཅིངས་ལ་ཞེས་བྱ་བ་ལ། 
[128b.7]དབང་བསྐུར་བ་ཐམས་ཅད་ཀྱི་སྤྱིའི་ཆོ་ག་བརྗོད་པར་བྱ་སྟེ། དེ་བཞིན་གཤེགས་པ་ཐམས་ཅད་ཀྱི་ནི་རྡོ་རྗེ་རིན་ཆེན་གྱི་ཕྱག་རྒྱའི་ཕྲེང་བས་དབང་བསྐུར་བ་ཡིན་ནོ། །དཔལ་རྡོ་རྗེ་སེམས་དཔའ་ལ་སོགས་པ་དེ་བཞིན་གཤེགས་པའི་རིགས་རྣམས་ཀྱི་ནི་རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པ་
[129a]
[129a.1]སངས་རྒྱས་ཀྱི་ཕྱག་རྒྱ་རྣམས་ཀྱི་ཕྲེང་བས་དབང་བསྐུར་བའོ། །རྡོ་རྗེའི་རིགས་ལ་ནི་སངས་རྒྱས་ཀྱི་ཕྲེང་བས་ཏེ་དེའི་ཕྲེང་བ་དང་། རྡོ་རྗེའི་ཕྲེང་བས་སོ། །དེ་ཡང་རྡོ་རྗེ་ཏི་རཱིརྙི་རིའི་ཕྱག་རྒྱ་དང་། དཔལ་ཧེ་རུ་ཀའི་དམ་ཚིག་གི་ཕྱག་རྒྱས་དབང་བསྐུར་རོ། །འགྲོ་བ་འདུལ་
[129a.2]བའི་དུམ་བུ་ལ་ནི། རྡོ་རྗེ་ཆོས་མའི་ཕྱག་རྒྱས་འོད་དཔག་ཏུ་མེད་པས་དབང་བསྐུར་རོ། །དོན་ཐམས་ཅད་གྲུབ་པའི་དུམ་བུ་ལ་ནི། རྡོ་རྗེ་རིན་པོ་ཆེའི་མྱུ་གུས་རྡོ་རྗེ་རིན་ཆེན་གྱིས་དབང་བསྐུར་རོ། །ལས་ཀྱི་རིགས་ལ་ནི་རྡོ་རྗེ་ལས་ཀྱི་དམ་ཚིག་གི་ཕྱག་རྒྱས་སྣ་ཚོགས་རྡོ་རྗེའི་ཕྲེང་བས་དབང་བསྐུར་
[129a.3]རོ། །ཨོཾ་གྱིས་རང་གི་མཚན་མ་ལག་པར་བཞག་ལ་ཞེས་བྱ་བ་ནི་ཕྲེང་བས་དབང་བསྐུར་པའི་རྗེས་ཐོགས་ལའོ། །དེ་བཞིན་གཤེགས་པའི་དབང་བསྐུར་བ་ལ་ནི། དེ་བཞིན་གཤེགས་པའི་རྡོ་རྗེ་དང་། རྡོ་རྗེ་དྲིལ་བུའོ། །དེ་བཞིན་གཤེགས་པའི་རིགས་ཀྱི་དབང་བསྐུར་བ་ལ་ནི། དང་
[129a.4]པོའི་རྡོ་རྗེ་དྲིལ་བུ་ལའོ། །རྡོ་རྗེ་ཧཱུཾ་མཛད་ཀྱི་རིགས་ལ་ནི། །རྡོ་རྗེ་གནོད་སྦྱིན་གྱི་རྡོ་རྗེ་འབར་བ་དང་། རྡོ་རྗེ་དྲིལ་བུ་འབར་བའོ། །པདྨའི་རིགས་འགྲོ་བ་འདུལ་བའི་དུམ་བུ་ལ་ནི། རྡོ་རྗེ་པདྨ་དང་། རྡོ་རྗེ་པདྨའི་དྲིལ་བུའོ། །ནོར་བུའི་རིགས་དོན་ཐམས་ཅད་གྲུབ་པའི་དུམ་བུ་ལ་ནི། རྡོ་རྗེ་རིན་པོ་
[129a.5]ཆེ་དང་། དྲིལ་བུ་རྡོ་རྗེ་རིན་པོ་ཆེའོ། །ལས་ཀྱི་རིགས་ལ་ནི་རྩེ་མོ་བཅུ་གཉིས་པ་སྣ་ཚོགས་རྡོ་རྗེ་དང་། དེའི་དྲིལ་བུའོ། །ཕྱིའི་རྡོ་རྗེའི་རིགས་རྣམས་ཀྱི་ནི་རྡོ་རྗེ་རྩེ་གསུམ་པ་དང་། དེས་མཚན་པའི་རྡོ་རྗེ་དྲིལ་བུ་སྟེ། འདི་དག་ནི་རང་གི་མཚན་མ་སྟེ། དེ་དག་ནི། སངས་རྒྱས་རྣམས་ཀྱི་རྡོ་རྗེའི་དབང་། ། 
[129a.6]དི་རིང་ཁྱོད་ལ་བསྐུར་བར་འགྱུར། །སངས་རྒྱས་ཀུན་གྱིས་རབ་གྲུབ་ཕྱིར། །རྡོ་རྗེ་འདི་ནི་ཁྱོད་ཀྱིས་ལོང་། །ཨོཾ་བཛྲ་ཨ་དྷི་པ་ཏི་སྟྭཾ་ཨ་བྷི་ཥིཉྩཱ་མི་ཏིཥྛ་བཛྲ་ས་མ་ཡ་སྟྭཾ་ཞེས་བྱ་བ་འདིས་ལག་པར་སྦྱིན་པར་བྱའོ། །བྱང་ཆུབ་སེམས་གང་དེ་རྡོ་རྗེ། །ཤེས་རབ་དྲིལ་བུ་ཞེས་བཤད་དོ། །ཞེས་གསུངས་
[129a.7]པས་ན། རྡོ་རྗེའི་དབང་བསྐུར་བས་ནི་རྡོ་རྗེ་ཡེ་ཤེས་ཀྱི་དབང་བསྐུར་བ་གསུངས་པ་ཡིན་ནོ། །སངས་རྒྱས་ཀུན་དུ་ཞེས་བྱ་བ་ནི། རྡོ་རྗེའི་དབང་བསྐུར་བ་འདི་ནི་བྱང་ཆུབ་ཀྱི་སེམས་ཀྱི་རང་བཞིན་ཡིན་པས། རྡོ་རྗེ་འདི་ནི་སངས་རྒྱས་ཐམས་ཅད་ཉིད་ཡིན་ནོ། །རབ་གྲུབ་ཕྱིར། རྡོ་རྗེ་འདི་ནི་ཁྱོད་ཀྱིས་ལོང་། ། 
[129b]
[129b.1]ཞེས་བྱ་བ་ནི་གང་གི་ཕྱིར་རྡོ་རྗེ་འདི་ནི་སངས་རྒྱས་ཐམས་ཅད་ཀྱི་ངོ་བོ་ཉིད་ཡིན་པ་དེའི་ཕྱིར་རབ་གྲུབ་ཕྱིར་ཏེ་སངས་རྒྱས་ཉིད་དང་རྡོ་རྗེ་སེམས་དཔའ་ཉིད་ལ་སོགས་པ་ཐོབ་ཅིང་བསྐྱེད་པར་བྱ་བའི་ཕྱིར། རྡོ་རྗེ་འདི་ནི་ཁྱོད་ཀྱིས་ལོང་ཤིག་ཅེས་པ་སྟེ་ཟུང་ཞེས་པའོ། །བཛྲ་ཨ་དྷི་བ་ཏི་ཞེས་བྱ་བ་ནི་བདག་
[129b.2]པོར་གྱུར་པ་སྟེ། བག་ཆགས་དང་བཅས་པའི་ཉོན་མོངས་པ་ཐམས་ཅད་སྤངས་པས་ཁམས་གསུམ་གྱི་ཆོས་ཀྱི་རྒྱལ་པོར་གྱུར་པ་ཐོབ་པའོ། །ཏིཥྛ་བཛྲ་ཞེས་བྱ་བ་ནི་སྒྲུབ་པ་པོའི་རྒྱུད་འདིར་དབང་བསྐུར་བའི་ཚུལ་གྱིས་བཞུགས་ཤིག་ཅེས་བྱ་བ་སྔོན་དུ་འགྲོ་བས་རྡོ་རྗེ་ལ་བོད་པའོ། །ས་མ་
[129b.3]ཡ་སྟཾ་ཞེས་བྱ་བ་ནི་ཁྱོད་དེ་བཞིན་གཤེགས་པ་ཐམས་ཅད་ཀྱིས་ཀྱང་འདའ་བར་མི་མཛད་པ་ཡིན་པས་དེའི་ཕྱིར་རྡོ་རྗེ་ལ་བཞུགས་ཤིག་ཅེས་པའོ། །རྡོ་རྗེ་མིང་གི་དབང་གིས་དབང་བསྐུར་བར་བྱའོ་ཞེས་བྱ་བ་ནི་མེ་ཏོག་གི་ཕྲེང་བའི་དབང་བསྐུར་བ་དང་། ཕྱག་རྒྱའི་ཕྲེང་བའི་དབང་བསྐུར་བ་དང་། 
[129b.4]རྡོ་རྗེའི་དབང་བསྐུར་བ་དང་། བདག་པོའི་དབང་བསྐུར་བ་དང་། མིང་གི་དབང་བསྐུར་བ་ལ་སོགས་པ་འདི་དག་ཐམས་ཅད་ཀྱིས་ཀྱང་ཕྱིར་མི་ལྡོག་པའི་ས་བོན་བསྐྱེད་པའི་ཕྱིར་ཡིན་པས་སྡོམ་པ་བཟུང་བ་དང་། སྡོམ་པ་མ་བཟུང་བའི་སྤྱིའི་དབང་བསྐུར་བ་ཡིན་ནོ། །སློབ་དཔོན་དུ་དབང་
[129b.5]བསྐུར་བར་འོས་པ་རྣམས་ཀྱི་ནི་ཁྱད་པར་འདི་ཡོད་པར་བཤད་དེ། སློབ་དཔོན་དུ་དབང་བསྐུར་བར་འོས་པ་དཀྱིལ་འཁོར་ཆེན་པོར་བཅུག་ལ། དཀྱིལ་འཁོར་གྱི་དེ་ཁོ་ན་ཉིད་དང་། ལྷའི་དེ་ཁོ་ན་ཉིད་དང་། སློབ་དཔོན་གྱི་ལས་ཐམས་ཅད་བསླབ་པར་བྱ་སྟེ། འདི་ཙམ་གྱིས་ནི་གསང་བའི་དབང་
[129b.6]བསྐུར་བས་དབང་བསྐུར་བ་ཡིན་ནོ་ཞེས་བཅོམ་ལྡན་འདས་རྡོ་རྗེ་འཛིན་པས་གསུངས་སོ། །དེ་ལ་དཀྱིལ་འཁོར་གྱི་དེ་ཁོ་ན་ཉིད་ནི་འདི་ཡིན་ཏེ། མི་མཉམ་མེད་པས་ཟུར་བཞི་སྟེ། །དྲན་དང་དབང་པོའི་སྒོ་བཞི་ཡིན། །བསམ་གཏན་རྣམས་ཀྱིས་རྟ་བབས་བཞི། །ཏིང་འཛིན་ཁྱམས་སུ་
[129b.7]བཤད་པ་ཡིན། །ཁ་ཁྱེར་ལ་བརྟེན་རྡོ་རྗེའི་མཆོག །ལྷ་མོས་མཆོད་པ་གཟུགས་རྣམས་ཡིན། །སྣ་ཚོགས་པ་ཡི་རྒྱན་རྣམས་ཀུན། །བསམ་པ་ཐམས་ཅད་རྫོགས་བྱེད་པའོ། །གདུལ་བྱ་བསྐྱོད་པ་སྣ་ཚོགས་མཆོག །དམ་ཆོས་མཆོག་ནི་ཀུན་དུ་འགྲོ། །རླུང་གིས་བསྐྱོད་པ་སྣ་ཚོགས་
[130a]
[130a.1]མཆོག །དར་འཕན་དྲིལ་བུ་སྒྲ་སྒྲོགས་ཡིན། །མེ་ལོང་ཡེ་ཤེས་རྟག་མེ་ཏོག །བྱང་ཆུབ་ཡན་ལག་མེ་ཏོག་ཕྲེང་། །དྲ་བ་དྲ་ཕྱེད་རིན་ཆེན་མཆོག །ཉི་མ་ཟླ་བར་ཡང་དག་ལྡན། །ཀུན་གྲུབ་མི་ཟད་བདེ་བ་སྟེ། །བདེ་བ་ཆེན་པོ་ཞེས་བཤད་པའོ། །ཕྱིའི་དཀྱིལ་
[130a.2]འཁོར་གྱི་དེ་ཁོ་ན་ཉིད་དོ། །དེ་ཡི་ནང་རིམ་དག་གི་ཐིག །དཀྱིལ་འཁོར་བརྒྱད་པ་འདྲ་བ་ནི། འདི་ནི་རྣམ་པར་ཐར་པ་བརྒྱད། །དངོས་གྲུབ་ཀུན་གྱིས་བདེ་བ་སྟེར། །ཐེག་པ་ཆེན་པོ་བྱང་ཆུབ་སེམས། །མདོ་སྡེའི་འཁོར་ལོ་བསྐོར་བས་ན། །རྡོ་རྗེའི་ཐིག་གིས་ཡོངས་བསྐོར་བར། ། 
[130a.3]རྡོ་རྗེའི་འཁོར་ལོ་ཡང་དག་བྲི། །རྣམ་པར་སྣང་མཛད་དང་། མི་བསྐྱོད་པ་དང་། རིན་ཆེན་འབྱུང་ལྡན་དང་། འོད་དཔག་ཏུ་མེད་པ་དང་། དོན་ཡོད་པར་གྲུབ་པའི་དཀྱིལ་འཁོར་ནི། ཐབས་རྣམ་པ་ལྔ་བསྟན་པའི་ཕྱིར། ཤེལ་དང་། བཻཌཱུརྱ་དང་། གསེར་དང་། པདྨ་རཱ་ག་དང་། མ་རྒད་
[130a.4]ཀྱི་མདོག་ཅན་ལྟ་བུ་སྟེ་ཟླུམ་པོའོ། །དེ་ལ་དབུས་མ་ཤེལ་ལྟ་བུའི་མདོག་ཅན་ནི། བཅོམ་ལྡན་འདས་རྣམ་པར་སྣང་མཛད་ཀྱི་དཀྱིལ་འཁོར་ཏེ། བྱང་ཆུབ་ཀྱི་སེམས་རྣམ་པར་དག་པ་སྟོན་པ་ཡིན་ནོ། །གཉིས་པ་བཻཌཱུརྱའི་མདོག་ཅན་ནི་མི་བསྐྱོད་པའི་དཀྱིལ་འཁོར་ཏེ། བསྡུ་བའི་
[130a.5]དངོས་པོ་བཞི་སྟོན་པར་བྱེད་པ་ཡིན་ནོ། །གསུམ་པ་གསེར་གྱི་མདོག་ཅན་ནི་རིན་ཆེན་འབྱུང་ལྡན་གྱི་དཀྱིལ་འཁོར་ཏེ། བསོད་ནམས་དང་ཡེ་ཤེས་ཀྱི་ཚོགས་སྟོན་པར་བྱེད་པ་ཡིན་ནོ། །བཞི་པ་པདྨ་རཱ་གའི་མདོག་ཅན་ནི་འོད་དཔག་ཏུ་མེད་པའི་དཀྱིལ་འཁོར་ཏེ། མི་དམིགས་པའི་ཐུགས་རྗེ་
[130a.6]ཆེན་པོ་དང་། ཏིང་ངེ་འཛིན་དང་། གཟུངས་དང་། རྣམ་པར་ཐར་པ་ལ་སོགས་པ་སྟོན་པར་བྱེད་པ་ཡིན་ནོ། །ལྔ་པ་མ་རྒད་ཀྱི་མདོག་ཅན་ནི་དོན་ཡོད་པར་གྲུབ་པའི་དཀྱིལ་འཁོར་ཏེ། སེམས་ཅན་སྨིན་པ་དང་གྲོལ་བར་བྱེད་པའི་བྱང་ཆུབ་སེམས་དཔའི་ལམ་འབྲས་བུ་དང་བཅས་པ་ཐོབ་
[130a.7]པ་ལས་བྱུང་བའི་ཐེག་པ་གཞན་གྱི་ལྟ་བ་དང་བྲལ་བ་ཡིན་ནོ་ཞེས་བྱ་བ་ནི་དཀྱིལ་འཁོར་ཞེས་བྱ་བའི་མདོས་སྟོན་པ་ཡིན་ནོ། །ཁ་དོག་ལྔ་བོ་ནི་དེ་བཞིན་གཤེགས་པ་རྣམས་སེམས་ཅན་གྱི་ཁམས་ལ་ཕ་རོལ་ཏུ་ཕྱིན་པ་དྲུག་གིས་ཆགས་པར་མཛད་པ་ཡིན་ནོ་ཞེས་སྟོན་པར་བྱེད་པའོ། །བུམ་
[130b]
[130b.1]པ་ནི་གང་གི་ཚེ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ལས་གཉིས་སུ་མེད་པའི་ཡེ་ཤེས་ཀྱི་བདུད་རྩི་གསོལ་བ་དེ་སྟོན་པར་བྱེད་པ་ཡིན་ལ། བུམ་པ་གང་བ་ནི་འདི་ནི་བྱང་ཆུབ་ཐོབ་པར་བྱེད་པའི་བསོད་ནམས་དང་ཡེ་ཤེས་ཀྱི་ཚོགས་ཡོངས་སུ་རྫོགས་པ་ཡིན་ནོ་ཞེས་སྟོན་པ་ཡིན་
[130b.2]ནོ། །གང་དུ་བཟླས་པར་ཡང་དག་བཤད། །དེ་ཉིད་བརྩོན་པར་ཡང་དག་བཤད། །གང་ཕྱིར་དྲི་ནི་ཡང་དག་བཤད། །གྲགས་པའི་དྲི་ནི་བླ་ན་མེད། །རྫུ་འཕྲུལ་བྱུག་པ་གང་ཡིན་པ། །ཚུལ་ཁྲིམས་དྲི་ནི་བླ་མེད་པའོ། །བཟའ་བ་རྣམ་པ་སྣ་ཚོགས་ནི། །ཆོས་ཀྱི་ཟས་ནི་བླ་མེད་ཡིན། ། 
[130b.3]ལྷ་ཡི་གར་བཤད་སྣ་ཚོགས་པ། །རྟོག་པ་ཐམས་ཅད་རྣམ་འཕེལ་བ། །གྲོང་ཁྱེར་དུ་ནི་གང་བཤད་པ། །དེ་ཉིད་ཐར་པའི་གྲོང་ཁྱེར་བཟང་། །དཀྱིལ་འཁོར་དུ་ནི་གང་བཤད་པ། །ཆོས་ཀྱི་རང་བཞིན་གྲོང་ཁྱེར་ཡིན། །ཞེས་བཅོམ་ལྡན་འདས་ཀྱིས་གསུངས་སོ། །ཡང་མིའུ་
[130b.4]ཐུང་ལྟ་བུ་ཞལ་བཞི་པ་གསུས་ཁྱིམ་ཆེ་བ། རལ་པ་ཅན་དཀྱིལ་འཁོར་གྱི་བདག་པོའི་ཡོན་ཏན་དང་ལྡན་པ། ཚོགས་ལྟ་བུ་ཞལ་བཞི་པ་དེ་དཀྱིལ་འཁོར་གྱི་སྒོར་ཡོངས་སུ་གྱུར་པས་གདུལ་བྱ་རྣམས་རང་གི་སྐུར་བཞུགས་པར་མཛད་པའི་ཕྱིར་དེ་རྣམས་ཀྱང་སྡིག་པ་སེལ་ཞིང་སངས་རྒྱས་
[130b.5]ཀྱི་ཡོན་ཏན་སྐྱེད་པར་མཛད་པས་བཞུགས་པར་གསང་བའི་དཀྱིལ་འཁོར་གྱི་གཟུགས་ཅན་བསྒོམ་པར་བྱའོ། །དེ་ལ་ལྷ་རྣམས་ཀྱི་དེ་ཁོ་ན་ཉིད་སུམ་ཅུ་རྩ་བདུན་ཏེ། དེ་བརྗོད་པར་བྱའོ། །དཀྱིལ་འཁོར་ཐམས་ཅད་ཀྱི་དབུས་སུ་བཞུགས་པ་ནི་བཅོམ་ལྡན་འདས་རྣམ་པར་སྣང་མཛད་དེ། 
[130b.6]སངས་རྒྱས་ཐམས་ཅད་གཅིག་ཏུ་བསྡུས་པར་གྱུར་པ་མི་བསྐྱོད་པ་ལ་སོགས་པའི་ཚུལ་གྱིས་མཛེས་པར་སྣང་བ་ཡིན་ནོ། །བཅོམ་ལྡན་འདས་རྣམ་པར་སྣང་མཛད་ཀྱི་བྱང་ཆུབ་ཀྱི་མཚན་ཉིད་ཅན་གྱི་ཐུགས་གང་ཡིན་པ་དེ་ནི་དེ་བཞིན་གཤེགས་པ་མི་བསྐྱོད་པའོ། །བཅོམ་ལྡན་འདས་
[130b.7]མི་བསྐྱོད་པ་དེ་ཉིད་རྣམ་པ་བཞིར་འདོད་དེ། དེའི་རྒྱུའི་གནས་སྐབས་ཀྱི་བྱང་ཆུབ་ཀྱི་ཐུགས་དང་། འབྲས་བུར་གྱུར་པའི་ཐུགས་གང་ཡིན་པ་དེ་ནི་རྡོ་རྗེ་སེམས་དཔའོ། །དེ་ཉིད་ཀྱི་བསྡུ་བའི་དངོས་པོ་བཞིའི་སྤྱོད་པ་དང་། འབྲས་བུའི་ཐུགས་ནི་རྡོ་རྗེ་རྒྱལ་པོའོ། །དེ་ཉིད་ཀྱི་སེམས་ཅན་སྨིན་པ་
[131a]
[131a.1]དང་གྲོལ་བར་མཛད་པའི་ཐུགས་གང་ཡིན་པ་དང་། དེ་བཞིན་དུ་ལམ་བསྒོམ་པ་དང་། འབྲས་བུའི་རང་བཞིན་གྱི་ཐུགས་གང་ཡིན་པ་དེ་ནི་རྡོ་རྗེ་ཆགས་པའོ། །དེ་ཉིད་ཀྱི་ཕ་རོལ་ཏུ་ཕྱིན་པ་དྲུག་གི་སྤྱོད་པ་དང་འབྲས་བུའི་ཐུགས་གང་ཡིན་པ་དེ་ནི་རྡོ་རྗེ་ལེགས་པའོ། ། 
[131a.2]བཅོམ་ལྡན་འདས་རྣམ་པར་སྣང་མཛད་ཀྱི་སྦྱིན་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་དེ་བཞིན་གཤེགས་པ་རིན་ཆེན་འབྱུང་ལྡན་ནོ། །རིན་ཆེན་འབྱུང་ལྡན་དེ་ཡང་ནོར་དང་། མི་འཇིགས་པ་དང་། བྱམས་པ་དང་། ཆོས་ཀྱི་སྦྱིན་པའི་ཚུལ་གྱིས་རྣམ་པ་བཞིར་འགྱུར་རོ། །དེ་ལ་ནོར་སྦྱིན་
[131a.3]པའི་སྤྱོད་པ་དང་། ནོར་སྦྱིན་པའི་སྤྱོད་པའི་འབྲས་བུ་གང་ཡིན་པ་དེ་ནི་རྡོ་རྗེ་རིན་ཆེན་ནོ། །མི་འཇིགས་པ་སྦྱིན་པ་དང་། མི་འཇིགས་པ་སྦྱིན་པའི་འབྲས་བུ་གང་ཡིན་པ་དེ་ནི་རྡོ་རྗེ་ཉི་མའོ། །བྱམས་པའི་སྦྱིན་པའི་སྤྱོད་པ་དང་། བྱམས་པའི་སྦྱིན་པའི་འབྲས་བུ་གང་ཡིན་པ་དེ་ནི་རྡོ་རྗེ་
[131a.4]དཔལ་ལོ། །ཆོས་ཀྱི་སྦྱིན་པ་དང་། ཆོས་ཀྱི་སྦྱིན་པའི་འབྲས་བུ་གང་ཡིན་པ་དེ་ནི་རྡོ་རྗེ་བཞད་པའོ། །བཅོམ་ལྡན་འདས་རྣམ་པར་སྣང་མཛད་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི། དེ་བཞིན་གཤེགས་པ་འོད་དཔག་ཏུ་མེད་པའོ། །བཅོམ་ལྡན་འདས་འོད་དཔག་ཏུ་མེད་
[131a.5]པའི་ཆོས་ཐམས་ཅད་རང་བཞིན་གྱིས་རྣམ་པར་དག་པའོ་ཞེས་ཐུགས་རྩེ་གཅིག་པ་ཉིད་ཀྱི་རྣམ་པའི་ཤེས་རབ་ཀྱི་སྤྱོད་པ་དང་། དེའི་འབྲས་བུ་གང་ཡིན་པ་དེ་ནི་རྡོ་རྗེ་ཆོས་སོ། །ཉོན་མོངས་པ་དང་ཤེས་བྱའི་སྒྲིབ་པ་སྤོང་བར་བྱེད་པའི་ཕྱིར་ཤེས་རབ་བསྒོམ་པ་དང་དེའི་འབྲས་བུ་གང་ཡིན་པ་དེ་ནི་
[131a.6]རྡོ་རྗེ་རྣོན་པོའོ། །རྡོ་རྗེ་དབྱིངས་ལ་སོགས་པའི་དཀྱིལ་འཁོར་སྤྲུལ་པའི་རྣམ་པའི་ཤེས་རབ་དང་། དེའི་འབྲས་བུ་གང་ཡིན་པ་དེ་ནི་རྡོ་རྗེ་རྒྱུའོ། །འོད་དཔག་ཏུ་མེད་པ་དེ་ཉིད་ཀྱི་སོ་སོ་ཡང་དག་པར་རིག་པ་བཞིའི་རང་བཞིན་གྱིས་ཤེས་རབ་ཀྱི་སྤྱོད་པ་གང་ཡིན་པ་དང་། དེའི་འབྲས་
[131a.7]བུ་གང་ཡིན་པ་དེ་ནི་རྡོ་རྗེ་སྨྲ་བའོ། །བཅོམ་ལྡན་འདས་རྣམ་པར་སྣང་མཛད་ཀྱི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་དེ་བཞིན་གཤེགས་པ་དོན་ཡོད་གྲུབ་པའོ། །བཅོམ་ལྡན་འདས་དོན་ཡོད་པར་གྲུབ་པ་དེ་ཡང་རྣམ་པ་བཞི་སྟེ། དོན་ཡོད་པར་གྲུབ་པ་དེས་
[131b]
[131b.1]སངས་རྒྱས་སྤྲུལ་པའི་ཕྱིར། བརྩོན་འགྲུས་གང་བསྒོམ་པའི་སྤྱོད་པའམ། སེམས་ཅན་ཡོངས་སུ་སྨིན་པར་བྱ་བའི་སྤྱོད་པ་དང་། དེ་དག་གི་འབྲས་བུ་གང་ཡིན་པ་དེ་ནི་རྡོ་རྗེ་ལས་སོ། །ཐེག་པ་གཞན་འདོད་པའི་སེམས་ཀྱི་འཇིགས་པ་ལས་སེམས་སྲུང་བའི་བརྩོན་
[131b.2]འགྲུས་གང་ཡིན་པ་དང་། དེའི་འབྲས་བུ་གང་ཡིན་པ་དེ་ནི་རྡོ་རྗེ་སྲུང་བའོ། །ཆོས་རྣམས་རང་བཞིན་གྱིས་འོད་གསལ་བ་གདོད་ནས་དག་པ། ནམ་མཁའ་དང་མཉམ་པ་ཞེས་བྱ་བར་སོ་སོར་རྟོག་པའི་བརྩོན་འགྲུས་བསྒོམ་པ་འདིས། འདོད་ཆགས་ལ་སོགས་པའི་ཉོན་མོངས་པ་
[131b.3]དང་། ཉེ་བའི་ཉོན་མོངས་པ་ཟ་བ་དང་། གདུག་པ་ཐམས་ཅད་ཟ་བ་དང་། དེའི་འབྲས་བུ་གང་ཡིན་པ་དེ་ནི་རྡོ་རྗེ་གནོད་སྦྱིན་ནོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་། གསུང་དང་། ཐུགས་རྡོ་རྗེའི་རང་བཞིན་དུ་བསྒོམ་པའི་བརྩོན་འགྲུས་དང་། དེའི་འབྲས་བུ་གང་ཡིན་
[131b.4]པ་དེ་ནི་རྡོ་རྗེ་ཁུ་ཚུར་རོ། །བཅོམ་ལྡན་འདས་རྣམ་པར་སྣང་མཛད་ཀྱི་བྱང་ཆུབ་ཀྱི་ཐུགས་བསྡུས་པར་གྱུར་པ་གང་ཡིན་པ་དེ་ནི་རྡོ་རྗེ་སེམས་མའོ། །སྦྱིན་པའི་ཕ་རོལ་ཏུ་ཕྱིན་པ་བསྡུས་པར་གྱུར་པ་གང་ཡིན་པ་དེ་ནི་རྡོ་རྗེ་རིན་ཆེན་མའོ། །ཤེས་རབ་ཀྱི་ཕ་རོལ་ཏུ་ཕྱིན་པ་བསྡུས་པར་གྱུར་པ་
[131b.5]གང་ཡིན་པ་དེ་ནི་རྡོ་རྗེ་ཆོས་མའོ། །བརྩོན་འགྲུས་ཀྱི་ཕ་རོལ་ཏུ་ཕྱིན་པ་བསྡུས་པར་གྱུར་པ་གང་ཡིན་པ་དེ་ནི་རྡོ་རྗེ་ལས་མའོ། །དེ་ཉིད་ཀྱི་སྦྱིན་པ་དང་། ཚུལ་ཁྲིམས་དང་། བཟོད་པ་དང་། བརྩོན་འགྲུས་དང་། ཤེས་རབ་དང་། བསམ་གཏན་དང་། སྨོན་ལམ་དང་། ཐབས་ཀྱི་
[131b.6]ཕ་རོལ་ཏུ་ཕྱིན་པ་གང་ཡིན་པ་དེ་ནི་ལྷ་མོ་སྒེག་མོ་དང་། ཕྲེང་བ་མོ་དང་། གླུ་མ་དང་། གར་མ་དང་། བདུག་པ་མ་དང་། མེ་ཏོག་མ་དང་། མར་མེ་མ་དང་། བྱུག་པ་མ་ཡིན་ནོ། །བཅོམ་ལྡན་འདས་རྣམ་པར་སྣང་མཛད་ཀྱིས་བྱང་ཆུབ་ཀྱི་ཐུགས་བསྐྱེད་ནས་ཐར་པའི་གྲོང་ཁྱེར་ཆེན་པོར་
[131b.7]སེམས་ཅན་འདྲེན་པར་མཛད་པའི་ཕྲིན་ལས་གང་ཡིན་པ་དེ་ནི་རྡོ་རྗེ་ལྕགས་ཀྱུའོ། །བྱང་ཆུབ་ཀྱི་སྤྱོད་པའི་ཞགས་པས་སེམས་ཅན་གཞུག་པར་མཛད་པ་གང་ཡིན་པ་དེ་ནི་རྡོ་རྗེ་ཞགས་པའོ། །བྱང་ཆུབ་ཀྱི་བསམ་གཏན་གྱིས་ཐེག་པ་གཞན་འདོད་པ་ལས་སེམས་རབ་ཏུ་དྲལ་ཏེ་འཆིང་བར་
[132a]
[132a.1]མཛད་པ་གང་ཡིན་པ་དེ་ནི་རྡོ་རྗེ་ལྕགས་སྒྲོག་གོ། །བཅིང་བ་འབེབས་པས་རྗེས་སུ་ཆགས་པར་མཛད་པ་གང་ཡིན་པ་དེ་ནི་རྡོ་རྗེ་འབེབས་པ་ཡིན་ནོ། །དེ་སྐད་དུ་ཡང་རྡོ་རྗེ་ལྕགས་ཀྱུ་ལ་སོགས་པ་དབང་དུ་མཛད་ནས། བྱང་ཆུབ་སེམས་དང་དེ་བཞིན་སྦྱིན། །བསམ་
[132a.2]གཏན་སངས་རྒྱས་རྗེས་མཉེས་བྱེད། །ཅེས་གསུངས་པ་ཡིན་ནོ། །བྱམས་པ་ལ་སོགས་པའི་བྱང་ཆུབ་སེམས་དཔའ་རྣམས་ནི། དམ་པའི་ཆོས་ཀྱི་གྲོང་ཁྱེར་ཡོངས་སུ་སྐྱོང་བའོ། །དེ་ལ་འདི་དག་ཐམས་ཅད་ནི་སློབ་དཔོན་གྱི་ལས་ཡིན་ཏེ། སེམས་དཔའ་ཆེ་ཡི་ཕྱག་རྒྱ་ཆེར། ། 
[132a.3]བསྒོམ་ཞིང་བྱིན་གྱིས་རློབ་བགྱིད་ཅིང་། །དཀྱིལ་འཁོར་གྱི་ནི་དབུས་ཉིད་དུ། །ཅི་རིགས་པར་ནི་མཆིས་ནས་ཀྱང་། །ཕྱག་རྒྱ་ལ་གནས་དེ་བཞིན་ལངས། །ཀུན་དུ་རྣམ་པར་བལྟས་ནས་ནི། །རྡོ་རྗེ་སེམས་དཔའ་ཞེས་བརྗོད་ནོས། །བསྒྱིངས་པའི་ཚུལ་གྱིས་ཡོངས་སུ་
[132a.4]བསྐོར། །ཞེས་བྱ་བ་ནས། བདག་མིང་འདི་ཞེས་བགྱི་བ་ཡི། །རྡོ་རྗེ་སློབ་དཔོན་དཀའ་ཐུབ་ཆེས། །སེམས་ཅན་ཀུན་ལ་སྨན་སླད་དུ། །སློབ་མ་རྣམས་ནི་གཞུག་པར་བགྱི། །ཞེས་གང་བཤད་པ་འདི་དག་ཐམས་ཅད་ནི་སློབ་དཔོན་གྱི་ལས་ཡིན་ནོ། །དབང་བསྐུར་
[132a.5]བའི་ཆོ་ག་རྒྱས་པར་བརྗོད་པར་བྱ་སྟེ། རྩ་བའི་དཀྱིལ་འཁོར་ལས་ཁྲུ་གཉིས་ཙམ་དོར་བར་ཤར་སྒོར་བལྟས་ལ། དཀྱིལ་འཁོར་དབུས་མའི་ཕྱེད་ཀྱི་ཚད་ཙམ་དུ་ཟུར་བཞི་པ་སྒོ་ནུབ་ཏུ་བཏོད་པའི་དཀྱིལ་འཁོར་ཚོན་སྣ་ལྔས་བྲིས་པ། དེའི་དབུས་སུ་པདྨ་འདབ་མ་བརྒྱད་པ། དེའི་
[132a.6]སྟེང་དུ་དཔལ་རྡོ་རྗེ་སེམས་དཔའི་རྡོ་རྗེ་རྩེ་ལྔ་པ། ཁ་དོག་དམར་པོ་འོད་ཟེར་གྱི་ཕྲེང་བ་དང་ལྡན་པ་བྲི་བར་བྱའོ། །དེ་བཞིན་དུ་ལྷོ་དང་། ནུབ་དང་། བྱང་གི་སྒོར་བལྟས་པ། ཀུན་ནས་ཟླུམ་པོར་དཀྱིལ་འཁོར་གཞན་དག་བྲིས་ལ། དེའི་དབུས་སུ་པདྨ་འདབ་མ་བརྒྱད་པའི་སྟེང་དུ་རྡོ་རྗེ་
[132a.7]རིན་པོ་ཆེ་དང་། རྡོ་རྗེ་པདྨ་དང་། སྣ་ཚོགས་རྡོ་རྗེ་གོ་རིམས་ཇི་ལྟ་བ་བཞིན་བྲིས་ལ། དཀྱིལ་འཁོར་དེ་རྣམས་རྩ་བའི་དཀྱིལ་འཁོར་བཞིན་ཡང་དག་པར་མཆོད་ནས། དེ་རྣམས་ལ་རྡོ་རྗེ་གནོད་སྦྱིན་ཡོངས་སུ་བཟླས་པའི་སེང་གེའི་གདན་ནམ་ཁྲི་ལ་ཟླ་བའི་དཀྱིལ་འཁོར་དར་གྱིས་གཡོགས་
[132b]
[132b.1]པ་གཞག་པར་བྱའོ། །དེ་ནས་སློབ་མ་རྣམ་པར་སྣང་མཛད་ལ་སོགས་པའི་དེ་བཞིན་གཤེགས་པར་བྱིན་གྱིས་བརླབས་ལ། ཤར་ཕྱོགས་ཀྱི་སྒོའི་དབང་བསྐུར་བའི་དཀྱིལ་འཁོར་དུ་རྣམ་པར་སྣང་མཛད་ལ་སོགས་པའི་ཕྱག་རྒྱ་ཆེན་པོས་སེང་གེའི་གདན་ལ་བཞག་ལ། སེང་གེའི་གདན་
[132b.2]གྱི་སྟེང་དུ་བླ་རེ་བྲེ་བ་དང་། གཡས་ལོགས་སུ་དར་དང་མེ་ཏོག་གི་ཕྲེང་བས་བརྒྱན་པ་དང་། གདུགས་མདོག་དཀར་པོ་རིན་པོ་ཆེའི་ཏོག་ཅན་ལ། ཨོཾ་མངོན་པར་བཟླས་པ་གཞག་པ་དང་། གཡོན་ལོགས་སུ་དར་སྣ་ཚོགས་པའི་རྒྱལ་མཚན་དང་། བ་དན་སྣ་ཚོགས་ལ་ནམ་མཁའ་མཛོད་
[132b.3]ཀྱི་སྔགས་བཟླས་པ་གཞག་པར་བྱའོ། །དེ་ནས་སློབ་མ་ལ་མཆོད་ཡོན་བྱིན་ལ། མཆོད་པ་ལྔས་ཀྱང་མཆོད། དུང་དང་། རྔ་རིངས་དང་། རྔ་བོ་ཆེ་དང་། ཟངས་དུང་ལ་སོགས་པ་རོལ་མོའི་ཕྱག་རྒྱས་བྱིན་གྱིས་བརླབས་པ་དང་། གར་དང་། གླུ་དང་། རོལ་མོ་ལ་སོགས་པས་ཀྱང་དེ་ཡང་
[132b.4]དག་པར་མཆོད་ལ་བཀྲ་ཤིས་ཀྱི་ཚིགས་སུ་བཅད་པ་བརྗོད་པར་བྱའོ། །དེ་ནས་སྦྱོར་བ་འདིས་མི་བསྐྱོད་པ་ལ་སོགས་པའི་བུམ་པ་བཞིས་དབང་བསྐུར་བར་བྱའོ། །ཨོཾ་བཛྲ་སཏྭ་ཧཱུཾ། ཨོཾ་བཛྲ་ཨ་བྷི་ཥིཉྩ། ཨོཾ་བཛྲ་རཏྣ་ཧཱུཾ། ཨོཾ་བཛྲ་ཨ་བྷི་ཥིཉྩ། ཨོཾ་བཛྲ་དྷརྨྨ་ཧཱུཾ། ཨོཾ་བཛྲ་ཨ་བྷི་
[132b.5]ཥིཉྩ། ཨོཾ་བཛྲ་ཀརྨྨ་ཧཱུཾ། ཨོཾ་བཛྲ་ཨ་བྷི་ཥིཉྩ། དེ་ནས་བཛྲ་བིད་སྭཱ་ཧཱ། ཞེས་བྱ་བ་དམ་ཚིག་གི་ཕྱག་རྒྱས་ཡོངས་སུ་བཟུང་བའི་མེ་ཏོག་གི་ལྕུག་མ་ལ་སྟོང་རྩ་བརྒྱད་བཟླས་པའི་རྣམ་པར་སྣང་མཛད་ཀྱི་བུམ་པ་དེ་དང་། ཨོཾ་བཛྲ་བི་ཏ་སྭཱ་ཧཱ། ཨོཾ་བཛྲ་ཨ་བྷི་ཥིཉྩ། ཞེས་བྱ་བས་
[132b.6]དབང་བསྐུར་རོ། །དེ་ལ་དམ་ཚིག་གི་ཕྱག་རྒྱ་ནི་འདི་ཡིན་ཏེ། མཐེ་བོ་གཉིས་ནི་བསྣོལ་བྱས་ལ། །མཛུབ་མོ་རྩེ་མོ་བཀུག་ནས་ནི། །གུང་མོ་བསྙམས་པའི་ཚིགས་སུ་བཅད། །རྡོ་རྗེ་ཐལ་མོའི་འོད་ཀྱིས་བརྒྱན། །ཞེས་བྱ་བའོ། །དེ་ནས་བཛྲ་སཏྭ། བཛྲ་རཏྣ། བཛྲ་
[132b.7]དྷརྨྨ། བཛྲ་ཀརྨྨ་ཆེ་གེ་མོ་ཞེས་བྱ་བ་འདི། ཨ་དྷི་ཏིཥྛ་སརྦྦ་ཐཱ་ག་ཏ་ཨཱ་ཙརྱཾ་བཱ་སྭཱ་ཧཱ། ཞེས་བྱ་བ་ཕྱག་རྒྱ་དང་བཅས་པས་སློབ་མའི་སྙིང་ག་དང་། དཔྲལ་བ་དང་། ལྐོག་མ་དང་། སྤྱི་བོར་བྱིན་གྱིས་བརླབས་ལ། ཡང་ཕྱག་རྒྱ་སྤྱི་བོར་བཞག་སྟེ། ལན་བརྒྱ་བཟླ་བར་བྱའོ། ། 
[133a]
[133a.1]དེ་ནས་འདི་ནི་ཕྱག་རྒྱ་བཤད་དེ། རྡོ་རྗེ་བསྡམས་པས་ལེགས་བཟུང་ལ། །སྙིང་ག་དབུས་ཀྱི་བར་ན་གནས། །མཐེབ་མཉམ་ཐ་མ་རྡོ་རྗེར་བྱ། །རྡོ་རྗེ་ཆེན་པོས་ཡོངས་སུ་འཕང་། །དེ་ནས་རྡོ་རྗེ་ཁུ་ཚུར་གྱིས་རྣམ་པར་རྒྱལ་བའི་བུམ་པ་ལས་ཆུ་བླངས་ལ། དབང་
[133a.2]བསྐུར་བར་བྱ་ཞིང་བཏུང་བའི་ཕྱིར་ཡང་སྦྱིན་པར་བྱའོ། །ཨོཾ་སརྦྦ་ཏ་ཐཱ་ག་ཏ་མ་ཧཱ་ཡོ་གཱི་ཤྭ་ར་ཧཱུཾ། ཨོཾ་བཛྲ་ཨ་བྷི་ཥིཉྩ། དེའི་རྗེས་ལ་རྡོ་རྗེ་རིན་ཆེན་ཡོངས་སུ་བཟླས་པའི་ཆོས་གོས་དང་། གོས་དང་རྒྱན་ཐམས་ཅད་སློབ་མ་ལ་བྱིན་ལ། དྲི་ལ་སོགས་པས་ཀྱང་མཆོད་དེ། 
[133a.3]བཛྲ་རཏྣ་ཨ་བྷི་ཥིཉྩ་ཞེས་བྱ་བ་དང་། རྡོ་རྗེ་རིན་ཆེན་གྱི་དམ་ཚིག་གི་ཕྱག་རྒྱས་དབང་བསྐུར་ལ་རིན་པོ་ཆེ་ལས་བྱས་པའི་རྡོ་རྗེ་རིན་ཆེན་གྱི་ཅོད་པན་དང་དར་དཔྱངས་དང་། རྡོ་རྗེ་རིན་ཆེན་གྱི་སྔགས་མངོན་པར་བཟླས་པས་དབང་བསྐུར་ལ། དེ་བཞིན་གཤེགས་པའི་རྡོ་རྗེ་དང་། 
[133a.4]བདག་པོ་དང་མིང་གི་དབང་བསྐུར་བར་བྱའོ། །ལྷག་མ་ནི་རྡོ་རྗེ་སེམས་དཔའི་དབང་བསྐུར་བའི་ཆོ་གས་རྗེས་སུ་སྤྱད་པར་བྱའོ། །ཡང་དེ་ཉིད་དུ་རྡོ་རྗེ་སེམས་དཔར་བྱིན་གྱིས་བརླབས་ལ་རྣལ་འབྱོར་ཆེན་པོར་བཤད་པའི་ཚུལ་གྱིས་རྣམ་པར་སྣང་མཛད་ལ་སོགས་པའི་དམ་ཚིག་གི་ཕྱག་
[133a.5]རྒྱས་རྣམ་པར་སྣང་མཛད་ལ་སོགས་པ་དེའི་ལུས་ལ་བཀོད་དེ། རྡོ་རྗེ་སེམས་དཔའི་ཕྱག་རྒྱ་ཆེན་པོས་སེང་གེའི་ཁྲིའི་སྟེང་དུ་དེ་བཞིན་དུ་བཞག་ལ། སེང་གེའི་ཁྲིའི་སྟེང་དུ་བླ་རེ་བྲེ་བ་དང་། གཡས་ལོགས་སུ་དར་དང་། མེ་ཏོག་གི་ཕྲེང་བས་བརྒྱན་པ་དང་། གདུགས་དཀར་
[133a.6]པོ་རིན་པོ་ཆེའི་ཏོག་ཅན་ལ་ཡི་གེ་ཧཱུཾ་བཟླས་པ་དང་། གཡོན་ལོགས་སུ་དར་སྣ་ཚོགས་པའི་རྒྱལ་མཚན་དང་། བ་དན་སྣ་ཚོགས་ལ་ནམ་མཁའ་མཛོད་ཡོངས་སུ་བཟླས་པ་གཞག་པར་བྱའོ། །དེ་ནས་སློབ་མ་ལ་མཆོད་ཡོན་བྱིན་ནས་མཆོད་པ་རྣམ་པ་ལྔས་ཀྱང་མཆོད་དེ། དུང་
[133a.7]དང་། རྔ་རིངས་དང་། རྔ་བོ་ཆེ་དང་། ཟངས་དུང་ལ་སོགས་པའི་རོལ་མོ་རྣམས་རོལ་མོའི་ཕྱག་རྒྱས་བྱིན་གྱིས་བརླབས་པ་དང་། གར་དང་། གླུ་དང་། རྩེད་མོ་ལ་སོགས་པས་ཀྱང་དེ་ལ་མཆོད་ནས་སློབ་མ་ལས་ཡོན་གྱི་མཆོག་བླངས་ནས་རྡོ་རྗེ་སེམས་དཔའི་སྐུ་གཟུགས་སྤྱི་བོར་
[133b]
[133b.1]བཞག་སྟེ་བཀྲ་ཤིས་ཀྱི་ཚིགས་སུ་བཅད་པ་གདོན་པར་བྱའོ། །དེ་ནས་ཤར་སྒོའི་བུམ་པ་དང་། བུམ་པ་གང་བས་ཀྱང་དབང་བསྐུར་བར་བྱའོ། །དེའི་རྗེས་ལ་སྦྱོར་བ་འདིས་རྡོ་རྗེ་ཁུ་ཚུར་གྱིས་རྣམ་པར་རྒྱལ་བའི་བུམ་པ་ལས་ཆུ་བླངས་ལ། དབང་བསྐུར་ཞིང་བཏུང་བའི་ཕྱིར་ཡང་
[133b.2]བླུད་པར་བྱའོ། །ཨོཾ་བཛྲ་ཨཾ་ཀུ་ཤ། ཨོཾ་བཛྲ་ཨ་བྷི་ཥིཉྩ། ཞེས་བྱ་བ་ནས། བཛྲ་སཏྭ། ཨོཾ་བཛྲ་ཨ་བྷི་ཥིཉྩ་ཞེས་བྱ་བའི་བར་དང་། ཨོཾ་མ་ཧཱ་སུ་ཁ་བཛྲ་སཏྭ་ཛཿཧཱུཾ་བཾ་ཧོཿསུ་ར་ཏ་སྟྭཾ་ཞེས་བརྒྱ་རྩ་བརྒྱད་བཟླས་ལ། དང་པོའི་རྡོ་རྗེ་བཅིངས་ནས་དེའི་སྤྱི་བོར་གཞག་གོ། །དེ་ནས་
[133b.3]རྡོ་རྗེ་སེམས་དཔའི་སྐུ་གཟུགས་གསལ་ལ་དེར་དར་དམར་པོ་དང་རྒྱན་རྣམས་ལ་རྡོ་རྗེ་རིན་ཆེན་བཟླས་པ་བྱིན་ལ། རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པ་སངས་རྒྱས་རྣམས་ཀྱི་ཕྱག་རྒྱས་དབང་བསྐུར་ནས། སངས་རྒྱས་ལྔའི་རིན་པོ་ཆེའི་ཅོད་པན་ལུགས་མའམ་བརྐོས་པའམ། 
[133b.4]བྲིས་པ་རིན་པོ་ཆེ་འམ། དེ་ལས་གཞན་པའི་རྒྱུ་ལས་བྱས་པ་དང་། དར་དཔྱངས་ལ་རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པ་བཟླས་པ་དང་། རྡོ་རྗེ་རིན་ཆེན་ཀྱང་བཟླས་པས་དབང་བསྐུར་རོ། །དེ་ནས་རྡོ་རྗེ་དང་། བདག་པོ་དང་། མིང་གི་དབང་བསྐུར་ལ། མེ་ཏོག་
[133b.5]ལ་སོགས་པ་དང་། སྒེག་མོ་ལ་སོགས་པས་སློབ་མ་མཆོད་ལ། རིན་པོ་ཆེའི་ཐུར་མའམ། གསེར་གྱི་ཐུར་མ་བྲིའི་སྒྲས་བྱིན་གྱིས་བརླབས་པ་ཐོགས་ལ། མདུན་དུ་འདུག་སྟེ་དེའི་མིག་གཡས་པ་འབྱེད་པ་ལྟར་བྱེད་ཅིང་འདི་སྐད་ཅེས་བརྗོད་པར་བྱའོ། །ཇི་ལྟར་མིག་
[133b.6]མཁན་རྒྱལ་པོ་ཡིས། །འཇིག་རྟེན་ལིང་ཏོག་བསལ་བ་ལྟར། །བུ་ཁྱོད་ཀྱིས་ནི་མི་ཤེས་པ། །རབ་རིབ་རྒྱལ་བ་རྣམས་ཀྱིས་བསལ། ཨོཾ་བཛྲ་ནེ་ཏྲ་ཨ་པ་ཧ་ར་པ་ཊ་ལཾ་ཧྲཱིཿ། དེ་ནས་མེ་ལོང་ལ། ཨཱཿབཛྲ་སཏྭ་ཞེས་བྱ་བའི་སྔགས་མངོན་པར་བཟླས་ལ་བསྟན་ཅིང་ཆོས་ཀྱི་མཚན་ཉིད་
[133b.7]བཤད་པར་བྱའོ། །ཆོས་རྣམས་གཟུགས་བརྙན་ལྟ་བུ་སྟེ། །དག་ཅང་གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་དུ་བྱུང་། །ངོ་བོ་ཉིད་མེད་གནས་མེད་པར། །དེ་ལྟར་ཆོས་ནི་ཤེས་ནས་སུ། །སེམས་ཅན་དོན་ལ་མཉམ་མེད་
[134a]
[134a.1]བྱོས། །འོན་ཏེ་སངས་རྒྱས་སྲས་སུ་སྐྱེ། །ཡི་གེ་ཧོས་མདའ་དྲུག་དང་ལྡན་པའི་གཞུ་བྱིན་ལ། འདི་སྐད་ཅེས་བརྗོད་པར་བྱ་སྟེ། འདིས་དེ་བཞིན་གཤེགས་པ་ཐམས་ཅད་མཉེས་པར་གྱིས་ཤིག་ཅེས་བསྒོ་ལ། ཧོ་ཞེས་བྱ་བའི་སྙིང་པོ་འདིས་ཕྱོགས་བཞི་དང་། 
[134a.2]སྟེང་དང་འོག་ཏུ་མདའ་འཕེན་པའི་ཚུལ་དུ་བྱེད་དུ་གཞུག་གོ། །དེ་ནས་ཨཱཿབཛྲ་སཏྭ་ཞེས་བྱ་བ་མེ་ལོང་ལ་བཟླས་པ་ཉེ་བར་བསྟན་ཅིང་འདི་སྐད་ཅེས་བརྗོད་པར་བྱའོ། །རྡོ་རྗེ་སེམས་དཔའ་མེ་ལོང་སྦྱིན། །དག་ཅིང་གསལ་ལ་རྙོག་པ་མེད། །སངས་རྒྱས་ཀུན་བདག་རང་ཉིད་ནི། ། 
[134a.3]བུ་ཁྱོད་ཀྱི་ནི་སྙིང་ལ་བཞུགས། །གང་འདི་དེ་བཞིན་གཤེགས་པ་ཐམས་ཅད་ཀྱི་བདག་པོ་བྱང་ཆུབ་ཀྱི་སེམས་ནི་འདི་ཡིན་པར་ཤེས་པར་བྱོས་ཤིག་ཅེས་ཀྱང་བརྗོད་པར་བྱའོ། །བཛྲ་ཧེ་ཏུ་མཾ་ཞེས་བྱ་བས་དེའི་རྐང་པ་གཉིས་ཀྱི་བར་དུ་འཁོར་ལོ་གཞག་པ་དང་། བཛྲ་བྷཱ་ཥ་རཾ་ཞེས་བྱ་བས་
[134a.4]དེའི་ལག་པ་གཡས་པར་དུང་བྱིན་ལ་འདི་སྐད་ཅེས་བརྗོད་པར་བྱའོ། །དེང་ནས་བརྩམས་ཏེ་སེམས་བསྐྱེད་པ་ཙམ་གྱིས་ཆོས་ཀྱི་འཁོར་ལོ་སྐོར་ཅིག །དེ་རིང་ཕན་ཆད་འཇིག་རྟེན་ལ། །སྐྱོབ་པ་རྣམས་ཀྱིས་འཁོར་ལོ་བསྐོར། །ཆོས་ཀྱི་དུང་ནི་བླ་མེད་པས། །ཀུན་དུ་མ་ལུས་
[134a.5]གང་བར་གྱིས། །སོམ་ཉི་ཡིད་གཉིས་མི་བྱ་ཞིང་། །དོགས་པ་མེད་པའི་སེམས་ཀྱིས་སུ། །གསང་སྔགས་སྤྱོད་པའི་ཚུལ་གྱི་མཆོག །འཇིག་རྟེན་འདི་ལ་རབ་ཏུ་སྒྲོགས། །དེ་ལྟར་བྱས་ནས་སངས་རྒྱས་ལ། །ཕན་འདོགས་དྲིན་དུ་གཟོ་ཞེས་བྱ། །རྡོ་རྗེ་འཛིན་པ་དེ་ཀུན་ཀྱང་། ། 
[134a.6]ཀུན་དུ་ཁྱོད་ལ་སྲུང་བར་བྱེད། །དེ་ནས། འཇིག་རྟེན་ཀུན་ལ་ཐམས་ཅད་དུ། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བ། །ཆོས་ཀྱི་འཁོར་ལོ་རབ་ཏུ་བསྐོར། །འཇིག་རྟེན་ཀུན་ལ་ཐམས་ཅད་དུ། །སེམས་ཅན་ཀུན་ལ་ཕན་པའི་ཕྱིར། ཇི་ལྟར་
[134a.7]སྣ་ཚོགས་འདུལ་འགྱུར་བ། །རྡོ་རྗེའི་འཁོར་ལོ་རབ་ཏུ་བསྐོར། །ཡང་འཕགས་པ་ནམ་མཁའི་སྙིང་པོར་བྱིན་གྱིས་བརླབས་ལ། དེའི་ཕྱག་རྒྱ་ཆེན་པོས་ལྷོའི་ཕྱོགས་ཀྱི་དབང་བསྐུར་བའི་དཀྱིལ་འཁོར་དུ་བཞག་ལ། རིན་ཆེན་འབྱུང་ལྡན་གྱི་རིགས་ཀྱི་བུམ་པས་དེ་བཞིན་དུ་
[134b]
[134b.1]དབང་བསྐུར་བར་བྱའོ། །བཛྲ་པཱ་ཤ། ཨོཾ་བཛྲ་ཨ་བྷི་ཥིཉྩ་ཞེས་བྱ་བ་ནས། བཛྲ་རཏྣ། ཨོཾ་བཛྲ་ཨ་བྷི་ཥིཉྩ་ཞེས་བྱ་བའི་བར་གྱིས་སོ། །དེ་ནས་རྣམ་པར་རྒྱལ་བའི་བུམ་པའི་ཆུས་དེ་བཞིན་དུ་དབང་བསྐུར་རོ། །དེ་ནས་རྡོ་རྗེ་རིན་ཆེན་གྱི་དམ་ཚིག་གི་ཕྱག་རྒྱ་བཅིངས་ལ། སློབ་
[134b.2]མ་དེ་དབང་བསྐུར་བའི་གནས་སུ་བཞག་ལ། སྙིང་པོ་འདི་ལན་སྟོང་རྩ་བརྒྱད་བཟླས་པར་བྱའོ། །ཨོཾ་བཛྲ་རཏྣ་ཨ་བྷི་ཥིཉྩ། རཏྣ་ཨ་བྷི་བ་ཏི་བྷ་བ་ཏཱ་ཌ། དེ་ནས་དེར་གོས་སེར་པོ་དང་རྒྱན་ཐམས་ཅད་ལ་བཛྲ་རཏྣ་ཞེས་བཟླས་པ་བྱིན་ལ། རྡོ་རྗེ་རིན་ཆེན་གྱི་མྱུ་གུའི་ཕྱག་རྒྱའི་དབང་བསྐུར་བ་བྱིན་
[134b.3]ནས། རིན་པོ་ཆེ་ལ་སོགས་པ་ལས་བྱས་པའི་རིན་པོ་ཆེའི་ཅོད་པན་ལ། རྡོ་རྗེ་རིན་ཆེན་མྱུ་གུ་བཟླས་པ་དེས་རིན་པོ་ཆེའི་ཅོད་པན་དང་། དར་དཔྱངས་ཀྱི་དབང་བསྐུར་ལ། རྡོ་རྗེ་ནོར་བུ་རིན་པོ་ཆེའི་བདག་པོ་དང་། མིང་གི་དབང་བསྐུར་བས་ཀྱང་དབང་བསྐུར་བར་བྱའོ། །ཡང་དེ་བཞིན་དུ་
[134b.4]མཆོད་པ་རྣམ་པ་ལྔ་དང་། སྒེག་མོ་ལ་སོགས་པས་ཡང་དག་པར་མཆོད་ལ། རྡོ་རྗེ་སེམས་དཔའི་དབང་བསྐུར་བའི་ཆོ་ག་ཐམས་ཅད་འདིར་རྗེས་སུ་སྤྱད་ནས། འཇིག་རྟེན་ཀུན་ལ་ཐམས་ཅད་དུ། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བ། །ནོར་བུའི་
[134b.5]འཁོར་ལོ་རབ་ཏུ་བསྐོར། །ཞེས་དེ་ལ་རྗེས་སུ་གནང་བ་སྦྱིན་པར་བྱའོ། །དེ་ནས་རྡོ་རྗེ་ཆོས་སུ་བྱིན་གྱིས་བརླབས་ལ། ཕྱག་རྒྱ་ཆེན་པོས་དེ་ནུབ་ཕྱོགས་ཀྱི་དབང་བསྐུར་བའི་དཀྱིལ་འཁོར་དུ་ཇི་ལྟ་བ་བཞིན་དུ་བཞག་ལ། འོད་དཔག་ཏུ་མེད་པའི་རིགས་ཀྱི་བུམ་པས་དེ་བཞིན་དུ་དབང་བསྐུར་བར་
[134b.6]བྱ་སྟེ། བཛྲ་སྤོ་ཊ། ཨོཾ་བཛྲ་ཨ་བྷི་ཥིཉྩ་ཞེས་བྱ་བ་ནས། དེ་བཞིན་བཛྲ་དྷརྨྨ། ཨོཾ་བཛྲ་ཨ་བྷི་ཥིཉྩ་ཞེས་བྱ་བའི་བར་གྱིས་སོ། །དེ་ནས་རྣམ་པར་རྒྱལ་བའི་བུམ་པའི་ཆུས་དེ་བཞིན་དུ་དབང་བསྐུར་རོ། །དེ་ནས་རྡོ་རྗེ་རིན་ཆེན་ཡོངས་སུ་བཟླས་པའི་གོས་དཀར་མོ་དང་། རྒྱན་ཐམས་ཅད་དེ་
[134b.7]ལ་བྱིན་ལ། དྲི་ལ་སོགས་པས་མཆོད་དེ། རྡོ་རྗེ་ཆོས་ཀྱི་དམ་ཚིག་གི་ཕྱག་རྒྱ་བཅིངས་ལ་འོད་དཔག་ཏུ་མེད་པའི་དབང་བསྐུར་བས་དབང་བསྐུར་བར་བྱའོ། །དེ་ནས་ཡང་དེ་བཞིན་གཤེགས་པ་འོད་དཔག་ཏུ་མེད་པ་དང་ལྡན་ཞིང་པདྨའི་ཕྲེང་བ་དང་བཅས་པའི་ཅོད་པན་ཅན་དང་། །དར་དཔྱངས་
[135a]
[135a.1]ཀྱི་དབང་གིས་དབང་བསྐུར་ལ། རྡོ་རྗེ་ཆོས་མ་དང་། རྡོ་རྗེ་རིན་ཆེན་བཟླས་པའི་རྡོ་རྗེ་པདྨའི་ཕྱག་རྒྱས་དབང་བསྐུར་བ་དང་། བདག་པོའི་དབང་བསྐུར་བ་ཡང་བྱིན་ལ། ཨོཾ་པདྨ་མཱ་ལེ་ཨ་བྷི་ཥིཉྩ་ལོ་ཀེ་ཤྭ་རཾ་སཾ་བ་རཧྲཱིཿ་ཞེས་བྱ་བ་ས་ལན་སྟོང་རྩ་བརྒྱད་བཟླས་པའི་པདྨའི་ཕྲེང་
[135a.2]བ་དེའི་མགོ་ལ་བཅིང་བར་བྱའོ། །དེ་ནས་མིང་གི་དབང་བསྐུར་བས་དེའི་དབང་བསྐུར་ལ། མཆོད་པ་རྣམ་པ་ལྔ་དང་། སྒེག་མོ་ལ་སོགས་པ་མཆོད་པ་རྣམ་པ་བརྒྱད་ཀྱིས་ཡང་དག་པར་མཆོད་ལ། རིན་པོ་ཆེའི་ཐུར་མ་ལ་སོགས་པའི་ཆོ་ག་ཐམས་ཅད་རྗེས་སུ་སྤྱད་པར་བྱའོ། །འཇིག་
[135a.3]རྟེན་ཀུན་ལ་ཐམས་ཅད་དུ། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བ། །པདྨའི་འཁོར་ལོ་རབ་ཏུ་བསྐོར། །ཞེས་དེ་ལ་རྗེས་སུ་གནང་བ་སྦྱིན་པར་བྱའོ། །དེ་ནས་རྡོ་རྗེ་ལས་སུ་བྱིན་གྱིས་བརླབས་ནས། ཕྱག་རྒྱ་ཆེན་པོ་དེས་བྱང་ཕྱོགས་ཀྱི་དབང་
[135a.4]བསྐུར་བའི་དཀྱིལ་འཁོར་ཇི་ལྟ་བ་བཞིན་བཞག་ལ། དོན་ཡོད་པར་གྲུབ་པའི་རིགས་ཀྱི་བུམ་པས། བཛྲ་ཨཱ་བེ་ཤ། ཨོཾ་བཛྲ་ཨ་བྷི་ཥིཉྩ་ཞེས་བྱ་བ་ནས། དེ་བཞིན་དུ་བཛྲ་ཀརྨྨ། ཨོཾ་བཛྲ་ཨ་བྷི་ཥིཉྩ་ཞེས་བྱ་བའི་བར་གྱིས་དབང་བསྐུར་རོ། །ཡང་རྣམ་པར་རྒྱལ་བའི་བུམ་པའི་
[135a.5]ཆུས་དེ་བཞིན་དུ་དབང་བསྐུར་ནས། རྡོ་རྗེ་ལས་ཀྱི་དམ་ཚིག་གི་ཕྱག་རྒྱས་སྣ་ཚོགས་རྡོ་རྗེའི་ཕྲེང་བའི་དབང་གིས་དབང་བསྐུར་ལ། རིན་པོ་ཆེ་ཐམས་ཅད་ལས་བྱས་པའི་སྣ་ཚོགས་རྡོ་རྗེའི་ཕྲེང་བའི་ཅོད་པན་དང་དར་དཔྱངས་ཀྱི་དབང་ཨོཾ་མཾ། རྡོ་རྗེ་རིན་ཆེན་མངོན་པར་བཟླས་ལ་དེའི་
[135a.6]མགོ་བོར་བཞག་སྟེ། སྣ་ཚོགས་རྡོ་རྗེའི་དབང་བསྐུར་བ་དང་། བདག་པོའི་དབང་བསྐུར་བ་དང་། །མིང་གི་དབང་བསྐུར་བ་དེ་ལ་སྦྱིན་པར་བྱའོ། །དེ་ནས་མཆོད་པ་རྣམ་པ་ལྔ་དང་། །སྒེག་མོ་ལ་སོགས་པས་ཡང་དག་པར་མཆོད་དེ། །དཔལ་རྡོ་རྗེ་སེམས་དཔའི་ཆོ་ག་ཐམས་ཅད་རྗེས་སུ་
[135a.7]སྤྱད་པར་བྱའོ། །འཇིག་རྟེན་ཀུན་ལ་ཐམས་ཅད་དུ། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བ། །སྣ་ཚོགས་འཁོར་ལོ་རབ་ཏུ་བསྐོར། །ཞེས་དེ་ལ་རྗེས་སུ་གནང་བ་སྦྱིན་པར་བྱའོ། །དེ་ནས། དེ་ཉིད་ཀྱིས་ནི་རྡོ་རྗེ་གཟུང་། །ཆོས་ཀྱི་དྲིལ་བུ་དཀྲོལ་བར་
[135b]
[135b.1]བྱ། །དམ་ཚིག་གི་ནི་ཕྱག་རྒྱ་ཆེར། །བྱིན་གྱིས་བརླབས་ནས་སྙིང་པོ་བཟླ། །ཞེས་བྱ་བས་བསླབ་པར་བྱའོ། །དེ་ལ་འདི་ནི་དེ་བཞིན་གཤེགས་པའི་རྡོ་རྗེ་གཟུང་བའི་དེ་ཁོ་ན་ཉིད་ཡིན་ཏེ། དེ་ཉིད་ཀྱིས་ནི་བཅོམ་ལྡན་འདས། །བྱང་ཆུབ་སེམས་དཔའ་དེ་བཞིན་གཤེགས། ལྟ་ངན་
[135b.2]རྣམས་ལ་ཕན་པའི་ཕྱིར། །མྱ་ངན་འདས་ནི་སྟོན་པར་མཛད། །མ་ལུས་འདུལ་བ་ལ་བརྩོན་པ། །བརྟན་ཞིང་ངེས་པའི་གོ་ཆ་བགོས། །ཤིན་ཏུ་སྲིད་པ་གནས་ཀྱི་མཆོག །གོ་ཆ་ལ་སོགས་བགོས་པས་ན། །སངས་རྒྱས་ཆོས་དང་ཚོགས་ཞེས་པའི། །དཀོན་མཆོག་གསུམ་པོ་
[135b.3]ཉིད་དུ་འགྱུར། །སྲིད་པ་ཤིན་ཏུ་ཡང་དག་གྲུབ། །རྣམ་དག་དཔལ་ནི་བྱེད་པའི་མཆོག །ཅེས་བྱ་བ་དེ་ཁོ་ན་ཉིད་འདིས་དེ་བཞིན་གཤེགས་པའི་རྡོ་རྗེ་གཟུང་བར་བྱའོ། །ཐམས་ཅད་ནམ་མཁའི་མཚན་ཉིད་དེ། །ནམ་མཁའ་ལ་ཡང་མཚན་ཉིད་མེད། །ནམ་མཁའ་དང་མཉམ་སྦྱོར་
[135b.4]བ་ཡིས། །ཀུན་མཆོག་མཉམ་པ་ཉིད་དུ་གསལ། །ཞེས་བྱ་བ་འདིས་ཆོས་ཀྱི་དྲིལ་བུ་དཀྲོལ་བར་བྱའོ། །ལོངས་སྤྱོད་ཐམས་ཅད་ཉེར་སྤྱོད་པར། །བདག་ཉིད་ཁོ་ན་སྟོན་བྱེད་ཅིང་། །དཀོན་མཆོག་གསུམ་མཆོད་དམ་པ་ནི། །བགྱིའོ་ཞེས་ནི་བརྗོད་དེ་མཆོད། །ཅེས་བྱ་བ་འདིས་
[135b.5]དེ་བཞིན་གཤེགས་པའི་སྐུའི་གསང་བ་བྱིན་གྱིས་བརླབ་པར་བྱའོ། །དེ་ནས་དངོས་གྲུབ་ཀྱི་རྡོ་རྗེའི་བརྟུལ་ཞུགས་སྦྱིན་པར་བྱ་སྟེ། དེ་ལ་འདི་ནི་རྡོ་རྗེ་སེམས་དཔའ་ལ་སོགས་པ་དེ་བཞིན་གཤེགས་པའི་རིགས་ཀྱི་རྡོ་རྗེ་གཟུང་བའི་དེ་ཁོ་ན་ཉིད་ཡིན་ཏེ། ཐོག་མཐའ་མེད་པའི་སེམས་དཔའ་
[135b.6]ནི། །རྡོ་རྗེ་སེམས་དཔའ་དགའ་བ་ཆེ། །ཀུན་དུ་བཟང་པོ་ཀུན་བདག་ཉིད། །རྡོ་རྗེ་བསྙེམས་ཚུལ་བདག་པོའི་བདག །བཅོམ་ལྡན་འདས་དཔལ་མཆོག་དང་པོའི་སྐྱེས་བུའོ་ཞེས་བྱ་བ་དེ་ཁོ་ན་ཉིད་འདིས་རྡོ་རྗེ་གཟུང་ངོ་། །བཅོམ་ལྡན་འདས་དེ་བཞིན་གཤེགས་པ་སྲིད་པའི་བདག་
[135b.7]པོ། དམ་པ་ཀུན་གྱི་དབང་ཕྱུག་དམ་པ་དེ་ཉིད་ཆོས་ཀྱི་མཆོག་གི་བཀའ་ཡང་དག་པར་སྩོལ་བར་མཛད་པ་ནི། སྲིད་པ་ངོ་བོ་ཉིད་ཀྱིས་དག །ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་དག་པའི་སེམས་དཔའ་མཆོག །སྲིད་པའི་མཆོག་ནི་བྱེད་པ་ཡིན། །མཆོག་ཏུ་
[136a]
[136a.1]གསང་བའི་ཆོས་ཉིད་འབེབས་པའི་དྲིལ་བུས་དེ་བཞིན་གཤེགས་པ་ཐམས་ཅད་མཆོད་པར་བྱས་ལ། ལྷ་རྣམས་ཡང་དག་པར་བསྒྲུབས་ཏེ་དྲིལ་བུ་དཀྲོལ་ལོ། །དེ་ནས་ཆོས་ཐམས་ཅད་ཀྱི་དེ་ཁོ་ན་ཉིད་རབ་ཏུ་རྟོགས་པ་འབེབས་པས་སྒྲིབ་པ་ཐམས་ཅད་རྣམ་པར་དག་
[136a.2]པར་བྱེད་དོ། །རྡོ་རྗེ་ཐམས་ཅད་འབེབས་པ་དང་རབ་ཏུ་བསྒྲུབ་པ་དང་། དབང་དུ་བྱ་བ་དང་ཡང་རབ་ཏུ་སྒྲུབ་པར་བྱེད་པ་འགྲུབ་སྟེ། ཆོས་འདིས་དྲིལ་བུ་དཀྲོལ་བར་བྱའོ། །སྲིད་པའི་བདེ་བ་ཤིན་ཏུ་ཆེ། །སྡུག་བསྔལ་ཆེན་པོ་དག་བྱའི་ཕྱིར། །ཤིན་ཏུ་བདེ་བ་དམ་པའི་ཐབས། ། 
[136a.3]དམ་ཚིག་འདི་ནི་རྟག་ཏུ་བསྐྱེད། །འདོད་པའི་ལོངས་སྤྱོད་ཐམས་ཅད་ནི། །ཅི་འདོད་པར་ནི་བརྟེན་བཞིན་དུ། །རང་གི་ལྷ་ཡི་སྦྱོར་བ་ཡིས། །བདག་དང་གཞན་ལ་མཆོད་པར་བྱ། །དེ་བཞིན་གཤེགས་པ་ཐམས་ཅད་ཀྱི་བླ་ན་མེད་པའི་མཆོག་ཏུ་གསང་བའི་ཐེག་པ་ཆེན་པོའི་དམ་
[136a.4]ཚིག་གི་སྦྱོར་བ་ནི་བཅོམ་ལྡན་འདས་ཀྱི་དམ་ཚིག་གོ། །དེ་ཅིའི་ཕྱིར་ཞེ་ན་འདི་ལྟར། དེ་བཞིན་གཤེགས་པ་ཐམས་ཅད་ཀྱིས། །འདའ་བ་རུ་ནི་མི་མཛད་པ། །ཕྱག་རྒྱའི་དམ་ཚིག་ཅེས་སུ་བསྒྲགས། །ཡིད་ཀྱིས་གཟུགས་ནི་བརྟན་ཕྱིར་རོ། །དེ་ལ་འདི་སྐད་ཅེས་ཀྱང་བརྗོད་
[136a.5]པར་བྱ་སྟེ། ཇི་སྲིད་འཁོར་བའི་གནས་སུ་ནི། །མཁས་མཆོག་འདུག་པར་གྱུར་པའི་ཚེ། །དེ་སྲིད་མཚུངས་མེད་སེམས་ཅན་དོན། །མྱ་ངན་མི་འདའ་བྱེད་པར་ནུས། །ཤེས་རབ་ཕ་རོལ་ཕྱིན་ཐབས་དང་། །ཡེ་ཤེས་གནས་སུ་བསྒྲུབས་པས་ན། །ཆོས་ཀུན་རྣམ་པར་དག་
[136a.6]པའི་ཕྱིར། །འཁོར་བ་ཡོངས་སུ་དག་པར་འགྱུར། །ཞེས་བྱ་བ་འདིའི་དམ་ཚིག་གིས་དེ་བཞིན་གཤེགས་པའི་རིགས་ཀྱི་སྐུའི་གསང་བ་བྱིན་གྱིས་བརླབ་པར་བྱའོ། །དེ་ལ་འདི་ནི་རིན་པོ་ཆེའི་རིགས་ཀྱི་འཁོར་ལོས་སྒྱུར་བ་དང་། དེའི་རིགས་ཀྱི་རྡོ་རྗེ་རིན་ཆེན་གཟུང་བའི་དེ་ཁོ་ན་
[136a.7]ཉིད་དོ། །ཉི་མ་འདི་ནི་དམ་པ་སྟེ། །ཀུན་གཟིགས་དེ་བཞིན་གཤེགས་པ་ཡིན། །ནམ་མཁའི་སྙིང་པོ་བཅོམ་ལྡན་འདས། །བསམ་པ་ཐམས་ཅད་རྫོགས་མཛད་པ། །ཞེས་བྱ་བ་དེ་ཁོ་ན་ཉིད་འདིས་རྡོ་རྗེ་རིན་ཆེན་གཟུང་བར་བྱའོ། །བསམ་པ་ཐམས་ཅད་གྲུབ་རྣམས་ཀྱི། ། 
[136b]
[136b.1]བསམ་པ་གྲུབ་པ་དམ་པ་ཡིན། །དེ་ཡང་འདོད་པ་རབ་གྲུབ་ཕྱིར། །འདོད་དང་ཐར་པ་བདེ་བ་ཆེ། །ཞེས་བྱ་བའི་ཆོས་ཀྱིས་རིན་པོ་ཆེའི་དྲིལ་བུ་དཀྲོལ་བར་བྱའོ། །མི་ཕན་པ་ཡང་སྦྱིན་བྱ་ཞིང་། །འདོད་དང་བདེ་བ་ཐམས་ཅད་ཀྱིས། །བདག་ཉིད་དང་ནི་གཞན་རྣམས་ཀྱི། །བསམ་
[136b.2]པ་ཐམས་ཅད་རྫོགས་པར་བྱ། །ཞེས་བྱ་བ་ནི་དམ་ཚིག་གི་མཆོག་སྟེ། འདིས་རིན་པོ་ཆེའི་རིགས་ཀྱི་སྐུའི་གསང་བ་བྱིན་གྱིས་བརླབ་པར་བྱའོ། །དེ་ནས་དངོས་གྲུབ་ཀྱི་རྡོ་རྗེའི་བརྟུལ་ཞུགས་སྦྱིན་པར་བྱའོ། །དེ་ལ་འདི་ནི་པདྨ་རིགས་ཀྱི་འཁོར་ལོས་སྒྱུར་བ་དང་། དེའི་རིགས་ཀྱི་
[136b.3]རྡོ་རྗེ་པདྨ་གཟུང་བའི་དེ་ཁོ་ན་ཉིད་དོ། །དེ་ཉིད་ཀྱིས་ནི་བཅོམ་ལྡན་འདས། །སངས་རྒྱས་སྤྱན་རས་གཟིགས་དབང་ཕྱུག །འདུལ་བ་ཡི་ནི་ཐབས་མཛད་པ། །དགའ་བའི་རོལ་མོས་གར་མཛད་དོ། །ཞེས་བྱ་བའི་དེ་ཁོ་ན་ཉིད་འདིས་རྡོ་རྗེ་པདྨ་གཟུང་བར་བྱའོ། །ཇི་ལྟར་པདྨ་
[136b.4]དམར་པོ་འདི། །ཚོན་གྱི་ཉེས་པས་མི་གོས་པ། །དེ་བཞིན་སྲིད་གསུམ་དག་པ་ནི། །གནས་ཀྱི་ཉེས་པས་མི་གོས་སོ། །ཞེས་བྱ་བའི་ཆོས་འདིས་པདྨའི་དྲིལ་བུ་དཀྲོལ་བར་བྱའོ། །བྱ་བ་གང་དང་གང་གིས་ནི། །འགྲོ་བ་རྣམས་ནི་འདུལ་འགྱུར་བ། །པདྨ་རིགས་མཆོག་སྦྱོར་
[136b.5]བའི་བདག །དེ་དང་དེས་ནི་སྦྱང་བར་བྱ། །ཞེས་བྱ་བ་ནི་དམ་ཚིག་སྟེ། འདིས་པདྨའི་རིགས་ཀྱི་སྐུའི་གསང་བ་བྱིན་གྱིས་བརླབ་པར་བྱའོ། །དེ་ནས་བརྟུལ་ཞུགས་སྦྱིན་པར་བྱ་སྟེ། ཨོཾ་པདྨ་ཧསྟ་བཛྲ་དྷརྨྨ་ཏམྦ་ལ་ཡ། དེས་ཀྱང་འདི་སྐད་དུ་ཡང་། རྡོ་རྗེའི་ཆོས་ཉིད་ཇི་ལྟ་བུ་ལགས་ཞེས་
[136b.6]དྲི་བར་བྱའོ། །དེ་ནས་འདི་ལ་འདི་སྐད་ཅེས་བརྗོད་པར་བྱ་སྟེ། ཇི་ལྟར་པདྨ་དམར་པོ་འདི། །རིགས་ཀྱི་ཉེས་པས་མི་གོས་བཞིན། །ཐམས་ཅད་དག་པར་བསྒོམས་ན་ནི། །དེ་བཞིན་སྡིག་པ་ཆགས་མི་འགྱུར། །དེ་ལ་འདིར་ཆོས་ཉིད་ནི་དེ་ཡིན་ནོ། །རྡོ་རྗེ་ལས་ཀྱི་དེ་ཁོ་ན་ཉིད་དང་། 
[136b.7]ཆོས་དང་། དམ་ཚིག་དང་། དངོས་གྲུབ་ཀྱི་རྡོ་རྗེ་བརྟུལ་ཞུགས་ནི་དེ་བཞིན་གཤེགས་པའི་རིགས་སུ་བཤད་པ་ཡིན་ནོ། །དེ་ནས་སློབ་མ་ལ་མཚན་བརྒྱ་རྩ་བརྒྱད་པས་བསྟོད་ལ་མཆོད་པ་ཐམས་ཅད་ཀྱིས་ཡང་དག་པར་མཆོད་པར་བྱའོ། །དེ་ནས་རིན་ཆེན་འབྱུང་ལྡན་གྱི་ང་རྒྱལ་དང་། གཟེངས་
[137a]
[137a.1]བསྟོད་པའི་ཕྱག་རྒྱས་སློབ་མ་ཐམས་ཅད་ལུང་བསྟན་པར་བྱའོ། །ཨོཾ་འདི་ནི་ངས་ཁྱོད་ལུང་བསྟན་ཡིན། །རྡོ་རྗེ་སེམས་དཔའ་དེ་བཞིན་གཤེགས། །སྲིད་པ་ཀུན་དུ་གྲུབ་པའི་ཕྱིར། །སྲིད་པའི་ངན་འགྲོ་རྣམས་ལས་བཏོན། །ཀྱེ་རྡོ་རྗེ་དེ་བཞིན་གཤེགས་པ་ཆེ་གེ་མོ། 
[137a.2]སིདྡྷ་ས་མ་ཡ་སྟྭཾ་བྷུར་བྷུ་བ་སྭཿ། དེ་བཞིན་གཤེགས་པའི་ཁུ་ཚུར་བཅིངས་ཏེ། གཡོན་པས་ཆོས་གོས་འཛིན་པའི་ཚུལ་དུ་བྱས་ལ། གཡས་པ་མཆོག་སྦྱིན་པའི་ཚུལ་དུ་བྱའོ། །འདི་ནི་གཟེངས་བསྟོད་པའི་ཕྱག་རྒྱའོ། །དབུགས་དབྱུང་བའི་ཆོ་ག་ནི་དཔལ་མཆོག་དང་པོ་ལ་སོགས་
[137a.3]པའི་ཆོ་ག་ལས་ཤེས་པར་བྱའོ། །དཀྱིལ་འཁོར་ཐམས་ཅད་དུ་འཇུག་པའི་ཆོ་ག་རྒྱས་པའོ་ཞེས་བྱ་བ་ནི་རིགས་ཐམས་ཅད་ཀྱི་དཀྱིལ་འཁོར་དུ་འཇུག་པས་ཉེ་བར་མཚོན་པའི་ཆོ་ག་རྒྱས་པ་ཡིན་པས་དཀྱིལ་འཁོར་ཐམས་ཅད་དུ་འཇུག་པའི་ཆོ་ག་རྒྱས་པ་ཞེས་བྱའོ། །རིམ་པ་འདི་ཉིད་
[137a.4]དཀྱིལ་འཁོར་ཐམས་ཅད་དུ་འཇུག་པ་ལ་སོགས་པའི་ཆོ་གས་སྦྱང་བ་བྱས་ནས། དོན་གྱི་དངོས་གྲུབ་ལ་སོགས་པ་བསྒྲུབ་པ་ལ་སྦྱར་བར་བྱའོ་ཞེས་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བ་ནི། སྦྱང་བ་བྱས་པའི་རྗེས་ཐོགས་ལ་དངོས་གྲུབ་
[137a.5]བསྒྲུབ་ཅིང་བསྐྱེད་པའི་ཕྱག་རྒྱའི་ཡེ་ཤེས་བསླབ་པར་བྱའོ། །དེ་ལ་དོན་ནི་གསེར་ལ་སོགས་པའོ། །དེ་བསྐྱེད་པའི་དངོས་གྲུབ་ནི་ཐོབ་པ་སྟེ་དེ་ཉིད་གྲུབ་པའོ། །དེའི་ཕྱག་རྒྱ་ནི་རྡོ་རྗེ་གཏེར་གྱི་ཚུལ་ལ་སོགས་པའོ། །དེའི་ཡེ་ཤེས་ནི་ངེས་པའོ། །དེ་བསླབ་པར་བྱ་སྟེ་ཞེས་བྱ་བ་ནི་
[137a.6]བསྟན་པར་བྱ་བའོ། །འདི་སྐད་སྟོན་ཏེ་མན་ངག་གིས་དེའི་ཕྱག་རྒྱ་ཤེས་པར་འགྱུར་བའི་ཕྱག་རྒྱ་བསྒོམ་པ་བསླབ་པ་དེ་དེ་ལ་བསྟན་པར་བྱ་སྟེ། དེ་ལྟ་བུ་ནི་ཐམས་ཅད་དུ་ཡང་ཕྱག་རྒྱའི་ཡེ་ཤེས་ཀྱི་སྒྲའི་དོན་ཡིན་ནོ། །རྡོ་རྗེའི་དབྱིབས་ནི་གཏེར་གནས་པ། །སྙིང་གར་ཡོངས་སུ་བསྒོམ་
[137a.7]པར་བྱ། །ཞེས་བྱ་བ་ནི་དང་པོར་རེ་ཞིག་རང་གི་ལྷའི་སྦྱོར་བ་བྱའོ། །དེ་ནས་རང་གི་སྙིང་གའི་ཟླ་བའི་སྟེང་དུ་ཡི་གེ་ཨོཾ་གསེར་གྱི་མདོག་ཅན་ལས་གསེར་གྱི་བུམ་པ་རིན་པོ་ཆེས་ཡོངས་སུ་གང་བ་དེའི་སྟེང་དུ་ཡི་གེ་ཧཱུཾ་ལས་རྡོ་རྗེ་གསེར་གྱི་མདོག་ཅན་བསམས་ལ་ཟླ་བ་གཅིག་གམ། ཟླ་བ་དྲུག་
[137b]
[137b.1]གམ། ལོ་གཅིག་གི་བར་དུ་བསྒོམ་པར་བྱའོ། །དེ་ནས་གསལ་བ་ཉིད་དུ་གྱུར་པ་དང་། མཚན་ཐོག་ཐག་བསྒོམས་པའི་རྗེས་ལ་གང་དུ་གཏེར་ཡོད་པར་རེ་བའི་སྐས་ལ་སོགས་པ་མཐོང་བ་དང་། དེར་སོང་ལ་འབྱོར་པ་ཅི་ཡོད་པས་མཆོད་པ་ལ་སོགས་པ་བྱ་བ་དང་། ཕྱི་རོལ་དུ་གཏོར་མ་
[137b.2]བྱིན་ལ་རྡོ་རྗེ་ལྕགས་སྒྲོག་གིས་གཏེར་བཅིང་བ་དང་། གནས་དང་ཞིང་སྐྱོང་བཅིང་བ་དང་། བདེན་པའི་བྱིན་རླབས་ཀྱང་བྱས་ལ་བཟླས་པ་དང་བསྒོམ་པ་བྱས་ན། བསྒོམས་ས་ན་གནས་པའི་གཏེར་ནི་དེའི་ས་མཐོང་བར་འགྱུར་ཞེས་པའོ། །རྡོ་རྗེའི་དབྱིབས་ནི་བྲིས་ནས་ཀྱང་། །ནམ་
[137b.3]མཁའི་ངོས་ལ་བསྒོམ་པར་བྱ། །ཞེས་བྱ་བ་ལ་སོགས་པ་ལ། སྔ་མ་བཞིན་དུ་རང་གི་ལྷའི་རྣལ་འབྱོར་བྱས་ལ་དཔྲལ་བར་ཡི་གེ་ཁཾ་ལས་མེ་ཏོག་དམར་པོ་ལྟ་བུའི་གཏེར། དེའི་སྟེང་དུ་ཡི་གེ་ཏྲཾ་ལས་རྡོ་རྗེ་དང་འདྲ་བར་བསྐྱེད་ལ་སྔགས་ཟློས་ཤིང་ཡིད་ཀྱིས་འཕྲལ་བ་ལས་ཕྱུང་སྟེ། ནམ་
[137b.4]མཁར་ཡོངས་སུ་བསྒོམ་པར་བྱའོ། །དེ་ནས་སྔ་མ་བཞིན་དུ་ཆོ་ག་ཐམས་ཅད་བྱས་ལ་ཡོད་པར་རེ་བའི་གནས་སུ་དེ་བཞིན་དུ་རྡོ་རྗེའི་གཟུགས་བྲིས་ལ་ནམ་མཁར་ཡོངས་སུ་བསྒོམ་པར་བྱས་ནས། གང་དུ་ལྷུང་བར་མཐོང་བ་དེར། །གཏེར་ཡོད་པར་ནི་རྣམ་པར་བཤད། །བློ་ལྡན་མི་ཡི་
[137b.5]རྡོ་རྗེའི་དབྱིབས། །ཞེས་བྱ་བ་ལ་སོགས་པ་ལ། དེ་བཞིན་དུ་རང་གི་ལྷའི་རྣལ་འབྱོར་བྱས་ལ། རང་གི་ལྕེ་ལ་ཡི་གེ་པ་གུར་གུམ་གྱི་མདོག་ཅན་དེའི་སྟེང་དུ་ཧྲཱིཿ་མདོག་སེར་པོ་ལས་རྡོ་རྗེ་བསམ་པར་བྱའོ། །དེ་ནས་སྔ་མ་བཞིན་དུ་བསྒོམ་པ་དང་བསྒྲུབ་པ་བྱས་ལ་གང་དུ་ཡོད་པར་རེ་བ་
[137b.6]དེར་སོང་སྟེ། དེ་བཞིན་དུ་བདེན་པའི་ཚིག་བྱས་ནས། བློ་ལྡན་མི་ཡི་རྡོ་རྗེའི་དབྱིབས། །ལྕེ་ཡི་སྟེང་དུ་བསྒོམས་ན་ནི། །འདི་ན་ཡོད་ཅེས་བདག་ཉིད་ཀྱིས། །བདེན་པ་ཉིད་དུ་སྨྲ་བར་འགྱུར། །ཞེས་པས་བྱིན་གྱིས་བརླབས་པའི་ལྕེས་རྟོག་པ་མེད་པའི་ཚུལ་གྱིས་སྨྲ་བར་བྱེད་དོ། །བདག་
[137b.7]གི་ལུས་ནི་ཐམས་ཅད་ལ། །ཞེས་བྱ་བ་ལ་སོགས་པ་ལ་དེ་བཞིན་དུ་བདག་ལ་བྱིན་གྱིས་བརླབས་པ་ལ་སོགས་པ་བྱས་ནས། ཡི་གེ་ཨ་མདོག་སེར་པོ་ལས་སྣ་ཚོགས་རྡོ་རྗེར་བདག་ཉིད་བསམས་ལ་བསྒོམ་པ་དེ་བྱས་ནས་བསྒྲུབ་པར་བྱ་བའི་གཏེར་གྱི་གནས་སུ་བདེན་པའི་བྱིན་རླབས་བྱས་ཏེ། 
[138a]
[138a.1]དེ་ཡང་དེ་བཞིན་དུ་བསྒོམས་ལ་གང་གི་ཚེ། བབས་པར་གྱུར་ནས་གང་གནས་པ། །གཏེར་ནི་དེ་ན་ཡོད་པར་བཤད། །ཅེས་བྱའོ། །དེ་ནས་དང་པོར་བརྐོས་ལ་དེའི་རྗེས་ལ་བླངས་ན་སུ་ཡང་བགེགས་བྱེད་པར་མི་འགྱུར་རོ་ཞེས་བཅོམ་ལྡན་འདས་ཀྱིས་གསུངས་སོ། །དེ་ནས་
[138a.2]རྡོ་རྗེ་རྫུ་འཕྲུལ་ཏེ། སེམས་ཀྱི་འབྱོར་པ་ཉིད་གང་ཡིན་པའོ། །དེའི་དངོས་གྲུབ་སྟེ་དེ་ཉིད་གྲུབ་པའོ། །དེའི་ཕྱག་རྒྱ་ནི་འོག་ནས་བཤད་པའི་རྡོ་རྗེ་དབབ་པ་ཞེས་བྱ་བ་ལ་སོགས་པའོ། །དེའི་ཡེ་ཤེས་ནི་ངེས་པ་སྟེ། དེ་བསླབ་པར་བྱ་ཞེས་བྱ་བ་ནི་བསྟན་པར་བྱ་སྟེ། རང་གི་ལྷའི་རྣལ་
[138a.3]འབྱོར་བྱས་ནས་རྡོ་རྗེ་ཕྲ་མོ་བསྒོམ་པ་ཟླ་བ་གཉིས་ཀྱི་བར་དུ་བྱའོ། །དེ་ནས་སྤྲོ་བ་དང་བསྡུ་བའི་སྦྱོར་བ་ཟླ་བ་གཅིག་གི་བར་དུ་བསྒོམས་ནས་བརྟན་པར་གྱུར་པ་དང་། མཚན་ཐོག་ཐག་རྡོ་རྗེ་ཕྲ་མོ་སྤྲོ་བའི་སྦྱོར་བ་བསྒོམ་པར་བྱའོ། །དེ་ནས་རྡོ་རྗེ་ཕྲ་མོའི་སྤྲོ་བའི་སྦྱོར་བས། ཆུ་རྡོ་རྗེ་ཕྲ་མོའི་རང་
[138a.4]བཞིན་དུ་ཇི་སྲིད་མངོན་སུམ་དུ་མཐོང་བར་གྱུར་པ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་རྡོ་རྗེའི་ཚིག་གིས་བཛྲ་ཛྭ་ལ་ཞེས་ཟློས་ཤིང་ཆུའི་སྟེང་དུ་བཅག་པར་བྱའོ། །དེ་ལྟར་དབབ་པར་བྱས་ནས་ཀྱང་། །ཞེས་བྱ་བ་ནི། དེ་བཞིན་དུ་རང་གི་ལྷའི་རྣལ་འབྱོར་སྔོན་དུ་འགྲོ་བས། རྡོ་རྗེ་ཕྲ་མོ་
[138a.5]བསྒོམ་པར་བྱས་ན་དེས་དེ་འགྲུབ་བོ། །གང་གི་གཟུགས་སུ་བདག་གི་ལུས། །ཞེས་བྱ་བ་ནི། འདུལ་བའི་དབང་གིས་ལྷ་གང་དང་གང་གི་གཟུགས་སུ་བདག་ཉིད་སྟོན་པར་འདོད་པ་དང་། དེ་དང་དེ་ཉིད་དུ་རང་གི་ལུས་སུ་བསྒོམ་ཞིང་བཛྲ་རཱུ་པ་ཞེས་བཟླས་ནས། སངས་རྒྱས་ཀྱི་སྐུར་ཡང་
[138a.6]བདག་ཉིད་ཀྱིས་རང་མཐོང་ཞིང་། གཞན་རྣམས་ལ་ཡང་སྟོན་ནུས་པར་འགྱུར་རོ། །དེ་ལྟར་བདག་ལ་ཕན་ནས་ཀྱང་། །ཞེས་བྱ་བ་ནི། རང་གི་ལྷའི་རྣལ་འབྱོར་བྱས་ནས་དེ་བཞིན་དུ་རྡོ་རྗེ་ཕྲ་མོ་བསྒོམ་པ་རྫོགས་པར་བྱས་ལ། བདག་ནི་ནམ་མཁའ་འོ་ཞེས་རང་གི་བདག་ཉིད་བསྒོམས་
[138a.7]ཏེ། བཛྲ་ཨཱ་ཀཱ་ཤ་ཞེས་ཟློས་ཤིང་བསྒོམས་ན་ཇི་སྲིད་འདོད་པ་དེ་སྲིད་ཀྱི་བར་དུ་མི་སྣང་བར་འགྱུར་རོ། །རྡོ་རྗེ་དབབ་པར་བདག་གྱུར་ནས། །ཞེས་བྱ་བ་ནི་སྔ་མ་བཞིན་རྡོ་རྗེ་ཕྲ་མོ་བསྒོམ་པ་བྱས་ལ་ཞེས་བྱ་བའི་ཐ་ཚིག་གོ། །རྡོ་རྗེ་ཡིན་པར་བདག་བསྒོམས་ན། །ཞེས་བྱ་བ་ནི་བདག་ཉིད་རྡོ་རྗེ་
[138b]
[138b.1]རྩེ་ལྔ་པའི་གཟུགས་སུ་བསམ་པའོ། །གནས་ནས་ཇི་སྲིད་འཛེག་འདོད་པ། །དེ་སྲིད་མཁའ་ལ་འགྲོ་བར་འགྱུར། །ཞེས་བྱ་བ་ནི་རང་གི་གནས་ནས་བརྩམས་ཏེ་རི་རབ་ཀྱི་རྩེ་མོའི་བར་དུ་རྡོ་རྗེའི་སྐས་ཀྱི་ཕྲེང་བས་ཁྱབ་པར་བསམས་ལ། བཛྲ་མ་ཧཾ་ཞེས་ཟློས་ཤིང་ཆེད་དུ་བསམས་པའི་
[138b.2]སྐས་ཀྱི་ཕྲེང་བ་ནས་ཇི་ཙམ་མངོན་པར་འདོད་པའི་གནས་སུ་འགྲོ་བར་བྱའོ། །དེ་ཡང་། རྡོ་རྗེའི་སྐས་ནི་ནམ་མཁའ་ལ། །བསྒོམས་ཏེ་མངོན་པར་འཛེགས་ན་ནི། །ཇི་སྲིད་དུ་ཡང་འཛེག་པའི་གནས། །དེ་སྲིད་ནམ་མཁར་འགྱུར་བ་ཡིན། །ཞེས་གསུངས་པ་ཡིན་ནོ། །རྡོ་རྗེ་རིག་
[138b.3]འཛིན་གྱི་ཞེས་བྱ་བ་ལ་སོགས་པ་ལ། རྡོ་རྗེས་ཉེ་བར་མཚན་པའི་རིག་པ་འཛིན་པ་ནི་རྡོ་རྗེ་རིག་པ་འཛིན་པའོ། །དེའི་དངོས་གྲུབ་ནི་རྡོ་རྗེ་རིག་པ་འཛིན་པའི་དངོས་གྲུབ་སྟེ་དེ་ཉིད་གྲུབ་པའོ། །དེའི་ཕྱག་རྒྱ་ནི། ཟླ་བའི་དབྱིབས་ཅིག་བྲིས་ནས་ནི། །སྟེང་གི་མཁའ་ལ་འཕགས་བྱས་ཏེ། ། 
[138b.4]ཞེས་བྱ་བ་ལ་སོགས་པའོ། །དེའི་ཡེ་ཤེས་ནི་ངེས་པ་སྟེ་དེ་བསླབ་པར་བྱའོ། །ཟླ་བའི་དབྱིབས་ཅིག་བྲིས་ནས་ནི། །ཞེས་བྱ་བ་ལ་སོགས་པ་ལ། རང་གི་ལྷའི་རྣལ་འབྱོར་བྱས་ནས། བཛྲ་དྷ་ར་ཞེས་བརྗོད་དེ། བདག་ཉིད་རྡོ་རྗེ་སེམས་དཔའི་སྐུ་ཟླ་བའི་དཀྱིལ་འཁོར་ལ་གནས་པར་
[138b.5]བསམས་ལ། དེ་ཉིད་ཟློས་ཤིང་ཟླ་བ་གཅིག་གམ་ཟླ་བ་དྲུག་གམ། ལོ་གཅིག་གི་བར་དུ་བསྒོམ་པར་བྱའོ། །དེ་ནས་མཚན་མ་ཐོབ་པ་དང་། མཚན་ཐོག་ཐག་བསྒོམས་ན། རྡོ་རྗེའི་རིག་པ་འཛིན་པར་འགྱུར་རོ། །རྡོ་རྗེ་རིན་ཆེན་རབ་བསྒོམས་ན། །ཞེས་བྱ་བ་ནི་རང་གི་ལྷའི་
[138b.6]རྣལ་འབྱོར་བྱས་ནས། རཏྣ་དྷ་ར་ཞེས་ཟློས་ཤིང་། བདག་ཉིད་ནམ་མཁའི་སྙིང་པོ་ཟླ་བའི་དཀྱིལ་འཁོར་ལ་གནས་པ། རྡོ་རྗེ་རིན་ཆེན་འཛིན་པ་བསྒོམ་པར་བྱའོ། །བདག་ཉིད་དག་པ་ཇི་སྲིད་འདོད། །ཅེས་བྱ་བ་ནི་བསྒོམ་པ་འདིས་གང་གི་ཚེ་ནམ་མཁའི་སྙིང་པོའི་གཟུགས་སུ་
[138b.7]བདག་ཉིད་ཉིན་རེ་ཞིང་མཐོང་བར་གྱུར་པ་དེའི་ཚེ། དག་པའི་བདག་ཉིད་ཅན་དུ་འགྱུར་རོ། །དེ་ནམ་མཁའ་ལ་འགྲོ་བའི་བསམ་པས་མཚན་ཐོག་ཐག་བསྒོམ་པར་བྱའོ། །དེ་ནས་དེའི་མོད་ལ་ནམ་མཁའི་སྤྱོད་ཡུལ་ཇི་སྲིད་འགྲོ་བར་འདོད་པ་དེ་སྲིད་ཀྱི་བར་དུ་ནམ་མཁའ་ལ་འགྲོ་བའི་
[139a]
[139a.1]རིན་པོ་ཆེའི་རིག་པ་འཛིན་པར་འགྱུར་རོ། །རྡོ་རྗེ་པདྨ་ལག་གནས་པར། །ཞེས་བྱ་བ་ནི་རང་གི་ལྷའི་སྦྱོར་བ་བྱས་ལ། དྷརྨྨ་དྷ་ར་ཞེས་བརྗོད་པ་དེ་བདག་ཉིད་རྡོ་རྗེ་ཆོས་ཀྱི་སྐུ་ཟླ་བའི་དཀྱིལ་འཁོར་ལ་གནས་པར་བསམ་པར་བྱའོ། །དེ་ནས་དེ་བཞིན་དུ་དེ་ཉིད་བསྒོམ་པར་
[139a.2]བྱའོ། །དེ་ནས་མཚན་མ་བྱུང་བ་དང་མཚན་ཐོག་ཐག་བསྒོམས་ན་ཆོས་ཀྱི་རིག་པ་འཛིན་པར་འགྱུར་རོ་ཞེས་བྱ་བ་ལྷག་མའོ། །བསྒོམས་ན་རྡོ་རྗེ་སྤྱན་གྱིས་ནི། །ཞེས་བྱ་བར་སྦྱར་ཏེ། གང་གི་ཕྱིར་བསྒོམས་ན་རྡོ་རྗེ་སྦྱིན་ཞེས་པ་རྡོ་རྗེ་ཆོས་ཀྱིས་སོ། །རིག་འཛིན་གོ་འཕང་སྦྱིན་པར་བྱེད། ། 
[139a.3]ཅེས་བྱ་བ་ནི་རིག་པ་འཛིན་པའི་གོ་འཕང་པདྨའི་རིག་པ་འཛིན་པའི་དངོས་གྲུབ་སྦྱིན་པར་བྱེད་ཅེས་བྱ་བའི་དོན་ཏེ། དེ་བསྒོམས་པས་གོ་འཕང་དེ་ཐོབ་པ་ལ་དེ་སྦྱིན་པར་བྱེད་དོ་ཞེས་བཤད་དོ། །ལས་ཀྱི་རྡོ་རྗེ་བསྒོམས་ནས་ནི། །ཞེས་བྱ་བ་ནི་དེ་བཞིན་དུ་རང་གི་ལྷའི་རྣལ་འབྱོར་བྱས་
[139a.4]ནས་ཀརྨྨ་དྷ་ར་ཞེས་བརྗོད་དེ་བདག་ཉིད་རྡོ་རྗེ་ལས་སྣ་ཚོགས་རྡོ་རྗེ་བསྒོམས་པའི་རྡོ་རྗེ་ལས་ཀྱི་སྐུར་བདག་ཉིད་བསམ་པར་བྱ་ཞིང་དེ་བཞིན་དུ་བདག་ཉིད་བསྒོམ་པར་བྱའོ། །དེ་ནས་མཚན་ཐོག་ཐག་བསྒོམ་པར་བྱའོ། །རྡོ་རྗེ་སྣ་ཚོགས་འཛིན་པ་ལས། །རིག་འཛིན་ཀུན་དུ་མྱུར་དུ་
[139a.5]འགྱུར། །ཞེས་བྱ་བ་ནི་དེ་ལྟར་བདག་ཉིད་སྔར་བཤད་པའི་ཚུལ་གྱིས་བསྒོམས་ན། སྣ་ཚོགས་རྡོ་རྗེ་འཛིན་པའི་རིག་པ་འཛིན་པར་དེའི་མོད་ཁོ་ན་ལ་འགྱུར་རོ་ཞེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི། །ཞེས་བྱ་བ་
[139a.6]ལ་སོགས་པ་ལ། དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་དམ་པ་དེ་བསྒྲུབ་པར་བྱ་བའི་ཕྱིར་རོ། །ཕྱག་རྒྱ་ནི་རྡོ་རྗེ་ཀུན་གྱི་ཏིང་ངེ་འཛིན་ལ་སོགས་པ་དེའི་ཡེ་ཤེས་བསླབ་པར་བྱའོ། །རྡོ་རྗེ་ཀུན་གྱི་ཏིང་ངེ་འཛིན། །ཞེས་བྱ་བ་ལ། རྡོ་རྗེ་ཀུན་ནི་
[139a.7]རྩེ་མོ་བཅུ་གཉིས་པའི་སྣ་ཚོགས་རྡོ་རྗེ་སྟེ། དེས་ཉེ་བར་མཚོན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ལས་ནི་རྡོ་རྗེ་ཀུན་ཏེ། དེ་ལ་དམིགས་པའི་ཏིང་ངེ་འཛིན་ནི་རྡོ་རྗེ་ཀུན་གྱི་ཏིང་ངེ་འཛིན་ཏོ། །ནམ་མཁའི་དབྱིངས་སུ་བསམས་ནས་ནི། །ཞེས་བྱ་བ་ནི་འདོད་པའི་
[139b]
[139b.1]ལྷའི་རྣལ་འབྱོར་བྱས་ནས་བཛྲ་བཛྲ་ཞེས་ཟློས་ཤིང་། བྱང་ཆུབ་སེམས་དཔའ་ཆེན་པོ་རྡོ་རྗེ་ལས་ཀྱི་སྐུ་ཟླ་བའི་དཀྱིལ་འཁོར་ལ་གནས་པར་བདག་ཉིད་བསམ་པར་བྱའོ། །དེ་ནས་ཇི་སྲིད་བརྟན་པར་མ་གྱུར་གྱི་བར་དུ་བསྒོམ་པར་བྱའོ། །དེ་ནས་ནི་སྤྲོ་བར་བྱ་སྟེ། བརྟན་པར་
[139b.2]གྱུར་ནས་སྤྲོ་བར་བྱ། །བརྟན་པར་མ་གྱུར་སྤྲོ་མི་བྱ། །ཞེས་གསུངས་པའི་ཕྱིར་རོ། །བསྒོམ་པ་ཉེ་བར་བསྡུ་བའི་དུས་སུ་ཡང་ཡིད་ཉིད་ཀྱིས་གཞུག་པར་བྱའོ། །དེ་ལྟར་ཇི་སྲིད་མངོན་སུམ་དུ་མཐོང་བར་གྱུར་པ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་མཚན་ཐོག་ཐག་བསྒོམ་
[139b.3]པར་བྱ་སྟེ། བསྒོམས་ན་འགྲུབ་པར་འགྱུར་ཞེས་གསུངས་པ་ཡིན་ནོ། །རྡོ་རྗེའི་བདག་ཉིད་ཇི་སྲིད་འདོད། །དེ་སྲིད་བར་དུ་ལྡིང་བར་འགྱུར། །ཞེས་བྱ་བ་ནི་ཐམས་ཅད་དུ་འགྲོ་བའི་སྣ་ཚོགས་རྡོ་རྗེའི་ཏིང་ངེ་འཛིན་ཐོབ་པས། རྡོ་རྗེའི་བདག་ཉིད་ཅེས་བྱ་བ་བྱང་ཆུབ་སེམས་དཔའ་
[139b.4]རྡོ་རྗེ་ལས་ཀྱི་སྐུར་གྱུར་ནས་ནམ་མཁའི་སྤྱོད་ཡུལ་ཇི་སྲིད་འགྲོ་བར་འདོད་པ་དེ་སྲིད་ཀྱི་ནམ་མཁའི་ཁམས་ཐམས་ཅད་དུ་འགྲོ་བར་འགྱུར་རོ། །ཐམས་ཅད་དག་པ་ནི་རྡོ་རྗེ་ཆོས་སོ། །དེ་ལ་དམིགས་པའི་ཏིང་ངེ་འཛིན་ནི་ཐམས་ཅད་དག་པའི་ཏིང་ངེ་འཛིན་ཏེ། དེ་བསྒོམས་
[139b.5]ཤིང་བསླབས་ན་བླ་ན་མེད་ཅིང་མཆོག་ཏུ་གྱུར་པའི་མངོན་པར་ཤེས་པ་ལྔ་མྱུར་ཞིང་རིངས་པར་ཐོབ་པར་འགྱུར་རོ། །སུ་ཞིག་གིས་ཐོབ་ཅེ་ན། ཡེ་ཤེས་བསྒྲུབ་པ་སྟེ། རྡོ་རྗེ་ཆོས་སྒྲུབ་པ་པོས། འདི་སྐད་སྟོན་ཏེ། རང་གི་ལྷའི་རྣལ་འབྱོར་བྱས་ནས། ཤུདྡྷ་ཤུདྡྷ་ཞེས་རྡོ་རྗེའི་ཚིག་
[139b.6]གིས་ཟློས་ཤིང་། རྡོ་རྗེ་ཆོས་སུ་བདག་ཉིད་ཇི་སྲིད་མཚན་མ་ཐོབ་པ་དེ་སྲིད་ཀྱི་བར་དུ་བསྒོམ་མོ། །དེ་ནས་མཚན་ཐོག་ཐག་བསྒོམས་ན་འཇིག་རྟེན་དབང་ཕྱུག་ལྟར་མངོན་པར་ཤེས་པ་ལྔ་ཐོབ་པར་འགྱུར་རོ། །རྡོ་རྗེ་སེམས་དཔའ་འདྲ་བར་ནི། །ཞེས་བྱ་བ་ལ་སོགས་པ་ལ། རང་གི་ལྷའི་
[139b.7]རྣལ་འབྱོར་བྱས་ནས་སཏྭ་སཏྭ་ཞེས་ཟློས་ཤིང་། རྡོ་རྗེ་སེམས་དཔའི་སྐུར་བདག་ཉིད་བསམ་པར་བྱའོ། །དེ་ནས་ཇི་སྲིད་བདག་ཉིད་དེའི་སྐུར་མཐོང་བ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་རྡོ་རྗེ་སེམས་དཔའ་དང་འདྲ་བར་ནམ་མཁའ་ཐམས་ཅད་དྲན་པར་བྱའོ། །ཡང་དག་པར་
[140a]
[140a.1]སྤྲོ་བ་བསྒོམས་པས་ཅིར་འགྱུར་ཞེ་ན། བདག་ཉིད་དྲན་པ་བརྟན་ལྡན་ཞིང་། །རྡོ་རྗེ་འཛིན་པར་མྱུར་དུ་འགྱུར། །ཞེས་གསུངས་སོ། །འདི་སྐད་སྟོན་ཏེ། གང་གི་ཚེ་བསྒོམ་པའི་སྟོབས་ཀྱིས་ཕྱོགས་བཅུའི་ནམ་མཁའ་རྡོ་རྗེ་སེམས་དཔས་མཚམས་མེད་པར་ཡོངས་སུ་
[140a.2]གང་བ་ཉིད་དུ་མཐོང་བ་དེའི་ཚེ་དྲན་པ་བརྟན་པ་དང་ལྡན་པར་འགྱུར་བ་ཡིན་ནོ། །དེ་ནས་མཚན་ཐོག་ཐག་བསྒོམས་པས་རྡོ་རྗེ་འཛིན་པར་མྱུར་བ་ཉིད་དུ་འགྱུར་རོ། །ནམ་མཁའི་དབྱིངས་ནི་ཞེས་བྱ་བ་ལ་སོགས་པ་ལ། སངས་རྒྱས་གཟུགས་སུ་བསམས་ནས་ནི། །ཞེས་བྱ་བ་ནི་རྣམ་པར་
[140a.3]སྣང་མཛད་ལ་སོགས་པ་དེ་བཞིན་གཤེགས་པ་བསྒྲུབ་པར་འདོད་པས། རང་གི་འདོད་པའི་ལྷའི་རྣལ་འབྱོར་བྱས་ནས། བུདྡྷ་བུདྡྷ་ཞེས་ཟློས་ཤིང་རྣམ་པར་སྣང་མཛད་ལ་སོགས་པ་དེ་བཞིན་གཤེགས་པའི་སྐུར་བདག་ཉིད་བསམ་མོ། །དེ་ནས་ཇི་སྲིད་སྐུ་དེར་བདག་ཉིད་རྒྱུན་མི་འཆད་
[140a.4]པ་ཁོ་ན་མཐོང་བར་གྱུར་པ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་སངས་རྒྱས་ཀྱི་གཟུགས་དེ་སངས་རྒྱས་ཀྱི་སྐུའི་རང་བཞིན་དུ་ཕྱོགས་བཅུའི་ནམ་མཁའི་ཁམས་རྣམས་སུ་ཁམས་གསུམ་ཐམས་ཅད་ལྷག་པར་མོས་པར་བསྒོམ་པར་བྱའོ། །དེ་ལྟར་རྣམ་པར་བསྒོམས་པས་སྒྲུབ་
[140a.5]པ་པོ་དེ་ཅིར་འགྱུར་ཞེ་ན། སངས་རྒྱས་ཀུན་གྱི་ཏིང་འཛིན་ལས། །སངས་རྒྱས་ཉིད་དུ་འགྲུབ་པར་འགྱུར། །ཞེས་བྱ་བ་གསུངས་སོ། །དེ་ལ་སངས་རྒྱས་ཐམས་ཅད་ཀྱི་རྣམ་པར་སེམས་རྩེ་གཅིག་པ་ནི་སངས་རྒྱས་ཀུན་གྱི་ཏིང་ངེ་འཛིན་ཏོ། །ནི་ཞེས་བྱ་བ་ནི་ངེས་པར་གཟུང་
[140a.6]བའམ། ཐ་མི་དད་པའི་རིམ་པ་སྟེ་སངས་རྒྱས་ཉིད་དུ་འགྲུབ་པར་འགྱུར་རོ། །དེ་ནས་གསང་བ་འཛིན་ནུས་པར་བཤད་དེ་ཞེས་བྱ་བ་ནི་རང་ཉིད་རྡོ་རྗེ་སེམས་དཔའ་ལ་སོགས་པའི་སྦྱོར་བས་རྡོ་རྗེ་སེམས་མ་ལ་སོགས་པ་རིགས་ཀྱི་དམ་ཚིག་གི་རྡོ་རྗེའི་ཕྱག་རྒྱ་བཞི་པོ་འམ། རང་གི་མཚན་
[140a.7]མའི་ཕྱག་རྒྱ་མདུན་དུ་བཞག་ལ། དེ་ཟླ་བའི་དཀྱིལ་འཁོར་གྱི་སྟེང་དུ་བསམས་ནས་བསྡུ་བའི་ཕྱག་རྒྱས་སྤྱན་དྲངས་ཏེ་མཚན་བརྒྱ་རྩ་བརྒྱད་པས་བསྟོད་ལ། ལྕགས་ཀྱུ་ལ་སོགས་པས་དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ནས། དམ་ཚིག་གི་
[140b]
[140b.1]ཕྱག་རྒྱས་རབ་ཏུ་བསྒྲུབས་ཏེ། ཆོས་དང་། ལས་དང་། ཕྱག་རྒྱ་ཆེན་པོས་རྒྱས་བཏབ་ནས། དབང་བསྐུར་བའི་ཕྱག་རྒྱ་རྣམས་ཀྱིས་དབང་བསྐུར་ལ་མཆོད་པ་བརྒྱད་ཀྱིས་ཡང་དག་པར་མཆོད་ལ། ཇི་སྲིད་མངོན་སུམ་བཞིན་དུ་རྒྱུན་མི་འཆད་པར་མཐོང་བར་གྱུར་པ་དེ་སྲིད་ཀྱི་བར་དུ་
[140b.2]བསྒོམ་པར་བྱའོ། །མཉམ་པར་གཞག་པའི་གནས་སྐབས་འདི་ནི་འདིར་གསང་བའི་སྒྲར་བཤད་དེ། རང་གི་ཕྱག་རྒྱ་ལྷ་མོར་གྱུར་པ་དེ་ལ་བལྟས་ལ་འོག་ནས་བཤད་པའི་ཚུལ་གྱིས། དེ་དང་ལྷན་ཅིག་ཏུ་གྱུར་པར་ལྷག་པར་མོས་པར་གྱུར་པ་ནི། གསང་བར་གྱུར་པ་ཡིན་པས་གསང་བའོ། ། 
[140b.3]དེ་ལྟ་བུའི་གསང་བར་གྱུར་པས་སངས་རྒྱས་ཀྱི་བྱང་ཆུབ་སྒྲུབ་པར་གྱུར་པ་དེ། གསང་ཐུབ་ཅིང་མི་སྨྲ་བའི་ཚུལ་དང་། བསྒོམ་པའི་སྦྱོར་བས་འཛིན་པར་བྱེད་ལ། གལ་ཏེ་སེམས་ཅན་དམ་པ་ཡང་དག་པའི་དོན་དུ་གཉེར་བར་གྱུར་ནས་དེའི་ཚེ་དེ་ལ་ཅི་ནས་ཀྱང་གསང་ཐུབ་པར་བྱ་བའི་
[140b.4]སྦྱོར་བས་སྦྱིན་པར་བྱའོ། །དེ་ཡང་ཇི་ལྟར་སྦྱིན་པར་བྱ་ཞེ་ན་མ་གུས་པ་ཡོངས་སུ་སྤང་བར་བྱ་བའི་ཕྱིར་དེ་རེ་ཞིག་མནའ་འདོར་བར་བྱེད་དུ་བཅུག་ལ་དེ་ནས་བཤད་པར་བྱ་སྟེ། གང་གི་ཕྱིར་སྦྱོར་བ་འདིས་ནི་འདོད་ཆགས་ཅན་རྣམས་ངེས་པ་ཉིད་དུ་སངས་རྒྱས་རྣམས་སྒྲུབ་པར་བྱེད་པ་ཡིན་
[140b.5]ནོ། །སྙིང་ག་ཀུན་དུ་གནས་པ་ནི། །ཞེས་བྱ་བ་ནི་སྔར་བཤད་པའི་ཚུལ་གྱིས་སོ། །དེ་ནས་གསང་བའི་ཕྱག་རྒྱའི་ཡེ་ཤེས་བསླབ་པར་བྱའོ་ཞེས་བྱ་བ་ལ་གསང་བ་ནི་བཤད་ཟིན་ཏོ། །དེ་ཉིད་རྣལ་འབྱོར་གྱི་རྒྱུད་ལས་རྒྱས་འདེབས་པས་ན་ཕྱག་རྒྱའོ། །དེའི་ཡེ་ཤེས་ནི་དེ་ལ་ངེས་པ་སྟེ། དེ་
[140b.6]བསླབ་པར་བྱ་ཞིང་བསྟེན་པར་བྱའོ། །རྡོ་རྗེ་དབབ་པ་བསྐྱེད་ནས་ནི། །ཞེས་བྱ་བ་ནི་ཇི་སྐད་དུ་བཤད་པའི་གསང་བའི་སྦྱོར་བ་བསྐྱེད་པ་ནི་འདིར་རྡོ་རྗེ་དབབ་པ་སྟེ། དེ་བསྐྱེད་ལ་མདུན་དུ་རང་གི་ཕྱག་རྒྱའི་ལྷ་མོ་འམ་སེམས་མ་རྡོ་རྗེ་མ་ལ་སོགས་པ་རིགས་ཀྱི་ལྷ་མོའི་ཕྱག་རྒྱ་དེ། རྣལ་འབྱོར་གྱི་སྟོབས་
[140b.7]ཀྱིས་རྒྱུན་མི་འཆད་པར་བསམ་མོ། །གང་གི་ཕྱིར། མཉམ་པར་གཞག་པས་རྡོ་རྗེ་ཐལ་མོའི་ངོས་ནི་དལ་བརྡབས་ན། ཞེས་བྱ་བ་གསུངས་ཏེ། མཉམ་པར་གཞག་པ་ཉིད་ཀྱིས་འདི་ལས་གཞན་དུ་མ་ཡིན་ཏེ་དེ་ཡང་འདི་ལྟར་ཡིན་པར་གྱུར་གྱི། སེམས་གཡེངས་ཤིང་མཉམ་པར་མ་བཞག་པས་ནི་མ་ཡིན་ནོ། །གང་
[141a]
[141a.1]གི་ཐལ་མོ་བརྡབ་ཅེ་ན། རྡོ་རྗེ་ཐལ་མོ་ངོས་ཀྱིས་ཞེས་བྱ་བ་གསུངས་ཏེ། རྡོ་རྗེ་ཐལ་མོའི་མཚན་ཉིད་ནི་འོག་ནས་འཆད་དེ། དེ་བཅིངས་ལ་དེའི་ལག་མཐིལ་གྱི་ནང་གི་ངོས་ཀྱི་ཐལ་མོ་བརྡབ་བོ། །དལ་ཞེས་བྱ་བ་ནི་ངོས་དེ་ཉིད་ཀྱི་ཁྱད་པར་མི་འདྲ་བ་སྟོན་པ་ཡིན་
[141a.2]ནོ། །འདི་སྐད་སྟོན་ཏེ་རྡོ་རྗེ་ཐལ་མོ་བཅིངས་ལ་དེའི་ལག་པའི་ངོས་གཉིས་ནས་ཡང་དང་ཡང་དུ་དལ་གྱིས་བརྡབ་པར་བྱའོ། །རི་བོ་ཡང་ནི་དབང་དུ་འགྱུར། །ཞེས་བྱ་བ་ནི། ཐལ་མོའི་ངོས་ཀྱི་སྦྱོར་བ་འདིས་སེམས་མེད་པའི་རི་བོ་ཡང་ནི་དབང་དུ་འགྱུར་ཞིང་སྒྲུབ་པ་པོའི་དབང་དུ་བྱེད་ན། གཞན་
[141a.3]ལྟ་ཅི་ཞིག་སྨོས་པ་འམ། གལ་ཏེ་སྒྲུབ་པ་པོ་སེམས་དང་ལྡན་པས་རི་བོ་ཡང་སེམས་དང་བཅས་པ་ལྟར་འགྱུར་ཞིང་། དེ་ཡང་སྒྲུབ་པ་པོ་ཅི་དགར་དབང་དུ་བྱེད་པར་འགྱུར་ན་སེམས་དང་ལྡན་པ་ལྟ་སྨོས་ཀྱང་ཅི་དགོས་ཞེས་ཕུལ་དུ་བྱུང་བར་གསུངས་པ་ཡིན་ནོ། །རྡོ་རྗེ་དབབ་པའི་ཆོ་ག་ཡིས། །ཞེས་
[141a.4]བྱ་བ་ནི་སྔ་མ་བཞིན་ནོ། །རྡོ་རྗེ་བསྡམས་པའི་ངོས་ཀྱིས་ནི། །ཞེས་བྱ་བ་ནི་རྡོ་རྗེ་བསྡམས་པ་བཅིངས་ལ་དེ་བཞིན་དུ་ལག་མཐིལ་གྱི་ངོས་གཉིས་ཕན་ཚུན་དལ་གྱིས་དལ་གྱིས་ཡང་དང་ཡང་དུ་བརྡབ་པར་བྱའོ། །དེ་ཡང་གང་གི་ཕྱིར། དལ་གྱིས་བརྡབ་པའི་སྦྱོར་བ་ཡིས། །ཞེས་གསུངས་པ་ཡིན་
[141a.5]ནོ། །རི་བོ་ཡང་ནི་ཀུན་ནས་འབེབས། །ཞེས་བྱ་བ་ནི་སྒྲུབ་པ་པོས་འབེབས་པའི་སྦྱོར་བ་འདི་རབ་ཏུ་སྦྱོར་ན། བསྒྲུབ་པར་བྱ་བའི་ལུས་ལ་སེམས་མེད་པའི་རི་བོ་ཡང་ཀུན་ནས་འབེབས་ཤིང་རབ་ཏུ་འཇུག་པར་བྱེད་ན། སེམས་དང་ལྡན་པའི་དེ་བཞིན་གཤེགས་པ་ལ་སོགས་པ་ལྟ་སྨོས་
[141a.6]ཀྱང་ཅི་དགོས་ཞེས་བྱ་བའི་ཐ་ཚིག་གོ། །དེ་བཞིན་དབབ་པའི་ཆོ་ག་ཡིས། །ཞེས་བྱ་བ་ནི་སྔ་མ་བཞིན་དུ་མཚན་མ་ཐོབ་པར་གྱུར་པས་སོ། །རྡོ་རྗེ་བསྡམས་པ་བརྐྱང་ནས་ནི། །ཞེས་བྱ་བ་ནི། རྡོ་རྗེ་བསྡམས་པ་བཅིང་ལ་བརྐྱང་བའོ། །དེ་གང་ཞིག་ཅེ་ན། སོར་མོའི་རྩེ་མོ་སྟེ་
[141a.7]མཛུབ་མོ་གཉིས་སོ། །མཉམ་བརྡབས་ན་ཞེས་བྱ་བ་ནི། དེ་ཉིད་ཡང་དག་པར་བསྡམས་པ་ནི་མཉམ་པར་དྲལ་ཏེ་མཉམ་པར་བརྡབས་པ་དེས། རིགས་བརྒྱ་ཡུད་ཀྱིས་བརླག་པར་འགྱུར། །ཞེས་བྱ་བ་ནི། འདོད་ཆགས་དང་ཞེ་སྡང་དང་གཏི་མུག་དང་། ང་རྒྱལ་དང་། མ་རིག་པ་
[141b]
[141b.1]དང་། ལྟ་བ་དང་། ཐེ་ཚོམ་ལ་སོགས་པ་ཉོན་མོངས་པ་དང་། ཉེ་བའི་ཉོན་མོངས་པ་སྐྱེས་པ་རྣམས་རང་བཞིན་གྱིས་རྣམ་པར་དག་པར་ལྷག་པར་མོས་པས་སོར་མོའི་རྩེ་མོ་གཉིས་བརྡབས་པས་གཞོམ་པར་བྱ་བའི་དོན་ཏོ། །ཕྲ་མོ་དབབ་པའི་ཆོ་ག་བྱས། །ཞེས་བྱ་བ་སྔ་མ་བཞིན་
[141b.2]ནོ། །སོར་མོ་ཐམས་ཅད་མཉམ་གཞག་ཅིང་། །ཞེས་བྱ་བ་ནི་རྡོ་རྗེ་བསྡམས་པ་བཅིངས་ལ་སོར་མོ་ཐམས་ཅད་བརྐྱང་ནས་ཐལ་མོ་སྦྱར་བའི་ཚུལ་གྱིས་མཉམ་པར་གཞག་པ་སྟེ། དེ་ལྟར་ན་སོར་མོ་ཐམས་ཅད་མཉམ་པར་གཞག་པར་འགྱུར་ཏེ། དེ་ཡང་ཆོས་ཐམས་ཅད་རང་
[141b.3]བཞིན་གྱིས་འོད་གསལ་བར་སྟོན་པར་བྱེད་པ་ཡིན་ནོ། །དེའི་ཕྱིར་རྡོ་རྗེ་བསྡམས་པ་ལས་བཀྲོལ་བ་ནི། སྡུག་བསྔལ་ཐམས་ཅད་སེལ་བའི་མཆོག །ཅེས་གསུངས་པ་ཡིན་ཏེ། གང་གི་ཚེ་ཆོས་ཐམས་ཅད་རང་བཞིན་གྱིས་འོད་གསལ་བར་བསྒོམས་པས་སོར་མོ་ཐམས་
[141b.4]ཅད་མཉམ་པར་འཇོག་པ་དེའི་ཚེ་སྒྲིབ་པ་མེད་པའི་ཡེ་ཤེས་སྐྱེ་ཞིང་བདེ་བ་དང་། ཡིད་བདེ་བ་ཐམས་ཅད་ཐོབ་པས་སྡུག་བསྔལ་ཐམས་ཅད་ཞི་བར་འགྱུར་བ་ཡིན་ནོ། །དེ་ནས་དེ་དག་གི་གསང་བའི་སྒྲུབ་པ་འདི་ཡིན་ཏེ་ཞེས་བྱ་བ་ནི་འདི་གསང་བའི་ཕྱག་རྒྱ་འདི་དག་བསྒྲུབས་
[141b.5]པས་ན་སྒྲུབ་པའོ། །གསང་བ་ཡང་ཡིན་ལ་སྒྲུབ་པ་ཡང་ཡིན་པས་ན་གསང་བའི་སྒྲུབ་པ་སྟེ། ལྷ་མོའི་ལུས་སུ་རྡོ་རྗེ་སེམས་དཔའ་ལ་སོགས་པའི་གཟུགས་ཀྱིས་ཡིད་ཀྱིས་ཞུགས་ལ། དེའི་ལུས་ཐམས་ཅད་ཁྱབ་པ་འདི་ནི་གསང་བའི་སྒྲུབ་པའོ། །འདི་ཡིན་ཏེ་ཞེས་བྱ་བ་ནི་དེ་
[141b.6]སྟོན་པར་རྩོམ་པའོ། །བུད་མེད་དམ་ཞེས་བྱ་བ་ལ་སོགས་པ་ལ། བུ་གའི་ནང་ནས་འཇུག་པར་བྱ། །ཞེས་བྱ་བ་ནི་ལུས་ཀྱི་བུ་ག་སྟེ། མཚན་མའི་བུ་གའི་ནང་ནས་འཇུག་པར་བྱའོ། །གང་གི་ལུས་ཀྱི་ཞེ་ན། བུད་མེད་དམ་ནི་སྐྱེས་པ་ཡི། །ཞེས་བྱ་བ་གསུངས་སོ། །ཡིད་
[141b.7]ཀྱིས་དེ་ལྟར་ཞུགས་ནས་ཀྱང་། །དེ་ཡི་ལུས་ཀུན་ཁྱབ་པར་སྤྲོ། །ཞེས་བྱ་བ་ནི་ཡིད་ཀྱིས་ཞེས་བྱ་བ་སེམས་ཀྱིས་བསྒོམས་པའི་སྟོབས་ཀྱིས་སྐྱེས་པའམ་བུད་མེད་དེའི་ལུས་སུ་ཞུགས་ནས་ཀུན་ཞེས་བྱ་བ་མ་ལུས་པར་ཁྱབ་པར་སྤྲོ་ཞིང་ཐམས་ཅད་དུ་ཁྱབ་པར་བྱའོ། །འདི་སྐད་སྟོན་ཏེ། 
[142a]
[142a.1]དཔལ་རྡོ་རྗེ་སེམས་དཔའ་ལ་སོགས་པའི་རྣལ་འབྱོར་བྱས་ནས། སེམས་མ་རྡོ་རྗེ་མ་ལ་སོགས་པའི་ཕྱག་རྒྱ་མདུན་དུ་ཟླ་བའི་དཀྱིལ་འཁོར་གྱི་སྟེང་དུ་ཡིད་ཀྱིས་བསམས་ལ། དེའི་རིག་པའི་ལྷ་མོའི་གཟུགས་སུ་བསམས་ནས། བསྡུ་བ་ལ་སོགས་པ་བྱས་
[142a.2]ལ། སཏྭ་བཛྲི་ཞེས་བྱ་བ་ལ་སོགས་པ་རྡོ་རྗེ་ཚིག་གིས་ཟློས་ཤིང་། ཇི་སྲིད་མངོན་སུམ་དུ་མཐོང་བར་གྱུར་པ་དེ་སྲིད་ཀྱི་བར་དུ་ཉིན་རེ་ཞིང་བསྒོམ་པར་བྱའོ། །དེ་ནས་ཟླ་བ་ཉ་ལ་རྡོ་རྗེ་སེམས་དཔའ་ལ་སོགས་པ་རང་གི་ལྷའི་རྣལ་འབྱོར་བྱས་ནས། དེ་བཞིན་དུ་དེ་མདུན་དུ་བཞག་
[142a.3]སྟེ་མཆོད་པ་ཐམས་ཅད་ཀྱིས་ཡང་དག་པར་མཆོད་ལ། བཛྲ་པཱ་ཤ་ཧོཿཞེས་ཟློས་ཤིང་ཡིད་ཀྱིས་དེའི་གསང་བའི་ཕྱོགས་ནས་ལུས་སུ་འཇུག་པར་བྱའོ། །དེ་ནས་དེའི་སྙིང་གར་གནས་ལ། ལུས་ལ་ཁྱབ་པར་བྱས་ནས་བཛྲ་པཱ་ཤ་ཧོཿཞེས་ཟློས་ཤིང་རྡོ་རྗེ་ཐལ་མོའི་ངོས་ཀྱིས་དལ་
[142a.4]བུས་བརྡབ་པར་བྱའོ། །དེ་ནས་དེའི་དབང་དུ་འགྱུར་རོ། །ཡང་རྡོ་རྗེ་སེམས་དཔའ་ལ་སོགས་པའི་རྣལ་འབྱོར་བྱས་ནས། དེའི་མདུན་དུ་འདུག་ལ། བཛྲ་ཨཱ་བེ་ཤ་ཨཿཞེས་ཟློས་ཤིང་། དེ་བཞིན་དུ་དེའི་ལུས་སུ་འཇུག་པར་བྱའོ། །དེ་ནས་དེའི་སྙིང་གར་གནས་ལ་ལུས་
[142a.5]ཐམས་ཅད་ཁྱབ་པར་བྱས་ནས། བཛྲ་ཨཱ་བེ་ཤ་ཨཿཞེས་ཟློས་ཤིང་དཀྱིལ་འཁོར་གྱིས་བརྡབ་པའི་སྦྱོར་བས་རྡོ་རྗེ་བསྡམས་པའི་ངོས་ཀྱིས་བརྡབ་པར་བྱ་སྟེ། འདིས་ནི་ལྷའི་ཤེས་པ་སྐྱེ་བར་འགྱུར་རོ། །དེ་ནས་སྒྲིབ་པ་རྣམས་ཟད་པར་བྱ་བའི་ཕྱིར་ཡང་དེའི་མདུན་དུ་དཔལ་རྡོ་རྗེ་
[142a.6]སེམས་དཔའ་ལ་སོགས་པའི་རྣལ་འབྱོར་གྱིས་འདུག་ལ། བཛྲ་ཧ་ན་ཧཱུཾ་ཞེས་ཟློས་ཤིང་ཡང་དེའི་ལུས་ལ་དེ་བཞིན་དུ་འཇུག་པར་བྱའོ། །དེ་ནས་དེའི་སྙིང་གར་གནས་ལ་ལུས་ཐམས་ཅད་ཁྱབ་པར་བྱས་ནས། བཛྲ་ཧ་ན་ཧཱུཾ་ཞེས་ཟློས་ཤིང་རྡོ་རྗེ་བསྡམས་པ་བརྐྱང་ནས་སོར་མོའི་རྩེ་
[142a.7]མོ་མཉམ་པར་བརྡབས་པས་རིགས་བརྒྱ་ཡུད་ཀྱིས་བརླག་པར་འགྱུར་རོ། །འདིར་ཆོས་ཐམས་ཅད་ནི་རང་བཞིན་གྱིས་རྣམ་པར་དག་པའོ་ཞེས་ལྷག་པར་མོས་པས། འདོད་ཆགས་ལ་སོགས་པའི་རིག་བརྒྱ་ཡིད་ཀྱིས་བརླག་ཅིང་བཅོམ་པར་འགྱུར་རོ། །ཡང་དེའི་མདུན་དུ་དཔལ་
[142b]
[142b.1]རྡོ་རྗེ་སེམས་དཔའ་ལ་སོགས་པའི་རྣལ་འབྱོར་གྱིས་འདུག་ལ། རང་བཞིན་གྱིས་འོད་གསལ་བའི་ཡེ་ཤེས་དབབ་པས་སྡུག་བསྔལ་ཐམས་ཅད་བསལ་བར་བྱ་བའི་ཕྱིར། བཛྲ་ཧ་ར་ཧཱུཾ་ཞེས་ཟློས་ཤིང་དེ་བཞིན་དུ་ཞུགས་ལ། དེའི་སྙིང་གར་གནས་ནས་ལུས་ཐམས་ཅད་
[142b.2]ཁྱབ་པར་བྱས་ལ། བཛྲ་ཧ་ར་ཧཾ་ཞེས་བརྗོད་དེ། སོར་མོ་ཐམས་ཅད་མཉམ་པར་གཞག་པའི་རྡོ་རྗེ་བསྡམས་པས་དགྲོལ་བར་བྱའོ། །དེ་ནས་རྡོ་རྗེ་སེམས་དཔའ་ལ་སོགས་པའི་ཕྱག་རྒྱ་ཆེན་པོ་བཅིངས་ལ་སེམས་མ་རྡོ་རྗེ་མ་ལ་སོགས་པ་དང་། བདག་ཉིད་གཅིག་ཏུ་གྱུར་པར་
[142b.3]བྱས་ནས། སཏྭ་བཛྲི་ཞེས་བྱ་བ་ལ་སོགས་པ་མཚན་ཐོག་ཐག་ཟློས་ཤིང་། ཇི་སྲིད་དེའི་གཟུགས་སུ་བདག་ཉིད་མངོན་སུམ་དུ་མཐོང་བར་གྱུར་པ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་སྐད་ཅིག་མ་དེ་ཉིད་ལ་དཔལ་རྡོ་རྗེ་སེམས་དཔའ་ལ་སོགས་པའི་དངོས་གྲུབ་འགྲུབ་པར་
[142b.4]འགྱུར་རོ། །འདིས་ནི་གང་གི་ཚེ་གསང་བའི་ལྷ་མོ་རྟོགས་པར་གྱུར་པ་དེའི་རིགས་ཀྱི་ལྷ་མོ་ཡིན་ནོ་ཞེས་དོན་འདིས་སྟོན་ཏོ། །ཡང་གང་གི་ཚེ་བསྒྲུབ་པར་བྱ་བ་རྣམ་པར་སྣང་མཛད་ལ་སོགས་པ་ལྷ་མོ་ཡིན་པར་གྱུར་ན། སེམས་བརྟགས་པ་ནས་བརྩམས་ནས་ནི། །རྡོ་རྗེ་དབྱིངས་
[142b.5]ཞེས་རྗོད་བྱེད་ཅིང་། །ཞེས་བྱ་བ་ལ་སོགས་པས་རྣམ་པར་སྣང་མཛད་ལ་སོགས་པའི་རྣལ་འབྱོར་བྱས་ནས། ཇི་སྲིད་རྒྱུད་ཕྱི་མ་ལས་གསུངས་པའི་མཚན་མ་ཐོབ་པར་གྱུར་པ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ཉིད་ཇི་ལྟ་བ་བཞིན་དུ་
[142b.6]མདུན་དུ་བཞག་ལ་མཆོད་པ་ཐམས་ཅད་ཀྱིས་ཡང་དག་པར་མཆོད་དེ། ཟླ་བ་ཉ་ལ་ཉི་མ་ནུབ་པའི་དུས་སུ་རྡོ་རྗེ་དབྱིངས་ཀྱི་དབང་ཕྱུག་མའི་ཕྱག་རྒྱ་ཆེན་པོ་བཅིངས་ལ། བཛྲ་པཱ་ཤ་ཧོཿཞེས་ཟློས་ཤིང་ཡིད་ཀྱིས་མི་བསྐྱོད་པའི་ཐུགས་ཀར་གནས་ལ། ལྷ་མོ་རྡོ་རྗེ་དབྱིངས་ཀྱི་དབང་
[142b.7]ཕྱུག་མའི་སྐུར་བདག་ཉིད་བསྒོམ་པར་བྱའོ། །དེ་ནས་ཚུལ་དེ་ཉིད་ཀྱིས་མི་བསྐྱོད་པའི་ཐུགས་ཀ་ནས་ཕྱུང་ལ། སྔར་བཤད་པའི་དབང་དུ་བྱ་བའི་ཕྱག་རྒྱ་བཅིངས་ཏེ། བཛྲ་པཱ་ཤ་ཧོཿཞེས་ཟློས་ཤིང་དེ་བཞིན་དུ་རྣམ་པར་སྣང་མཛད་ཀྱི་གསང་བའི་ཕྱོགས་ནས་རྣམ་པར་སྣང་མཛད་
[143a]
[143a.1]ཀྱི་སྐུ་ལ་ཞུགས་ལ། རྣམ་པར་སྣང་མཛད་ཀྱི་ཐུགས་ཀར་གནས་ཏེ་ཚུལ་དེ་ཉིད་ཀྱིས་རྣམ་པར་སྣང་མཛད་ཀྱི་སྐུ་ཐམས་ཅད་ཁྱབ་པར་བྱས་ནས། ཆུ་དང་འོ་མ་ལྟར་གཅིག་ཏུ་གྱུར་པར་བསམ་པར་བྱའོ། །དེ་ནས་ཡིད་ཀྱིས་རིན་ཆེན་འབྱུང་ལྡན་གྱི་ཐུགས་ཀར་
[143a.2]རྡོ་རྗེ་དབྱིངས་ཀྱི་དབང་ཕྱུག་མའི་གཟུགས་ཀྱིས་གནས་ལ་དེ་བཞིན་དུ་དེའི་ཐུགས་ཀ་ནས་ཕྱུང་སྟེ་བཛྲ་ཨཱ་བེ་ཤ་ཨཿཞེས་ཟློས་ཤིང་དེ་བཞིན་དུ་རྣམ་པར་སྣང་མཛད་ཀྱི་སྐུ་ལ་འཇུག་པར་བྱའོ། །དེ་ནས་རྣམ་པར་སྣང་མཛད་ཀྱི་ཐུགས་ཀར་གནས་ལ། དེ་བཞིན་དུ་དེའི་སྐུ་ཐམས་ཅད་
[143a.3]ཁྱབ་པར་བྱས་ནས། སྔ་མ་བཞིན་དུ་དབབ་པའི་ཕྱག་རྒྱ་བཅིངས་ཏེ། བཛྲ་ཨཱ་བེ་ཤ་ཨཿཞེས་བཟླས་པར་བྱའོ། །ཡང་ཡིད་ཀྱིས་འོད་དཔག་ཏུ་མེད་པའི་ཐུགས་ཀར་རྡོ་རྗེ་དབྱིངས་ཀྱི་དབང་ཕྱུག་མའི་གཟུགས་ཀྱིས་གནས་ལ། དེ་བཞིན་དུ་དེའི་ཐུགས་ཀ་ནས་ཕྱུང་སྟེ། བཛྲ་
[143a.4]ཧ་ན་ཧཱུཾ་ཞེས་ཟློས་ཤིང་། དེ་བཞིན་དུ་རྣམ་པར་སྣང་མཛད་ཀྱི་སྐུ་ལ་ཞུགས་ཏེ། དེའི་ཐུགས་ཀར་གནས་ལ། དེའི་སྐུ་ཐམས་ཅད་ལ་ཁྱབ་པར་བྱས་ནས་སྔར་བཤད་པའི་རིགས་བརྒྱ་རླག་པར་བྱེད་པའི་ཕྱག་རྒྱ་བཅིངས་ལ། བཛྲ་ཧ་ན་ཧཱུཾ་ཞེས་བརྗོད་པར་བྱའོ། །ཡང་ཡིད་ཀྱིས་
[143a.5]དོན་ཡོད་པར་གྲུབ་པའི་ཐུགས་ཀར་རྡོ་རྗེ་དབྱིངས་ཀྱི་དབང་ཕྱུག་མའི་གཟུགས་ཀྱིས་གནས་ལ། དེ་བཞིན་དུ་དེའི་ཐུགས་ཀ་ནས་ཕྱུང་སྟེ། བཛྲ་ཧ་ར་ཧཾ་ཞེས་ཟློས་ཤིང་སྔ་མ་བཞིན་དུ་རྣམ་པར་སྣང་མཛད་ཀྱི་སྐུ་ལ་ཞུགས་ཏེ་དེའི་ཐུགས་ཀར་གནས་ལ། དེའི་སྐུ་ཐམས་ཅད་ལ་ཁྱབ་པར་
[143a.6]བྱས་ནས་སྔར་བཤད་པའི་སྡུག་བསྔལ་ཐམས་ཅད་སེལ་བའི་ཕྱག་རྒྱ་བཅིངས་ལ། བཛྲ་ཧ་ར་ཧཾ་ཞེས་བཟླས་བརྗོད་བྱའོ། །དེ་ལྟར་སྦྱོར་བ་འདི་དག་གིས་སངས་རྒྱས་ཀྱི་བྱང་ཆུབ་དབང་དུ་བྱས་ལ། བྱང་ཆུབ་མཆོག་གི་ཕྱག་རྒྱ་བཅིངས་ནས། བཛྲ་དྷཱ་ཏུ་ཞེས་ཟློས་ཤིང་མཚན་
[143a.7]ཐོག་ཐག་བདག་ཉིད་རྣམ་པར་སྣང་མཛད་དུ་བསྒོམས་ན་དེ་བཞིན་གཤེགས་པར་ངེས་པར་འགྱུར་རོ། །རྣམ་པར་སྣང་མཛད་ཆེན་པོ་བསྒྲུབ་པ་ལ་དབང་དུ་བྱ་བར་བཤད་པ་དེ་བཞིན་དུ་མི་བསྐྱོད་པ་ལ་སོགས་པ་ནས་རྡོ་རྗེ་འབེབས་པའི་བར་གྱི་ལྷ་ཕོ་སྒྲུབ་པ་ཐམས་ཅད་རང་གི་ཕྱག་
[143b]
[143b.1]རྒྱའི་ལྷ་མོས་ཤེས་པར་བྱའོ། །གསང་བའི་ཕྱག་རྒྱ་བཞི་བསྒྲུབ་པའོ། །དེ་ནས་སྙིང་པོ་བྱིན་པ་ཞེས་བྱ་བ་ནི་དབང་བསྐུར་ནས་ཁྱོད་དོན་གྱི་དངོས་གྲུབ་ལ་སོགས་པའི་ནང་ནས་གང་འདོད་ཅེས་དྲིས་ལ་གང་ཞིག་གང་མངོན་པར་འདོད་པ་དེ་དེ་ལ་བསྟན་ནས། དོན་གྱི་དངོས་གྲུབ་ལ་
[143b.2]སོགས་པ་བསྒྲུབ་པའི་ཕྱིར། དེའི་སྙིང་པོ་དང་། སྒྲུབ་པ་པོའི་མེ་ཏོག་ལྷའི་སྐུ་གང་ལ་བབ་པ་དེའི་སྙིང་པོ་སྦྱིན་ནོ། །གང་ཡང་རྡོ་རྗེ་སེམས་དཔའ་ལ་སོགས་པ་ཉིད་འདོད་ཀྱི། དོན་གྱི་དངོས་གྲུབ་ལ་སོགས་པ་མ་ཡིན་པ་དེ་ལ་ནི་བཛྲ་སཏྭ་ཞེས་བྱ་བ་ལ་སོགས་པའི་སྙིང་པོ་སྦྱིན་པར་
[143b.3]བྱའོ། །འདིས་ནི་འདི་སྐད་སྟོན་པ་ཡིན་ཏེ། གང་དོན་གྱི་དངོས་གྲུབ་ལ་སོགས་པ་བསྒྲུབ་པར་འདོད་པས་དེ་ལ་སྙིང་པོ་གཉིས་སྦྱིན་པར་བྱའོ། །ཡང་གང་ཞིག་དཔལ་རྡོ་རྗེ་སེམས་དཔའ་ལ་སོགས་པའི་ཕྱག་རྒྱ་ཆེན་པོའམ། དམ་ཚིག་དང་ལས་ཀྱི་ཕྱག་རྒྱ་བསྒྲུབ་པར་འདོད་པ་དེ་ལ་
[143b.4]བཛྲ་སཏྭ་ཞེས་བྱ་བ་ལ་སོགས་པ་རང་གི་ལྷའི་སྙིང་པོ་ཉིད་སྦྱིན་ནོ། །གང་ཞིག་ཆོས་ཀྱི་ཕྱག་རྒྱ་བསྒྲུབ་པར་འདོད་པ་དེ་ལ་ཆོས་ཀྱི་ཕྱག་རྒྱ་འབའ་ཞིག་སྦྱིན་པར་བྱའོ། །སྙིང་པོ་བྱིན་ལ་ཅི་ཞིག་བྱ་ཞེ་ན། རང་གི་རིགས་ཀྱི་ལྷའི་ཕྱག་རྒྱ་བཞིའི་ཡེ་ཤེས་བསླབ་པར་བྱའོ་ཞེས་བྱ་བ་
[143b.5]གསུངས་ཏེ། རང་གི་ཡང་ཡིན་ལ་རིགས་ཀྱི་ཡང་ཡིན་པས་ན་རང་གི་རིགས་ཏེ། གང་གི་མེ་ཏོག་རིགས་གང་དུ་བབ་པ་དེ། དེ་བཞིན་གཤེགས་པ་དང་། རྡོ་རྗེ་དང་། པདྨ་དང་། ནོར་བུའི་རིགས་ཀྱི་དབྱེ་བས་རྣམ་པ་བཞི་སྟེ། འདིས་ནི་རིགས་ཐམས་ཅད་ཀྱི་ཐུན་མོང་གི་ཆོ་ག་
[143b.6]སྟོན་ཏོ། །དེ་ལ་རང་གི་རིགས་ཀྱི་ལྷ་དེ་བཞིན་གཤེགས་པ་ལ་སོགས་པའི་ཕྱག་རྒྱ་བཞི་ནི། ཕྱག་རྒྱ་ཆེན་པོ་དང་། དམ་ཚིག་དང་། ཆོས་དང་། ལས་ཀྱི་ཕྱག་རྒྱ་སྟེ། རྣམ་པ་བཞིའོ། །དེ་རྣམས་ཀྱི་ཡེ་ཤེས་ནི་ཕྱག་རྒྱ་ཆེན་པོ་ལ་སོགས་པའི་ངེས་པ་སྟེ། དེ་བསླབ་པར་བྱ་
[143b.7]ཞིང་ཉེ་བར་བསྟན་པར་བྱའོ། །འདིས་ཀྱང་འདི་སྐད་སྟོན་པ་ཡིན་ཏེ། སྒྲུབ་པ་ཐམས་ཅད་ལ་རང་གི་ལྷའི་སྐུ་ལ་མདུན་དུ་ཕྱག་རྒྱ་བཞིས་རྒྱས་གདབ་པར་བྱའོ། །ཕྱག་རྒྱ་འདི་ལ་མི་མཁས་པ་ཞེས་བྱ་བ་ནི་ཕྱག་རྒྱ་ཆེན་པོ་ལ་སོགས་པ་ཕྱག་རྒྱ་བཞི་པོ་འདི་དག་ལ་མི་མཁས་ཤིང་མི་ཤེས་པ་
[144a]
[144a.1]དེ་ལའོ། །གཞན་སུ་ལ་ཡང་རུང་བ་ལ་ཞེས་བྱ་བ་ནི་གང་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་མ་ཞུགས་པ་དེ་ནི་གཞན་ཏེ། དེ་ལྟར་ན་གཞན་པ་ཉིད་དང་མི་མཁས་ཤིང་མི་ཤེས་པ་དེ་ལའོ། །ཕྱག་རྒྱ་གང་ཡང་རུང་བ་སྟོན་པར་མི་བྱེད་ཅེས་བྱ་བ་ནི་དམ་ཚིག་མི་ཤེས་
[144a.2]ཤིང་དཀྱིལ་འཁོར་དུ་མ་ཞུགས་པ་ལ་ཕྱག་རྒྱ་རྣམ་པ་བཞི་སྤྱིར་བསྡུས་པའི་ཕྱག་རྒྱ་བསྟན་པར་མི་བྱ་བར་མ་ཟད་ཀྱི། ཐ་ན་གཅིག་ཙམ་ཡང་བསྟན་པར་མི་བྱའོ་ཞེས་གང་ཡང་རུང་བའི་སྒྲས་སྟོན་ཏོ། །ཅིའི་ཕྱིར་ཕྱག་རྒྱ་གང་ཡང་རུང་བ་ཅིག་ཀྱང་བསྟན་པར་མི་བྱ་ཞེ་ན་དེ་ནི་འདི་ལྟར་
[144a.3]ཞེས་བྱ་བ་ལ་སོགས་པ་གསུངས་ཏེ། འདི་ནི་རྒྱུ་གསུངས་པ་ཡིན་ནོ། །དཀྱིལ་འཁོར་ཆེན་པོ་མ་མཐོང་བ། །ཞེས་བྱ་བ་ནི་དམ་ཚིག་མི་ཤེས་པའོ། །ཕྱག་རྒྱ་བཅིང་བ་བྱས་ན་ཞེས་བྱ་བ་ནི་ཕྱག་རྒྱ་ཆེན་པོ་ལ་སོགས་པའི་ལས་གྲུབ་པར་བྱ་བའི་ཕྱིར། ཕྱག་རྒྱ་ཆེན་པོ་ལ་
[144a.4]སོགས་པ་འཆིང་བ་ལ་རབ་ཏུ་སྦྱོར་བར་བྱེད་པའོ། །དེའི་ཚེ་དེ་དག་དེ་ལྟར་གྲུབ་པར་མི་འགྱུར་རོ་ཞེས་བྱ་བ་ནི་ཕྱག་རྒྱ་ཆེན་པོ་ལ་སོགས་པ་ལ་ལས་ཀྱི་དངོས་གྲུབ་གསུངས་པ་གང་ཡིན་པ་དེ་ལ་རབ་ཏུ་སྦྱར་དུ་ཟིན་ཀྱང་དེ་རྣམས་ཀྱི་དཀྱིལ་འཁོར་ཆེན་པོ་མ་མཐོང་བའི་ཕྱིར་དེ་དེ་ལ་འགྲུབ་
[144a.5]པར་མི་འགྱུར་རོ། །དེ་ནས་དེ་དག་ཐེ་ཚོམ་དུ་འགྱུར་རོ་ཞེས་བྱ་བ་ནི་དེ་ནས་ཕྱག་རྒྱ་བཅིང་བ་ལ་སྦྱོར་བ་དེ་རྣམས་འབྲས་བུ་ཐོབ་པར་མ་གྱུར་པས་ཐེ་ཚོམ་དུ་གྱུར་ཏེ། ཇི་འདི་དེ་བཞིན་གཤེགས་པས་གསུངས་པ་མ་ཡིན་ནམ་སྙམ་དུ་ཡིད་གཉིས་ཀྱིས་སེམས་སུ་འགྱུར་རོ། །གནོད་པ་མ་
[144a.6]སྤངས་པ་ཞེས་བྱ་བ་ལ་གནོད་པ་ནི་བཅོམ་ལྡན་འདས་ཀྱི་བཀའ་ལས་འདས་པའོ། །བཀའ་དེ་ཡང་འདི་ཡིན་ཏེ། དཀྱིལ་འཁོར་ཆེན་པོ་མ་མཐོང་བས་ཕྱག་རྒྱ་གང་ཡང་རུང་བ་ཅིག་ཙམ་ཡང་བཅིང་བར་མི་བྱ་ཞིང་རབ་ཏུ་སྦྱར་བར་མི་བྱའོ་ཞེས་བྱ་བ་འདི་མ་སྤངས་པ་ནི་གནོད་
[144a.7]པ་མ་སྤངས་པའོ། །ཡང་ན་དེ་བཞིན་གཤེགས་པའི་གསུང་ལ་སོམ་ཉིར་གྱུར་པ་ནི་གནོད་པ་སྟེ། དེ་མ་སྤངས་པ་ནི་གནོད་པ་མ་སྤངས་པའོ། །གནོད་པ་མ་སྤངས་པ་དེས་ན་མྱུར་བ་ཉིད་དུ་དུས་བྱས་ནས་ཞེས་བྱ་བ་གང་ཚེ་ལོ་བརྒྱ་ཐུབ་པར་གནས་པའི་ལས་ཡོད་པ་དེ་ཡང་ཕྱག་
[144b]
[144b.1]རྒྱས་བཅིང་བའི་དུས་སུ་དེ་ཉིད་དུ་འམ། ཚེ་ཡོངས་སུ་མ་རྫོགས་པར་གྱུར་པ་ཉིད་དུ་དུས་བྱེད་པར་འགྱུར་རོ། །དུས་བྱེད་པའི་བྱ་བ་བྱས་ནས་ཀྱང་དམྱལ་བ་ཆེན་པོ་མནར་མེད་པར་ལྟུང་བར་འགྱུར་ཏེ། དམ་པའི་ཆོས་སྤོང་བའི་ལས་བྱས་པའི་ཕྱིར་རོ་ཞེས་བྱ་བར་དགོངས་སོ། །ཁྱོད་
[144b.2]ཉིད་ཀྱང་ངན་སོང་དུ་འགྲོ་བར་འགྱུར་རོ་ཞེས་བྱ་བ་ནི། ངའི་བཀའ་ལས་འདས་པ་དང་། སེམས་ཅན་བསླུས་པའི་ཕྱིར་རོ། །དེ་ནས་དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ལ་སོགས་པ་ལ་དེ་ནས་ཞེས་བྱ་བའི་སྒྲ་ནི་དེ་མ་ཐག་པའོ། །དེ་བཞིན་གཤེགས་པ་ཐམས་ཅད་ཀྱང་
[144b.3]ཡིན་ལ་སེམས་དཔའ་ཡང་ཡིན་པས་ན་དེ་བཞིན་གཤེགས་པ་ཐམས་ཅད་ཀྱི་སེམས་དཔའ་སྟེ། དེ་བཞིན་གཤེགས་པ་རྣམས་དང་། རྡོ་རྗེ་སེམས་དཔའ་ལ་སོགས་པ་ནས། རྡོ་རྗེ་འབེབས་པའི་བར་གྱི་སེམས་དཔའ་རྣམས་སོ། །དེ་རྣམས་ཀྱི་བསྒྲུབ་པ་ནི་ཕྱག་རྒྱ་ཆེན་པོ་ཡིན་ཏེ། 
[144b.4]དེ་རྣམས་ཀྱི་སྐུའི་ཕྱག་རྒྱ་ལ་དེ་བཞིན་གཤེགས་པ་ཐམས་ཅད་ཀྱི་སེམས་དཔའ་བསྒྲུབ་པའི་ཕྱག་རྒྱ་ཆེན་པོའོ་ཞེས་བྱའོ། །དེའི་ཡེ་ཤེས་ནི་ངེས་པ་སྟེ་བཤད་པར་བྱའོ། །སེམས་རྟོགས་པ་ནས་བརྩམས་ནས་ནི། །ཞེས་བྱ་བ་ནི་རྡོ་རྗེ་ཐལ་མོ་དང་རྡོ་རྗེ་བསྡམས་པ་བཅིངས་
[144b.5]ལ་རྡོ་རྗེ་བསྡམས་པ་སྙིང་གར་དྲལ་བར་བྱའོ། །དེ་ནས་རྡོ་རྗེ་དབབ་པ་བསྐྱེད་ལ་བརྟན་པར་བྱས་ནས་རྡོ་རྗེ་སྐྱིལ་མོ་ཀྲུང་བཅས་པར་རྡོ་རྗེ་བསྡམས་པ་བཀན་ཏེ་སྐྱིལ་མོ་ཀྲུང་ལ་བཞག་ལ། རང་གི་སྙིང་གར་རྡོ་རྗེ་རྩེ་ལྔ་པ་བསམས་ལ། བསམ་གཏན་དང་གཟུགས་མེད་པའི་སྙོམས་
[144b.6]པར་འཇུག་པར་མངོན་དུ་བྱས་ནས། ཡིད་ཀྱི་རང་བཞིན་གྱི་ལུས་ཀྱི་སྲིད་པ་ཐ་མ་པའི་བྱང་ཆུབ་སེམས་དཔའ་ཆེན་པོ་དོན་ཐམས་ཅད་འགྲུབ་པའི་སྐུ་དར་དཔྱངས་དང་ཅོད་པན་གྱིས་དབང་བསྐུར་བ་ཐོབ་པ་འོག་མིན་གྱི་གནས་བྱང་ཆུབ་ཀྱི་སྙིང་པོ་སེང་གེའི་གདན་ལ་བདག་ཉིད་བཞུགས་
[144b.7]པར་བསམ་པར་བྱའོ། །དེ་ནས་རྣམ་པར་སྣང་མཛད་དང་། མི་བསྐྱོད་པ་ལ་སོགས་པའི་ཕྱག་རྒྱ་ཇི་ལྟ་བ་བཞིན་དུ་བཅིང་བའི་སྦྱོར་བས། ཨོཾ་ཙིཏྟ་པྲ་ཏི་བེ་དྷཾ་ཀ་རོ་མི་ཞེས་བྱ་བ་ནས་བརྩམས་ཏེ། ཡ་ཐཱ་སརྦ་ཏ་ཐཱ་ག་ཏ་ཏ་ཐཱ་ཨ་ཧཾ་ཞེས་བྱ་བའི་བར་གྱིས་མངོན་པར་རྫོགས་པར་སངས་
[145a]
[145a.1]རྒྱས་ལ། དེ་ལྟར་མངོན་པར་རྫོགས་པར་སངས་རྒྱས་ནས། ཛཿཧཱུཾ་བཾ་ཧོཿཞེས་བརྗོད་ལ་ཡིད་ཀྱིས་ལེགས་པའི་སྦྱོར་བས་རྣམ་པར་སྣང་མཛད་ལ་སོགས་པ་དེ་བཞིན་གཤེགས་པ་ལྔ་པོ་མཐའ་ཡས་པ་ལུས་ལ་བཅུག་སྟེ། བདག་ལ་བྱིན་གྱིས་བརླབ་པ་
[145a.2]ལ་སོགས་པ་བྱས་ནས། རྡོ་རྗེ་ཉི་མ་བསྒོམ་པར་བྱ། །ཞེས་བྱ་བ་ནི་རྡོ་རྗེ་ཉི་མའི་འོད་ཀྱིས་ཉེ་བར་མཚོན་པ་ནི་བཅོམ་ལྡན་འདས་དེ་བཞིན་གཤེགས་པ་རྡོ་རྗེ་ཉི་མ་སྟེ། རྡོ་རྗེ་ཉི་མ་བསྒོམ་པར་བྱའོ། །དེ་ཉིད་བསྟན་པ་ནི། སངས་རྒྱས་གཟུགས་སུ་བདག་བསྒྱུར་ལ། །ཞེས་
[145a.3]བྱ་བ་ཡིན་ནོ། །དེའི་དོན་འདི་སྟོན་ཏེ། རྡོ་རྗེ་ཉི་མའི་འོད་ཀྱི་དཀྱིལ་འཁོར་གྱིས་ཉེ་བར་མཚན་པའི་སངས་རྒྱས་ཀྱི་གཟུགས་སུ་ཞེས་བྱ་བ་རྣམ་པར་སྣང་མཛད་ལ་སོགས་པའི་དེ་བཞིན་གཤེགས་པའི་སྐུར་བསྒོམ་པར་བྱའོ། །དེ་ལྟར་བསྒོམ་པ་ནི་རང་ཉིད་དམ་མདུན་དུ་བྱ་བ་
[145a.4]ཡང་སྲིད་པས། དེ་ལས་དགའ་བར་བྱ་བའི་ཕྱིར་བདག་བསྒྱུར་ལ་ཞེས་བྱ་བ་གསུངས་སོ། །ཅི་ཞིག་ཟློས་ཤིང་བསྒོམ་པར་བྱ་ཞེ་ན། རྡོ་རྗེ་དབྱིངས་ཞེས་རྗོད་བྱེད་ཅིང་། །ཞེས་བྱ་བ་གསུངས་ཏེ། དེ་བཞིན་གཤེགས་པ་ལྔའི་སྤྱིའི་སྙིང་པོ་བཛྲ་དྷཱ་ཏུ་ཞེས་བྱ་བ་རྗོད་པར་བྱེད་
[145a.5]ཅིང་ཡོངས་སུ་ཟློས་བཞིན་དུའོ། །འདི་སྐད་སྟོན་ཏེ། བདག་ལ་བྱིན་གྱིས་བརླབ་པ་ལ་སོགས་པ་ཐམས་ཅད་བྱས་ནས། བྱང་ཆུབ་མཆོག་དང་། ས་གནོན་གྱི་ཕྱག་རྒྱ་དང་། མཆོག་སྦྱིན་དང་ཏིང་ངེ་འཛིན་མཆོག་དང་། མི་འཇིགས་པ་ལ་སོགས་པའི་ཕྱག་རྒྱ་བཅིངས་
[145a.6]ལ། རྣམ་པར་སྣང་མཛད་ལ་སོགས་པའི་སྐུར་བདག་ཉིད་བསྒོམ་པར་བྱའོ། །འདི་ཡིས་ཞེས་བྱ་བ་ནི་རྣམ་པར་སྣང་མཛད་ལ་སོགས་པའི་ཕྱག་རྒྱ་ཆེན་པོས་སོ། །གྲུབ་མ་ཐག་ཏུ་ནི་ཞེས་བྱ་བ་ནི་དེའི་སྐུར་བསྐྱེད་ཅིང་གྲུབ་པ་ཙམ་གྱིས་སོ། །ཡེ་ཤེས་ནི་དུས་གསུམ་ལ་
[145a.7]སྒྲིབ་པ་མེད་ཅིང་ཐོགས་པ་མེད་པའོ། །ཚེ་ནི་དེ་བཞིན་གཤེགས་པ་ལྟར་ཕྱི་མའི་མཐར་ཐུག་པ་མེད་པར་འཚོ་བའོ། །སྟོབས་ནི་ལུས་སྟོབས་དང་། གནས་དང་གནས་མ་ཡིན་པ་མཁྱེན་པའི་སྟོབས་བཅུ་ལ་སོགས་པའོ། །ན་ཚོད་ནི་བཅུ་དྲུག་པའི་ཆ་ལུགས་ཅན་གྱི་
[145b]
[145b.1]གཟུགས་ཏེ། དེ་དག་ཐམས་ཅད་ཐོབ་པར་འགྱུར་རོ། །ཀུན་དུ་བཟང་པོ་ཉིད་ནི་ཕྱོགས་བཅུར་འགྲོ་བ་དང་སངས་རྒྱས་པ་ཉིད་དེ་འདི་དག་ལུས་དེ་ཉིད་ཀྱིས་འཐོབ་པར་འགྱུར་རོ། །དེ་ནས་རྡོ་རྗེ་སེམས་དཔའ་བསྒྲུབ་པའི་ཕྱག་རྒྱ་ཆེན་པོ་བཅིང་བ་ཡིན་ཏེ་ཞེས་བྱ་བ་ལ། དེ་
[145b.2]ནས་ཞེས་བྱ་བའི་སྒྲ་ནི་བཤད་ཟིན་ཏོ། །མི་ཕྱེད་པའི་སེམས་དཔའ་ནི་རྡོ་རྗེ་སེམས་དཔའོ། །དེའི་བསྒྲུབ་པ་ནི་མངོན་སུམ་དུ་བྱའོ། །དེའི་དོན་གྱི་ཕྱག་རྒྱ་ཆེན་པོ་ནི་རྡོ་རྗེ་སེམས་དཔའི་སྐུའི་ཕྱག་རྒྱ་ཆེན་པོ་སྟེ་དེ་བཅིང་བ་ཡིན་ཏེ་ཞེས་བྱ་བ་ནི་དེ་བཅིང་བའི་མཚན་ཉིད་བཤད་
[145b.3]དོ་ཞེས་པའོ། །བསྒྱིངས་བཅས་རྡོ་རྗེ་གསོར་བྱེད་ནི། །ཞེས་བྱ་བ་ནི་བསྙེམས་པས་བསྟོད་པའི་གཡོན་པའི་རྡོ་རྗེ་ཁུ་ཚུར་དྲིལ་བུ་དང་བཅས་པ། ཁ་ནང་དུ་བལྟས་པ་གཡོན་གྱི་དཀུའི་ཆར་གཞག་པ་དེས་བསྙེམས་པ་དང་བཅས་པས་ན་བསྒྱིངས་བཅས་སོ། །ཕྱག་
[145b.4]གཡས་པས་རྡོ་རྗེ་གསོར་ཞིང་འདེབས་པས་ཡང་དག་པར་འཛིན་པར་མཛད་པས་ན། བསྒྱིངས་བཅས་རྡོ་རྗེ་གསོར་བྱེད་ནི། །ཞེས་བྱའོ། །དེ་ལྟར་བསྒྱིངས་པ་དང་བཅས་པས་རྡོ་རྗེ་གསོར་བར་མཛད་ཅིང་རྡོ་རྗེ་དེ་རང་གི་ཐུགས་ཀར་བསྟོད་པའི་ཚུལ་གྱིས་འཇོག་པར་མཛད་པ་ནི། 
[145b.5]རྡོ་རྗེ་སེམས་དཔའི་སྐུའི་ཕྱག་རྒྱའི་ཚུལ་ཏེ། བདག་ཉིད་དེའི་ང་རྒྱལ་གྱི་སྦྱོར་བས་གནས་ཤིང་བསྒོམ་པར་བྱའོ། །ཅི་འདི་སྐུའི་ཕྱག་རྒྱ་འབའ་ཞིག་གིས་བཅོམ་ལྡན་འདས་རྡོ་རྗེ་བསྙེམས་པའི་ཕྱག་རྒྱ་ཆེན་པོ་བསྐྱེད་པར་བྱ་འམ་ཞེ་ན། སྐུ་གསུང་ཐུགས་ཀྱི་རྡོ་རྗེ་ཡིས། ། 
[145b.6]རྡོ་རྗེ་སེམས་དཔར་བདག་ཉིད་འགྱུར། །ཞེས་བྱ་བ་གསུངས་ཏེ། སེམས་དཔའི་སྐྱིལ་མོ་ཀྲུང་གིས་དཔལ་རྡོ་རྗེ་སེམས་དཔའི་དབྱིབས་ཀྱིས་གནས་པ་འདི་ནི་སྐུའི་རྡོ་རྗེའོ། །ཡི་གེ་ཧཱུཾ་ལས་ལྕེ་རྡོ་རྗེ་རྩེ་ལྔ་པ་དཀར་པོ་བསམ་ཏེ། བཛྲ་སཏྭ་ཞེས་ཟློས་པ་འདི་ནི་གསུང་གི་རྡོ་རྗེའོ། ། 
[145b.7]དེ་ལྟར་བསྒོམས་པ་འདི་ནི་ཐུགས་ཀྱི་རྡོ་རྗེའོ། །སྐུ་གསུང་ཐུགས་ཀྱི་རྡོ་རྗེ་འདི་དག་གིས་དཔལ་རྡོ་རྗེ་སེམས་དཔའ་རང་ཉིད་འགྱུར་རོ། །ནི་ཞེས་བྱ་བ་ནི་ངེས་པར་གཟུང་བ་སྟེ། དེ་དག་ཉིད་ཀྱིས་བསྐྱེད་ལ་དེ་ཉིད་ཀྱི་བདག་ཉིད་དེའི་ཚུལ་དུ་བསྒོམ་མོ་ཞེས་བྱ་བའི་ཐ་ཚིག་གོ། །དེ་སྐད་དུ་ཡང་། 
[146a]
[146a.1]ཁ་དོག་དབྱིབས་དང་གདན་དང་ནི། །མཚན་མ་ཕྱག་མཚན་ཚོགས་དབྱེ་བས། །རྣམ་པ་དུ་མ་རྒྱ་ཆེ་གང་། །སྐུ་ཡི་གསང་བ་འདི་ཤེས་བྱ། །རྡོ་རྗེའི་ཚིག་གི་སྦྱོར་བ་ཡིས། །ཆོས་ཀྱི་ཕྱག་རྒྱའི་རང་བཞིན་སྨྲ། །རྡོ་རྗེའི་ཚིག་ནི་སྒྲ་སྤངས་པ། །འདི་ནི་གསལ་
[146a.2]བར་གསུང་གསང་བ། །རང་སེམས་སོ་སོར་རྟོགས་པ་ཡིས། །ཟླ་བ་རྡོ་རྗེར་རྣམ་བསྒོམ་པ། །སྒོམ་ཞིང་གསུམ་པོ་ཚུལ་གཅིག་པ། །ཐུགས་ཀྱི་གསང་བ་འདི་ཤེས་བྱ། །ཞེས་གསུངས་པ་ཡིན་ནོ། །འདི་སྐད་སྟོན་པ་ཡིན་ཏེ། རྡོ་རྗེ་དབབ་པ་ཇི་ལྟ་བ་བཞིན་དུ་བསྐྱེད་
[146a.3]ནས། བཛྲ་སཏྭ་ཞེས་ཡིད་ལ་ཟློས་ཤིང་ཆོས་ཐམས་ཅད་བདག་མེད་པར་བསྒོམ་པར་བྱའོ། །དེ་ནས་ཟླ་བའི་དཀྱིལ་འཁོར་གྱི་རྣམ་པ་དེའི་སྟེང་དུ་ཟླ་བའི་དཀྱིལ་འཁོར་གཉིས་པ་སྟེ། ཟླ་བའི་དཀྱིལ་འཁོར་གཉིས་པོ་དེ་བཛྲ་སཏྭ་ཞེས་བྱ་བའི་སྙིང་པོ་དང་བཅས་པ་ལས། རྡོ་རྗེ་
[146a.4]རྩེ་ལྔ་པའོ། །རྡོ་རྗེའི་དབུས་སུ་བཛྲ་སཏྭ་ཞེས་བྱ་བ་བཀོད་ལ། བཛྲོ྅ཧཾ་ཞེས་བྱ་བའི་རྡོ་རྗེའི་ང་རྒྱལ་བསྐྱེད་ནས་རྡོ་རྗེ་དེ་ཉིད་སེམས་དཔར་བྱིན་གྱིས་བརླབས་པའི་སྦྱོར་བས་རྡོ་རྗེ་སེམས་དཔར་བདག་ཉིད་ངེས་པར་བསམས་ལ། མ་ཧཱ་ས་མ་ཡ་སཏྭ་ཧཾ་ཞེས་བྱ་བས་ང་རྒྱལ་བསྐྱེད་ལ། 
[146a.5]རྡོ་རྗེ་སེམས་དཔའི་དམ་ཚིག་གི་ཕྱག་རྒྱ་བཅིངས་ཏེ། ས་མ་ཡོ྅ཧཾ་ཞེས་བྱ་བས་དམ་ཚིག་གི་སེམས་དཔར་བསྒོམས་ལ། དམ་ཚིག་གི་ཕྱག་རྒྱ་དེ་ཉིད་དང་། ས་མ་ཡ་སཏྭ་ཨ་དྷི་ཏིཥྛ་སྭ་མཾ་ཞེས་བྱ་བས་བདག་ཉིད་བྱིན་གྱིས་བརླབས་ལ་ཕྱག་རྒྱ་ཆེན་པོར་བསམ་པར་བྱའོ། །དེ་
[146a.6]ནས་ཡེ་ཤེས་སེམས་དཔའ་ཇི་ལྟ་བ་བཞིན་དུ་བཅུག་ལ། བདག་ལ་བྱིན་གྱིས་བརླབས་པ་ལ་སོགས་པ་བྱས་ནས་ཡང་དག་པར་མཆོད་ལ་ཕྱག་བྱས་ནས་ཕྱག་རྒྱ་ཆེན་པོ་བཅིངས་ལ། བཛྲ་སཏྭ་ཞེས་ཟློས་ཤིང་རྡོ་རྗེ་སེམས་དཔར་བདག་ཉིད་བསྒོམ་པར་བྱའོ། །འདིས་ནི་ཞེས་བྱ་བ་
[146a.7]ལ་སོགས་པ་ལ། དཔལ་རྡོ་རྗེ་སེམས་དཔའི་ཕྱག་རྒྱ་ཆེན་པོ་གྲུབ་པ་འདིས་ཀུན་དུ་འགྲོ་བ་དང་ཞེས་བྱ་བ་འཇིག་རྟེན་གྱི་ཁམས་ཐམས་ཅད་དུ་སྐད་ཅིག་མ་གཅིག་གིས་འགྲོ་ཞིང་ཕྱིན་པར་གྱུར་པ་དང་། འདོད་པ་ཀུན་བདག་ཅེས་བྱ་བ་ནི་འཇིག་རྟེན་གྱི་ཁམས་ཐམས་ཅད་ན་གནས་པའི་
[146b]
[146b.1]འདོད་པའི་གཟུགས་དང་། སྒྲ་དང་། དྲི་དང་། རོ་དང་། རེག་བྱ་རྣམས་ཀྱི་བདག་པོ་སྟེ། ཉེ་བར་སྤྱོད་པར་བྱེད་པ་དེ་རྣམས་ཀྱི་གཙོ་བོར་གྱུར་པ་དང་། བདེ་བ་ཅན་དང་ཞེས་བྱ་བ་འདི་ལ་སྡུག་བསྔལ་ཐམས་ཅད་མི་འབྱུང་ཞིང་བདེ་བ་ཐམས་ཅད་སྐྱེ་བར་འགྱུར་ཏེ། གང་གི་ཕྱིར་
[146b.2]བདེ་བ་དང་ལྡན་པར་འགྱུར་རོ་ཞེས་བཤད་པ་ཡིན་ནོ། །རྫུ་འཕྲུལ་ཚེ་སྟོབས་གཟུགས་མཆོག་རྣམས། །རྡོ་རྗེ་སེམས་དཔའ་འདྲ་བར་འགྱུར། །ཞེས་བྱ་བ་ནི་གང་གི་ཕྱིར་རྫུ་འཕྲུལ་དང་། ཚེ་དང་། སྟོབས་དང་། གཟུགས་ཀྱི་མཆོག་རྣམས་རྡོ་རྗེ་སེམས་དཔའ་དང་
[146b.3]མཉམ་པར་འགྱུར་ལ། ཕྱིས་ནི་རྡོ་རྗེ་སེམས་དཔའ་ཉིད་དུ་འགྱུར་རོ། །ད་ནི། སྐུ་གསུང་ཐུགས་ནི་རྡོ་རྗེ་ཡིས། །ཞེས་བྱ་བ་ལ་སོགས་པས་རྡོ་རྗེ་རྒྱལ་པོ་ལ་སོགས་པའི་ཕྱག་རྒྱ་བཅིང་བའི་མཚན་ཉིད་བསྒྲེ་བ་སྟོན་ཏེ། དེས་ན། སྐུ་གསུང་ཐུགས་ནི་རྡོ་རྗེ་ཡིས། །ཞེས་བྱ་བ་ནི་སྔ་མ་
[146b.4]བཞིན་ནོ། །ཇི་ལྟར་རི་མོའི་རྗེས་མཐུན་ཞིང་། །ཞེས་བྱ་བ་ནི་བྲི་བར་བྱ་བ་ཡིན་པས་ན་རི་མོ་སྟེ་རྡོ་རྗེ་རྒྱལ་པོ་ལ་སོགས་པ་ནས་རྡོ་རྗེ་འབེབས་པའི་བར་རོ། །དེ་རྣམས་ཀྱི་རྗེས་སུ་འབྲངས་པ་ནི་རྗེས་སུ་མཐུན་པ་སྟེ། རྡོ་རྗེ་ལྕགས་ཀྱུས་དེ་བཞིན་གཤེགས་པ་ཐམས་ཅད་བསྡུ་
[146b.5]བར་མཛད་ཅིང་བཞུགས་སོ་ཞེས་བྱ་བ་ནས། རྡོ་རྗེ་དྲིལ་བུས་དེ་བཞིན་གཤེགས་པ་ཐམས་ཅད་འབེབས་པར་མཛད་ཅིང་བཞུགས་སོ་ཞེས་བྱ་བའི་བར་ལས་ཤེས་པར་བྱ་བ་ནི་ཇི་ལྟར་བྲིས་པ་དེའི་རྗེས་སུ་མཐུན་པ་སྟེ། ཇི་ལྟར་རི་མོ་བྲིས་པ་བཞིན་དུ་ཤེས་པར་བྱ། དེས་ན། ཇི་ལྟར་
[146b.6]བྲིས་པའི་རྗེས་སུ་འབྲངས་ནས། ཇི་ལྟར་རི་མོའི་རྗེས་མཐུན་ཞིང་། །ཞེས་བྱའོ། །མཚན་མའི་ཕྱག་རྒྱ་རྣམས་ལྡན་པར། །ཞེས་བྱ་བ་ནི་ལྕགས་ཀྱུ་ལ་སོགས་པ་ནི་དེ་རྣམས་ཀྱི་མཚན་མའི་ཕྱག་རྒྱ་སྟེ། དེ་རྣམས་དང་ཡང་དག་པར་ལྡན་ཞིང་དེ་དང་བཅས་པར་རྡོ་རྗེ་རྒྱལ་པོ་
[146b.7]ལ་སོགས་པའི་སེམས་དཔའ་ཆེན་པོ་རྣམས་བསྒོམ་པར་བྱའོ། །འདི་སྐད་སྟོན་ཏེ་དཔལ་རྡོ་རྗེ་སེམས་དཔའ་བསྒྲུབ་པ་དང་འདྲ་བར་ཆོ་ག་ཐམས་ཅད་རྗེས་སུ་སྤྱད་ལ། ཇི་ལྟར་རི་མོ་བྲིས་པའི་ཆོ་གར་འདི་རྣམས་ཀྱི་ཕྱག་རྒྱ་ཆེན་པོ་བྲི་བར་གསུངས་པ་དེ་དང་རྗེས་སུ་མཐུན་པར་རྡོ་རྗེ་རྒྱལ་
[147a]
[147a.1]པོ་ལ་སོགས་པ་འདི་རྣམས་ཀྱི་མཚན་མ། རྡོ་རྗེ་ལྕགས་ཀྱུ་ལ་སོགས་པ་ལག་པས་བཟུང་ལ། རྡོ་རྗེ་རྒྱལ་པོ་ལ་སོགས་པ་བསྒོམ་པར་བྱའོ། །གཞུང་འདི་ཙམ་གྱིས་ནི་རྣལ་འབྱོར་ཙམ་གསུངས་པ་ཡིན་ཏེ། སེམས་ཙམ་དུ་ནི་སྙོམས་འཇུག་པ། །རྣལ་
[147a.2]འབྱོར་ཞེས་ནི་བྱ་བ་ཡིན། །ཞེས་གསུངས་པའི་ཕྱིར་རོ། །རྣམ་པར་སྣང་མཛད་ལ་སོགས་པ་འདི་དག་བདག་ལ་བྱིན་གྱིས་བརླབ་པ་ལ་སོགས་པ་བྱས་ནས་བསྒྲུབ་པར་བྱའོ་ཞེས་བསྟན་པའི་ཕྱིར་རོ། །དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ཏེ། འདིར་ནི་ཞེས་བྱ་བ་ནི་
[147a.3]རྣལ་འབྱོར་གྱི་རྒྱུད་དུའོ། །རྟོག་ཀུན་གྱི་ཞེས་བྱ་བ་ནི་ཇི་སྐད་དུ་བཤད་པའི་ཕྱག་རྒྱ་ཆེན་པོའོ། །བསྒྲུབ་པ་དང་ཞེས་བྱ་བ་ནི་རང་གི་ལུས་ལ་ཡེ་ཤེས་སེམས་དཔའ་ཇི་ལྟ་བ་བཞིན་དུ་བཅུག་སྟེ། གཅིག་ཏུ་གྱུར་པ་ལྷག་པར་མོས་པ་སྟེ་སྒྲུབ་པ་དེས་ཕྱག་རྒྱ་ཆེན་པོ་ལ་སོགས་པ་
[147a.4]འགྲུབ་པ་ཡིན་ནོ། །དངོས་གྲུབ་དང་། གྲུབ་པ་རྣམས་ཀྱི་ལས་ཆེན་རྣམས། །ཞེས་བྱ་བ་ནི་དངོས་གྲུབ་རྣམས་གྲུབ་ཅིང་རྫོགས་པ་རྣམས་ཀྱི་ཕྱག་རྒྱ་ཆེན་པོའི་ལས་ཆེན་པོ་སྟེ། ལས་དམ་པ་ནི། སངས་རྒྱས་རྗེས་སུ་དྲན་གྲུབ་ན། །སངས་རྒྱས་ཉིད་དུ་མྱུར་དུ་འགྱུར། །ཞེས་
[147a.5]བྱ་བ་ལ་སོགས་པའོ། །གོ་རིམས་བཞིན་དུ་བཤད་པར་བྱ། །ཞེས་བྱ་བ་ནི་རྟོག་པ་ཐམས་ཅད་ཀྱི་བསྒྲུབ་པ་དང་། དངོས་གྲུབ་དང་། གྲུབ་པ་རྣམས་ཀྱི་ལས་ཆེན་པོ་འདི་དག་ཐམས་ཅད་གོ་རིམས་ཇི་ལྟ་བ་བཞིན་དུ་བཤད་པར་བྱའི་ཕན་ཚུན་འཆོལ་བར་ནི་མ་ཡིན་ནོ། ། 
[147a.6]དང་པོར་ཞེས་བྱ་བ་ནི་བཟླས་པ་དང་། བསྒོམ་པའི་ཐོག་མར་རོ། །ཉིན་རེ་ཞིང་ཞེས་བྱ་བ་ནི་ཉི་མ་རེ་རེ་ཞིང་ངོ་། །དུས་བཞིན་དུ་ཞེས་བྱ་བ་ནི་སྔ་དྲོ་དང་ཉི་མ་ཕྱེད་དང་། ཕྱི་དྲོ་དང་། མཚན་ཕྱེད་ནའོ། །རང་ལ་བྱིན་རླབས་སོགས་དེ་བཞིན། །ཞེས་བྱ་བ་ནི། འདིའི་འོག་
[147a.7]དང་རྒྱུད་གཞན་ལས་ཇི་སྐད་བཤད་པ་ལྟ་བུས་རང་ལ་བྱིན་གྱིས་བརླབ་པ་ལ་སོགས་པ་བྱས་ནས་བྱ་བ་ཉིད་ཡིན་གྱི། མ་བྱས་པ་ནི་མ་ཡིན་ནོ། །ཐམས་ཅད་བསྒྲུབ་པར་བྱ་སྟེ་ཞེས་བྱ་བ་ནི་བཟླས་པ་དང་བསྒོམས་པས་ཕྱག་རྒྱ་ཆེན་པོ་ལ་སོགས་པ་བསྐྱེད་པར་བྱའོ། །དེའི་འོག་ཏུ་
[147b]
[147b.1]ཅི་དགར་བྱ། །ཞེས་བྱ་བ་ནི་ཕྱག་རྒྱ་ཆེན་པོ་ལ་སོགས་པ་བསྒོམ་པ་དང་། བཟླས་པས་དུབ་ན་ངལ་བསོ་ཞིང་ཕྱག་རྒྱ་མ་བཅིངས་པར་ཡང་བཟླས་པ་དང་བསྒོམ་པ་བྱ་བའོ། །དེ་ནས་སྐྱོ་ཞིང་དུབ་པ་དང་བྲལ་བ་ན་སླར་ཡང་ཕྱག་རྒྱ་བཅིངས་ལ་བཟླས་པ་དང་བསྒོམ་པ་བྱ་བའོ། ། 
[147b.2]འདིས་ནི་འདི་སྐད་སྟོན་པ་ཡིན་ཏེ། གལ་ཏེ་དཀྱིལ་འཁོར་གྱི་བརྟུལ་ཞུགས་རྫོགས་པར་བྱེད་པར་འདོད་ན་དེའི་ཚེ་བདག་ཉིད་བསྲུང་བ་བྱས་ལ། ཁྲུས་ལ་སོགས་པའི་ཆོ་ག་ཐམས་ཅད་རྗེས་སུ་སྤྱད་ནས། སྡིག་པ་དྲལ་བའི་ཕྱག་རྒྱས་སྡིག་པ་དྲལ་བར་བྱའོ། །དེ་ནས་དེ་
[147b.3]བཞིན་གཤེགས་པའི་རྣལ་འབྱོར་པས་རྣམ་པར་སྣང་མཛད་ལ་སོགས་པའི་སྐུར་བསྐྱེད་དེ། དེའི་རིགས་ཀྱི་རྣལ་འབྱོར་པས་ནི་རྡོ་རྗེ་སེམས་དཔའ་ལ་སོགས་པའི་སྐུར་བསམས་ཏེ། སེམས་སོ་སོར་རྟོགས་པ་ལ་སོགས་པའི་རིམ་གྱིས་རང་གི་རྣལ་འབྱོར་བསྒོམས་ཏེ་བདག་ཉིད་
[147b.4]རྫོགས་པར་བྱས་ལ་དེ་རྣམས་ཀྱི་ཕྱག་རྒྱ་ཆེན་པོ་ཇི་ལྟ་བ་བཞིན་དུ་བཅིངས་ནས་ནམ་མཁའ་དང་མཉམ་པའི་སྦྱོར་བས་རང་གི་སྙིང་གར་སྟོང་གསུམ་པའི་སངས་རྒྱས་ཀྱི་ཞིང་དང་མཉམ་པའི་ཟླ་བའི་དཀྱིལ་འཁོར་བསམས་ལ། རྡོ་རྗེ་རྒྱུའི་ཕྱག་རྒྱས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་
[147b.5]པོ་སྤྲུལ་ནས། བདག་ཉིད་རྡོ་རྗེ་སེམས་དཔར་བསམས་ཏེ། འཇུག་པའི་ཆོ་གས་ཞུགས་ལ་དངོས་གྲུབ་ཀྱི་རྡོ་རྗེ་བརྟུལ་ཞུགས་ཀྱི་བར་གྱི་ཆོ་ག་བྱའོ། །འདི་ནི་འདིར་བདག་ལ་བྱིན་གྱིས་བརླབ་པ་ལ་སོགས་པ་བྱས་ལ་དེ་ནས་དེའི་རྗེས་ལ་རང་གི་ལུས་ལ་ལྷ་ཐམས་ཅད་བཅུག་སྟེ། 
[147b.6]རང་གི་གནས་སུ་བཀོད་ལ། ཕྱག་རྒྱ་བཞིས་རྒྱས་གདབ་པ་བྱས་ནས་བྱིན་གྱིས་བརླབས་ལ་དབང་བསྐུར་ནས། མཆོད་པ་ཐམས་ཅད་ཀྱིས་ཡང་དག་པར་མཆོད་དེ་ཐམས་ཅད་ཀྱི་སྔགས་རེ་རེ་ཞིང་ཡང་བཟླས་བརྗོད་འབུམ་བྱའོ། །གལ་ཏེ་བསྒོམ་པར་འདོད་ན་དེ་བཞིན་དུ་ལྷ་ཐམས་
[147b.7]ཅད་རང་གི་ལུས་ལ་བཅུག་སྟེ། ཆོ་ག་ཐམས་ཅད་རྗེས་སུ་སྤྱད་ལ། ཡང་ནམ་མཁའ་དང་མཉམ་པའི་སྦྱོར་བས་རང་གི་སྙིང་གར་ཞུགས་ཏེ། དེ་བཞིན་དུ་རྡོ་རྗེ་རྒྱུའི་ལས་ཀྱི་ཕྱག་རྒྱས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་སྤྲུལ་ནས། ཕྱག་རྒྱ་བཞིའི་དཀྱིལ་འཁོར་ལས་གསུངས་
[148a]
[148a.1]པའི་སྙིང་པོ་ལྔས་ལྷ་ཐམས་ཅད་ཀྱི་གཟུགས་སུ་སྤྲུལ་ལ། རང་རང་གི་གནས་སུ་གཞག་པར་བྱའོ། །ཨོཾ་བཛྲ་དྷཱ་ཏུ་སཏྭ་བཛྲི། རཏྣ་བཛྲི། དྷརྨྨ་བཛྲི། ཀརྨ་བཛྲི། ཨོཾ་བཛྲ་སཏྭ་ཧཱུཾ། བཛྲ་སཏྭ། བཛྲ་རཱ་ཛ། བཛྲ་རཱ་ག །བཛྲ་སཱ་དྷུ། ཨོཾ་བཛྲ་རཏྣ་
[148a.2]ཧཱུཾ། བཛྲ་རཏྣ། བཛྲ་ཏེ་ཛ། བཛྲ་ཀེ་ཏུ། བཛྲ་ཧ་ས། ཨོཾ་བཛྲ་དྷརྨྨ་ཧཱུཾ། བཛྲ་དྷརྨ། བཛྲ་ཏཱིཀྵྞ། བཛྲ་ཧེ་ཏུ། བཛྲ་བྷ་ཥ། ཨོཾ་བཛྲ་ཀརྨྨ་ཧཱུཾ། བཛྲ་ཀརྨྨ། བཛྲ་རཀྵ། བཛྲ་ཡཀྵ། བཛྲ་སནྡྷི། བཛྲ་ལཱ་སྱེ། བཛྲ་མཱ་ལེ། བཛྲ་གཱི་ཏི། བཛྲ་ནིརྟི། བཛྲ་དྷཱུ་པེ། བཛྲ་པུཥྤེ། བཛྲ་
[148a.3]ཨཱ་ལོ་ཀེ། བཛྲ་གནྡྷེ། བཛྲ་ཨཾ་ཀུ་ཤ། བཛྲ་པཱ་ཤ །བཛྲ་སྥོ་ཊ། བཛྲ་ཨཱ་བེ་ཤ་ཞེས་བྱ་བའི་ཚིག་ཙམ་ཉིད་ཀྱིས་ཐམས་ཅད་རང་རང་གི་གནས་སུ་བཀོད་ལ། ཨོཾ་བཛྲ་ཨཱཏྨ་ཀོ྅ཧཾ་ཞེས་བརྗོད་ཅིང་བདག་ཉིད་མི་ཕྱེད་པར་བསྒོམ་མོ། །ཨོཾ་སྭ་བྷཱ་ཝ་བི་ཤུདྡྷོ྅ཧཾ་ཞེས་བྱ་བས་ནི་ཆོས་
[148a.4]ཐམས་ཅད་བདག་མེད་པར་རོ། །ཨོཾ་སརྦ་ས་མོ྅ཧཾ་ཞེས་ཟློས་ཤིང་བདག་མེད་པའི་མཉམ་པ་ཉིད་ཀྱིས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ལྷ་ཐམས་ཅད་དང་བདག་ཉིད་མཉམ་པར་བསམ་པར་བྱའོ། །དེ་ནས་བདག་ནི་རང་ཉིད་རྡོ་རྗེ་དབྱིངས་ཡིན་ནོ་ཞེས། རྡོ་རྗེ་དབྱིངས་
[148a.5]ཀྱི་དཀྱིལ་འཁོར་ཆེན་པོའི་ང་རྒྱལ་བསྐྱེད་པར་བྱའོ། །དེ་ནས་བཛྲ་སཏྭ་ཞེས་ཟློས་ཤིང་རྣམ་པར་སྣང་མཛད་ལ་སོགས་པའི་རང་བཞིན་དུ་བདག་ཉིད་བསྒོམས་ལ། ལྷ་ཐམས་ཅད་ཀྱི་ཞལ་ནས་བཛྲ་སཏྭ་ཞེས་བྱ་བའི་སྒྲ་འབྱུང་བར་ལྷག་པར་མོས་པར་བྱ་སྟེ། དེ་ལྟ་བུས་ནི་
[148a.6]ཐམས་ཅད་བཟླས་པར་འགྱུར་རོ། །དེ་ལྟར་ཇི་སྲིད་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་མངོན་སུམ་དུ་མཐོང་བར་གྱུར་པ་དེ་སྲིད་ཀྱི་བར་དུ་ཉིན་རེ་ཞིང་བསྒོམ་པར་བྱའོ། །ཡང་ན་ཏིང་ངེ་འཛིན་གསུམ་སྔོན་དུ་འགྲོ་བས་ཟླ་བ་དྲུག་གམ། ལོ་གཅིག་གི་བར་དུ་བསྒོམ་པར་
[148a.7]བྱའོ། །སློབ་དཔོན་གྱི་དབང་དུ་བྱས་པའོ། །སློབ་མའི་དབང་དུ་བྱས་པ་ལ་ནི། བདག་ལ་བྱིན་གྱིས་བརླབ་པ་ལ་སོགས་པ་འདི་ལྟར་ཤེས་པར་བྱ་སྟེ། བདག་བསྲུང་བ་དང་། ཆུའི་ཁྲུས་དང་། ཡང་བདག་བསྲུང་བ་དང་། གནས་བསྲུང་བ་ཡང་བྱས་ལ། རང་གི་ལྷ་མདུན་
[148b]
[148b.1]དུ་བཞུགས་སུ་གསོལ་ཏེ། ཕྱག་བྱ་བ་དང་། སྡིག་པ་བཤགས་པ་དང་། བསོད་ནམས་ལ་རྗེས་སུ་ཡི་རང་བ་དང་། བསྐུལ་བ་དང་། གསོལ་བ་དང་། ཡོངས་སུ་བསྔོ་བ་དང་། བྱང་ཆུབ་ཏུ་སེམས་བསྐྱེད་པ་དང་། གསུམ་ལ་སྐྱབས་སུ་འགྲོ་བ་ལ་སོགས་པ་རྗེས་སུ་སྤྱད་ལ། 
[148b.2]རྡོ་རྗེ་ཐལ་མོ་དང་རྡོ་རྗེ་བསྡམས་པ་བཅིངས་ཏེ། རྡོ་རྗེ་ཐལ་མོ་སྙིང་གར་དྲལ་ལ། རྡོ་རྗེ་དབབ་པ་བསྐྱེད་དེ། བརྟན་པར་བྱས་ནས་བདག་མེད་པར་བསྒོམ་པ་དང་། ཟླ་བའི་དཀྱིལ་འཁོར་ལ་སོགས་པ་སྔ་མ་བཞིན་དུ་བསྒོམས་ཏེ། རང་གི་ལྷའི་ཕྱག་རྒྱ་ཆེན་པོ་ཇི་ལྟ་བ་བཞིན་དུ་བཅིང་
[148b.3]བར་བྱའོ། །དེ་ནས་ཡེ་ཤེས་སེམས་དཔའ་ཇི་ལྟ་བ་བཞིན་དུ་བཅུག་སྟེ། ཕྱག་རྒྱ་ཆེན་པོ་བསྒྲུབ་པར་བྱས་ནས། ཛཿཧཱུཾ་བཾ་ཧོཿཞེས་བརྗོད་དེ་ཡིད་ཀྱིས་ལེགས་པའི་སྦྱོར་བས་དེ་བཞིན་གཤེགས་པ་ཐམས་ཅད་རང་གི་ལུས་ལ་བཅུག་སྟེ། རང་གི་དམ་ཚིག་གི་ཕྱག་རྒྱ་རྣམས་
[148b.4]ཀྱིས་རབ་ཏུ་བསྒྲུབས་ནས། རང་གི་ལྷ་དང་དེ་བཞིན་གཤེགས་པ་ཐམས་ཅད་ཆོས་དང་ལས་དང་ཕྱག་རྒྱ་ཆེན་པོས་རྒྱས་བཏབ་ལ། རིགས་ཀྱི་དམ་ཚིག་གིས་བདག་ཉིད་བྱིན་གྱིས་བརླབས་ཏེ། རང་གི་རིགས་ཀྱི་དབང་བསྐུར་བས་དབང་བསྐུར་ནས་སྒེག་མོ་ལ་སོགས་པ། གསང་
[148b.5]བའི་མཆོད་པ་བཞིས་ཡང་དག་པར་མཆོད་ལ་དེ་བཞིན་གཤེགས་པ་ཐམས་ཅད་ལ་ཕྱག་བྱས་ཏེ། རང་གི་ཕྱག་རྒྱ་ཆེན་པོ་ལེགས་པར་བསྒོམས་ལ། བཛྲ་སཏྭ་ཞེས་བྱ་བ་ལ་སོགས་པས་རང་གི་ལྷའི་སྔགས་ཟློས་ཤིང་ལོ་གཅིག་གི་བར་དུ་ཉིན་རེ་ཞིང་ཐུན་བཞིར་བསྒོམ་པར་བྱའོ། ། 
[148b.6]སློབ་མའི་དབང་དུ་བྱས་པའོ། །ད་ནི་དེ་ལ་ཞེས་བྱ་བ་ལ་སོགས་པས་རྟོག་པ་ཐམས་ཅད་ཀྱི་སྒྲུབ་པ་དང་གྲུབ་པའི་ལས་རྣམ་པར་འགྲེལ་ཏེ། ཕྱག་རྒྱ་ཆེན་པོ་བསྒྲུབ་པའི་ཆོ་ག་རྒྱས་པ་ཞེས་བྱ་བ་ནི། ཕྱག་རྒྱ་ཆེན་པོ་རྣམས་ཀྱི་བསྒྲུབ་པ་ནི་ཡེ་ཤེས་སེམས་དཔའ་དང་ལྷན་ཅིག་ཏུ་
[148b.7]གྱུར་པར་ལྷག་པར་མོས་པའོ། །དེའི་དོན་གྱི་ཆོ་ག་རྒྱས་པ་ནི། རྡོ་རྗེ་ཐལ་མོ་ནས་བརྩམས་ཏེ། ས་མ་ཡ་སྟྭཾ་ས་མ་ཡ་ཨ་ཧཾ་ཞེས་བརྗོད་ཅེས་བྱ་བའི་བར་དུའོ། །རྡོ་རྗེ་དབབ་པ་བྱས་ནས་ནི། །ཞེས་བྱ་བ་ནི་བཛྲ་ཨཱ་བེ་ཤ་ཞེས་བྱ་བས་རྡོ་རྗེ་འབེབས་པའི་དམ་ཚིག་གི་ཕྱག་རྒྱ་
[149a]
[149a.1]བཅིངས་ལ། ཨཿཞེས་བྱ་བས་རྡོ་རྗེ་རང་གི་སྙིང་གར་གཞུག་གོ། །ཕྱག་རྒྱ་ཆེན་པོའི་ཆོ་ག་བཞིན། །ཞེས་བྱ་བ་ནི་ཆོ་ག་བཞིན་ཞེས་བྱ་བའི་སྒྲས་གནས་གསུམ་དུ་བལྟ་བར་བྱ་སྟེ། ཆོ་ག་བཞིན་དུ་རྡོ་རྗེ་དབབ་པ་བྱས་ནས། ཆོ་ག་བཞིན་དུ་ཕྱག་རྒྱ་ཆེན་པོ་བཅིངས་
[149a.2]ཏེ། ཆོ་ག་བཞིན་དུ་མདུན་དུ་སེམས་དཔའ་ཆེན་པོ་དེ་བསྒོམ་མོ། །དེ་ཡང་གང་གི་ཕྱིར་དང་པོ་ཁོ་ནར་རྡོ་རྗེ་དབབ་པ་བསྐྱེད་པར་འདོད་པས། རྡོ་རྗེ་ཐལ་མོ་དང་། རྡོ་རྗེ་བསྡམས་པ་བཅིངས་ལ། རང་གི་སྙིང་གར་རྡོ་རྗེ་བསྡམས་པ་ལས་སོར་མོ་དྲལ་བར་བྱས་ནས། རྡོ་རྗེ་འབེབས་
[149a.3]པའི་དམ་ཚིག་གི་ཕྱག་རྒྱ་བཅིངས་ལ་བདག་ཉིད་ལ་དབབ་པར་བྱའོ་ཞེས་བཤད་དོ། །དེ་བས་ན་རིམ་པ་འདིས་རྡོ་རྗེ་དབབ་པ་ཆོ་ག་བཞིན་དུ་བསྐྱེད་པ་ཡིན་ནོ། །དེ་ནས་ཆོས་བདག་མེད་པའི་སྦྱོར་བ་ནས་བརྩམས་ཏེ། སེམས་དཔར་བྱིན་གྱིས་བརླབ་པའི་སྦྱོར་བའི་མཐར་ཐུག་
[149a.4]པའི་ཆོ་ག་རྗེས་སུ་སྤྱད་པར་བྱའོ། །དེ་ནས་དམ་ཚིག་གི་ཕྱག་རྒྱ་དང་། སེམས་དཔའ་ཆེན་པོ་རྗེས་སུ་དྲན་པའི་སྙིང་པོ་འདི་བརྗོད་པར་བྱ་སྟེ། མ་ཧཱ་ས་མ་ཡ་སཏྭ་ཧཾ། ས་མ་ཡོ྅ཧཾ། ས་མ་ཡ་སཏྭ་ཨ་དྷི་ཏིཥྛ་སྭ་མཾ་ཞེས་བྱ་བས་བྱིན་གྱིས་བརླབས་ལ་ཕྱག་རྒྱ་ཆེན་པོ་བཅིང་བར་
[149a.5]བྱ་སྟེ། དེ་ལྟར་ན་འདི་ནི་ཆོ་ག་བཞིན་ཕྱག་རྒྱ་ཆེན་པོ་བཅིངས་པ་ཡིན་ནོ། །དེ་ནས་ཕྱག་རྒྱ་ཆེན་པོ་བཅིངས་ལ། བཛྲ་སཏྭ་ཨཿཞེས་བྱ་བས་མདུན་དུ་ཟླ་བ་ལ་རྡོ་རྗེ་རྩེ་ལྔ་པ་དབབ་པར་བྱའོ། །བཛྲ་ཧཾ་ཞེས་བྱ་བས་ང་རྒྱལ་བསྐྱེད་ལ་རྡོ་རྗེ་ཉིད་བཛྲ་སཏྭ་ཧཾ་ཞེས་བྱ་བས་རྡོ་རྗེ་སེམས་
[149a.6]དཔར་བདག་ཉིད་བསྒོམ་པར་བྱ་བ་སྟེ། འདི་ནི་ཆོ་ག་བཞིན་ཞེས་བྱ་བའི་སྒྲ་གསུམ་པའི་དོན་ཡིན་ནོ། །ཆོ་ག་འདི་ཡང་ཇི་ལྟར་གནས་པ་དེ་བཞིན་དུ་འདིའི་འོག་ནས་བཤད་པར་བྱའོ། །དེ་ལྟར་ཇི་སྐད་དུ་བཤད་པའི་ཚུལ་གྱིས་རྡོ་རྗེ་ལས་བྱུང་བའི་རྡོ་རྗེ་སེམས་དཔའ་བདག་ཉིད་ཀྱི་མདུན་
[149a.7]དུ་བསྒོམས་ལ་དེ་ཉིད་དུ་ཡེ་ཤེས་སེམས་དཔའ་རྡོ་རྗེ་ལྕགས་ཀྱུ་ལ་སོགས་པས་དགུག་པ་དང་། གཞུག་པ་དང་། བཅིང་བ་དང་དབང་དུ་བྱས་ཏེ། རྡོ་རྗེ་སེམས་དཔའི་དམ་ཚིག་གི་ཕྱག་རྒྱ་བཅིངས་ཏེ། བཛྲ་སཏྭ་དྲྀ་ཤྱ་ཞེས་པས་བསྐུལ་བར་བྱའོ། །དེ་ནས་བསྐུལ་བའི་རྗེས་ཐོགས་
[149b]
[149b.1]ཉིད་ལ་སྒྲུབ་པ་པོ་འདི་ལ་མཐོང་བ་སྩལ་བར་འགྱུར་ཏེ། གང་གི་ཕྱིར་ཡེ་ཤེས་སེམས་དཔའ་དེ་མཐོང་ནས་ཞེས་གསུངས་པ་ཡིན་ནོ། །ཡེ་ཤེས་ཀྱི་རང་བཞིན་གྱི་སེམས་དཔའ་ནི་ཡེ་ཤེས་སེམས་དཔའ་ཡིན་པའམ། ཡེ་ཤེས་དང་ལྡན་པའི་སེམས་དཔའ་ནི་ཡེ་ཤེས་སེམས་
[149b.2]དཔའ་ཡིན་གྱི་ཡེ་ཤེས་ཀྱིས་གཞག་པའི་སེམས་དཔའ་ནི་ཤིན་ཏུ་ཐལ་ཆེས་པས་ཡེ་ཤེས་སེམས་དཔའ་མ་ཡིན་ཏེ། བདག་ཉིད་ཀྱི་རྒྱུད་ལས་ཀྱང་བསྒོམས་པའི་ཡེ་ཤེས་ཀྱིས་གཞག་ཏུ་རུང་བའི་ཕྱིར། ཡེ་ཤེས་སེམས་དཔའ་མ་ཡིན་པར་འགའ་ཡང་མི་འགྱུར་རོ། །རང་
[149b.3]གི་ལུས་སུ་བསྒོམ་པར་བྱ། །ཞེས་བྱ་བ་ནི་རང་གི་ལུས་སུ་རབ་ཏུ་བསྒོམ་པར་བྱའོ། །འདི་སྐད་སྟོན་ཏེ། བལྟས་པས་མདུན་ན་བཞུགས་པའི་རྡོ་རྗེ་སེམས་དཔའ་བདག་ཉིད་གཟུགས་བརྙན་གྱི་བདག་ཉིད་ཀྱིས་རྡོ་རྗེ་སེམས་དཔར་འགྱུར་བར་བསམས་ལ། གཞུག་པ་དང་། བཅིང་བ་དང་། དབང་དུ་
[149b.4]བྱས་ནས་བསྒྲུབ་པར་བྱའོ། །དགུག་པ་ལ་སོགས་པ་འདི་དག་མདུན་གྱི་ལྷ་ཡང་རྡོ་རྗེ་ལྕགས་ཀྱུ་ལ་སོགས་པས་སྦྱར་བར་བྱའོ། །དེ་ཡང་རང་གི་ལུས་ལ་ཡང་རྡོ་རྗེ་སེམས་དཔའ་ལ་སོགས་པའི་དམ་ཚིག་གི་ཕྱག་རྒྱས། ཛཿཧཱུཾ་བཾ་ཧོཿཞེས་བརྗོད་པར་བྱས་ལ་བསྒྲུབ་པར་བྱའོ་ཞེས་གསུངས་
[149b.5]པ་ཡིན་ནོ། །ས་མ་ཡ་སྟྭཾ་ཞེས་བྱ་བ་དང་། དམ་ཚིག་གི་ཕྱག་རྒྱ་དེ་ཉིད་ཀྱིས་འོད་ཀྱི་དཀྱིལ་འཁོར་བསྐྱེད་ལ། ཡང་ས་མ་ཡ་སྟྭཾ་ཨ་ཧཾ་བཛྲ་སཏྭ་ཞེས་ཀྱང་ཟློས་ཤིང་། དམ་ཚིག་གི་ཕྱག་རྒྱ་དེ་ཉིད་ཀྱིས་གནས་ལ་འོག་ནས་བཤད་པའི་ཚུལ་གྱིས་གཅིག་ཏུ་གྱུར་པར་ལྷག་པར་མོས་པར་
[149b.6]བྱའོ། །དེ་དག་གི་སྙིང་པོ་ནི་འདི་དག་ཡིན་ནོ་ཞེས་བྱ་བ་ནི་རྡོ་རྗེ་དབབ་པ་ལ་སོགས་པའིའོ། །བཛྲ་སཏྭ་ཨཿཞེས་བྱ་བ་ནི་རྡོ་རྗེ་དབབ་པའི་སྙིང་པོའོ། །བཛྲ་སཏྭ་དྲྀ་ཤྱ་ཞེས་བྱ་བ་ནི་སེམས་དཔའ་ཆེན་པོ་རྗེས་སུ་དྲན་པའི་སྙིང་པོའོ། །ཛཿཧཱུཾ་བཾ་ཧོཿནི་སེམས་དཔའ་ཆེན་པོ་སྤྱན་དྲང་བ་དང་། 
[149b.7]གཞུག་པ་དང་། བཅིང་བ་དང་དབང་དུ་བྱ་བ་རྣམས་ཀྱི་སྙིང་པོའོ་ཞེས་བྱ་བ་དང་ས་མ་ཡ་སྟྭཾ་ཞེས་བརྗོད་པས། རྒྱབ་ཏུ་ཟླ་བ་གྲུབ་ནས་ནི། །ཞེས་བྱ་བ་ནི། རྡོ་རྗེ་སེམས་དཔའི་དམ་ཚིག་གི་ཕྱག་རྒྱ་བཅིངས་ལ། ཛཿ་ཧཱུཾ་བཾ་ཧོཿཞེས་བརྗོད་དེ། ཡེ་ཤེས་སེམས་དཔའ་རང་གི་ལུས་ལ་བཅུག་
[150a]
[150a.1]ལ། ས་མ་ཡ་སྟྭཾ་ཞེས་བྱ་བས་བསྐུལ་བར་བྱ་སྟེ། འདས་པར་མི་བྱ་བའི་དོན་ནི་ས་མ་ཡ་ཞེས་བྱ་བའི་སྒྲས་བཤད་ཀྱི། འདིར་བཅོམ་ལྡན་འདས་རྡོ་རྗེ་སེམས་དཔའི་ཕྱག་རྒྱ་ཆེན་པོའི་ཚུལ་ལ་བྱ་བར་མི་འདོད་དོ། །དེ་ཡང་བཅོམ་ལྡན་འདས་ཀྱིས་ཕྱག་རྒྱ་ཆེན་
[150a.2]པོའི་དབང་དུ་མཛད་ནས། དེ་བཞིན་གཤེགས་པ་ཀུན་གྱིས་ཀྱང་། །འདའ་བ་རུ་ནི་མི་མཛད་པས། །ཕྱག་རྒྱ་དམ་ཚིག་ཡིན་པར་བཤད། །ཡིད་ཀྱིས་གཟུགས་ནི་བརྟན་ཕྱིར་རོ། །ཞེས་གསུངས་པ་ཡིན་ནོ། །དེས་ན་འདི་སྐད་སྟོན་པ་ཡིན་ཏེ། བཅོམ་ལྡན་འདས་རྡོ་རྗེ་
[150a.3]སེམས་དཔའ་བྱང་ཆུབ་ཀྱི་མཚན་ཉིད་ཅན་གྱི་སྐུའི་རང་བཞིན་ཁྱེད་ནི་དམ་ཚིག་ཡིན་གྱི་འཁོར་བ་ལ་གནས་པ་གཞན་དག་ནི་མ་ཡིན་ནོ། །དེ་སྐད་དུ་ཡང་བཅོམ་ལྡན་འདས་སེམས་ནི་འདོད་ཆགས་ཆེན་པོ་སྟེ། འདི་ནི་ལྷ་ཡིན་ནོ་ཞེས་གསུངས་པས་སོ། །རྒྱབ་ཏུ་ཟླ་བ་བསྒྲུབས་ནས་
[150a.4]ནི། །ཞེས་བྱ་བ་ནི་འོད་ཀྱི་དཀྱིལ་འཁོར་དུ་གྱུར་པའི་ཟླ་བའི་དཀྱིལ་འཁོར་བསྐྱེད་པའམ་དགོད་པར་བྱའོ་ཞེས་བྱ་བའི་དོན་ཏོ། །སྐད་ཀྱི་དབྱིངས་ནི་དོན་དུ་མ་དང་ལྡན་པ་ཡིན་ནོ་ཞེས་བཤད་པའི་ཕྱིར་རོ། །དེར་བདག་སེམས་དཔའི་ལུས་སུ་བསྒོམ། །ཞེས་བྱ་བ་ནི་རང་གི་ལུས་ཀྱི་ནང་
[150a.5]དུ་ཆུད་པའི་སེམས་དཔའ་དེར་བདག་ཉིད་བསྒོམ་པ་ནི། དེ་དང་ལྷན་ཅིག་ཏུ་ཆུ་དང་འོ་མ་ལྟར་གཅིག་ཏུ་གྱུར་པར་བསྒོམ་པར་བྱ་སྟེ། སེམས་དཔའ་ནི་རྡོ་རྗེ་སེམས་དཔའོ། །ཇི་སྐད་བརྗོད་ཅིང་ཞེ་ན། ས་མ་ཡ་སྟྭཾ་ཨ་ཧཾ་བརྗོད་ཅེས་བྱ་བ་སྟེ། ས་མ་ཡ་སྟྭཾ་ནི་བཤད་ཟིན་ཏོ། ། 
[150a.6]དེས་ན་འདི་སྐད་སྟོན་པ་ཡིན་ཏེ། ཇི་སྐད་དུ་བཤད་པའི་དམ་ཚིག་གི་ཚུལ་ཁྱེད་གང་ཡིན་པ་དེ་ནི་བདག་ཡིན་ལ་བདག་གང་ཡིན་པ་དེ་ནི་སེམས་དཔའ་ཡིན་ནོ་ཞེས་བྱ་བ་སྟེ། འདིས་ནི་བཅོམ་ལྡན་འདས་དང་ལྷན་ཅིག་གཅིག་ཏུ་གྱུར་པར་ལྷག་པར་མོས་པར་བསྒྲུབས་བས་བསྒོམ་པའི་རབ་ཀྱི་
[150a.7]མཐར་ཐུག་པ་ལས་བྱུང་བ་ཕྱག་རྒྱ་ཆེན་པོ་གྲུབ་པ་ཡིན་ཞེས་བྱ་བ་འདི་ཡང་སྟོན་པ་ཡིན་ནོ། །ད་ནི་རྡོ་རྗེ་རྒྱལ་པོ་ལ་སོགས་པའི་སྒྲུབ་པ་བསྟན་པར་བྱ་བའི་ཕྱིར་སེམས་དཔའ་གང་གི་ཞེས་བྱ་བ་ལ་སོགས་པ་གསུངས་པ་ཡིན་ཏེ། སེམས་དཔའ་གང་གི་ཞེས་བྱ་བ་ནི་རྡོ་རྗེ་རྒྱལ་པོ་ལ་
[150b]
[150b.1]སོགས་པ་ནས་རྡོ་རྗེ་འབེབས་པའི་བར་གྱིའོ། །ཕྱག་རྒྱ་གང་ཞེས་བྱ་བ་ནི་རྡོ་རྗེ་ལྕགས་ཀྱུའི་མཚན་མའི་ཕྱག་རྒྱ་ནི་རྡོ་རྗེ་རྒྱལ་པོའིའོ་ཞེས་བྱ་བ་ནས་རྡོ་རྗེ་དྲིལ་བུ་ནི་རྡོ་རྗེ་འབེབས་པའིའོ་ཞེས་བྱ་བའི་བར་དུའོ། །དེ་ནི་བདག་ཏུ་བསྒོམས་ནས་ཀྱང་། །ཞེས་བྱ་བ་ནི་བཛྲ་ཨཾ་ཀུ་ཤོ྅ཧཾ་ཞེས་
[150b.2]བྱ་བ་ནས། བཛྲ་གྷཎྚོ྅ཧཾ་ཞེས་བྱ་བའི་བར་དུའོ། །ཡང་མཚན་མའི་ཕྱག་རྒྱ་དེ་དག་ཀྱང་བཛྲ་ར་ཛོ྅ཧཾ་ཞེས་བྱ་བ་ནས། བཛྲ་ཨཱ་བེ་ཤོ྅ཧཾ་ཞེས་བྱ་བའི་བར་དུ་བསྒོམ་པར་བྱ་སྟེ། འདི་དག་གི་བསྒྲུབ་པར་བྱ་བ་དང་། དངོས་གྲུབ་ནི་སྔ་མ་བཞིན་ནོ། །འདིར་ཕྱག་རྒྱ་ཆེན་པོ་
[150b.3]བསྒོམ་པ་ནི་སྔགས་བཟླས་པ་དང་བཅས་པས་བྱའོ་ཞེས་བསྟན་པའི་ཕྱིར། རྡོ་རྗེའི་བཟླས་པས་བསྒྲུབ་པར་བྱ། །ཞེས་བྱ་བ་གསུངས་པ་ཡིན་ཏེ། འདིར་འོག་ནས་བཤད་པའི་མཚན་ཉིད་ཅན་གྱི་རྡོ་རྗེའི་བཟླས་པས་སྔགས་ཐམས་ཅད་བཟླས་པར་བྱ་ཞིང་གཞན་དུ་མ་གྱུར་པས་
[150b.4]བསྒོམ་པར་བྱའོ་ཞེས་སྟོན་ཏོ། །འདི་སྐད་སྟོན་པ་ཡིན་ཏེ། སྔ་མ་བཞིན་དུ་ཆོ་ག་ཐམས་ཅད་རྗེས་སུ་སྤྱད་ལ། བཛྲ་རཱ་ཛ་ཞེས་ཟློས་ཤིད་ཆོས་ཐམས་ཅད་བདག་མེད་པར་བསྒོམ་པར་བྱའོ། །དེ་ནས་ཟླ་བའི་དཀྱིལ་འཁོར་གྱི་རྣམ་པར་རོ། །དེའི་སྟེང་དུ་ཟླ་བའི་དཀྱིལ་འཁོར་
[150b.5]གཉིས་པ་སྟེ། དེ་དག་ཀྱང་རྡོ་རྗེ་རྒྱལ་པོའི་སྙིང་པོ་དང་བཅས་པ་ལས་རྡོ་རྗེ་རྩེ་ལྔ་པ་དེ་ཉིད། བཛྲ་རཱ་ཛ་ཞེས་བརྗོད་དེ། རྡོ་རྗེ་ལྕགས་ཀྱུ་དེའི་དབུས་སུ་བཛྲ་རཱ་ཛ་ཞེས་བྱ་བ་བཀོད་ལ་བཛྲ་ཨཾ་ཀུ་ཤོ྅ཧཾ་ཞེས་ང་རྒྱལ་བསྐྱེད་དེ། རྡོ་རྗེ་ལྕགས་ཀྱུ་དེ་སེམས་དཔར་བྱིན་གྱིས་བརླབ་པའི་སྦྱོར་
[150b.6]བས་རྡོ་རྗེ་སེམས་དཔར་བདག་ཉིད་བསྒོམས་ནས། རྡོ་རྗེ་སེམས་དཔའ་དེ་ཉིད་བཛྲ་རཱ་ཛ་ཞེས་བྱ་བས་རྡོ་རྗེ་རྒྱལ་པོར་བདག་ཉིད་བསྒོམས་ནས། མ་ཧཱ་ས་མ་ཡ་སཏྭ་ཧཾ་ཞེས་བརྗོད་ལ། ས་མ་ཡོ྅ཧཾ་ཞེས་བྱ་བས་རྡོ་རྗེ་རྒྱལ་པོའི་དམ་ཚིག་གི་ཕྱག་རྒྱ་བཅིང་བར་བྱའོ། །དེ་ནས་དམ་
[150b.7]ཚིག་གི་ཕྱག་རྒྱ་དེ་ཉིད་དང་ས་མ་ཡ་སཏྭ་ཨ་དྷི་ཏིཥྛ་སྭ་མཱཾ་ཞེས་བྱ་བས། བདག་ཉིད་བྱིན་གྱིས་བརླབས་ནས་རྡོ་རྗེ་ལྕགས་ཀྱུ་ཐོགས་ལ་དེ་བཞིན་གཤེགས་པ་ཐམས་ཅད་འགུགས་ཤིང་སྐུ་གསུང་ཐུགས་རྡོ་རྗེ་རྒྱལ་པོར་བདག་ཉིད་བསྐྱེད་ནས། བཛྲ་རཱ་ཛ་ཨཿཞེས་བྱ་བས་མདུན་དུ་
[151a]
[151a.1]ཟླ་བའི་དཀྱིལ་འཁོར་དེའི་སྟེང་དུ་རྡོ་རྗེ་ལྕགས་ཀྱུ་སྤྲུལ་ལ། བཛྲ་ཨཾ་ཀུ་ཤོ྅ཧཾ་ཞེས་བྱ་བས་ང་རྒྱལ་བསྐྱེད་དེ། དེ་ཉིད་བཛྲ་རཱ་ཛོ྅ཧཾ་ཞེས་བྱ་བས་རྡོ་རྗེ་རྒྱལ་པོར་རྣམ་པར་བསམས་ཏེ། དེ་ཉིད་དུ་རྡོ་རྗེ་ལྕགས་ཀྱུ་ལ་སོགས་པས་དེ་དགུག་པ་དང་། གཞུག་པ་དང་། 
[151a.2]བཅིང་བ་དང་། དབང་དུ་བྱས་ལ་དེའི་དམ་ཚིག་གི་ཕྱག་རྒྱ་དང་། བཛྲ་རཱ་ཛ་དྲྀ་ཤྱ་ཞེས་བྱ་བས་བལྟ་བར་བྱས་ལ། ཕྱག་རྒྱ་དེ་ཉིད་དང་ཛཿཧཱུཾ་བཾ་ཧོཿཞེས་ཟློས་ཤིང་རང་གི་ལུས་ལ་གཞུག་པར་བྱའོ། །ཡང་དེ་ཉིད་དང་ས་མ་ཡ་སྟཾ་ཞེས་ཟློས་ཤིང་རྒྱབ་ཏུ་ཟླ་བ་བསམ་པར་བྱ་སྟེ། ས་མ་
[151a.3]ཡ་སྟྭ་ཞེས་བརྗོད་པས། །རྒྱབ་ཏུ་ཟླ་བ་གྲུབ་ནས་ནི། །དེར་བདག་སེམས་དཔའི་ལུས་སུ་བསྒོམ། །ས་མ་ཡ་སྟྭཾ་ཨ་ཧཾ་བརྗོད། །བཛྲ་རཱ་ཛ་ཞེས་ཀྱང་བརྗོད་དོ། །དེ་བཞིན་དུ་རྡོ་རྗེ་འབེབས་པའི་བར་དུ་བསྒྲུབ་པར་བྱའོ། །ཛཿཧཱུཾ་བཾ་ཧོཿཞེས་བརྗོད་པས། ལུས་ལ་སངས་རྒྱས་ཀུན་
[151a.4]གཞུག་གོ། །ཞེས་བྱ་བ་ནི་དེ་ལྟར་བཤད་མ་ཐག་པའི་ཚུལ་གྱིས་རྡོ་རྗེ་སེམས་དཔའ་ལ་སོགས་པའི་ཕྱག་རྒྱ་ཆེན་པོ་རབ་ཏུ་བསྒྲུབས་ལ་རྡོ་རྗེ་བསྡུ་བའི་ཕྱག་རྒྱ་བཅིངས་ལ་ཛཿཧཱུཾ་བཾ་ཧོཿ་ཞེས་བརྗོད་དེ་རང་གི་ལུས་ལ་བྱེ་མ་ལ་བུམ་པའི་ཆུ་རྒྱུན་བླུགས་པ་ལྟར་སངས་རྒྱས་ཐམས་ཅད་གཞུག་པར་
[151a.5]བྱའོ། །ཇི་ལྟར་གཞུག་པར་བྱ་ཞེ་ན། ལེགས་པའི་ཆོ་ག་ཡིད་ཀྱིས་ནི། །ཞེས་བྱ་བ་གསུངས་པ་ཡིན་ཏེ། དེ་བཞིན་གཤེགས་པ་ཐམས་ཅད་རང་གི་ལུས་ལ་གཞུག་པའི་རྣམ་པར་ལེགས་པར་མཉམ་པར་གཞག་པའི་སྦྱོར་བས་ཡིད་ཀྱིས་ཛཿཧཱུཾ་བཾ་ཧོཿཞེས་བརྗོད་པར་བྱའོ་
[151a.6]ཞེས་བྱ་བའི་ཐ་ཚིག་གོ། །གཞན་ཡང་སྒྲུབ་པ་ཆེན་པོ་ནི། །ཞེས་བྱ་བ་ནི་སྔར་གྱི་ཕྱག་རྒྱ་ཆེན་པོ་སྒྲུབ་པ་ལ་ལྟོས་ནས། འདི་ནི་དེ་བཞིན་གཤེགས་པ་ཚད་མེད་པ་བཅུག་པའི་སྦྱོར་བས། ཚད་མེད་པས་ཆེ་བའི་སྒྲུབ་པ་གཉིས་པ་ཡིན་ནོ། །དེ་བཞིན་གཤེགས་པའི་
[151a.7]ཟློས་པ་པོས་ནི་མངོན་པར་བྱང་ཆུབ་པ་ལྔའི་རིམ་པས་དེ་བཞིན་གཤེགས་པའི་ཕྱག་རྒྱ་ཆེན་པོ་བཅིངས་ལ་སྒྲུབ་པ་ཆེན་པོ་ཁོ་ན་བྱའི་ཅིག་ཤོས་ནི་མ་ཡིན་ནོ། །དེ་ནས་དེ་བཞིན་གཤེགས་པ་ཐམས་ཅད་བཅུག་ལ་རྡོ་རྗེ་དབྱིངས་ལ་སོགས་པའི་དམ་ཚིག་གི་ཕྱག་རྒྱ་ཡང་བཅིངས་ཏེ། རེ་
[151b]
[151b.1]རེ་ཞིང་འདི་སྐད་ཅེས་བརྗོད་དོ། །བཛྲ་དྷཱ་དུ་དྲྀ་ཤྱ་ཛཿཧཱུཾ་བཾ་ཧོཿས་མ་ཡ་སྟྭཾ། ས་མ་ཡ་སྟྭཾ་ཨ་ཧཾ། བཛྲ་དྷཱ་ཏུ། དེ་ནས་ལྕེ་ལ་ཡི་གེ་ཧཱུཾ་ལས་རྡོ་རྗེ་རྩེ་ལྔ་པ་དཀར་པོ་བསམས་ཏེ། བཛྲ་ཛི་ཧྭ་ཞེས་བྱ་བས་བྱིན་གྱིས་བརླབས་ལ། རྣམ་པར་སྣང་མཛད་ལ་སོགས་པ་ནས་རྡོ་རྗེ་འབེེབས་
[151b.2]པའི་བར་གྱིས་ལྗགས་ལ་རང་རང་གི་ཆོས་ཀྱི་ཕྱག་རྒྱ་བསམ་པར་བྱའོ། །དེ་ནས་གོ་རིམས་ཇི་ལྟ་བ་བཞིན་དུ་ལས་ཀྱི་ཕྱག་རྒྱ་དང་། ཕྱག་རྒྱ་ཆེན་པོ་བཅིངས་ལ་ཡང་དེ་རྣམས་ལ་དེ་བཞིན་གཤེགས་པ་རྣམས་དང་། རྡོ་རྗེ་སེམས་དཔའ་ལ་སོགས་པ་རྣམས་ལ། རང་རང་གི་བྱིན་གྱིས་
[151b.3]བརླབ་པའི་ཕྱག་རྒྱ་རྣམས་ཀྱིས་བྱིན་གྱིས་བརླབས་ལ། རང་རང་གི་དབང་བསྐུར་བས་དབང་བསྐུར་ཏེ། རང་གི་མཆོད་པ་རྣམས་ཀྱིས་ཡང་དག་པར་མཆོད་ལ། བཟླས་པའི་དོན་གྱིས་བསྒོམ་པ་བྱས་ཏེ། འདི་ནི་རྗེས་སུ་རྣལ་འབྱོར་རོ། །དེ་ལྟར་རང་གི་སློབ་མ་རྣམས་
[151b.4]ཀྱིས་རྣལ་འབྱོར་དང་། རྗེས་སུ་རྣལ་འབྱོར་བཤད་ནས་སློབ་དཔོན་རྣམས་ཀྱིས་དཀྱིལ་འཁོར་བསྒྲུབ་པ་དང་། རང་གི་ལྷ་བསྒྲུབ་པའི་རྣལ་འབྱོར་ཆེན་པོའི་ཆོ་ག་བརྗོད་པར་བྱ་སྟེ། དཔལ་རྡོ་རྗེ་སེམས་དཔའི་སྦྱོར་བ་ཇི་ལྟ་བ་བཞིན་དུ་བྱས་ལ། དེའི་ཕྱག་རྒྱ་ཆེན་པོ་བཅིངས་
[151b.5]ཏེ། དེ་ཉིད་ཀྱི་ཐུགས་ཀར་དཀྱིལ་འཁོར་ཆེན་པོ་སྤྲུལ་ལ་དངོས་གྲུབ་ཀྱི་རྡོ་རྗེའི་བརྟུལ་ཞུགས་ཀྱི་བར་དུ་རྗེས་སུ་སྤྱད་ནས། ཡང་རྡོ་རྗེ་སེམས་དཔའི་ཕྱག་རྒྱ་ཆེན་པོ་བཅིངས་ཏེ། རང་གི་ལུས་ལ་ལྷ་ཐམས་ཅད་ཀྱི་གནས་སུ། ས་མ་ཡ་ཨཿཞེས་བརྗོད་ཅིང་ཟླ་བའི་དཀྱིལ་འཁོར་
[151b.6]བསྐྱེད་ནས་རང་གི་གནས་ན་གནས་པའི་ཟླ་བའི་དཀྱིལ་འཁོར་གྱི་སྟེང་དུ་དཔལ་རྡོ་རྗེ་སེམས་དཔའི་ཕྱག་རྒྱ་ཆེན་པོ་བསམས་ལ། ཡིད་ཀྱིས་འདུག་སྟེ། རང་གི་ལུས་ལས་ཕྱི་རོལ་དུ་བཛྲ་སཏྭ་ཨཿཞེས་བྱ་བས་མདུན་དུ་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་སྤྲུལ་ལ། བཛྲོ྅ཧཾ་ཞེས་
[151b.7]བྱ་བས་རྡོ་རྗེའི་ང་རྒྱལ་བསྒོམས་ཏེ། རྡོ་རྗེ་དེ་ཉིད་བཛྲ་སཏྭ་ཧཾ་ཞེས་བྱ་བས་རྡོ་རྗེ་སེམས་དཔར་བདག་ཉིད་བསྒོམ་པར་བྱའོ། །དེ་བཞིན་དུ་རང་གི་གནས་ན་གནས་པའི་ཟླ་བའི་དཀྱིལ་འཁོར་གྱི་སྟེང་དུ། རྡོ་རྗེ་འབེབས་པའི་ཕྱག་རྒྱ་ཆེན་པོ་བསམས་ལ། ཡིད་ཀྱིས་འདུག་སྟེ། རང་
[152a]
[152a.1]གི་ལུས་ལས་ཕྱི་རོལ་དུ་བཛྲ་ཨཱ་བེ་ཤ་ཨཿ་ཞེས་བྱ་བས་མདུན་དུ་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་དྲིལ་བུ་སྤྲུལ་ལ་བཛྲ་གྷཎྚོ྅ཧཾ་ཞེས་བྱ་བས་རྡོ་རྗེ་དྲིལ་བུའི་ང་རྒྱལ་བསྒོམ་སྟེ་བཛྲ་ཨཱ་བེ་ཤོ྅ཧཾ་ཞེས་བྱ་བས་རྡོ་རྗེ་འབེབས་པར་བདག་ཉིད་བསྐྱེད་པའོ། །དེ་ནས་
[152a.2]དཔལ་རྡོ་རྗེ་སེམས་དཔའ་ལ་སོགས་པའི་ཡེ་ཤེས་སེམས་དཔའ་ཇི་ལྟ་བ་བཞིན་དུ་མདུན་དུ་བསམས་ལ། རྡོ་རྗེ་སེམས་དཔའ་ལ་སོགས་པའི་སྐུ་ལ་རྡོ་རྗེ་ལྕགས་ཀྱུ་ལ་སོགས་པས་དགུག་པ་དང་གཞུག་པ་དང་། བཅིང་བ་དང་། དབང་དུ་བྱས་ལ། དེ་རྣམས་ཀྱི་དམ་ཚིག་གི་
[152a.3]ཕྱག་རྒྱ་རྣམས་ཀྱིས་དང་པོར་བལྟ་བ་བྱས་ནས། ཛཿཧཱུཾ་བཾ་ཧོཿཞེས་བརྗོད་དེ་རང་གི་གནས་ན་གནས་པའི་ཟླ་བའི་དཀྱིལ་འཁོར་གྱི་སྟེང་ན་བཞུགས་པའི་སྐུ་ལ་བཅུག་ལ། ས་མ་ཡ་སྟྭཾ་ཞེས་བྱ་བས་འོད་ཀྱི་དཀྱིལ་འཁོར་བསྐྱེད་དེ། ས་མ་ཡ་སྟྭཾ་ཨ་ཧཾ་བཛྲ་སཏྭ་ཞེས་བརྗོད་པ་
[152a.4]ནས། ཇི་སྲིད་ས་མ་ཡ་སྟྭཾ་ཨ་ཧཾ་བཛྲ་ཨ་བེ་ཤ་ཞེས་བྱ་བའི་བར་དུ་བརྗོད་ལ། དེ་རྣམས་དང་ལྷན་ཅིག་ཏུ་ཆུ་དང་འོ་མ་ལྟར་ཐ་མི་དད་པར་བདག་ཉིད་བསྒོམ་པར་བྱའོ། །དེ་ནས་དེ་རྣམས་ལ་ཆོས་དང་ལས་དང་། ཕྱག་རྒྱ་ཆེན་པོ་རྣམས་ཀྱིས་རྒྱས་བཏབ་ལ། ཡིད་ཀྱིས་ལེགས་པའི་
[152a.5]སྦྱོར་བས་རྟེན་དང་བརྟེན་པའི་ལྷ་ཐམས་ཅད་ཀྱི་སྐུ་ལ་དེ་བཞིན་གཤེགས་པ་རྣམས་བཅུག་སྟེ། སྔ་མ་བཞིན་དུ་རབ་ཏུ་བསྒྲུབས་ལ། ཆོས་དང་། ལས་དང་། ཕྱག་རྒྱ་ཆེན་པོ་རྣམས་ཀྱིས་རྒྱས་བཏབ་སྟེ། ཡང་རྡོ་རྗེ་སེམས་དཔའ་ལ་སོགས་པ་ལ་རིགས་ཀྱི་ཕྱག་རྒྱ་བཞིས་བྱིན་གྱིས་
[152a.6]བརླབས་ལ། དེ་བཞིན་གཤེགས་པ་རྣམས་རང་གི་བྱིན་གྱི་རླབས་པས་བྱིན་གྱིས་བརླབས་ཏེ་སྔ་མ་བཞིན་དུ་དབང་བསྐུར་ལ། མཆོད་པ་ཐམས་ཅད་ཀྱིས་ཡང་དག་པར་མཆོད་ནས། ཕྱག་རྒྱ་བཞི་བྱས་ལ་དེ་བཞིན་དུ་བཟླས་བརྗོད་དང་བསྒོམ་པར་བྱ་བའོ། །དེ་བཞིན་དུ་རྣམ་པར་སྣང་
[152a.7]མཛད་ཀྱི་རྣལ་འབྱོར་པས་ཀྱང་རྣལ་འབྱོར་ཆེན་པོ་བྱས་ལ་ཆོ་ག་ཐམས་ཅད་རྗེས་སུ་སྤྱད་པར་བྱའོ། །དེ་ལ་གནས་ཀྱི་ངེས་པ་ནི་འདི་ཡིན་ཏེ། རྣལ་འབྱོར་པའི་སྙིང་གའི་ཟླ་བར་མདུན་དུ་རྡོ་རྗེ་སེམས་དཔའ། གཡས་ལོགས་སུ་རྡོ་རྗེ་རྒྱལ་པོ། གཡོན་ལོགས་སུ་རྡོ་རྗེ་ཆགས་པ། རྒྱབ་
[152b]
[152b.1]ཏུ་རྡོ་རྗེ་ལེགས་པ། དཔྲལ་བར་རྡོ་རྗེ་རིན་ཆེན། མགོ་བོའི་རྒྱབ་ཏུ་ཉི་མ། ཕྲག་པ་གཉིས་སུ་དབལ། སོའི་ཕྲེང་བ་གཉིས་སུ་བཞད་པ། ལྐོག་མར་ཆོས། ནུ་མ་གཉིས་ཀྱི་བར་དུ་རྣོན་པོ། ལྟེ་བར་རྒྱུ། ལྕེ་ལ་སྨྲ་བ། སྤྱི་བོར་ལས། ནམ་ཚོང་གཉིས་སུ་རྡོ་རྗེ་སྲུང་བ། ཁར་
[152b.2]གནོད་སྦྱིན། དཀུར་ཁུ་ཚུར་རོ། །སྙིང་ག་དང་། སྨིན་མཚམས་དང་། ལྐོག་མ་དང་། སྤྱི་བོར་སེམས་མ་རྡོ་རྗེ་མ་ལ་སོགས་པའོ། །རྡོ་རྗེ་སེམས་དཔའ་ལ་སོགས་པའི་གཡོན་ལོགས་སུ་སྒེག་མོ་ལ་སོགས་པའོ། །ཡང་རྣལ་འབྱོར་པའི་མདོམས་ཀྱི་གསང་བར་བདུག་པ་
[152b.3]མ། མགོར་མེ་ཏོག་མ། མིག་གཉིས་སུ་མར་མེ་མ། ནུ་མ་དང་བྲང་དང་སྙིང་གར་བྱུག་པ་མ། བརླ་གཡས་པར་རྡོ་རྗེ་ལྕགས་ཀྱུ། བརླ་གཡོན་པར་རྡོ་རྗེ་ཞགས་པ། བྱིན་པ་གཡས་པར་ལྕགས་སྒྲོག །བྱིན་པ་གཡོན་པར་འབེབས་པའོ། །དེ་བཞིན་གཤེགས་པ་རྣམས་ནི་ལུས་
[152b.4]ཐམས་ཅད་ལ་ཁྱབ་པར་བཞུགས་པ་ཡིན་ནོ། །རིགས་རིགས་སུ་ངེས་པ་ཁོ་ནར་དཀྱིལ་འཁོར་བྲི་བ་ན། རང་གི་འཁོར་ལོས་སྒྱུར་བའི་སྦྱོར་བ་བྱས་ལ། རྣལ་འབྱོར་ཆེན་པོ་དང་ལྡན་པས་བྱའི། གཞན་དུ་ན་དཀྱིལ་འཁོར་འགྲུབ་པར་མི་འགྱུར་ཏེ། བཅོམ་ལྡན་འདས་
[152b.5]ཀྱིས་དེ་བས་འབད་པ་ཐམས་ཅད་ཀྱིས། །རྣལ་འབྱོར་ཆེན་པོ་བརྩམ་པར་བྱ། །ཞེས་གསུངས་པ་ཡིན་ནོ། །དེ་ནས་འདི་དག་གི་ལས་བཤད་དེ་ཞེས་བྱ་བ་ནི་རྣམ་པར་སྣང་མཛད་ལ་སོགས་པ་ཕྱག་རྒྱ་ཆེན་པོ་ཇི་སྐད་དུ་བཤད་པའི་བསྒྲུབས་པས་གྲུབ་པ་རྣམས་ཀྱི་གང་གིས་
[152b.6]གང་འགྲུབ་པ་སྟེ། སངས་རྒྱས་ཉིད་ལ་སོགས་པའི་ཚུལ་འབྲས་བུ་ཡིན་ལ། དེའི་ཕྱག་རྒྱའི་ལས་དེ་བཤད་པའོ། །དེ་ཇི་ལྟ་བུ་ཞེ་ན། རྡོ་རྗེའི་ལས་ཞེས་བྱ་བ་གསུངས་ཏེ། མི་ཕྱེད་པའི་ལས་ནི་རྡོ་རྗེའི་ལས་སོ། །དེ་ཉིད་ཀྱིས་ན་གོང་ན་གཞན་མེད་ཅིང་མཆོག་ཏུ་གྱུར་
[152b.7]པས་ན་བླ་ན་མེད་པའོ། །སངས་རྒྱས་རྗེས་སུ་དྲན་གྲུབ་ན། །སངས་རྒྱས་ཉིད་དུ་མྱུར་དུ་འགྱུར། །ཞེས་བྱ་བ་ནི་དེ་བཞིན་གཤེགས་པ་ལྔའི་ཕྱག་རྒྱ་ཆེན་པོ་བསྒོམ་པ་ནི། སངས་རྒྱས་རྗེས་སུ་དྲན་པ་སྟེ། དེས་ན་གང་གི་ཚེ་དེ་བཞིན་གཤེགས་པ་དང་འདྲ་བར་འགྲུབ་པར་
[153a]
[153a.1]གྱུར་པ་དེའི་ཚེ། སངས་རྒྱས་རྗེས་སུ་དྲན་པ་གྲུབ་པ་ཞེས་བྱའོ། །དེས་དེ་ཡང་དག་པར་གྲུབ་ན་སངས་རྒྱས་ཉིད་དུ་འགྱུར་བ་སྟེ། ཚེ་དེ་ཉིད་ལ་སངས་རྒྱས་ཉིད་ཐོབ་པར་འགྱུར་རོ། །སེམས་དཔའི་རྡོ་རྗེ་མ་གྲུབ་ན། །ཕྱག་རྒྱ་ཀུན་གྱི་བདག་པོར་འགྱུར། །ཞེས་
[153a.2]བྱ་བ་ནི་རྡོ་རྗེ་སེམས་དཔའི་གཟུགས་སུ་སེམས་དཔའ་རྡོ་རྗེ་མའི་ཕྱག་རྒྱ་ཆེན་པོ་དེ་རྡོ་རྗེ་བསྙེམས་པ་དང་འདྲ་བར་བསྒོམས་པ་དེས་དེ་དང་འདྲ་ཞིང་གང་གི་ཚེ་འགྲུབ་པར་གྱུར་བ་དེའི་ཚེ། ལུས་དེ་ཉིད་ཀྱིས་ཕྱག་རྒྱ་ཀུན་གྱི་བདག་པོ་རྡོ་རྗེ་སེམས་དཔར་འགྱུར་རོ། །རིན་ཆེན་རྡོ་རྗེ་མའི་ཕྱག་རྒྱ་
[153a.3]རྒྱས། །དེ་ནི་རྡོ་རྗེ་ཀུན་དབང་འགྱུར། །ཞེས་བྱ་བ་ནི་རིན་ཆེན་རྡོ་རྗེ་མ་ནི་འཕགས་པ་ནམ་མཁའི་སྙིང་པོའི་གཟུགས་ཅན་མ་སྟེ། དེ་བཅིངས་ལ་དེ་བསྒོམས་པས་དེ་དང་འདྲ་བར་གྲུབ་ཅིང་རྡོ་རྗེ་རིན་ཆེན་མའི་ཕྱག་རྒྱ་དེ་གྲུབ་བས། དེ་བདེན་པར་རིན་པོ་ཆེ་ཀུན་ལ་དབང་བ་སྟེ། རིན་པོ་
[153a.4]ཆེའི་རིགས་ཐམས་ཅད་ཀྱི་བདག་པོ་ནམ་མཁའི་སྙིང་པོར་རྣལ་འབྱོར་པ་དེ་འགྱུར་རོ། །ཆོས་ཀྱི་རྡོ་རྗེ་མ་གྲུབ་ན། །སངས་རྒྱས་ཆོས་ནི་འཛིན་པར་འགྱུར། །ཞེས་བྱ་བ་ནི་རྡོ་རྗེ་ཆོས་ཀྱི་ཕྱག་རྒྱ་ཆེན་པོ་ཉིད་ལས་དང་ལྡན་པ་ནི་ཆོས་ཀྱི་རྡོ་རྗེ་མའི་ཕྱག་རྒྱ་ཆེན་པོ་སྟེ། དེ་བཅིངས་ལ་
[153a.5]རྡོ་རྗེ་ཆོས་མའི་གཟུགས་ཅན་བསྒོམས་ནས། གང་གི་ཚེ་དེའི་གཟུགས་སུ་གྲུབ་པ་འགྲུབ་པར་འགྱུར་བ་དེའི་ཚེ། འདི་ཆོས་ཀྱི་རྡོ་རྗེ་མ་གྲུབ་པས་སངས་རྒྱས་ཀྱི་ཆོས་འཛིན་པའི་འཇིག་རྟེན་དབང་ཕྱུག་ཏུ་འགྱུར་རོ། །ལས་ཀྱི་རྡོ་རྗེ་མའི་ཕྱག་རྒྱས། རྡོ་རྗེ་ལས་ནི་བྱེད་པར་འགྱུར། ། 
[153a.6]ཞེས་བྱ་བ་ནི་བཅོམ་ལྡན་འདས་རྡོ་རྗེ་ལས་ཀྱི་ཕྱག་རྒྱ་ཆེན་པོ་ནི་རྡོ་རྗེ་ལས་མའི་གཟུགས་ཅན་དེ་བཅིངས་ལ་ལས་ཀྱི་རྡོ་རྗེ་མ་བསྒོམས་པས་དེ་དང་འདྲ་བའི་དངོས་གྲུབ་གྲུབ་པས་ཕྱག་རྒྱ་དེས་ངེས་པར་རྡོ་རྗེ་ལས་བྱེད་པར་འགྱུར་ཏེ། སངས་རྒྱས་རྣམས་ཀྱི་ལས། སངས་རྒྱས་མཆོད་པ་དང་། 
[153a.7]སེམས་ཅན་གྱི་དོན་གྱི་ཚུལ་དེ་བྱེད་པས་ན། རྡོ་རྗེའི་ལས་ནི་བྱེད་པར་འགྱུར། །ཞེས་བྱའོ། །སེམས་དཔའི་ཕྱག་རྒྱ་བཅིངས་པ་ཡིས། །རྡོ་རྗེ་སེམས་དཔའ་འགྲུབ་པར་འགྱུར། །ཞེས་བྱ་བ་ནི་བཅོམ་ལྡན་འདས་རྡོ་རྗེ་སེམས་དཔའི་ཕྱག་རྒྱ་ཆེན་པོ་ནི་སེམས་དཔའི་ཕྱག་རྒྱ་སྟེ། 
[153b]
[153b.1]དེ་རྣམ་པར་བསྒོམས་ནས་གང་གི་ཚེ་འགྲུབ་པར་གྱུར་ན་ཡང་དེ་བཅིངས་ནས་བསྒོམས་པ་དེའི་ཚེ། རྡོ་རྗེ་སེམས་དཔའ་དེ་འགྲུབ་པར་འགྱུར་རོ། །འདིའི་འོག་ནས་བཤད་པའི་སྤྱན་འདྲེན་པ་ལ་སོགས་པའི་མཚན་ཉིད་ཐམས་ཅད་ལ་ཡང་དེ་དང་འདྲ་བའི་དངོས་གྲུབ་གྲུབ་པ་ཉིད་ཡིན་པར་ཕྱིས་
[153b.2]བཤད་པའི་ལས་ཐམས་ཅད་ལ་སྦྱར་བར་བྱའོ། །རྡོ་རྗེ་འདྲེན་པའི་ཆོ་ག་ཡིས། །ཞེས་བྱ་བ་ནི་རྡོ་རྗེ་རྒྱལ་པོའི་ཕྱག་རྒྱ་ཆེན་པོའི་སྦྱོར་བ་སྟེ། དེས་རྡོ་རྗེ་འཛིན་པའི་ལས་ཞེས་བྱ་བ་སངས་རྒྱས་འདྲེན་ཞིང་འགུགས་པར་འགྱུར་རོ། །རྡོ་རྗེ་ཆགས་པའི་ཕྱག་རྒྱ་ཆེན་པོ་གྲུབ་པས་ནི་སངས་
[153b.3]རྒྱས་ཐམས་ཅད་དེ། དེ་བཞིན་གཤེགས་པ་ཐམས་ཅད་ཆོས་བདག་མེད་པའི་ཆགས་པས་མཉེས་ཤིང་དབང་དུ་བྱེད་དོ། །རྡོ་རྗེ་ལེགས་པའི་ཆོ་ག་ཡིས། །ཞེས་བྱ་བ་རྡོ་རྗེ་ལེགས་པའི་ཕྱག་རྒྱ་ཆེན་པོ་གྲུབ་པས་ནི། སངས་རྒྱས་ཐམས་ཅད་དགྱེས་པར་བྱེད་དོ། །རིན་ཆེན་
[153b.4]ཕྱག་རྒྱ་ནི་འཕགས་པ་ནམ་མཁའི་སྙིང་པོའི་ཕྱག་རྒྱ་ཆེན་པོའོ། །དེའི་ཆོ་ག་ནི་བྱ་བ་རྣམས་རྫོགས་པར་བྱེད་པའོ། །རིན་པོ་ཆེའི་ཕྱག་རྒྱའི་ཆོ་ག་འཕགས་པ་ནམ་མཁའི་སྙིང་པོའི་ཕྱག་རྒྱ་ཆེན་པོ་དེ་གྲུབ་ན། སངས་རྒྱས་རྣམས་དབང་བསྐུར་བ་སྦྱིན་པར་བྱེད་དོ། །དེའི་རང་བཞིན་
[153b.5]ཅན་གཟི་བརྗིད་འདི་ལ་མངའ་བས་ན། རྡོ་རྗེ་གཟི་བརྗིད་དེ། དེ་མྱུར་དུ་འགྱུར་བའོ། །ཇི་ལྟར་འགྱུར་ཞེ་ན། རྡོ་རྗེ་གཟི་བརྗིད་ཆོ་ག་ཡིས། །ཞེས་བྱ་བ་གསུངས་ཏེ། རྡོ་རྗེ་ཉི་མའི་ཕྱག་རྒྱ་ཆེན་པོ་བསྒོམས་པས་ཞེས་བྱ་བའི་ཐ་ཚིག་གོ། །རྡོ་རྗེས་ཉེ་བར་མཚོན་པའི་ཏོག་ནི་རྡོ་རྗེ་
[153b.6]དབལ་ཏེ། དེ་འཛིན་པར་མཛད་པས་ན་རྡོ་རྗེ་དབལ་འཛིན་ཏེ། དེ་བརྟན་ཞིང་གོམས་པར་གྱུར་ན། རེ་བ་རྣམས་ནི་ཡོངས་སུ་སྐོང་། །ཞེས་བྱ་བ་ནི་རྡོ་རྗེ་དབལ་གྱི་ཕྱག་རྒྱ་ཆེན་པོ་བཅིངས་ལ་བསྒོམས་ཏེ་གྲུབ་པར་གྱུར་ནས། ཡང་དེ་ཉིད་བསྟེན་ན་རེ་བ་ཐམས་ཅད་ཡོངས་སུ་རྫོགས་
[153b.7]པར་འགྱུར་རོ་ཞེས་བྱ་བའི་ཐ་ཚིག་གོ། །རྡོ་རྗེ་བཞད་པས་ཞེས་བྱ་བ་ལ་སོགས་པ་ལ། རྡོ་རྗེ་བཞད་པའི་ཆོ་ག་དེ་བསྒོམས་པ་བྱས་པས། རྡོ་རྗེ་བཞད་པའི་ཕྱག་རྒྱ་ཆེན་པོ་གྲུབ་ནས་དེའི་རྗེས་ལ་དེ་བཅིངས་ནས། དེ་བཞིན་གཤེགས་པ་ཐམས་ཅད་ཀྱི་འཛུམ་པ་ཐོབ་པར་འགྱུར་ལ། 
[154a]
[154a.1]འཛུམ་པ་དེས་སངས་རྒྱས་ཀུན་དང་མཉམ་ཞིང་མཚུངས་པར་བཞེད་དེ། སངས་རྒྱས་ཐམས་ཅད་ཀྱི་བཞད་པས་སེམས་ཅན་གྱི་དོན་བྱེད་པར་འགྱུར་རོ། །རྡོ་རྗེ་ཆོས་ནི་གཉིས་སུ་མེད་པའི་ཏིང་ངེ་འཛིན་ཏེ་དེ་འཛིན་པར་མཛད་པས་ན། རྡོ་རྗེ་ཆོས་ནི་འཛིན་པར་འགྱུར། །ཞེས་བྱ་བའོ། ། 
[154a.2]དེ་ག་ལས་འགྱུར་ཞེ་ན། རྡོ་རྗེ་ཆོས་ཀྱི་ཆོ་ག་ཡིས། །ཞེས་གསུངས་ཏེ། རྡོ་རྗེ་ཆོས་ཀྱི་ཕྱག་རྒྱ་ཆེན་པོ་བསྒོམས་པས་སོ། །རྡོ་རྗེ་རྣོན་པོ་བསྒོམས་པ་ཡིས། །ཞེས་བྱ་བ་ནི་བཅོམ་ལྡན་འདས་རྡོ་རྗེ་རྣོན་པོའི་ཕྱག་རྒྱ་ཆེན་པོ་བཅིངས་ལ། དེ་བསྒོམས་པས་སངས་རྒྱས་ཀུན་གྱི་ཤེས་རབ་ཀྱི་
[154a.3]མཆོག་ཏུ་འགྱུར་ཏེ། ཤེས་རབ་ཀྱིས་ཉོན་མོངས་པ་དང་། ཤེས་བྱའི་སྒྲིབ་པ་ཐམས་ཅད་འཇོམས་པའི་མཆོག་ཡིན་པས་ན། ཤེས་རབ་མཆོག་གོ། །རྡོ་རྗེ་འཁོར་ལོ་བསྟེན་པས་ཞེས་བྱ་བ་ནི་རྣམ་པར་བསྒོམས་པས་སོ། །ཆོས་ཀྱི་འཁོར་ལོ་བསྐོར་བར་འགྱུར། །ཞེས་བྱ་བ་ནི་
[154a.4]དཀྱིལ་འཁོར་སྤྲུལ་པར་བྱེད་པའོ། །རྡོ་རྗེ་གསུང་གི་ཆོ་ག་ཡིས། །ཞེས་བྱ་བ་ནི་རྡོ་རྗེ་སྨྲ་བའི་ཕྱག་རྒྱ་ཆེན་པོའི་སྦྱོར་བས་སོ། །སངས་རྒྱས་གསུང་གི་གྲུབ་པ་ཐོབ། །ཅེས་བྱ་བ་ནི་རྡོ་རྗེ་སྨྲ་བ་ཉིད་དུ་གྲུབ་པའོ། །རྡོ་རྗེ་ལས་མཆོག་བསྒྲུབས་པས་ན། །ཞེས་བྱ་བ་ནི་རྡོ་རྗེ་ལས་མཆོག་གི་
[154a.5]ཕྱག་རྒྱ་ཆེན་པོ་ཡང་དག་པར་བསྒྲུབས་པས་སོ། །རྡོ་རྗེ་ལས་སུ་མྱུར་དུ་འགྱུར། །ཞེས་བྱ་བ་ནི་རྡོ་རྗེ་ལས་ཀྱི་དངོས་གྲུབ་མྱུར་བ་ཉིད་དུ་ཐོབ་པས་སོ། །རྡོ་རྗེ་གོ་ཆ་བསྐོན་པས་ནི། །ཞེས་བྱ་བ་ནི་རྡོ་རྗེ་གོ་ཆའི་ཕྱག་རྒྱ་ཆེན་པོ་བསྒོམས་པའོ། །རྡོ་རྗེའི་སྐུ་ཉིད་ཐོབ་པར་འགྱུར། །ཞེས་
[154a.6]བྱ་བ་ནི་རྡོ་རྗེ་སྐུའི་རང་བཞིན་ཉིད་ཐོབ་པ་སྟེ། རྡོ་རྗེ་བསྲུང་བ་ཐོབ་པར་འགྱུར་རོ་ཞེས་བྱ་བའི་ཐ་ཚིག་གོ། །རྡོ་རྗེ་གནོད་སྦྱིན་ཞེས་བྱ་བ་ལ་སོགས་པ་ལ་རྡོ་རྗེ་གནོད་སྦྱིན་གྱི་ཕྱག་རྒྱ་ཆེན་པོ་བསྒྲུབས་པས་རྡོ་རྗེ་གནོད་སྦྱིན་དང་མཉམ་ཞིང་མཚུངས་པར་འགྱུར་རོ། །ཕྱག་རྒྱ་ཡང་ཡིན་ལ་
[154a.7]ཐམས་ཅད་ཀྱང་ཡིན་པས་ན་སངས་རྒྱས་ཐམས་ཅད་དེ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཕྱག་རྒྱ་ཐམས་ཅད་དོ། །དེ་ཤིན་ཏུ་གྲུབ་པ་འདི་ལ་ཡོད་པས་ན་ཕྱག་རྒྱ་ཐམས་ཅད་འགྲུབ་པ་སྟེ། དེ་ལྟ་བུར་འགྱུར་རོ་ཞེས་བྱ་བར་སྦྱར་རོ། །གང་གིས་ཤེ་ན། རྡོ་རྗེ་ཁུ་ཚུར་
[154b]
[154b.1]བཅིངས་པས་ནི། །ཞེས་བྱ་བ་གསུངས་ཏེ། རྡོ་རྗེ་ཁུ་ཚུར་གྱི་ཕྱག་རྒྱ་ཆེན་པོ་བཅིངས་སོ། །རྡོ་རྗེ་འཛིན་མ་བསྒྲུབས་པས་ན། །ཞེས་བྱ་བ་ནི་རྡོ་རྗེ་སྒེག་མོའི་ཕྱག་རྒྱ་ཆེན་པོ་གང་ཡིན་པ་དེ་བསྒྲུབས་སོ། །རྡོ་རྗེ་ཆེན་པོ་འདིའི་དགའ་བ་ཐོབ་ཅེས་བྱ་བ་ནི་བྱང་ཆུབ་ཆེན་པོའི་མཚན་ཉིད་ཅན་གྱི་སེམས་ནི་
[154b.2]རྡོ་རྗེ་ཆེན་པོ་སྟེ། དེ་ལ་དགའ་ཞིང་མགུ་བ་གང་ཡིན་པ་དེས་ཐོབ་པར་འགྱུར་བའོ། །རྡོ་རྗེ་ཕྲེང་བ་ནི་རྡོ་རྗེ་ཕྲེང་བ་མའི་ཕྱག་རྒྱ་ཆེན་པོ་གང་ཡིན་པའོ། །དེ་བཅིངས་པ་ནི་གང་གིས་བཅིངས་ཤིང་བསྡམས་པ་ཞེས་བྱ་བའི་དོན་ཏོ། །དེས་ཅིར་འགྱུར་ཞེ་ན། སངས་རྒྱས་ཀུན་གྱིས་དབང་
[154b.3]བསྐུར་འགྱུར། །ཞེས་བྱ་བ་གསུངས་ཏེ། དེ་བཞིན་གཤེགས་པ་ཐམས་ཅད་རྡོ་རྗེ་ཕྲེང་བས་དབང་བསྐུར་བ་སྩོལ་བར་འགྱུར་རོ། །རྡོ་རྗེ་གླུ་མའི་ཆོ་ག་ཡིས། །ཞེས་བྱ་བ་ནི། རྡོ་རྗེ་གླུ་མའི་ཕྱག་རྒྱ་ཆེན་པོའི་སྦྱོར་བས་སོ། །རྡོ་རྗེའི་གླུ་ནི་ལེན་པར་འགྱུར། །ཞེས་བྱ་བ་ནི་བཟོད་
[154b.4]པའི་ཕ་རོལ་ཏུ་ཕྱིན་པའི་བདག་ཉིད་ཅན་རྡོ་རྗེ་གླུ་ལེན་ཅིང་སྐྱེད་པར་བྱེད་དོ། །རྡོ་རྗེ་གར་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །དེ་སྦྱོར་བ་ཡིས་ཞེས་བྱ་བ་ཡང་དག་པར་བསྒོམས་ཤིང་བསྐྱེད་པས་སོ། །སངས་རྒྱས་ཀུན་གྱི་དེ་མཆོད་དོ། །ཞེས་བྱ་བ་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་
[154b.5]པའི་མཚན་ཉིད་ཅན་གྱི་བསྒྲུབ་པའི་མཆོད་པ་དེ་ཉིད་ཀྱིས་སོ། །རྡོ་རྗེ་བདུག་པའི་ཆོ་ག་ཡིས། །འགྲོ་བ་ཐམས་ཅད་ཚིམ་པར་བྱེད། །ཅེས་བྱ་བ་ནི་རྡོ་རྗེ་བདུག་པ་མར་རབ་ཏུ་སྦྱོར་བ་ནི་རྡོ་རྗེ་བདུག་པ་མའི་ཆོ་ག་སྟེ། དེའི་ཕྱག་རྒྱ་ཆེན་པོ་བསྒོམས་པའོ། །རྡོ་རྗེ་མེ་ཏོག་སྦྱོར་བྱེད་པ། །ཞེས་བྱ་བ་
[154b.6]ནི། རྡོ་རྗེ་མེ་ཏོག་མའི་ཕྱག་རྒྱ་ཆེན་པོ་བསྒོམས་པའོ། །རྡོ་རྗེ་སྣང་བའི་ཕྱག་རྒྱ་ཆེ། །ཞེས་བྱ་བ་ནི་མར་མེའི་ཕྱག་རྒྱ་ཆེན་པོ་གང་ཡིན་པ་དེས་ན། རབ་མཆོག་མིག་ནི་སྦྱིན་པར་བྱེད། །ཅེས་པ་དེས་མཆོད་པར་འོས་པའི་མིག་ཐོབ་པར་འགྱུར་རོ། །རྡོ་རྗེ་དྲི་ཡི་ཆོ་ག་ཡིས། །ཞེས་བྱ་བ་ནི་
[154b.7]རྡོ་རྗེ་དྲིའི་ཕྱག་རྒྱ་ཆེན་པོ་བསྒོམས་པ་སྟེ། སྦྱོར་བ་དེས་མཆོད་པ་བྱེད་ན་བདག་དང་གཞན་གྱི་སྡུག་བསྔལ་ཐམས་ཅད་སེལ་བར་བྱེད་དོ། །རྡོ་རྗེ་ལྕགས་ཀྱུས་དྲངས་པས་ན། །ཞེས་བྱ་བ་ནི་རྡོ་རྗེ་ལྕགས་ཀྱུས་ཡང་དག་པར་འདྲེན་པ་སྟེ། རྡོ་རྗེ་ལྕགས་ཀྱུའི་ཕྱག་རྒྱ་ཆེན་པོ་བསྒོམས་པ་ཡང་དང་
[155a]
[155a.1]ཡང་དུ་མངོན་དུ་བྱེད་པའོ། །འདྲེན་པ་ཀུན་གྱི་མཆོག་ཏུ་འགྱུར། །ཞེས་བྱ་བ་ནི། སྤྱན་འདྲེན་པ་ཀུན་གྱི་དམ་པར་འགྱུར་བའོ། །རྡོ་རྗེ་ཞགས་པའི་ཆོ་ག་ཡིས། །ཞེས་བྱ་བ་ནི་རྡོ་རྗེ་ཞགས་པའི་ཕྱག་རྒྱ་ཆེན་པོ་བསྒོམས་པའོ། །རྡོ་རྗེ་ལྕགས་སྒྲོག་སྦྱོར་བ་ཡིས། །ཞེས་
[155a.2]བྱ་བ་ནི་རྡོ་རྗེ་ལྕགས་སྒྲོག་གི་ཕྱག་རྒྱ་ཆེན་པོ་ཡང་དག་པར་བསྒོམས་པས་སོ། །རྡོ་རྗེ་དབབ་པའི་ཆོ་ག་ཡིས། །ཞེས་བྱ་བ་ནི་རྡོ་རྗེ་འབེབས་པའི་ཕྱག་རྒྱ་ཆེན་པོ་བསྒོམས་པ་དེ་ལ་ཡང་དག་པར་སྦྱོར་བས་སོ། །ཐམས་ཅད་དབབ་པ་རབ་ཏུ་གྲུབ། །ཅེས་བྱ་བ་ནི་དབབ་པ་ཕུལ་དུ་བྱུང་བ་རྫོགས་
[155a.3]པར་བྱེད་པའོ། །ཕྱག་རྒྱ་ཆེན་པོ་འདི་དག་གི་རང་གི་ངོ་བོ་ནི་དཀྱིལ་འཁོར་ཆེན་པོ་བྲི་བའི་ཆོ་ག་བསྟན་པ་ཡིན་ནོ། །དེ་ནས་ཞེས་བྱ་བ་ལ་སོགས་པ་ལ་དེ་ནས་ཞེས་བྱ་བའི་སྒྲ་ནི་དེ་མ་ཐག་པའོ། །དེ་བཞིན་གཤེགས་པ་ཐམས་ཅད་ནི། །ཞེས་བྱ་བ་ནི་རྣམ་པར་སྣང་མཛད་ལ་སོགས་པ་
[155a.4]ནས་རྡོ་རྗེ་འབེབས་པའི་བར་གྱིའོ། །རྡོ་རྗེ་ནི་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའོ། །དེའི་དམ་ཚིག་ནི་ཀུན་རྫོབ་སྟེ། དེ་སྟོན་པར་བྱེད་པའི་ཚུལ་ཏེ་དེ་ཉིད་ཕྱག་རྒྱའོ། །དེའི་ཡེ་ཤེས་བཤད་དོ་ཞེས་བྱ་བ་ནི་རྩོམ་པའོ། །ཐལ་མོ་དམ་དུ་སྦྱར་བ་ལས། །ཞེས་བྱ་བ་ནི་ཐལ་མོ་
[155a.5]ཁོང་སྟོང་དུ་དམ་དུ་བྱས་པའོ། །སོར་མོ་ཐམས་ཅད་བསྣོལ་བ་ནི། །ཞེས་བྱ་བ་ནི་སོར་མོ་ཐམས་ཅད་ཚིགས་གསུམ་པ་ཕན་ཚུན་བསྣོལ་བ་ནི་རྡོ་རྗེ་ཐལ་མོའིའོ། །རབ་ཏུ་བསྡམས་ཕྱིར་རྡོ་རྗེ་བསྡམས། །ཞེས་བྱ་བ་ནི་མི་ལྷོད་པར་བསྡམས་པ་ནི་རྡོ་རྗེ་བསྡམས་པའོ། །ཇི་ལྟར་ཞེ་ན། 
[155a.6]རབ་ཏུ་བསྡམས་ཕྱིར་ཞེས་བྱ་བ་གསུངས་ཏེ། ཤིན་ཏུ་བསྡམས་པས་ན་རབ་ཏུ་བསྡམས་པའོ། །དེ་བས་ན་འདི་སྐད་སྟོན་ཏེ། རྡོ་རྗེ་ཐལ་མོ་དེ་ཉིད་ཀྱི་སོར་མོ་ཐམས་ཅད་གཅིག་ལ་གཅིག་གི་ལག་པའི་རྒྱབ་ཏུ་བཅར་བར་རོ། །ཨ་ནྱོ་ནྱཱ་ནུ་ག་ཏ་སརྦྦ་དྷརྨྨ་ཞེས་བྱ་བ་ནི་རྡོ་རྗེ་ཐལ་མོ་
[155a.7]སྦྱར་བའི་སྔགས་སོ། །པ་ར་སྦ་ར་ཨ་ནུ་པྲ་བིཥྚཿསརྦ་དྷརྨྨ་བཛྲ་ཨཉྫ་ལི་ཞེས་བྱ་བ་ནི་རྡོ་རྗེ་ཐལ་མོའོ། །ཨཏྱནྟ་ཨ་ནུ་པྲ་བིཥྚཿསརྦྦ་དྷརྨྨ་བཛྲ་བནྡྷ་ཞེས་བྱ་བ་ནི་རྡོ་རྗེ་བསྡམས་པའིའོ། །དམ་ཚིག་གི་ཕྱག་རྒྱ་ཐམས་ཅད་ཅེས་བྱ་བ་ནི། སེམས་མེ་རྡོ་རྗེ་མ་ལ་སོགས་པའིའོ། །རྡོ་རྗེ་བསྡམས་
[155b]
[155b.1]པ་ལས་བྱུང་ན། །ཞེས་བྱ་བ་ནི། གང་དུ་ཁྱད་པར་དུ་དགག་པ་མེད་པའོ། །དེ་དག་ཅེས་བྱ་བ་ནི་སེམས་མ་རྡོ་རྗེ་མ་ལ་སོགས་པའིའོ། །བསྡམས་པ་ཞེས་བྱ་བ་ནི་བསྡམས་པའི་མཚན་ཉིད་དོ། །ཇི་ལྟ་བུ་ཞེ་ན། རྡོ་རྗེ་བསྡམས་པ་ཞེས་བྱ་བ་གསུངས་ཏེ། མི་ཕྱེད་པའི་བསྡམས་པར་
[155b.2]བཤད་པའི་ཕྱག་རྒྱ་དེ་ལ་དེ་སྐད་ཅེས་བྱའོ། །དེ་ཉིད་ཀྱི་ཕྱིར་བླ་ན་མེད་པ་སྟེ་དེ་བཤད་པར་བྱའོ། །སེམས་མའི་རྡོ་རྗེ་ཞེས་བྱ་བ་ནི་མཚན་གཞི་སྟོན་ཏོ། །གུང་མོ་མྱུ་གུ་ལྟར་མཉམ་བསྒྲེང་། །ཞེས་བྱ་བས་ནི་མཚན་ཉིད་སྟོན་ཏོ། །འདི་སྐད་སྟོན་ཏེ་རྡོ་རྗེ་བསྡམས་པ་ལས་གུང་མོ་གཉིས་
[155b.3]བརྐྱང་སྟེ་སྦྱར་ལ་རྩེ་མོར་བྱས་པ་ནི་སེམས་མ་རྡོ་རྗེ་མའི་རིགས་ཀྱི་དམ་ཚིག་གི་ཕྱག་རྒྱ་སྟེ། དེ་བརྟན་པར་བྱས་ནས་བཅིང་བའོ། །ཅིར་འགྱུར་ཞེ་ན། སངས་རྒྱས་དང་པོ་ཡིན་པར་བཤད་དོ་ཞེས་བཤད་པར་བྱ་སྟེ། སངས་རྒྱས་གཉིས་པའི་ཡིན་པར་བཤད། །ཅེས་བསྟན་པ་ལས་ན་འདི་ནི་
[155b.4]བཅོམ་ལྡན་འདས་རྣམ་པར་སྣང་མཛད་ཀྱི་ཕྱག་རྒྱ་ཡིན་ནོ། །གུང་མོ་ཞེས་བྱ་བ་ལ་སོགས་པ་ལ་སེམས་མ་རྡོ་རྗེ་མའི་སོར་མོ་གུང་མོ་གཉིས་རྡོ་རྗེ་བསྡམས་པ་ནང་དུ་བཀུག་པ་གང་ཡིན་པ་དེ་ནི། གུང་མོ་ནང་དུ་གཤིབས་པ་ནི། །སངས་རྒྱས་གཉིས་པ་ཡིན་པར་བཤད། །ཅེས་བྱ་སྟེ། སངས་
[155b.5]རྒྱས་གཉིས་པ་མི་བསྐྱོད་པ་ཡིན་ནོ། །གུང་མོ་རིན་ཆེན་འདྲ་བ་དང་། །ཞེས་བྱ་བ་ནི་སེམས་མ་རྡོ་རྗེ་མ་དེ་ཉིད་ཀྱི་གུང་མོ་རིན་པོ་ཆེ་ལྟ་བུར་རྒྱབ་ཏུ་བཀུག་པའི་མཚན་ཉིད་ཀྱིས་གནས་པ་གང་ཡིན་པ་དེ་ནི་རིན་ཆེན་འདྲ་བ་སྟེ། སངས་རྒྱས་གསུམ་པ་རིན་ཆེན་འབྱུང་ལྡན་དང་། རྡོ་རྗེ་རིན་
[155b.6]ཆེན་མ་ཡིན་པར་བཤད་དོ། །གུང་མོ་པདྨ་འདྲ་བར་དགུག །ཅེས་བྱ་བ་ནི་སེམས་མ་རྡོ་རྗེ་མ་དེ་ཉིད་ཀྱི་གུང་མོ་ལྟོ་བ་ཕན་ཚུན་པདྨ་ལྟ་བུར་བཀུག་པ་གང་ཡིན་པ་དེ་ལ་དེ་སྐད་ཅེས་བྱ་སྟེ། འོད་དཔག་ཏུ་མེད་པ་དང་རྡོ་རྗེ་ཆོས་མ་ཡིན་ནོ། །སངས་རྒྱས་ལྔ་པའི་ཕྱག་རྒྱ་ནི། །ཞེས་བྱ་བ་ནི་
[155b.7]དོན་ཡོད་པར་གྲུབ་པ་དང་རྡོ་རྗེ་ལས་མའོ། །དེ་བཞིན་ཞེས་བྱ་བ་ལ་སོགས་པ་ལ་སེམས་མ་རྡོ་རྗེ་མ་དེ་ཉིད་དེ་བཞིན་དུ་གནས་པ་ལ་མཛུབ་མོ་གཉིས་བཀུག་སྟེ། རྡོ་རྗེ་ལྟ་བུར་བྱ་བ་གང་ཡིན་པ་དེ་ལ་དེ་སྐད་ཅེས་བྱ་སྟེ། དེ་བཞིན་ཞེས་བྱ་བ་ནི་སྔ་མ་དང་སྦྱར་བ་ཡིན་ནོ། །དེ་ནས་ཞེས་བྱ་བ་
[156a]
[156a.1]ནི་སྤྱིར་ཚིག་གི་ཕྲད་ཡིན་པ་ལས་དེ་མ་ཐག་པ་ལ་འཇུག་སྟེ། དེ་ནས་འདི་བཤད་དོ་ཞེས་པའོ། །དེ་ནི་དེ་བཞིན་གཤེགས་པའི་རིགས་ཀྱི་དམ་ཚིག་འཛིན་པའི་ཕྱག་རྒྱ་བཤད་པར་བྱའོ་ཞེས་བྱ་བ་ལ། དེ་བཞིན་གཤེགས་པའི་རིགས་ཀྱི་ཞེས་བྱ་བ་ནི། ལྷ་མོ་སེམས་
[156a.2]མ་རྡོ་རྗེ་མ་ནས་རྡོ་རྗེ་འབེབས་པའི་བར་གྱིའོ། །དམ་ཚིག་འཛིན་པའི་ཕྱག་རྒྱ་ཞེས་བྱ་བ་ནི། དམ་ཚིག་འཛིན་པར་བྱེད་པས་ན་དམ་ཚིག་འཛིན་བ་སྟེ། སེམས་མ་རྡོ་རྗེ་མ་ལ་སོགས་པའི་ཕྱག་རྒྱ་རྣམས་སོ། །གང་གི་ཕྱིར་དེ་རྣམས་ཀྱི་དཔལ་རྡོ་རྗེ་སེམས་དཔའ་ལ་སོགས་པའི་ཡེ་ཤེས་
[156a.3]སེམས་དཔའ་རྣམས་དཀྱིལ་འཁོར་དང་སྔོན་དུ་བསྙེན་པ་ལ་སོགས་པའི་དུས་སུ་སྒྲུབ་པ་པོས་སྤྱན་དྲངས་ནས། དམ་ཚིག་འཛིན་དུ་བཅུག་ཅིང་ཐུགས་སུ་ཆུད་པར་བྱས་ཏེ། འཛིན་པ་ནི་ཁོང་དུ་ཆུད་པའི་དོན་ཡིན་པའི་ཕྱིར་རོ། །ཛཿཧཱུཾ་བཾ་ཧོཿཞེས་བརྗོད་པས། བྱང་ཆུབ་ཀྱི་སེམས་
[156a.4]ལས་དགུག་པ་དང་། སྦྱིན་པའི་ཕ་རོལ་ཏུ་ཕྱིན་པ་ལ་གཞུག་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པར་བཅིངས་པ་དང་། བརྩོན་འགྲུས་ཀྱི་ཕ་རོལ་ཏུ་ཕྱིན་པར་དབང་དུ་བྱས་ལ་འདའ་བར་མི་བྱ་བའི་མཚན་ཉིད་ས་མ་ཡ་སྟྭཾ། ས་མ་ཡ་སྟྭཾ་ཨ་ཧཾ་ཞེས་ཀྱང་བརྗོད་ལ། ཕྱག་རྒྱ་དེ་དག་
[156a.5]ཉིད་ཀྱིས་བཅིངས་པའི་མཚན་ཉིད་དང་། དངོས་གྲུབ་འགྲུབ་ཅིང་རྫོགས་པར་བྱེད་པ་དང་། དེ་རྣམས་ཀྱི་འབྲས་བུ་གང་ཞིག་སྒྲུབ་པ་དེའི་ལས་རྣམས་ཡང་དག་པར་བཤད་པར་བྱའོ། །ཟླ་བ་ལྟ་བུའི་ལག་གཉིས་ཀྱིས། །ཞེས་བྱ་བ་ནི་ལག་པ་གཉིས་གཅིག་ཏུ་གྱུར་པའི་རང་
[156a.6]བཞིན་ཅན་གྱི་ཟླ་བའོ། །ཇི་ལྟ་བུ་ཞེ་ན། གུང་མོའི་སོར་མོ་བཏང་གྱུར་པའི། །ཞེས་བྱ་བ་སྟེ། དབུ་མར་གྱུར་པས་ན་གུང་མོའོ། །གུང་མོ་ཡང་ཡིན་ལ་སོར་མོ་ཡང་ཡིན་པས་གུང་མོའི་སོར་མོ་སྟེ། དེ་བཏང་བར་གྱུར་པ་ནི་རྡོ་རྗེ་བསྡམས་པ་བྱས་པའི་ལག་པ་གཉིས་ཀྱིས་ཟླ་བའི་
[156a.7]གུང་མོ་གཉིས་བཏང་བར་གྱུར་པའོ། །ཇི་ལྟར་བཏང་ཞེ་ན། མཐེ་བོང་མཐེའུ་ཆུང་སོ་སོར་བསྒྲེང་། །ཞེས་བྱ་བ་སྨོས་སོ། །འདི་སྐད་སྟོན་ཏེ། གང་གི་ཕྱིར་མཐེ་བོ་དང་མཐེའུ་ཆུང་སོ་སོར་བསྒྲེང་སྟེ་གཞུག་པ་སྟེ་མ་འབྱར་པའོ། །དེ་ཉིད་ཀྱིས་ན་བསྒྲེང་བའི་སྦྱོར་བ་བཏང་བས་ན་
[156b]
[156b.1]བཏང་བ་ཞེས་བཤད་དོ། །དེ་དག་ནི་སོར་མོ་ཡང་ཡིན་ལ་ཐ་མ་ཡང་ཡིན་པས་ན་སོར་མོ་ཐ་མ་སྟེ། མཐེ་བོང་གཉིས་དང་མཐེའུ་ཆུང་གཉིས་སོ། །དེ་རྣམས་ཀྱི་ལྟོ་བ་མ་འབྱར་བར་བཞག་པས་ན་སོ་སོར་བསྒྲེང་བ་སྟེ། སོ་སོར་གྱུར་པ་དེ་ལས་གྱུར་པ་དེའོ། །ཅི་དེ་དག་ཙམ་ཉི་
[156b.2]ཚེར་འགྱུར་ཞེ་ན། སེམས་དཔའི་རྡོ་རྗེ་ཞེས་བྱ་བ་གསུངས་ཏེ། རྡོ་རྗེ་བསྡམས་པ་ལས་གུང་མོ་གཉིས་རྩེ་མོར་བྱས་པའི་མཚན་ཉིད་ཀྱིས་སོ། །འདི་སྐད་སྟོན་ཏེ། གུང་མོ་གཉིས་གཤིབས་ལ་བ་སྒྲེང་སྟེ། མཛུབ་མོ་གཉིས་དང་སྲིན་ལག་གཉིས་རྡོ་རྗེ་བསྡམས་པར་གཞག་པ་
[156b.3]དང་བཅས་པ་ཉིད་དུ་བྱ་བ་ཡིན་པས་ན། སེམས་དཔའི་རྡོ་རྗེ་ཉིད་དང་བཅས་པ་སྟེ། འདི་ནི་རྡོ་རྗེ་སེམས་དཔའོ། །མཛུབ་མོ་ལྕགས་ཀྱུ་ཞེས་བྱ་བ་ནི་རྡོ་རྗེ་བསྡམས་པ་ལས་མཛུབ་མོ་གཉིས་ལྕགས་ཀྱུ་ལྟ་བུར་བྱས་པ་གང་ཡིན་པ་དེ་ནི་མཛུབ་མོ་ལྕགས་ཀྱུ་སྟེ། རྡོ་རྗེ་རྒྱལ་པོའོ། ། 
[156b.4]མཛུབ་མོ་སྦྱར་བ་ནི་རྡོ་རྗེ་བསྡམས་པ་ལས་མཛུབ་མོ་གཤིབས་ཏེ། ཕན་ཚུན་ལྟོ་སྦྱར་བ་ནི་རྡོ་རྗེ་ཆགས་པའིའོ། །རྡོ་རྗེ་བསྡམས་པ་ལས་མཛུབ་མོ་གཉིས་བསྒྲེང་ཞིང་མཐེ་བོ་གཉིས་ཀྱང་བསྒྲེང་བ་བྱས་ནས། དེས་སེ་གོལ་གཏོགས་པ་གང་ཡིན་པ་དེ་ནི་ལེགས་སོ་ཞེས་བྱ་བ་སྦྱིན་
[156b.5]པ་འདྲ་བ་སྟེ་རྡོ་རྗེ་ལེགས་པའིའོ། །རྡོ་རྗེ་སེམས་དཔའི་བཞི་པ་ཡི། །ཕྱག་རྒྱ་མང་པོའི་དངོས་གྲུབ་འདིའོ། །ཞེས་བྱ་བ་ནི་རྡོ་རྗེ་སེམས་དཔའ་ལས་ཉེ་བར་མཚོན་པའི་སེམས་དཔའ་བཞིའི་དངོས་གྲུབ་འགྲུབ་པའི་དོན་གྱི་ཕྱག་རྒྱའི་ཚོགས་ནི་འདི་དག་ཡིན་ནོ། །འདིས་ནི་འདི་སྐད་
[156b.6]སྟོན་ཏེ། དཀྱིལ་འཁོར་དང་ཕྱག་རྒྱ་ཆེན་པོ་བསྒྲུབ་པའམ། གཞན་དག་ཏུ་དམ་ཚིག་གི་ཕྱག་རྒྱས་རང་གི་ལྷ་བསྒྲུབ་པར་བྱའོ། །འཕགས་པ་ནམ་མཁའི་སྙིང་པོའི་རིན་ཆེན་རྡོ་རྗེར་ཇི་ལྟར་འགྱུར་ཞེ་ན། མཐེ་བོ་གཤིབས་ལ་མཛུབ་མོ་གཉིས་བཅག་ལ་རྩེ་སྤྲད་ཅེས་བྱ་བ་གསུངས་
[156b.7]ཏེ། རྡོ་རྗེ་བསྡམས་པ་ལས་མཐེ་བོ་གཉིས་གཤིབས་ཏེ་བསྒྲེང་ལ་མཛུབ་མོ་གཉིས་བཀུག་སྟེ། མཐེ་བོ་གཉིས་ཀྱི་རྩེ་མོར་སྦྱར་ལ་མཛུབ་མོ་གཉིས་རིན་པོ་ཆེ་འདྲ་བར་བྱས་པ་ནི་རྡོ་རྗེ་རིན་ཆེན་གྱི་ཕྱག་རྒྱའོ། །འདི་ཉིད་ཅེས་བྱ་བ་ནི་ནམ་མཁའི་སྙིང་པོའི་ཕྱག་རྒྱ་སྟེ། དེ་ལས་གུང་མོ་
[157a]
[157a.1]དང་སྲིན་ལག་དང་མཐེ་འུ་ཆུང་ཤིན་ཏུ་སྟེ། མཆོག་ཏུ་བསྣོལ་ལ་བརྐྱང་སྟེ་ཉི་མའི་འོད་ཟེར་གཏོང་བའི་ཚུལ་དུ་བྱ་བ་གང་ཡིན་པ་དེ་ལ་དེ་སྐད་ཅེས་བྱ་སྟེ། རྡོ་རྗེ་གཟི་བརྗིད་ཀྱིའོ། །ནམ་མཁའི་སྙིང་པོའི་ཕྱག་རྒྱ་དེ་ཉིད་ལས་རྡོ་རྗེ་རྒྱལ་མཚན་གྱི་ཕྱག་རྒྱ་ཇི་ལྟར་
[157a.2]འགྱུར་ཞེ་ན། སྲིན་ལག་ཅེས་བྱ་བ་ལ་སོགས་པ་གསུངས་ཏེ། སྲིན་ལག་དང་མཐེའུ་ཆུང་གཉིས་མཉམ་པར་གཤིབས་པ་དང་ལྡན་པ་དེ་ནི་རྡོ་རྗེ་དབལ་གྱིའོ། །ཁ་ཡི་ཕྱོགས་སུ་གཞག་པའོ། །ཞེས་བྱ་བ་ནི་བཞད་པའི་གནས་ཁ་དང་ཉེ་བར་བཞག་པས་ན་དེ་སྐད་ཅེས་བྱའོ། ། 
[157a.3]ཁའི་གནས་སུ་གང་ཞིག་གཞག་ཅེ་ན། དེ་ཉིད་ཅེས་བྱ་བ་གསུངས་ཏེ། རྡོ་རྗེ་དབལ་གྱི་ཕྱག་རྒྱ་དེ་ཉིད་དོ། །ཇི་ལྟར་གཞག་ཅེ་ན། བསྐོར་ནས་ཀྱང་ཞེས་བྱ་བ་གསུངས་ཏེ། བཞད་པའི་ཚུལ་གྱིས་ཡོངས་སུ་བསྐོར་ནས་གཞག་གོ་ཞེས་བྱ་བའི་ཐ་ཚིག་གོ། །འདི་ནི་རྡོ་རྗེ་བཞད་
[157a.4]པའིའོ། །མཐེ་བོ་གཉིས་ཞེས་བྱ་བ་ལ་སོགས་པ་ལ། རྡོ་རྗེ་བསྡམས་པ་ལས་མཐེ་བོ་གཉིས་མཉམ་པར་བརྐྱང་སྟེ་གཤིབས་ལ། མཛུབ་མོ་གཉིས་ཕན་ཚུན་རྩེ་སྤྲད་དེ་པདྨའི་འདབ་མ་འདྲ་བར་བཀུག་སྟེ་གཞག་པ་གང་ཡིན་པ་དེ་ལ་དེ་སྐད་ཅེས་བྱ་སྟེ་རྡོ་རྗེ་ཆོས་ཀྱིའོ། །དེ་
[157a.5]ཉིད་ཅེས་བྱ་བ་ནི་རྡོ་རྗེ་ཆོས་ཀྱི་དམ་ཚིག་གི་ཕྱག་རྒྱ་སྟེ་དེ་ལས་རལ་གྲིར་འགྱུར་རོ། །ཇི་ལྟར་འགྱུར་ཞེ་ན། གུང་མོ་བསྒྲེང་བའི་རྩེ་མོ་བཀུག །ཅེས་བྱ་བ་གསུངས་ཏེ། གུང་མོ་གཉིས་གཤིབས་ཏེ་བསྒྲེང་ལ་ཚིགས་གསུམ་པར་བཅག་ནས་རྩེ་མོ་ཕན་ཚུན་བཀུག་ལ་ཕན་ཚུན་
[157a.6]ལྟོ་སྦྱར་ཏེ། རལ་གྲི་འདྲ་བར་བྱས་པ་འདི་ནི་རྡོ་རྗེ་རྣོན་པོའི་འོ། །དེ་ལས་ཞེས་བྱ་བ་ནི་རྡོ་རྗེ་རྣོན་པོའི་ཕྱག་རྒྱ་ལས་སྲིན་ལག་དང་མཐེ་འུ་ཆུང་གཤིབས་ལ་རྡོ་རྗེ་ཐལ་མོ་ལྟ་བུར་བྱས་པ་གང་ཡིན་པ་དེ་ནི་འཁོར་ལོ་ཞེས་བྱ་བ་ཡིན་པར་བཤད་དེ། རྡོ་རྗེ་རྒྱུའིའོ། །རྡོ་རྗེ་བསྡམས་པ་
[157a.7]ལས་མཐེ་བོ་གཉིས་བརྐྱང་བ་གང་ཡིན་པ་དེ་ནི་བསྡམས་པ་མཐེ་བོང་གཉིས་བཀྲོལ་བ་ཞེས་བྱའོ། །བཀན་ཏ་ཁའི་ཕྱོགས་སུ་གཞག་པའོ་ཞེས་བྱ་བ་ནི་བརྐྱང་བ་དེ་ཉིད་སོ་སོར་བྱས་ལ་ཁ་ནས་ཚིག་འབྱིན་པའི་ཚུལ་དུ་བཏེག་པ་གང་ཡིན་པ་དེ་ལ་དེ་སྐད་ཅེས་བྱ་སྟེ། རྡོ་རྗེ་སྨྲ་བའིའོ། ། 
[157b]
[157b.1]རྡོ་རྗེ་བསྡམས་པ་ལས་མཐེ་བོང་དང་མཐེའུ་ཆུང་གཉིས་ཀ་ཕན་ཚུན་རྩེ་སྤྲད་དེ་བསྐྱེད་པ་གང་ཡིན་པ་དེ་ནི་ལས་ཀྱི་ཡིན་པར་བཤད་དེ། རྡོ་རྗེ་ལས་ཀྱི་ཕྱག་རྒྱ་དེ་ཉིད་ལས་མཛུབ་མོ་གཉིས་ཕན་ཚུན་སྦྱར་ཏེ་གཤིབས་ལ་སྙིང་གར་གཞག་གོ། །ཇི་ལྟར་གཞག་ཅེ་ན་བརྐྱང་སྟེ་གཞག་ཅེས་པ་
[157b.2]སྟེ། ལག་མཐིལ་གཉིས་ལེགས་པར་བརྐྱང་བ་ནི་རྡོ་རྗེ་བསྲུང་བའིའོ། །རྡོ་རྗེ་བསྡམས་པའི་མཛུབ་མོ་གཉིས་ལེགས་པར་བརྐྱང་བ་ལས། ལྕགས་ཀྱུ་ལྟ་བུར་བཀུག་ལ་མཆེ་བ་འདྲ་བར་བྱས་པ་གང་ཡིན་པ་དེ་ལ་དེ་སྐད་ཅེས་བྱ་བ་སྟེ། ཅི་དེ་ཙམ་འབའ་ཞིག་ལ་བྱའམ་ཞེ་ན། 
[157b.3]མཐེའུ་ཆུང་ཞེས་བྱ་བ་ལ་སོགས་པ་གསུངས་ཏེ། མཐེའུ་ཆུང་གཉིས་གཤིབས་ཏེ་བརྐྱང་ལ་རྩེ་མོར་བྱས་པ་གང་ཡིན་པ་འདི་ནི་རྡོ་རྗེ་གནོད་སྦྱིན་གྱིའོ། །རྡོ་རྗེ་བསྡམས་པ་ལས་ལག་པ་གཉིས་ཀའི་སྲིན་ལག་མཐེའུ་ཆུང་གི་ཚིགས་ཀྱི་རྩ་གཤིབས་པའི་ནང་དུ་མཐེ་བོའི་རྩེ་མོ་གཉིས་བཞག་ལ། 
[157b.4]མཛུབ་མོ་གཉིས་བཀུག་སྟེ་རང་རང་གི་མཐེ་བོའི་རྒྱབ་རང་རང་གི་མཛུབ་མོའི་ལྟོ་བཙིར་བ་འདི་ནི་རྡོ་རྗེ་ཁུ་ཚུར་གྱིའོ། །སྙིང་གའི་ཕྱོགས་སུ་རྡོ་རྗེ་བསྡམས་པ་ལས་མཐེ་བོང་གཉིས་བསྡམས་ཏེ་གཤིབས་ལ་གཞག་པ་གང་ཡིན་པ་དེ་ནི་དེ་བཞིན་དུ་རྡོ་རྗེ་སྒེག་མོའིའོ། །རྡོ་རྗེ་བསྡམས་པ་རབ་ཏུ་བརྐྱང་བ་ཕྲེང་བ་
[157b.5]འཆིང་བའི་ཚུལ་དུ་བྱ་བ་ཕྲེང་བ་ཅན་ཞེས་བྱ་བ་ནི་རྡོ་རྗེ་ཕྲེང་བ་མའིའོ། །རྡོ་རྗེ་བསྡམས་པ་ལས་བྱུང་བའི་རྡོ་རྗེ་ཐལ་མོ་ནི་རྡོ་རྗེ་ཐལ་མོའི་མཆོག་སྟེ་དམ་པའོ། །དེའི་ཚིག་འབྱིན་པའི་ཚུལ་དུ་ཁ་ནས་གྱེན་དུ་འབྱུང་བ་ལྟར་བྱ་བ་གང་ཡིན་པ་དེ་ནི། ཐལ་མོའི་མཆོག་ནི་ཁ་ནས་འབྱུང་། །ཞེས་
[157b.6]བྱ་སྟེ། གླུ་མའིའོ། །རྡོ་རྗེ་བསྡམས་པ་ལས་བྱུང་བའི་གར་བྱས་ལ་ཐལ་མོ་སྦྱར་བ་སྤྱི་བོར་གཞག་པ་ནི་གར་མའིའོ། །རྡོ་རྗེ་བཅིངས་པ་ཐུར་དུ་བླུགས། །ཞེས་བྱ་བ་ནི་རྡོ་རྗེ་བསྡམས་པ་བདུག་སྤོས་འབུལ་བའི་ཚུལ་དུ་ཐུར་དུ་བླུགས་པ་ནི་བདུག་པ་མའིའོ། །རང་གི་ཐལ་མོ་སྦྱར་ཏེ་གྱེན་
[157b.7]དུ་གཏོར། །ཞེས་བྱ་བ་ནི་རྡོ་རྗེ་བསྡམས་པ་ལས་བྱུང་བའི་མེ་ཏོག་གི་ཐལ་མོ་བྱས་པའི་ཐལ་མོ་དེ་མེ་ཏོག་འབུལ་བའི་ཚུལ་དུ་གྱེན་དུ་འཐོར་བ་ནི་མེ་ཏོག་མའིའོ། །མཐེ་བོ་བསྙམས་ཏེ་རབ་ཏུ་བསྡམས། །ཞེས་བྱ་བ་ནི་རྡོ་རྗེ་བསྡམས་པ་ལ་མཐེ་བོ་གཉིས་གཤིབས་ལ་ལེགས་པར་
[158a]
[158a.1]བསྡམས་ཏེ་མར་མེའི་ཚུལ་དུ་གཞག་པ་འདི་ནི་མར་མེའིའོ། །རབ་ཏུ་བརྐྱང་ནས་བྱུག་པའོ། །ཞེས་བྱ་བ་ནི་རྡོ་རྗེ་བསྡམས་པ་ཤིན་ཏུ་བརྐྱང་ལ་རང་གི་སྙིང་གར་དྲིས་བྱུགས་པའི་ཚུལ་དུ་བྱེད་པ་ནི་བྱུག་པ་མའིའོ། །མཛུབ་མོ་གཅིག་ཏུ་བཀུག་པ་དང་། །ཞེས་བྱ་བ་
[158a.2]ནི་རྡོ་རྗེ་བསྡམས་པ་ལས་གཡས་པའི་མཛུབ་མོ་བསྒྲེང་ལ་ལྕགས་ཀྱུ་ལྟ་བུར་བཀུག་པ་འདི་ནི་རྡོ་རྗེ་ལྕགས་ཀྱུའིའོ། །མཐེ་བོ་གཉིས་ནི་མདུད་པར་བོར། །ཞེས་བྱ་བ་ནི་རྡོ་རྗེ་བསྡམས་པ་ལས་མཐེ་བོང་གཉིས་ཕན་ཚུན་མདུད་པར་བྱ་བ་ནི་རྡོ་རྗེ་ཞགས་པའིའོ། །མཐེ་བོང་མཛུབ་མོ་གདུ་བུར་
[158a.3]བཅིངས། །ཞེས་བྱ་བ་ནི་རྡོ་རྗེ་བསྡམས་པའི་མཐེ་བོང་དང་མཛུབ་མོ་གཉིས་ལྕགས་སྒྲོག་བཅིངས་པ་ལྟར་བྱ་བ་ནི་རྡོ་རྗེ་ལྕགས་སྒྲོག་གིའོ། །རྡོ་རྗེ་བཅིང་བ་མཛུབ་མོ་བསྡམས། །ཞེས་བྱ་བ་ནི་རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱ་ལས་མཛུབ་མོ་གཉིས་རྡོ་རྗེ་མཚམས་སྦྱོར་དུ་བྱས་པ་ནི་
[158a.4]རྡོ་རྗེ་འབེབས་པའི་དམ་ཚིག་གི་ཕྱག་རྒྱའོ། །དེ་ནས་འདི་རྣམས་ཞེས་བྱ་བ་ནི་རྡོ་རྗེ་དབྱིངས་ལ་སོགས་པའི་དམ་ཚིག་གི་ཕྱག་རྒྱ་རྣམས་འདིས་བསྒྲུབ་པར་བྱ་བ་ཡིན་པས་ན་བསྒྲུབ་པ་སྟེ། ཐུགས་ཀའི་ཟླ་བར་རྡོ་རྗེ་རྩེ་ལྔ་པར་ལྷག་པར་མོས་པས་ཕྱག་རྒྱ་རྣམས་སྙིང་གར་གཞག་པས་
[158a.5]བསྒྲུབ་པར་འགྱུར་རོ། །དེ་ཉིད་ནི་དངོས་གྲུབ་སྩོལ་བ་ལ་མི་ཕྱེད་པས་ན་རྡོ་རྗེ་བསྒྲུབ་པ་སྟེ། དེ་ཉིད་ཀྱིས་ན་དམ་པའོ། །དེ་ཉིད་བསྟན་པ་ནི་རང་གི་ཕྱག་རྒྱ་ཞེས་བྱ་བ་སྟེ། རྡོ་རྗེ་དབྱིངས་ལ་སོགས་པའི་དམ་ཚིག་གི་ཕྱག་རྒྱ་སྙིང་གར་གནས་པ་ནི་སྙིང་གར་གཞག་པའོ། །ཡང་
[158a.6]ཇི་ལྟར་བསྒྲུབ་པར་འགྱུར་ཞེ་ན། སེམས་དཔའི་རྡོ་རྗེ་ཏིང་ངེ་འཛིན་གྱིས་ཞེས་བྱ་བ་གསུངས་ཏེ། སེམས་དཔའི་རྡོ་རྗེ་ནི་བཤད་ཟིན་ཏོ། །དེ་ལ་དམིགས་པའི་ཏིང་ངེ་འཛིན་ནི། སེམས་དཔའི་རྡོ་རྗེ་ཏིང་ངེ་འཛིན་ཏེ། སེམས་དཔའི་ཏིང་ངེ་འཛིན་རྒྱུར་གྱུར་པ་དེས་ཞེས་བྱ་བའི་ཐ་
[158a.7]ཚིག་གོ། །དེ་ཡང་རང་གི་སྙིང་གའི་ཟླ་བ་ལ་རྡོ་རྗེ་རྩེ་ལྔ་པ་རྣམ་པར་བསམས་ལ། དེ་ཉིད་སྒོམ་ཞིང་སྙིང་གར་གཞག་པའི་སྦྱོར་བས་རང་གི་ལྷའི་དམ་ཚིག་གི་ཕྱག་རྒྱ་བཅིངས་ལ་བསྒོམ་པར་བྱའོ་ཞེས་བྱ་བའི་དོན་ཏོ། །རྡོ་རྗེ་དབྱིངས་སོགས་ཕྱག་རྒྱ་ནི། །ཞེས་བྱ་བ་ནི་རྡོ་རྗེ་དབྱིངས་ནི་རྣམ་
[158b]
[158b.1]པར་སྣང་མཛད་དོ། །དེ་ལ་སོགས་པ་གང་ཡིན་པ་དེ་ནི་རྡོ་རྗེ་དབྱིངས་ལ་སོགས་ཏེ། དོན་ཡོད་པར་གྲུབ་པའི་མཐར་ཐུག་པའོ། །དེ་རྣམས་ཀྱི་ཕྱག་རྒྱ་གང་ཡིན་པ་དེ་ནི། རྡོ་རྗེ་དབྱིངས་སོགས་ཀྱི་ཕྱག་རྒྱ་སྟེ། རྣམ་པར་སྣང་མཛད་དང་། རྡོ་རྗེ་དང་། རིན་ཆེན་དང་། ཆོས་དང་། 
[158b.2]ལས་ཀྱི་རྡོ་རྗེ་མའི་ཕྱག་རྒྱ་རྣམས་དང་། དེ་བཞིན་དུ་མི་བསྐྱོད་པ་དང་། རིན་ཆེན་འབྱུང་ལྡན་དང་། འོད་དཔག་ཏུ་མེད་པ་དང་། དོན་ཡོད་པར་གྲུབ་པའི་ཕྱག་རྒྱ་རྣམས་སོ། །དེ་རྣམས་བཅིངས་པས་རྣམ་པར་སྣང་མཛད་ལ་སོགས་པའི་དེ་བཞིན་གཤེགས་པ་རྣམས་འདུས་པས་ཞེས་བྱ་བ་
[158b.3]ནི་གཅིག་ཏུ་ཚོགས་པར་མཛད་པས་དཀྱིལ་འཁོར་དུ་བྱིན་གྱིས་རློབ་པར་འགྱུར་རོ། །སུ་ཞིག་བྱིན་གྱིས་རློབ་པར་མཛད་ཅེ་ན། དཀྱིལ་འཁོར་སློབ་དཔོན་སློབ་མར་བཅས། །ཞེས་བྱ་བ་སྟེ། སློབ་དཔོན་གྱི་དོན་དང་སློབ་མའི་དོན་དུ་དཀྱིལ་འཁོར་གང་ཞིག་འདྲི་བའི་དཀྱིལ་འཁོར་ཏེ། 
[158b.4]དེ་མ་ཐག་ཏུ་བྱིན་གྱིས་རློབ་པར་མཛད་པའམ། དཀྱིལ་འཁོར་སློབ་དཔོན་སློབ་མ་རྣམས། །ཞེས་བྱ་བ་དཀྱིལ་འཁོར་དང་སློབ་དཔོན་དང་སློབ་མར་བཅས་པ་བྱིན་གྱིས་རློབ་པར་འགྱུར་རོ། །སེམས་དཔའི་རྡོ་རྗེ་ཞེས་བྱ་བ་ལ་རྡོ་རྗེ་སེམས་དཔའི་ཕྱག་རྒྱ་གང་ཡིན་པ་དེ་ནི་སེམས་མ་རྡོ་རྗེ་མའི་
[158b.5]ཕྱག་རྒྱ་སྟེ་དེ་བཅིངས་པས་ནི། རྡོ་རྗེ་འཛིན་པ་འདྲ་བར་འགྱུར། །ཞེས་བྱ་བ་རྡོ་རྗེ་སེམས་དཔའ་དང་འདྲ་བར་འགྱུར་རོ། །རྡོ་རྗེ་ལྕགས་ཀྱུ་ནི་རྡོ་རྗེ་རྒྱལ་པོ་སྟེ། དེའི་ཕྱག་རྒྱ་གང་ཡིན་པ་དེ་ནི་རྡོ་རྗེ་ལྕགས་ཀྱུའོ། །རྡོ་རྗེ་ལྕགས་ཀྱུ་དེ་བཅིངས་པས། །སངས་རྒྱས་ཐམས་ཅད་ཀུན་ནས་
[158b.6]འགུགས། །ཞེས་བྱ་བ་ཐམས་ཅད་སྤྱན་འདྲེན་ཏོ། །འདོད་པའི་རྡོ་རྗེ་ནི། རྡོ་རྗེ་ཆགས་པའི་ཕྱག་རྒྱའི་འདོད་པའི་རྡོ་རྗེའིའོ། །དེའི་སྦྱོར་བ་ནི་ཕྱག་རྒྱ་བཅིངས་པ་སྟེ། དེས་ན། རྫོགས་སངས་རྒྱས་ཀྱང་མཉེས་པར་བྱེད། །ཅེས་བྱ་བ་དབང་དུ་བྱེད་དོ། །ཀྱང་ཞེས་བྱ་བའི་སྒྲས་ནི་
[158b.7]སེམས་དཔའ་གཞན་དག་ཀྱང་ཞེས་བྱ་བ་སྟོན་ཏོ། །ལེགས་སོ་བས་ནི་སྟོད་པར་བྱེད། །ཅེས་བྱ་བ་ནི། སྔགས་པ་དེས་ལག་པ་གཉིས་ཀྱིས་ལེགས་སོ་ཞེས་བྱ་བའི་ཕྱག་རྒྱ་བཅིངས་ན། དེ་བཞིན་གཤེགས་པ་རྣམས་ཀྱིས་སྟོད་པར་བྱེད་ཅིང་བསྔགས་པ་གསུངས་པར་འགྱུར་རོ། །རྡོ་རྗེ་
[159a]
[159a.1]རིན་ཆེན་ནི་རྡོ་རྗེ་རིན་ཆེན་ནོ། །དེའི་ཕྱག་རྒྱ་ནི་རིན་ཆེན་དང་། རྡོ་རྗེ་དང་ལྡན་པ་གང་ཡིན་པ་སྟེ། དེ་བཅིངས་པར་འགྱུར་པ་ནི། སངས་རྒྱས་ཀུན་གྱིས་དེ་དབང་བསྐུར། །ཞེས་བྱ་བ། དེ་བཞིན་གཤེགས་པ་རྣམས་ཀྱིས་ཀུན་ནས་དབང་བསྐུར་བར་འགྱུར་རོ། །རྡོ་རྗེ་
[159a.2]ཉི་མའི་ཕྱག་རྒྱ་གང་ཡིན་པ་དེ་ནི་རྡོ་རྗེ་ཉི་མ་སྟེ། དེ་བཅིངས་པས་ཅིར་འགྱུར་ཞེ་ན། སངས་རྒྱས་ཀུན་གྱི་འོད་འདྲར་འགྱུར། །ཞེས་བྱ་བ་སྟེ། སངས་རྒྱས་ཀྱི་འོད་ཀྱི་གཟི་བརྗིད་འདི་ལ་ཡོད་པས་ན་སངས་རྒྱས་ཀྱི་འོད་དེ་རྡོ་རྗེ་ཉི་མའོ། །དེ་དང་འདྲ་བར་འགྱུར་བ་ནི་སྔགས་པ་དེ་
[159a.3]དང་མཚུངས་པར་འགྱུར་རོ། །རྡོ་རྗེ་རྒྱལ་མཚན་འཆང་འགྱུར་བ། །ཞེས་བྱ་བ་ལ་རྡོ་རྗེ་རྒྱལ་མཚན་འཆང་བ་ནི་རིན་ཆེན་དཔལ་ཏེ། དེའི་ཕྱག་རྒྱ་ལ་དེ་སྐད་ཅེས་བཤད་དོ། །རྡོ་རྗེ་འཆང་བར་གྱུར་པ་ནི་རིན་ཆེན་དབལ་གྱི་དམ་ཚིག་གི་ཕྱག་རྒྱ་བཅིངས་ལ། རྡོ་རྗེ་དབལ་ནི་
[159a.4]བདག་གོ་ཞེས་བསྒོམས་ན་སྔགས་པ་དེ་ཉིད་ཀྱིས། རེ་བ་ཀུན་ཡང་རྫོགས་པར་བྱེད། །ཅེས་བྱ་བ་སེམས་ཅན་ཐམས་ཅད་ཀྱི་སྲེད་པ་ཐམས་ཅད་ཡོངས་སུ་རྫོགས་པར་བྱེད་པར་འགྱུར་རོ། །རྡོ་རྗེ་བཞད་པའི་ཚུལ་གྱིས་ནི། །ཞེས་བྱ་བ་ནི་རྡོ་རྗེ་བཞད་པའི་སྦྱོར་བ་སྟེ། དེའི་དམ་ཚིག་
[159a.5]གི་ཕྱག་རྒྱ་བཅིངས་པས་སོ། །དེས་ཅིར་འགྱུར་ཞེ་ན། སངས་རྒྱས་ཀུན་དང་ལྷན་ཅིག་བཞད། །ཅེས་བྱ་བ་གསུངས་ཏེ། རྡོ་རྗེ་བཞད་པ་དང་འདྲ་བར་འགྱུར་ཞེས་བྱ་བའི་དོན་ཏོ། །ཆོས་ཀྱི་རྡོ་རྗེ་ནི་རྡོ་རྗེ་ཆོས་སོ། །དེའི་ཕྱག་རྒྱ་གང་ཡིན་པ་དེ་ཡང་ཆོས་ཀྱི་རྡོ་རྗེ་སྟེ། ཆོས་ཀྱི་རྡོ་རྗེ་དེ་བཅིང་
[159a.6]པས་རྡོ་རྗེ་ཆོས་དང་འདྲ་བར་འགྱུར་རོ། །རྡོ་རྗེ་རལ་གྲི་ནི་རྡོ་རྗེ་རྣོན་པོ་སྟེ། དེའི་དམ་ཚིག་གི་ཕྱག་རྒྱ་ཡང་རྡོ་རྗེ་རལ་གྲིའོ། །དེ་ཐོགས་པ་ནི་ཡང་དག་པར་བཅིངས་པས་ཉོན་མོངས་པ་ཐམས་ཅད་དེས་གཅོད་དོ་ཞེས་པའོ། །རྡོ་རྗེ་འཁོར་ལོ་ནི་རྡོ་རྗེ་རྒྱུའོ། །དེ་བསྟན་པར་བྱས་པ་ནི། དེའི་དམ་ཚིག་
[159a.7]གི་ཕྱག་རྒྱ་དམ་པོར་བཅིངས་ནས་བསྒོམས་པས་བརྟན་པོར་བསྐྱེད་པའོ། །དེས་ནི། དཀྱིལ་འཁོར་གྱི་ནི་བདག་པོར་འགྱུར། །ཞེས་བྱ་བ་དཀྱིལ་འཁོར་གྱི་བདག་པོ་རྡོ་རྗེ་འཁོར་ལོར་འགྱུར་རོ། །རྡོ་རྗེ་སྨྲ་བའི་དམ་ཚིག་གི་ཕྱག་རྒྱ་བཅིངས་ལ་དེའི་ངོ་བོར་བསྒོམས་པ་ནི་རྡོ་རྗེ་སྨྲ་བའི་སྦྱོར་བའོ། ། 
[159b]
[159b.1]དེས་ནི། རྡོ་རྗེའི་ངག་མཆོག་འགྲུབ་པར་འགྱུར། །ཞེས་བྱ་བ་རྡོ་རྗེ་སྨྲ་བའི་དངོས་གྲུབ་དམ་པ་ཐོབ་པར་འགྱུར་རོ། །རྡོ་རྗེ་ལས་ཀྱི་དམ་ཚིག་གི་ཕྱག་རྒྱ་ནི་རྡོ་རྗེ་ལས་སོ། །དེ་བཅིངས་པ་ནི། རྡོ་རྗེ་ལས་དང་འདྲ་བར་འགྱུར། །ཞེས་བྱ་བ་ལས་ཀྱི་རྡོ་རྗེ་དང་འདྲ་བར་འགྱུར་བའོ། །རྡོ་རྗེ་གོ་
[159b.2]ཆའི་དམ་ཚིག་གི་ཕྱག་རྒྱ་ནི་རྡོ་རྗེ་གོ་ཆ་སྟེ། དེ་བརྟན་པར་བྱས་པས་བཅིངས་ན་ལུས་རྡོ་རྗེ་དང་འདྲ་བར་འགྱུར་རོ། །རྡོ་རྗེ་གནོད་སྦྱིན་དང་། དམ་ཚིག་གི་ཕྱག་རྒྱ་ནི་རྡོ་རྗེ་མཆེ་བ་མཆོག་གི་ཕྱག་རྒྱ་སྟེ། དེ་བཅིངས་པས་མ་རུངས་པའི་བདུད་དེས་འཇོམས་པར་འགྱུར་རོ། །བཅོམ་ལྡན་
[159b.3]འདས་རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱ་ནི་རྡོ་རྗེ་ཁུ་ཚུར་རོ། །རྡོ་རྗེ་ཁུ་ཚུར་དེ་དམ་ཞིང་མི་ཕྱེད་པས་བཅིངས་པས་ཕྱག་རྒྱ་ཀུན་ཞེས་བྱ་བ་རྣམ་པར་སྣང་མཛད་ལ་སོགས་པའི་ཕྱག་རྒྱ་རྣམས་དབང་དུ་འགྱུར་ཞེས་བྱ་བ་རང་དབང་དུ་བྱེད་པའོ། །འདི་སྐད་སྟོན་ཏེ་རྡོ་རྗེ་འབེབས་པའི་དམ་ཚིག་
[159b.4]གི་ཕྱག་རྒྱས་བདག་ཉིད་ལ་དབབ་པ་བྱས་ལ། རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱ་བཅིངས་ཏེ། སེམས་སོ་སོར་རྟོགས་པ་ལ་སོགས་པ་བྱས་ནས། དམ་ཚིག་གི་ཕྱག་རྒྱ་ལ་སོགས་པའི་ཕྱག་རྒྱ་ཐམས་ཅད་བཅིང་བར་བྱའོ། །དེ་ཡང་བཛྲ་ཨཱ་བེ་ཤ་ཞེས་བྱ་བས་རྡོ་རྗེ་འབེབས་པའི་
[159b.5]དམ་ཚིག་གི་ཕྱག་རྒྱ་བཅིངས་ལ་ཨཿ་ཞེས་བྱ་བས་བདག་ཉིད་ལ་དབབ་པར་བྱའོ། །དེ་ནས་བཛྲ་མུཥྚི་ཞེས་བྱ་བས་རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱ་བཅིང་བར་བྱ་སྟེ། དེ་ལྟར་ན་ཕྱག་རྒྱ་ཐམས་ཅད་འགྲུབ་པར་འགྱུར་རོ། །གལ་ཏེ་དེ་ལྟར་མི་ཕྱེད་ན་ས་མ་ཡ་སྟྭཾ་ཞེས་ཟློས་
[159b.6]ཤིང་ཕྱག་རྒྱ་ཆེན་པོ་ལ་སོགས་པའི་ཕྱག་རྒྱ་ཐམས་ཅད་བཅིང་བར་བྱའོ་ཞེས་གསུངས་པ་ཡིན་ནོ། །འཛུམ་པས་ཞེས་བྱ་བ་ནི་སྒེག་མོའི་དམ་ཚིག་གི་ཕྱག་རྒྱའི་རང་བཞིན་གང་ཡིན་པ་དེས་ནི་ལྷའི་དགའ་བ་རྣམས་ཏེ། བྱང་ཆུབ་ཀྱི་སེམས་ཀྱི་དགའ་བ་ཐོབ་པར་འགྱུར་རོ་ཞེས་བྱ་བའི་དོན་
[159b.7]ཏོ། །ཕྲེང་བ་ཡིས་ནི་ཞེས་བྱ་བ་ཕྲེང་བ་མའི་དམ་ཚིག་གི་ཕྱག་རྒྱས་ནི་རྒྱན་རྣམས་ཐོབ་པར་འགྱུར་རོ། །གླུ་མས་ཞེས་བྱ་བ་གླུ་མའི་དམ་ཚིག་གི་ཕྱག་རྒྱས་ནི་རྟག་ཏུ་སྐད་གསལ་བར་འགྱུར་རོ། །གར་གྱིས་ཞེས་བྱ་བ་གར་མའི་དམ་ཚིག་གི་ཕྱག་རྒྱས་ནི་མཆོད་པ་རྣམས་རྙེད་པར་འགྱུར་རོ། །བདུག་
[160a]
[160a.1]པས་ཞེས་བྱ་བ་ནི་བདུག་པ་མའི་དམ་ཚིག་གི་ཕྱག་རྒྱས་ནི་འཇིག་རྟེན་ཚིམ་པར་བྱེད་པར་འགྱུར་རོ། །མེ་ཏོག་གིས་ནི་ཞེས་བྱ་བ་མེ་ཏོག་མའི་དམ་ཚིག་གི་ཕྱག་རྒྱས་ནི་མཛེས་པའི་གཟུགས་ཐོབ་པར་འགྱུར་རོ། །མར་མེའི་ཞེས་བྱ་བ་ནི་མར་མེ་མའི་
[160a.2]དམ་ཚིག་གི་ཕྱག་རྒྱས་ནི་མིག་ལྔ་ཐོབ་པའི་ཕྱིར་སྣང་བ་དག་པ་ཉིད་དུ་འགྱུར་རོ། །དྲི་ཡིས་ཞེས་བྱ་བ་ནི་བྱུག་པ་མའི་དམ་ཚིག་གི་ཕྱག་རྒྱས་ནི་ལྷ་རྫས་ཀྱི་དྲི་རྙེད་པར་འགྱུར་རོ། །རྡོ་རྗེ་ལྕགས་ཀྱུ་ནི་རྡོ་རྗེ་ལྕགས་ཀྱུའི་དམ་ཚིག་གི་ཕྱག་རྒྱ་སྟེ། དེས་ནི་ཡང་དག་པར་འགུགས་པར་འགྱུར་
[160a.3]རོ། །རྡོ་རྗེ་ཞགས་པས་ནི་རྡོ་རྗེ་ཞགས་པའི་དམ་ཚིག་གི་ཕྱག་རྒྱ་སྟེ། དེས་ནི་འཇུག་པར་བྱེད་དོ། །རྡོ་རྗེ་ལྕགས་སྒྲོག་ནི་རྡོ་རྗེ་ལྕགས་སྒྲོག་གི་དམ་ཚིག་གི་ཕྱག་རྒྱ་སྟེ་དེས་ནི་འཆིང་བར་བྱེད་དོ། །རྡོ་རྗེ་དྲིལ་བུ་ནི་རྡོ་རྗེ་འབེབས་པའི་དམ་ཚིག་གི་ཕྱག་རྒྱ་སྟེ། དེས་ནི་ཡང་དག་པར་འབེབས་
[160a.4]ཤིང་མཉེས་པར་བྱེད་དོ། །དེ་ནས་ཆོས་ཀྱི་ཕྱག་རྒྱ་རྣམས་བཤད་དོ་ཞེས་བྱ་བ་ནི་ཆོས་ཐམས་ཅད་རང་བཞིན་གྱིས་རྣམ་པར་དག་པའོ་ཞེས་རྟོགས་པ་ནི་ཆོས་སོ། །དེ་ཉིད་ནི་སེམས་ཅན་ཐམས་ཅད་ཀྱི་རྒྱུད་ལ་རྒྱས་འདེབས་པས་ན་ཕྱག་རྒྱའོ། །དེ་སྟོན་པར་བྱེད་པའི་སྒྲ་ལ་ཡང་ཉེ་
[160a.5]བར་གདགས་པས་དེ་སྐད་ཅེས་བྱའོ། །བཛྲ་ཛྙཱ་ནཱ་སངས་རྒྱས་རྣམས། །ཞེས་བྱ་བ་ནི། དེ་བཞིན་ཉིད་ནི་རྡོ་རྗེ་སྟེ། དེའི་ཡེ་ཤེས་ནི་རྡོ་རྗེའི་ཡེ་ཤེས་སོ། །དེ་སྟོན་པར་བྱེད་པ་བཛྲ་ཛྙཱ་ན་ཞེས་བྱ་བའི་སྒྲའི་ཚུལ་འདི་ནི་དེ་བཞིན་གཤེགས་པ་ལྔ་པོའི་ཆོས་ཀྱི་ཕྱག་རྒྱ་ཡིན་ནོ། །རྡོ་རྗེ་དབྱིངས་
[160a.6]ནི་བརྟན་པར་བྱེད། །ཅེས་བྱ་བ་ནི་དེའི་ལས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་ནི་རྡོ་རྗེ་དབྱིངས་ཏེ། དེ་བརྟན་པར་བྱེད་པས་ན། རྡོ་རྗེ་དབྱིངས་ནི་བརྟན་པར་བྱེད། །ཅེས་བྱའོ། །འདི་སྐད་སྟོན་ཏེ། དེ་བཞིན་གཤེགས་པའི་ཟློས་པ་པོས་རང་བཞིན་
[160a.7]གྱིས་དག་པར་མོས་པས་ལྕེ་ལ་རྡོ་རྗེ་དཀར་པོར་བསམ་པར་གང་གི་ཚེ་བཛྲ་ཛྙཱ་ན་ཞེས་བྱ་བ་དགོད་བར་བྱས་པ་དེའི་ཚེ། དེའི་སྐུ་དང་གསུང་དང་ཐུགས་རྡོ་རྗེར་འགྱུར་རོ། །རྡོ་རྗེ་སེམས་དཔའ་ལ་སོགས་པའི་ཆོས་ཀྱི་ཕྱག་རྒྱའི་དབང་དུ་བྱས་ནས། དེ་ནས་ཞེས་བྱ་བ་ལ་སོགས་པ་གསུངས་
[160b]
[160b.1]ཏེ། ཆོ་ག་བཞིན་དུ་ཞེས་བྱ་བ་ནི་ལྷ་རྣམས་དམ་ཚིག་གི་ཕྱག་རྒྱས་བསྒྲུབས་ནས། ལྗགས་ལ་ཆོས་ཀྱི་ཡི་གེ་ཇི་ལྟ་བ་བཞིན་དུ་བཀོད་པ་འདི་ནི་ཆོ་ག་བཞིན་ཞེས་བྱའོ། །ས་མ་ཡ་སྟྭཾ་ཞེས་བྱ་བ་ནི་རང་བཞིན་གྱིས་དག་པའི་ཚུལ་ཉིད་ཀྱིས་ན་འདའ་བར་མི་བྱ་བ་ནི་ཁྱེད་ཡིན་ནོ་ཞེས་བྱ་བའི་
[160b.2]ཐ་ཚིག་གོ། །ཕྱག་རྒྱ་ཀུན་གྱི་དབང་པོར་འགྱུར། །ཞེས་བྱ་བ་ནི་ཕྱག་རྒྱ་ཡང་ཡིན་ལ་ཀུན་ཀྱང་ཡིན་པས་ན་ཕྱག་རྒྱ་ཀུན་ཏེ། རྣམ་པར་སྣང་མཛད་ལ་སོགས་པའི་དམ་ཚིག་དང་ཆོས་དང་ལས་དང་ཕྱག་རྒྱ་ཆེན་པོའོ། །ཕྱག་རྒྱ་དེ་ཐམས་ཅད་ཀྱི་བདག་པོ་ཡིན་པས་ན། ཕྱག་
[160b.3]རྒྱ་ཀུན་གྱི་དབང་པོ་སྟེ། ཆོས་ཀྱི་དབྱིངས་ཀྱི་རང་བཞིན་རྣམ་པར་སྣང་མཛད་ཆེན་པོ་ནི་རྡོ་རྗེ་སེམས་དཔའ་སྟེ། དེ་འགྱུར་རོ། །འདི་ནི་རྡོ་རྗེ་སེམས་དཔའི་ཆོས་ཀྱི་ཕྱག་རྒྱའོ། །ཨ་ན་ཡ་སོ་ཞེས་བྱ་བ་ནི་ཁུག་ཅིག་ཅེས་བྱ་བ་སྟེ་རྡོ་རྗེ་རྒྱལ་པོའིའོ། །ཨ་ཧོ་སུ་ཁ་ཞེས་བྱ་བ་ནི་ཐོག་མ་
[160b.4]དང་ཐ་མ་མེད་པའི་ཆོས་བདག་མེད་པའི་ཆགས་པ་ཞེས་བྱ་བའི་ཐ་ཚིག་སྟེ། རྡོ་རྗེ་ཆགས་པའིའོ། །སཱ་དྷཱུ་སྭཱ་ཧཱ་ཞེས་བྱ་བ་ནི་ལེགས་པ་ནི་རྫོགས་པའི་བྱང་ཆུབ་ཀྱི་སྤྱོད་པ་ཞེས་གསུངས་པས། ཕ་རོལ་ཏུ་ཕྱིན་པ་དྲུག་གི་སྤྱོད་པའི་ངོ་བོ་སྟེ་རྡོ་རྗེ་ལེགས་པའིའོ། །སུ་མ་ཧཱ་
[160b.5]སྟྭཾ་ཞེས་བྱ་བ་ནི་མཛེས་པའི་མཆོད་པ་ནི་མཆོད་པ་བཟང་པོ་སྟེ་བསྒྲུབ་པའི་མཆོད་པའི་ངོ་བོར་སྦྱིན་པ་ནི་ཁྱོད་ཡིན་ནོ་ཞེས་བོད་པ་སྟེ་རྡོ་རྗེ་རིན་ཆེན་གྱིའོ། །རཱུ་པོ་དྱོ་ཞེས་པ་ནི་གཟུགས་ཉེ་བར་གསལ་བར་བྱེད་པས་ན་གཟུགས་སྣང་བ་སྟེ། ནམ་མཁའ་དང་མཉམ་པ་ཉིད་ཀྱི་ཡེ་ཤེས་ཀྱི་
[160b.6]ཆོས་ཐམས་ཅད་རང་བཞིན་རབ་ཏུ་གསལ་བར་མཛད་པ་ཞེས་བྱ་བའི་ཐ་ཚིག་གོ། །ཆོས་ཀྱི་གཟི་བརྗིད་ཉིད་དུ་འགྱུར། །ཞེས་བྱ་བ་ནི་རང་བཞིན་གྱིས་དག་པ་རྟོགས་པའི་ཆོས་ཀྱི་རང་བཞིན་ཅན་གྱི་བཟི་བརྗིད་འདི་ལ་མངའ་བས་ན་ཆོས་ཀྱི་གཟི་བརྗིད་དེ། རྡོ་རྗེ་ཉི་མ་ཉིད་དུ་དེ་འགྱུར་
[160b.7]རོ་ཞེས་བྱ་བའི་དོན་ཏོ། །རྡོ་རྗེ་གཟི་བརྗིད་ཀྱིའོ། །ཨརྠ་པྲ་བ་ཏི་ཞེས་བྱ་བ་ནི་དོན་དུ་གཉེར་བར་བྱ་བ་ཡིན་པས་ན་དོན་ཏེ། དེ་བཞིན་གཤེགས་པའི་སྟོབས་དང་མི་འཇིགས་པ་ལ་སོགས་པའོ། །དེ་རྣམས་རྟོགས་པ་ནི་ནོར་ཐོབ་པ་སྟེ་རྡོ་རྗེ་དཔལ་གྱིའོ། །ཧ་ཧ་ཧཱུཾ་ཞེས་བྱ་བ་ནི་རྒྱུ་དང་འབྲས་
[161a]
[161a.1]བུ་ལ་དམིགས་པའི་ཆོས་ཀྱི་སྦྱིན་པ་ཆེན་པོ་རྟོགས་པའི་ཚུལ་གྱིས་ནི། སངས་རྒྱས་འཛུམ་པ་ཅུང་ཟད་བཞད་པ་ཐོབ་ཅིང་རྙེད་པར་འགྱུར་ཏེ་རྡོ་རྗེ་བཞད་པ་ཉིད་ཐོབ་པར་འགྱུར་རོ་ཞེས་བྱ་བའི་ཐ་ཚིག་གོ། །རྡོ་རྗེ་བཞད་པའིའོ། །སརྦྦ་ཀ་རི་ཞེས་བྱ་བ་ནི་ཆོས་རྣམས་
[161a.2]རང་བཞིན་གྱིས་རྣམ་པར་དག་པར་ཐུགས་སུ་ཆུད་ནས་སྔོན་གྱི་འཕེན་པའི་སྟོབས་ཀྱི་ཤུགས་ཀྱིས་གཟུགས་ཐམས་ཅད་ཡང་དག་པར་སྟོན་པའི་ཏིང་ངེ་འཛིན་གྱིས་སེམས་ཅན་ཐམས་ཅད་ཀྱི་དོན་རྫོགས་པར་མཛད་པས་ན་ཐམས་ཅད་མཛད་པ་སྟེ། རྡོ་རྗེ་ཆོས་ཀྱིའོ། །དུཿཁཙྪེ་ད་
[161a.3]ཞེས་བྱ་བ་ནི་ཤེས་རབ་དང་ཡེ་ཤེས་ཀྱི་ངོ་བོ་ཉིད་ཀྱིས་སྡུག་བསྔལ་ཐམས་ཅད་དུ་རྣམ་པར་རྟོག་པར་མི་དམིགས་པས་ན་སྡུག་བསྔལ་གཅོད་པ་སྟེ། རྡོ་རྗེ་རྣོན་པོའིའོ། །བུདྡྷ་བོ་དྷི་ཞེས་བྱ་བ་ནི་རྫུ་འཕྲུལ་ཀྱི་རྐང་བ་ཐུགས་སུ་ཆུད་པས་རྡོ་རྗེ་དབྱིངས་ལ་སོགས་པའི་དཀྱིལ་འཁོར་ཆེན་པོ་
[161a.4]རྫོགས་པར་མཛད་དེ། སངས་རྒྱས་དང་བྱང་ཆུབ་སེམས་དཔའི་དཀྱིལ་འཁོར་ཀུན་གྱི་བདག་པོར་འགྱུར་བ་སྟེ། སེམས་བསྐྱེད་པ་ཙམ་གྱིས་ཆོས་ཀྱི་འཁོར་ལོ་བསྐོར་བར་འགྱུར་རོ་ཞེས་བྱ་བའི་ཐ་ཚིག་གོ། །རྡོ་རྗེ་རྒྱུའིའོ། །པྲ་ཏི་ཤབྡ་ཞེས་བྱ་བ་ནི་བྲག་ཅ་སྟེ། སོ་སོ་ཡང་
[161a.5]དག་པར་རིག་པ་བཞིའི་རང་བཞིན་གྱི་ཤེས་རབ་སྤྲོས་པ་མེད་པའི་སྒྲ་ནི་མ་སྐྱེས་པ་ཡིན་པའི་ཕྱིར་སྒྲ་བརྙན་ལྟ་བུ་སྟེ། དེ་ལྟ་བུ་གང་ཡིན་པ་དེ་ནི་ཁྱོད་ཡིན་ནོ་ཞེས་བྱ་བའི་ཐ་ཚིག་གོ། །སངས་རྒྱས་རྣམས་དང་ལྷན་ཅིག་སྨྲ། །ཞེས་བྱ་བ་ནི། རྣམ་པར་སྣང་མཛད་ལ་སོགས་པའི་སངས་
[161a.6]རྒྱས་རྣམས་དང་ལྷན་ཅིག་ཏུ་སྨྲ་བ་སྟེ། རྡོ་རྗེ་སྨྲ་བར་འགྱུར་རོ་ཞེས་བྱ་བའི་ཐ་ཚིག་གོ། །རྡོ་རྗེ་སྨྲ་བའིའོ། །སུ་བ་ཤི་ཏྭཾ་ཞེས་བྱ་བ་ནི་རབ་ཏུ་དབང་དུ་བྱེད་པ་ཉིད་ཡིན་པས་ན་ཤིན་ཏུ་དབང་བ་ཉིད་དེ། མ་ལུས་ཤིང་ལུས་པ་མེད་པའི་མཆོད་པ་རྣམས་ཀྱིས་དེ་བཞིན་གཤེགས་པ་ཐམས་
[161a.7]ཅད་མཆོད་པ་ལ་དབང་བའོ། །ཀུན་གྱི་དབང་དང་ལྡན་པར་འགྱུར། །ཞེས་བྱ་བ་ནི། རིགས་ཀུན་ནས་ཀུན་དུ་སངས་རྒྱས་ཀྱི་སྤྲུལ་པའི་ཕྲིན་ལས་རྣམས་དང་། སེམས་ཅན་གྱི་དོན་བྱ་བ་རྣམས་ལ་དབང་བ་ཉིད་དང་། གཙོ་བོ་ཉིད་དུ་དེ་འགྱུར་རོ། །ཞེས་བྱ་བའི་ཐ་ཚིག་སྟེ། རྡོ་རྗེ་
[161b]
[161b.1]ལས་ཀྱིའོ། །ནིར་པ་ཡ་སྟྭཾ་ཞེས་བྱ་བ་ནི་ཕྱིར་མི་ལྡོག་པའི་བརྩོན་འགྲུས་ཀྱིས་ཉན་ཐོས་དང་རང་སངས་རྒྱས་ཀྱི་སར་ལྟུང་བའི་འཇིགས་པ་མེད་པས་ན་འཇིགས་མེད་ཉིད་དོ། །འཇིགས་མེད་འགྱུར་ཞེས་བྱ་བ་ནི་རྡོ་རྗེ་བསྲུང་བར་འགྱུར་རོ། །རྡོ་རྗེ་བསྲུངས་པའིའོ། །ཤ་ཏྲུཾ་བྷཀྵ་ཞེས་
[161b.2]བྱ་བ་ནི་འདོད་ཆགས་པའི་ཉོན་མོངས་པ་དང་ཉེ་བའི་ཉོན་མོངས་པ་རྣམས་དང་། ལྷའི་བུའི་བདུད་ལ་སོགས་པ་ནི་དགྲ་རྣམས་སོ། །དེ་སོ་སོར་རྟོགས་པའི་བརྩོན་འགྲུས་དང་། རྣམ་པར་ཐར་པའི་སྒོ་རང་བཞིན་གྱིས་འོད་གསལ་བས་ཟ་ཞིང་མི་སྣང་བར་མཛད་པས་ན་དགྲ་རྣམས་
[161b.3]ཟ་བའོ། །རྡོ་རྗེ་གནོད་སྦྱིན་གྱིའོ། །སརྦྦ་སིདྡྷི་ཞེས་བྱ་བ་ནི་དམ་ཚིག་དང་། ཆོས་དང་ལས་དང་ཕྱག་རྒྱ་ཆེན་པོ་རྣམས་ཀྱི་དངོས་གྲུབ་རྣམས་གྲུབ་པ་སྟེ། དེ་སྟོན་པར་བྱེད་པའི་སྒྲ་ལ་ཡང་དེ་སྐད་ཅེས་བྱའོ། །དེ་སྨྲས་ན་ཐམས་ཅད་འགྲུབ་པར་འགྱུར་ཞེས་བྱ་བ་ཕྱག་རྒྱ་ཐམས་ཅད་
[161b.4]འགྲུབ་པར་འགྱུར་རོ། །རྡོ་རྗེ་ཁུ་ཚུར་གྱིའོ། །མ་ཧཱ་རཱ་ཏི་ཞེས་བྱ་བ་ནི་དགའ་བ་ཡང་ཡིན་ལ་ཆེན་པོ་ཡང་ཡིན་པས་ན་དགའ་བ་ཆེན་པོ་སྟེ་མགུ་བའོ། །སྒེག་མོའི་ཆོས་ཀྱི་ཕྱག་རྒྱ་དེས་ནི་ལྷའི་མགུ་བ་ཐོབ་པར་འགྱུར་རོ། །རཱུ་པ་ཤོ་བེེ་ཞེས་བྱ་བས་ཕྲེང་བ་མའི་ཆོས་ཀྱི་ཕྱག་རྒྱ་
[161b.5]གང་ཡིན་པ་དེས་གཟུགས་བཟང་ཉིད་ཅེས་བྱ་བ། གཟུགས་བཟང་བ་ཉིད་དུ་གྱུར་པའི་གཟུགས་བཟང་བ་ཉིད་ཐོབ་བོ། །ཤྲོ་ཏྲ་སཽ་ཁྱ་ཞེས་བྱ་བ་ལྷ་མོ་གླུ་མའི་ཆོས་ཀྱི་ཕྱག་རྒྱ་གང་ཡིན་པ་དེས་ནི་བདེ་བ་སྦྱིན་པར་བྱེད་དོ། །སརྦྦ་པཱུ་ཛ་ཞེས་བྱ་བས་གར་མའི་ཆོས་ཀྱི་ཕྱག་རྒྱ་གང་
[161b.6]ཡིན་པ་དེས་ནི་ལེགས་པར་མཆོད་པ་ཉིད་སྦྱིན་པར་བྱེད་པའོ། །པྲ་ཧླ་ད་ནི་ཞེས་བྱ་བ་བདུག་པ་མའི་ཆོས་ཀྱི་ཕྱག་རྒྱ་གང་ཡིན་པ་དེས་ནི་ཡིད་བདེ་བའི་བདེ་བ་སྦྱིན་པར་འགྱུར་རོ། །ཕ་ལ་ག་ནི་ཞེས་བྱ་བ་ནི་མེ་ཏོག་མའི་ཆོས་ཀྱི་ཕྱག་རྒྱ་གང་ཡིན་པ་དེས་འབྲས་བུ་རྣམས་ཏེ་བསམ་གཏན་གྱི་
[161b.7]འབྲས་བུ་དང་། འཇིག་རྟེན་པའི་དོན་གྱི་དངོས་གྲུབ་ལ་སོགས་པའི་འབྲས་བུ་ཐོབ་པར་འགྱུར་རོ། །སུ་ཏེ་ཛ་གྲི་ཞེས་བྱ་བ་མར་མེ་མའི་གང་ཡིན་པ་དེས་ནི་གཟི་བརྗིད་ཆེན་པོ་སྦྱིན་པར་བྱེད་དོ། །སུ་གནྡྷ་གི་ཞེས་བྱ་བ་བྱུག་པ་མའི་གང་ཡིན་པ་དེས་ནི་དྲིའི་མཆོག་ཉིད་སྦྱིན་པར་བྱེད་དོ། །སྡིག་
[162a]
[162a.1]མོ་ལ་སོགས་པའི་ཆོས་ཀྱི་ཕྱག་རྒྱ་བརྒྱད་པོ་འདི་དག་ནི་བོད་པའི་ཚིག་གིས་བརྗོད་པ་ཡིན་ནོ། །ཨ་ཡ་ཧི་ཛཿརྡོ་རྗེ་ལྕགས་ཀྱུའིའོ། །ཨ་ཡ་ཧི་ཧཱུཾ་ཧཱུཾ་ཞགས་པའིའོ། །ཧེ་སྥོ་ཊ་བཾ་ལྕགས་སྒྲོག་གིའོ། །གྷཎྚ་ཨ་ཨ་ཞེས་བྱ་བ་ནི་རྡོ་རྗེ་འབེབས་པའི་ཆོས་ཀྱི་
[162a.2]ཕྱག་རྒྱའོ། །སེམས་མ་རྡོ་རྗེ་མ་ལ་སོགས་པའི་ཆོས་ཀྱི་ཕྱག་རྒྱ་ནི་རང་གི་སྙིང་པོ་ཉིད་ཡིན་ནོ། །དགེ་བ་ཞེས་བྱ་བ་ནི་དཀར་པོའོ། །ལྕེ་ལ་ཞེས་བྱ་བ་ནི་གཟུགས་བརྙན་གྱི་སྦྱོར་བས་ལྕེ་ཀུན་དུ་གང་བར་གནས་པར་བསམ་བར་བྱའོ། །རྡོ་རྗེ་ཞེས་བྱ་བ་ནི་རྡོ་རྗེ་རྩེ་ལྔ་པའོ། །དེ་
[162a.3]ནས། ལས་ཀྱི་ཕྱག་རྒྱ་བཅིང་བ་བཤད། །ཅེས་བྱ་བ་ནི་བརྩོན་འགྲུས་ཀྱི་རང་བཞིན་གྱི་བྱ་བ་ནི་ལས་སོ། །དེ་སྟོན་པར་བྱེད་པ་ལག་པའི་ཚུལ་འདྲ་བ་ནི་ཕྱག་རྒྱའོ། །དེ་བཅིང་བ་བཤད་དེ་ཞེས་བྱ་བ་ནི་བཅིང་བའི་མཚན་ཉིད་བརྩམ་པར་བྱའོ། །རྡོ་རྗེ་ཁུ་ཚུར་ཞེས་བྱ་བ་ནི་དམ་ཚིག་གི་
[162a.4]རྡོ་རྗེ་ཁུ་ཚུར་རོ། །དམ་བཅིངས་ཏེ་ཞེས་བྱ་བ་ནི་དམ་དུ་བཙིར་བའོ། །མཉམ་པར་གཞག་པས་ཞེས་བྱ་བ་ནི་རང་གི་ལྷ་ལ་དམིགས་པའི་སེམས་ཀྱིས་སོ། །གཉིས་སུ་བྱའོ་ཞེས་བྱ་བ་ནི་སོ་སོར་བྱ་བའོ། །རྡོ་རྗེའི་ཕྱག་རྒྱ་གཉིས་བཅིངས་ཏེ། །ཞེས་བྱ་བ་ནི་རྡོ་རྗེ་ཁུ་ཚུར་གྱི་ཕྱག་རྒྱ་
[162a.5]གཉིས་སུ་བྱས་པ་ནི། རྡོ་རྗེའི་ཕྱག་རྒྱ་གཉིས་ཏེ་རྡོ་རྗེ་ཁུ་ཚུར་གྱི་ཕྱག་རྒྱ་གཉིས་སུ་འགྱུར་རོ། །དེ་ནས་བཅིངས་པ་རབ་ཏུ་བཤད། །ཅེས་བྱ་བ་ནི་ལས་ཀྱི་ཕྱག་རྒྱ་རྣམས་ཀྱི་བཅིངས་པའི་མཚན་ཉིད་སོ་སོར་ཕྱེ་སྟེ་རབ་ཏུ་བཤད་པར་བྱའོ། །གཡོན་པའི་རྡོ་རྗེ་ཞེས་བྱ་བ་ལ་སོགས་པ་
[162a.6]ལ། སྙིང་ག་ན་གནས་པའི་གཡོན་པའི་རྡོ་རྗེ་ཁུ་ཚུར་གྱི་སོར་མོ་ནི་གཡོན་པའི་རྡོ་རྗེ་མཛུབ་མོ་སྟེ། དེ་གཟུང་བར་བྱའོ། །གང་གིས་གཟུང་ཞེ་ན། གཡས་པས་ཞེས་བྱ་བ་གསུངས་ཏེ། གཡས་པའི་རྡོ་རྗེ་ཁུ་ཚུར་གྱིས་སོ། །དེ་ཇི་ལྟ་བུར་གྱུར་པ་གཟུང་ཞེ་ན། བསྒྲེང་བ་སྟེ་ཁ་གྱེན་དུ་
[162a.7]བལྟས་ཏེ་གནས་པ་ཞེས་བྱ་བའི་ཐ་ཚིག་གོ། །བྱང་ཆུབ་མཆོག་གི་ཕྱག་རྒྱ་འདི། །ཞེས་བྱ་བ་ལ། བྱང་ཆུབ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བའོ། །དེ་ཉིད་ནི་མཆོག་སྟེ་དམ་པ་གང་ཡིན་པ་དེས་གསལ་བར་བྱེད་པས་ན། ཕྱག་རྒྱ་དེ་ནི་བྱང་ཆུབ་མཆོག་སྟེ། དེ་
[162b]
[162b.1]སྟོན་པར་བྱེད་པ་བཅོམ་ལྡན་འདས་རྣམ་པར་སྣང་མཛད་ཀྱི་ལས་ཀྱི་ཕྱག་རྒྱའོ། །མི་གཡོ་བ་ཡི་ས་རེག་པ། །ཞེས་བྱ་བ་ནི་གཡོན་པའི་རྡོ་རྗེ་ཁུ་ཚུར་གྱིས་ཆོས་གོས་ཀྱི་ཐ་མ་འཛིན་པའི་ཚུལ་དུ་བཞག་ལ། གཡས་པའི་རྡོ་རྗེ་ཁུ་ཚུར་གྱི་སོར་མོ་ཐམས་ཅད་བརྐྱངས་པས་ས་ལ་རེག་པའི་
[162b.2]ཚུལ་དུ་བྱ་བ་ནི་ས་ལ་རེག་པའོ། །དེ་བཞིན་རིན་ཆེན་མཆོག་སྦྱིན་པའོ། །ཞེས་བྱ་བ་ལ་དེ་བཞིན་ཞེས་བྱ་བ་ནི་རྣམ་པ་དེ་ཉིད་ཀྱིས་ཏེ། ཇི་ལྟར་མི་བསྐྱོད་པའི་ཁུ་ཚུར་གཡོན་པས་ཆོས་གོས་འཛིན་པར་མཛད་པའི་ཚུལ་དེ་བཞིན་དུ། རིན་ཆེན་འབྱུང་ལྡན་གྱི་ཡང་བྱའོ། །རིན་ཆེན་
[162b.3]འབྱུང་ལྡན་གྱི་དེ་ཡང་མཆོག་སྦྱིན་པ་ནི་གཡས་པའི་རྡོ་རྗེ་ཁུ་ཚུར་བཀན་ཏེ། སོར་མོ་ཐམས་ཅད་བརྐྱང་ལ་མཆོག་སྦྱིན་པའི་ཚུལ་དུ་བྱའོ། །དཔག་མེད་པ་ཞེས་བྱ་བ་ནི་ཚེ་དཔག་ཏུ་མེད་པའོ། །ཏིང་ངེ་འཛིན་མཆོག་ཅེས་བྱ་བ་ནི་ཏིང་ངེ་འཛིན་གྱི་དམ་པའོ། །དེ་སྟོན་པར་བྱེད་
[162b.4]པའི་ཕྱག་རྒྱ་ནི་ཏིང་ངེ་འཛིན་མཆོག་སྟེ། རྡོ་རྗེ་ཁུ་ཚུར་གཉིས་ཀྱི་སོར་མོ་ཐམས་ཅད་བརྐྱང་ལ་ལྷུང་བཟེད་འཛིན་པའི་ཚུལ་དུ་ཕན་ཚུན་མཐེ་བོའི་རྩེ་ལ་ཕྲད་པར་གཞག་པའོ། །གདོན་མི་ཟ་བ་ཞེས་བྱ་བ་ནི་དོན་ཡོད་པར་གྲུབ་པ་སྟེ་དེའི་ལས་ཀྱི་ཕྱག་རྒྱ་ནི་མི་འཇིགས་པ་སྦྱིན་པའོ། ། 
[162b.5]འདི་སྐད་སྟོན་ཏེ། གཡོན་པའི་རྡོ་རྗེ་ཁུ་ཚུར་གྱིས་ཆོས་གོས་འཛིན་པའི་ཚུལ་དུ་བྱས་ལ། གཡས་པའི་སོར་མོ་ཐམས་ཅད་བརྐྱང་ལ་མི་འཇིགས་པ་སྦྱིན་པའི་ཚུལ་དུ་བྱའོ། །རྡོ་རྗེའི་ལས་རྣམས་ནི་དམ་ཚིག་མི་ཕྱེད་པའི་ལས་ཏེ། དེ་བྱེད་པ་ནི་རྫོགས་པར་བྱེད་པའོ། །བསྒྱིངས་
[162b.6]བཅས་གསོར་བ་ཞེས་བྱ་བ་ནི་སྔར་བཤད་པའོ། །གཉིས་ཀ་ཡིས་ཞེས་བྱ་བ་ནི་གཡོན་དང་གཡས་ཀྱི་རྡོ་རྗེ་ཁུ་ཚུར་གཉིས་ཀྱིས་ཏེ། གཡོན་པའི་རྡོ་རྗེ་ཁུ་ཚུར་ཁ་ནང་དུ་བལྟས་པ་དཀུར་བཞག་ལ། གཡས་པ་བཀན་ཏེ། སྙིང་གར་གྱེན་དུ་བསྟོད་པའི་ཚུལ་གྱིས་གཞག་པ་འདི་ནི་
[162b.7]རྡོ་རྗེ་སེམས་དཔའི་ལས་ཀྱི་ཕྱག་རྒྱའོ། །ལྕགས་ཀྱུ་འཛིན་ལྟར་གནས་པ་དང་། །ཞེས་བྱ་བ་ནི་གཡས་པའི་རྡོ་རྗེ་ཁུ་ཚུར་མདུན་དུ་བཞག་ལ་དེའི་ཡང་མདུན་དུ་གཡོན་པའི་རྡོ་རྗེ་ཁུ་ཚུར་ལྕགས་ཀྱུ་འཛིན་པ་ལྟར་བྱ་བ་ནི་རྡོ་རྗེ་རྒྱལ་པོའིའོ། །མདའ་འཕང་པ་ཡི་ཚུལ་དང་ནི། །ཞེས་
[163a]
[163a.1]བྱ་བ་ནི་གཡོན་པའི་རྡོ་རྗེ་ཁུ་ཚུར་སྙིང་གར་བཀན་ཏེ་བཞག་ལ། དེའི་སྟེང་དུ་གཡས་པ་ཁ་སྦུབ་སྟེ་བཞག་ནས་ཡང་གཡས་པའི་རྡོ་རྗེ་ཁུ་ཚུར་གྱིས་མདའ་འདྲེན་པའི་ཚུལ་དུ་བྱས་ལ། རྣ་བ་ལ་ཐུག་གི་བར་དུ་གཞུ་འདྲེན་པའི་ཚུལ་དུ་བྱས་ནས། མངའ་བཀད་
[163a.2]ནས་འཕེན་པ་ལྟར་བྱེད་པ་འདི་ནི་རྡོ་རྗེ་ཆགས་པའིའོ། །ལེགས་སོ་ཞེས་པ་སྙིང་གར་གཞག །ཅེས་བྱ་བ་ནི་རྡོ་རྗེ་ཁུ་ཚུར་གཉིས་སྙིང་གར་བཞག་ལ་མཛུབ་མོ་དང་མཐེ་བོས་སེ་གོལ་བ་རྡེབས་པ་འདི་ནི་ལེགས་པའོ། །དབང་བསྐུར་བ་ནི་རྡོ་རྗེ་གཉིས། །ཞེས་བྱ་བ་ནི་རྡོ་རྗེ་ཁུ་ཚུར་
[163a.3]གཉིས་མཛོད་སྤུའི་གནས་སུ་གཞག་པ་འདི་ནི། དབང་བསྐུར་བ་ནི་རྡོ་རྗེ་གཉིས། །ཞེས་བྱ་བར་འགྱུར་རོ། །འདི་ནི་རིན་ཆེན་གྱིའོ། །སྙིང་གར་ཉི་མ་བརྟན་པར་བྱ། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་སྙིང་གར་གཡས་ནས་བསྐོར་ཏེ་བསྐོར་བར་བྱ་བ་ནི་རྡོ་རྗེ་གཟི་བརྗིད་ཀྱིའོ། ། 
[163a.4]གཡོན་པ་ལ་ནི་གྲུ་མོ་གཟུགས། །ཞེས་བྱ་བ་ནི་གཡོན་པའི་རྡོ་རྗེ་ཁུ་ཚུར་ལ་གཡས་པའི་རྡོ་རྗེ་ཁུ་ཚུར་གྱིས་གྲུ་མོ་གཟུགས་པ་ནི་རྡོ་རྗེ་དཔལ་གྱིའོ། །དེ་བཞིན་ཁ་ཕྱོགས་བསྐོར་བར་བྱ། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་དགོད་པའི་ཚུལ་དུ་སྒེག་པ་དང་བཅས་པས་ཡོངས་སུ་བསྐོར་
[163a.5]ལ་ཁའི་གྲ་གཉིས་སུ་གཞག་པ་ནི་རྡོ་རྗེ་བཞད་པའིའོ། །གཡས་པ་ཡིས་ནི་གཡོན་པ་དབྱེ། །ཞེས་བྱ་བ་ནི་གཡས་པའི་རྡོ་རྗེ་ཁུ་ཚུར་གྱིས་གཡོན་པའི་རྡོ་རྗེ་ཁུ་ཚུར་སྙིང་གར་འབྱེད་པའི་ཚུལ་དུ་འབྱེད་པ་འདི་ནི་རྡོ་རྗེ་ཆོས་ཀྱིའོ། །སྙིང་གར་གཡོན་པ་རལ་གྲི་མདུད། །ཅེས་
[163a.6]བྱ་བ་ནི་གཡོན་པའི་རྡོ་རྗེ་ཁུ་ཚུར་སྙིང་གར་བཞག་ལ། གཡས་པའི་རྡོ་རྗེ་ཁུ་ཚུར་གྱིས་རལ་གྲི་འདེབས་པའི་ཚུལ་དུ་བྱ་བ་འདི་ནི། སྙིང་གར་གཡོན་པས་རལ་གྲི་གསོད། །ཅེས་བྱ་བ་སྟེ་རྡོ་རྗེ་རྣོན་པོའིའོ། །མགལ་མེའི་འཁོར་ལོ་བསྐོར་བ་དང་། །ཞེས་བྱ་བ་ནི་རྡོ་རྗེ་ཁུ་
[163a.7]ཚུར་གཉིས་མགལ་མེའི་འཁོར་ལོ་ལྟ་བུར་གཡས་ཕྱོགས་ནས་ལུས་ཀྱི་ཕྱི་རོལ་དུ་བསྐོར་བ་ནི་རྡོ་རྗེ་རྒྱུའིའོ། །རྡོ་རྗེ་གཉིས་ཀ་ཁ་ནས་དབྱུང་། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་ཁ་ནས་གྱེན་དུ་བཏེག་པ་འདི་ནི་རྡོ་རྗེ་སྨྲ་བའིའོ། །རྡོ་རྗེ་གར་བསྐོར་ཞེས་བྱ་བ་ལ་སོགས་པ་ལ། རྡོ་རྗེ་
[163b]
[163b.1]ཁུ་ཚུར་གཉིས་བཅིངས་ཏེ། །སྒེག་བཅས་མཐའ་ནས་དགྲོལ་བ་ཡིས། །གློག་འགྱུ་ལྟར་འདེབས་བསྐོར་བ་ནི། །རྡོ་རྗེའི་གར་ཞེས་དེ་བཤད་དོ། །དེ་ཉིད་ནི་གར་བསྐོར་བ་སྟེ། དེས་རྡོ་རྗེ་ཁུ་ཚུར་གཉིས་བསྐོར་བ་དེ་ལས་བྱུང་བའི་ཐལ་མོ་སྦྱར་བ་སྤྱི་བོར་ཡང་དག་པར་བཞག་
[163b.2]ན། རྡོ་རྗེ་ལས་ཀྱི་ཕྱག་རྒྱར་འགྱུར་རོ། །གོ་ཆ་ཞེས་བྱ་བ་ནི་རྡོ་རྗེ་ཁུ་ཚུར་གཉིས་སྙིང་གར་མདུད་པའི་ཚུལ་གྱིས་ཡོངས་སུ་བསྐོར་ལ། ཡང་མགྲིན་པ་དང་ལྟག་པར། ཡང་སྙིང་གར། དེ་ནས་ནུ་མའི་བར་དུ་སླར་ཡང་སྙིང་གར། དེ་ནས་མགྲིན་པ་དང་། རྒྱབ་དང་དབང་
[163b.3]བསྐུར་བའི་གནས་སུ་མདུད་པ་བྱ་བའི་ཚུལ་གྱིས་ཡོངས་སུ་བསྐོར་ལ། ཕྲེང་བ་བཅིང་བ་ཇི་ལྟ་བ་བཞིན་བྱས་ལ། མཐར་ཐལ་མོའི་རྟིང་པ་བརྡབས་པས་མཉེས་པར་བྱས་ལ། ཡང་རྡོ་རྗེ་ཁུ་ཚུར་གཉིས་བཅིངས་ཏེ། གོ་བགོ་བའི་ཚུལ་གཉིས་རབ་ཏུ་སྦྱར་བ་ནི་རྡོ་རྗེ་སྲུང་
[163b.4]བའིའོ། །མཐེའུ་ཆུང་མཆེ་བའི་མཆོག་ཅེས་བྱ་བ་ནི་རྡོ་རྗེ་ཁུ་ཚུར་གཉིས་ཀྱི་མཐེའུ་ཆུང་བརྐྱང་ལ་བཀུག་པའི་མཐེ་བོའི་མཆོག་གང་ཡིན་པ་དེ་ནི་མཆེ་བའི་མཆོག་ཅེས་བྱ་བ་སྟེ་དེ་ཁའི་གྲྭ་གཉིས་སུ་གཞག་པ་ནི་རྡོ་རྗེ་གནོད་སྦྱིན་གྱི་ཕྱག་རྒྱའོ། །ཁུ་ཚུར་གཉིས་ནི་མནན་
[163b.5]པའོ་ཞེས་བྱ་བ་ནི་རྡོ་རྗེ་ཁུ་ཚུར་གཉིས་ཕན་ཚུན་བཙིར་བ་འདི་ནི་རྡོ་རྗེ་ཁུ་ཚུར་གྱིའོ། །རྡོ་རྗེ་འགྱིང་བ་ཞེས་བྱ་བ་ལ་སོགས་པ་ལ། རྡོ་རྗེ་ཁུ་ཚུར་གཉིས་དཀུ་གཉིས་སུ་བཞག་ལ། བསམ་པ་གཡོས་པས་ཞེས་བྱ་བ་སྨོས་པའི་ཁྱད་པར་གྱིས་མདུད་པར་བྱ་བ་ནི་སྒེག་མོའི་ཕྱག་རྒྱའོ། ། 
[163b.6]ཕྲེང་བ་བཅིང་དང་ཞེས་བྱ་བ་ནི་རྡོ་རྗེ་ཁུ་ཚུར་གཉིས་ཀྱིས་ཕྲེང་བ་བཅིང་བའི་ཚུལ་དུ་བྱེད་པ་ནི་ཕྲེང་བ་མའིའོ། །ཁ་ནས་དབྱུང་ཞེས་བྱ་བ་ནི། །རྡོ་རྗེ་ཁུ་ཚུར་གཉིས་ཀྱིས་ཚིག་འབྱིན་པའི་ཚུལ་དུ་བྱེད་པ་འདི་ནི་གླུ་མའིའོ། །རྡོ་རྗེ་གར་ནི་བསྐོར་བ་ཡིས། །ཞེས་བྱ་བ་ནི་རྡོ་རྗེ་ལས་ཀྱི་ཕྱག་རྒྱ་
[163b.7]ལྟར་གར་བྱ་བ་ཉིད་ཅེས་བྱ་བའི་ཐ་ཚིག་སྟེ། རྡོ་རྗེ་གར་མའིའོ། །རྡོ་རྗེ་ཁུ་ཚུར་གྱིས་ནི་ཞེས་བྱ་བ་ནི་རྡོ་རྗེ་ཁུ་ཚུར་གཉིས་ཀྱིས་སོ། །བདུག་པ་ལ་སོགས་དེ་བཞིན་སྦྱིན། །ཞེས་བྱ་བ་ནི་དེ་བཞིན་ཏེ་སྔར་བཤད་པའི་བདུག་པ་མ་ལ་སོགས་པའི་ཕྱག་རྒྱའི་ཚུལ་དེ་ལས་རྡོ་རྗེ་ཁུ་ཚུར་གཉིས་
[164a]
[164a.1]བདུག་པ་འབུལ་བའི་ཚུལ་དུ་ཐུར་དུ་བླུགས་པ་ནི་བདུག་པ་མའིའོ། །རྡོ་རྗེ་ཁུ་ཚུར་གཉིས་མེ་ཏོག་འབུལ་བའི་ཚུལ་དུ་གྱེན་དུ་འཐོར་བ་ནི་མེ་ཏོག་མའིའོ། །རྡོ་རྗེ་ཁུ་ཚུར་གཉིས་ཀྱི་མཐེ་བོང་གཉིས་གཤིབས་ཏེ་བསྒྲེང་ལ་མར་མེ་འབུལ་བའི་ཚུལ་དུ་གཞག་པ་ནི་མར་མེ་མའིའོ། ། 
[164a.2]རྡོ་རྗེ་ཁུ་ཚུར་གཉིས་བརྐྱང་ལ་རང་གི་སྙིང་གར་དྲིས་བྱུག་པའི་ཚུལ་དུ་བྱེད་པ་ནི་བྱུག་པ་མའིའོ། །སངས་རྒྱས་ཀུན་ལ་མཆོད་པ་ཡི། །ཕྱག་རྒྱའི་མཆོད་པ་བྱེད་པའོ། །ཞེས་བྱ་བ་ནི་མཆོད་པའི་རྒྱུར་བདུག་པ་མ་ལ་སོགས་པའི་མཆོད་པ་ཕྱག་རྒྱ་འདི་དག་བརྟག་པ་འདི་ཡིན་ནོ། །མཛུབ་མོ་ལྕགས་
[164a.3]ཀྱུ་བཅིང་བ་ནི། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་བཅིངས་ལ། གཡས་པའི་རྡོ་རྗེ་ཁུ་ཚུར་གྱི་མཛུབ་མོ་ལྕགས་ཀྱུར་བྱའོ། །དེ་བཅིང་བ་ནི་མཐེའུ་ཆུང་ལས། །ཞེས་བྱ་བ་ནི། གཡོན་པའི་རྡོ་རྗེ་ཁུ་ཚུར་གྱིས་མཐེའུ་ཆུང་ལྕགས་ཀྱུར་བྱས་པའི་ལྕགས་ཀྱུ་གཡས་པའི་མཛུབ་མོའི་ལྕགས་ཀྱུའི་རྩ་བ་
[164a.4]དགུག་པར་བཅིང་སྟེ། བཅིངས་པ་དེས། མཐེའུ་ཆུང་སྟེ་ལྕགས་ཀྱུ་ཆེ། །ཞེས་བྱ་བ་ནི་རྡོ་རྗེ་ལྕགས་ཀྱུའི་ལས་ཀྱི་ཕྱག་རྒྱའོ། །མཁྲིག་མ་མདུད་པ་ཞེས་བྱ་བ་ནི་རྡོ་རྗེ་ཁུ་ཚུར་གཉིས་བཅིངས་ལ་གཅིག་ལ་གཅིག་གི་མཁྲིག་མའི་གནས་ཀྱི་རྒྱབ་ཀྱི་ཆ་སྦྱར་བ་དེ་ལྟ་བུ་ནི་མཁྲིག་མ་མདུད་
[164a.5]པར་གྱུར་ཏེ། རྡོ་རྗེ་ཞགས་པའིའོ། །མཛུབ་མོ་གཉིས་གདུབ་ཅེས་བྱ་བ་ནི་རྡོ་རྗེ་ཁུ་ཚུར་གཉིས་བཅིངས་ལ་དེ་ཉིད་ཀྱི་མཛུབ་མོ་གཉིས་ལྕགས་ཀྱུ་འདྲ་བར་བྱས་པ་ནང་དུ་ཐད་ཀར་བཞག་སྟེ། ཕན་ཚུན་ལྕགས་སྒྲོག་བཅིང་བའི་ཚུལ་དུ་བྱ་བ་འདི་ནི་མཛུབ་མོ་གཉིས་གདུ་བུར་འགྱུར་ཏེ། 
[164a.6]རྡོ་རྗེ་ལྕགས་སྒྲོག་གིའོ། །རྒྱབ་གཉིས་ཀྱང་ནི་བསྙམས་ཏེ་གཞག །ཅེས་བྱ་བ་ནི་རྡོ་རྗེ་ཁུ་ཚུར་གཉིས་བཅིངས་ལ་ཕན་ཚུན་རྒྱབ་སྦྱར་ནས་བཙིར་བ་འདི་ནི་རྡོ་རྗེ་འབེབས་པའི་ལས་ཀྱི་ཕྱག་རྒྱའོ། །སེམས་མ་རྡོ་རྗེ་ལ་སོགས་པའི་ཕྱག་རྒྱ་ནི་རྡོ་རྗེ་སེམས་མ་དང་། རིན་ཆེན་དང་། 
[164a.7]ཆོས་དང་། ལས་ཀྱི་ཕྱག་རྒྱ་དེ་ཉིད་དེ་དག་གི་ཕྱག་རྒྱ་ཡིན་པར་བལྟ་བར་བྱའོ། །དེ་ནས་འདི་རྣམས་ཞེས་བྱ་བ་ནི་ལས་ཀྱི་ཕྱག་རྒྱ་རྣམས་ཀྱིའོ། །སྒྲུབ་པ་ཞེས་བྱ་བ་ནི་འདིས་སྒྲུབ་པས་ན་སྒྲུབ་པ་སྟེ། རང་གི་སྙིང་གར་སྣ་ཚོགས་རྡོ་རྗེ་བསམ་པའོ། །རྡོ་རྗེ་ལས་ནི་བྱེད་དང་མཉམ། ། 
[164b]
[164b.1]ཞེས་བྱ་བ་ནི། རྡོ་རྗེ་ཞེས་བྱ་བ་དེ་བཞིན་གཤེགས་པ་རྣམས་ཀྱི་ཕྲིན་ལས་ནི། །སངས་རྒྱས་རྣམས་ཀྱི་སྤྲུལ་པ་དང་། སེམས་ཅན་གྱི་དོན་བྱ་བ་རྣམས་སོ། །དེ་བྱེད་པས་ན། རྡོ་རྗེ་ལས་ནི་བྱེད་པ་སྟེ་རྡོ་རྗེ་ལས་སོ། །དེ་དང་མཉམ་པ་ནི་མཚུངས་པའོ། །དེ་བསྟན་པའི་ཕྱིར། རྡོ་རྗེ་ཀུན་
[164b.2]དངོས་རྡོ་རྗེ་ནི། །སྙིང་གར་ཡོངས་སུ་བསྒོམ་པར་བྱ། །ཞེས་བྱ་བ་གསུངས་ཏེ། རྡོ་རྗེ་ཐམས་ཅད་རང་བཞིན་ནོ། །རྡོ་རྗེ་ཀུན་དངོས་རྡོ་རྗེ་སྟེ་སྣ་ཚོགས་རྡོ་རྗེ་ཞེས་བྱ་བའི་ཐ་ཚིག་གོ། །དེ་སྙིང་གར་བསྒོམ་ཞིང་བསམ་པ་འདི་ནི་དེ་བསྒྲུབ་པ་ཡིན་ནོ། །ཡེ་ཤེས་ཕྱག་རྒྱ་བཅིངས་པས་ནི། ། 
[164b.3]སངས་རྒྱས་ཡེ་ཤེས་འཇུག་པར་འགྱུར། །ཞེས་བྱ་བ་ལ། བྱང་ཆུབ་མཆོག་ནི་ཡེ་ཤེས་ཀྱི་ཕྱག་རྒྱ་སྟེ། བྱང་ཆུབ་ཀྱི་སེམས་དང་། སྦྱིན་པ་དང་། ཤེས་རབ་དང་། བརྩོན་འགྲུས་ཀྱི་ཕ་རོལ་ཏུ་ཕྱིན་པའི་ཤེས་རབ་ཡེ་ཤེས་བསྡུས་པའི་ཁུ་ཚུར་དེ་བཅིངས་པར་གྱུར་ན། སངས་
[164b.4]རྒྱས་ཀྱི་ཡེ་ཤེས་བཞི་པོ་ཡང་དག་པར་འཇུག་པར་འགྱུར་ཞིང་རབ་ཏུ་ཞུགས་ལ་རྣལ་འབྱོར་པ་ལ་སྐྱེ་བར་འགྱུར་རོ་ཞེས་བྱ་བའི་ཐ་ཚིག་གོ། །མི་གཡོ་བའི་ཞེས་བྱ་བ་ནི། བཅོམ་ལྡན་འདས་མི་བསྐྱོད་པའི་ལས་ཀྱི་ཕྱག་རྒྱ་སྟེ། དེ་བཅིངས་པས་ནི་གཡོ་བ་མེད་ཅིང་འཁྲུག་པ་མེད་
[164b.5]པར་འགྱུར་ཏེ། བཅོམ་ལྡན་འདས་རིན་ཆེན་འབྱུང་ལྡན་གྱི་ཕྱག་རྒྱ་བཅིངས་པས་ནི་གཞན་ལ་ཕན་པར་བྱེད་དེ། ཕ་རོལ་གཞན་རྣམས་ལ་རྗེས་སུ་གཟུང་བའི་ཕན་འདོགས་པ་འདི་ལ་ཡོད་པས་ན་གཞན་ལ་ཕན་བྱེད་ལྡན་པ་སྟེ་དེ་ལྟ་བུར་འགྱུར་རོ། །དམ་ཆོས་འཁོར་ལོའི་
[164b.6]ཕྱག་རྒྱ་ནི། །ཆོས་ཀྱི་འཁོར་ལོ་བསྐོར་བར་འགྱུར། །ཞེས་བྱ་བ་ནི། བཅོམ་ལྡན་འདས་འོད་དཔག་ཏུ་མེད་པའི་ཕྱག་རྒྱ་བཅིངས་ན། ཆོས་སྟོན་པས་སེམས་ཅན་གྱི་དོན་བྱེད་པར་འགྱུར་རོ། །མི་འཇིགས་ཞེས་བྱ་བ་ལ་སོགས་པ་ལ། མི་འཇིགས་པ་རབ་ཏུ་སྩོལ་བའི་
[164b.7]མཆོག་ཡིན་པས་ན། མི་འཇིགས་མཆོག་སྟེ་བཅོམ་ལྡན་འདས་དོན་ཡོད་པར་གྲུབ་པའོ། །དེའི་ཕྱག་རྒྱས་ནི་མི་འཇིགས་པ་སྦྱིན་པར་འགྱུར་རོ། །རྡོ་རྗེ་སེམས་དཔའ་ལ་སོགས་པ་ནི་གོ་སླའོ། །གདུལ་བྱའི་སྐྱེ་བོ་སྤྲོ་བ་བསྐྱེད་པའི་ཕན་ཡོན་གསུངས་པ་ཡིན་ནོ། །དེ་ནས་
[165a]
[165a.1]ཕྱག་རྒྱ་ཐམས་ཅད་ཀྱི། །ཞེས་བྱ་བ་རྡོ་རྗེ་འབེབས་པའི་དམ་ཚིག་གི་ཁུ་ཚུར་ནི། དམ་ཚིག་དང་། ཆོས་དང་། ལས་དང་། ཕྱག་རྒྱ་ཆེན་པོ་རྣམས་ཀྱིའོ། །སྤྱིའི་ཕྱག་རྒྱ་བཅིངས་པའི་ཆོ་ག་རྒྱས་པ་བཤད་དེ་ཞེས་བྱ་བ་ནི། སྤྱི་ཞེས་བྱ་བ་ཐུན་མོང་དུ་གྱུར་པའི་
[165a.2]བཅིང་བའི་ཆོ་ག་རྒྱས་པ་ཡིན་པས་ཕྱག་རྒྱ་བཅིང་བའི་ཆོ་ག་རྒྱས་པ་ཞེས་བྱ་སྟེ། སྙིང་གར་རྡོ་རྗེ་བསྡམས་པ་དྲལ་བའི་མཚན་ཉིད་དོ། །དེ་བཤད་པར་བྱའོ། །དེ་ཉིད་གསུངས་པ་ནི། དེ་ལ་ཐོག་མ་ཉིད་དུ་ཞེས་བྱ་བ་སྟེ། རྡོ་རྗེ་དབབ་པའི་དམ་ཚིག་གི་ཁུ་ཚུར་གྱི་ཕྱག་རྒྱ་བཅིངས་པ་
[165a.3]ཉིད་ཀྱིས། དངོས་གྲུབ་ཀྱི་ཆོ་ག་རྒྱས་པའི་དམ་ཚིག་དང་། ཆོས་དང་། ལས་དང་། ཕྱག་རྒྱ་ཆེན་པོ་རྣམས་ལས། ཐོག་མ་ཉིད་དུ་རྡོ་རྗེ་བཅིངས་པའི་སོར་མོ་སྙིང་གར་གདབ་པར་བྱ་སྟེ་ཞེས་བྱ་བ་ནི། ཐལ་མོ་སྦྱར་བ་དང་། རྡོ་རྗེ་ཐལ་མོ་དང་། རྡོ་རྗེ་བསྡམས་པ་བཅིངས་ལ། 
[165a.4]རང་གི་སྙིང་གར་བཛྲ་བནྡྷ་ཏྲཊ། ཅེས་བྱ་བ་འདིས་ལན་གསུམ་དྲལ་བ་ནི། ཁམས་གསུམ་པའི་འདོད་ཆགས་ལ་སོགས་པ་བག་ཆགས་ཀྱིས་འཆིང་བ་གཞིག་པར་དཀའ་བ་སྟེ། རང་བཞིན་གྱིས་འོད་གསལ་བར་བསྒོམས་པས་གཅོད་པར་སྟོན་པ་ཡིན་ནོ། །དེ་ནས་
[165a.5]ཕྱག་རྒྱ་བཅིང་བ་ཀུན་ནི། རྡོ་རྗེ་འབེབས་པ་ལ་སོགས་པའོ། །རང་རང་གི་ལུས་དང་ངག་དང་སེམས་རྡོ་རྗེ་ནི་རྣལ་འབྱོར་པའིའོ། །དབང་དུ་འགྱུར་རོ་ཞེས་བྱ་བ་ནི་སྒྲུབ་པ་པོས་ཕྱག་རྒྱ་གང་དང་གང་བཅིངས་པ་དེ་དང་དེ་རང་གི་ལས་བྱེད་དོ་ཞེས་བྱ་བའི་ཐ་ཚིག་གོ། །དེ་ལྟར་
[165a.6]ཕྱག་རྒྱ་ཐམས་ཅད་བཅིང་བའི་དོན་གྱི་སྔོན་དུ་བྱ་བའི་ཆོ་ག་བསྟན་ནས་ད་ནི་དེ་རྣམས་ཉིད་གྲུབ་པའི་དོན་གྱི་ཆོ་ག་གསུངས་པ་ནི། དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ཏེ། རྡོ་རྗེ་དབབ་པའི་དམ་ཚིག་གི་ཕྱག་རྒྱར་བཤད་པ། བཛྲ་ཨཱ་བེ་ཤ་ཞེས་ཟློས་ཤིང་བཅིངས་
[165a.7]ལ། ཨཿཞེས་བྱ་བས་བདག་ཉིད་ལ་དབབ་པར་བྱ་ཞིང་། རང་གི་སྙིང་གའི་ཟླ་བ་ལ་རྡོ་རྗེ་ཡང་ཞུགས་པར་བསམ་པར་བྱའོ། །རྡོ་རྗེ་ཞེས་བྱ་བ་ནི་རང་གི་རིགས་ཀྱི་མཚན་མའི་ཉེ་བར་མཚོན་པ་ཙམ་ཡིན་པར་ཤེས་པར་བྱའོ། །དེ་ནས་བབས་ནས་གྲོགས་པོ་ཉིད་དུ་ཉེ་བར་
[165b]
[165b.1]གནས་པར་འགྱུར་རོ་ཞེས་བྱ་བ་ནི་རང་གི་རིགས་ཀྱི་མཚན་མའི་ཁྱད་པར་གྱི་གཟུགས་ཀྱིས་བབས་ཤིང་ཡང་དག་པར་ཀུན་དུ་ཞུགས་ནས་གྲོགས་པོ་ཉིད་དུ་ཉེ་བར་གནས་པར་འགྱུར་ཏེ། གྲོགས་པོ་དང་འདྲ་བར་དགོས་པ་ཐམས་ཅད་བྱེད་ཅིང་སྒྲུབ་པ་པོ་གང་འདོད་པ་དེ་རྫོགས་
[165b.2]པར་བྱེད་དོ་ཞེས་བྱ་བའི་ཐ་ཚིག་གོ། །དེ་ནས་ཏིཥྛ་བཛྲ་ཞེས་བྱ་བ་ལ་སོགས་པས་དབབ་པ་བརྟན་པར་བྱས་ནས། བཛྲ་མུཥྚི་ཞེས་བྱ་བས་རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱ་བཅིངས་ནས། བཛྲ་སནྡྷི་ཞེས་བརྗོད་པར་བྱའོ། །དེ་ནས་ཕྱག་རྒྱ་བཅིངས་པ་ཐམས་ཅད་འགྲུབ་
[165b.3]པར་འགྱུར་ཏེ། གང་གི་ཕྱིར་རྒྱུད་འདི་ཉིད་ལས། །རྡོ་རྗེ་ཁུ་ཚུར་དམ་བཅིངས་པས། །ཕྱག་རྒྱ་ཐམས་ཅད་དབང་དུ་འགྱུར། །ཞེས་བསྟན་པ་ཡིན་ནོ། །དེ་ནས་སྡིག་པ་དྲལ་བའི་ཕྱག་རྒྱས་སྡིག་པ་ཟད་པར་བྱས་ནས། དེ་བཞིན་གཤེགས་པའི་ཟློས་པ་པོས་ནི་སེམས་སོ་སོར་
[165b.4]རྟོགས་པ་ལ་སོགས་པའི་ཚུལ་གྱིས་མངོན་པར་བྱང་ཆུབ་པ་ལྔའི་རིམ་པ་བསྒོམ་པར་བྱའོ། །རྡོ་རྗེ་སེམས་དཔའ་ལ་སོགས་པའི་ཟློས་པ་པོས་སྡིག་པ་ཟད་པའི་རྗེས་ཐོགས་ལ་ཕྱག་རྒྱའི་དམ་ཚིག་སེམས་དཔའ་ཆེན་པོ་བསྒོམ་པར་བྱའོ་ཞེས་བསྟན་པར་བྱ་བའི་ཕྱིར། དེ་ནས་
[165b.5]ཕྱག་རྒྱའི་དམ་ཚིག་གི་སེམས་དཔའ་ཆེན་པོ་རྗེས་སུ་དྲན་པར་བྱ་སྟེ་ཞེས་བྱ་བ་གསུངས་ཏེ། ཕྱག་རྒྱ་རྣམས་ཀྱི་དམ་ཚིག་ཡིན་པས་ན་ཕྱག་རྒྱའི་དམ་ཚིག་སྟེ། དམ་ཚིག་གི་ཕྱག་རྒྱ་དང་ལས་ཀྱི་ཕྱག་རྒྱ་རྣམས་བསྐྱེད་པའི་རྒྱུ་ཞེས་བྱ་བའི་ཐ་ཚིག་གོ། །དམ་ཚིག་ཀྱང་ཡིན་ལ་
[165b.6]སེམས་དཔའ་ཡང་ཡིན་པས་ན། ཕྱག་རྒྱའི་དམ་ཚིག་གི་སེམས་དཔའ་ཆེན་པོ་སྟེ། ཆོས་ཀྱི་དབྱིངས་ཀྱི་མཚན་ཉིད་རྣམ་པར་སྣང་མཛད་ཆེན་པོའོ། །དེ་རྗེས་སུ་དྲན་པ་ནི་བསྒོམ་པའོ། །དེ་རྣམ་པར་བསྒོམ་པ་ནི་འདི་ཡིན་ཏེ། ཐོག་མཐའ་མེད་པའི་སེམས་དཔའ་ནི། །ནམ་
[165b.7]མཁའ་སྐྱེ་བའི་མཚན་ཉིད་ཡིན། །ཀུན་ཏུ་བཟང་པོ་ཀུན་བདག་ཉིད། །འདོད་པ་ཀུན་དང་འགྲོ་བའི་བདག །སེམས་ཅན་ཀུན་གྱི་སེམས་གང་ཡིན། །བསྟན་ཕྱིར་སེམས་དཔའ་ཞེས་བཤད་དོ། །མཉམ་པར་གཞག་པས་ཏིང་ངེ་འཛིན། །སེམས་དཔའ་ལས་ནི་རྡོ་རྗེར་
[166a]
[166a.1]འགྱུར།།སེམས་དཔའ་བྱིན་རླབས་སྦྱོར་བ་ཡིས། །སེམས་དཔའ་ཉིད་དུ་འང་དེ་འགྱུར་རོ། །བཅོམ་ལྡན་སེམས་དཔའ་དེ་ཉིད་དེ། །རྡོ་རྗེ་འདོད་པའི་དེ་བཞིན་གཤེགས། །རང་སེམས་རབ་ཏུ་རྟོགས་ལ་སོགས། །སངས་རྒྱས་བྱང་ཆུབ་ཆོ་ག་བཞིན། ། 
[166a.2]དེ་ཉིད་དེ་བཞིན་གཤེགས་པའི་རིགས། །དེ་ཉིད་རྡོ་རྗེའི་རིགས་ཆེན་པོ། །དེ་ཉིད་པདྨའི་རིགས་དག་པ། །དེ་ཉིད་ནོར་བུའི་རིགས་མཆོག་གོ། །ཞེས་གསུངས་པ་ཡིན་ནོ། །དེ་ལྟར་རྡོ་རྗེ་སེམས་དཔའ་དང་། རྡོ་རྗེ་སེམས་དཔའ་ལས་བྱུང་བའི་རིགས་ཐམས་ཅད་རྣམ་པར་
[166a.3]བསྒོམས་ནས། མ་ཧཱ་ས་མ་ཡ་སཏྭ་ཧཾ་ཞེས་བརྗོད་པར་བྱའོ། །དེ་ལ་དམ་ཚིག་ཀྱང་ཡིན་ལ་ཆེན་པོ་ཡང་ཡིན་པས་ན། དམ་ཚིག་ཆེན་པོའི་སེམས་དཔའ་སྟེ། ཐོག་མ་དང་ཐ་མ་མེད་པའི་ཆོས་ཀྱི་དབྱིངས་ཀྱི་ངོ་བོ་རྣམ་པར་སྣང་མཛད་ཆེན་པོའོ། །དེ་ལས་བྱུང་བའམ་དེའི་
[166a.4]ངོ་བོའི་སེམས་དཔའ་ལ་སོགས་པའི་སྐུ་དང་གསུང་དང་ཐུགས་རྡོ་རྗེའི་མཚན་ཉིད་ཅན་ནི་དམ་ཚིག་ཆེན་པོའི་སེམས་དཔའ་ཆེན་པོ་སྟེ། དེའི་ངོ་བོ་ཉིད་ནི་བདག་ཡིན་ནོ་ཞེས་ང་རྒྱལ་བསྐྱེད་པར་བྱའོ། །འདིས་ནི་འདི་སྐད་སྟོན་ཏེ། བདག་ནི་སེམས་དཔའི་སྐུ་དང་གསུང་དང་
[166a.5]ཐུགས་རྡོ་རྗེའི་ངོ་བོ་མིག་ཡོར་ཙམ་ཡིན་གྱི། དོན་དམ་པར་ནི་ཐམས་ཅད་དུ་གཟུགས་ཅན་མ་ཡིན་ཏེ། དེ་བས་ན་ཐོག་མ་དང་ཐ་མ་མེད་པའི་དམ་ཚིག་ཆེན་པོའི་སེམས་དཔའ་ནི་བདག་ཡིན་ནོ་ཞེས་པའོ། །དེ་བཞིན་གཤེགས་པའི་རྣལ་འབྱོར་པས་ནི། ཨོཾ་ཙཏྟ་པྲ་ཏི་བེ་དྷཾ་ཀ་རོ་
[166a.6]མི་ཞེས་བྱ་བ་ནས། ཡ་ཐཱ་སརྦྦ་ཏ་ཐཱ་ག་ཏ་སྟ་ཐ་ཨ་ཧཾ་ཞེས་བྱ་བའི་བར་འདི་ཙམ་ཞིག་བརྗོད་པར་བྱའི། མ་ཧཱ་ས་མ་ཡ་ས་ཏྭ་ཧཾ་ཞེས་བྱ་བ་ནི་མ་ཡིན་ཏེ། དེ་བཞིན་གཤེགས་པ་དང་། རྡོ་རྗེ་དང་། པདྨ་དང་། རིན་པོ་ཆེ་དང་། ནོར་བུའི་རིགས་ཉིད་ནི། རྣམ་པར་སྣང་མཛད་ཆེན་
[166a.7]པོའི་ངོ་བོ་ཉིད་ཀྱིས་ན། དམ་ཚིག་ཆེན་པོའི་སེམས་དཔའི་རང་བཞིན་ཡིན་པའི་ཕྱིར། །བཛྲ་སཏྭ་ཞེས་བྱ་བ་ལ་སོགས་པ་ཟློས་པས་ཀྱང་རིགས་ཀྱི་སྒོམ་པ་པོས་རང་གི་ལྷའི་རྣལ་འབྱོར་བྱ་བ་ཡིན་ཏེ། བཟླས་པའི་དོན་དུ་བདག་ཉིད་ནི། །བསྒོམས་ན་འགྲུབ་པར་འགྱུར་
[166b]
[166b.1]བ་ཡིན། །ཞེས་གསུངས་པའི་ཕྱིར་རོ། །དེ་ལྟར་ཕྱག་རྒྱ་ཐམས་ཅད་འགྲུབ་པར་བྱ་བའི་ཕྱིར། རང་གི་བསྒོམ་པའི་ཆོ་ག་རྒྱས་པར་བཤད་ནས་དེ་བཞིན་གཤེགས་པའི་རྣལ་འབྱོར་པ་དང་། དེའི་རིགས་ཀྱི་རྣལ་འབྱོར་པས་རྣམ་པར་སྣང་མཛད་ལ་སོགས་པའི་རང་གི་ཕྱག་རྒྱ་ཆེན་
[166b.2]པོ་བསྒོམ་པ་གསུངས་པ་ནི། དེ་ལ་ཞེས་བྱ་བ་ལ་སོགས་པ་གསུངས་པ་ཡིན་ཏེ། ཐོག་མ་ཁོ་ན་ཞེས་བྱ་བ་ནི། ཆོས་དང་། ལས་དང་། ཕྱག་རྒྱ་ཆེན་པོ་བཅིང་བའི་སྔོན་དུ་ཞེས་བྱ་བའི་ཐ་ཚིག་གོ། །རང་གི་ཕྱག་རྒྱ་བཅིངས་ནས་ཞེས་བྱ་བ་ནི་རང་གི་ལྷའི་དམ་ཚིག་གི་ཕྱག་རྒྱ་ནི་རང་གི་
[166b.3]ཕྱག་རྒྱ་སྟེ། དེ་བཅིང་བ་ནི་རང་གི་ཕྱག་རྒྱ་བཅིང་བའོ། །རང་གི་ཕྱག་རྒྱའི་སེམས་དཔའ་ནི་རྣམ་པར་སྣང་མཛད་ལ་སོགས་པའི་སྐུ་དང་གསུང་དང་ཐུགས་རྡོ་རྗེའི་ངོ་བོ་སྟེ། རང་གི་ཕྱག་རྒྱའི་སེམས་དཔའ་དེར་ས་མ་ཡ་ཧཾ་ཞེས་ཟློས་ཤིང་བསྒོམ་པར་བྱའོ། །དེ་ལ་ས་མ་ཡ་ཞེས་བྱ་
[166b.4]བ་ནི་ཀུན་རྫོབ་སྟེ། ཀུན་རྫོབ་ཀྱི་གཟུགས་ཅན་ནི་བདག་གོ་ཞེས་བྱ་བའི་ཐ་ཚིག་གོ། །འདི་དག་ཀྱང་བཤད་ཟིན་པས་མ་སྨྲས་སོ། །དེ་ལྟར་རང་གི་དམ་ཚིག་གི་ཕྱག་རྒྱ་བཅིངས་ལ་རང་གི་ལྷའི་ངོ་བོར་བདག་རྣམ་པར་བསྒོམས་ནས་རང་གི་ལྷའི་རྣལ་འབྱོར་བརྟན་པར་བྱ་བའི་
[166b.5]ཕྱིར། རང་གི་ལྷའི་དམ་ཚིག་གི་ཕྱག་རྒྱ་ཉིད་ཀྱིས། སྙིང་ག་དང་། དཔྲལ་བ་དང་། ལྐོག་མ་དང་། སྤྱི་བོར་རྡོ་རྗེ་དང་། རིན་པོ་ཆེ་དང་། པདྨ་དང་། སྣ་ཚོགས་རྡོ་རྗེ་བསྐྱེད་པར་བྱའོ། །དེ་བརྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་སོ། །བྱིན་གྱིས་
[166b.6]བརླབས་པའི་སྔགས་གསུངས་པ་ནི། ས་མ་ཡ་སཏྭ་ཨ་དྷི་ཏིཥྛ་སྭ་མཾ་ཞེས་བྱ་བ་ཡིན་ཏེ། ས་མ་ཡ་སཏྭ་ཞེས་བྱ་བ་ནི་དམ་ཚིག་གི་སེམས་དཔའ་ཞེས་བོད་པའོ། །ཨ་དྷི་ཏིཥྛ་སྭ་མཾ་ཞེས་བྱ་བ་ནི་བདག་ལ་བྱིན་གྱིས་རློབས་ཤིག་ཅེས་གསོལ་བ་འདེབས་པའོ། །དེ་ལྟར་བདག་
[166b.7]བྱིན་གྱིས་བརླབས་ནས་དེ་བཞིན་གཤེགས་པའི་ཟློས་པ་པོས་ནི། བཛྲ་དྷཱ་ཏུ་ཞེས་ཟློས་ཤིང་རང་གི་ཕྱག་རྒྱ་ཆེན་པོ་བཅིང་བར་བྱའོ། །རྡོ་རྗེ་སེམས་དཔའི་ཟློས་པ་པོས་ནི་བཛྲ་སཏྭ་ཞེས་བྱ་བ་རང་གི་སྙིང་པོ་ཟློས་ཤིང་། སྐུ་གསུང་ཐུགས་ཀྱི་རྡོ་རྗེས་ནི། །རྡོ་རྗེ་བསྒྱིངས་པར་
[167a]
[167a.1]སེམས་བསྐྱེད་དེ། །བསྒྱིངས་བཅས་རྡོ་རྗེ་གསོར་བྱེད་ན། །རྡོ་རྗེ་སེམས་དཔར་བདག་ཉིད་འགྱུར། །ཞེས་བསམ་པར་བྱའོ། །དེ་བཞིན་དུ་རྡོ་རྗེ་རྒྱལ་པོ་ལ་སོགས་པའི་ཕྱག་རྒྱ་ཆེན་པོ་བཅིང་བ་ཡང་དེ་བཞིན་དུ་ཤེས་པར་བྱའོ། །དེ་བས་ན་འདིས་དམ་ཚིག་གི་
[167a.2]ཕྱག་རྒྱ་བཅིངས་ལ། ཕྱག་རྒྱ་ཆེན་པོ་སྦྱར་བར་བྱའོ་ཞེས་བཅོམ་ལྡན་འདས་ཀྱིས་གསུངས་པ་ཡིན་ནོ། །དེ་ནས་བསྒྲུབ་པར་བྱའོ་ཞེས་བྱ་བ་ནི་དེ་ལྟར་ཆོ་ག་འདིས་ཕྱག་རྒྱ་བཅིངས་ལ་དེ་བཞིན་གཤེགས་པའི་ཟློས་པ་པོས་ནི། ཛཿཧཱུཾ་བཾ་ཧོཿཞེས་བརྗོད་ལ། ལེགས་པའི་ཆོ་ག་ཡིད་
[167a.3]ཀྱིས་ནི། །ལུས་ལ་སངས་རྒྱས་ཀུན་གཞུག་གོ། །དམ་ཚིག་མཆོག་གི་ཕྱག་རྒྱ་ནི། །སེམས་དཔའི་རྡོ་རྗེ་ལ་སོགས་པས། །དེ་ལྟར་སེམས་དཔའ་ཆེན་པོ་བསྒྲུབ། །ཛཿཧཱུཾ་བཾ་ཧོཿཞེས་བརྗོད་ཅིང་། །ཞེས་བྱ་བའོ། །རྡོ་རྗེ་སེམས་དཔའ་ལ་སོགས་པའི་སྒྲུབ་པ་པོས་ནི། ཕྱག་རྒྱ་
[167a.4]ཆེན་པོ་བཅིངས་ལ། བཛྲ་སཏྭ་ཨཿ་ཞེས་བྱ་བ་ལ་སོགས་པས་མདུན་དུ་རྡོ་རྗེ་དབབ་པ་ཇི་ལྟ་བ་བཞིན་དུ་བྱས་ལ། རང་གི་དམ་ཚིག་གི་ཕྱག་རྒྱ་དང་། བཛྲ་སཏྭ་དྲྀ་ཤྱ་ཞེས་བྱ་བ་ལ་སོགས་པས་བལྟ་བ་བྱས་ལ། དེ་ཉིད་རང་གི་ལུས་ལ་དགུག་པ་དང་། གཞུག་པ་དང་། བཅིང་
[167a.5]བ་དང་། དབང་དུ་བྱས་ལ་བསྒྲུབ་པར་བྱའོ། །འདིས་ནི། རྡོ་རྗེ་དབབ་པ་བྱས་ནས་ནི། །ཕྱག་རྒྱ་ཆེན་པོ་ཆོ་ག་བཞིན། །བཅིངས་ནས་དེ་ཡི་མདུན་ཕྱོགས་སུ། །སེམས་དཔའ་ཆེན་པོ་དེ་བསྒོམ་མོ། །ཡེ་ཤེས་སེམས་དཔའ་དེ་མཐོང་ནས། །རང་གི་ལུས་ལ་བསྒོམ་པར་བྱ། ། 
[167a.6]བཀུག་ཅིང་བཅུག་ལ་བཅིང་བ་དང་། །དབང་དུ་བྱས་ཏེ་སྒྲུབ་པའོ། །ཞེས་གང་གསུངས་པ་དེ་བཤད་པ་ཡིན་ནོ། །དེ་ནས་དངོས་གྲུབ་ཀྱི་ཆོ་ག་རྒྱས་པ་བཤད་དེ་ཞེས་བྱ་བ་ནི་དངོས་གྲུབ་ཀྱི་དོན་གྱི་ཆོ་ག་རྒྱས་པ་ཡིན་པས་ན། དངོས་གྲུབ་ཀྱི་ཆོ་ག་རྒྱས་པའོ། །ནོར་བསྒྲུབ་པར་
[167a.7]འདོད་པས་རང་གི་ལྷའི་སྦྱོར་བ་རྗེས་སུ་སྤྱད་ནས་ཇི་སྐད་གསུངས་པའི་ཚུལ་གྱིས་རྡོ་རྗེའི་དངོས་གྲུབ་ལ་སོགས་པ་བསམ་པ་ཉིད་དང་། ཤིས་པའི་སྒྲ་བརྗོད་པར་བྱ་བ་ནི། ཨརྠ་སིདྡྷི་ཞེས་བྱ་བ་སྟེ་གང་གི་ཕྱིར་སྙིང་པོ་འདིས་ནོར་གྱི་དངོས་གྲུབ་ཏུ་འགྱུར་བ་ཡིན་ནོ། །དེ་ནས་རྡོ་རྗེ་ཞེས་
[167b]
[167b.1]བྱ་བ་ལ་སོགས་པ་ལ། བཛྲ་སིདྡྷི་ཞེས་ཟློས་པ་པོས་རྫུ་འཕྲུལ་གྱི་དངོས་གྲུབ་བསྒྲུབ་པར་འདོད་པས་ཀྱང་དེ་བཞིན་དུ་ཆོ་ག་ཐམས་ཅད་རྗེས་སུ་སྤྱད་ལ་བཛྲ་སིདྡྷི་ཞེས་ལན་གསུམ་བརྗོད་པར་བྱའོ། །དེ་ནས་བཛྲ་ཛྭ་ལ་ཞེས་བྱ་བ་ལ་སོགས་པ་བརྗོད་པར་བྱའོ། །དེ་བཞིན་དུ་རང་གི་ལྷའི་
[167b.2]རྣལ་འབྱོར་སྔོན་དུ་འགྲོ་བ་དང་། ཆོ་ག་ཐམས་ཅད་རྗེས་སུ་སྤྱད་ལ། རིག་འཛིན་གྱི་དངོས་གྲུབ་བསྒྲུབ་པར་འདོད་པས། དང་པོ་ཁོ་ནར་འདི་ལྟར་བཛྲ་བི་དྷཱ་ར་ཞེས་ལན་གསུམ་བརྗོད་པར་བྱའོ། །དེ་ནས་ནི་བཛྲ་དྷཱ་ར་ཞེས་བྱ་བ་ལ་སོགས་པ་བཟླས་པ་བྱའོ། །དེ་ནས་དམ་པ་
[167b.3]བསྒྲུབ་པར་འདོད་ན་ཞེས་བྱ་བ་ནི་དེ་བཞིན་གཤེགས་པ་དང་། རྡོ་རྗེ་སེམས་དཔའ་དང་། འཇིག་རྟེན་དབང་ཕྱུག་དང་། རྡོ་རྗེ་ལས་ཀྱི་དངོས་གྲུབ་ཇི་སྐད་དུ་བཤད་པ་ནི་དམ་པ་སྟེ། དེ་གྲུབ་པར་འདོད་ཅིང་དོན་དུ་གཉེར་ནའོ། །རང་གི་ཕྱག་རྒྱའི་སྙིང་པོས་བསྒྲུབ་པོ་ཞེས་བྱ་བས་
[167b.4]ནི་རྣལ་འབྱོར་པ་གང་གི་ལྷའི་ཁྱད་པར་གང་ཡིན་པ་དེའི་སྙིང་པོ་བླངས་ལ་ལྷའི་ཁྱད་པར་བྱས་ནས། བཛྲ་སཏྭ་ཞེས་བྱ་བ་ལ་སོགས་པ་ལ་དེ་ཉིད་ཀྱི་སྙིང་པོ་ལན་གསུམ་བཟླས་པར་བྱའོ། །དེ་ནས་བཛྲ་བཛྲ་ཞེས་བྱ་བ་ལ་སོགས་པ་བཟླས་པར་བྱའོ། །རྣམ་པར་སྣང་མཛད་ལ་
[167b.5]སོགས་པའི་སྒྲུབ་པ་པོས་ཀྱང་བཛྲ་དྷཱ་ཏུ་ཞེས་བྱ་བ་ནས་བཛྲ་ཨཱ་བེ་ཤ་ཨཿཞེས་བྱ་བའི་བར་གྱིས་རང་གི་ཕྱག་རྒྱའི་སྙིང་པོ་ཟློས་པ་པོས་རྣམ་པར་སྣང་མཛད་ལ་སོགས་པ་བསྒྲུབ་པར་བྱ་སྟེ། རང་གི་ཕྱག་རྒྱ་གྲུབ་པར་བྱ་བའི་ཕྱིར་བཟླས་པ་བྱ་བའི་ངེས་པ་བཤད་པ་ཡིན་ནོ། །དེ་ནས་
[167b.6]ཕྱག་རྒྱ་ཐམས་ཅད་ཀྱི། །ཞེས་བྱ་བ་ནི་རྡོ་རྗེ་འབེབས་པའི་བར་གྱིས་དོན་གྱི་དངོས་གྲུབ་ལ་སོགས་པའི་ཕྱག་རྒྱའོ། །སྤྱིའི་ཞེས་བྱ་བ་ནི་དེ་བཞིན་གཤེགས་པ་དང་། རིགས་ཐམས་ཅད་ཀྱི་རྣལ་འབྱོར་པ་རྣམས་ཀྱི་ཐུན་མོང་དུ་གྱུར་པའོ། །རྡོ་རྗེ་ཞེས་བྱ་བ་ནི་བརྟན་པར་བྱ་བའི་ཆོ་གའོ། །གང་ཞིག་ལ་
[167b.7]བརྟན་པར་བྱ་ཞེ་ན། རང་གི་ལུས་དང་ངག་དང་། སེམས་རྡོ་རྗེ་ལའོ། །གང་གི་ཚེ་བརྟན་པར་བྱ་ཞེ་ན། ནམ་ཕྱག་རྒྱའི་བྱིན་གྱི་རླབས་ལྷོད་པར་གྱུར་ཏམ་ཞེས་བྱ་བ་ལ་སོགས་པ་གསུངས་ཏེ། ནམ་ཞེས་བྱ་བ་དུས་གང་གི་ཚེ་ཕྱག་རྒྱ་ཆེན་པོ་ལ་སོགས་པ་བསྒོམ་པ་ལ་འཇུག་པའི་སྒྲུབ་པ་པོ་རྣམས་
[168a]
[168a.1]དེ་ལ་དམིགས་པའི་སེམས་གཞན་དུ་འཕྱོ་བ་དང་། ཡུལ་ཕྱོགས་གཞན་དུ་འགྲོ་བ་ལ་སོགས་པའི་རྣམ་པར་རྟོག་པའི་ཚུལ་གྱིས་བཅོམ་པར་གྱུར་པ་དེའི་ཚེ། ཕྱག་རྒྱའི་ཏིང་ངེ་འཛིན་གྱི་མཐུ་ཉམས་པར་གྱུར་པས་ན་འདི་ནི་ཕྱག་རྒྱའི་བྱིན་གྱི་རླབས་ལྷོད་པར་
[168a.2]གྱུར་པ་ཞེས་བྱ་བ་སྟེ། དེའི་ཚེ་འམ་བདག་གཏོང་བར་འདོད་ན་ཞེས་བྱ་བ་ནི་གང་གི་ཚེ་བསྒོམས་པས་ཡོངས་སུ་དུབ་པར་གྱུར་ན་ཕྱག་རྒྱ་འདི་དགྲོལ་བར་འདོད་པ་ཡིན་ཏེ། དེའི་ཚེ་ཡང་བརྟན་པར་བྱའོ་ཞེས་དུས་ཀྱི་ངེས་པ་གསུངས་པ་ཡིན་ནོ། །འདིས་ཞེས་བྱ་བ་ནི་ཨོཾ་བཛྲ་སཏྭ་
[168a.3]ཞེས་བྱ་བ་ལ་སོགས་པ་ཡི་གེ་བརྒྱ་པ་གསུངས་པས་སོ། །འདིས་ནི་མཚམས་མེད་པ་བྱས་པ་དང་ཞེས་བྱ་བ་ལ་སོགས་པ་ལ། དངོས་གྲུབ་ཐོབ་པར་འགྱུར་རོ་ཞེས་བྱ་བར་སྦྱར་ཏེ། མཚམས་མེད་པ་བྱས་པ་ཡང་ཞེས་བྱ་བ་ནི། ལ་བཟླ་བ་གསུངས་པ་ཡིན་ཏེ། ངེས་པར་མྱོང་བར་
[168a.4]འགྱུར་བའི་སྡིག་པ་ཆེན་པོ་བྱས་པས་ཀྱང་འགྲུབ་པར་འགྱུར་ན། སྡིག་པ་ཆུང་ངུ་བྱེད་པ་དང་རྒྱུད་ཡོངས་སུ་དག་པ་དེ་དག་ནི་ལྟ་སྨོས་ཀྱང་ཅི་དགོས་ཀྱི་ཤིན་ཏུ་འགྲུབ་པར་འགྱུར་རོ། །དེ་བཞིན་གཤེགས་པ་ཐམས་ཅད་བསླུས་པ་དང་ཞེས་བྱ་བ་ནི་དེ་བཞིན་གཤེགས་པས་གསུངས་པ་
[168a.5]གང་ཡིན་པ་འདི་ནི་ངས་བྱས་ཀྱི། བསྟན་བཅོས་འདི་ནི་སངས་རྒྱས་ཀྱིས་གསུངས་པ་མ་ཡིན་ནོ་ཞེས་སྨྲ་བ་ནི་དེ་བཞིན་གཤེགས་པ་ཐམས་ཅད་སླུ་བར་བྱེད་པ་དེ་དག་ཀྱང་ངོ་། །དམ་པའི་ཆོས་ལ་སྨོད་པ་ནི་དམ་པའི་ཆོས་རྐུ་བའི་སྡིག་པ་ཆེན་པོ་བྱེད་པ་སྟེ། འདི་དག་ནི་སངས་རྒྱས་
[168a.6]ཀྱིས་གསུངས་པ་མ་ཡིན་གྱི། འདི་ནི་སྙན་དང་གས་མཁན་གྱིས་བྱས་པ་ཡིན་ནོ་ཞེས་དེ་བཞིན་གཤེགས་པས་གསུངས་པའི་ཚིག་གམ་དོན་སྤོང་བར་བྱེད་པ་དེ་ཡང་ངོ་། །ཉེས་པ་ཐམས་ཅད་བྱས་པ་དང་། །ཞེས་བྱ་བ་ནི་ཚུལ་ཁྲིམས་དང་། ཀུན་དུ་སྤྱོད་པ་དང་། འཚོ་བ་ལོག་པ་དང་། 
[168a.7]ལྡན་པ་དེ་དག་ཀྱང་རྡོ་རྗེ་སེམས་དཔའ་བརྟན་པར་གྱུར་པས་འགྲུབ་པར་འགྱུར་ཞིང་། དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་ནི། སྐུ་དང་གསུང་དང་། ཐུགས་རྡོ་རྗེ་ལྟ་བུའི་ཏིང་ངེ་འཛིན་ཐོབ་པ་ནི་རྡོ་རྗེ་སེམས་དཔའ་བརྟན་པར་གྱུར་པ་སྟེ། དེ་ལས་ཚེ་འདི་ཉིད་ཇི་ལྟར་འདོད་པ་
[168b]
[168b.1]ཞེས་བྱ་བ་དངོས་གྲུབ་དམ་པ་ལ་སོགས་པའི་དངོས་གྲུབ་དང་། ནོར་ཆེན་པོ་འགྲུབ་པ་དང་། དབང་དུ་བྱ་བ་དང་། དབབ་པ་དང་། བསྐྲད་པ་དང་། དགུག་པ་དང་། བཅིང་བ་དང་། རྨོངས་པར་བྱ་བ་དང་། སྨྱོ་བར་བྱ་བ་ལ་སོགས་པ་ནི་དངོས་གྲུབ་ཐམས་ཅད་ཅེས་བྱ་བའི་སྒྲར་བཤད་
[168b.2]དོ། །དངོས་གྲུབ་དམ་པ་ཞེས་བྱ་བ་ནི་དེ་བཞིན་གཤེགས་པ་དང་། རྡོ་རྗེ་སེམས་དཔའ་དང་། རྡོ་རྗེ་རིན་ཆེན་དང་། རྡོ་རྗེ་ཆོས་དང་། རྡོ་རྗེ་ལས་དང་། རིག་འཛིན་གྱི་དངོས་གྲུབ་ནི་དངོས་གྲུབ་དམ་པའོ། །རྡོ་རྗེའི་དངོས་གྲུབ་ཅེས་བྱ་བ་ནི་རྫུ་འཕྲུལ་རྣམ་པ་བཞིའི་དངོས་གྲུབ་བོ། །རྡོ་རྗེ་
[168b.3]སེམས་དཔའི་དངོས་གྲུབ་ཅེས་བྱ་བ་ནི་སེམས་དཔའ་བཅུ་དྲུག་གི་དངོས་གྲུབ་ལ་རྡོ་རྗེ་སེམས་དཔའི་དངོས་གྲུབ་ཅེས་བྱའོ། །དེ་བཞིན་གཤེགས་པའི་དངོས་གྲུབ་ཅེས་བྱ་བ་ནི། དེ་བཞིན་གཤེགས་པ་ལྔའི་དངོས་གྲུབ་བོ། །བར་དུ་ཞེས་བྱ་བའི་སྒྲ་ནི་སྒེག་མོ་ལ་སོགས་པའི་དངོས་གྲུབ་
[168b.4]ནས། རྡོ་རྗེ་འབེབས་པའི་བར་གྱི་དངོས་གྲུབ་སྟོན་ཏེ། འདི་ལྟ་བུའི་དངོས་གྲུབ་རྣམས་དེས་ཐོབ་པར་འགྱུར་བའོ། །དེ་ནས་ཕྱག་རྒྱ་ཐམས་ཅད་ཅེས་བྱ་བ་ནི་དེ་བཞིན་གཤེགས་པ་དང་། རིགས་ཐམས་ཅད་ཀྱི་དམ་ཚིག་དང་། ཆོས་དང་། ལས་དང་། ཕྱག་རྒྱ་ཆེན་པོ་རྣམས་སོ། །དེ་
[168b.5]རྣམས་ཀྱི་དགྲོལ་བའི་དོན་གྱི་ཆོ་ག་རྒྱས་པ་ནི་ཕྱག་རྒྱ་དགྲོལ་བའི་སྤྱིའི་ཆོ་ག་རྒྱས་པ་སྟེ། དམ་ཚིག་བཅིང་བས་བཅིངས་པ་རྣམས་དམ་ཚིག་གི་འཆིང་བ་དང་བྲལ་བ་ནི་དགྲོལ་བའོ། །དེ་ལ་ཐོག་མ་ཉིད་དུ་ཞེས་བྱ་བ་ནི་གཤེགས་སུ་གསོལ་བའི་དུས་ཀྱི་སྔོན་དུ་སྟེ། ཕྱག་རྒྱ་དགྲོལ་
[168b.6]བར་བྱས་པའི་རྗེས་ལ། ལྷ་རྣམས་གཤེགས་སུ་གསོལ་ཞེས་བྱ་བའི་ཐ་ཚིག་གོ། །གང་དང་གང་ནས་ཞེས་བྱ་བ་ནི་བཟླས་ཏེ་གསུངས་པའོ། །འདི་སྐད་སྟོན་ཏེ་ཕྱག་རྒྱ་གང་སྙིང་གའི་ཕྱོགས་ནས་བྱུང་བ་དེ་དེ་ཉིད་དུ་དགྲོལ་བར་བྱའོ་ཞེས་བྱ་བ་ནས། གང་སྤྱི་གཙུག་ནས་བྱུང་བ་ནི་དེ་
[168b.7]ཉིད་ནས་སོ་ཞེས་བྱ་བའི་བར་དུའོ། །དེ་ལ་རྡོ་རྗེ་སེམས་དཔའ་ལ་སོགས་པའི་གནས་ཀྱི་ངེས་པ་ནི་སྨྲས་ཟིན་ཏོ། །དེ་བཞིན་གཤེགས་པ་རྣམས་ཀྱི་བརྗོད་པར་བྱ་སྟེ། རྡོ་རྗེ་སེམས་དཔའི་གནས་ནི་མི་བསྐྱོད་པའིའོ། །རྡོ་རྗེ་རིན་ཆེན་གྱི་གནས་ནི་རིན་ཆེན་འབྱུང་ལྡན་གྱིའོ། །རྡོ་རྗེ་ཆོས་
[169a]
[169a.1]ཀྱི་གནས་ནི་འོད་དཔག་ཏུ་མེད་པའོ། །རྡོ་རྗེ་ལས་ཀྱི་གནས་ནི་དོན་ཡོད་པར་གྲུབ་པའིའོ། །སྤྱི་གཙུག་གི་གནས་ནི་རྣམ་པར་སྣང་མཛད་ཀྱིའོ། །འདིར་སྦྱར་བ་ནི་འདི་ལྟ་བུ་ཡིན་ཏེ། རྣམ་པར་སྣང་མཛད་ཀྱི་གནས་སུ་བཛྲ་དྷཱ་ཏུ་ཞེས་ཟློས་ཤིང་དམ་ཚིག་གི་ཕྱག་
[169a.2]རྒྱ་བཅིངས་ལ་བཛྲ་མུཿཞེས་བྱ་བས་རྣམ་པར་སྣང་མཛད་ཀྱི་གནས་སུ་དགྲོལ་ལ། དེའི་ཕྱག་རྒྱ་ཐམས་ཅད་དགྲོལ་བར་བསམ་པར་བྱའོ། །དེ་བཞིན་དུ་རྡོ་རྗེ་འབེབས་པའི་བར་གྱིས་དམ་ཚིག་ཕྱག་རྒྱ་བཅིངས་ལ་བཛྲ་ཨཱ་བ་ཤ་ཞེས་ཟློས་ཤིང་བཛྲ་མུཿཞེས་བྱ་བས་རྡོ་རྗེ་འབེབས་པའི་གནས་
[169a.3]སུ་དགྲོལ་ལ། དེའི་ཕྱག་རྒྱ་ཐམས་ཅད་དགྲོལ་བར་བསམ་པར་བྱའོ། །སྙིང་ག་ནས་བྱུང་བའི་རྡོ་རྗེ་རིན་ཆེན་གྱི་ཕྱག་རྒྱ་ཞེས་བྱ་བ་ལ་སོགས་པ་ལ། འཕགས་པ་ནམ་མཁའི་སྙིང་པོའི་དམ་ཚིག་གི་ཕྱག་རྒྱ་སྙིང་གར་བཅིངས་ལ། དེ་ནས་བཏེག་སྟེ་རང་གི་དབང་བསྐུར་བའི་གནས་
[169a.4]མཛོད་སྤུའི་ཕྱོགས་སུ་བཞག་ལ། བཛྲ་རཏྣ་ཨ་བྷི་ཥིཉྩ་ཞེས་བྱ་བས་ཕྱག་རྒྱ་ཐམས་ཅད་དབང་བསྐུར་བ་བྱས་ནས། ཕྱག་རྒྱ་ཐམས་ཅད་རྣམ་པར་སྣང་མཛད་ལ་སོགས་པའི་རང་བཞིན་ཅན་གྱི་རིན་པོ་ཆེའི་ཅོད་པན་གྱིས་དབང་བསྐུར་བར་འགྱུར་རོ། །མཛུབ་མོ་གཉིས་ཀྱིས་ཞེས་བྱ་བ་
[169a.5]ལ་སོགས་པ་ལ། ཡང་འཕགས་པ་ནམ་མཁའི་སྙིང་པོའི་དམ་ཚིག་གི་ཕྱག་རྒྱ་གཉིས་སུ་བྱས་ལ། སརྦྦ་མུ་དྲ་མེ་དྲྀཥྚི་ཀུ་རུ་བ་ར་ཀ་བ་བེེ་ཙེ་ན་བཾ་ཞེས་བྱ་བ་འདི་དང་། དེ་བཞིན་དུ་མཛུབ་མོ་གཉིས་ཀྱིས་དེ་རྣམས་ལ་གོ་ཆ་བཅིང་བར་བྱ་ཞིང་། དེ་ཉིད་ཀྱི་དར་དཔྱངས་དང་ཕྲེང་བ་དཀྲི་
[169a.6]ཞིང་བཅིང་བར་བྱའོ། །དེ་ནས་དར་དཔྱངས་དཔྱང་བ་བྱས་ནས། བཛྲ་ཏུ་ཥྱ་ཧོ་ཞེས་བྱ་བ་དང་། མཉམ་པའི་ཐལ་མོས་མཐར་མཉེས་པར་བྱའོ། །རྡོ་རྗེ་ལྟ་བུར་འགྱུར་རོ་ཞེས་བྱ་བ་ནི། དེ་ལ་གོ་ཆ་བགོ་བ་དང་ཕྲེང་བ་བཅིང་བ་དག་གིས་སྔགས་པ་ལུས་དང་སེམས་རྡོ་རྗེ་ལྟར་མི་ཕྱེད་པ་
[169a.7]ཉིད་དུ་འགྱུར་རོ་ཞེས་བྱ་བའི་ཐ་ཚིག་གོ། །ཡང་ན་རྡོ་རྗེ་སེམས་དཔས་ཀྱང་བྱའོ་ཞེས་བྱ་བ་ནི་བཛྲ་སཏྭ་ཞེས་རྡོ་རྗེ་སེམས་དཔའ་བཟླས་པས་ཀྱང་བཤད་མ་ཐག་པ་དེ་ཐམས་ཅད་དུ་འགྱུར་རོ་ཞེས་བྱ་བའི་ཐ་ཚིག་གོ། །ཡང་ཇི་ལྟར་འགྱུར་ཞེ་ན། རྡོ་རྗེ་སེམས་དཔའ་ཞེས་བྱ་བ་ལ་སོགས་པ་
[169b]
[169b.1]གསུངས་ཏེ། གང་གི་ཕྱིར་རྡོ་རྗེ་སེམས་དཔའ་ལྷན་ཅིག་ཅེས་བྱ་བ་གསུངས་ཏེ། ལྷན་ཅིག་བཟླས་ན་འགྲུབ་པར་འགྱུར། །ཇི་ལྟར་འདོད་པ་ཞེས་བྱ་བ་ནི། བསམ་པ་གང་ཁོ་ནས་བཟླས་པ་ཞེས་བྱ་བའི་ཐ་ཚིག་གོ། །གང་ཞིག་འགྲུབ་པར་འགྱུར་ཞེ་ན། བདག་བདེ་བར་ཞེས་བྱ་
[169b.2]བ་གསུངས་ཏེ། གང་ཞིག་སེམས་བདེ་བའི་བདག་ཉིད་ཅན་དེ་ནི་བདེ་བའི་བདག་སྟེ། དཔལ་རྡོ་རྗེ་སེམས་དཔའ་བསྒོམས་པས་སེམས་བདེ་བ་རྣམས་འགྲུབ་པར་འགྱུར་རོ། །ཇི་ལྟར་ཞེ་ན། བཟླས་པ་ཙམ་གྱིས་སོ། །ཕྱག་ན་རྡོ་རྗེས་གསུངས་པ་བཞིན། །ཞེས་བྱ་བ་ནི་
[169b.3]ཇི་ལྟར་བཅོམ་ལྡན་འདས་ཕྱག་ན་རྡོ་རྗེས་བདེ་བའི་བདག་ཉིད་ཅན་དག་འགྲུབ་པར་འགྱུར་གྱི། བདེ་བ་མ་ཡིན་པའི་བདག་ཉིད་ཅན་སེམས་རྣམ་པར་གཡེངས་པ་རྣམས་ནི་མ་ཡིན་ནོ་ཞེས་གསུངས་པ་བཞིན་དུའོ། །རྡོ་རྗེ་སེམས་དཔའ་ལ་སོགས་པ་ཡང་ཡིན་ལ་སེམས་དཔའ་
[169b.4]རྣམས་ཀྱང་ཡིན་པས་ན། རྡོ་རྗེ་སེམས་སོགས་སེམས་དཔའ་རྣམས་ཏེ། རྡོ་རྗེ་རྒྱལ་པོ་ལ་སོགས་པ་ནས་རྡོ་རྗེ་འབེབས་པའི་བར་རྣམས་སོ། །དེ་རྣམས་ཀྱི་བསྒྲུབ་པ་དང་ལས་ཀུན་ནི། ཕྱག་རྒྱ་ཆེན་པོ་ལ་སོགས་པ་དང་ལས་རྣམས་ཏེ། བསྒྲུབ་པ་དང་ལས་ད་དག་ཐམས་ཅད་
[169b.5]ལ། འདིར་ནི་ཅི་དགར་བཟླས་ནས་ནི། །ཞེས་བྱ་བ་ནི། འདིར་ཞེས་བྱ་བ་རྒྱུད་འདིར་ནི་བསྒོམ་པ་གཙོ་བོ་ཡིན་གྱི་གྲངས་ཀྱི་བཟླས་པ་གཙོ་བོར་མི་བྱའོ། །འདིས་ནི་འདི་སྐད་སྟོན་ཏེ། རྒྱུད་འདིར་ནི་བསྒོམ་པ་གཙོ་བོར་གྱུར་པ་ཡིན་གྱི་དེ་བས་ན་ཇི་ཙམ་འདོད་པ་ཙམ་གྱི་སྔགས་
[169b.6]བཟླས་པར་བྱའི་གྲངས་ཀྱི་བཟླས་པ་ནི་མི་བྱའོ། །དེ་ལྟར་རང་གི་རྒྱུད་ཀྱི་ཆོ་ག་གསུངས་ནས། སྙིང་པོ་ཕྱག་རྒྱ་སྔགས་རིག་རྣམས། །ཞེས་བྱ་བ་ལ་སོགས་པས་དེས་འདུལ་བའི་སྐྱེ་བོ་རྣམས་ཀྱི་ཕྱིར་རྒྱུད་གཞན་གྱི་ཆོ་ག་ཡང་གསུངས་པ་ཡིན་ཏེ། དེ་ལ་སྙིང་པོའི་སྒྲས་ནི་
[169b.7]རིགས་ཐམས་ཅད་ཀྱི་དཀྱིལ་འཁོར་ཆེན་པོ་ལས་གསུངས་པའི་སྙིང་པོ་རྣམས་ལ་བྱ་བར་བཤད་དོ། །ཕྱག་རྒྱ་ནི་གཟུགས་ཀྱི་དཀྱིལ་འཁོར་ལས་གསུངས་པའོ། །སྔགས་ནི་ཆོས་ཀྱི་དཀྱིལ་འཁོར་ལས་གསུངས་པ་རྣམས་སོ། །རིག་པ་རྣམས་ནི་རིགས་ཐམས་ཅད་ཀྱི་ལས་ཀྱི་
[170a]
[170a.1]དཀྱིལ་འཁོར་ལས་གསུངས་པ་ལས་བྱ་བར་བཤད་དོ། །དེ་རྣམས་ཀྱང་། ཇི་ལྟར་འདོད་པའི་ཚུལ་གྱིས་ནི། །ཞེས་བྱ་བ་ནི་རྣལ་འབྱོར་དང་། བྱ་བ་དང་། སྤྱོད་པ་དང་། གཉི་གའི་རྒྱུད་ལ་སོགས་པའི་ཆོ་གའི་ཚུལ་གྱིས་སོ། །རྟོག་པ་ལས་བཤད་
[170a.2]པ་ནི་རང་གི་ལྷས་གསུངས་པའི་རྟོག་པ་ལ་སོགས་པ་དང་། རྟོག་པ་གཞན་གྱི་ཆོ་ག་དེ་ནི་རྟོག་པ་ལས་བཤད་པ་སྟེ། རྟོག་པ་ལས་བཤད་པ་དེས་སོ། །རང་བྱས་པའམ་ཞེས་བྱ་བ་ནི། རང་གི་ལྷས་རང་གི་བསྒྲུབ་པ་གསུངས་པ་གང་ཡིན་པ་དེ་ནི་རང་བྱས་པ་ཞེས་བྱ་སྟེ། རང་གིས་
[170a.3]བྱས་པ་དེས་ཀྱང་ངོ་། །བསྒྲུབ་པ་འདིར་ནི་ཐམས་ཅད་དོ། །ཞེས་བྱ་བ་ནི་སྔར་བཤད་པ་ཐམས་ཅད་ཀྱིས་ཞེས་བྱ་བའི་ཐ་ཚིག་གོ། །གསང་བའི་མཆོད་པ་ནི་མཆོད་པ་གསང་བ་སྟེ་རྡོ་རྗེ་སྒེག་མོ་ལ་སོགས་པའོ། །བརྗོད་པ་ནི་བཛྲ་ལཱ་སྱེ་ཞེས་བྱ་བ་ལ་སོགས་པ་ཟློས་ཤིང་སྒེག་མོ་ལ་
[170a.4]སོགས་པ་གསང་བའི་མཆོད་པ་བཞི་བྱའོ། །རྡོ་རྗེ་བསྟོད་པ་ནི་རྡོ་རྗེ་རྣམས་ཀྱི་བསྟོད་པ་ཡིན་པའམ། རྡོ་རྗེ་བསྟོད་པའི་གླུ་ཡིན་པས་ན་རྡོ་རྗེ་བསྟོད་པའི་གླུ་སྟེ། དེ་བླངས་པ་ནི་གླུར་ལེན་པའོ། །འདིས་ཞེས་བྱ་བ་ནི་འོག་ནས་བཤད་དོ། །ཨོཾ་རྡོ་རྗེ་སེམས་དཔའ་བསྡུས་པས་ནི། །ཞེས་བྱ་བ་ནི་
[170a.5]བྱང་ཆུབ་ཀྱི་མཚན་ཉིད་ཅན་གྱི་སེམས་དང་མི་བསྐྱོད་པའི་རིགས་ནི་རྡོ་རྗེ་སེམས་དཔའོ། །དེ་བསྡུས་པ་ནི་བསྒོམས་པའི་སྟོབས་ཀྱིས་ཉེ་བར་བླངས་པའོ། །རྡོ་རྗེ་རིན་ཆེན་བླ་ན་མེད། །ཅེས་བྱ་བ་ནི་སྦྱིན་པའི་ཕ་རོལ་ཏུ་ཕྱིན་པ་དང་། དེའི་འབྲས་བུ་རིན་པོ་ཆེའི་རིགས་ནི་རྡོ་རྗེ་རིན་ཆེན་
[170a.6]ནོ། །དེ་ཉིད་བླ་ན་མེད་པའོ། །དེ་བས་ན། རྡོ་རྗེ་སེམས་དཔའ་བསྡུས་པས་ནི། །ཞེས་བྱ་བ་མི་བསྐྱོད་པའི་རིགས་རྟོགས་པས་ན། རྡོ་རྗེ་རིན་ཆེན་བླ་ན་མེད། །ཅེས་བྱ་བ་ཉོན་མོངས་པ་བག་ཆགས་དང་བཅས་པ་དང་བྲལ་བའི་རིན་པོ་ཆེའི་རིགས་དང་མཉམ་པར་གྱུར་ཅིག་ཅེས་རྣལ་
[170a.7]འབྱོར་པ་ལ་གསོལ་བ་འདེབས་པའོ། །རྡོ་རྗེ་ཆོས་ནི་གླུར་བླངས་པས། །ཞེས་བྱ་བ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་ངོ་བོའི་སེམས་དང་སེམས་ལས་བྱུང་བ་དང་པདྨའི་རིགས་ནི་རྡོ་རྗེ་ཆོས་སོ། །དེ་གླུར་བླངས་པ་ནི་ཆོས་ཐམས་ཅད་རང་བཞིན་གྱིས་རྣམ་པར་དག་པའོ་ཞེས་སོ་སོར་རྟོགས་པ་སྟེ། 
[170b]
[170b.1]དེ་ཡང་གསལ་བའི་དབྱེ་བས་རྣམ་པ་སྣ་ཚོགས་པར་སོ་སོར་རྟོགས་པ་ཡིན་ཏེ། དེ་བས་ན་གླུར་བླངས་པ་ཞེས་གསུངས་པ་ཡིན་ནོ། །དེ་ལྟར་གྱུར་པས། རྡོ་རྗེ་ལས་ནི་བྱེད་པར་འགྱུར། །ཞེས་བྱ་བ་སྟེ། བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་། ལས་ཀྱི་རིགས་ནི་རྡོ་རྗེ་སྟེ། དེ་ལ་བོད་པའོ། ། 
[170b.2]སངས་རྒྱས་ཀྱི་སྤྲུལ་པ་དང་། འགྲོ་བའི་དོན་བྱེད་པ་ནི་འདི་ལས་ཡིན་ཏེ། རྫོགས་པར་བྱེད་པར་འགྱུར་བས་ན། རྡོ་རྗེའི་ལས་ནི་བྱེད་པར་འགྱུར། །ཞེས་གསོལ་བ་འདེབས་པའོ། །འདིས་ནི་འདི་སྐད་སྟོན་ཏེ། རྡོ་རྗེ་གླུ་ལེན་ཅིང་རེ་རེ་ཞིང་རྡོ་རྗེ་ཁུ་ཚུར་གཉིས་ལས་བྱུང་བའི་གར་བྱས་ལ། རྡོ་རྗེ་
[170b.3]སྒེག་མོ་ལ་སོགས་པའི་ལས་ཀྱི་ཕྱག་རྒྱ་བཅིངས་ལ་མཆོད་པ་བྱའོ། །དེ་ལྟར་གསང་བའི་མཆོད་པ་བཞེས་ཕྱི་དང་ནང་དུ་བཅས་པའི་དཀྱིལ་འཁོར་ཡང་དག་པར་མཆོད་ལ། དེ་བཞིན་དུ་གར་དང་གླུ་ལེན་ཅིང་གར་ལས་བྱུང་བའི་རྡོ་རྗེ་བདུག་པ་མ་ལ་སོགས་པའི་ལས་ཀྱི་ཕྱག་རྒྱ་བཞི་
[170b.4]དང་། ཕྱིའི་བདུག་པ་ལ་སོགས་པ་ལག་པ་གཤིབས་པས་བླངས་ལ། ནང་གི་དཀྱིལ་འཁོར་ཡང་དག་མཆོད་ནས་ཕྱིའི་དཀྱིལ་འཁོར་མཆོད་པར་བྱའོ་ཞེས་བསྟན་པའི་ཕྱིར། དེ་ནས་དབུས་ཀྱི་དཀྱིལ་འཁོར་དུ་རྡོ་རྗེ་བསྟོད་པའི་གླུ་འདི་ཉིད་ཀྱིས་ཞེས་བྱ་བ་ལ་སོགས་པ་གསུངས་
[170b.5]སོ་། །མཆོད་པ་དེ་དག་རང་རང་གི་གནས་སུ་གཞག་གོ་ཞེས་བྱ་བ་ནི་སྒེག་མོ་ལ་སོགས་པའི་ཕྱག་རྒྱ་བཅིངས་ན། སྒེག་མོ་ལ་སོགས་པའི་ཚུལ་དུ་རྣལ་འབྱོར་པས་བསྒོམས་པ་གང་ཡིན་པ་དེ། སྒེག་མོ་ལ་སོགས་པའི་གནས་སུ་ཡིད་ཀྱིས་གཞག་པ་ལ་གཞན་གྱིས་ཕྱག་རྒྱ་བཅིང་
[170b.6]བར་བྱའོ། །དེ་ནས་ཞེས་བྱ་བ་ལ་སོགས་པ་ལ། དེ་ལྟར་སློབ་དཔོན་གྱིས་དཀྱིལ་འཁོར་གྱི་དེ་བཞིན་གཤེགས་པ་ཐམས་ཅད་ལ་མཆོད་པ་བྱས་ནས། དཀྱིལ་འཁོར་ཐམས་ཅད་ཅི་ནུས་པར་མཆོད་ཅིག་ཅེས་སློབ་མ་ལ་བསྒོ་སྟེ། དེ་བཞིན་གཤེགས་པའི་རིགས་ཐམས་ཅད་ལ་
[170b.7]གསོལ་ཞིང་ཞུ་བར་བྱའོ། །དེ་ནས་མཆོད་པ་བྱེད་དུ་བཅུག་ལ། ཇི་ལྟར་ཞུགས་པའི་རྣམ་པ་ཞེས་བྱ་བ་བསམ་པ་གང་ཞིག་གིས་ཞུགས་པ་སྟེ། དེ་རྣམས་ཅི་འབྱོར་བའི་ཞེས་བྱ་བ་ནི་རྫས་ཅི་ཡོད་པས་སོ། །དེ་ཉིད་བཤད་པ་ནི་རོ་དང་ཞེས་བྱ་བ་ལ་སོགས་པ་ཡིན་ཏེ། དེ་ལ་རོ་
[171a]
[171a.1]ཐམས་ཅད་ནི། མངར་བ་དང་། སྐྱུར་བ་དང་། ལན་ཚྭ་བ་ལ་སོགས་པའི་དབྱེ་བས་ཕྱེ་བ་དང་ལྡན་པའི་ཁ་ཟས་ནི་རོ་དང་ཁ་ཟས་ཐམས་ཅད་དོ། །གནས་པས་ན་གནས་པ་སྟེ། སྤྱོད་ལམ་གར་ལ་སོགས་པའི་ཚུལ་དང་། གླུ་མ་ལ་སོགས་པ་ཡང་གཟུང་ངོ་། །རོ་དང་
[171a.2]ཁ་ཟས་དང་སྤྱོད་ལམ་ལ་སོགས་པའི་ཡོ་བྱད་ཐམས་ཅད་དཀྱིལ་འཁོར་ཆེན་པོར་དབུལ་བར་བྱ་སྟེ། དེ་ཐམས་ཅད་ཀྱིས་ཇི་ལྟར་ཞུགས་པ་རྣམས་མགུ་ཞིང་ཚིམ་པར་བྱའོ། །དེ་ལྟར་ཚིམ་པར་བྱས་ནས་ཅི་ཞིག་བྱ་ཞེ་ན། དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ལ་སོགས་
[171a.3]པ་གསུངས་ཏེ། དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་ཡིན་པས། དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་སྟེ། རྣམ་པར་སྣང་མཛད་ལ་སོགས་པ་ནས་རྡོ་རྗེ་འབེབས་པའི་བར་གྱི་ཕྱག་རྒྱ་ཆེན་པོ་ལ་སོགས་པ་གྲུབ་པའོ། །དེའི་དོན་གྱི་རྡོ་རྗེ་བརྟུལ་ཞུགས་ནི་ངེས་
[171a.4]པར་བྱ་བ་སྟེ། རྡོ་རྗེ་ཡོངས་སུ་མི་འདོར་བ་དེ་སྦྱིན་པར་བྱའོ། །འདི་ཞེས་བྱ་བ་ནི་རང་གི་ལག་ན་གནས་པར་གསུངས་པའོ། །དེ་ཞེས་བྱ་བ་ནི། བྱང་ཆུབ་སེམས་གང་དེ་རྡོ་རྗེ། །ཞེས་བཅོམ་ལྡན་འདས་ཀྱིས་གང་གསུངས་པའོ། །འདི་ཅི་ཞིག་ཡིན་ཞེ་ན། སངས་རྒྱས་ཐམས་ཅད་
[171a.5]ཉིད་ཅེས་བྱ་བ་གསུངས་ཏེ། སངས་རྒྱས་ཐམས་ཅད་ཀྱི་ངོ་བོ་ཉིད་ཡིན་པས་ན་སངས་རྒྱས་ཉིད་དེ། རྡོ་རྗེ་འདི་ནི་སངས་རྒྱས་ལྔའི་རང་བཞིན་ཉིད་ཡིན་ནོ་ཞེས་བྱ་བའི་ཐ་ཚིག་གོ། །རྡོ་རྗེ་སེམས་དཔའི་ལག་ན་འདུག །ཁྱོད་ཀྱིས་ཀྱང་ནི་རྟག་ཏུ་བཅང་། །ཞེས་བྱ་བ་ནི་གང་གི་
[171a.6]ཕྱིར་སངས་རྒྱས་ཐམས་ཅད་ཀྱི་རྡོ་རྗེ་འདི་རྡོ་རྗེ་སེམས་དཔའི་ལག་ན་འདུག་པ་ཡིན་ལ། དེ་བས་ན་དེའི་གོ་འཕང་ཐོབ་པར་བྱ་བའི་ཕྱིར་ཁྱོད་ཀྱིས་ཀྱང་རྟག་ཏུ་བཅང་བར་བྱའོ། །འདི་གང་གི་བརྟུལ་ཞུགས་ཡིན་ཞེ་ན། ཕྱག་ན་རྡོ་རྗེའི་བརྟུལ་ཞུགས་བརྟན། །ཞེས་བྱ་བ་གསུངས་
[171a.7]ཏེ། འདི་ནི་ཕྱག་ན་རྡོ་རྗེའི་བརྟུལ་ཞུགས་མི་ཕྱེད་ཅིང་བརྟན་པ་ཡིན་ནོ། །དེ་ནས་སློབ་མས་རང་གི་མགོར་རྡོ་རྗེ་བཞག་ལ། ཨོཾ་སརྦྦ་ཏ་ཐཱ་ག་ཏ་ཞེས་བྱ་བ་ལ་སོགས་པའི་སྔགས་བཟླས་པར་བྱའོ། །དེ་བཞིན་གཤེགས་པ་ཐམས་ཅད་ལ་གསོལ་བ་བཏབ་ལ་ཞེས་བྱ་བ་ནི་བཅོམ་
[171b]
[171b.1]ལྡན་འདས་དེ་བཞིན་གཤེགས་པ་ཐམས་ཅད་བདག་ནི་སོ་སོའི་སྐྱེ་བོར་གྱུར་པས། ཆོ་ག་ལྷག་པ་དང་མ་ཚང་བ་གང་ཅི་བགྱིས་པ་དེ་དག་ཐམས་ཅད་བདག་ལ་བཟོད་པར་མཛོད་ཅིག་ཅེས་བརྗོད་པར་བྱའོ། །དེ་ལྟར་གསོལ་བ་བཏབ་སྟེ། སེམས་མ་རྡོ་རྗེ་མའི་ཕྱག་རྒྱ་བཅིངས་ནས་
[171b.2]ཁ་གྱེན་དུ་བསྟན་ཏེ་བཀྲོལ་ལ། ཨོཾ་ཁྱེད་ཀྱིས་ཞེས་བྱ་བ་ལ་སོགས་པ་ཡང་བརྗོད་པར་བྱའོ། །ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །ཅེས་བྱ་བ་ནི་ཁྱེད་ཀྱིས་སེམས་ཅན་གྱི་དོན་སྐལ་བ་ཇི་ལྟ་བ་བཞིན་མཛད་པས་ན། སེམས་ཅན་དོན་ཀུན་མཛད་དེ། བག་ཆགས་བསྒོ་
[171b.3]བ་ལ་སོགས་པའི་མཚན་ཉིད་ཅན་ནོ། །རྗེས་སུ་མཐུན་པར་དངོས་གྲུབ་སྩོལ། །ཞེས་བྱ་བ་ནི་བག་ཆགས་ཇི་ལྟར་བསྒོ་བའི་ཚུལ་དང་མཐུན་པ་ནི་རྗེས་སུ་མཐུན་པ་སྟེ། གང་གི་ཕྱིར་སྐལ་བ་ཇི་ལྟ་བ་བཞིན་དུ་བག་ཆགས་བསྒོ་བ་ལ་སོགས་པ་དང་། རྗེས་སུ་མཐུན་པའི་དངོས་གྲུབ་
[171b.4]སྩལ་བ་འདིས། །ཁྱེད་ཀྱིས་སེམས་ཅན་གྱི་དོན་ཀུན་མཛད་པའོ། །སངས་རྒྱས་ཡུལ་དུ་བཞུད་པར་མཛོད། །ཅེས་བྱ་བ་ནི། སངས་རྒྱས་རྣམས་ཀྱི་ཡུལ་ནི་སངས་རྒྱས་ཀྱི་ཡུལ་ཏེ། སེམས་ཅན་གྱི་དོན་དང་ཆོས་ཀྱི་དབྱིངས་སོ། །དེ་ནས་སླར་ཡང་གཤེགས་པར་གསོལ། ། 
[171b.5]ཞེས་བྱ་བ་ནི་གང་གི་ཚེ་བདག་སྤྱན་འདྲེན་པར་བགྱིད་པ་དེའི་ཚེ། ཁྱེད་གཤེགས་པར་མཛད་དུ་གསོལ་ཞེས་པའོ། །དེ་ལྟར་དཀྱིལ་འཁོར་ཐམས་ཅད་ལ་བྱའོ་ཞེས་བྱ་བ་ནི་གཟུངས་ཀྱི་དཀྱིལ་འཁོར་ནས་བརྩམས་ཏེ། རིགས་ཐམས་ཅད་ཀྱི་དཀྱིལ་འཁོར་དུ་ཇི་སྐད་
[171b.6]གསུངས་པའི་ཆོ་ག་འདི་ཐམས་ཅད་བྱའོ། །དམ་ཚིག་མཆོག་གི་ཕྱག་རྒྱ་ནི་རྣམ་པར་སྣང་མཛད་ལ་སོགས་པའི་ཕྱག་རྒྱ་རྣམས་སོ། །དེ་རྣམས་བཅིངས་པར་གྱུར་པ་ལས་དགྲོལ་བར་བྱ་སྟེ། ཕྱག་རྒྱ་ཐམས་ཅད་གང་དང་གང་ནས་བྱུང་བ་དེ་དང་དེ་ནས་དགྲོལ་ལོ་ཞེས་སྔར་
[171b.7]བཤད་པའི་དམ་ཚིག་གི་ཕྱག་རྒྱ་རྣམས་ཀྱིས་དགྲོལ་བར་བྱའོ། །འདི་སྐད་སྟོན་ཏེ། དཀྱིལ་འཁོར་གྱི་ནི་དབུས་ཉིད་དུ། །ཅི་རིགས་པར་ནི་མཆིས་ནས་ཀྱང་། །ཞེས་བྱ་བ་ནས་བརྩམས་ཏེ། དཀྱིལ་འཁོར་ཕྱི་རིམ་ཕྱོགས་སུ་ནི། །སེམས་དཔའ་ཆེན་པོ་རྣམས་ཀྱང་གཞག །ཅེས་
[172a]
[172a.1]བྱ་བའི་བར་འདིས་དཀྱིལ་འཁོར་དང་། སྔགས་དང་། ཕྱག་རྒྱ་དང་། བསྲུང་བ་དང་། དགུག་པ་དང་། བཟླས་པ་དང་། བསྒོམ་པ་དང་། སྦྱིན་སྲེག་གི་དེ་ཁོ་ན་ཉིད་བསྟན་པ་ལས། གང་གི་ཕྱིར་དཀྱིལ་འཁོར་གཟུགས་ཅན་དང་གཟུགས་ཅན་མ་ཡིན་པ་འདིར་བསྟན་
[172a.2]ལ། སྔགས་ཀྱི་དེ་ཁོ་ན་ཉིད་ནི་རྒྱུད་ཕྱི་མ་ལས་སྟོན་ཏོ། །དེ་མ་ཚིག་གསུམ་སྒོམ་པར་བྱེད་པ་ན་ལྷ་རྣམས་ཕྱག་རྒྱ་བཞིས་ངེས་པར་རྒྱས་གདབ་པར་བྱ་བ་ནི་ཕྱག་རྒྱའི་དེ་ཁོ་ན་ཉིད་དོ། །བདག་བསྲུང་བ་ལ་སོགས་པ་ནི། བསྲུང་བའི་དེ་ཁོ་ན་ཉིད་དོ། །བསྡུ་བ་ལ་སོགས་པ་ནི་སྔར་
[172a.3]སྤྱན་དྲངས་པའི་དེ་ཁོ་ན་ཉིད་དོ། །བཟླས་པ་དང་བསྒོམ་པ་ནི་སྔོན་དུ་བསྙེན་པ་ལ་སོགས་པ་ཐམས་ཅད་བྱ་བ་ཡིན་པས་ན། དེ་དག་གི་དེ་ཁོ་ན་ཉིད་དོ། །དཀྱིལ་འཁོར་ལ་སོགས་པར་སྦྱིན་སྲེག་བྱ་བ་ནི། སྦྱིན་སྲེག་གི་དེ་ཁོ་ན་ཉིད་ཡིན་པར་བསྟན་ཏོ། །དེ་ནས་ཕྱག་རྒྱ་ཐམས་ཅད་དགྲོལ་
[172a.4]བའི་སྤྱིའི་ཆོ་ག་རྒྱས་པར་བཤད་དོ་ཞེས་བྱ་བ་ནས། ཕྱག་ན་རྡོ་རྗེས་གསུངས་པ་བཞིན། །ཞེས་བྱ་བའི་གཞུང་གིས་ནི། ཕྱག་རྒྱ་ཐམས་ཅད་ཉེ་བར་བསྡུས་པའི་དེ་ཁོ་ན་ཉིད་སྟོན་ཏོ། །དེ་ནས་གསང་བའི་མཆོད་པ་བརྗོད་ཅིང་། རྡོ་རྗེ་བསྟོད་པའི་གླུ་བླངས་ཏེ། གསང་བའི་མཆོད་
[172a.5]པ་བཞི་བྱའོ། །ཞེས་བྱ་བ་ནས་བརྩམས་ཏེ། བདུག་པ་ལ་སོགས་པས་མཆོད་པ་བྱེད་དུ་བཅུག་ལ་ཞེས་བྱ་བའི་བར་གྱི་གཞུང་དང་། དེ་བཞིན་དུ་དེ་བཞིན་གཤེགས་པ་ཐམས་ཅད་ལ་གསོལ་བ་བཏབ་ལ་ཞེས་བྱ་བ་ནས་བརྩམས་ཏེ། བཛྲ་ས་ཏྭ་མུཿཞེས་བྱ་བའི་བར་གྱི་གཞུང་
[172a.6]གིས་ནི། མཆོད་ནས་གཤེགས་སུ་གསོལ་བའི་མཚན་ཉིད་ཅན་གྱི་དེ་ཁོ་ན་ཉིད་སྟོན་ཏོ། །གཞན་དག་ནི་དེ་ཁོ་ན་ཉིད་དགུ་པོ་འདི་དག་གི་ཡུལ་དང་བྲལ་བའི་གཞུང་གིས་ཆོ་གའི་དེ་ཁོ་ན་ཉིད་སྟོན་པ་ཡིན་ནོ། །ལ་ལ་ནི་རྣམ་པར་སྣང་མཛད་ལ་སོགས་པ་ནས་རྡོ་རྗེ་འབེབས་པའི་
[172a.7]བར་གྱི་ངོ་བོ་དེ་ཁོ་ན་ཉིད་སུམ་ཅུ་རྩ་བདུན་ནི་དེ་ཁོ་ན་ཉིད་བཅུ་དང་ཐ་དད་པར་འདོད་དོ། །ཁ་ཅིག་ནི་མི་རིགས་ཏེ། གང་གི་ཕྱིར་འདི་དག་ཀྱང་ཕྱག་རྒྱ་ཆེན་པོ་ལ་སོགས་པའི་ཚུལ་གྱིས་ན། ཕྱག་རྒྱ་ཆེན་པོའི་ཁོངས་སུ་གཏོགས་པ་ཡིན་པས་ལོགས་ཤིག་ཏུ་མ་བཞག་གོ་ཞེས་
[172b]
[172b.1]ཟེར་རོ། །ཡང་དེ་ཁོ་ན་ཉིད་བཅུ་པོ་འདི་དག་འབྲས་བུ་དང་རྒྱུ་དང་། དོན་དམ་པའི་དེ་ཁོ་ན་ཉིད་ཀྱི་དབྱེ་བས་རྣམ་པ་གསུམ་དུ་འགྱུར་རོ། །དེ་ལ་དོན་གྱི་དངོས་གྲུབ་ལ་སོགས་པ་ནི་འབྲས་བུའི་དེ་ཁོ་ན་ཉིད་དོ། །དེ་ཐོབ་པའི་ཐབས་ནི་རྒྱུའི་དེ་ཁོ་ན་ཉིད་དོ། །དོན་དམ་པར་རྒྱུ་དང་
[172b.2]འབྲས་བུའི་དངོས་པོ་མེད་པའི་ངོ་བོ་ཉིད་ཡིན་པས་ན། དོན་དམ་པའི་དེ་ཁོ་ན་ཉིད་ཡིན་པར་བཤད་པ་ཡིན་ནོ། །ཡང་ན་ཤེས་རབ་དང་ཐབས་ཀྱི་དབྱེ་བས་དེ་ཁོ་ན་ཉིད་རྣམ་པ་གཉིས་སུ་འགྱུར་རོ། །དོན་དམ་པ་དང་ཀུན་རྫོབ་ཀྱི་དེ་ཁོ་ན་ཉིད་དོ། །དེ་ལ་དེ་ཁོ་ན་ཉིད་བཅུ་པོ་འདི་དག་དོན་
[172b.3]དམ་པར་བསྒོམ་པ་ཡིན་པས་ན་དོན་དམ་པའི་དེ་ཁོ་ན་ཉིད་དུ་གསུངས་པ་ཡིན་ལ། ཀུན་རྫོབ་ཏུ་ཡང་ཇི་སྐད་དུ་གསུངས་པའི་དབྱེ་བས་ཕྱེ་བ་འདི་དག་ཡོད་པ་ཉིད་དེ། དེ་བས་ན་ཀུན་རྫོབ་ཀྱི་དེ་ཁོ་ན་ཉིད་དུ་གསུངས་པ་ཡིན་ནོ། །རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་འདིར་དེ་ཁོ་ན་
[172b.4]ཉིད་ཇི་ལྟར་བསྟན་པར་བྱས་པ་དེ་བཞིན་དུ། གཟུངས་ཀྱི་དཀྱིལ་འཁོར་ནས་བརྩམས་ཏེ་རིགས་ཐམས་ཅད་ལ་ཡང་ཤེས་པར་བྱའོ་ཞེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་ཐེག་པ་ཆེན་པོ་ནི་རྣམ་པར་སྣང་མཛད་དང་། རྣམ་པར་སྣང་མཛད་ཆེན་པོའི་
[172b.5]མཚན་ཉིད་དོ། །དེ་མངོན་པར་རྟོགས་པ་ནི་ཁོང་དུ་ཆུད་ཅིང་མངོན་སུམ་དུ་བྱས་པའི་དོན་ཏོ། །དེ་ལས་རྟོག་པ་གང་སྐྱེ་བ་དེ་ནི་རྟོག་པ་སྟེ། འདི་ནི་རྣམ་པར་སྣང་མཛད་ཀྱི་ཕྱག་རྒྱ་ཆེན་པོའི་ཞེས་བྱ་བ་ནས། འདི་ནི་རྡོ་རྗེ་འབེབས་པའི་ཕྱག་རྒྱ་ཆེན་པོ་ཞེས་བྱ་བ་ལ་སོགས་པའོ། །ཕྱག་
[172b.6]རྒྱ་ཆེན་པོ་ལ་སོགས་པ་བརྟག་པའི་ཚུལ་དེ་ཉིད་ཀྱིས་གཞན་དུ་རྟོག་པ་ཟིལ་གྱིས་མནན་ནས། མཛེས་ཤིང་འབར་བ་ནི་རྟོག་པའི་རྒྱལ་པོའོ། །རྟོག་པའི་རྒྱལ་པོ་དེ་ལས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ཆོ་ག་རྒྱས་པ་རྫོགས་སོ་ཞེས་བྱ་བ་ནི་མཐར་ཐུག་པ་ཉིད་དོ་
[172b.7]ཞེས་བྱ་བའི་ཐ་ཚིག་གོ། །རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་རྣམ་པར་འགྲེལ་པ་རྫོགས་སོ།། །།དེ་ལྟར་ཕྱག་རྒྱ་ཆེན་པོ་གཙོ་བོར་གྱུར་པ་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་བསྟན་ནས། ད་ནི་དམ་ཚིག་གི་ཕྱག་རྒྱ་ཆེན་པོ་གཙོ་བོར་གྱུར་པ་གཟུགས་ཀྱི་དཀྱིལ་
[173a]
[173a.1]འཁོར་སྟོན་པར་བཞེད་པས། དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ཏེ། དེ་ནས་ཞེས་བྱ་བ་ནི་དེ་མ་ཐག་པའི་སྒྲ་སྟེ། དང་པོ་སྦྱོར་བའི་རྗེས་ཐོགས་ལའོ། །འདིར་དང་པོ་སྦྱོར་བའི་ཏིང་ངེ་འཛིན་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་རྡོ་རྗེ་
[173a.2]སེམས་དཔའི་སྤྲུལ་པ་ལ་སོགས་པའོ། །དེ་བཞིན་གཤེགས་པ་ཐམས་ཅད་ནི་རྣམ་པར་སྣང་མཛད་ལ་སོགས་པ་ནས་རྡོ་རྗེ་འབེབས་པའི་བར་རོ། །དེ་རྣམས་ཀྱི་གཉིས་སུ་མེད་པའི་དྲན་པ་དང་ཤེས་རབ་དང་ཡང་དག་པར་ལྡན་པའི་ཐུགས་ནི་རྡོ་རྗེའི་གཟུགས་སོ། །དེའི་དམ་ཚིག་ནི་
[173a.3]རྡོ་རྗེའི་གཟུགས་ཀྱི་ལྷ་མོ་ལ་སོགས་པའི་སྐུའོ། །དེའི་འབྱུང་བ་ནི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀར་གནས་པའི་སེམས་དཔའ་རྡོ་རྗེ་ལས་བྱུང་བ་གང་ཡིན་པ་འདི་ནི་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་གཟུགས་ཀྱི་དམ་ཚིག་འབྱུང་བ་རྡོ་རྗེའོ། །དེ་ལ་དམིགས་
[173a.4]པའི་ཏིང་ངེ་འཛིན་གང་ཡིན་པ་དེ་ལ་ཡང་མིང་དེ་སྐད་ཅེས་བྱ་སྟེ། ཏིང་ངེ་འཛིན་དེ་ལ་སྙོམས་པར་ཞུགས་པ་ནི། གཟུགས་ཀྱི་ལྷ་མོ་སྤྲུལ་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །བཅོམ་ལྡན་འདས་ཕྱག་ན་རྡོ་རྗེ་དེ་ཉིད་ཅེས་བྱ་བ་ནི། དེ་བཞིན་
[173a.5]གཤེགས་པ་ཐམས་ཅད་ཀྱི་ཐུགས་ལ་གནས་པའི་སེམས་དཔའ་རྡོ་རྗེའི་གཟུགས་ཀྱིས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །རྡོ་རྗེ་འཛིན་པ་ནི་འདིར་རྡོ་རྗེ་སེམས་དཔའ་ལ་སོགས་པ་ནས་རྡོ་རྗེ་འབེབས་པའི་བར་ལ་བྱ་སྟེ། དེ་རྣམས་ཀྱི་གཟུགས་འཛིན་པའི་ངང་
[173a.6]ཚུལ་འདི་ལ་མངའ་བས་ན་རྡོ་རྗེ་འཛིན་པའོ། །རྡོ་རྗེ་འཛིན་པའི་གཟུགས་འཛིན་པ་འབའ་ཞིག་ཏུ་མ་ཟད་ཀྱི། ཀུན་དུ་འབར་བའི་སྙིང་པོ་ཡང་ཡིན་ཏེ། ཀུན་ནས་འབར་བའི་སྙིང་པོར་བྱས་པ་ནི་ཀུན་དུ་འབར་བའི་སྙིང་པོའོ། །དེ་ལྟ་བུ་དེ་སུ་ཞིག་ཡིན་ཞེ་ན། རྡོ་རྗེ་གཟུགས་ཀྱི་དམ་
[173a.7]ཚིག་གི་ཕྱག་རྒྱའི་ལྷ་མོ་རྣམས་ཞེས་བྱ་བ་གསུངས་ཏེ། རྡོ་རྗེའི་གཟུགས་ནི་བཤད་ཟིན་ཏོ། །དེ་རྣམས་ཀྱི་དམ་ཚིག་གི་ཕྱག་རྒྱ་རྡོ་རྗེ་རྩེ་ལྔ་པ་ལ་སོགས་པ་ནས་རྡོ་རྗེ་དྲིལ་བུའི་བར་གྱི་གཟུགས་ཏེ། དེས་ཉེ་བར་མཚོན་པའི་ལྷ་མོ་རྣམས་ནི། རྡོ་རྗེ་གཟུགས་ཀྱི་དམ་ཚིག་གི་ཕྱག་
[173b]
[173b.1]རྒྱའི་ལྷ་མོ་རྣམས་སོ། །དེ་རྣམས་སུ་གྱུར་པ་ནི་ཀུན་དུ་བཟང་པོ་ལ་སོགས་པ་ནས་རྡོ་རྗེ་འབེབས་པའི་བར་གྱི་གཟུགས་རིག་པའི་ལྷ་མོ་རྣམས་སུ་གྱུར་ཏོ་ཞེས་བྱ་བའི་ཐ་ཚིག་གོ། །དེ་ལྟ་བུའི་རྡོ་རྗེའི་གཟུགས་ཀྱི་ལྷ་མོ་དམ་ཚིག་གི་ཕྱག་རྒྱའི་ལྷ་མོ་རྣམས་སུ་གྱུར་ནས་དེ་བཞིན་གཤེགས་
[173b.2]པ་ཐམས་ཅད་ཀྱི་ཐུགས་ལས་བྱུང་སྟེ། འཇིག་རྟེན་གྱི་ཁམས་ཐམས་ཅད་ཀྱི་ཞེས་བྱ་བ་ལ་སོགས་པས་ནི་སྤྲོས་པ་སྟོན་པའོ། །འཇིག་རྟེན་གྱི་ཁམས་ཐམས་ཅད་ན་སངས་རྒྱས་རྣམས་ཀྱི་གདུལ་བྱ་དེ་བཞིན་གཤེགས་པའི་སྙིང་པོ་ཅན་གྱི་སེམས་ཅན་གང་ཡིན་པ་དེ་རྣམས་ཀྱི་ཡེ་
[173b.3]ཤེས་བསྒྲུབས་ཏེ་ཞེས་བྱ་བར་སྦྱར་ཏེ། རྣམ་པར་སྣང་མཛད་ལ་སོགས་པ་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་གཟུགས་ནི། དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་གཟུགས་སོ། །དེ་ཉིད་ནི་ཡེ་ཤེས་ཏེ། ཇི་སྐད་དུ་བཤད་པའི་དྲན་པ་དང་། ཤེས་རབ་དང་། ཡང་
[173b.4]དག་པར་ལྡན་པའི་ཐུགས་སོ། །དེ་བསྒྲུབ་པ་ནི་གདུལ་བྱ་རྣམས་ཀྱི་རྒྱུད་ལ་རྡོ་རྗེ་གཟུངས་ཀྱི་ཡེ་ཤེས་བསྐྱེད་ཅེས་བྱ་བའི་དོན་ཏོ། །དེ་བཞིན་གཤེགས་པ་ཐམས་ཅད་ཀྱི་ཚིག་གི་ཕྱག་རྒྱའི་གཟུགས་སུ་གྱུར་ནས་ཞེས་བྱ་བ་ནི། ཀུན་དུ་བཟང་མོ་ལ་སོགས་པའི་ལྷ་མོའི་
[173b.5]གཟུགས་མི་སྣང་བར་བྱས་ནས་རྡོ་རྗེ་ལ་སོགས་པའི་གཟུགས་སུ་སྤྲུལ་ཏེ། དེ་བཞིན་གཤེགས་པ་ཐམས་ཅད་དང་འབྲེལ་བའི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ཇི་སྐད་བཤད་པའི་བཀོད་པའི་ཚུལ་གྱི་རིམ་པས་ཟླ་བའི་དཀྱིལ་འཁོར་རྣམས་ལ་བཀོད་དེ། ཆེད་དུ་བརྗོད་པ་
[173b.6]འདི་ཆེད་དུ་བརྗོད་དོ། །ཨེ་མའོ་ཞེས་བྱ་བ་ནི་ངོ་མཚར་དུ་གྱུར་པའོ། །བྱང་ཆུབ་སེམས་དཔའ། སེམས་ཅན་ཀུན་ལ་ཕན་བཞེད་པ། །ཞེས་བྱ་བ་ནི་ཕན་པར་བཞེད་པ་ཉིད་དོ། །ཅི་ཞིག་ངོ་མཚར་ཆེ་ཞེ་ན། འདུལ་བའི་དབང་གིས་ཞེས་བྱ་བ་ལ་སོགས་པ་གསུངས་ཏེ། གང་གི་
[173b.7]ཕྱིར་འདུལ་བའི་དབང་གིས་ཏེ། སེམས་ཅན་ཡོངས་སུ་སྨིན་པར་བྱ་བའི་དབང་གིས་དཔའ་བོ་ཞེས་བྱ་བ། ཉོན་མོངས་པ་བག་ཆགས་དང་བཅས་པ་སྤངས་པ་ཉིད་ཀྱི་རྣམ་པར་རྟོག་པ་ཐམས་ཅད་ཀྱིས་མི་བསྐྱོད་པ་ཡིན་ན། བུད་མེད་གཟུགས་སུ་མཛད་པར་འགྱུར། །ཞེས་བྱ་བ་དེ་
[174a]
[174a.1]དོན་ཡོད་པ་མ་ཡིན་ཞིང་ཉོན་མོངས་པ་སྤངས་སུ་ཟིན་ཀྱང་། འདི་ལྟ་བུ་མཛད་པ་འདི་ནི་ངོ་མཚར་ཆེའོ། །དེ་ལྟར་གཟུངས་ཀྱི་དཀྱིལ་འཁོར་སྤྲུལ་ནས། དེ་ནས་ཞེས་བྱ་བ་ལ་སོགས་པས་གཟུངས་ཀྱི་རིག་པ་གསུངས་པར་སྟོན་ཏོ། །དེ་བཞིན་གཤེགས་པ་
[174a.2]ཐམས་ཅད་ཀྱི་ཡེ་ཤེས་ནི་རྣམ་པར་སྣང་མཛད་དང་། རྡོ་རྗེ་སེམས་མ་དང་། རིན་ཆེན་མ་དང་། ཆོས་མ་དང་། ལས་མ་རྣམས་ཀྱི་ཇི་སྐད་དུ་བཤད་པའི་གཟུངས་རྣམས་ནི་ཡེ་ཤེས་སོ། །དེ་རྣམས་ལས་བྱུང་ནས་ཀྱང་ཞེས་བྱ་བ་ལ་སོགས་པ་ནི་ཕྱག་རྒྱའོ། །དེའི་དམ་ཚིག་ནི་རྡོ་རྗེ་
[174a.3]དབྱིངས་ཀྱི་དབང་ཕྱུག་མའི་དཀྱིལ་འཁོར་རོ། །དེ་ཉིད་ནི་རྡོ་རྗེ་དབྱིངས་སོ། །དེའི་ཏིང་ངེ་འཛིན་གང་གིས་བྱིན་གྱིས་རློབ་ཅིང་བརྟན་པར་བྱེད་པ་དེ་ནི་བྱིན་གྱིས་བརླབ་པ་ཞེས་བྱ་བའི་ཏིང་ངེ་འཛིན་ཏེ་དེ་ལ་སྙོམས་པར་ཞུགས་པ་ནི། རྡོ་རྗེ་དབྱིངས་ཀྱི་དབང་ཕྱུག་མའི་དཀྱིལ་འཁོར་བརྟན་པའི་
[174a.4]རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱང་ཡིན་ལ། རྡོ་རྗེ་སེམས་དཔའ་ཡང་ཡིན་པས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་སེམས་དཔའ་སྟེ། མི་བསྐྱོད་པ་དང་དེའི་རིགས་རྣམས་སོ། །དེ་རྣམས་ཀྱི་དམ་ཚིག་གི་
[174a.5]ཡེ་ཤེས་ནི་མི་བསྐྱོད་པའི་རིགས་ཀྱི་ཕྱག་རྒྱ་བསྐྱེད་པའི་རང་བཞིན་ཏེ། ཇི་སྐད་དུ་བཤད་པའི་གཟུངས་ནི་ཡེ་ཤེས་སོ། །དེ་རྣམས་ལས་སྐྱེས་པའི་རྡོ་རྗེ་རྩེ་ལྔ་པ་ལ་སོགས་པའི་གཟུགས་ནི་ཕྱག་རྒྱ་ཡིན་པས་དེ་སྐད་ཅེས་བྱའོ། །དེའི་དཀྱིལ་འཁོར་ནི་རྡོ་རྗེ་ཐུགས་ཀྱི་དཀྱིལ་འཁོར་
[174a.6]རོ། །དེ་གང་བྱིན་གྱིས་རློབ་པ་དེ་ནི་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་ཏོ། །དེ་ལ་སྙོམས་པར་ཞུགས་པ་ནི་རྡོ་རྗེ་ཐུགས་ཀྱི་དཀྱིལ་འཁོར་བརྟན་པར་བྱེད་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་བར་དུའོ། །དེ་བཞིན་གཤེགས་པ་ཐམས་ཅད་ཀྱང་ཡིན་ལ་རྡོ་རྗེ་
[174a.7]རིན་པོ་ཆེ་ཡང་ཡིན་པས། དེ་བཞིན་གཤེགས་པ་ཐམས་ཅད་ཀྱི་རིན་པོ་ཆེ་སྟེ། རིན་ཆེན་འབྱུང་ལྡན་ལ་སོགས་པའི་རིགས་རྣམས་སོ། །དེའི་དམ་ཚིག་ནི་ཡེ་ཤེས་ཏེ་རིན་ཆེན་འབྱུང་ལྡན་གྱི་རིགས་བསྐྱེད་པའི་རྒྱུའོ། །ཇི་སྐད་དུ་བཤད་པའི་གཟུངས་ནི་ཡེ་ཤེས་སོ། །དེ་ལས་
[174b]
[174b.1]བྱུང་བའི་རྡོ་རྗེ་རིན་པོ་ཆེའི་ཕྱག་རྒྱ་ནི་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་རིན་པོ་ཆེའི་དམ་ཚིག་གི་ཡེ་ཤེས་ཀྱི་ཕྱག་རྒྱའོ། །དེ་རྣམས་ཀྱི་དཀྱིལ་འཁོར་ནི་རང་གི་དབང་བསྐུར་བའི་དཀྱིལ་འཁོར་རོ། །དེ་གང་གི་བྱིན་གྱིས་བརླབ་པ་ནི་དེ་བྱིན་གྱིས་བརླབ་པའི་ཏིང་ངེ་འཛིན་ཏོ། །དེ་ལ་
[174b.2]སྙོམས་པར་ཞུགས་པ་རང་གི་དབང་བསྐུར་བའི་དཀྱིལ་འཁོར་བརྟན་པར་བྱ་བའི་ཕྱིར་ཐུགས་རྩེ་གཅིག་ཏུ་མཛོད་ཅེས་བྱ་བའི་བར་དུའོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ཆོས་ནི་འོད་དཔག་ཏུ་མེད་པ་ལ་སོགས་པའི་རིགས་རྣམས་སོ། །དེ་རྣམས་ཀྱི་དམ་ཚིག་གི་ཡེ་ཤེས་
[174b.3]ནི་སྔ་མ་བཞིན་དུ་ཤེས་པར་བྱའོ། །དེ་རྣམས་ལས་བྱུང་བའི་རྡོ་རྗེ་པདྨ་ལ་སོགས་པའི་ཕྱག་རྒྱ་རྣམས་ནི་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ཆོས་ཀྱི་དམ་ཚིག་གི་ཡེ་ཤེས་ཀྱི་ཕྱག་རྒྱའོ། །དེའི་དཀྱིལ་འཁོར་ནི་ཚེ་ཚད་མེད་པའི་ཆོས་ཀྱི་དཀྱིལ་འཁོར་ཏེ། དེ་ཏིང་ངེ་
[174b.4]འཛིན་གང་གིས་བྱིན་གྱིས་རློབ་པ་དེ་ནི། དེ་བྱིན་གྱིས་བརླབ་པ་ཞེས་བྱ་བའི་ཏིང་ངེ་འཛིན་ཏེ། ཏིང་ངེ་འཛིན་དེ་ལ་སྙོམས་པར་ཞུགས་པའོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ལས་ནི་གདོན་མི་ཟ་བར་གྲུབ་པ་ལ་སོགས་པའི་སྣ་ཚོགས་རྡོ་རྗེ་བསྐྱེད་པའི་རྒྱུའི་ཡེ་ཤེས་
[174b.5]ནི། དེ་བཞིན་གཤེགས་པ་ཐམས་ཅད་ཀྱི་ལས་ཀྱི་དམ་ཚིག་གི་ཡེ་ཤེས་སོ། །དེ་རྣམས་ལས་བྱུང་བའི་སྣ་ཚོགས་རྡོ་རྗེ་ལ་སོགས་པའི་ཕྱག་རྒྱ་རྣམས་ནི་དེ་བཞིན་གཤེགས་པ་ཐམས་ཅད་ཀྱི་ལས་ཀྱི་དམ་ཚིག་གི་ཕྱག་རྒྱའོ། །དེའི་དཀྱིལ་འཁོར་ནི་རྡོ་རྗེ་ཐམས་ཅད་ཀྱི་དཀྱིལ་
[174b.6]འཁོར་རོ། །དེ་ཏིང་ངེ་འཛིན་གང་གིས་བྱིན་གྱིས་བརླབ་པ་དེ་ནི་དེ་བྱིན་གྱིས་བརླབ་པ་ཞེས་བྱ་སྟེ། ཏིང་ངེ་འཛིན་དེ་ལ་སྙོམས་པར་ཞུགས་ནས་རང་གི་རིག་པའི་མཆོག་འདི་སྨྲས་སོ་ཞེས་རེ་རེ་ཞིང་ཀུན་ལ་ཡང་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་གཟུངས་ཆེན་པོ་ནི་ཀུན་དུ་བཟང་
[174b.7]མོ་ལ་སོགས་པ་སྟེ། དེ་རྣམས་ཀྱི་དམ་ཚིག་གི་ཕྱག་རྒྱ་བཞི་པོ་བཤད་དོ། །ཀུན་དུ་བཟང་མོ་ཞེས་བྱ་བ་ནི་ཀུན་ནས་བཟང་བ་སྟེ། བྱང་ཆུབ་ཀྱི་མཚན་ཉིད་ཅན་གྱི་ཐུགས་ཀྱི་ཚུལ་གྱིས་སམ། དེའི་རྒྱུ་མཐུན་པ་ལས་བྱུང་བས་སོ། །དེ་བཞིན་གཤེགས་པ་ཐམས་ཅད་བསྡུས་པའི་རྒྱུ་ཉིད་
[175a]
[175a.1]ཀྱིས་ན། དེ་བཞིན་གཤེགས་པའི་ལྕགས་ཀྱུ་མའོ། །དགའ་བ་ནི་མགུ་བ་སྟེ་བྱང་ཆུབ་ཀྱི་སེམས་བསྒོམས་པའི་སྟོབས་ཀྱིས་བྱང་ཆུབ་ཀྱི་སེམས་ཀྱི་དགའ་བ་གང་ཡིན་པའོ། །དེའི་ཆགས་པ་ནི་དགའ་བ་ལ་ཆགས་པ་སྟེ་ཤིན་ཏུ་ཞེན་པ་ཡིན་ལ། དེའི་ངོ་བོ་ཉིད་
[175a.2]ཡིན་པའམ། དེ་ལས་བྱུང་བ་ཉིད་ཀྱིས་ན། དེ་ལ་ཡང་དགའ་བ་ལ་ཆགས་པ་ཞེས་བྱའོ། །རྫོགས་པའི་བྱང་ཆུབ་ལ་སྤྱོད་པའི་མཚན་ཉིད་ཅན་གྱི་ལེགས་པ་ཉིད་ཡིན་པས་སམ། དེའི་རྒྱུ་མཐུན་པ་ལས་བྱུང་བས་ལེགས་ལྡན་མའོ། །བྱང་ཆུབ་ཀྱི་མཚན་ཉིད་ཅན་གྱི་སེམས་
[175a.3]ལས་བྱུང་བ་ཡིན་པས་ན་འདི་དག་ནི་གཟུངས་ཆེན་མོ་རྣམས་སོ། །ནོར་གྱི་སྦྱིན་པ་ནི་རིན་པོ་ཆེའོ། །དེས་མཆོག་ཏུ་གྱུར་པས་ན་རིན་པོ་ཆེའི་གཙོ་མོའོ། །དེ་བཞིན་དུ་མི་འཇིགས་པ་སྦྱིན་པའི་རིན་པོ་ཆེའོ། །དེ་ཉིད་ནི་འཇིགས་པའི་མུན་པ་སེལ་བ་ཉིད་ཀྱིས་སྒྲོན་མ་དང་ཆོས་
[175a.4]མཐུན་པའི་ཕྱིར་རོ། །དེ་ལས་བྱུང་ཞིང་དེའི་རྒྱུ་མཐུན་པ་ཡིན་པས་ན་རིན་པོ་ཆེའི་སྒྲོན་མའོ། །བྱམས་པའི་སྦྱིན་པ་སྟོན་པར་བྱེད་པའི་རྒྱལ་མཚན་གྱི་ཕྱག་རྒྱ་ནི་རྒྱལ་མཚན་གྱི་རྩེ་མོའོ། །དེའི་དཔུང་རྒྱན་གྱིས་ཉེ་བར་མཚོན་པ་གང་ཡིན་པ་དེ་ནི་རྒྱལ་མཚན་གྱི་རྩེ་མོའི་དཔུང་རྒྱན་མའོ། ། 
[175a.5]དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་སྦྱིན་པ་སྟོན་པར་བྱེད་པའི་ཅུང་ཟད་འཛུམ་པ་ནི་བཞད་པ་སྟེ། དེ་འདི་ལ་མངའ་བས་ན་བཞད་པ་དང་ལྡན་མའོ། །ནོར་དང་། མི་འཇིགས་པ་དང་། བྱམས་པ་དང་། ཆོས་ཀྱི་སྦྱིན་པའི་རིན་པོ་ཆེ་ནི་རིན་པོ་ཆེའོ། །དེ་སྟོན་པར་བྱེད་པ་
[175a.6]དག་ལ་ཡང་རིན་པོ་ཆེའི་གཟུངས་ཞེས་བྱའོ། །རྡོ་རྗེ་པདྨོ་ནི་ཆུ་སྐྱེས་ཀྱི་མཚན་མ་གང་ལ་མངའ་བ་དེ་ནི་རྡོ་རྗེ་པདྨའོ། །ཀུན་ནས་འཛིན་ཅིང་དེ་བཞིན་དུ་ཉོན་མོངས་པ་དང་། ཤེས་བྱའི་སྒྲིབ་པ་འཇོམས་པར་བྱེད་པའི་གཟུངས་ཤེས་རབ་ཀྱི་ཕ་རོལ་ཏུ་ཕྱིན་པའི་རང་བཞིན་ཀུན་དུ་འཛིན་
[175a.7]པས་ན་ཀུན་འཛིན་མའོ། །འཁོར་ལོ་ཐམས་ཅད་ནི་དཀྱིལ་འཁོར་ཐམས་ཅད་དེ། དེ་གང་ལ་མངའ་བ་དེ་ནི་འཁོར་ལོ་ཐམས་ཅད་མའོ། །ཆོས་ཐམས་ཅད་ནི་ངག་གི་སྤྲོས་པ་དང་བྲལ་བ་སྟེ། བྲག་ཅ་དང་འདྲའོ་ཞེས་བྱ་བའི་སྒྲ་རྣམས་སྟོང་དུ་ཟློས་ཤིང་མངོན་དུ་བྱེད་པ་གང་ཡིན་པ་
[175b]
[175b.1]དེ་ནི་སྟོང་དུ་ཟློས་མའོ། །ཤེས་རབ་ཀྱི་ཕ་རོལ་ཏུ་ཕྱིན་པའི་ཆོས་ཀྱི་རང་བཞིན་དེ་ལས་བྱུང་བའི་གཟུངས་ནི་ཆོས་ཀྱི་གཟུངས་རྣམས་སོ། །སངས་རྒྱས་ཀྱི་སྤྲུལ་པ་དང་སེམས་ཅན་གྱི་བྱ་བ་རྣམས་འགྲུབ་པའི་མཆོག་ཡིན་པས་ན། དངོས་གྲུབ་ཀྱི་གཙོ་མོའོ། །སངས་རྒྱས་ཉིད་འདོད་
[175b.2]པ་ཐམས་ཅད་ལ་ཕྱིར་མི་ལྡོག་པའི་བརྩོན་འགྲུས་ཀྱིས་བསྲུང་བའམ། དེའི་གཟུགས་ཀྱིས་བསྲུང་བས་ན་ཐམས་ཅད་སྲུང་བ་མའོ། །བགེགས་དང་ལོག་འདྲེན་ཐམས་ཅད་ལ་རེ་རེ་ཞིང་དྲག་པོའི་གཟུགས་བསྟན་ནས་མདངས་དང་གཟི་བརྗིད་འཕྲོག་པར་མཛད་པས་ན་མདངས་སླར་
[175b.3]འཕྲོག་མའོ། །དེ་བཞིན་ཉིད་ཀྱི་ཁུ་ཚུར་གྱིས་གཟུངས་ཐམས་ཅད་རྒྱས་འདེབས་པས་ན་གཟུངས་ཀྱི་ཕྱག་རྒྱའོ། །བརྩོན་འགྲུས་ཀྱི་ཕ་རོལ་ཏུ་ཕྱིན་པས་བྱང་ཆུབ་ཀྱི་སེམས་ལ་སོགས་པ་རྫོགས་པར་བྱེད་པ་ཉིད་ཀྱིས་སེམས་ཅན་ཐམས་ཅད་དུ་ཁྱབ་པ་ཉིད་ཀྱིས་ནི་ཐམས་ཅད་ཅེས་
[175b.4]བྱ་བ་ལ། དེའི་ངོ་བོ་ཉིད་མ་ཡིན་པའམ། དེ་ལས་བྱུང་བ་ཡིན་པས་ཐམས་ཅད་ཀྱི་གཟུངས་རྣམས་སོ། །རྡོ་རྗེ་གསང་བ་ནི་གཟུངས་ཀྱི་དཀྱིལ་འཁོར་ཏེ། དེའི་དམ་ཚིག་གི་ཕྱག་རྒྱ་བཞི་པོ་བཤད་དོ། །ཕྱག་རྒྱ་འདི་དག་ནི་རྡོ་རྗེ་སེམས་མ་ལ་སོགས་པ་ཡིན་ཏེ། གང་
[175b.5]གི་ཕྱིར་རྗེས་ཐོགས་ཉིད་ལ་ཕ་རོལ་ཏུ་ཕྱིན་པ་དེ་དག་ཉིད་ལས་ཞེས་གསུངས་ལ། དེ་དག་ཉིད་ལས་ཞེས་བྱ་བ་ནི་དཀྱིལ་འཁོར་ཆེན་པོ་ལས་གསུངས་པའི་རྡོ་རྗེ་སེམས་མ་ལ་སོགས་པ་ཡིན་ལ། རྡོ་རྗེའི་ཕ་རོལ་ཏུ་ཕྱིན་པ་ལ་སོགས་པ་ཞེས་བྱ་བའི་སྒྲས་ནི། རིན་པོ་ཆེ་དང་། ཆོས་
[175b.6]དང་། ལས་ཀྱི་ཕ་རོལ་ཏུ་ཕྱིན་པ་བསྡུའོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་གསང་བ་ནི་གཟུངས་ཀྱི་དཀྱིལ་འཁོར་རོ། །དེ་ཉིད་ནི་དམ་ཚིག་ཡིན་ལ། དེ་དག་ཏུ་གཟུངས་སྡུད་པའི་དམ་ཚིག་གི་ཕྱག་རྒྱ་རྣམས་ཏེ། གང་གི་ཕྱིར་དེ་རྣམས་རེ་རེའི་ཕྱག་རྒྱས་གཟུངས་
[175b.7]ཐམས་ཅད་ཡང་དག་པར་བསྡུས་པའོ། །དེ་རྣམས་གང་དུ་གཞག་པར་བྱ་ཞེ་ན། རྡོ་རྗེ་དབྱིངས་ཀྱི་དབང་ཕྱུག་མའི་དཀྱིལ་འཁོར་ཆེན་པོ་ཞེས་བྱ་བ་གསུངས་སོ། །རྡོ་རྗེ་གསང་བའི་མཆོད་པ་ནི་སྒེག་མོ་ལ་སོགས་པ་སྟེ། དེ་རྣམས་ཀྱི་དམ་ཚིག་གི་ཕྱག་རྒྱ་བཞི་པོ་བཤད་དོ། །དེ་
[176a]
[176a.1]དག་ཉིད་དེ་ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་གསུངས་པའི་སྒེག་མོ་ལ་སོགས་པའི་མཚན་མའི་ཕྱག་རྒྱ་རྣམས་དགོད་དོ། །བདུག་པ་མ་ལ་སོགས་པ་དང་། རྡོ་རྗེ་འབེབས་པའི་བར་གྱི་སྙིང་པོ་རྣམས་ནི་འདིར་རྡོ་རྗེ་དབྱིངས་ཀྱི་དཀྱིལ་འཁོར་ཆེན་
[176a.2]པོར་གསུངས་པ་ཉིད་ཡིན་པར་ཤེས་པར་བྱའོ། །དེ་ནས་འདིར་རྡོ་རྗེ་འབེབས་པའི་བར་གྱི་མཚན་མའི་ཕྱག་རྒྱ་ཡང་དེ་རྣམས་ཉིད་དགོད་པར་བྱའོ། །འདིས་ནི་དེ་ནས་ཞེས་བྱ་བ་ནས་དགོད་དོ་ཞེས་བྱ་བའི་བར་གྱི་གཞུང་གིས་ནི་གཟུངས་ཀྱི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་
[176a.3]ཅེས་བྱ་བའི་ཏིང་ངེ་འཛིན་གཉིས་པ་བསྟན་པ་ཡིན་ནོ། །དེ་ནས་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ནི་སྔ་མ་ཁོ་ན་བཞིན་དུ་ཤེས་པར་བྱའོ། །གཟུངས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་རྣམས་ནི། གཟུངས་ཀྱི་དཀྱིལ་འཁོར་དུ་དམ་
[176a.4]ཚིག་དང་དབང་བསྐུར་བ་ཐོབ་པ་རྣམས་ཀྱིས་བསྒྲུབ་པར་བྱ་བ་ཡིན་པས། དེ་རྣམས་ཀྱིས་ཕྱག་རྒྱ་ཆེན་པོ་ལ་སོགས་པ་བསྒྲུབ་པར་བྱ་བའི་ཕྱིར་དང་། སློབ་དཔོན་གྱི་ལས་ཀྱི་ཆོ་ག་དང་། སློབ་མ་གཞུག་པ་ལ་སོགས་པའི་ཆོ་ག་རྒྱས་པ་ནི། དེ་ནས་ཞེས་བྱ་བ་ལ་སོགས་པ་གསུངས་པ་
[176a.5]ཡིན་ནོ། །དེ་ནས་ཞེས་བྱ་བའི་སྒྲ་ནི་རྗེས་ཐོགས་ཉིད་ལ་སྟེ། གང་གི་ཞེ་ན། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་རྣལ་འབྱོར་ཆེན་པོ་བྱས་ལ། གཟུངས་ཀྱི་རིག་པ་ཐམས་ཅད་རེ་རེ་ཞིང་བཟླས་བརྗོད་ཁྲི་བྱས་ལ། ཞག་བདུན་གྱི་བར་དུ་གཟུངས་ཀྱི་དཀྱིལ་
[176a.6]འཁོར་ལས་གསུངས་པའི་ཏིང་ངེ་འཛིན་གསུམ་བསྒོམས་པས་སོ། །རྡོ་རྗེ་གསང་བ་ཞེས་བྱ་བ་ལ་རྡོ་རྗེ་ནི་གཉིས་སུ་མེད་པའི་ཡེ་ཤེས་སེམས་དང་སེམས་ལས་བྱུང་བའོ། །གཟུངས་ཀྱི་རང་བཞིན་ཅན་གྱི་གསང་བ་ནི་རྡོ་རྗེ་གསང་བ་སྟེ། མིང་དེ་སྐད་ཅེས་བྱ་བའི་དཀྱིལ་འཁོར་
[176a.7]ཆེན་པོ་གང་ཡིན་པ་དེ་བཤད་པ་ནི་གསུངས་པའོ། །དེ་ལ་རྡོ་རྗེ་ཡང་ཡིན་ལ་ཆེན་པོ་ཡང་ཡིན་པས་ན་རྡོ་རྗེ་ཆེན་པོ་སྟེ། རྣམ་པར་སྣང་མཛད་ལ་སོགས་པ་ནས་རྡོ་རྗེ་འབེབས་པའི་བར་གྱི་གཟུངས་ཀྱི་ཚུལ་གྱིས་སེམས་དང་སེམས་ལས་བྱུང་བའི་མཆོད་རྟེན་ལ་སོགས་པ་ནས། རྡོ་རྗེ་
[176b]
[176b.1]དྲིལ་བུའི་ཕྱག་རྒྱ་ནི་རྡོ་རྗེ་ཆེན་པོ་སྟེ། རྡོ་རྗེ་ཆེན་པོ་དེ་རྣམས་ཀྱི་དཀྱིལ་འཁོར་འདི་བཤད་པའོ། །འདིས་ནི་འདི་སྐད་སྟོན་པ་ཡིན་ཏེ། རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པའི་ལྷ་མོའི་གཟུགས་སྦྲ་བར་བྱ་བའི་ཕྱིར། མཆོད་རྟེན་ལ་སོགས་པ་ནས་རྡོ་རྗེ་དྲིལ་བུའི་བར་གྱི་ཕྱག་རྒྱ་
[176b.2]སྤྲུལ་པ་གང་ཡིན་པ་དེ་ནི་རྡོ་རྗེ་གསང་བའོ། །དེ་ཉིད་ནི་རྡོ་རྗེ་ཆེན་པོའོ། །དེ་རྣམས་ཀྱི་དཀྱིལ་འཁོར་གང་ཡིན་པ་དེ་ནི་རྡོ་རྗེ་གསང་བ་ཞེས་བྱ་བའི་རྡོ་རྗེ་ཆེན་པོའི་དཀྱིལ་འཁོར་རོ། །རྡོ་རྗེའི་དཀྱིལ་འཁོར་ཞེས་བྱ་བ་ལ་རྡོ་རྗེ་ནི་མཚན་མའི་ཕྱག་རྒྱ་རྣམས་སོ། །དཀྱིལ་འཁོར་དམ་པ་ནི་
[176b.3]མཆོག་སྟེ། དེ་རབ་ཏུ་བཤད་པར་བྱའོ། །ཇི་ལྟ་བུ་ཞེ་ན། རྡོ་རྗེ་དབྱིངས་དང་འདྲ་བས་ན། །ཞེས་བྱ་བ་གསུངས་ཏེ། སྤྲུལ་པའི་གཟུངས་ཀྱི་དཀྱིལ་འཁོར་ནི་འདིར་རྡོ་རྗེ་དབྱིངས་ཏེ་དེ་དང་འདྲའོ། །མིང་ཇི་སྐད་བྱ་ཞེ་ན། རྡོ་རྗེ་གསང་བ་ཞེས་བཤད་དོ་ཞེས་བྱ་བའོ། །དཀྱིལ་འཁོར་
[176b.4]ཆེན་པོའི་ཚུལ་དུ་ནི། །ཞེས་བྱ་བ་ནི། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་དབྱིབས་དང་འདྲ་བའོ། །དཀྱིལ་འཁོར་ཐམས་ཅད་བྲི་བར་བྱ། །ཞེས་བྱ་བ་ནི་ཕྱི་དང་ནང་དུ་བཅས་པ་བྲི་བར་བྱའོ། །དཀྱིལ་འཁོར་ཀུན་གྱི་དབུས་སུ་ནི། །ཞེས་བྱ་བ་ནི་རྡོ་རྗེ་དབྱིངས་ཀྱི་དབང་ཕྱུག་
[176b.5]མ་རྡོ་རྗེ་ཐུགས་ཀྱི་རང་གི་དབང་བསྐུར་བའི་མིང་བྲི་བ་ནི། དཀྱིལ་འཁོར་ཀུན་གྱི་དབུས་སུ་ནི། །ཞེས་བྱ་བའི་དོན་ཏོ། །སངས་རྒྱས་ཕྱག་རྒྱ་ཞེས་བྱ་བ་ནི། རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པ་སྟེ། དེ་རྣམས་ཀྱི་མཚན་མ་བྲི་བར་བྱའོ། །ཇི་ལྟར་བྲི་བར་བྱ་ཞེ་ན། མཆོད་
[176b.6]རྟེན་ཁྲི་ལ་ལེགས་འདུག་པ། །རྡོ་རྗེ་དབྱིངས་ཀྱི་དབང་མོར་བཤད། །ཅེས་བྱ་བ་གསུངས་ཏེ། དེ་ལ་ཁྲི་ནི་རིག་པའི་རྟེན་ཏེ། དེའི་སྟེང་དུ་ཇི་ལྟར་གྲགས་པའི་མཆོད་རྟེན་བྲི་བ་འདི་ནི་རྡོ་རྗེ་དབྱིངས་ཀྱི་དབང་མོ་ཞེས་བྱ་བ་བཅོམ་ལྡན་འདས་རྣམ་པར་སྣང་མཛད་ཀྱི་མཆོད་རྟེན་གྱི་
[176b.7]ཕྱག་རྒྱའོ། །འདི་སྐད་སྟོན་ཏེ། ཁ་ཁྱེར་གསུམ་པའི་རིག་པའི་གནས་ཀྱི་ཁྲི་བྲིས་ལ། དེའི་སྟེང་དུ་པདྨ་དང་། དེའི་ཡང་སྟེང་དུ་ཟླ་བའི་དཀྱིལ་འཁོར། དེའི་སྟེང་དུ་མཆོད་རྟེན་དབུ་ནུབ་ཏུ་བལྟས་པ་བྲི་བར་བྱའོ། །རྡོ་རྗེ་སེམས་མ་ནས་བརྩམས་ཏེ། རྡོ་རྗེ་འབེབས་པའི་བར་གྱི་
[177a]
[177a.1]མཚན་མ་ཡང་རེ་རེ་ཞིང་རིག་པའི་ཁྲིའི་སྟེང་དུ་བྲི་བར་བྱའོ། །རྡོ་རྗེ་བརྩེགས་ཞེས་བྱ་བ་ནི་རྡོ་རྗེ་རྩེ་ལྔ་པ་ཆུར་གནས་པ་བྲིས་ལ། དེའི་སྟེང་དུ་རྡོ་རྗེ་རྩེ་ལྔ་པ་གཉིས་པ་མགོ་ཤར་དུ་བལྟས་པར་རྡོ་རྗེ་ལ་རྡོ་རྗེ་བྲི་བ་ནི་རྡོ་རྗེ་བརྩེགས་ཞེས་བྱའོ། །རྡོ་རྗེ་ཐུགས་ཞེས་
[177a.2]བཤད་པའོ། །ཞེས་བྱ་བ་ནི་བྱང་ཆུབ་ཀྱི་མཚན་ཉིད་ཅན་མི་བསྐྱོད་པའི་ཐུགས་ནི་རྡོ་རྗེའི་ཐུགས་སོ། །དེ་སྟོན་པར་བྱེད་པའི་ཕྱག་རྒྱ་ལ་རྡོ་རྗེ་ཐུགས་ཞེས་བརྟགས་པ་ཡིན་ཏེ། འདི་ནི་མི་བསྐྱོད་པའི་གནས་སུ་བྱའོ། །རྡོ་རྗེ་རིན་ཆེན་ཁྲི་ཡི་སྟེང་། །ཞེས་བྱ་བ་ནི། རྡོ་རྗེ་རྩེ་ལྔ་པས་
[177a.3]རྩེ་མོ་མཚན་པའི་ཡིད་བཞིན་གྱི་ནོར་བུ་རིན་པོ་ཆེ་མགོ་ལྷོ་ཕྱོགས་སུ་བལྟས་པ། རིན་ཆེན་འབྱུང་ལྡན་གྱི་གནས་སུ་རང་གི་དབང་བསྐུར་བའི་མིང་གི་ཕྱག་རྒྱ་བྲི་བར་བྱའོ། །རྡོ་རྗེ་པདྨ་ཞེས་བྱ་བ་ལ་སོགས་པ་ལ། པདྨ་དམར་སྐྱ་འདབ་མ་བཅུ་དྲུག་པ་ལ། འདིའི་དབུས་ན་པདྨ་
[177a.4]འདབ་མ་བརྒྱད་པ་ཁ་ལེགས་པར་བྱེ་བ། སྟེང་གི་བརྒྱད་ཁ་མ་བྱེ་བ། དེའི་ལྟེ་བ་ན་རྡོ་རྗེ་རྩེ་ལྔ་པ་གནས་པ་འདི་ནི་རྡོ་རྗེ་པདྨོ་ཞེས་བྱ་བ་སྟེ། འོད་དཔག་ཏུ་མེད་པའི་གནས་སུ་མགོ་ནུབ་ཏུ་བལྟས་བར་བྲི་བ་འདི་ནི་མཚོན་ཆ་ཞེས་བྱ་བའི་ཕྱག་རྒྱ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པའི་
[177a.5]རལ་གྲིའི་གཟུགས་ཀྱི་མཚོན་ཆས་གཟུང་བ་དང་འཛིན་པའི་རྣམ་པར་རྟོག་པ་འཇོམས་པས་ན་མཚོན་ཆ་ཞེས་བྱ་བར་བཤད་ཅེས་བྱ་བ་ཡིན་ནོ། །ལས་ཀྱི་རྡོ་རྗེ་ནི་རྩེ་མོ་བཅུ་གཉིས་པའི་ཇི་སྐད་བཤད་པའི་རྡོ་རྗེ་ལས་མའི་གཟུགས་མགོ་བྱང་དུ་བལྟས་པའི་སྣ་ཚོགས་རྡོ་རྗེ་འདི་ནི་དོན་ཡོད་
[177a.6]པར་གྲུབ་པའི་གནས་སུ་བྱ་བས་ན་རྡོ་རྗེ་ཀུན་ཞེས་བྱ་བར་བཤད་ཅེས་བྱའོ། །རྡོ་རྗེ་བྲི་བར་བྱ་ཞེས་བྱ་བ་ནི་རྡོ་རྗེ་སེམས་དཔའི་གནས་སུ་རྡོ་རྗེ་རྩེ་ལྔ་པ་འགྲེང་བ་བྲིའོ། །རྡོ་རྗེ་རྒྱལ་པོའི་གནས་སུ་ལྕགས་ཀྱུ་གཉིས་སོ། །རྡོ་རྗེ་ཆགས་པའི་གནས་སུ་རྡོ་རྗེ་གཉིས་འཁྱུད་པ་ཆུང་ངུ་བྲིའོ། ། 
[177a.7]རྡོ་རྗེ་ལེགས་པའི་གནས་སུ་མཁྲིག་མའི་བར་དུ་ཡོད་པ་རྡོ་རྗེ་དང་བཅས་པའི་ལག་པ་གཉིས་ཀྱིས་ལེགས་སོ་ཞེས་སྦྱིན་པའི་ཚུལ་དུ་བྱའོ། །རྡོ་རྗེ་རིན་ཆེན་གྱི་གནས་སུ་ཡིད་བཞིན་གྱི་ནོར་བུ་རིན་པོ་ཆེ་ཇི་སྐད་དུ་བཤད་པའི་མཚན་ཉིད་ཅན་ནོ། །རྡོ་རྗེ་ཉི་མའི་གནས་སུ་ནི་ཉི་མའི་དཀྱིལ་
[177b]
[177b.1]འཁོར་ལྟེ་བ་ན་རྡོ་རྗེ་རྩེ་ལྔ་པ་ཡོད་པ་འདི་ནི་རྡོ་རྗེ་ཉི་མའི་ཕྱག་རྒྱའོ། །དཔལ་གྱི་གནས་སུ་ནི་ཡིད་བཞིན་གྱི་ནོར་བུའི་རྒྱལ་མཚན་གྱི་ཕྱག་རྒྱའོ། །བཞད་པའི་གནས་སུ་ནི་རྡོ་རྗེ་གཉིས་ཀྱི་བར་དུ་སོའི་ཕྲེང་བ་གཉིས་བྲིས་པ་ནི་བཞད་པའི་ཕྱག་རྒྱའོ། །རྡོ་རྗེ་ཆོས་ཀྱི་གནས་སུ་ནི་སྔར་
[177b.2]བཤད་པའི་མཚན་ཉིད་ཅན་གྱི་རྡོ་རྗེ་པདྨའི་དབུས་སུ་རྡོ་རྗེ་རྩེ་ལྔ་པ་ཡོད་པ་བྲིའོ། །རྡོ་རྗེ་རྣོན་པོའི་གནས་སུ་ནི་རྡོ་རྗེ་རལ་གྲིའོ། །རྡོ་རྗེ་རྒྱུའི་གནས་སུ་ནི་འཁོར་ལོ་རྩིབས་བརྒྱད་པ་རྩིབས་རྣམས་རྡོ་རྗེ་རྩེ་གཅིག་པ་ལྟ་བུར་བྱའོ། །རྡོ་རྗེ་སྨྲ་བའི་གནས་སུ་ནི་རྡོ་རྗེ་རྩེ་ལྔ་པས་མཚན་པའི་
[177b.3]ལྕེའོ། །རྡོ་རྗེ་ལས་ཀྱི་གནས་སུ་ནི་ཇི་སྐད་དུ་བཤད་པའི་མཚན་ཉིད་ཅན་གྱི་སྣ་ཚོགས་རྡོ་རྗེ་ཀུན་དུ་རྩེ་མོ་ཞེས་བྱ་བའོ། །རྡོ་རྗེ་སྲུང་བའི་གནས་སུ་ནི་གོ་ཆའི་ཕྱག་རྒྱ་མཐའ་གཉིས་སུ་རྡོ་རྗེ་རྩེ་ལྔ་པ་གཉིས་དང་ལྡན་པའོ། །རྡོ་རྗེ་གནོད་སྦྱིན་གྱི་གནས་སུ་ནི་མཆེ་བ་གཉིས་རྩ་བའི་ཆ་ན་
[177b.4]རྡོ་རྗེ་རྩེ་ལྔ་ཡོད་པའོ། །རྡོ་རྗེ་ཁུ་ཚུར་གྱི་གནས་སུ་ནི་དམ་ཚིག་གི་ཁུ་ཚུར་གྱིས་ཡོངས་སུ་བཟུང་བའི་རྡོ་རྗེ་རྩེ་ལྔ་པ་བྲི་བར་བྱའོ། །རྡོ་རྗེ་སེམས་མ་ལ་སོགས་པ་ནི་རྡོ་རྗེ་དབྱིངས་སུ་གསུངས་པ་ཉིད་བྲི་བའི་ཆོ་ག་ཡིན་ནོ། །སྒེག་མོའི་གནས་སུ་ནི་རྡོ་རྗེ་རྩེ་ལྔ་པ་གཉིས་སོ། །ཕྲེང་བ་མའི་
[177b.5]གནས་སུ་ནི་རྡོ་རྗེ་རིན་པོ་ཆེའི་ཕྲེང་བའོ། །གླུ་མའི་གནས་སུ་ནི་རྡོ་རྗེ་པི་ཝང་ངོ་། །གར་མའི་གནས་སུ་ནི་མཁྲིག་མའི་བར་དང་བཅས་པའི་ལག་པ་གཉིས། རྡོ་རྗེ་རྩེ་གསུམ་པ་དང་བཅས་པས་གར་བྱེད་པའོ། །བདུག་པ་མའི་གནས་སུ་ནི་སྤོས་སྣོད་དོ། །མེ་ཏོག་མའི་གནས་
[177b.6]སུ་ནི་མེ་ཏོག་གི་སྣོད་རྡོ་རྗེ་མེ་ཏོག་གིས་གང་བའོ། །མར་མེའི་གནས་སུ་ནི་རྡོ་རྗེ་མར་མེའི་སྡོང་བུའོ། །བྱུག་པའི་གནས་སུ་ནི་རྡོ་རྗེ་དྲིའི་དུང་ཆོས་སོ། །རྡོ་རྗེ་ལྕགས་ཀྱུའི་གནས་སུ་ནི་རྡོ་རྗེ་ལྕགས་ཀྱུའི་ཕྱག་རྒྱའོ། །ཞགས་པའི་གནས་སུ་ནི་རྡོ་རྗེ་ཞགས་པའོ། །ལྕགས་སྒྲོག་གི་
[177b.7]གནས་སུ་ནི་རྡོ་རྗེ་ལྕགས་སྒྲོག་གོ། །རྡོ་རྗེ་འབེབས་པའི་གནས་སུ་ནི་རྡོ་རྗེ་དྲིལ་བུ་བྲི་བར་བྱའོ། །ཕྱག་རྒྱ་ཐམས་ཅད་ཀྱང་རྡོ་རྗེ་འབར་བས་བསྐོར་བའོ། །མི་བསྐྱོད་པའི་རིགས་ལས་བྱུང་བ་རྣམས་ནི་མགོ་ཤར་དུ་བལྟས་པའོ། །གཞན་དག་ནི་མགོ་ལྷོ་དང་། ནུབ་དང་། བྱང་
[178a]
[178a.1]དུ་བལྟས་པའོ། །མཚམས་སུ་གནས་པ་རྣམས་ནི་མགོ་མཚམས་སུ་བལྟས་པ་བྱའོ། །ཕྱི་རོལ་དུ་ཡང་ཞེས་བྱ་བ་ནི་ཕྱིའི་དཀྱིལ་འཁོར་གྱི་ཁྱམས་ལ་ཇི་ལྟར་རིགས་པའི་ཚུལ་དང་མི་འགལ་བར་བྱམས་པ་ལ་སོགས་པ་རང་གི་མཚན་མ་ཡང་དག་པར་བྲི་བར་བྱ་སྟེ། 
[178a.2]དེ་ཉིད་བཤད་པ་ནི་བྱམས་པ་ལ་སོགས་པ་རང་གི་མཚན། ཇི་ལྟར་དགའ་བ་བཞིན་དུ་བྲི། །ཞེས་བྱ་བ་གསུངས་པ་ཡིན་ནོ། །ཇི་ལྟར་དགའ་བ་ཞེས་བྱ་བ་ནི་འདི་ཡིན་ཏེ། ཤར་ཕྱོགས་ཀྱི་ཁམས་ཀྱི་ནང་དུ་རྡོ་རྗེ་རྩེ་ལྔ་པ་ཉིས་བརྒྱ་ལྔ་བཅུར་གཅིག་གིས་མ་ཚང་བ་བྲིའོ། །དེ་
[178a.3]བཞིན་དུ་ལྷོ་ཕྱོགས་སུ་ནི་རྡོ་རྗེ་རིན་པོ་ཆེའོ། །ནུབ་ཏུ་ནི་རྡོ་རྗེ་པདྨའོ། །བྱང་དུ་ནི་སྣ་ཚོགས་རྡོ་རྗེའོ། །ཡང་ན་བྱམས་པ་དང་། མཐོང་བ་དོན་ཡོད་དང་། ངན་སོང་ཀུན་འདྲེན་དང་། མྱ་ངན་དང་མུན་པ་ཐམས་ཅད་ངེས་པར་འཇོམས་པའི་བློ་གྲོས་ཀྱི་མཚན་མ་ཤར་ཕྱོགས་ཀྱི་ཁྱམས་ཀྱི་
[178a.4]ནང་དུ་སྔ་མ་བཞིན་དུ་རྡོ་རྗེ་བཞི་བྲིའོ། །སྤོས་ཀྱི་གླང་པོ་དང་། དཔའ་བར་འགྲོ་བ་དང་། ནམ་མཁའི་མཛོད་དང་། ཡེ་ཤེས་ཏོག་ནི་ལྷོ་ཕྱོགས་སུ་རིན་པོ་ཆེ་བཞིའོ། །འོད་དཔག་ཏུ་མེད་པ་དང་། ཟླ་འོད་དང་། བཟང་སྐྱོང་དང་། དྲ་བ་ཅན་གྱི་འོད་ནི་ནུབ་ཏུ་རྡོ་རྗེ་པདྨ་བཞིའོ། །རྡོ་རྗེ་
[178a.5]སྙིང་པོ་དང་། བློ་གྲོས་མི་ཟད་པ་དང་། སྤོབ་པ་བརྩེགས་པ་དང་། ཀུན་དུ་བཟང་པོ་ནི་བྱང་ཕྱོགས་སུ་སྣ་ཚོགས་རྡོ་རྗེ་བཞི་བྲི་བར་བྱའོ། །ཨོཾ་སརྦྦ་སཾ་སྐ་ར་པ་རི་ཤུདྡྷ་དྷརྨ་ཏེ་མ་ཧཱ་ནཱ་ཡ་པ་རི་ཝཱ་རེ་སྭཱ་ཧཱ་ཞེས་བྱ་བ་ནི་བྱང་ཆུབ་སེམས་དཔའ་འདི་དག་ཐམས་ཅད་ཀྱི་སྒྲུབ་པར་བྱེད་པའི་
[178a.6]རིག་པ་སྟེ། འདི་དག་གིས་ནི་བྱམས་པ་ལ་སོགས་པའི་ཕྱག་རྒྱ་བྲི་བར་བྱའོ། །གནས་དེ་ཉིད་དུ་འཇུག་པ་ལ་སོགས་པའི་ཆོ་ག་རྒྱས་པ་ཡིན་ཏེ་ཞེས་བྱ་བ་ནི་འཇུག་པ་ལ་སོགས་པའི་ཆོ་ག་རྒྱས་པ་གང་ཡིན་པ་དེ་ནི་འཇུག་པ་ལ་སོགས་པའི་ཆོ་ག་རྒྱས་པ་སྟེ། སོགས་པའི་སྒྲས་ནི་རྡོ་རྗེ་
[178a.7]ཆུ་བཏུང་བ་དང་། དབབ་པ་དང་། མེ་ཏོག་དོར་བ་དང་། ཕྲེང་བའི་དབང་དང་། གདོང་གཡོགས་དགྲོལ་བ་དང་། དཀྱིལ་འཁོར་བལྟ་བ་དང་། དབབ་པ་ཉེ་བར་བསྡུ་བ་དང་། དབང་བསྐུར་བ་དང་། སྔགས་བཟླས་པ་དང་། བདག་ལ་བྱིན་གྱིས་བརླབ་པ་ལ་སོགས་པའི་ཆོ་ག་དང་། རང་
[178b]
[178b.1]གི་མིང་ནས་བརྗོད་པ་དང་། རྡོ་རྗེས་དཀྱིལ་འཁོར་བསྒྲུབ་པ་དང་། བསྡུ་བ་བྱ་བ་དང་། མཚན་བརྒྱ་རྩ་བརྒྱད་པས་བསྟོད་པ་ལ་སོགས་པ་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་གསུངས་པའི་ཆོ་ག་ཐམས་ཅད་བྱ་བར་སྟོན་ཏོ། །དེ་ཉིད་ནི་དེ་ལ་ཐོག་མ་ཞེས་བྱ་བ་ལ་སོགས་པས་འགྲེལ་ཏེ། 
[178b.2]དེ་ལ་རེ་ཞིག་ཐོག་མ་རྡོ་རྗེ་སློབ་དཔོན་གྱིས་འོག་ནས་བཤད་པའི་སེམས་དཔའ་རྡོ་རྗེ་མའི་དམ་ཚིག་གི་ཕྱག་རྒྱས་ས་མ་ཡ་སྟྭཾ་ཧཱུཾ་བཛྲ་བནྡྷ་ཞེས་བྱ་བས་རང་གིས་བཅིང་བར་བྱའོ། །དེ་ནས་ས་མ་ཡ་ཧཱུཾ་ཞེས་ཟློས་ཤིང་འཇུག་པར་བྱའོ། །ཞུགས་ནས་ལན་ཅིག་བསྐོར་ཏེ་ཞེས་བྱ་བ་ནི་ནང་གི་དཀྱིལ་
[178b.3]འཁོར་དུའོ། །ཕྱག་རྒྱ་དེ་བཅོམ་ལྡན་འདས་ཕྱག་ན་རྡོ་རྗེ་ལ་ཕུལ་ནས་ཞེས་བྱ་བ་ནི། སེམས་མ་རྡོ་རྗེ་མའི་ཕྱག་རྒྱ་རྡོ་རྗེ་སྙེམས་པའི་གཟུགས་འཛིན་པར་བསམས་ལ། བཅོམ་ལྡན་འདས་ལ་ཕྱག་བྱས་ནས། བཅོམ་ལྡན་འདས་རྡོ་རྗེ་སེམས་དཔའ་དང་ལྷན་ཅིག་ཏུ་གྱུར་པར་བསམ་པར་བྱ་
[178b.4]སྟེ། དེ་ལྟ་བུས་ནི་དེ་ཕུལ་བ་ཡིན་ནོ། །རང་གི་སྙིང་གར་ཚུལ་བཞིན་དུ་བཀྲོལ་ཏེ་ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་གསུངས་པའི་ཆོ་གས་བདག་ཉིད་ལ་དབབ་པ་ལ་སོགས་བྱས་ལ། ཏིཥྛ་བཛྲ་ཞེས་བྱ་བ་ལ་སོགས་པས་དབབ་བ་ཉེ་བར་བསྡུ་བར་བྱའོ་ཞེས་བྱ་བའི་
[178b.5]ཐ་ཚིག་གོ། །དེ་ནས་མེ་ཏོག་དོར་བ་ལ་སོགས་པའི་ཆོ་ག་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་ཇི་སྐད་གསུངས་པའི་ཚུལ་དུ་སྤྱད་པར་བྱའོ། །འཇུག་པ་ལ་སོགས་པའི་ཆོ་ག་འདི་དག་ཐམས་ཅད་ནི་བཅོམ་ལྡན་འདས་རྡོ་རྗེ་སེམས་དཔའ་སློབ་དཔོན་དུ་གྱུར་པས་མཛད་པར་བསམ་ཞིང་
[178b.6]རང་ཉིད་ཀྱི་རྗེས་སུ་སྤྱད་པར་བྱའོ། །འདིར་གསང་བའི་རྡོ་རྗེ་ནི་དང་པོའི་རྡོ་རྗེ་སོར་བཞི་པའི་ཚད་ཀྱིས་རྡོ་རྗེ་དང་བདག་པོའི་དབང་བསྐུར་བ་བྱ་བར་འདོད་དོ། །དེ་ནས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཆོ་ག་སྔ་མ་བཞིན་དུ་བྱས་ལ། བདག་ཉིད་དཔལ་རྡོ་རྗེ་སེམས་
[178b.7]དཔའི་སྦྱོར་བ་དང་ལྡན་པས་རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པ་ནས་རྡོ་རྗེ་འབེབས་པའི་བར་གྱི་ཚུལ་འཛིན་པའི་གཟུངས་ཀྱི་ལྷ་མོ་ཐམས་ཅད་བསྡུ་བར་བྱའོ། །དེ་ནས་མཚན་བརྒྱ་རྩ་བརྒྱད་པས་བསྟོད་པར་བྱའོ། །སྒོ་བཞིར་རྡོ་རྗེ་ལྕགས་ཀྱུ་ལ་སོགས་པས་ཞེས་བྱ་བ་ལ་གཟུངས་
[179a]
[179a.1]ཀྱི་དཀྱིལ་འཁོར་ལས་གསུངས་པའི་རྡོ་རྗེ་ལྕགས་ཀྱུའི་ལས་ཀྱི་ཕྱག་རྒྱ་དང་། བཛྲ་ཨཾ་ཀུ་ཤ་ཛཿཞེས་ཟློས་ཤིང་མི་བསྐྱོད་པ་དང་། དེའི་རིགས་ཀྱི་ཚུལ་རྡོ་རྗེ་ཐུགས་ལ་སོགས་པ་དང་། རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པའི་གཟུགས་རྣམས་བཀུག་ལ། ཤར་
[179a.2]ཕྱོགས་ཀྱི་སྒོ་དང་ཉེ་བར་རིག་པའི་ལྷ་མོའི་གཟུགས་སུ་གཞག་པར་བྱའོ། །དེ་བཞིན་དུ་རིན་ཆེན་འབྱུང་ལྡན་དང་། འོད་དཔག་ཏུ་མེད་པ་དང་། དོན་ཡོད་པར་གྲུབ་པ་དང་། དེའི་རིགས་ཀྱི་ཚུལ་གྱིས་གཟུགས་རྣམས་རང་རང་གི་སྒོ་དང་། ཉེ་བར་གཞག་པར་བྱའོ། །དེ་ནས་བཛྲ་པཱ་ཤ་
[179a.3]ཧཱུཾ་ཞེས་ཟློས་ཤིང་། གཟུངས་ཀྱི་དཀྱིལ་འཁོར་ལས་གསུངས་པའི་ལས་ཀྱི་ཕྱག་རྒྱས་རང་རང་གི་སྒོ་ནས་མཆོད་རྟེན་ལ་སོགས་པར་བཅུག་ནས། བཛྲ་སྥོ་ཊ་བཾ་ཞེས་བྱ་བ་དང་། རྡོ་རྗེ་ལྕགས་སྒྲོག་གི་ལས་ཀྱི་ཕྱག་རྒྱས་དེ་དག་ཐམས་ཅད་བཅིངས་ལ། བཛྲ་ཨཱ་བེ་ཤ་ཨཿཞེས་བྱ་བ་དང་། 
[179a.4]གཟུངས་ཀྱི་དཀྱིལ་འཁོར་ལས་གསུངས་པའི་ལས་ཀྱི་ཕྱག་རྒྱས་ཐམས་ཅད་དབང་དུ་བྱའོ། །དེ་ནས་རང་གི་དམ་ཚིག་གི་ཕྱག་རྒྱ་རྣམས་ཀྱིས་སྔ་མ་བཞིན་དུ་ཐམས་ཅད་བསྒྲུབས་ལ། ཆོས་དང་། ལས་དང་ཕྱག་རྒྱ་ཆེན་པོ་རྣམས་ཀྱིས་རྒྱས་བཏབ་ནས། དབང་བསྐུར་ལ་
[179a.5]མཆོད་ཡོན་ཕུལ་ཏེ། མཆོད་པ་ཐམས་ཅད་ཀྱིས་ཡང་དག་པར་མཆོད་པ་ལ་སོགས་པ་བྱས་ནས། ཕྱིར་ཕྱུང་ལ་རྡོ་རྗེ་སློབ་མ་སྔར་བཤད་པའི་ཆོ་ག་ཉིད་ཀྱིས་གཞུག་པར་བྱའོ། །དེ་ཡང་གང་གི་ཕྱིར། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་གཟུང་བའི་ཚུལ་དུ་གཟུང་ངོ་ཞེས་བྱ་
[179a.6]བ་གསུངས་པ་ཡིན་ནོ། །དངོས་གྲུབ་ཀྱི་གསང་བའི་རྡོ་རྗེའི་མཚན་མ་ཆད་པས་གཡོགས་ལ་བྱིན་ཏེ་ཞེས་བྱ་བ་ནི་གཟུངས་ཀྱི་དཀྱིལ་འཁོར་ལ་སོགས་པ་རྣམས་འགྲུབ་པའི་ཕྱིར་དང་། གསང་བའི་རྡོ་རྗེ་སོར་བཞི་པ་ཇི་ནས་ཀྱང་སུས་ཀྱང་མི་མཐོང་བར་བྱོས་ཤིག་ཅེས་བསྒོ་ལ། 
[179a.7]སློབ་དཔོན་གྱིས་སློབ་མ་ལ་སྦྱིན་པར་བྱ་བ་ཡིན་པས་ན་དེའི་ཕྱིར། ཆད་པས་གཡོགས་ལ་ཞེས་བྱ་བ་སྨོས་པ་ཡིན་ནོ། །དེ་ལྟར་སློབ་དཔོན་གྱི་ལས་ཀྱི་ཆོ་ག་དང་། སློབ་མ་གཞུག་པའི་ཆོ་ག་རྒྱས་པ་བསྟན་ནས། ད་ནི་དམ་ཚིག་དང་། དབང་བསྐུར་བ་ཐོབ་པ་རྣམས་ལ། མངོན་པར་
[179b]
[179b.1]འདོད་པའི་དོན་གྱི་དངོས་གྲུབ་ཀྱི་མན་ངག་བསྟན་པར་བྱ་བ་ཡིན་པས། རྡོ་རྗེ་གསང་བའི་ཞེས་བྱ་བ་ལ་སོགས་པ་གསུངས་སོ། །རྡོ་རྗེ་གསང་བ་ནི་གཟུངས་ཀྱི་དཀྱིལ་འཁོར་རོ། །དེའི་ཕྱག་རྒྱ་ནི་དེར་འདོད་པའི་དོན་སྒྲུབ་པར་བྱེད་པ་གང་ཡིན་པའོ། །དེའི་ཡེ་ཤེས་ནི་ངེས་པ་སྟེ་དེ་
[179b.2]བསླབ་བོ་ཞེས་བྱ་བ་ནི་དེ་བསྟན་པར་བྱའོ། །ཕྱག་རྒྱ་དེ་རྣམས་ཀྱང་རྣམ་པ་མང་པོ་ཡོད་པས་དེའི་ཕྱིར། དང་པོར་རེ་ཞིག་ཅེས་བྱ་བ་གསུངས་པའོ། །རྡོ་རྗེ་གསང་བ་ནི་གཟུངས་ཀྱི་དཀྱིལ་འཁོར་རོ། །དེའི་ལུས་ཀྱི་ཕྱག་རྒྱའི་ཡེ་ཤེས་བསླབ་བོ་ཞེས་བྱའོ། །ཇི་ལྟ་བུ་ཞེ་ན། ཟླ་བའི་
[179b.3]དཀྱིལ་འཁོར་དབུས་སུ་ནི། །ཞེས་བྱ་བ་ལ་སོགས་པ་གསུངས་ཏེ། རྐང་པ་དང་ལག་པས་ཐལ་མོ་སྦྱར་བ་གང་ཡིན་པ་དེ་ནི། རྐང་ལག་ཐལ་མོ་སྦྱར་ཞིང་ཞེས་བྱ་བ་སྟེ་རྣལ་འབྱོར་པའོ། །དེ་ལ་ལག་པའི་ཐལ་མོ་རྡོ་རྗེ་ཐལ་མོ་སྟེ་ཁོང་སྟོང་ངོ་། །རྐང་པའི་ཐལ་མོ་ནི་སེམས་དཔའི་
[179b.4]སྐྱིལ་ཀྲུང་ངོ་། །དེ་སྐད་དུ་ཡང་། སེམས་དཔའི་སྐྱིལ་ཀྲུང་གིས་གནས་ལ། །སྟེང་དུ་ཐལ་མོ་སྦྱིན་བྱེད་པ། །ཞེས་གསུངས་པ་ཡིན་ནོ། །འདིས་ནི་ལུས་ཀྱི་ཕྱག་རྒྱས་བདག་ཉིད་ཡང་དག་པར་གནས་པ་ཡིན་ནོ། །འདི་དེ་ལྟར་གྱུར་པ་དང་། ཁ་གླལ་བར་བྱེད་པ་དང་། ལྡན་ཞིང་རྡོ་རྗེ་བསྒོམ་
[179b.5]པར་བྱས་ནས་ཞེས་པའོ། །རྡོ་རྗེ་སེམས་དཔར་བདག་ཉིད་བསྒོམས་ནས་བསྒོམ་པ་འདིས་རྡོ་རྗེ་མ་ཡང་ཞེས་པ་རྡོ་རྗེ་སེམས་དཔའི་བཙུན་མོ་ཡང་ཆགས་པར་བྱེད་ཅིང་དབང་དུ་བྱེད་དོ་ཞེས་བྱ་བའི་བར་དུའོ། །འདི་སྐད་དུ་སྟོན་ཏེ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་
[179b.6]པའི་རྡོ་རྗེ་སེམས་དཔའི་རྣལ་འབྱོར་བྱས་ལ། དེའི་འོག་ཏུ་གཟུངས་ཀྱི་དཀྱིལ་འཁོར་ལས་གསུངས་པའི་བཅོམ་ལྡན་འདས་ཀྱི་ཕྱག་རྒྱ་ཆེན་པོ་བཅིངས་ནས། ཨོཾ་བཛྲ་སཏྭ་གུཧྱ་ས་མ་ཡེ་ཧཱུཾ་ཞེས་བརྗོད་པར་བྱའོ། །དེ་ནས་བཛྲ་རཱ་ག་ཡ་ཧོ་ཞེས་ཟློས་ཤིང་། སྟོང་གསུམ་
[179b.7]གྱི་སྟོང་ཆེན་པོའི་སངས་རྒྱས་ཀྱི་ཞིང་འདི་ཐམས་ཅད་ནམ་མཁའ་དང་འདྲ་བར་བསྒོམས་ལ་དེའི་ཚད་ཙམ་གྱིས་ཟླ་བའི་དཀྱིལ་འཁོར་དེའི་སྟེང་དུ་བདག་ཉིད་དཔལ་རྡོ་རྗེ་སེམས་དཔའ་སྐུ་མདོག་དམར་བ། འོད་ཟེར་དམར་པོ་ཤིན་ཏུ་འཁྲུག་པ། རྡོ་རྗེ་དང་དྲིལ་བུ་བསྣམས་པ་
[180a]
[180a.1]བསྒོམས་ལ། མདུན་དུ་ཡང་བཛྲ་སཏྭ་གུཧྱ་ས་མ་ཡེ་ཧཱུཾ་ཞེས་བྱ་བས་ཟླ་བའི་དཀྱིལ་འཁོར་དེ་ཉིད་ལ་ཀུན་དུ་བཟང་མོ་སྤྲུལ་ལ། བསྡུ་བས་སྤྱན་དྲངས་ནས་མཚན་བརྒྱ་རྩ་བརྒྱད་པས་བསྟོད་ནས། རྡོ་རྗེ་ལྕགས་ཀྱུ་ལ་སོགས་པ་ལས་ཀྱི་ཕྱག་རྒྱ་རྣམས་ཀྱིས་དགུག་
[180a.2]པ་དང་གཞུག་པ་དང་། བཅིང་བ་དང་། དབང་དུ་བྱས་ནས། རང་གི་དམ་ཚིག་གི་ཕྱག་རྒྱ་རབ་ཏུ་བསྒྲུབས་ལ། ཆོས་དང་ལས་དང་ཕྱག་རྒྱ་ཆེན་པོ་རྣམས་ཀྱིས་རྒྱས་བཏབ་ལ་དབང་བསྐུར་བའི་ཕྱག་རྒྱ་རྣམས་ཀྱིས་དབང་བསྐུར་ནས། སྒེག་མོ་ལ་སོགས་པ་མཆོད་པ་བརྒྱད་
[180a.3]ཀྱིས་ཡང་དག་པར་མཆོད་ནས་ཕྱག་བྱས་ལ། བཛྲ་རཱ་ག་ཡ་ཧོ་ཞེས་ཡང་ཟློས་ཤིང་བདག་ནི་རྡོ་རྗེ་ཅན་གྱི་ལྷ་མོ་ཀུན་དུ་བཟང་མོའོ་ཞེས་ང་རྒྱལ་བསྐྱེད་དེ། འདི་དག་དང་འོག་ནས་བཤད་པའི་སྦྱོར་བ་ལ་ཡང་ཕྱག་རྒྱ་བཞིས་རྒྱས་གདབ་པར་བྱའོ། །དེ་བས་ན་དེར་མདུན་དུ་བརྟན་པར་
[180a.4]བྱས་ལ། དེའི་རྗེས་ལ་ཡང་བཛྲ་རཱ་ག་ཡ་ཧོ་ཞེས་བྱ་བས་བདག་ཉིད་རྡོ་རྗེ་སེམས་དཔར་བསམས་ལ། སེམས་དཔའི་སྐྱིལ་མོ་ཀྲུང་བཅས་ཏེ། རྡོ་རྗེ་ཐལ་མོ་བཅིངས་ནས། བཛྲ་རཱ་ག་ཡ་ཧོ་ཨ་དྷི་ཏིཥྛ་སྭ་མཾ་ཞེས་བྱ་བས་བྱིན་གྱིས་བརླབས་ལ། བཛྲ་རཱ་ག་ཡ་ཧོ་ཞེས་བྱ་བ་རྡོ་རྗེའི་
[180a.5]ཚིག་གིས་ཟློས་ཤིང་བཅོམ་ལྡན་འདས་ཡུམ་མདུན་དུ་བསྒོམ་པ་ནི། ཐུན་བཞིའི་སྦྱོར་བས་ཟླ་བ་གཅིག་གམ། ཟླ་བ་དྲུག་གམ། ལོ་གཅིག་གམ། ཇི་སྲིད་དེ་མངོན་སུམ་དུ་མཐོང་བའི་བར་དུ་བསྒོམ་པར་བྱའོ། །དེ་ནས་ཟླ་བ་ཉ་ལ་ཆོ་ག་ཐམས་ཅད་རྗེས་སུ་སྤྱད་དེ་ཉི་མ་ནུབ་པའི་
[180a.6]དུས་སུ་དེ་བཞིན་དུ་རྡོ་རྗེ་ཐལ་མོས་བདག་ཉིད་བྱིན་གྱིས་བརླབས་ལ་དལ་གྱིས་འགྲོ་བས་དེ་ཆགས་པར་བྱས་ལ། ཁ་གླལ་བ་དང་བཅས་པས་ཆགས་ཤིང་ཆགས་པས་འཛུམ་པས་འཁྱུད་ཅིང་བཟླས་ནས། དེ་འདིའི་དབང་དུ་འགྱུར་ཞིང་འཁྱུད་པར་འགྱུར་བ་དང་། དེའི་ལུས་མི་སྣང་བར་འགྱུར་རོ། །དེ་ནས་
[180a.7]རྡོ་རྗེ་འཛིན་ཆེན་པོར་འགྱུར་རོ། །དཔུང་པ་བསྐུམ་པའི་ལྕགས་ཀྱུ་དང་། །མགོ་ལ་རྡོ་རྗེ་བསྒོམ་པར་བྱ། །ཞེས་བྱ་བ་ནི། དཔུང་པ་གཡོན་པ་བསྐུམ་པའི་ལག་པས་ལྕགས་ཀྱུ་དང་མགོ་ལ་རྡོ་རྗེ་རྩེ་ལྔ་པ་བསྒོམ་པར་བྱའོ། །ལག་པ་ཡིས་ནི་འབོད་བྱེད་ཅིང་། །ཞེས་བྱ་བ་ནི་
[180b]
[180b.1]ལག་པ་གཡས་པས་སེ་གོལ་གྱི་སྒྲ་བྱེད་ཅིང་ངོ་། །ལྕགས་ཀྱུ་མ་ཡང་འགུགས་པར་བྱེད། །ཅེས་བྱ་བ་ནི་རྡོ་རྗེ་རྒྱལ་པོའི་བཙུན་མོ་འང་བསྒོམས་པ་འདིས་འགུགས་པར་བྱེད་དོ། །འདིའི་ཆོ་ག་ནི་འདི་ཡིན་པར་ཤེས་པར་བྱ་སྟེ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་
[180b.2]པའི་ཆོ་གས་རྡོ་རྗེ་རྒྱལ་པོའི་སྦྱོར་བ་ཇི་ལྟ་བ་བཞིན་དུ་བྱས་ལ། དེའི་འོག་ཏུ་གཟུངས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་རྒྱལ་པོའི་ཕྱག་རྒྱ་ཆེན་པོ་ཇི་ལྟ་བ་བཞིན་དུ་བཅིངས་ལ། བཛྲ་ཨཾ་གུ་ཤ་ཛཿཞེས་བྱ་བ་ཟློས་ཤིང་སྔ་མ་བཞིན་དུ་སངས་རྒྱས་ཀྱི་ཞིང་ཐམས་ཅད་
[180b.3]ནམ་མཁའ་དང་མཉམ་པར་བསམ་པར་བྱའོ། །དེ་ནས་དེའི་ཚད་ཙམ་གྱི་ཟླ་བའི་དཀྱིལ་འཁོར་དེའི་སྟེང་དུ་བདག་ཉིད་རྡོ་རྗེ་རྒྱལ་པོར་བསམས་ལ་ཟླ་བའི་དཀྱིལ་འཁོར་དེ་ཉིད་ཀྱི་མདུན་དུ། ཨོཾ་བཛྲ་གུཧྱ་བཛྲ་ཨཾ་གུ་ཤ་ཧཱུཾ་ཞེས་བྱ་བས་རྡོ་རྗེ་རྒྱལ་པོ་བཙུན་མོ་རྡོ་རྗེ་ལྕགས་ཀྱུ་མ་སྤྲུལ་ལ། དེ་བཞིན་
[180b.4]དུ་བསྡུ་བ་ལ་སོགས་པའི་ཆོ་ག་རྗེས་སུ་སྤྱད་ནས། བཛྲ་ཨཾ་གུ་ཤ་ཛཿཞེས་བྱ་བ་ཇི་ལྟ་བ་བཞིན་དུ་ཟློས་ཤིང་དེས་སྔ་མ་བཞིན་དུ་བསྒོམ་པར་བྱའོ། །དེ་ནས་ཟླ་བ་གཅིག་གམ། ཟླ་བ་དྲུག་གི་མཐར་མངོན་དུ་བྱས་ནས་དེ་བཞིན་དུ་མཚན་ཐོག་ཐག་དཔུང་པ་བསྐུམ་པའི་ལྕགས་ཀྱུ་དང་། 
[180b.5]མགོ་ལ་རྡོ་རྗེ་བསྒོམ་པར་བྱ། །ལག་པ་ཡིས་ནི་འབོད་བྱེད་ཅིང་། །ལྕགས་ཀྱུ་མ་ཡང་འགུགས་བྱེད་པར། །ཞེས་བྱ་བ་བདག་ཉིད་དམར་བ། དེ་ཡང་དམར་བ། དཔུང་པ་བསྐུམ་པའི་ལྕགས་ཀྱུ་འོད་དམར་པོ་འབར་བ། ཀུན་དུ་འཁྲུག་པས་སྙིང་གའི་པདྨ་ནས་བཟུང་ལ་དགུག་པར་
[180b.6]བྱའོ། །མདའ་འཕེན་པ་ཡི་ཚུལ་གྱིས་ནི། གླལ་ཞིང་སྙིང་གར་འཕངས་ནས་ནི། །ཉིད་ཀྱི་རྡོ་རྗེ་དགའ་མ་ཡང་། །བདུད་ཀྱི་ཚུལ་གྱིས་མཉེས་པར་བྱེད། །ཅེས་བྱ་བ་ནི་མདའ་འཕེན་པའི་ཚུལ་ནི་རྡོ་རྗེ་ཆགས་པའི་ལས་ཀྱི་ཕྱག་རྒྱ་སྟེ། དེས་མདའ་འཕེན་པའི་ཚུལ་གྱིས་ཁ་གླལ་བ་དང་
[180b.7]ལྡན་པར་བྱེད་ཅིང་བསྒྲུབ་པར་བྱ་བའི་ལྷ་མོའི་སྙིང་གར་ཏེ། སྙིང་ལ་མདའ་བསྣུན་པར་བྱའོ། །དེ་བཞིན་དུ་དེའི་རྒྱབ་ཀྱིས་ཕྱོགས་པར་སེམས་དཔའ་བསད་པས་བདུད་ཀྱི་ཚུལ་གྱིས་མཉེས་པར་བྱེད་ཅིང་མངོན་དུ་ཕྱོགས་པར་དབང་དུ་བྱའོ། །ཇི་སྲིད་གང་དང་གང་རྡོ་རྗེ་ཆགས་པའི་སྦྱོར་
[181a]
[181a.1]བས། རྡོ་རྗེ་དགའ་མ་རང་ཉིད་ཀྱང་། །ཞེས་བྱ་བ་རྡོ་རྗེ་ཆགས་པའི་བཙུན་མོ་རང་ཉིད་ཀྱང་རྣལ་འབྱོར་པའི་དབང་དུ་འགྱུར་བའོ། །འདིའི་དོན་ནི་འདི་ཡིན་ཏེ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཆོ་གས་རྡོ་རྗེ་ཆགས་པའི་རྣལ་འབྱོར་བྱས་ལ། 
[181a.2]དེའི་འོག་ཏུ་གཟུགས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་ཆགས་པའི་ལས་ཀྱི་ཕྱག་རྒྱ་བཅིངས་ཏེ། ཨོཾ་བཛྲ་གུཧྱ་རཱ་གེ་རཱ་ག་ཡ་ཧཱུཾ་ཞེས་བྱས་ལ། མཱ་ར་ཡ་མཱ་ར་ཡ་ཕཊ་ཅེས་ཟློས་ཤིང་། སྔ་མ་བཞིན་དུ་སངས་རྒྱས་ཀྱི་ཞིང་ཐམས་ཅད་ནམ་མཁའ་དང་མཉམ་པར་བསམ་
[181a.3]མོ། །དེ་ནས་དེའི་ཚེ་ནམ་མཁའི་ཚད་ཙམ་གྱི་ཟླ་བའི་དཀྱིལ་འཁོར་ལ་དེའི་སྟེང་དུ་རྡོ་རྗེ་ཆགས་པ་སྐུ་མདོག་དམར་པོ་རྒྱན་ཐམས་ཅད་ཀྱིས་བརྒྱན་པར་བདག་ཉིད་བསམས་ནས། ཨོཾ་བཛྲ་གུཧྱ་རཱ་ག་ཡ་ཧཱུཾ་ཞེས་བྱ་བས་རྡོ་རྗེ་ཆགས་པའི་བཙུན་མོ་རྡོ་རྗེ་དགའ་མ་ཟླ་བའི་དཀྱིལ་
[181a.4]འཁོར་གཅིག་ཉིད་ཀྱི་མདུན་དུ་སྤྲུལ་ལ། བསྡུ་བ་ལ་སོགས་པའི་ཆོ་ག་རྗེས་སུ་སྤྱད་ནས། མཱ་ར་ཡ་མཱ་ར་ཡ་ཕཊ་ཅེས་ཟློས་ཤིང་སྔ་མ་བཞིན་དུ་དེ་དང་དེ་བསྒོམ་པར་བྱའོ། །དེ་ནས་ཟླ་བ་གཅིག་གམ་ཟླ་བ་དྲུག་གམ་ལོ་གཅིག་གིས་དེ་མངོན་དུ་བྱས་ནས་རྡོ་རྗེ་ཆགས་པའི་ལས་
[181a.5]ཀྱི་ཕྱག་རྒྱ་བཅིངས་ལ། མཚན་ཐོག་ཐག་དེའི་ལས་ཀྱི་ཕྱག་རྒྱའི་སྦྱོར་བས་མདའ་དམར་པོ་སྙིང་གར་འཕེན་ཞིང་ཁ་གླལ་བ་དང་ལྡན་པར་བྱས་ལ་མདའ་དེས་བསྣུན་ནས་ཕུག་ལ་བསྒྲུབ་པར་བྱ་བ་དམར་ཞིང་སྒྲུབ་པ་པོ་ལ་གཅིག་ཏུ་ཆགས་པར་བསམ་པར་བྱའོ། །བདག་གི་ལུས་ཀྱི་
[181a.6]སྙིང་ག་རུ། །རྡོ་རྗེ་གོ་ཆའི་ཚུལ་གྱིས་ནི། །དཔུང་པ་བསྣོལ་བ་བཅིངས་ནས་ནི། །སངས་རྒྱས་ཉིད་ཀྱང་སྲུང་བར་བྱེད། །ཅེས་བྱ་བ་ནི་རྡོ་རྗེ་ཁུ་ཚུར་གཉིས་བཅིངས་ཏེ། དེ་དཔུང་བ་བསྣོལ་བའི་ཚུལ་གྱིས་རང་གི་སྙིང་གར་བདག་ཉིད་འཁྱུད་ལ། རྡོ་རྗེ་གོ་ཆས་ཡན་ལག་ཐམས་ཅད་
[181a.7]གོ་བསྐོན་པར་བསམ་པར་བྱའོ། །རྡོ་རྗེ་གོ་ཆའི་སྦྱོར་བ་འདིས་དེ་བཞིན་གཤེགས་པ་ཐམས་ཅད་ཀྱང་མི་ཕྱེད་པར་གལ་ཏེ་གནོད་པར་བྱེད་པ་རྩོམ་པ་ན་དེ་ཡང་བསྲུང་བར་འགྱུར་ན་གཞན་དག་ལྟ་སྨོས་ཀྱང་ཅི་དགོས། འདིར་ཡང་སངས་རྒྱས་ཉིད་ཀྱང་ཞེས་བྱ་བའི་ཚིག་འདིས། རྣལ་འབྱོར་
[181b]
[181b.1]པ་གནོད་པའི་ཁྱད་པར་ཆེན་པོ་ལས་སྲུང་ནུས་པར་སྟོན་ཏོ། །འདི་སྐད་སྟོན་པ་ཡིན་ཏེ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་རྡོ་རྗེ་ལེགས་པའི་སྦྱོར་བ་བྱས་ནས། ཕྱིས་གཟུངས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་ལེགས་པའི་ལས་ཀྱི་ཕྱག་རྒྱ་བཅིངས་ལ 
[181b.2]ཨོཾ་བཛྲ་གུཧྱ་སཱ་ཧཱུཾ་ཤྭ་རི་ཧཱུཾ་ཞེས་བརྗོད་ལ་བཛྲ་བནྡྷ་ར་ཀྵ་ཧཾ་ཞེས་ཟློས་ཤིང་སྔ་མ་བཞིན་དུ་སངས་རྒྱས་ཀྱི་ཞིང་ཐམས་ཅད་ནམ་མཁར་གྱུར་པར་བསམ་པར་བྱའོ། །དེ་ནས་ནམ་མཁའ་ཕྱོགས་དེར་སྟོང་གསུམ་གྱི་སངས་རྒྱས་ཀྱི་ཞིང་གི་ཚད་ཙམ་གྱི་ཟླ་བའི་དཀྱིལ་འཁོར་དེའི་སྟེང་དུ་བདག་
[181b.3]ཉིད་རྡོ་རྗེ་ལེགས་པར་རྣམ་པར་བསམས་ལ་སྟན་དེ་ཉིད་ལ་མདུན་དུ། ཨོཾ་བཛྲ་གུཧྱ་སནྡྷི་ཤ་རི་ཧཱུཾ་ཞེས་བྱ་བས་རྡོ་རྗེ་ལེགས་པའི་གཟུགས་འཛིན་པའི་ལེགས་ལྡན་མ་སྦྲུལ་ལ། བསྡུ་བ་ལ་སོགས་པའི་ཆོ་ག་རྗེས་སུ་སྤྱད་ནས། བནྡྷ་རཀྵ་ཧཾ་ཞེས་ཟློས་ཤིང་སྔ་མ་བཞིན་དུ་བསྒོམ་པར་
[181b.4]བྱའོ། །དེ་ནས་ཟླ་བ་གཅིག་གམ་ཟླ་བ་དྲུག་གམ་ལོ་གཅིག་གི་མཐར་ཉི་མ་ནུབ་པའི་དུས་སུ་རང་གི་ལུས་ཀྱི་དཔུང་པ་བསྣོལ་བས་བཟུང་ལ་ཞུགས་ཏེ་གཅིག་ཏུ་གྱུར་པར་བསྒོམས་ཏེ། ཇི་སྲིད་སྒྲུབ་པ་པོའི་ལུས་སུ་ཞུགས་ཏེ་གཅིག་ཏུ་གྱུར་པ་དེ་སྲིད་ཀྱི་བར་དུ་བཟླས་པར་བྱའོ། །དེ་
[181b.5]ནས་རྡོ་རྗེ་ལེགས་པ་ཉིད་དུ་འགྱུར་ཞིང་ལེགས་པ་མ་ཡིན་པའི་ཚུལ་གྱིས་རྣམ་པར་རྟོག་པ་རྣམས་ལས་བདག་ཉིད་བསྲུང་བ་བྱས་པར་འགྱུར་རོ། །གཞན་སྲུང་བར་བྱེད་པར་འདོད་ན་ཟླ་བ་གཅིག་ཙམ་བསྙེན་པ་བྱས་ལ་མཐར་མཚན་ཐོག་ཐག་བཟླས་པ་བྱའོ། །དེ་ནས་གང་གི་ཚེ་
[181b.6]མི་ལ་སོགས་པའི་འཇིགས་སྐྲག་ཅུང་ཟད་འབྱུང་བར་མཐོང་ན། དེའི་ཚེ་རྡོ་རྗེ་ལེགས་པའི་རྣལ་འབྱོར་པས་དེ་བཞིན་དུ་ཟླ་བའི་དཀྱིལ་འཁོར་གྱི་སྟེང་དུ་གནས་ལ་སེམས་ཅན་དེ་ལྕགས་ཀྱུ་ལ་སོགས་པས་བཀུག་ཅིང་བཅུག་ལ་བཅིངས་ཏེ། ཟླ་བའི་དཀྱིལ་འཁོར་དེ་ཉིད་ཀྱི་སྟེང་དུ་
[181b.7]འདུག་པར་བསམས་ལ་སྔ་མ་བཞིན་དུ་བདག་ཉིད་ཀྱི་སྙིང་གར་དཔུང་བ་བསྣོལ་བ་བཅིངས་ནས། རྡོ་རྗེ་གོ་ཆའི་སྦྱོར་བས་བསྲུང་བར་གྱུར་ན་སངས་རྒྱས་ཉིད་ཀྱང་བསྲུང་བར་འགྱུར་རོ། །དེ་ལྟར་ལུས་ཀྱི་ཕྱག་རྒྱ་བསྟན་ནས། ལྟ་བའི་ཕྱག་རྒྱ་བསྟན་པའི་ཕྱིར། དེ་ནས་ཞེས་
[182a]
[182a.1]བྱ་བ་ལ་སོགས་པ་གསུངས་ཏེ། ལྟ་བ་ཉིད་ཕྱག་རྒྱ་ཡིན་པས་ན་ལྟ་བའི་ཕྱག་རྒྱའོ། །དེའི་ཡེ་ཤེས་ནི་ངེས་པ་སྟེ་དེ་བསླབ་པའོ། །རྡོ་རྗེ་ལྟ་བ་ཆགས་པས་ནི། དགའ་བས་མིག་ནི་རབ་ཏུ་བགྲད། །ཅེས་བྱ་བ་ལ། ཆགས་པ་ནི་མངོན་པར་འདོད་པ་སྟེ། དེ་ལས་
[182a.2]བྱུང་བའི་རབ་ཏུ་དགའ་བ་ནི་ཀུན་དུ་ཆགས་པས་རབ་ཏུ་དགའ་བའི་ཡིད་དོ། །དེས་མིག་རབ་ཏུ་བགྲད་ཅིང་གདངས་པའི་ལྟ་བའི་ཕྱག་རྒྱ་གང་ཡིན་པ་དེ་ནི་ཆགས་པས་ཏེ། དགའ་བས་མིག་ནི་རབ་ཏུ་བགྲད། །ཅེས་བྱ་བ་ལྟ་བའི་ཕྱག་རྒྱ་ནི་རྡོ་རྗེའི་ལྟ་བའོ། །འདི་དང་བཛྲ་དྲི་ཥྚི་མ་
[182a.3]ཊ་ཞེས་བྱ་བ་མིག་གཉིས་སུ་བཀོད་ལ། རྡོ་རྗེའི་ལྟ་བ་བསྐྱེད་དེ། དེས་བལྟས་ན་བུད་མེད་རྣམས་ངེས་པར་དབང་དུ་འགྱུར་རོ། །ལྟ་བ་འདི་ལ་སྒེག་པའི་ཉམས་ཐམས་ཅད་སྦྱར་བར་བྱའོ་ཞེས་བཅོམ་ལྡན་འདས་ཀྱིས་གསུངས་སོ། །རབ་ཏུ་མྱུར་བར་ཞེས་བྱ་བ་ལ་སོགས་པ་
[182a.4]ལ་རབ་ཏུ་དགའ་བས་མྱུར་བ་ནི་རབ་ཏུ་མྱུར་བ་སྟེ། རིངས་པར་ཞེས་བྱ་བའི་ཐ་ཚིག་གོ། །རབ་ཏུ་བསྐུལ་བས་ན་རབ་ཏུ་བསྐུལ་ཏེ། དེ་གང་ཞེ་ན་མིག་གཉིས་ཏེ། འདིས་མིག་གི་རྫི་མ་དགུག་ཅིང་འདྲེན་པར་བྱེད་པ་ཡིན་པས་ན། རབ་ཏུ་མྱུར་བར་མིག་རབ་བསྐུལ། །མིག་གི་རྫི་མ་
[182a.5]འགུགས་བྱེད་པའི། །ཞེས་བྱ་སྟེ་དེ་ལྟ་བུའི་ལྟ་བ་གང་ཡོད་པ་དེ་ལ་དེ་སྐད་ཅེས་བྱའོ། །ལྟ་བ་ཡང་ཡིན་ལ་གཟི་ཅན་ཡང་ཡིན་པས་ན་ལྟ་བ་གཟི་ཅན་ཏེ་གཟི་བརྗིད་ཅན་ནོ། །ཡིན་པར་བཤད་ཅེས་བྱ་བ་ནི་བསྟན་པའོ། །དཱི་པྟ་དྲྀ་ཥཊ་ཨཾ་གུ་ཤ་ཛཿཞེས་བྱ་བ་མིག་གཉིས་སུ་བཀོད་ལ་
[182a.6]བསྐྱེད་དེ་འགུགས་པའི་ལས་རྣམས་ལ་འབར་བའི་ལྟ་བས་སྦྱར་བར་བྱའོ། །ཁྲོ་གཉེར་ཞེས་བྱ་བ་ལ་སོགས་པ་ལ། གང་གིས་ཁྲོ་གཉེར་གྱི་གཉེར་མ་བསྡུས་ཤིང་། གསལ་བ་གང་ཡིན་པ་དེ་ནི་གཉེར་མ་རབ་ཏུ་བསྡུས་པའོ། །དེ་ནས་ཁྲོ་བའི་མིག་བཙུམས་པས་ལྟ་བ་གང་ཡིན་
[182a.7]པ་དེ་ནི་ཁྲོ་བོའི་ལྟ་བ་ཡིན་པས་དེ་ལ། །ཁྲོ་གཉེར་མ་རབ་བསྡུས་པ། །ཁྲོ་བའི་མིག་ནི་བཙུམས་པ་སྟེ། །ཞེས་བྱའོ། །དེ་ལྟ་བུའི་ཁྲོ་བོའི་ལྟེ་བ་བྱས་ཤིང་མཉམ་པར་བཞག་ན་ནི། ཁམས་གསུམ་ཡང་ནི་འཇིགས་པར་བྱེད། །ཅེས་བྱ་བ་སྟེ། ཀྲོ་དྷ་དྲི་ཥྚི་ཧྲི་ཞེས་བྱ་བ་
[182b]
[182b.1]མིག་གཉིས་སུ་བཀོད་ལ། ཁྲོ་བོའི་ཉམས་ཐམས་ཅད་ཀྱིས་ཁྲོ་བོའི་ལྟ་བ་བསྐྱེད་པར་བྱའོ། །རི་རབ་ཅེས་བྱ་བ་ལ་སོགས་པ་ལ་རི་རབ་ནི་རིའི་རྒྱལ་པོའོ། །རི་ཡང་དེ་དག་གོ། །བྲག་ནི་རྡོ་རྗེའོ། །དེ་དང་འདྲ་བར་བརྟན་པ་ནི་མི་ཕྱེད་པའོ། །འཛུམ་པ་མེད་པ་ནི་མི་གཡོ་བ་
[182b.2]སྟེ། རྫི་མ་དང་མིག་མི་འགྱུར་བའི་ལྟ་བའི་ཕྱག་རྒྱ་གང་ཡིན་པ་དེ་ནི། རི་རབ་རིའི་བྲག་ཅ་འདྲ་བར་བརྟན་པས་འཛུམ་པ་མེད་པའི་མིག་བྱམས་པའི་ལྟ་བ་ཡིན་པར་བཤད་ཅེས་བྱ་སྟེ། དྲྀ་དྷ་ཏྲྀ་ཏཥྚ་ཏ་ཞེས་བྱ་བས་མིག་གཉིས་སུ་བཀོད་ལ། བརྟན་པའི་ལྟ་བ་བསྐྱེད་ནས། དེའི་
[182b.3]འོག་ཏུ་བསྲུང་བ་ལ་སོགས་པའི་ལས་འཇུག་པར་བྱའོ། །དེ་ལ་གང་གི་ཚེ་ལྟ་བའི་ཕྱག་རྒྱ་རྣམས་ཀྱིས་ལས་བྱེད་པ་དེའི་ཚེ། རང་གི་ལྷའི་སྦྱོར་བས་ལྟ་བའི་ཕྱག་རྒྱ་འདི་དག་ཟླ་བ་གཅིག་ཙམ་གྱི་བར་དུ་གོམས་པར་བྱའོ། །དེ་ལ་རེ་ཞིག་ཡི་གེ་མ་ལས་ཉི་མའི་དཀྱིལ་འཁོར་ཊ་ཨ་
[182b.4]མེད་པ་ལས་མིག་གཡོན་པ་ཟླ་བའི་དཀྱིལ་འཁོར། ཡི་གེ་ཧཱུཾ་ལས་རྡོ་རྗེ་རྩེ་ལྔ་པ་དཀར་པོ་མིག་གཉིས་ཀྱི་མིག་གི་འབྲས་བུར་བསམས་ལ་བཛྲ་དྲྀ་ཥྚི་མ་ཊ་ཞེས་བྱ་བས་བྱིན་གྱིས་བརླབས་ལ། ཇི་སྐད་དུ་གསུངས་པའི་མཚན་ཉིད་ཅན་གྱི་རྡོ་རྗེ་ལྟ་བ། བཛྲ་དྲྀ་ཥྚི་མ་ཊ་ཞེས་
[182b.5]ཟློས་ཤིང་བསྒོམས་ལ། ཟླ་བ་ཚང་བའི་མཐར་ནི་མཚན་ཐོག་ཐག་བྱའོ། །དེ་ནས་དབང་དུ་བྱས་ལ་རྡོ་རྗེ་ལྟ་བ་དང་བཅས་པའི་འོད་ཟེར་རྣམས་སྤྲོ་བར་བྱའོ། །དེ་བཞིན་དུ་རང་གི་ལྷའི་རྣལ་འབྱོར་བྱ་ས་ལ་ཡི་གེ་ཛཿལས་མིག་གཡས་དང་གཡོན་དུ་ཉི་མ་དང་ཟླ་བ་བསྐྱེད་ལ། དཱིཔྟ་དྲྀཥྚི་
[182b.6]ཨི་གུ་ཤ་ཛཿཞེས་བྱ་བས་བྱིན་གྱིས་བརླབས་ཏེ། རྡོ་རྗེ་ལྕགས་ཀྱུ་ལྟ་བུའི་འོད་ཟེར་རྣམས་སྤྲོ་བ་དང་། དཱི་པྟ་དྲྀ་ཥྚི་ཨ་གུ་ཤ་ཛཿཞེས་ཟློས་ཤིང་བསྒོམ་པར་བྱའོ། །དེ་ནས་ཟླ་བའི་མཐར་དེ་བཞིན་དུ་བསྒྲུབས་པས་ཇི་སྐད་དུ་བཤད་པའི་མཚན་ཉིད་ཅན་གྱི་འབར་བའི་ལྟ་
[182b.7]བའི་ལྕགས་ཀྱུ་ལྟ་བུའི་འོད་ཟེར་རྣམས་ཀྱིས་བསྒྲུབ་པར་བྱ་བ་དགུག་པར་བྱའོ། །དེ་བཞིན་དུ་རང་གི་ལྟའི་རྣལ་འབྱོར་བྱས་ལ། ཡི་གེ་ཧི་ཞེས་བྱ་བས་མིག་གཉིས་སུ་རྡོ་རྗེ་ཉི་མ་བསམ། ཡི་གེ་ཧཱུཾ་ཐུང་ངུ་ལས་མིག་འབྲས་ཁྲོ་བོའི་རྡོ་རྗེར་བསམས་ལ་ཀྲོ་དྷ་དྲྀཥྚི་ཏྲི་ཞེས་བྱ་བས་བྱིན་
[183a]
[183a.1]གྱིས་བརླབས་ནས། ཇི་སྐད་བཤད་པའི་མཚན་ཉིད་ཅན་གྱི་ཁྲོ་བོའི་ལྟ་བ་དང་། ཀྲོ་དྷ་དྲྀ་ཥྚྀ་ཧྲི་ཞེས་ཟློས་ཤིང་བསྒོམ་པར་བྱའོ། །དེ་ནས་དེ་བཞིན་དུ་རབ་ཏུ་བསྒྲུབས་ལ། རང་གི་མིག་ལས་བྱུང་བའི་ཁྲོ་བོའི་རྡོ་རྗེ་རྣམས་ཀྱིས་བསྒྲུབ་པར་བྱ་བ་ཐལ་བར་བྱའོ། ། 
[183a.2]དེ་བཞིན་དུ་རང་གི་ལྷའི་རྣལ་འབྱོར་བྱས་ལ། སེམས་ཅན་གྱི་ཁམས་རྣམས་སུ་བྱམས་པ་སྤྲོས་ཏེ། ཡི་གེ་མ་ལས་མིག་གཡས་པར་ཉི་མའི་དཀྱིལ་འཁོར་ཞི་བ། ཊ་ཨ་མེ་ད་པ་ལས་མིག་གཡོན་པར་ཟླ་བའི་དཀྱིལ་འཁོར་བསམས་ལ་དྲྀ་དྷ་དྲྀ་ཥྚི་ཏྲ་ཊ་ཞེས་བྱ་བས་བྱིན་གྱིས་
[183a.3]བརླབས་ནས། དྲྀ་དྷ་དྲྀཥྚི་ཏྲ་ཊ་ཞེས་ཟློས་ཤིང་ཇི་སྐད་དུ་བཤད་པའི་ལྟ་བ་བསྒོམ་པར་བྱའོ། །དེ་ནས་དེ་བཞིན་དུ་ཟླ་བ་གཅིག་གི་མཐར་བསྒྲུབ་པར་བྱའོ། །དེ་ནས་ཚ་བའི་རིམས་ལ་ཟླ་བ་རྡོ་རྗེ་ལྟ་བུའི་འོད་ཟེར་རྣམས་ཀྱིས་བསྒྲུབ་པར་བྱ་བ་ལ་བལྟས་ལ་བྱ་བ་ཅིང་ཚ་བ་བསལ་བར་
[183a.4]བྱའོ། །གྲང་བའི་རིམས་ལ་ནི་ཉི་མའི་འོད་ཟེར་རྣམས་ཀྱིས་གྲང་བ་བསལ་བར་བྱའོ། །གདོན་གྱིས་ཟིན་པ་ལ་ནི་འབར་བའི་ལྟ་བའི་འོད་ཟེར་རྣམས་ཀྱིས་གཞོམ་པར་བྱའོ། །ཚིག་གི་ཕྱག་རྒྱའི་ཡེ་ཤེས་བསླབ་བོ་ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ལས་ཇི་སྐད་གསུངས་
[183a.5]བའི་སྦྱོར་བས་ལྷའི་རྣལ་འབྱོར་ནི་ཐམས་ཅད་དུ་བྱ་བར་ཤེས་པར་བྱའོ། །དེ་ནས་རང་གི་ལྷའི་རྣལ་འབྱོར་བྱས་ལ། ཕྱིས་གཟུངས་ཀྱི་དཀྱིལ་འཁོར་ལས་གསུངས་པའི་རང་གི་ལས་ཀྱི་ཕྱག་རྒྱ་བཅིངས་ཏེ། ཧོ་ཧོ་ཧོ་ཧོ་ཞེས་བདག་ཉིད་ཟློས་ཤིང་ཁ་དོག་དམར་པོར་བསམས་ལ། བཛྲ་
[183a.6]ཧོ་ཞེས་ཟློས་ཤིང་ཟླ་བ་གཅིག་གི་བར་དུ་ཐུན་བཞིར་བསྒོམ་པར་བྱའོ། །དེ་ནས་ཟླ་བའི་མཐར་མཚན་ཐོག་ཐག་བསྒོམ་མོ། །དེ་ནས་དེ་བཞིན་དུ་ལས་ཀྱི་དུས་སུ་ཡང་ལྷའི་རྣལ་འབྱོར་བྱས་ལ་བསྒྲུབ་པར་བྱ་བ་དང་ལྷན་ཅིག་ཟླ་བའི་དཀྱིལ་འཁོར་གཅིག་ཉིད་ལ་གནས་པར་བློས་བསམས་
[183a.7]ལ། ཧོ་ཧོ་ཧོ་ཧོ་ཞེས་ཟློས་ཤིང་བསྒྲུབ་པའི་ལུས་ལ་ཡི་གེ་ཧོ་བཞི་བཅུག་ལ་དེས་དེའི་ལུས་ཐམས་ཅད་དམར་པོར་བྱས་ནས་བཛྲ་ཧོ་ཞེས་ཟློས་ཤིང་རང་གི་ལུས་ལས་བྱུང་བའི་འོད་ཟེར་དམར་པོ་འབར་བས་འཁྱུད་བཞིན་པར་བསམས་ནི་ངེས་པར་དབང་དུ་འགྱུར་རོ། །གང་གི་ཕྱིར་སྒྲ་
[183b]
[183b.1]དང་བྲལ་བས་ཞེས་གསུངས་པས་ལྐོག་མའི་ཕྱོགས་སུ་ཅུང་ཟད་ཙམ་གདོན་པས་འདིར་བཟླས་པར་བྱའོ། །ཛྫཿཞེས་བྱ་བ་ལ་སོགས་པ་ལ་དེ་བཞིན་དུ་རང་གི་ལྷའི་རྣལ་འབྱོར་བྱས་ལ། ཕྱིས་གཟུངས་ཀྱི་དཀྱིལ་འཁོར་ལས་གསུངས་པའི་ལས་ཀྱི་ཕྱག་རྒྱ་བཅིངས་ཏེ། ཡི་གེ་ཛྫཿ་བཞི་
[183b.2]ལན་གསུམ་བཟླས་ལ། ཛྫཿཛྫཿ་ཞེས་བྱ་བ་སྔ་མ་བཞིན་དུ་ཟླ་བ་གཅིག་ཙམ་བསྒོམས་ནས་མཐར་མཚན་ཐོག་ཐག་བྱའོ། །དེ་ནས་དེ་བཞིན་དུ་རང་གི་ལྷའི་རྣལ་འབྱོར་བྱས་ལ། རང་གི་གདན་གྱི་ཟླ་བའི་དཀྱིལ་འཁོར་ལ་བསྒྲུབ་པར་བྱ་བ་ལྕགས་ཀྱུ་ལ་སོགས་པས་དགུག་པ་དང་། གཞུག་
[183b.3]པ་དང་། བཅིང་བ་དང་། དབང་དུ་བྱས་ལ་ཡི་གེ་ཛྫཿབཞིས་ཁྲོ་བོའི་ཚིག་གིས་ཟློས་ཤིང་བསྒྲུབ་པར་བྱ་བའི་ལུས་ལ་ཞུགས་ལ། རྡོ་རྗེ་ལྕགས་ཀྱུའི་གཟུགས་གཡས་སུ་བསྐྱེད་པར་བྱའོ། །དེ་ནས་ཛྫཿཛྫཿ་ཞེས་བྱ་བས་རང་གི་ལག་པར་ལྕགས་ཀྱུ་བསྐྱེད་ལ། དེས་བསྒྲུབ་པར་བྱ་བའི་སྙིང་
[183b.4]ཕུག་ནས་བཛྲ་ཛྫཿཞེས་ཟློས་ཤིང་བཀུག་ན་ངེས་པར་འགུགས་པར་བྱེད་དོ། །སྔ་མ་བཞིན་དུ་རང་གི་ལྷའི་རྣལ་འབྱོར་བྱས་ལ། དེའི་འོག་ཏུ་གཟུགས་ཀྱི་དཀྱིལ་འཁོར་ལས་གསུངས་པའི་ལས་ཀྱི་ཕྱག་རྒྱ་བཅིངས་ནས་ཡི་གེ་ཧཱུཾ་བཞི་ཟློས་ཤིང་ཁྲོ་བོའི་གཟུགས་སུ་བདག་ཉིད་བསྒོམ་
[183b.5]པར་བྱའོ། །དེ་ནས་བཛྲ་ཧཱུཾ་ཞེས་ཟློས་ཤིང་ཐུན་བཞིའི་སྦྱོར་བས་བསྒོམ་པར་བྱའོ། །དེ་ནས་ཟླ་བའི་མཐར་མཚན་ཐོག་ཐག་བྱའོ། །ཡང་ལས་ཀྱི་དུས་སུ་དེ་བཞིན་དུ་ཡང་རང་གི་ལྷའི་རྣལ་འབྱོར་བྱས་ལ། ཡི་གེ་ཧཱུཾ་བཞི་རང་དང་གཞན་གྱི་རྣ་བའི་རྣམ་པར་ཤེས་པས་གཟུང་དུ་རུང་བའི་
[183b.6]སྒྲའི་ཚིག་ཏུ་བརྗོད་པ་གསལ་བར་བརྗོད་ཅིང་བསྒྲུབ་པར་བྱ་བའི་ལུས་འཇིག་པའི་དུས་ཀྱི་རླུང་དང་འདྲ་བ་དེས། རྣམ་པར་གཏོར་བར་འགྱུར་བར་བསམ་ཞིང་། བཛྲ་ཧཱུཾ་ཞེས་བཟླས་ན་རི་རབ་ཀྱང་ལྟུང་བར་བྱེད་དོ། །སྔ་མ་བཞིན་དུ་རང་གི་ལྷའི་རྣལ་འབྱོར་བྱས་ལ་གཟུངས་ཀྱི་དཀྱིལ་
[183b.7]འཁོར་ལས་གསུངས་པའི་ལས་ཀྱི་ཕྱག་རྒྱ་བཅིངས་ཏེ། ཡི་གེ་ཧཱུཾ་བཞིའི་རྡོ་རྗེའི་གོ་ཆས་བདག་ཉིད་གོ་བགོས་པར་བསམ་པར་བྱའོ། །དེ་ནས་བཛྲ་ཧཾ་ཞེས་བྱ་བའི་ཕྲ་བའི་ཚིག་ཡོངས་སུ་ཟློས་ཤིང་སྔ་མ་བཞིན་དུ་བསྒོམ་པར་བྱའོ། །དེ་ནས་ཟླ་བ་གཅིག་གི་མཐར་མཚན་ཐོག་ཐག་བསྒོམ་
[184a]
[184a.1]པར་བྱའོ། །ཡང་ལས་ཀྱི་དུས་སུ་དེ་བཞིན་དུ་རང་གི་ལྷའི་རྣལ་འབྱོར་བྱས་ལ། བསྒྲུབ་པར་བྱ་བ་ལྕགས་ཀྱུ་ལ་སོགས་པས་དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ནས་རང་གི་སྟན་ཟླ་བའི་དཀྱིལ་འཁོར་ལ་བཞག་སྟེ། ཧཾ་ཧཾ་ཧཾ་ཧཾ་ཞེས་
[184a.2]ཡོངས་སུ་ཟློས་ཤིང་ལྷ་མོར་གྱུར་པར་བསམས་ལ་བཛྲ་ཧཾ་ཞེས་བཟླས་ན་འཇིག་རྟེན་གསུམ་ཡང་སྲུང་བར་བྱེད་དོ། །དེ་ནས། རྡོ་རྗེ་གསང་བའི་ཡེ་ཤེས་ཀྱི། །ཞེས་བྱ་བ་ལ་སོགས་པ་ལ་རྣམ་པ་ཡང་ཡིན་ལ་ཐམས་ཅད་ཀྱང་ཡིན་པས་ན་རྣམ་པ་ཐམས་ཅད་དོ། །དེ་ཉིད་མཆོག་སྟེ་དམ་
[184a.3]པའོ། །དེ་དང་ལྡན་པ་ནི་བཅས་པ་སྟེ། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུ་དང་ལྡན་པ་ཞེས་བྱ་བའི་ཐ་ཚིག་གོ། །རྣམ་པ་ཐམས་ཅད་ཀྱི་མཆོག་དེ་དང་ལྡན་པ་ནི་ཕྱག་ན་རྡོ་རྗེ་སྟེ། རྡོ་རྗེ་སེམས་དཔར་བདག་ཉིད་དེ་རང་ཉིད་བསྒོམ་པར་བྱས་ན་དེ་
[184a.4]ཡང་། སངས་རྒྱས་ཐམས་ཅད་དབང་དུ་བྱེད། །ཅེས་པ་རང་དབང་དུ་བྱེད་པའོ། །འདི་སྐད་སྟོན་པ་ཡིན་ཏེ། དཀྱིལ་འཁོར་ཆེན་པོ་ལས་གསུངས་པའི་ཚུལ་གྱིས་རྡོ་རྗེ་སེམས་པའི་རྣལ་འབྱོར་བྱས་ལ། དེའི་འོག་ཏུ་གཟུངས་ཀྱི་དཀྱིལ་འཁོར་ཆེན་པོ་ལས་གསུངས་པའི་རྡོ་རྗེ་
[184a.5]སེམས་དཔའི་ཕྱག་རྒྱ་ཆེན་པོ་བཅིངས་ཏེ། སརྦྦ་ཏ་ཐཱ་ག་ཏ་ས་མཱ་ཛཿམ་དྷ་སྠ་བཛྲ་པཱ་ཎི་པ་ཤ་མཱ་ན་ཡ། བརྦྦ་བདྡྷ་ན་ཧོ། །ཞེས་ཟློས་ཤིང་ཇི་སྐད་སངས་རྒྱས་ཐམས་ཅད་འདུས་པའི་དབུས་ན་གནས་པའི་རྡོ་རྗེ་སེམས་དཔར་བདག་ཉིད་མངོན་སུམ་དུ་མཐོང་བར་གྱུར་པ་དེ་སྲིད་ཀྱི་བར་དུ་རྡོ་རྗེ་སེམས་
[184a.6]དཔའ་བདག་ཉིད་བསྒོམ་པར་བྱའོ། །དེ་ནས་མཚན་ཐོག་ཐག་བཟླས་པས་སངས་རྒྱས་ཐམས་ཅད་དབང་དུ་འགྱུར་ཞིང་རྡོ་རྗེ་འཛིན་པ་ཆེན་པོ་ཉིད་སྩོལ་བར་འགྱུར་རོ། །སྔ་མ་བཞིན་དུ་རྡོ་རྗེ་རིན་ཆེན་གྱི་རྣལ་འབྱོར་བྱས་ལ། དེའི་འོག་ཏུ་གཟུངས་ཀྱི་དཀྱིལ་འཁོར་ལས་གསུངས་པའི་འཕགས་
[184a.7]པ་ནམ་མཁའི་སྙིང་པོའི་ཕྱག་རྒྱ་ཆེན་པོ་བཅིངས་ཏེ། བཛྲ་གརྦྷ་བཛྲ་པཱ་ཎིཤཱི་གྷྲཾ་ཨཱ་ཀཱརཱ་ཡ་ཧཱུཾ་ཛཿཞེས་ཟློས་ཤིང་ཟླ་བ་གཅིག་གམ། ཟླ་བ་དྲུག་གམ། ལོ་གཅིག་གི་བར་དུ་བསྒོམ་པར་བྱའོ། །དེ་ནས་སྟན་གཅིག་པོ་ཉིད་ལ་བཅོམ་ལྡན་འདས་རྡོ་རྗེ་སེམས་དཔའ་རྡོ་རྗེ་ལྕགས་ཀྱུ་ལ་
[184b]
[184b.1]སོགས་པས་དགུག་པ་དང་། གཞུག་པ་དང་བཅིང་བ་དང་། དབང་དུ་བྱས་ལ། ཕྱག་རྒྱ་བཞིས་རྒྱས་གདབ་པ་བྱས་ནས་དབང་བསྐུར་ལ་ཡང་དག་པར་མཆོད་དེ། མཚན་ཐོག་ཐག་བཟླས་ཤིང་འབར་བའི་ལྟ་བའི་ལྕགས་ཀྱུས་ཐུགས་ཀ་ཕུལ་ཏེ་བཀུག་ན་དབང་དུ་འགྱུར་རོ། །རྡོ་རྗེ་སྤྱན་ཞེས་
[184b.2]བྱ་བ་ནི། རྡོ་རྗེ་ཆོས་ནི་སྔར་བཤད་པའི་ཚུལ་ཉིད་ཀྱིས་རྡོ་རྗེ་ཆོས་ཀྱི་རྣལ་འབྱོར་བྱས་ལ། དེའི་འོག་ཏུ་གཟུངས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་ཆོས་ཀྱི་ཕྱག་རྒྱ་ཆེན་པོ་བཅིངས་ཏེ། བཛྲ་ནཻ་ཏྲ་སརྦ་དྷརྨ་མཱ་ར་ཡ་ཕཊ་ཅེས་སངས་རྒྱས་ཐམས་
[184b.3]ཅད་འདུས་པའི་དབུས་ན་གནས་ཏེ་ཟློས་པའི་རྡོ་རྗེ་སྤྱན་དུ་བདག་ཉིད་སྔ་མ་བཞིན་དུ་བསྒོམ་པར་བྱའོ། །དེ་ནས་མཚན་ཐོག་ཐག་རང་བཞིན་གྱིས་རྣམས་པར་དག་པར་མོས་པར་བྱེད་ཅིང་བསྒོམས་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་ཐོབ་པས། ཉེ་བར་དམིགས་པའི་རང་བཞིན་ཅན་
[184b.4]གྱིས་ཆོས་ཐམས་ཅད་བདུད་བྱེད་ཅིང་གསོད་པར་འགྱུར་ཏེ། རྒྱུད་ཕྱི་མ་ལས། བསད་ན་དངོས་གྲུབ་ཐོབ་པར་འགྱུར། །ཞེས་ཇི་སྐད་གསུངས་པ་ལྟ་བུའོ། །ཏིང་ངེ་འཛིན་འདི་ཉིད་ཀྱིས་དེ་བཞིན་གཤེགས་པ་རྣམས་དེར་ཡང་གཞོམ་མོ་ཞེས་བྱ་བ་ཡིན་ནོ། །རྡོ་རྗེ་ཐམས་ཅད་ཅེས་བྱ་བ་ལ་རྡོ་རྗེ་
[184b.5]དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་རྡོ་རྗེ་ལས་ཀྱི་རྣལ་འབྱོར་བྱས་ལ། ཡང་གཟུངས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་ལས་ཀྱི་ཕྱག་རྒྱ་ཆེན་པོ་བཅིངས་ཏེ། བཛྲ་བི་ཤྭ་ར་ཀྵ་སརྦ་བཛྲ་ཧཾ་ཞེས་ཟློས་ཤིང་སྔ་མ་བཞིན་དུ་ཐུན་བཞིའི་སྦྱོར་བས་ཟླ་བ་གཅིག་གི་བར་དུ་
[184b.6]བསྒོམ་པར་བྱའོ། །དེ་ནས་མཚན་ཐོག་ཐག་བསྒོམ་མོ། །དེ་ནས་ནི་བསྒྲུབ་པར་བྱ་བའི་སེམས་ཅན་ནམ་ལྷ་གང་ཡིན་པ་བསྲུང་བར་འགྱུར་རོ། །རྡོ་རྗེ་སྣ་ཚོགས་ཀྱི་སྦྱོར་བ་དེ་དང་དེས་བཛྲ་བི་ཤྭ་ར་ཀྵ་སརྦ་བཛྲ་ཎ་ཧཾ་ཞེས་བྱ་བས་སྤྱི་བོར་སྣ་ཚོགས་རྡོ་རྗེ་བསམས་ལ། དེའི་འོད་ཟེར་གྱི་ནང་དུ་
[184b.7]བསྒྲུབ་པར་བྱ་བ་ཆུད་པར་བསམ་མོ། །དཀྱིལ་འཁོར་འདྲི་བའི་དུས་སུ་ཡང་དེ་ལྟར་གནས་སྲུང་བ་བྱས་ན་རླུང་དང་ཆར་ལ་སོགས་པའི་འཇིགས་པ་མི་འབྱུང་ངོ་། །དེ་ནས་ཞེས་བྱ་བ་ལ་སོགས་པ་ལ་རྡོ་རྗེ་གསང་བ་ནི་གཟུངས་ཀྱི་དཀྱིལ་འཁོར་རོ། །དེའི་ཕྱག་རྒྱ་ནི་སེམས་མ་རྡོ་རྗེ་མ་ལ་
[185a]
[185a.1]སོགས་པའོ། །དེའི་ཡེ་ཤེས་ནི་ངེས་པ་སྟེ། དེ་བསླབ་པོ་ཞེས་པ་ནི་ཉེ་བར་བསྟན་པའོ། །སེམས་དཔའི་རྡོ་རྗེ་མཉམ་གཞག་ལ། །ཞེས་བྱ་བ་ནི་རང་གི་སྙིང་གའི་ཟླ་བའི་དཀྱིལ་འཁོར་དུ་རྡོ་རྗེ་རྩེ་ལྔ་པ་བསྒོམས་པའི་སྟོབས་ཀྱིས་བརྟན་པར་བྱ་བ་སྟེ། གང་གི་ཕྱིར། 
[185a.2]བདག་གིས་བདག་གི་སྙིང་གར་ནི། །ཞེས་གསུངས་པའི་ཕྱིར་རོ། །འདི་སྐད་སྟོན་པ་ཡིན་ཏེ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་རྡོ་རྗེ་སེམས་དཔའི་རྣལ་འབྱོར་བྱས་ལ། དེའི་འོག་ཏུ་གཟུངས་ཀྱི་དཀྱིལ་འཁོར་ལས་གསུངས་པའི་སེམས་དཔའི་རྡོ་རྗེ་མ་
[185a.3]བཅིངས་ཏེ། བཛྲ་གུཧྱ་ས་མ་ཡ་ཨཿཞེས་ཟློས་ཤིང་རང་གི་སྙིང་གར་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་རྩེ་ལྔ་པ་ཁ་དོག་དམར་པོ་འོད་ཟེར་དམར་པོ་འབར་བ་ཀུན་དུ་འཁྲུག་པ་བསྐྱེད་ལ་ཟླ་བ་གཉིས་ཀྱི་བར་དུ་བསྒོམ་པར་བྱའོ། །དེ་ནས་ཡང་ཟླ་བ་གཅིག་གི་བར་དུ་སྤྲོ་བ་དང་བསྡུ་བའི་
[185a.4]སྦྱོར་བས་བསྒོམས་ལ་མཐར་མཚན་གཅིག་ཐོག་ཐག་བསྒོམ་པར་བྱའོ། །དེ་ལྟར་སེམས་དཔའི་རྡོ་རྗེ་མཉམ་པར་བཞག་ལ། བདག་གིས་བདག་ཉིད་ཀྱི་སྙིང་གར་རྡོ་རྗེའི་ལྟ་བས་ཇི་སྐད་དུ་བཤད་པ་བཞིན་དུ་ངེས་པར་ལྟ་ཞིང་རང་གི་སྙིང་ག་ནས་ཇི་སྐད་གསུངས་པའི་སེམས་
[185a.5]དཔའི་རྡོ་རྗེ་ལྟ་བུའི་འོད་ཟེར་གྱི་ཚོགས་སྤྲུལ་ལ་དེས་དབབ་པར་བྱ་བའི་ལུས་ཀུན་དུ་བཀང་ན། ངེས་པར་འབབ་པར་འགྱུར་རོ། །དེ་བཞིན་དུ་རྡོ་རྗེ་རིན་ཆེན་གྱི་རྣལ་འབྱོར་གྱིས་གཟུངས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་རིན་ཆེན་མ་བཅིངས་ལ་རིན་ཆེན་རྡོ་རྗེ་བསྒྲུབ་པར་བྱའོ། །རྡོ་རྗེ་
[185a.6]ཆོས་ཀྱི་རྣལ་འབྱོར་གྱིས་གཟུངས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་ཆོས་མ་བཅིངས་ལ། ཆོས་ཀྱི་རྡོ་རྗེ་བསྒྲུབ་པར་བྱའོ། །ལས་ཀྱི་རྡོ་རྗེའི་རྣལ་འབྱོར་གྱིས་གཟུངས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་ལས་མ་བཅིངས་ལ། ལས་ཀྱི་རྡོ་རྗེ་བསྒྲུབ་པར་བྱའོ། །དེ་
[185a.7]ལྟར་རིན་ཆེན་རྡོ་རྗེ་ལ་སོགས་པའི་སྒྲུབ་པ་བྱས་ནས། ཕྱིས་ལས་ཀྱི་དུས་སུ་ཡང་དེ་བཞིན་དུ་རྡོ་རྗེ་རིན་ཆེན་གྱི་རྣལ་འབྱོར་བྱས་ལ་རྡོ་རྗེ་རིན་ཆེན་མ་བཅིངས་ཏེ་བསྒྲུབ་པར་བྱ་བ་ལ་འབར་བའི་ལྟ་བས་ལྟ་ཞིང་རང་གི་སྙིང་ག་ནས་ནོར་བུ་པདྨ་རཱ་གའི་འོད་ལྟ་བུ་སྤྲུལ་ལ། དེས་དེའི་ལུས་ཉི་མ་
[185b]
[185b.1]ནུབ་པ་ལྟ་བུར་བྱ་བས་དགུག་པར་བྱའོ། །རྡོ་རྗེ་ཆོས་ཀྱི་སྦྱོར་བས་རྡོ་རྗེ་ཆོས་མ་བཅིངས་ལ། སྙིང་ག་ནས་པདྨའི་འོད་ཟེར་གྱི་ཚོགས་གདུག་པ་སྤྲུལ་ལ། ཁྲོ་བོའི་ལྟ་བས་ལྟ་ཞིང་དེས་སེམས་ཅན་གདུག་པ་རྣམས་གཞོམ་པར་བྱའོ། །རྡོ་རྗེ་ལས་ཀྱི་སྦྱོར་བས་རྡོ་རྗེ་ལས་མ་བཅིངས་
[185b.2]ལ། རང་གི་སྙིང་ག་ན་སྣ་ཚོགས་རྡོ་རྗེ་ལྟ་བུ་འོད་ཟེར་གྱི་ཚོགས་སྤྲུལ་ལ། བྱམས་པའི་ལྟ་བས་ལྟ་ཞིང་བསྒྲུབ་པར་བྱ་བ་དེའི་ནང་དུ་ཆུད་པར་བསམས་ན། ཡང་དག་པར་བསྲུང་བར་འགྱུར་རོ། །དེ་ནས་ཞེས་བྱ་བ་ལ་སོགས་པས་ནི་གཟུངས་ཀྱི་དཀྱིལ་འཁོར་ལས་གསུངས་པའི་
[185b.3]དངོས་གྲུབ་རྣམས་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་རང་གི་ལྷའི་རྣལ་འབྱོར་བྱས་ལ། རྡོ་རྗེ་སེམས་དཔའ་སྤྱོར་བས་ཀྱང་རྣལ་འབྱོར་ཆེན་པོ་བསྒྲུབས་ལ། གཟུངས་ཀྱི་དཀྱིལ་འཁོར་དང་གཞན་དག་ཏུ་ཡང་ལྷ་རྣམས་གཟུངས་ཀྱི་དཀྱིལ་འཁོར་དུ་གསུངས་
[185b.4]པའི་ཕྱག་རྒྱ་བཞིས་རྒྱས་བཏབ་ལ་ཇི་ལྟ་བ་བཞིན་དུ་བསྒྲུབ་པར་བྱའོ་ཞེས་སྟོན་ཏོ། །གཟུངས་ཀྱི་དཀྱིལ་འཁོར་གྱི་ཕྱག་རྒྱ་ཆེན་པོ་ནི་རྡོ་རྗེ་གསང་བའི་ཕྱག་རྒྱ་ཆེན་པོ་སྟེ་འདིར་ལག་པའི་ཕྱག་རྒྱ་ཉིད་ཀྱི་ཁྱད་པར་ནི་ཕྱག་རྒྱ་ཆེན་ཡིན་ཏེ་གང་གི་ཕྱིར་བྲིས་པའི་རྗེས་སུ་མཐུན་པར་བཅིངས་པ་
[185b.5]ཡིན་ལ། དེ་རྣམས་ཀྱི་མཚན་མའི་ཕྱག་རྒྱའི་ཚུལ་གྱིས་ལྷ་ཐམས་ཅད་བྲི་བའི་ཆོ་གར་གནས་ཀྱི་སྐུའི་ཚུལ་གྱིས་ནི་མ་ཡིན་ནོ། །འོན་ཀྱང་སྐུ་སྟོན་པར་བྱེད་པས་ཕྱག་རྒྱ་ཆེན་པོ་ཞེས་བཤད་དོ། །བཅིང་བ་བསླབ་པོ་ཞེས་བྱ་བ་ནི་དེ་རྣམས་ཀྱི་བཅིང་བའི་མཚན་ཉིད་ཅེས་བྱ་བའི་དོན་
[185b.6]ཏོ། །རྡོ་རྗེ་ཐལ་མོ་ལས་བྱུང་བ། །གསང་བ་ཆེན་པོ་རབ་ཏུ་བཤད། །ཅེས་བྱ་བ་ནི་ཤིན་ཏུ་སྦ་བར་བྱ་བ་ཉིད་ཡིན་པའི་ཕྱིར་གསང་བ་ཆེན་པོའོ། །འདིས་ནི་གང་དུ་ཁྱད་པར་གྱི་དགག་པ་མེད་པ་དེར་རྡོ་རྗེ་ཐལ་མོ་ནི་ཕྱག་རྒྱ་ཆེན་པོ་ཐམས་ཅད་བསྐྱེད་པའི་རྒྱུ་ཡིན་པར་སྟོན་ཏོ། ། 
[185b.7]མཐེ་བོང་གཉིས་ནི་བསྣོལ་བྱས་ལ། །ཞེས་བྱ་བ་ནི་མཐེ་བོང་གཉིས་སྐྱིལ་ཀྲུང་གི་ཚུལ་དུ་བྱས་པ་གང་ཡིན་པ་དེ་ནི་མཐེ་བོང་གཉིས་བསྣོལ་བ་ཞེས་བྱའོ། །མཛུབ་མོའི་རྩེ་མོ་བཀུག་པས་ནི། །ཞེས་བྱ་བ་ནི་མཛུབ་མོ་ཡང་ཡིན་ལ་རྩེ་མོ་བཀུག་པ་ཡང་ཡིན་པས་ན་དེ་སྐད་ཅེས་བྱའོ། ། 
[186a]
[186a.1]མཛུབ་མོ་བཀུག་པ་དེ་ཡང་གུང་མོ་གཉིས་བསྙམས་པའི་ཚིགས་བར་མར་སྦྱར་བར་བྱ་བ་ཡིན་པས་ན། གུང་མོ་བསྙམས་པའི་ཚིགས་སུ་སྦྱར། །ཞེས་བྱའོ། །འདིའི་མིང་ཇི་སྐད་ཅེས་བྱ་ཞེ་ན། རྡོ་རྗེ་དབྱིངས་ཀྱི་དབང་མོར་བཤད། །ཅེས་བྱ་བ་གསུངས་ཏེ། 
[186a.2]རྡོ་རྗེ་དབྱིངས་རྣམས་ཀྱི་དབང་མོ་སྟེ། གཙོ་བོ་ནི་རྡོ་རྗེ་དབྱིངས་ཀྱི་དབང་པོ་རྣམ་པར་སྣང་མཛད་ཡིན་ལ་དེའི་ཕྱག་རྒྱ་གང་ཡིན་པ་དེ་ནི་རྡོ་རྗེ་དབྱིངས་ཀྱི་དབང་མོ་ཞེས་བྱའོ། །འདིའི་དོན་ནི་འདི་ཡིན་ཏེ། རྡོ་རྗེ་ཐལ་མོའི་མཐེ་བོ་གཡོན་པས་གཡས་པ་མནན་ལ། མཛུབ་མོ་གཡས་
[186a.3]པའི་རྩ་བ་གཡོན་པས་མནན་ཏེ། མཛུབ་མོ་གཉིས་ལྕགས་ཀྱུ་ལྟ་བུར་བྱས་ལ་གུང་མོའི་ཚིགས་བར་མའི་སྟེང་དུ་གཞག་གོ། །གུང་མོ་རལ་གྲི་ལྟ་བུར་ཚིགས་གསུམ་པར་དགུག་པར་བྱའོ། །དབྱིངས་རྣམས་ཀྱི་དབང་ཕྱུག་ནི་གཙོ་བོ་ཡིན་པས་ན་རྡོ་རྗེ་དབྱིངས་ཀྱི་དབང་ཕྱུག་མ་
[186a.4]ནི་རྣམ་པར་སྣང་མཛད་ཡིན་ལ། འདི་དེའི་ཕྱག་རྒྱ་ཡིན་པས་ན། རྡོ་རྗེ་དབྱིངས་ཀྱི་དབང་ཕྱུག་མའོ། །དེ་ཉིད་གུང་མོ་རྡོ་རྗེར་བྱ། །ཞེས་བྱ་བ་ནི་རྡོ་རྗེ་དབྱིངས་ཀྱི་དབང་ཕྱུག་མ་ཉིད་ཀྱི་གུང་མོ་གཉིས་སྦྱར་ལ་རྩེ་མོར་བྱས་པ་ཡིན་གྱི། རྡོ་རྗེ་ཐལ་མོ་ནི་མ་ཡིན་ནོ། །རྡོ་རྗེ་ཐལ་མོར་ཁས་
[186a.5]བླངས་པར་གྱུར་ན་དེ་ཉིད་ཅེས་བརྗོད་པར་མི་བྱ་སྟེ། དེའི་དབང་དུ་བྱས་པ་དང་འབྲེལ་པ་མ་ཡིན་པའི་ཕྱིར་རོ། །འདིས་ནི་མི་བསྐྱོད་པའི་གནས་སུ་རྡོ་རྗེ་ཐུགས་རྡོ་རྗེ་མ་དང་། སེམས་དཔའ་རྡོ་རྗེ་མའི་ཕྱག་རྒྱའོ། །གུང་མོ་གཉིས་ནི་ནོར་བུར་བྱ། །ཞེས་བྱ་བ་ནི་ཞེས་བྱ་བའི་སྒྲ་ནི་
[186a.6]ཁྱད་པར་དུ་བྱ་བའི་དོན་ཏེ། རྡོ་རྗེ་དབྱིངས་ཀྱི་དབང་མོ་དེ་ཉིད་ལས་གུང་མོ་གཉིས་རྒྱབ་ཏུ་བསྐུམ་ལ། རིན་པོ་ཆེ་དང་འདྲ་བར་བྱས་པ་ནི། རིན་ཆེན་འབྱུང་ལྡན་གྱི་གནས་སུ་རང་གི་དབང་བསྐུར་བ་དང་རྡོ་རྗེ་རིན་ཆེན་མའིའོ། །པདྨོ་སྲིན་ལག་མཐེའུ་ཆུང་གུང་། །ཞེས་བྱ་བ་ནི་
[186a.7]རྡོ་རྗེ་དབྱིངས་ཀྱི་དབང་ཕྱུག་མ་དེ་ཉིད་ལས་གུང་མོ་དང་སྲིན་ལག་དང་། མཐེའུ་ཆུང་པདྨའི་འདབ་མ་འདྲ་བར་བྱས་པ་ནི། མཚོན་ཆ་ཞེས་བྱ་བ་དང་། རྡོ་རྗེ་ཆོས་མའིའོ། །ལག་པའི་སོར་མོ་རབ་ཏུ་བརྐྱང་། །ཞེས་བྱ་བ་ནི་རྡོ་རྗེ་དབྱིངས་ཀྱི་དབང་ཕྱུག་མ་དེ་ཉིད་ཀྱི་ལག་མཐིལ་ཕན་
[186b]
[186b.1]ཚུན་སྤྲད་ལ་སོར་མོ་ཐམས་ཅད་བརྐྱང་བ་ནི། རྡོ་རྗེ་ཀུན་ཞེས་བྱ་བ་དང་། རྡོ་རྗེ་ལས་མའིའོ། །དེ་ལྟར་རྡོ་རྗེ་དབྱིངས་ཀྱི་དབང་ཕྱུག་མ་ལས་བྱུང་བའི་ཕྱག་རྒྱ་རྣམས་བསྟན་ནས། ད་ནི་མཛུབ་མོ་རྡོ་རྗེ་ཞེས་བྱ་བ་ལ་སོགས་པས་རྡོ་རྗེ་ཐལ་མོ་ལས་བྱུང་བའི་ཕྱག་རྒྱ་རྣམས་སྟོན་ཏེ། རྡོ་རྗེ་
[186b.2]ཐལ་མོའི་མཛུབ་མོ་གཉིས་ཕན་ཚུན་སྦྱར་ཏེ་རྩེ་མོར་བྱས་པ་འདི་ནི་མཛུབ་མོ་རྡོ་རྗེ་སྟེ་ཀུན་དུ་བཟང་མོའི་ཕྱག་རྒྱའོ། །མཛུབ་མོ་གཉིས་ཞེས་བྱ་བ་རྡོ་རྗེ་ཐལ་མོའི་མཛུབ་མོ་གཉིས་ལྕགས་ཀྱུ་གཉིས་སུ་བྱས་པ་འདི་ནི་དེ་བཞིན་གཤེགས་པ་ལྕགས་ཀྱུ་མའིའོ། །དེ་ཉིད་མཐེ་བོ་གཉིས་
[186b.3]ཀྱིས་སྦས། །ཞེས་བྱ་བ་ནི་བཤད་མ་ཐག་པའི་དེ་བཞིན་གཤེགས་པའི་ལྕགས་ཀྱུའི་མཐེ་བོང་གཉིས་བསྒྲེང་བས་མཛུབ་མོ་གཉིས་ཀྱི་ལྕགས་ཀྱུའི་ཚིགས་གསུམ་པའི་སོར་མོ་ལ་བཀབ་བ་ནི་དགའ་བ་ལ་ཆགས་མའིའོ། །ལེགས་པ་སྦྱིན་དང་ཞེས་བྱ་བ་ནི་རྡོ་རྗེ་ཐལ་མོའི་མཛུབ་མོ་
[186b.4]དང་མཐེ་བོས་སེ་གོལ་བརྡབས་པ་ནི་ལེགས་ལྡན་མའིའོ། །མཛུབ་མོ་རིན་ཆེན་ཞེས་བྱ་བ་ནི། རྡོ་རྗེ་ཐལ་མོའི་མཛུབ་མོ་གཉིས་རྒྱབ་བཀུག་ནས་རིན་པོ་ཆེ་འདྲ་བར་བྱས་པ་ནི་རིན་པོ་ཆེའི་གཙོ་མོའིའོ། །མཛུབ་མོ་རིན་ཆེན་ཅན་འོད་འབར། །ཞེས་བྱ་བ་ནི་
[186b.5]ཕྱག་རྒྱ་དེ་ཉིད་ལས་མཛུབ་མོ་རིན་ཆེན་ཅན་ཞེས་བྱ་བ་ནི་རྡོ་རྗེ་ཐལ་མོའི་མཛུབ་མོ་རིན་པོ་ཆེ་ལྟ་བུར་བྱས་ལ་སོར་མོ་གཞན་ཐམས་ཅད་བརྐྱང་སྟེ། འོད་ཟེར་འབར་བ་ལྟ་བུར་བྱ་བ་འདི་ནི་རིན་པོ་ཆེའི་སྒྲོན་མའིའོ། །སྲིན་ལག་གཤིབས་ལ་མཐེའུ་རིན་ཆེན། །ཞེས་བྱ་བ་ནི་རྡོ་རྗེ་
[186b.6]ཐལ་མོ་ལས་སྲིན་ལག་གཉིས་གཤིབས་ཤིང་སྦྱར་ལ། མཐེའུ་ཆུང་གཉིས་རྒྱབ་བསྐུམ་སྟེ་རིན་པོ་ཆེ་ལྟར་བྱས་པ་འདི་ནི་རྒྱལ་མཚན་གྱི་རྩེ་མོའི་དཔུང་རྒྱན་མའིའོ། །དེ་ཉིད་ཡོངས་སུ་བསྐོར་བའོ། །ཞེས་བྱ་བ་ནི་རྒྱལ་མཚན་རྩེ་མོའི་དཔུང་རྒྱན་མའི་ཕྱག་རྒྱ་དེ་ཉིད་བཞད་པའི་
[186b.7]ཚུལ་གྱིས་ཡོངས་སུ་བསྐོར་བ་ནི་བཞད་མ་དང་ལྡན་མའིའོ། །ཀུན་གྱི་རྩེ་མོ་རབ་ཏུ་འགྱེད། །ཅེས་བྱ་བ་ནི་རྡོ་རྗེ་ཐལ་མོ་ལས་སོར་མོ་ཐམས་ཅད་བརྐྱང་སྟེ་པདྨ་ཅུང་ཟད་ཁ་འབྱེད་པ་ལྟ་བུར་གཞག་པ་འདི་ནི་རྡོ་རྗེ་པདྨའིའོ། །མཐེ་བོང་མཐེའུ་ཆུང་བར་དུ་གཞུག །ཅེས་
[187a]
[187a.1]བྱ་བ་ནི་མཐེ་བོང་མཉམ་པ་ནང་དུ་གནས་པ་གང་ཡིན་པ་དེ་ལ་དེ་སྐད་ཅེས་བྱའོ། །དེའི་དོན་ནི་འདི་ཡིན་ཏེ། རྡོ་རྗེ་ཐལ་མོ་ལས་མཐེ་བོང་གཉིས་བསྙམས་ལ་ནང་དུ་བཅུག་ནས་གཞག་པ་འདི་ནི་ཀུན་དུ་འཛིན་མའིའོ། །སོར་མོ་རབ་ཏུ་འཁོར་ལོ་བརྐྱང་། །ཞེས་
[187a.2]བྱ་བ་འདི་ནི་རྡོ་རྗེ་ཐལ་མོའི་དབྱིབས་ལས་དེ་དག་ཅུང་ཟད་ཁ་ཕྱེ་བ་ནི་འཁོར་ལོ་ཐམས་ཅད་མའིའོ། །དེ་ཉིད་ཀྱང་ནི་ཁ་ནས་དབྱུང་། །ཞེས་བྱ་བ་ནི་འཁོར་ལོ་ཐམས་ཅད་མའིའོ། །ཕྱག་རྒྱ་ཉིད་ཁ་ནས་སྟེང་དུ་ཚིག་འབྱིན་པའི་ཚུལ་གྱིས་ཁ་ནས་དབྱུང་བ་ནི་སྟོང་དུ་ཟློས་མའི་ཕྱག་རྒྱའོ། ། 
[187a.3]མཐེ་བོ་བརྐྱང་སྟེ་རྡོ་རྗེ་དག་བ། །ཅེས་བྱ་བ་ནི་རྡོ་རྗེ་ཐལ་མོ་ལས་མཛུབ་མོ་གཉིས་ཀྱི་རྩ་བ་མཐེ་བོ་གཉིས་གཤིབས་པས་ཡང་དགབ་པ་འདི་ནི་དངོས་གྲུབ་ཀྱི་གཙོ་མོའིའོ། །མཛུབ་མོ་བསྙམས་ནས་ནང་དུ་གཞུག། །ཅེས་བྱ་བ་ནི་རྡོ་རྗེ་ཐལ་མོ་ལས་མཛུབ་མོ་གཉིས་བསྙམས་ལ་ནང་
[187a.4]དུ་སྟེ་མཐེ་བོ་གཉིས་ཀྱི་རྩ་བར་བཅུག་ལ་རྡོ་རྗེ་ཐལ་མོ་བྱས་པའི་མཐེ་བོང་གཉིས་ཀྱིས་བཀབ་པ་འདི་ནི་ཐམས་ཅད་སྲུང་མའིའོ། །མཐེ་བ་གཉིས་དབྱེ་བ་དེ་ཉིད་ལས། །ཞེས་བྱ་བ་ནི་ཐམས་ཅད་སྲུང་མའི་ཕྱག་རྒྱ་དེ་ཉིད་ལས་མཐེ་བོང་གཉིས་ཕྱེ་ལ་ཁར་གཞག་པ་ནི་མདངས་སླར་
[187a.5]འཕྲོག་མའིའོ། །དེ་ནས་ནང་དུ་རྡོ་རྗེ་བྱ། །ཞེས་བྱ་བ་ནི་མདངས་སླར་འཕྲོག་མའི་ཕྱག་རྒྱ་ཉིད་ལས་མཐེ་བོ་གཉིས་ནང་དུ་བཅུག་ལ། རང་རང་གི་མཐེའུ་ཆུང་དང་སྲིན་ལག་གཉིས་ཀྱི་བར་དུ་གཏད། མཛུབ་མོ་སྦྱར་ཏེ་རྒྱབ་ཏུ་གཞག་པ་འདི་ནི་གཟུངས་ཀྱི་ཕྱག་རྒྱ་ཆེན་པོ་ཡིན་ནོ། ། 
[187a.6]རྡོ་རྗེ་སྒེག་མོ་ལ་སོགས་པ་ནས་རྡོ་རྗེ་འབེབས་པའི་བར་གྱི་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་དམ་ཚིག་གི་ཕྱག་རྒྱ་ཉིད་གཟུངས་ཀྱི་དཀྱིལ་འཁོར་དུ་ཕྱག་རྒྱ་ཆེན་པོ་ཉིད་ཡིན་པར་འདོད་དོ། །རྡོ་རྗེ་གསང་བ་དེ་རྣམས་ནི། །རྡོ་རྗེ་བཅིངས་ལས་བྱུང་བ་ཡིན། ། 
[187a.7]ཞེས་བྱ་བ་ལ། རྡོ་རྗེ་ནི་འདིར་མི་བསྐྱོད་པའི་རིགས་རྣམས་སོ། །དེའི་གསང་བ་ནི་གསང་བའི་དམ་ཚིག་གི་ཕྱག་རྒྱ་རྣམས་ཞེས་བྱ་བའི་ཐ་ཚིག་གོ། །ཕྱག་རྒྱ་ཆེན་པོ་རྣམས་ནི་རྡོ་རྗེ་ཐལ་མོ་ལས་བྱུང་བ་འདི་རྣམས་ནི་རྡོ་རྗེ་བསྡམས་པ་ལས་བྱུང་བས་དེ་རྣམས་ཀྱི་གསང་བའི་དམ་ཚིག་
[187b]
[187b.1]གི་ཕྱག་རྒྱར་འགྱུར་བ་ཡིན་ནོ། །འདི་རྣམས་ཀྱི་མཚན་ཉིད་ནི་འདི་ལྟར་ཤེས་པར་བྱ་སྟེ། རྡོ་རྗེ་བཅིང་བ་བཅིངས་པའི་མཛུབ་མོ་རྡོ་རྗེ་ནི་ཀུན་དུ་བཟང་མོའིའོ། །མཛུབ་གཉིས་རྩེ་ནི་དེ་བཞིན་གཤེགས་པ་ལྕགས་ཀྱུ་མའིའོ། །མཐེ་བོ་གཉིས་ཀྱིས་སྦས་པ་ནི་དགའ་བ་ལ་ཆགས་
[187b.2]མའིའོ། །ལེགས་པ་སྦྱིན་པ་ནི་ལེགས་ལྡན་མའི་དམ་ཚིག་གི་ཕྱག་རྒྱའོ། །ཆོས་ཀྱི་གསང་བའི་མཚན་རྣམས་ནི། །ཐལ་མོ་ནང་དུ་བཀུག་པས་སོ། །ཞེས་བྱ་བ་ལ། ཆོས་ནི་འོད་དཔག་ཏུ་མེད་པའི་རིགས་ཏེ་དེ་གསང་བ་ནི་གསང་བ་རྣམས་ཀྱི་དམ་ཚིག་གི་ཕྱག་རྒྱའོ། །ཐལ་
[187b.3]མོ་ནི་ཐལ་མོ་ཁོང་སྟོང་ངོ་། །དེའི་ནང་ནི་ནང་ཉིད་དུ་སྟེ། ནང་དེར་ཚུལ་འདྲ་བར་བྱས་ཤིང་བསྒོམས་པས་བསྒྲུབ་པར་གྱུར་པ་གང་ཡིན་པ་དེ་ལ་དེ་སྐད་ཅེས་བྱ་སྟེ། ཐལ་མོ་ནང་དུ་བཀུག་པའི་མཚན་མ་རྣམས་ཀྱིས་ཆོས་ཀྱི་གསང་བ་དེ་ཉིད་རྡོ་རྗེ་ཐལ་མོ་ལས་བྱུང་བའི་གསང་བ་རྣམས་
[187b.4]ཀྱི་ཕྱག་རྒྱར་གྱུར་པ་ཡིན་ནོ། །འདི་སྐད་སྟོན་ཏེ་ཐལ་མོ་སྦྱར་བའི་ནང་དུ་སོར་མོ་ཐམས་ཅད་བརྐྱང་ལ་ཅུང་ཟད་ཁ་བྱེ་བའི་པདྨ་ལྟ་བུར་གཞག་པ་ནི་རྡོ་རྗེ་པདྨོའི་འོ། །ཐལ་མོ་སྦྱར་ལ་མཐེ་བོང་གཉིས་བར་དུ་བཅུག་ནས་གཞག་པ་ནི་ཀུན་འཛིན་མའིའོ། །ཐལ་མོ་སྦྱར་བ་བཅིངས་ལ་
[187b.5]ནང་དུ་རྡོ་རྗེ་ཐལ་མོར་བྱས་ཏེ། སོར་མོའི་རྩེ་མོ་ཕན་ཚུན་མ་འབྱར་བར་གཞག་པ་ནི་འཁོར་ལོ་ཐམས་ཅད་མའིའོ། །འདི་ཉིད་ཁ་ནས་དབྱུང་བ་ནི་སྟོང་དུ་ཟློས་པའི་གསང་བའི་དམ་ཚིག་གི་ཕྱག་རྒྱའོ། །ལས་ཀྱི་གསང་བ་ནང་གནས་པའི། །མཚན་མས་ལས་སུ་བསྟན་པའོ། ། 
[187b.6]ཞེས་བྱ་བ་ནི་འདིར་དོན་ཡོད་པར་གྲུབ་པའི་རིགས་ནི་ལས་སོ། །དེའི་གསང་བ་ནི་གསང་བའི་དམ་ཚིག་གི་ཕྱག་རྒྱའི་གསང་བ་རྣམས་ཏེ། རྡོ་རྗེ་ཐལ་མོ་ནང་དུ་བཅིངས་བའི་ནང་དུ་མཛུབ་མོ་གཉིས་ཀྱི་རྩ་བའི་ཚིགས་སུ་མཐེ་བོ་གཉིས་སྦྱར་བས་དགག་པ་འདི་ནི་དངོས་གྲུབ་ཀྱི་གཙོ་
[187b.7]མོའིའོ། །རྡོ་རྗེ་ཐལ་མོ་ནང་དུ་བཅིངས་པའི་ནང་དུ་མཛུབ་མོ་བསྙམས་ལ་མཐེ་བོའི་རྩ་བར་བཞག་ནས་མཐེ་བོ་གཉིས་ཀྱིས་བཀབ་པ་འདི་ནི་ཐམས་ཅད་སྲུང་མའིའོ། །ཐམས་ཅད་སྲུང་མའི་ཕྱག་རྒྱ་ཉིད་ལས་གང་གི་མཐེ་བོ་གཉིས་ཕྱེ་ལ་ཁར་གཞག་པ་ནི་མདངས་སླར་
[188a]
[188a.1]འཕྲོག་མའིའོ། །མདངས་སླར་འཕྲོག་མའི་ཕྱག་རྒྱ་ཉིད་དེ་ལྟར་བཞག་ལ་མཛུབ་མོ་གཉིས་ཀྱི་རྩེ་མོ་རྒྱབ་སྤྲད་ལ་མཐེ་བོ་གཉིས་སྦྱར་ནས་རང་རང་གི་མཐེའུ་ཆུང་དང་སྲིན་ལག་གི་བར་དུ་གཞག་པ་འདི་ནི་གཟུངས་ཀྱི་ཕྱག་རྒྱའི་གསང་བའི་དམ་ཚིག་གི་ཕྱག་རྒྱ་
[188a.2]གསང་བའོ། །དེ་ལྟར་ན་ནང་ན་གནས་པའི་མཚན་མ་རྣམས་ཀྱིས་ལས་ལ་རབ་ཏུ་བསྟན་པས། ལས་ཀྱི་གསང་བར་འགྱུར་བ་ཡིན་ནོ། །རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པའི་ནི་ཕྱག་རྒྱ་ཆེན་པོ་ཉིད་དམ་ཚིག་གི་ཕྱག་རྒྱ་བསྒྲུབ་པའི་སྦྱོར་བས་གསང་བའི་དམ་ཚིག་གི་ཕྱག་
[188a.3]རྒྱ་གསང་བར་འགྱུར་བར་ཤེས་པར་བྱ་སྟེ། གཞན་དུ་ན་དམ་ཚིག་གི་ཕྱག་རྒྱ་ལས་གྱུར་པའི་རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པའི་སྒྲུབ་པ་མེད་པར་འགྱུར་རོ། །ཡི་གེ་ཨ་ལ་སོགས་པའི་ཆོས་ཀྱི་ཡི་གེ་རྣམས་ནི་ཀུན་དུ་བཟང་མོ་ནས་བརྩམས་ཏེ། གཟུངས་ཀྱི་ཕྱག་རྒྱའི་
[188a.4]བར་གྱི་ཆོས་ཀྱི་ཕྱག་རྒྱ་ཡིན་ནོ། །ལྷག་མ་རྣམས་ཀྱི་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་གསུངས་པ་ཡིན་པར་ཤེས་པར་བྱའོ། །གསང་བའི་ཕྱག་རྒྱ་གཉིས་བྱས་ནས། །ལས་ཀྱི་ཕྱག་རྒྱ་རྣམས་སུ་བྱ། །ཞེས་བྱ་བ་ནི་རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པ་ནས་
[188a.5]རྡོ་རྗེ་འབེབས་པའི་བར་གྱི་སྐུའི་གསང་བ་སྟོན་པར་བྱེད་པའི་ཕྱག་རྒྱ་ཆེན་པོ་ནི་གསང་བའི་ཕྱག་རྒྱ་སྟེ། དེ་གཉིས་སུ་བྱས་ནས་རྡོ་རྗེ་དབྱིངས་ལས་གསུངས་པའི་ཚུལ་དུ་ལས་ཀྱི་ཕྱག་རྒྱ་བཅིང་བར་བྱའོ། །དེ་ལ་ཚུལ་ནི་འདི་ཡིན་ཏེ། གཡོན་པའི་རྡོ་རྗེ་སོར་མོ་ནི། །གཡས་པའི་
[188a.6]ནང་དུ་བསྒྲེང་བར་བྱའོ། །བྱང་ཆུབ་མཆོག་གི་ཕྱག་རྒྱ་སྟེ། །སངས་རྒྱས་བྱང་ཆུབ་སྦྱིན་བྱེད་པའོ། །མི་གཡོ་བ་ཡི་རེག་པ་སྟེ། །དེ་བཞིན་རིན་ཆེན་མཆོག་སྦྱིན་པའོ། ཚེ་དཔག་མེད་པའི་ཏིང་འཛིན་མཆོག །གདོན་མི་ཟ་བའི་མི་འཇིགས་སྦྱིན། །དེ་ནས་ལས་ཀྱི་
[188a.7]ཕྱག་རྒྱ་རྣམས། །མདོར་བསྡུས་པ་ནི་བཤད་པར་བྱ། །རྡོ་རྗེ་སེམས་སོགས་སེམས་དཔའ་རྣམས། །རྡོ་རྗེ་ལས་རྣམས་བྱེད་པ་སྟེ། །བསྒྱིངས་བཅས་གསོར་བ་གཉི་ག་ཡིས། །ལྕགས་ཀྱུ་འཛིན་ལྟར་གནས་པ་དང་། །མདའ་འཕངས་པ་ཡི་ཚུལ་དང་ནི། །ལེགས་སོ་
[188b]
[188b.1]ཞེས་པས་སྙིང་གར་གཞག །དབང་བསྐུར་བ་ནི་རྡོ་རྗེ་ཡིས། །སྙིང་གར་ཉི་མ་བསྟན་པར་བྱ། །གཡོན་པ་ལ་ནི་གྲུ་མོ་གཟུགས། །དེ་བཞིན་ཁ་ཕྱོགས་བསྐོར་བར་བྱ། །གཡས་པ་ཡིས་ནི་གཡོན་པར་དབྱེ། །སྙིང་གར་གཡོན་པ་རལ་གྲི་འདུད། །མགལ་མེའི་འཁོར་ལོ་
[188b.2]བསྐོར་བ་དང་། །རྡོ་རྗེ་གཉིས་ཀ་ཁ་ནས་དབྱུང་། །རྡོ་རྗེ་གར་བསྐོར་བཀྲོལ་བ་ཡི། །ཐལ་མོ་འགྲམ་པ་སྤྱི་བོར་གཞག །གོ་ཆ་མཐེའུ་ཆུང་མཆེ་བ་མཆོག །ཁུ་ཚུར་གཉིས་ནི་མནན་པའོ། །རྡོ་རྗེ་འགྱིང་བའི་ཚུལ་གྱིས་སོ། །བསམ་པ་གཡོས་པས་འདུད་པར་བྱ། ། 
[188b.3]ཕྲེང་བ་བཅིང་དང་ཁ་ནས་དབྱུང་། །རྡོ་རྗེ་གར་ནི་བསྐོར་བ་ཡིན། །རྡོ་རྗེ་ཁུ་ཚུར་ཚུལ་གྱིས་ནི། །བདུག་པ་ལ་སོགས་དེ་བཞིན་སྦྱིན། །སངས་རྒྱས་ཀུན་ལ་མཆོད་པ་ཡི། །ཕྱག་རྒྱའི་མཆོད་པ་བྱེད་པའོ། །མཛུབ་མོ་ལྕགས་ཀྱུ་བཅིང་བ་ནི། །མཐེ་ཆུང་ལས་ཏེ་ལྕགས་ཀྱུ་
[188b.4]ཆེ། །མཁྲིག་མ་མདུད་པ་མཛུབ་གཉིས་གདུབ། །རྒྱབ་གཉིས་ཀྱང་ནི་བསྙམས་ཏེ་མནན། །ཞེས་བྱའོ། །དམ་ཚིག་མཆོག་ནི་ཇི་སྙེད་པ། །གཉིས་སུ་ཕྲལ་ནས་དེ་བཞིན་ནོ། །ཞེས་བྱ་བ་ནི་ཇི་ལྟར་ཕྱག་རྒྱ་ཆེན་པོ་གཉིས་སུ་བྱས་ནས་བྱང་ཆུབ་མཆོག་ལ་སོགས་པ་ལས་
[188b.5]ཀྱི་ཕྱག་རྒྱ་བཅིང་བ་དེ་བཞིན་དུ། དམ་ཚིག་གི་ཕྱག་རྒྱ་གཉིས་སུ་བྱས་ནས་སྔར་བཤད་པའི་ཚུལ་གྱིས་བཅིངས་པ་ནི་ལས་ཀྱི་ཕྱག་རྒྱར་འགྱུར་རོ་ཞེས་པའོ། །དམ་ཚིག་གི་ཕྱག་རྒྱ་ལས་བྱུང་བའི་ལས་ཀྱི་ཕྱག་རྒྱ་འདི་རྣམས་ཀྱི་སྒྲུབ་པ་ནི་གྲུབ་པའི་རྒྱུའོ། །ས་མ་ཡ་སྟཾ་ཞེས་བྱ་
[188b.6]བ་འདི་ནི་སྔགས་ཏེ། འདི་བརྗོད་ཅིང་བཅིང་བར་བྱའོ། །དེའི་འོག་ཏུ་རང་རང་གི་གཟུངས་ཀྱི་རིག་པས་ལས་རྣམས་ལ་སྦྱར་བར་བགྱིའོ། །དེ་ལྟར་བྱས་པས་ཅིར་འགྱུར་ཞེ་ན། བདག་གི་བཅིངས་པས་གྲུབ་པ་ནི། །ཞེས་བྱ་བ་གསུངས་ཏེ། བདག་ཉིད་ཀྱིས་བདག་ཉིད་
[188b.7]བཅིངས་པས་སྒྲུབ་པ་པོའི་འདོད་པའི་དོན་སྩོལ་བར་འགྱུར་རོ། །ཇི་ལྟ་བུ་ཞེ་ན། འདོད་ལ་ཆགས་པའི་བདེ་བའི་བདག །ཅེས་བྱ་བ་གསུངས་ཏེ། འདོད་པར་བྱ་བ་ཡིན་པས་ན་འདོད་པ་སྟེ། བྱང་ཆུབ་ཀྱི་མཚན་ཉིད་ཅན་རྡོ་རྗེ་སེམས་དཔའ་ནི་མངོན་པར་འདོད་པར་བྱ་བ་ཉིད་
[189a]
[189a.1]ཡིན་ནོ་ཞེས་བྱ་བའི་ཐ་ཚིག་གོ། །དེར་ཆགས་པ་ནི་འདོད་པའི་འདོད་ཆགས་ཏེ། དེས་བདེ་བའི་བདག་ཉིད་ཅན་གྱི་རང་གི་རྒྱུད་འདི་ལ་ཡོད་པ་ཉིད་དུ་འགྱུར་རོ་ཞེས་སྟོན་ཏོ། །གང་གི་ཕྱིར་དེ་ལྟར་མཚན་མ་ཐོབ་པའི་སེམས་ཀྱིས་ལས་ཀྱི་ཕྱག་རྒྱ་རྣམས་འགྲུབ་
[189a.2]པར་འགྱུར་གྱི་གཞན་དག་ལ་ན་མ་ཡིན་ནོ། །དེ་བས་ན་དམ་ཚིག་གི་ཕྱག་རྒྱ་ལས་བྱུང་བའི་ལས་ཀྱི་ཕྱག་རྒྱ་འདི་རྣམས་ལྷག་པར་གཅིག་ཀྱང་ནི་འདི་ལྟ་སྟེ། དུས་ཀུན་དུ་ནི་བཅིང་མི་བྱ། །ཞེས་གསུངས་པ་ཡིན་ནོ། །འོ་ན་འདི་དག་དུས་གང་གི་ཚེ་བཅིང་ཞེ་ན། གསང་བའམ་
[189a.3]ནི་དོན་ཆེ་ལ། །མཁས་པ་ཡིས་ནི་སྦྱར་བར་བྱ། །ཞེས་བྱ་བ་གསུངས་ཏེ། དེ་ལ་གསང་བའི་བྱ་བ་ནི་ཇི་ལྟར་རྒྱུད་ཕྱི་མ་ལས་བསྒྲུབ་པའི་དཀྱིལ་འཁོར་ཇི་ལྟ་བ་བཞིན་དུ་བྲིས་ལ། གཟུངས་ཀྱི་ལྷ་མོ་རྣམས་མཆོད་པ་ཐམས་ཅད་ཀྱིས་ཡང་དག་པར་མཆོད་ལ་ལས་ཀྱི་ཕྱག་རྒྱ་
[189a.4]བཅིངས་ཏེ། རྡོ་རྗེ་སེམས་དཔའི་ཏིང་ངེ་འཛིན་གྱིས། སངས་རྒྱས་རྗེས་སུ་དྲན་པ་བསྒོམས་ལ། བུད་མེད་ལུས་ཀྱི་བུ་གར་ཞུགས། །བུད་མེད་རྣམས་ནི་དབང་དུ་འགྱུར། །ཞེས་བྱ་བ་ལ་སོགས་པ་དོན་ཆེན་པོ་དང་། དམ་ཚིག་དང་དབང་བསྐུར་བའི་ཕྱིར། གཟུངས་ཀྱི་
[189a.5]དཀྱིལ་འཁོར་བྲི་བ་གང་ཡིན་པ་སྟེ། དེར་ཡང་དམ་ཚིག་གི་ཕྱག་རྒྱ་ལས་བྱུང་བའི་ལས་ཀྱི་ཕྱག་རྒྱ་འདི་དག་སྦྱོར་བ་ལ་མཁས་པས་སྦྱར་བར་བྱ་བ་ཡིན་པས་དེ་བས་ན། མཁས་པ་ཡིས་ནི་སྦྱར་བར་བྱ། །ཞེས་བྱ་བ་གསུངས་པ་ཡིན་ཏེ། མཁས་པ་ནི་དམ་ཚིག་གི་ཕྱག་རྒྱ་རྒྱུ་
[189a.6]ལས་བྱུང་བའི་ལས་ཀྱི་ཕྱག་རྒྱའི་དེ་ཁོ་ན་ཉིད་ཤེས་པའོ་ཞེས་བྱ་བའི་དོན་ཏོ། །སྔོན་དུ་བསྙེན་པ་ལ་སོགས་པའི་དུས་སུ་ཡང་སྒྲུབ་པ་པོས་འདི་རྣམས་ཅིའི་ཕྱིར་སྦྱར་བར་མི་བྱ་ཞེ་ན། དེའི་ཕྱིར་འདི་དག་ཀུན་ལ་བདག་ཉིད་གནས། །ཞེས་བྱ་བ་གསུངས་ཏེ། གང་གི་ཕྱིར་ཀུན་གྱི་
[189a.7]བདག་ཉིད་བྱང་ཆུབ་ཀྱི་མཚན་ཉིད་ཅན་གྱི་དེ་བཞིན་གཤེགས་པ་རྣམས་ཀྱི་དྲན་པ་དང་། ཤེས་རབ་དང་ཡང་དག་པར་ལྡན་པའི་ཐུགས་ལ་གནས་ཤིང་དེའི་བདག་ཉིད་དུ་རྗེས་སུ་ཞུགས་པས་འདི་རྣམས་དེ་ལས་བྱུང་བའི་ཡིན་ལ། དེ་བས་ན་ལས་ཀྱི་ཕྱག་རྒྱ་འདི་དག་ནི། །རང་
[189b]
[189b.1]འབྱུང་སངས་རྒྱས་བཅོམ་ལྡན་འདས་རྣམས་ཀྱི་གསང་བའི་བཙུན་མོ་ལྷ་མོ་བརྟན་པ་ཡིན་པས་སྐྱེ་བོ་དེ་ཐམས་ཅད་ཀྱི་མངོན་སུམ་དུ་གྱུར་པར་མི་བྱའོ། །དེ་ལྟར་ཡིན་མོད་ཀྱི་འོན་ཀྱང་ཅིའི་ཕྱིར་སྒྲུབ་པ་པོས་དུས་ཐམས་ཅད་དུ་སྦྱར་བར་མི་བྱ་ཞེ་ན། སྒྲུབ་པ་རྣམས་ལ་རབ་ཆགས་ན། ། 
[189b.2]ཞེས་བྱ་བ་གསུངས་ཏེ། ཉིན་རེ་ཞིང་ལས་ཀྱི་ཕྱག་རྒྱ་བསྒོམ་པ་དང་རབ་ཏུ་ལྡན་པའི་རྣལ་འབྱོར་པ་རྣམས་ལ་རབ་ཏུ་ཆགས་ཤིང་ཞེན་པས་ན། རང་གི་བདག་པོ་གཏང་ང་རེ། །ཞེས་བྱ་བ་བདག་པོ་དེ་བཞིན་གཤེགས་པའོ། །ཇི་ལྟ་བུ་ཞེ་ན། རང་གི་སྟེ་ཕྱི་མའི་མཐར་ཐུག་པར་བརྟན་པར་
[189b.3]གནས་པའོ། །འདི་སྐད་སྟོན་པ་ཡིན་ཏེ། རང་གི་བདག་པོ་དེ་བཞིན་གཤེགས་པ་རྣམས་ཐམས་ཅད་ནས་ཐམས་ཅད་དུ་ཡོངས་སུ་སྤངས་ནས་སྒྲུབ་པ་པོ་ཉིད་ལ་དགའ་བར་འདོད་པ་ཡིན་ལ། དེ་བས་ན་སྒྲུབ་པ་པོས་དེ་བཞིན་གཤེགས་པ་རྣམས་ལ་མཆོག་ཏུ་གུས་པ་བསྐྱེད་ལ། 
[189b.4]བླ་མའི་བཙུན་མོ་རྟག་ཏུ་རང་གི་ལས་ལ་སྦྱར་བར་མི་བྱའོ་ཞེས་བྱ་བ་དེ་ལྟ་བུའི་འཇིག་རྟེན་གྱི་ཐ་སྙད་ཁས་བླངས་ལ་སོ་སོར་ངེས་པའི་དུས་སུ་སྦྱར་བར་བྱའོ། །དེ་ལྟར་ན་ངེས་པའི་དུས་སུ་མཚན་མ་ཐོབ་ནས་སྦྱར་བར་གྱུར་ན། དེ་རྣམས་ངེས་པར་དགྱེས་པར་མངོན་པར་འདོད་
[189b.5]པའི་དངོས་གྲུབ་སྒྲུབ་པར་བྱེད་དོ། །དེ་བས་ན་དུས་གཞན་དུ་སྦྱར་ན་འདི་དག་ལོག་པར་སྦྱར་བས་བཀའ་ལས་འདས་པའི་ཕྱིར་དངོས་གྲུབ་ཉམས་པར་འགྱུར་རོ། །དེ་ལྟར་དམ་ཚིག་གི་ཕྱག་རྒྱ་ལས་བྱུང་བའི་ལས་ཀྱི་ཕྱག་རྒྱ་བསྒྲུབ་པའི་ཁྱད་པར་གསུངས་ནས། དེ་ནས་ཕྱག་རྒྱ་
[189b.6]འདི་རྣམས་ཞེས་བྱ་བ་ལ་སོགས་པས་ཕྱག་རྒྱ་ཆེན་པོ་ལ་སོགས་པ་སྤྱིའི་བཅིང་པ་ལ་སོགས་པའི་ལས་རྣམས་སྟོན་ཏོ། །སོགས་པའི་སྒྲས་ནི་དགྲོལ་བ་དང་། བརྟན་པར་བྱ་བ་དང་གོ་ཆ་དང་མཉེས་པར་བྱ་བ་རྣམས་བསྡུའོ། །དེ་ལ་བཛྲ་ཨཱ་བེ་ཤ་ཞེས་བྱ་བས་རྡོ་རྗེ་དབབ་པའི་
[189b.7]ཕྱག་རྒྱ་བཅིངས་ལ། ཨཿཞེས་བྱ་བས་དབབ་པ་བསྐྱེད་ལ་ཇི་སྐད་དུ་གསུངས་པའི་ཚུལ་གྱིས་ཕྱག་རྒྱ་ཆེན་པོ་ལ་སོགས་པ་ཕྱག་རྒྱ་ཐམས་ཅད་བཅིངས་པ་ནི་བདག་འཆིང་བའོ། །གཞན་ནི་བཛྲ་ཧཱུཾ་བནྡྷ་ཞེས་ཟློས་ཤིང་ངོ་། །དེ་ནི་འདི་སྐད་སྟོན་པ་ཡིན་ཏེ། རྡོ་རྗེ་དབྱིངས་ཀྱི་དཀྱིལ་
[190a]
[190a.1]འཁོར་ཆེན་པོ་ལས་གསུངས་པའི་ཚུལ་གྱིས། རང་གི་ལྷའི་རྣལ་འབྱོར་བྱས་ལ། ཕྱིས་གཟུངས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་དང་། དམ་ཚིག་དང་ཆོས་དང་ལས་ཀྱི་ཕྱག་རྒྱ་བཅིངས་ལ་བཛྲ་ཧཱུཾ་བནྡྷ་ཞེས་ཟློས་ཤིང་བཅིང་བར་བྱ་
[190a.2]བའམ། མདུན་དུ་རང་གི་གཟུངས་ཀྱི་ལྷ་མོ་རང་གི་ཕྱག་རྒྱ་བཞིས་རྒྱས་གདབ་པར་བྱའོ། །དེ་ལྟར་ཕྱག་རྒྱ་བཅིང་བའི་ཆོ་ག་ཐམས་ཅད་བསྟན་ནས། ད་ནི་དེ་དགྲོལ་བ་ཡིན་ནོ་ཞེས་བྱ་བ་ལ་སོགས་པ་དགྲོལ་བའི་ཆོ་ག་གསུངས་པ་ཡིན་ཏེ། རྡོ་རྗེ་དབྱིངས་ཀྱི་དབང་ཕྱུག་མའི་དམ་
[190a.3]ཚིག་གི་ཕྱག་རྒྱ་བཅིངས་ལ། ཨོཾ་བཛྲ་དྷ་ཏྭཱི་ཤྭ་རཱི་ཧཱུཾ་བཛྲ་ཎི་ཞེས་ལན་གསུམ་བརྗོད་ལ། ཨོཾ་བཛྲ་མུཿཞེས་བྱ་བས་དམ་ཚིག་གི་ཕྱག་རྒྱ་དེ་སྤྱི་གཙུག་ཏུ་བཀྲོལ་ལ། རྡོ་རྗེ་དབྱིངས་ཀྱི་དབང་ཕྱུག་མའི་ཕྱག་རྒྱ་ཐམས་ཅད་དེར་གྲོལ་བར་བསམ་པར་བྱའོ། །དེ་བཞིན་དུ་བཛྲ་ཨཱ་བེ་ཤ་
[190a.4]ཞེས་བྱ་བའི་བར་གྱིས་རྡོ་རྗེ་འབེབས་པའི་དམ་ཚིག་གི་ཕྱག་རྒྱ་བཅིངས་ལ། ཨོཾ་བཛྲ་མུཿཞེས་བྱ་བ་ལན་གསུམ་བརྗོད་དེ་རང་གི་བྱིན་པ་གཡོན་པའི་གནས་ནས་བཀྲོལ་ལ། རྡོ་རྗེ་འབེབས་པའི་རང་གི་ཕྱག་རྒྱ་ཐམས་ཅད་དེ་ནས་གྲོལ་བར་བསམ་པར་བྱའོ། །དེ་ལྟར་ན་ཕྱག་རྒྱ་
[190a.5]ཐམས་ཅད་གང་དང་གང་ནས་བྱུང་བ་དེ་དང་དེ་ནས་གྲོལ་བར་འགྱུར་རོ། །རིན་ཆེན་རྡོ་རྗེ་ཞེས་བྱ་བ་ལ་སོགས་པ་ལ་སྔར་བཤད་པའི་འཕགས་པ་ནམ་མཁའི་སྙིང་པོའི་དམ་ཚིག་གི་ཕྱག་རྒྱ་བརྟན་པར་བྱས་ཏེ། བཅིངས་ལ་རང་གི་སྙིང་གའི་ཕྱོགས་ནས་བཏེག་ལ། བཅིང་བར་ཇི་
[190a.6]སྐད་བཤད་པའི་ཕྱག་རྒྱ་ཐམས་ཅད་དབང་བསྐུར་བའི་བསམ་པས་རང་གི་དབང་བསྐུར་བའི་གནས་སུ་དེ་བཞག་ལ་འདི་སྐད་བརྗོད་དོ། །ཨོཾ་བཛྲ་ར་ཏྣ་ཨ་བྷི་ཥིཉྩ། དེ་ནས་ཕྱག་རྒྱ་དེ་གཉིས་སུ་བྱས་ལ། ཨོཾ་ཏྲི་དྷ་བཛྲ་ཀ་རྨྨཱ་ཙ་ཏྲི་བྷ་ཞེས་ཟློས་ཤིང་མཛུབ་མོ་གཉིས་ཀྱིས་གོ་ཆ་བཅིང་
[190a.7]བར་བྱའོ། །དེ་ནས་གོ་ཆའི་མཐར་སྔ་མ་བཞིན་དུ་དར་དཔྱངས་འཕྱང་བ་བྱས་ལ། མཉམ་པའི་ཐལ་མོས་མཉེས་པར་བྱའོ་ཞེས་བསྟན་པར་བྱ་བའི་ཕྱིར་འདི་ཉིད་དོ་ཞེས་གསུངས་པ་ཡིན་ནོ། །བཅིང་བའི་དམ་ཚིག་ནི་འདའ་བར་མི་བྱ་བའི་བཅིང་བའོ། །མཉམ་པའི་ཐལ་མོས་
[190b]
[190b.1]མཉེས་པར་བྱ་བ་ཉིད་གསུངས་པ་ནི་ཐལ་མོ་བརྡབས་པས་ཞེས་བྱ་བ་ཡིན་ནོ། །སྔགས་གང་གིས་བྱ་ཞེ་ན། ཨོཾ་གུཧྱ་ས་མཱ་ཏ་ལས་ཞེས་གསུངས་པ་ཡིན་ཏེ་ལན་གསུམ་བྱའོ། །གང་གིས་དེ་ལྟར་ཆོ་ག་རྒྱ་ཆེར་བྱེད་མི་ནུས་པ་དེས་བཅིངས་པ་ལ་སོགས་པའི་ལས་རྣམས་བཛྲ་སཏྭ་
[190b.2]བཛྲ་ཏྭ་ཞེས་ཟློས་ཤིང་བརྟན་པར་བྱ་བའི་ཕྱིར། དེ་ནས་རྡོ་རྗེ་སེམས་དཔའ་ཅི་དགར་བཟླས། །ཞེས་གསུངས་པ་ཡིན་ཏེ། དགྲོལ་བ་ལ་སོགས་པའི་དཀྱིལ་འཁོར་ལས་གསུངས་པའི་ལས་ཐམས་ཅད་ལ་རྡོ་རྗེ་སེམས་དཔའ་ཅི་དགར་བཟླས་ལ་སྦྱར་བར་བྱའོ་ཞེས་བྱ་བའི་ཐ་ཚིག་གོ། ། 
[190b.3]ཆོ་ག་ལྷག་མ་རྣམས་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པ་གཟུང་བར་བྱ་སྟེ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་རྣལ་འབྱོར་ཆེན་པོ་བྱས་ལ། རྡོ་རྗེ་སེམས་དཔའི་སྦྱོར་བས་དེ་བཞིན་གཤེགས་པའི་རིགས་ཀྱི་གཟུངས་ལ་སོགས་
[190b.4]པའི་དཀྱིལ་འཁོར་བྲི་བར་བྱའོ། །འདི་ནི་གཟུངས་ཀྱིས་འདུལ་བའི་སེམས་ཅན་གྱི་ཕྱིར་གསུངས་པ་ཡིན་པས་གཟུངས་ཀྱི་དཀྱིལ་འཁོར་རོ། །གཟུངས་ཀྱི་དཀྱིལ་འཁོར་གྱི་འགྲེལ་པའོ། །དེ་ལྟར་གཟུངས་ཀྱི་དཀྱིལ་འཁོར་བསྟན་ནས། ད་ནི་དེ་ནས་ཞེས་བྱ་བ་ལ་སོགས་
[190b.5]པས་དེ་འདུལ་བའི་འགྲོ་བ་ལས་བརྩམས་ཏེ། ཆོས་ཀྱི་ཕྱག་རྒྱ་གཙོ་བོར་གྱུར་བའི་ཆོས་ཀྱི་དཀྱིལ་འཁོར་ལས་གསུངས་པ་ཡིན་ནོ། །དེ་ནས་ཞེས་བྱ་བའི་སྒྲ་ནི་འདས་མ་ཐག་པ་སྟེ། དང་པོ་སྦྱོར་བའི་ཏིང་ངེ་འཛིན་གྱི་རྗེས་ཐོགས་ལའོ། །འདིར་དང་པོར་སྦྱོར་བའི་ཏིང་
[190b.6]ངེ་འཛིན་ནི་གཟུངས་ཀྱི་དཀྱིལ་འཁོར་དུ་བཤད་པ་ལས་ཤེས་པར་བྱའོ། །ཡང་ཞེས་བྱ་བ་ནི་གཟུངས་ཀྱི་དཀྱིལ་འཁོར་ལ་ལྟོས་ནས་ཡང་གི་སྒྲ་སྨྲས་སོ། །བཅོམ་ལྡན་འདས་ཞེས་བྱ་བ་ནི་རྣམ་པར་སྣང་མཛད་དོ། །དེ་བཞིན་གཤེགས་པ་ཐམས་ཅད་ཅེས་བྱ་བ་ལ་སོགས་
[190b.7]པ་ལ། རྡོ་རྗེ་ཡང་ཡིན་ལ་ཕྲ་མོ་ཡང་ཡིན་པས་ན་རྡོ་རྗེ་ཕྲ་མོ་སྟེ། ནས་འབྲུའི་ཚད་ཙམ་གྱི་རྡོ་རྗེ་རྩེ་ལྔ་པ་ཁ་དོག་དཀར་པོའོ། །དེར་དེ་ཉིད་ནི་ཡེ་ཤེས་ཏེ་ངེས་པའོ། །དེ་ལས་བྱུང་བའམ་དེ་ཉིད་ནི་ཕྱག་རྒྱ་སྟེ་རྡོ་རྗེ་ཕྲ་མོའི་རང་བཞིན་ནི་རྡོ་རྗེ་ཕྲ་མོའི་ཡེ་ཤེས་ཀྱི་ཕྱག་རྒྱའོ། །དེ་
[191a]
[191a.1]བཞིན་གཤེགས་པ་ཐམས་ཅད་ཀྱི་རྡོ་རྗེ་ཕྲ་མོའི་ཡེ་ཤེས་ཀྱི་ཕྱག་རྒྱ་དེའི་དམ་ཚིག་ནི། དམ་ཚིག་གི་དོན་གྱི་དཀྱིལ་འཁོར་ཡིན་པས་ན་དམ་ཚིག་གི་དཀྱིལ་འཁོར་རོ། །དེ་བྱིན་གྱིས་བརླབ་པའི་ཕྱིར། ཏིང་ངེ་འཛིན་གང་དེས་བྱིན་གྱིས་བརླབ་པ་ཞེས་བྱ་བ་དེ་ལ་
[191a.2]སྙོམས་པར་ཞུགས་ནས་རང་གི་རིག་པ་མཆོག་འདི་སྨྲས་པ་ནི་གསུངས་པའོ། །དེ་ནི་དོན་འདི་སྐད་སྟོན་པ་ཡིན་ཏེ། བཅོམ་ལྡན་འདས་རྣམ་པར་སྣང་མཛད་རང་གི་དཀྱིལ་འཁོར་གྱི་རྣམ་པར་ཐུགས་རྩེ་གཅིག་ཏུ་མཛད་ནས་རང་གི་སྔགས་གསུངས་པ་ཡིན་ནོ། །གསང་
[191a.3]སྔགས་ཀྱི་སྒོའི་སྤྱད་པ་སྤྱོད་པ་རྣམས་ཀྱིས་ཀྱང་འདིར་བཅོམ་ལྡན་འདས་རྣམ་པར་སྣང་མཛད་ཀྱི་ཆོས་ཀྱི་དཀྱིལ་འཁོར་རྒྱལ་པོ་མཆོག་བསྒོམས་པས་དེའི་ང་རྒྱལ་གྱིས་བློ་ལ་གནས་པར་བྱས་ལ། སྔགས་འདིས་བརྟན་པར་བྱའོ། །མི་བསྐྱོད་པ་ལ་སོགས་པའི་རིགས་ཀྱི་དཀྱིལ་
[191a.4]འཁོར་ལ་ཡང་དེ་བཞིན་དུ་ཤེས་པར་བྱའོ། །དེ་བཞིན་གཤེགས་པ་ཐམས་ཅད་ཀྱང་ཡིན་ལ། རྡོ་རྗེ་སེམས་དཔའ་ཡང་ཡིན་པས། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་སེམས་དཔའ་སྟེ། མི་བསྐྱོད་པ་ལ་སོགས་པ་ལ་མི་བསྐྱོད་པའི་རིགས་རྣམས་སོ། །དེ་རྣམས་
[191a.5]ཀྱི་རྡོ་རྗེ་ཕྲ་མོའི་ཡེ་ཤེས་ཀྱི་ཕྱག་རྒྱའི་དམ་ཚིག་གི་དཀྱིལ་འཁོར་བྱིན་གྱིས་རློབ་པ་ཞེས་བྱ་བ་ནི་སྔ་མ་དང་འདྲའོ། །དེ་བཞིན་གཤེགས་པ་ཐམས་ཅད་ཀྱང་ཡིན་ལ་རྡོ་རྗེ་རིན་ཆེན་ཡང་ཡིན་པས་ན། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་རིན་པོ་ཆེ་སྟེ། རིན་ཆེན་འབྱུང་
[191a.6]ལྡན་ལ་སོགས་པ་རིན་ཆེན་འབྱུང་ལྡན་གྱི་རིགས་རྣམས་སོ། །དེ་རྣམས་ཀྱི་རྡོ་རྗེ་ཕྲ་མོའི་ཡེ་ཤེས་ཀྱི་ཕྱག་རྒྱ་ལ་སོགས་པ་ནི་སྔ་མ་དང་འདྲའོ། །དེ་བཞིན་གཤེགས་པ་ཐམས་ཅད་ཀྱང་ཡིན་ལ་རྡོ་རྗེ་ཆོས་ཀྱང་ཡིན་པས་ན། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ཆོས་
[191a.7]ཏེ། འོད་དཔག་ཏུ་མེད་པ་ལ་སོགས་པ་འོད་དཔག་ཏུ་མེད་པའི་རིགས་རྣམས་སོ། །དེ་རྣམས་ཀྱི་རྡོ་རྗེ་ཕྲ་མོའི་ཡེ་ཤེས་ཀྱི་ཕྱག་རྒྱ་ཞེས་བྱ་བ་ལ་སོགས་པ་ཡང་དེ་བཞིན་དུ་ཤེས་པར་བྱའོ། །དེ་བཞིན་གཤེགས་པ་ཐམས་ཅད་ཀྱང་ཡིན་ལ། རྡོ་རྗེ་ལས་ཀྱང་ཡིན་པས་ན། དེ་
[191b]
[191b.1]བཞིན་གཤེགས་པ་ཐམས་ཅད་ཀྱི་རྡོ་རྗེ་ལས་ཏེ། དོན་ཡོད་པར་གྲུབ་པ་ལ་སོགས་པ་དང་དེའི་རིགས་རྣམས་སོ། །དེ་རྣམས་ཀྱི་རྡོ་རྗེ་ཕྲ་མོའི་ཡེ་ཤེས་ཀྱི་ཕྱག་རྒྱ་སྟེ། དེའི་དམ་ཚིག་གི་དཀྱིལ་འཁོར་ཡིན་པས་ན་དམ་ཚིག་གི་དཀྱིལ་འཁོར་ཏེ། དེ་བྱིན་གྱིས་བརླབ་པའི་ཕྱིར་
[191b.2]དེ་བྱིན་གྱིས་བརླབ་པ་ཞེས་བྱ་བའི་ཏིང་ངེ་འཛིན་གང་ཡིན་པ་དེ་ལ་སྙོམས་པར་ཞུགས་ཤིང་མངོན་སུམ་དུ་མཛད་ནས། རང་གི་རིག་པ་མཆོག་ཐུགས་ལ་གནས་པ་འདི་སྨྲས་པ་ནི་བཀའ་སྩལ་བའོ། །འགའ་ཞིག་འདི་སྐད་དུ་དཀྱིལ་འཁོར་བྱིན་གྱིས་བརླབ་པའི་ཕྱིར་སྔགས་འདི་ལྔ་
[191b.3]གསུངས་པ་ཡིན་ནོ་སྙམ་དུ་སེམས་ན། དེ་ལྟར་ནི་མི་རིགས་ཏེ། དཀྱིལ་འཁོར་གྱི་རྒྱལ་པོ་མཆོག་གི་ཏིང་ངེ་འཛིན་གྱི་དབང་དུ་མཛད་པས་དེའི་སྐབས་ནི་མ་ཡིན་ཏེ། གང་གི་ཕྱིར་བཅོམ་ལྡན་འདས་ཀྱིས་ཏིང་ངེ་འཛིན་གསུམ་བསྒོམས་པའི་རྗེས་ལ་ས་གཞི་བྱིན་གྱིས་བརླབ་པར་
[191b.4]བྱའོ་ཞེས་གསུངས་པའི་ཕྱིར་རོ། །དེ་ནས་ཞེས་བྱ་བ་ལ་སོགས་པ་ལ་བཅོམ་ལྡན་འདས་རྣམ་པར་སྣང་མཛད་ཀྱི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཕྲ་མོའི་རྡོ་རྗེ་ནི་ཇི་སྐད་དུ་གསུངས་པའི་མཚན་ཉིད་
[191b.5]ཅན་ཏེ། དེ་ལ་དམིགས་པའི་ཏིང་ངེ་འཛིན་ནི། ཡེ་ཤེས་ཕྲ་མོའི་རྡོ་རྗེ་ཞེས་བྱ་སྟེ། དེ་ལ་སྙོམས་པར་ཞུགས་པའོ། །འདི་སྐད་སྟོན་པ་ཡིན་ཏེ། བཅོམ་ལྡན་འདས་རྣམ་པར་སྣང་མཛད་རྡོ་རྗེ་ཕྲ་མོའི་འོད་ཟེར་ལ་སོགས་པ་སྤྲུལ་པའི་རྣམ་པར་ཐུགས་རྩེ་གཅིག་ཏུ་མཛད་པའོ། ། 
[191b.6]དེ་ལ་ཡང་གང་གི་ཕྱིར་བཅོམ་ལྡན་འདས་སྙོམས་པར་ཞུགས་མ་ཐག་ཏུ་ཞེས་བྱ་བ་ལ་སོགས་པ་གསུངས་པའི་ཕྱིར་རོ། །དེ་ཉིད་ཀྱི་ཚེ་ན་ཞེས་བྱ་བ་ནི་སྐད་ཅིག་མ་དེ་ཉིད་ལ་རྣམ་པར་སྣང་མཛད་ལ་སོགས་པ་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་གང་དེ་བཞིན་
[191b.7]གཤེགས་པ་ཐམས་ཅད་ཀྱི་ཐུགས་ལ་གནས་པའི་སེམས་དཔའི་རྡོ་རྗེའི་ཚུལ་དེ་ཉིད་བཅོམ་ལྡན་འདས་རྡོ་རྗེ་འཛིན་པ་དེ་ཉིད་དེ་རྡོ་རྗེའི་ཡེ་ཤེས་ཕྲ་མོའི་འོད་ཟེར་རྣམས་སུ་བྱུང་བ་སྟེ། རྡོ་རྗེའི་ཡེ་ཤེས་ཕྲ་མོ་ལྟ་བུའི་འོད་ཟེར་རྣམས་སུ་གྱུར་ཏེ་བྱུང་ངོ་ཞེས་བྱ་བའི་ཐ་ཚིག་གོ། །འཇིག་
[192a]
[192a.1]རྟེན་གྱི་ཁམས་ཐམས་ཅད་སྣང་བར་བྱས་ཏེ་ཞེས་བྱ་བ་ནི་རྡོ་རྗེ་ཡེ་ཤེས་ཕྲ་མོའི་འོད་ཟེར་དེ་རྣམས་ཀྱིས་འཇིག་རྟེན་གྱི་ཁམས་ཐམས་ཅད་ཀྱི་ཉི་མའི་སྣང་བ་ལ་སོགས་པ་ཟིལ་གྱིས་མནན་ཏེ་སྣང་བར་བྱས་སོ་ཞེས་བྱ་བའི་ཐ་ཚིག་གོ། །སྣང་བར་བྱས་པ་དེས་ཅི་ཞིག་
[192a.2]མཛད་ཅེ་ན་སེམས་ཅན་ཐམས་ཅད་ཅེས་བྱ་བ་ལ་སོགས་པ་གསུངས་ཏེ། སེམས་ཅན་ཐམས་ཅད་ལ་དེ་བཞིན་གཤེགས་པ་ཐམས་ཅད་དང་འབྲེལ་བའི་རྡོ་རྗེ་ཡེ་ཤེས་ཕྲ་མོའི་ཏིང་ངེ་འཛིན་དུ་སྙོམས་པར་ཞུགས་པ་བརྟན་པར་བྱས་པ་ནི་རྡོ་རྗེ་ཕྲ་མོ་ལ་དམིགས་པའི་སེམས་རྩེ་
[192a.3]གཅིག་པའི་ཏིང་ངེ་འཛིན་བརྟན་པོར་བྱས་པའོ། །སྙོམས་པར་ཞུགས་པ་དེ་ཉིད་གསལ་བའི་དབྱེ་བས་ཀྱང་དེའི་རྗེས་ཐོགས་ཉིད་ལ་ཡིན་པས་ཏིང་ངེ་འཛིན་དེ་ལ་སྙོམས་པར་ཞུགས་ཏེ་ཞེས་གསུངས་པ་ཡིན་ལ། དེ་བརྟན་པར་བྱས་པ་ནི། བརྟན་པར་བྱས་པས་རྫོགས་པར་
[192a.4]འགྱུར། །ཞེས་བྱ་བའི་དོན་ཏོ། །ཡང་གཅིག་ཏུ་གྱུར་ནས་ཞེས་བྱ་བ་འདིས་ནི། འོད་ཟེར་རྣམས་ཀྱི་བསྡུ་བ་གསུངས་པ་ཡིན་ནོ། །ཏིང་ངེ་འཛིན་གྱི་ཡེ་ཤེས་ཀྱི་རྡོ་རྗེའི་སྐུར་དམིགས་ཏེ་ཞེས་བྱ་བ་ནི་ཏིང་ངེ་འཛིན་གྱི་ཡེ་ཤེས་ཡིན་པས་ཏིང་ངེ་འཛིན་གྱི་ཡེ་ཤེས་ཏེ། ཏིང་ངེ་
[192a.5]འཛིན་གྱི་རྒྱུས་རྡོ་རྗེ་ཕྲ་མོར་ངེས་པའོ། །དེར་དེས་ན་རྡོ་རྗེ་ཕྲ་མོའི་ཏིང་ངེ་འཛིན་གྱི་ཡེ་ཤེས་ཀྱི་རྡོ་རྗེ་དེའི་ལུས་ཡིན་པས་ན། ཏིང་ངེ་འཛིན་གྱི་ཡེ་ཤེས་ཀྱི་རྡོ་རྗེའི་སྐུ་སྟེ། ཏིང་ངེ་འཛིན་གྱི་ཡེ་ཤེས་ཀྱི་རྡོ་རྗེའི་སྐུ་ཉིད་ལ་ཏིང་ངེ་འཛིན་གྱི་སྐུ་ཞེས་བྱའོ། །དེ་ལ་དམིགས་པ་ནི་རྡོ་རྗེ་ཕྲ་མོ་ལྟ་བུའི་འོད་ཟེར་
[192a.6]གཅིག་ཏུ་བྱས་ཏེ། རྡོ་རྗེ་ཕྲ་མོའི་སྐུ་གཅིག་པོ་དེ་རྫོགས་པར་བྱས་ཤིང་མངོན་སུམ་དུ་མཛད་ཅེས་བྱ་བའི་ཐ་ཚིག་གོ། །དེ་ལ་དམིགས་ནས་བཅོམ་ལྡན་འདས་རྡོ་རྗེ་འཛིན་པར་ཅིར་འགྱུར་ཞེ་ན། གཅིག་ཏུ་འདུས་ནས་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་ཕྲ་མོ་ལྟ་བུའི་
[192a.7]འོད་ཟེར་དེ་རྣམས་གཅིག་ཏུ་འདུས་ནས་དེ་བཞིན་གཤེགས་པ་རྣམས་ཀྱི་ཡེ་ཤེས་ཀྱི་སྐུ་མི་ཕྱེད་པའི་རྡོ་རྗེ་ཕྲ་མོའི་གཟུགས་སུ་སེམས་དཔའི་རྡོ་རྗེའི་སྐབས་སུ་གྱུར་པ་ནས། བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་སུ་ཞུགས་སོ་ཞེས་བྱ་བ་རྣམ་པར་སྣང་མཛད་ཀྱི་ཐུགས་
[192b]
[192b.1]སུ་ཞུགས་པས་ཀྱང་དེ་བཞིན་གཤེགས་པ་ཐམས་ཅད་ཀྱི་ཐུགས་སུ་ཞུགས་པར་བལྟ་བར་བྱ་སྟེ། ཐུགས་སུ་ཞུགས་ནས་ཞེས་འོག་ནས་བཤད་པའི་ཕྱིར་རོ། །དེ་ནས་ཞེས་བྱ་བའི་སྒྲས་ནི་བར་མ་ཆད་པའོ། །དེས་ན་དོན་འདི་སྐད་སྟོན་ཏེ། དེ་ལྟར་བཤད་མ་ཐག་པའི་ཚུལ་གྱིས་དེ་བཞིན་
[192b.2]གཤེགས་པ་ཐམས་ཅད་ཀྱི་ཐུགས་ལས། དེ་བཞིན་གཤེགས་པ་རྣམས་ཀྱི་ཐུགས་སུ་ཞུགས་པའི་རྗེས་ཐོགས་ཉིད་ལ། རྡོ་རྗེ་ཕྲ་མོའི་གཟུགས་ཀྱིས་གནས་ནས་འདི་སྨྲས་པ་ཞེས་བྱ་བར་སྦྱར་རོ། །ཅི་ཞིག་གསུངས་ཤེ་ན། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཕྲ་མོ་སྟེ། སྤྲོས་པ་ཐམས་ཅད་དང་བྲལ་
[192b.3]བའི་གཉིས་སུ་མེད་པའི་ཡེ་ཤེས་སོ། །དེ་ཉིད་ནི་དམ་ཚིག་ཀྱང་ཡིན་ལ་ཆེན་པོ་ཡང་ཡིན་པས་དམ་ཚིག་ཆེན་པོ་སྟེ་ཆོས་ཀྱི་དབྱིངས་སོ། །དེའི་རྡོ་རྗེ་ནི་སཱུ་ཀྴྨ་བཛྲ་ཞེས་བྱ་བའི་སྔགས་འདིའོ། །དེ་སྨྲས་པ་ནི་གསུངས་པའོ། །དེ་ནས་འདི་ཞེས་བྱ་བ་ལ་སོགས་པ་ལ། ཕྱག་ན་
[192b.4]རྡོ་རྗེས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཞེས་བྱ་བ་ནི་རྡོ་རྗེ་ཕྲ་མོའི་གཟུགས་རྣམས་ལས་སོ། །ཕྱག་ན་རྡོ་རྗེ་ཉིད་བྱུང་ནས། །ཞེས་བྱ་བ་ནི་ཇི་སྐད་དུ་བཤད་པའི་རྡོ་རྗེ་སེམས་དཔའི་རྡོ་རྗེ་དང་དྲིལ་བུ་བསྣམས་
[192b.5]པ་བྱུང་བའོ། །དེ་བྱུང་ནས་བདག་ཉིད་རྡོ་རྗེ་ཕྲ་མོའི་གཟུགས་བྱིན་གྱིས་བརླབས་ཤིང་བསྐྱེད་དེ། དེ་བཞིན་གཤེགས་པ་ཐམས་ཅད་ཀྱི་རྩེ་མོའི་ཕྱོགས་སུ་གནས་ནས། །ཆེད་དུ་བརྗོད་པ་འདི་ཆེད་དུ་བརྗོད་དོ། །ཨེ་མའོ་ཞེས་བྱ་བའི་སྒྲ་ནི་ངོ་མཚར་གྱི་དོན་ཏོ། །སངས་རྒྱས་
[192b.6]ཐམས་ཅད་ཀྱི་ཞེས་བྱ་བ་ནི་སངས་རྒྱས་ཐམས་ཅད་དང་འབྲེལ་བའོ། །རྡོ་རྗེ་ཕྲ་མོའི་བདག་སྟེ་ཆེ། །ཞེས་བྱ་བ་ནི་ཆོས་ཀྱི་དབྱིངས་ཀྱི་རང་བཞིན་ཡིན་པའི་ཕྱིར་རོ། །ཅི་ཞིག་ངོ་མཚར་ཆེ་ཞེ་ན། གང་ཕྱིར་ཕྲ་ཡང་ཆེ་བའི་ཕྱིར། །ཁམས་གསུམ་ཡང་ནི་རྒྱས་པར་བྱེད། །ཅེས་བྱ་བ་
[192b.7]གསུངས་ཏེ། ཡང་ཞེས་བྱ་བའི་སྒྲའི་དོན་ནི་རེ་ཞིག་གཞན་ལྟ་ཞོག་གི་ཞེས་བྱ་བའོ། །གང་གི་ཕྱིར་ཆོས་ཀྱི་དབྱིངས་ཀྱི་རང་བཞིན་ཡིན་པས་ཆེ་བའི་ཕྱིར་ཁམས་གསུམ་ཀུན་དུ་སྤྲོས་པར་བྱེད་པ་འདི་ནི་ངོ་མཚར་ཆེའོ། །དེ་ནས་ཞེས་བྱ་བ་ལ་སོགས་པ་ལ། དེ་སྐད་ཅེས་སྨྲས་པ་དང་། 
[193a]
[193a.1]ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་ཤངས་ཀྱི་རྩེ་མོར་རྡོ་རྗེ་ཕྲ་མོའི་གཟུགས་ཀྱིས་གནས་ནས་རྡོ་རྗེ་སེམས་དཔའི་ཆེད་དུ་བརྗོད་པ་འདི་ཆེད་དུ་བརྗོད་ནས་སོ། །དེ་བཞིན་གཤེགས་པ་ཐམས་ཅད་ཀྱི་ཤངས་ཀྱི་རྩེ་མོའི་ཕྱོགས་ནས་ཞེས་བྱ་བ་ནི་ཤངས་
[193a.2]ཀྱི་རྩེ་མོར་ཕྱིན་ནས་རབ་ཏུ་ཕྲ་བའི་རྡོ་རྗེ་ཡེ་ཤེས་ཀྱི་མཚན་མ་རྒྱས་པར་བྱ་བ་ནི་ཁྱབ་པ་སྟེ། དེ་ལྟར་སྤྲོས་པ་ཉིད་ནི་ཕྲ་བ་ཡང་ཡིན་ལ་རྡོ་རྗེ་ཡང་ཡིན་པས་ཕྲ་བའི་རྡོ་རྗེ་སྟེ། དེ་ཉིད་ནི་ཡེ་ཤེས་སོ། །དེའི་མཚན་མ་ནི་གཟུགས་ཀྱི་མཚན་མ་དང་། རེག་པའི་མཚན་མའོ། ། 
[193a.3]དེ་ལ་གཟུགས་ཀྱི་མཚན་མ་ནི་མིག་གི་རྣམ་པར་ཤེས་པ་དང་། ཡིད་ཀྱི་རྣམ་པར་ཤེས་པ་གཉིས་ཀྱིས་གཟུང་དུ་རུང་བའོ། །རེག་པའི་མཚན་མ་ནི་ལུས་དང་ཡིད་ཀྱི་རྣམ་པར་ཤེས་པ་གཉིས་ཀྱིས་གཟུང་དུ་རུང་བའོ། །དེ་ཡང་གཟུགས་ཀྱི་མཚན་མ་ནི་སྣའི་རྩེ་མོར་ནས་འབྲུ་ཙམ་གྱི་
[193a.4]རྡོ་རྗེ་རྩེ་ལྔ་པ་དཀར་པོ་བསྒོམས་པ་ན་མིག་དང་ཡིད་ཀྱི་རྣམ་པར་ཤེས་པས་གཟུང་དུ་རུང་བར་འགྱུར་རོ། །མཐོང་ནས་ཀྱང་དེར་ལུས་དང་ཡིད་བདེ་ཞིང་ཚིམ་པར་བྱེད་པའི་རེག་པ་ཉེ་བར་སྐྱེ་བ་འདི་ནི་རེག་པའི་མཚན་མའོ། །རྡོ་རྗེ་ཕྲ་མོའི་ཡེ་ཤེས་ཀྱི་མཚན་མ་གཉིས་པོ་འདི་དག་
[193a.5]མཐོང་ནས་རྒྱས་པར་བྱ་བའི་སྦྱོར་བས་སྤྲོས་པར་བྱ་བ་ཡིན་པས། དེ་བཞིན་གཤེགས་པ་ཐམས་ཅད་ཀྱི་སྐུ་དེས་ཁྱབ་པར་བྱས་ནས་ཞེས་བྱ་བ་སྨོས་ཏེ། དེ་བཞིན་གཤེགས་པ་ཐམས་ཅད་ཀྱི་སྐུས་ཁྱབ་པར་སྤྲོས་པའོ། །དེ་ནས་ནམ་མཁའི་དབྱིངས་ཐམས་ཅད་ཀྱི་སྟོང་པའི་
[193a.6]མཚན་ཉིད་ཅན་གྱི་ཆོས་ཀྱི་དབྱིངས་ཐམས་ཅད་དུ་ཁྱབ་ཅིང་སྤྲོས་པར་བྱས་པ་ཉིད་ཀྱི་ཚུལ་ཏེ། ཚུལ་དང་རྣམ་པ་དེས་ནམ་མཁའི་དབྱིངས་ཐམས་ཅད་ཅེས་པ། གོ་འབྱེད་པ་མ་ལུས་པར་ཐམས་ཅད་དུ་ཕྲ་བའི་ཡེ་ཤེས་ཀྱི་མཚན་མ་རྣམས་ཀྱིས་ཁྱབ་པར་ཇི་སྐད་དུ་བཤད་པ་བཞིན་
[193a.7]དུ་སྤྲོས་པ་ཡང་། དེ་རྣམས་ནམ་མཁའི་ཁམས་ཐམས་ཅད་ཁྱབ་པར་བྱས་ནས། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་རྡོ་རྗེའི་དབྱིངས་སུ་བདག་ཉིད་བྱིན་གྱིས་བརླབས་ཏེ་འདུག་གོ་ཞེས་བྱ་བ་ནི་ནམ་མཁའི་དབྱིངས་ཀྱང་ཡིན་ལ་ཐམས་ཅད་ཀྱང་ཡིན་པས་ནམ་
[193b]
[193b.1]མཁའི་དབྱིངས་ཐམས་ཅད་དེ། དེར་ཁྱབ་པར་སྤྲོས་པས་ན་ཁྱབ་པར་བྱས་པ་ཡིན་ལ། དེ་ལྟར་སྤྲོས་ནས་ཀྱང་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་རྡོ་རྗེའི་དབྱིངས་སུ་ཞེས་བྱ་བར་སྦྱར་ཏེ། དེར་བདག་ཉིད་བྱིན་གྱིས་བརླབས་ཤིང་བརྟན་པར་བྱས་ནས་གནས་པ་
[193b.2]ནི་བཅོམ་ལྡན་འདས་རྡོ་རྗེ་སེམས་དཔའི་ནམ་མཁའ་མ་ལུས་པའི་ཚད་ཙམ་གྱི་རྡོ་རྗེ་རྩེ་ལྔ་པར་བདག་ཉིད་བྱིན་གྱིས་བརླབས་ནས། དེ་བཞིན་གཤེགས་པ་ཐམས་ཅད་ནང་དུ་ཆུད་པར་མཛད་དེ་བཞུགས་སོ་ཞེས་བྱ་བའི་ཐ་ཚིག་གོ། །དེ་ནས་ཞེས་བྱ་བ་ལ་སོགས་པ་ལ། བཤད་
[193b.3]མ་ཐག་པའི་ནམ་མཁའི་དབྱིངས་ཁྱབ་པའི་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་རྡོ་རྗེའི་དབུས་སོ། །རྡོ་རྗེ་ཆོས་ཉིད་ནི་རྣམ་པར་རྟོག་པའི་དབང་གིས་འཇུག་པ་དང་ལྡོག་པ་མེད་པའི་ཚུལ་ལོ། །དེ་ལ་དམིགས་པ་ནི་དང་པོ་མངོན་དུ་བྱེད་པའོ། །དེ་ནས་དེ་བཞིན་གཤེགས་
[193b.4]པ་ཐམས་ཅད་ཀྱི་རྡོ་རྗེའི་ཡེ་ཤེས་ཕྲ་མོ་ཇི་སྐད་དུ་གསུངས་པ་དེ་ཏིང་ངེ་འཛིན་གང་གིས་བྱིན་གྱིས་བརླབ་ཅིང་སྐྱེད་པར་བྱེད་པ་འདི་ནི་བྱིན་གྱིས་བརླབ་པ་ཞེས་བྱ་སྟེ། དེ་ལ་སྙོམས་པར་ཞུགས་ཏེ་ཞུགས་པ་ནི། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ཕྲ་མོ་བསྐྱེད་པའི་རྣམ་པར་
[193b.5]ཐུགས་རྩེ་གཅིག་ཏུ་མཛད་ནས་ཡེ་ཤེས་ཀྱི་རྡོ་རྗེའི་དབུས་སུ་བཞུགས་སོ་ཞེས་བྱ་བའི་ཐ་ཚིག་གོ། །ཡེ་ཤེས་ཀྱི་རྡོ་རྗེ་དེ་ལས་ཞེས་བྱ་བ་ནི་ནམ་མཁའ་མ་ལུས་པའི་ཚད་དང་མཉམ་པ་ལས། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ཡེ་ཤེས་ཕྲ་མོ་བསྐྱེད་པའི་ཏིང་ངེ་འཛིན་
[193b.6]བསྐུལ་བའི་མཐུས་དེ་བཞིན་གཤེགས་པ་ཐམས་ཅད་ཀྱི་ཏིང་ངེ་འཛིན་གྱི་ཡེ་ཤེས་ཀྱི་སྙིང་པོ་འབྱུང་བ་ནི་རྡོ་རྗེ་ཕྲ་མོའི་ཏིང་ངེ་འཛིན་གྱི་ཡེ་ཤེས་དེ་སྐྱེད་པར་བྱེད་པའི་སྙིང་པོ་བཅོམ་ལྡན་འདས་རྡོ་རྗེ་སེམས་དཔས་ཕྱུང་བར་གྱུར་པའོ། །བཅོམ་ལྡན་འདས་ཕྱག་ན་རྡོ་རྗེའི་ཡེ་ཤེས་
[193b.7]ཕྲ་མོར་འཇུག་པའི་ཚུལ་གྱིས་རྡོ་རྗེའི་དབྱིབས་སུ་གྱུར་ཏེ་གནས་སོ་ཞེས་བྱ་བར་སྦྱར་རོ། །ཡེ་ཤེས་ཀྱང་ཡིན་ལ་ཕྲ་མོ་ཡང་ཡིན་པས་ཡེ་ཤེས་ཕྲ་མོ་སྟེ་རྡོ་རྗེ་ཕྲ་མོའོ། །དེར་འཇུག་པའི་ཚུལ་གྱིས་ཏིང་ངེ་འཛིན་ནི་ཡེ་ཤེས་ཕྲ་མོར་འཇུག་པའི་ཚུལ་ལོ། །ཡེ་ཤེས་ཕྲ་མོར་འཇུག་
[194a]
[194a.1]པའི་ཚུལ་དེས། དེ་བཞིན་གཤེགས་པ་ཐམས་ཅད་ཅེས་བྱ་བ་རྣམ་པར་སྣང་མཛད་ལ་སོགས་པ་དེ་བཞིན་གཤེགས་པ་ལྔའི་སྐུ་ལ་ཞུགས་པའི་རྗེས་ལ། དེའི་ཐུགས་ཀར་རྡོ་རྗེའི་དབྱིབས་སུ་གྱུར་ཏེ་གནས་སོ། །རྡོ་རྗེ་ཡེ་ཤེས་ཕྲ་མོར་འཇུག་པའི་ཚུལ་
[194a.2]གྱིས་དེ་བཞིན་གཤེགས་པ་ཐམས་ཅད་ཀྱི་སྐུར་ཞུགས་ནས་ཐུགས་ཀར་རྡོ་རྗེ་དབྱིབས་སུ་གྱུར་ནས་གནས་སོ་ཞེས་བྱ་བ་འདིས་ནི་དོན་འདི་སྐད་སྟོན་པ་ཡིན་ཏེ། བཅོམ་ལྡན་འདས་ཕྱག་ན་རྡོ་རྗེ་རྡོ་རྗེ་ཕྲ་མོ་སྐྱེད་པར་བྱེད་པའི་སྙིང་པོ་གསུངས་ནས། བདག་ཉིད་རྡོ་རྗེ་ཕྲ་མོར་
[194a.3]བྱིན་གྱིས་བརླབས་ཏེ། དེ་བཞིན་གཤེགས་པ་ཐམས་ཅད་པ་ཐམས་ཅད་ཀྱི་ལྟེ་བའི་གནས་སུ་བཞུགས་པའོ། །དེ་ནས་བཛྲ་ནཱ་བྷི་ཏ་ཐཱ་ག་ཏ་ཧཱུཾ་ཞེས་ཟློས་ཤིང་ལྟེ་བའི་ཕྱོགས་དེ་ནས་རིམ་གྱིས་ཕྱུང་སྟེ། དེ་བཞིན་གཤེགས་པ་ཐམས་ཅད་ཀྱི་ཤངས་ཀྱི་རྩེ་མོར་བཞུགས་སོ། །དེ་ནས་
[194a.4]ཡང་དེ་བཞིན་གཤེགས་པ་ཐམས་ཅད་ཀྱི་ཤངས་ཀྱི་ཕྱོགས་ནས་དེ་བཞིན་གཤེགས་པ་ཐམས་ཅད་ཀྱི་ཤངས་ཁུང་ནས་ཞུགས་ཏེ། དེ་རྣམས་ཀྱི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་ན་རྡོ་རྗེ་ཕྲ་མོའི་གཟུགས་སུ་གྱུར་ནས་གནས་པ་ཡིན་ནོ། །དེ་ནས་དེ་བཞིན་གཤེགས་པ་
[194a.5]ཐམས་ཅད་ཀྱི་སེམས་དཔའི་རྡོ་རྗེ་དེ་ལས་ཞེས་བྱ་བ་ནི་རྣམ་པར་སྣང་མཛད་ལ་སོགས་པའི་ཐུགས་ཀར་ཆུད་པའི་རྡོ་རྗེ་ཕྲ་མོ་རྣམས་ལའོ། །ཡེ་ཤེས་ཀྱང་ཡིན་ལ་ཆེན་པོ་ཡང་ཡིན་པས་ན། ཡེ་ཤེས་ཆེན་པོ་སྟེ། རྡོ་རྗེ་སེམས་དཔའི་ལ་སོགས་པ་ནས་རྡོ་རྗེ་ལེགས་པའི་བར་
[194a.6]གྱིའོ། །དེ་རྣམས་ཀྱི་སྙིང་པོ་ནི་དེ་སྟོན་པར་བྱེད་པའི་སྒྲ་བཞི་པོ་སྟེ། ཐུགས་ལ་གནས་པ་འདི་ཕྱུང་བར་གྱུར་པའོ། །རྡོ་རྗེ་སེམས་དཔའི་ཡེ་ཤེས་ནི་ཆོས་ཀྱི་དཀྱིལ་འཁོར་ལས་གསུངས་པའི་བཅོམ་ལྡན་འདས་རྡོ་རྗེ་སེམས་དཔའི་ཕྱག་རྒྱ་ཆེན་པོའི་ངེས་པའོ། །དེ་ཉིད་གང་
[194a.7]གི་ཕྱག་རྒྱ་ཡིན་པ་དེ་ནི་རྡོ་རྗེ་སེམས་དཔའི་ཡེ་ཤེས་ཀྱི་ཕྱག་རྒྱ་སྟེ། བཛྲ་ཨཱཏྨ་ཀོ་ཞེས་བྱ་བའི་སྔགས་འདིའོ། །དེ་བཞིན་གཤེགས་པ་ཐམས་ཅད་བསྡུས་པའི་བྱིན་གྱི་རླབས་ཀྱི་ཡེ་ཤེས་ནི་ཆོས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་རྒྱལ་པོའི་ཕྱག་རྒྱ་ཆེན་པོའི་ངེས་པའོ། ། 
[194b]
[194b.1]དེ་ཉིད་གང་གི་ཕྱག་རྒྱ་ཡིན་པ་དེ་ནི་དེ་བཞིན་གཤེགས་པ་ཐམས་ཅད་བསྡུ་བའི་བྱིན་གྱི་རླབས་ཀྱི་ཡེ་ཤེས་ཀྱི་ཕྱག་རྒྱ་སྟེ། ཧྲྀ་ད་བཛྲ་ཨཾ་ཀུ་ཤ་ཞེས་བྱ་བའི་སྔགས་སོ། །དེ་བཞིན་གཤེགས་པ་ཐམས་ཅད་ཀྱི་མཉེས་པར་བྱེད་པའི་ཡེ་ཤེས་ནི་རྡོ་རྗེ་ཆགས་པའི་ཕྱག་རྒྱ་ཆེན་པོའི་ངེས་
[194b.2]པའོ །དེ་ཉིད་གང་གི་ཕྱག་རྒྱ་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་མཉེས་པར་བྱེད་པའི་ཡེ་ཤེས་ཀྱི་ཕྱག་རྒྱ་སྟེ། ཏིཥྛ་རཱ་ག་བཛྲ་པྲ་བི་ཤ་ཧྲྀ་ད་ཡཾ་ཞེས་བྱ་བའི་སྔགས་སོ། །དགའ་བ་ཆེན་པོའི་ཡེ་ཤེས་ནི་ཆོས་ཀྱི་དབྱིངས་འཁོར་ལས་གསུངས་པའི་རྡོ་རྗེ་ལེགས་པའི་
[194b.3]ཕྱག་རྒྱ་ཆེན་པོའི་ངེས་པའོ། །དེ་ཉིད་གང་གི་ཕྱག་རྒྱ་ཡིན་པ་དེ་ནི་དགའ་བ་ཆེན་པོའི་ཡེ་ཤེས་ཀྱི་ཕྱག་རྒྱ་སྟེ། ཨ་ཧོ་བཛྲ་ཏུཥྚི་ཞེས་བྱ་བའི་སྔགས་སོ། །དེ་བཞིན་གཤེགས་པ་ཐམས་ཅད་ཀྱང་ཡིན་ལ་ཏིང་ངེ་འཛིན་ཆེན་པོ་ཡང་ཡིན་པས་ན། དེ་བཞིན་གཤེགས་པ་ཐམས་
[194b.4]ཅད་ཀྱི་ཏིང་ངེ་འཛིན་འཛིན་ཆེན་པོ་རྣམས་ཏེ། བྱང་ཆུབ་ཀྱི་སེམས་དང་། དེ་བཞིན་གཤེགས་པ་རྣམས་སྤྱན་འདྲེན་པ་དང་། རྗེས་སུ་མཉེས་པར་བྱ་བ་དང་། ལེགས་སོ་ཞེས་བྱ་བའི་རྣམ་པར་ཐུགས་རྩེ་གཅིག་པ་ཉིད་དོ། །ཡེ་ཤེས་ཕྲ་མོ་ཐུགས་སུ་ཞུགས་པའི་ཚུལ་བཤད་ཟིན་ཏོ། ། 
[194b.5]རང་གི་ཐུགས་སུ་ཞུགས་ཏེ་ཞེས་བྱ་བ་ནི་རིན་ཆེན་འབྱུང་ལྡན་གྱི་ཐུགས་སུ་སྟེ། བཅོམ་ལྡན་འདས་རྡོ་རྗེ་སེམས་དཔའི་སྙིང་པོའི་སྔགས་མི་བསྐྱོད་པའི་ཐུགས་ལས་བྱུང་སྟེ། བཛྲ་ནཱ་བྷི་ཏ་ཐཱ་ག་ཏ་ཧཱུཾ་ཞེས་ཟློས་ཤིང་། རིན་ཆེན་འབྱུང་ལྡན་གྱི་ལྟེ་བའི་ཕྱོགས་སུ་གནས་ནས། དེ་
[194b.6]ནས་རིམ་གྱིས་བྱུང་སྟེ་རིན་ཆེན་འབྱུང་ལྡན་གྱི་ཤངས་ཀྱི་རྩེ་མོར་གནས་ནས་དེ་ལས་དེའི་ཤངས་ཀྱི་བུ་ག་ནས་ཐུགས་ཀར་ཞུགས་ཏེ། ཐུགས་ཀར་རྡོ་རྗེའི་དབྱིབས་སུ་བདག་ཉིད་བྱིན་གྱིས་བརླབས་ནས་ཞུགས་ཏེ་རིན་ཆེན་འབྱུང་ལྡན་གྱི་ཐུགས་ཀ་དེ་ཉིད་དུ་རྡོ་རྗེ་ཕྲ་མོའི་གཟུགས་
[194b.7]སུ་བདག་ཉིད་བརྟན་པར་བྱས་ནས་གནས་སོ་ཞེས་བྱའི་དོན་ཏོ། །དེ་ནས་ཞེས་བྱ་བ་ནི་རིན་ཆེན་འབྱུང་ལྡན་གྱི་ཐུགས་ཀར་གནས་པའི་རྡོ་རྗེ་ཕྲ་མོ་ལས་སོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་དབང་བསྐུར་བའི་ཡེ་ཤེས་ནི་ཆོས་ཀྱི་དཀྱིལ་འཁོར་ལས་གསུངས་པའི་
[195a]
[195a.1]འཕགས་པ་ནམ་མཁའི་སྙིང་པོའི་ཕྱག་རྒྱ་ཆེན་པོའི་ངེས་པའོ། །དེ་ཉིད་གང་གི་ཕྱག་རྒྱ་ཡིན་པ་དེ་ནི། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་དབང་བསྐུར་བའི་ཡེ་ཤེས་ཏེ། བཛྲ་རཏྣ་ཨཱཏྨ་ཀོ་ཞེས་བྱའི་སྔགས་སོ། །འོད་ཀྱི་དཀྱིལ་འཁོར་ཡང་ཡིན་ལ་
[195a.2]ཆེན་པོ་ཡང་ཡིན་པས། འོད་ཀྱི་དཀྱིལ་འཁོར་ཆེན་པོ་སྟེ། དེའི་བཀོད་པ་ཆེན་པོ་ནི་ཆོས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་ཉི་མའི་ཕྱག་རྒྱ་ཆེན་པོའོ། །དེའི་ཡེ་ཤེས་ནི་ངེས་པའོ། །དེ་ཉིད་གང་གི་ཕྱག་རྒྱ་ཡིན་པ་དེ་ལ་དེ་སྐད་ཅེས་བྱ་སྟེ། ཧྲྀ་ད་ཡ་བཛྲ་སཱུ་རྱ་ཞེས་བྱ་བའི་
[195a.3]སྔགས་སོ། །དེ་བཞིན་གཤེགས་པ་ཐམས་ཅད་ཀྱི་རེ་བ་རྫོགས་པར་བྱེད་པའི་ཡེ་ཤེས་ནི་རྡོ་རྗེ་དཔལ་གྱི་ཕྱག་རྒྱ་ཆེན་པོའི་ངེས་པའོ། །དེ་ཉིད་གང་གི་ཕྱག་རྒྱ་ཡིན་པ་དེ་ལ་དེ་སྐད་ཅེས་བྱ་སྟེ། ཏིཥྛ་བཛྲ་དྷྭ་ཛཱ་གྲ་བཾ་ཞེས་བྱ་བའི་སྔགས་སོ། །དགའ་བ་ཡང་ཡིན་ལ་ཆེན་པོ་ཡང་
[195a.4]ཡིན་པས་དགའ་བ་ཆེན་པོ་སྟེ། ཡིད་བདེ་བའོ། །དེའི་ཤུགས་ནི་ལྷུན་གྱིས་གྲུབ་པར་འཇུག་པའོ། །དེའི་འབྱུང་བ་ནི་སྐྱེ་བ་སྟེ་རྡོ་རྗེ་བཞད་པའི་ཕྱག་རྒྱ་ཆེན་པོ་འགྲུབ་པ་ཞེས་བྱ་བའི་ཐ་ཚིག་གོ། །དེའི་ཡེ་ཤེས་ནི་ངེས་པའོ། །དེ་ཉིད་གང་གི་ཕྱག་རྒྱ་ཡིན་པ་དེ་ནི་དགའ་བ་ཆེན་པོའི་
[195a.5]ཤུགས་འབྱུང་བའི་ཡེ་ཤེས་ཀྱི་ཕྱག་རྒྱ་ཞེས་བྱ་སྟེ། ཧྲྀ་ད་ཡ་བཛྲ་ཧ་ས་ཞེས་བྱ་བའི་སྔགས་སོ། །དེ་བཞིན་གཤེགས་པ་ཐམས་ཅད་ཀྱི་རིན་པོ་ཆེའི་ཏིང་ངེ་འཛིན་ཏོ་ཞེས་བྱ་བ་ནི། དེ་བཞིན་གཤེགས་པ་ཐམས་ཅད་ཀྱི་ནོར་དང་། མི་འཇིགས་པ་དང་། བྱམས་པ་དང་། ཆོས་
[195a.6]ཀྱི་སྦྱིན་པ་རིན་པོ་ཆེའི་རྣམ་པར་ཐུགས་རྩེ་གཅིག་ཏུ་མཛད་པའོ། །རང་གི་སྙིང་ག་ཡང་ཡིན་ལ་རྡོ་རྗེ་སྙིང་པོ་ཡང་ཡིན་པས་ན། རང་གི་སྙིང་ག་རྡོ་རྗེ་སྙིང་པོ་སྟེ་བཅོམ་ལྡན་འདས་འོད་དཔག་ཏུ་མེད་པའི་རང་གི་སྙིང་གའི་ཟླ་བ་གང་ཡིན་པ་དེ་ནི་བཅོམ་ལྡན་འདས་རྡོ་རྗེ་སེམས་དཔའི་
[195a.7]རྡོ་རྗེ་ཕྲ་མོའི་སྙིང་པོའོ། །དེ་ལ་རིན་ཆེན་འབྱུང་ལྡན་གྱི་ཐུགས་ཀ་ནས་སྔར་བཤད་པའི་ཚུལ་གྱིས་བྱུང་ནས་འོད་དཔག་ཏུ་མེད་པའི་ཐུགས་ཀར་རྡོ་རྗེའི་དབྱིབས་ཞེས་པ་རྡོ་རྗེ་ཕྲ་མོའི་བདག་ཉིད་བྱིན་གྱིས་བརླབས་ཤིང་བརྟན་པར་བྱས་ནས་བཞུགས་སོ། །ཆོས་ཐམས་ཅད་ཀྱི་མཉམ་པ་
[195b]
[195b.1]ཉིད་ནི་སྟོང་པ་ཉིད་དུ་མཚུངས་པ་ཉིད་དོ། །དེའི་ཡེ་ཤེས་ནི་ཆོས་ཀྱི་དབྱིངས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་ཆོས་ཀྱི་ཕྱག་རྒྱ་ཆེན་པོའི་ངེས་པའོ། །དེ་ཉིད་གང་གི་ཕྱག་རྒྱ་ཡིན་པ་དེ་ལ་དེ་སྐད་ཅེས་བྱ་སྟེ། བཛྲ་པདྨ་ཨཱཏྨ་ཀོ་ཞེས་བྱ་བའི་སྔགས་སོ། །དེ་བཞིན་
[195b.2]གཤེགས་པ་ཐམས་ཅད་ཀྱི་ཡེ་ཤེས་ནི་རྡོ་རྗེ་རྣོན་པོའི་ཕྱག་རྒྱ་ཆེན་པོའི་ངེས་པའོ། །དེ་ཉིད་གང་གི་ཕྱག་རྒྱ་ཞེས་བྱ་བ་ལ་སོགས་པ་ནི་སྔ་མ་དང་འདྲ་སྟེ། ཧྲྀ་ད་བཛྲ་ཀོ་ཥ་ཞེས་བྱ་བའི་སྔགས་ཡིན་པར་ཤེས་པར་བྱའོ། །འཁོར་ལོ་ཡང་ཡིན་ལ་ཆེན་པོ་ཡང་ཡིན་པས་འཁོར་
[195b.3]ལོ་ཆེན་པོ་སྟེ། རྡོ་རྗེ་དབྱིངས་ལ་སོགས་པའི་དཀྱིལ་འཁོར་རྣམས་སོ། །དེ་རྣམས་སུ་འཇུག་པ་ནི་འཁོར་ལོ་ཆེན་པོ་ལ་འཇུག་པ་སྟེ། རྡོ་རྗེ་རྒྱུའི་ཕྱག་རྒྱ་ཆེན་པོ་དེའི་ཡེ་ཤེས་སོ། །དེ་ཉིད་གང་གི་ཕྱག་རྒྱ་ཡིན་པ་དེ་ལ་དེ་སྐད་ཅེས་བྱ་སྟེ། ཏིཥྛ་བཛྲ་ཙཀྲ་ཧྲྀ་ད་ཡཾ་པྲ་བེ་ཤ་
[195b.4]ཞེས་བྱ་བའི་སྔགས་སོ། །དེ་བཞིན་གཤེགས་པ་ཐམས་ཅད་ཀྱང་ཡིན་ལ་ཆོས་ཀྱི་ཚིག་ཀྱང་ཡིན་པས་ན། དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་ཚིག་སྟེ། བཅོམ་ལྡན་འདས་རྡོ་རྗེ་སྨྲ་བའོ། །དེ་ཉིད་སྤྲོས་པ་མེད་པ་སྟེ། རྣམ་པར་མི་རྟོག་པའོ། །དེའི་ཡེ་ཤེས་ནི་ངེས་
[195b.5]པའོ། །དེ་ཉིད་གང་གི་ཕྱག་རྒྱ་ཡིན་པ་དེ་ལ་དེ་སྐད་ཅེས་བྱ་སྟེ། བཛྲ་ཛི་ཧྭཱ་གྲྀ་ཧྲྀ་ད་ཡ་ཞེས་བྱ་བའི་སྔགས་སོ། །དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་ཏིང་ངེ་འཛིན་ཏོ་ཞེས་བྱ་བ་ནི། དེ་བཞིན་གཤེགས་པ་ཐམས་ཅད་ཀྱི་ཟག་པ་མེད་པའི་ཏིང་ངེ་འཛིན་དང་། ཤེས་
[195b.6]རབ་ཀྱི་ཕ་རོལ་ཏུ་ཕྱིན་པ་དང་། རྫུ་འཕྲུལ་གྱི་རྐང་པ་དང་། སོ་སོ་ཡང་དག་པར་རིག་པ་བཞིའི་ཆོས་ཀྱི་རྣམ་པར་ཐུགས་རྩེ་གཅིག་ཏུ་མཛད་པའོ། །རང་གི་སྙིང་གར་རྡོ་རྗེ་སྙིང་པོ་ཞེས་བྱ་བ་ནི་རང་གི་སྙིང་ག་ཡང་ཡིན་ལ། རྡོ་རྗེ་སྙིང་པོ་ཡང་ཡིན་པས་ན། རང་གི་སྙིང་གར་རྡོ་རྗེ་
[195b.7]སྙིང་པོ་སྟེ། བཅོམ་ལྡན་འདས་འོད་དཔག་ཏུ་མེད་པའི་རང་གི་ཐུགས་ཀའི་ཟླ་བ་དེར་རྡོ་རྗེ་ཕྲ་མོ་གང་ཡིན་པ་དེ་ནི་རང་གི་ཐུགས་ཀ་རྡོ་རྗེ་སྙིང་པོ་སྟེ། རྡོ་རྗེ་དེ་ལས་བྱུང་ནས་རྡོ་རྗེ་སྙིང་པོ་དེར་ཞུགས་ཞེས་བྱ་བ་དོན་ཡོད་པར་གྲུབ་པའི་ཐུགས་ཀའི་ཟླ་བའི་དཀྱིལ་འཁོར་གང་ཡིན་པ་དེ་
[196a]
[196a.1]ལས། རྡོ་རྗེ་ཕྲ་མོའི་སྙིང་པོ་ཡིན་པས་ན། དེའི་ཕྱིར་རྡོ་རྗེ་སྙིང་པོ་ཞེས་བྱའོ། །དེར་ཞུགས་པ་ནི་སྔར་བཤད་པའི་ཚུལ་གྱིས་འདོད་དཔག་ཏུ་མེད་པའི་ཐུགས་ཀ་ནས་བྱུང་སྟེ་ཞུགས་པ་དེ་ཡང་རྡོ་རྗེ་ཕྲ་མོའི་དབྱིབས་སུ་བདག་ཉིད་བརྟན་པར་བྱས་ཏེ་ཞུགས་པའོ། །དེ་
[196a.2]བཞིན་གཤེགས་པ་ཐམས་ཅད་ཀྱང་ཡིན་ལ། ལས་སྣ་ཚོགས་པ་ཡང་ཡིན་པས་ན། དེ་བཞིན་གཤེགས་པ་ཐམས་ཅད་ཀྱི་ལས་སྣ་ཚོགས་པ་སྟེ། ཆོས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་ལས་ཀྱི་ཕྱག་རྒྱ་ཆེན་པོའི་རང་བཞིན་དེའི་ཡེ་ཤེས་སོ། །དེ་ཉིད་གང་ཕྱག་རྒྱ་
[196a.3]ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་ལས་སྣ་ཚོགས་པའི་ཡེ་ཤེས་ཀྱི་ཕྱག་རྒྱ་སྟེ། སརྦ་བཛྲ་ཨཱཏྨ་ཀོ་ཞེས་བྱ་བའི་སྔགས་སོ། །ཐུབ་པར་དཀའ་བའི་བརྩོན་འགྲུས་ནི། རྡོ་རྗེ་བསྲུང་བའི་ཕྱག་རྒྱ་ཆེན་པོ་སྟེ་དེའི་ཡེ་ཤེས་སོ། །དེ་ཉིད་གང་གི་ཕྱག་རྒྱ་ཡིན་པ་དེ་ནི་ཐུབ་པར་
[196a.4]དཀའ་བའི་བརྩོན་འགྲུས་ཀྱི་ཡེ་ཤེས་ཀྱི་ཕྱག་རྒྱ་སྟེ། ཧྲྀ་ད་ཡ་བཛྲ་ཀ་བ་ཙ་ཞེས་བྱ་བའི་སྔགས་སོ། །བདུད་ཀྱང་ཡིན་ལ་ཐམས་ཅད་ཀྱང་ཡིན་པས་ན་བདུད་ཐམས་ཅད་དོ། །དེ་རྣམས་ཀྱི་དཀྱིལ་འཁོར་ནི་ཡན་ལག་བཞིའི་དཔུང་གི་ཚོགས་སོ། །དེ་རྣམ་པར་འཇོམས་པར་མཛད་པས་
[196a.5]ན་བདུད་ཐམས་ཅད་ཀྱི་དཀྱིལ་འཁོར་འཇོམས་པ་སྟེ། རྡོ་རྗེ་གནོད་སྦྱིན་གྱི་ཕྱག་རྒྱ་ཆེན་པོའི་སྐུ་སྟེ་དེའི་ཡེ་ཤེས་སོ། །དེ་ཉིད་གང་གི་ཕྱག་རྒྱ་ཡིན་པ་དེ་ལ་དེ་སྐད་ཅེས་བྱ་སྟེ། ཏིཥྛ་བཛྲ་ཡཀྵ་ཧྲྀ་ད་ཡ་ཞེས་བྱ་བའི་སྔགས་སོ། །དེ་བཞིན་གཤེགས་པ་ཐམས་ཅད་ཀྱི་འཆིང་བ་ནི་
[196a.6]རྡོ་རྗེ་ཁུ་ཚུར་གྱི་ཕྱག་རྒྱ་ཆེན་པོ་ཡིན་པས་དེའི་ཡེ་ཤེས་སོ། །དེ་ཉིད་གང་གི་ཕྱག་རྒྱ་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱི་འཆིང་བའི་ཡེ་ཤེས་ཞེས་བྱ་སྟེ། བཛྲ་མུཥྚི་ཧྲྀ་ད་ཡ་ཞེས་བྱ་བའི་སྔགས་སོ། །དེ་བཞིན་གཤེགས་པ་ཐམས་ཅད་ཀྱི་ལས་ཀྱི་ཏིང་ངེ་འཛིན་ཞེས་
[196a.7]བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་ཕྲིན་ལས་ལ་སོ་སོར་རྟོག་པའི་ནན་ཏན་ཉམས་སུ་ལེན་པའི་བརྩོན་འགྲུས་ཀྱི་རྣམ་པར་ཐུགས་རྩེ་གཅིག་ཏུ་མཛད་པའོ། །དེ་ནས་ཞེས་བྱ་བའི་སྒྲ་ནི་དེ་མ་ཐག་པ་སྟེ་སྔགས་བཅུ་དྲུག་སྤྲུལ་པའི་རྗེས་ཐོགས་ཉིད་ལའོ། །བཅོམ་ལྡན་
[196b]
[196b.1]འདས་ཕྱག་ན་རྡོ་རྗེ་ནི་རྡོ་རྗེ་སེམས་དཔའོ། །རྡོ་རྗེ་རབ་ཏུ་ཕྲ་བའི་ཡེ་ཤེས་ཀྱི་མཚན་མས་ཁྱབ་པའི་ཚུལ་གྱིས་ཞེས་བྱ་བ་ནི་བཤད་ཟིན་ཏོ། །ཚུལ་དེས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་བྱུང་བའོ། །བྱང་ཆུབ་སེམས་དཔའ་ཆེན་པོ་ཡང་ཡིན་ལ། ཕྱག་ན་རྡོ་རྗེ་ཡང་
[196b.2]ཡིན་པས་ན་བྱང་ཆུབ་སེམས་དཔའ་ཆེན་པོ་ཕྱག་ན་རྡོ་རྗེ་སྟེ། རྡོ་རྗེ་སེམས་དཔའོ། །དེའི་སྐུ་ནི་བྱང་ཆུབ་སེམས་དཔའ་ཆེན་པོ་ཕྱག་ན་རྡོ་རྗེའི་སྐུ་སྟེ་དེར་གྱུར་པའོ། །འདི་སྐད་སྟོན་ཏེ་སྔགས་བཅུ་དྲུག་གིས་བདག་ཉིད་ལ་བདག་ཉིད་ཀྱིས་བསྐུལ་ནས་རྡོ་རྗེ་ཕྲ་མོའི་མཚན་མས་དེ་
[196b.3]བཞིན་གཤེགས་པ་ཐམས་ཅད་ཀྱི་སྐུ་ཀུན་དུ་བཀང་ལ། དེ་ནས་དེ་བཞིན་གཤེགས་པ་ཐམས་ཅད་ཀྱི་སྐུ་ལས་རྡོ་རྗེ་ཕྲ་མོའི་གཟུགས་ཉིད་ཀྱིས་བྱུང་སྟེ། དེ་རྣམས་རྣམ་པ་གཅིག་ཏུ་གྱུར་པ་ལས་བདག་ཉིད་རྡོ་རྗེ་སེམས་དཔར་བསྐྱེད་པར་གྱུར་ཏོ། །དེ་ལྟར་བདག་ཉིད་བསྐྱེད་ནས་
[196b.4]ཡང་རང་གི་སྙིང་པོའི་ཏིང་ངེ་འཛིན་ལ་མཉམ་པར་བཞག་ནས་བཞུགས་སོ་ཞེས་བྱ་བར་སྦྱར་རོ། །ཡང་ཞེས་བྱ་བའི་སྒྲ་ནི་སླར་ཡང་ཞེས་བྱ་བའི་དོན་ཏེ། དང་པོ་ཕྱག་ན་རྡོ་རྗེར་གྱུར་ནས་ཡང་སེམས་དཔའ་ཐམས་ཅད་ལ་སོགས་པའི་ཚུལ་དུ་གྱུར་པའོ། །རྡོ་རྗེ་སེམས་དཔའ་
[196b.5]ལ་སོགས་པ་ཡིན་ལ་བྱང་ཆུབ་སེམས་དཔའ་ཆེན་པོ་རྣམས་ཀྱང་ཡིན་པས། རྡོ་རྗེ་སེམས་དཔའ་ལ་སོགས་པ་བྱང་ཆུབ་སེམས་དཔའ་ཆེན་པོ་རྣམས་ཏེ། དེ་རྣམས་ཀྱི་སྐུ་ཞེས་བྱ་བ་ལུས་སུ་གྱུར་པའོ། །རང་རང་གི་མཚན་མ་ཞེས་བྱ་བ་ནི་རྡོ་རྗེ་དང་རྡོ་རྗེ་ལྕགས་ཀྱུ་དང་། མདའ་
[196b.6]དང་མགུ་བ་དང་། རིན་པོ་ཆེ་དང་། ཉི་མ་དང་། རྒྱལ་མཚན་དང་། འཛུམ་པ་དང་། པདྨ་དང་། རལ་གྲི་དང་། འཁོར་ལོ་དང་ལྕེ་དང་། སྣ་ཚོགས་རྡོ་རྗེ་དང་། གོ་ཆ་དང་། མཆེ་བ་དང་། ཁུ་ཚུར་གྱི་གཟུགས་ནས་འབྲུ་ཙམ་ཕྱི་རོལ་གྱི་ཐུགས་ཀར་བཞག་ནས། རྡོ་རྗེ་དབྱིངས་ཀྱི་
[196b.7]དཀྱིལ་འཁོར་ཆེན་པོ་དགོད་པའི་དབྱིངས་སུ་བྱ་སྟེ། དགོད་པའི་ཚུལ་དེས་བཀོད་ནས། རིམ་གྱིས་རང་གི་སྙིང་པོའི་ཏིང་ངེ་འཛིན་ལ་མཉམ་པར་གཞག་པ་ནི་རང་གི་སྙིང་པོའི་དོན་དང་། རྗེས་སུ་མཐུན་པར་མཉམ་པར་འཇོག་པས་རང་གི་སྙིང་པོའི་ཏིང་ངེ་འཛིན་ལ་མཉམ་པར་
[197a]
[197a.1]གཞག་པ་སྟེ། དེ་མངོན་སུམ་དུ་མཛད་ནས་བཞུགས་པའོ། །ཇི་ལྟར་རྡོ་རྗེ་སེམས་དཔའ་ལ་སོགས་པ་སེམས་དཔའ་བཅུ་དྲུག་གི་ཚུལ་གྱིས་རང་གི་མཚན་མ་རང་གི་ཐུགས་ཀར་བཞག་ནས་རང་གི་སྙིང་པོའི་ཏིང་ངེ་འཛིན་ལ་མཉམ་པར་བཞག་སྟེ་བཞུགས་པ་ཡིན་ལ། །དེ་བཞིན་
[197a.2]དུ་རྣམ་པར་སྣང་མཛད་ལ་སོགས་པ་ནས་རྡོ་རྗེ་འབེབས་བའི་བར་གྱི་ཚུལ་གྱིས་ཀྱང་བཞུགས་པ་ཡིན་པར་ཤེས་པར་བྱའོ། །དེ་ལྟར་ན་དེ་ནས་བཅོམ་ལྡན་འདས་ཞེས་བྱ་བ་ནས་བརྩམས་ཏེ། རང་གི་སྙིང་པོའི་ཏིང་ངེ་འཛིན་ལ་མཉམ་པར་བཞག་སྟེ་བཞུགས་སོ་ཞེས་བྱ་བའི་བར་གྱི་
[197a.3]གཞུང་གིས་ནི། དཀྱིལ་འཁོར་གྱི་རྒྱལ་པོ་མཆོག་གི་ཏིང་ངེ་འཛིན་སྟོན་པ་ཡིན་ནོ། །དེ་ཡང་རྡོ་རྗེ་སེམས་དཔའི་རྣལ་འབྱོར་གྱིས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་རྣལ་འབྱོར་ཆེན་པོ་བྱས་ལ་ཇི་སྐད་བཤད་པའི་དང་པོ་སྦྱོར་བའི་ཏིང་ངེ་འཛིན་ལ་མཉམ་པར་
[197a.4]བཞག་སྟེ་དེ་བཞིན་གཤེགས་པ་ལྔའི་ང་རྒྱལ་ལ་གནས་པའི་རྣལ་འབྱོར་པས་ཆོས་ཀྱི་དཀྱིལ་འཁོར་བློ་ལ་བཞག་སྟེ། སྔགས་ལྔས་བརྟན་པར་བྱས་ནས་རྣམ་པར་སྣང་མཛད་ཀྱི་ང་རྒྱལ་དང་ལྡན་པ་དང་། ཡང་བདག་ཉིད་རྡོ་རྗེ་སེམས་པའི་ཏིང་ངེ་འཛིན་གྱིས་རྡོ་རྗེ་ཕྲ་མོ་མཛོད་ཅིག་
[197a.5]ཅེས་བསྐུལ་བར་བྱའོ། །དེ་ནས་བསྐུལ་བའི་རྗེས་ཐོགས་ཉིད་ལ་རྡོ་རྗེ་ཕྲ་མོའི་འོད་ཟེར་གྱི་གཟུགས་ཀྱིས་བྱུང་ལ་འཇིག་རྟེན་གྱི་ཁམས་ཐམས་ཅད་སྣང་བར་བྱས་ནས་སྐལ་བ་ཇི་ལྟ་བ་བཞིན་དུ་སེམས་ཅན་གྱི་ཁམས་རྣམས་ལ་རྡོ་རྗེ་ཕྲ་མོའི་ཏིང་ངེ་འཛིན་བསྐྱེད་དེ་སླར་ལོག་ནས་སླར་འདུས་
[197a.6]པའི་རྡོ་རྗེ་ཕྲ་མོ་གཅིག་ཏུ་བདག་ཉིད་བསྐྱེད་ལ་རྣམ་པར་སྣང་མཛད་ཀྱི་ཐུགས་ཀར་ཞུགས་ནས། སཱུ་ཀྵྨ་བཛྲ་ཞེས་ཟློས་པ་ཉིད་དང་། རྣམ་པར་སྣང་མཛད་ཀྱི་ཐུགས་ཀ་ནས་རྡོ་རྗེ་ཕྲ་མོའི་གཟུགས་ཉིད་ཀྱིས་བྱུང་སྟེ། དེ་བཞིན་གཤེགས་པའི་ཤངས་ཀྱི་རྩེ་མོར་གནས་ནས་ཆེད་དུ་
[197a.7]བརྗོད་པ་འདི་ཆེད་དུ་བརྗོད་ལ། དེ་བཞིན་གཤེགས་པ་དེ་དག་ཐམས་ཅད་ཀྱི་ཤངས་ཀྱི་རྩེ་མོ་ནས་རྡོ་རྗེ་ཕྲ་མོའི་མཚན་མས་དེ་དེ་བཞིན་གཤེགས་པ་ཐམས་ཅད་ཀྱི་སྐུ་ཐོབ་སྟེ། དེ་བཞིན་གཤེགས་པའི་སྐུ་དེ་རྣམས་ལས་ཡང་རྡོ་རྗེ་ཕྲ་མོའི་མཚན་མས་ནམ་མཁའི་དབྱིངས་སུ་ཀུན་དུ་བཀང་ལ། 
[197b]
[197b.1]དེ་ཐམས་ཅད་ནམ་མཁའི་ཁམས་ཀྱི་ཚད་ཙམ་གྱི་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་རྡོ་རྗེ་རྩེ་གཅིག་ཏུ་བདག་ཉིད་བསྐྱེད་ལ་གནས་པར་བྱའོ། །དེ་ནས་དེ་བཞིན་གཤེགས་པ་ཐམས་ཅད་ཀྱི་ང་རྒྱལ་གྱིས་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་རྡོ་རྗེའི་དབུས་
[197b.2]སུ་རྡོ་རྗེ་ཕྲ་མོ་བསྐྱེད་པའི་རྣམ་པར་སེམས་རྩེ་གཅིག་པ་ཉིད་དུ་བྱས་ལ་རྡོ་རྗེ་ཆེན་པོ་དེ་ལས་བཛྲ་ཎ་པི་ཏ་ཐཱ་ག་ཏ་ཧཱུཾ་ཞེས་བྱ་བ་ཟློས་ཤིང་རྡོ་རྗེ་སེམས་དཔའི་གཟུགས་ཀྱི་སྔགས་ཐོབ་ནས། དེ་བཞིན་གཤེགས་པ་ཐམས་ཅད་ཀྱི་ལྟེ་བའི་ཕྱོགས་སུ་རྡོ་རྗེ་ཕྲ་མོར་གྱུར་ནས། ལྟེ་བའི་ཕྱོགས་ནས་
[197b.3]བྱུང་སྟེ། དེ་བཞིན་གཤེགས་པའི་ཤངས་ཀྱི་རྩེ་མོར་གནས་ནས་ཤངས་ཀྱི་བུ་ག་ནས་རྡོ་རྗེ་ཕྲ་མོའི་གཟུགས་ཀྱིས་དེ་བཞིན་གཤེགས་པ་དེ་རྣམས་ཀྱི་ཐུགས་ཀར་ཞུགས་ནས་གནས་པར་བྱའོ། །དེ་ནས་དེ་བཞིན་གཤེགས་པའི་ཐུགས་ཀ་ནས་སྔགས་རྣམས་ཇི་ལྟ་བ་བཞིན་དུ་
[197b.4]བྱུང་བ་དང་། དེ་བཞིན་གཤེགས་པ་ཐམས་ཅད་ཀྱི་སྐུ་ལས་རྡོ་རྗེ་ཕྲ་མོའི་ཚུལ་གྱིས་བྱུང་བ་དང་། དེ་རྣམས་གཅིག་ཏུ་གྱུར་ནས་བདག་ཉིད་རྡོ་རྗེ་སེམས་དཔར་སྤྲུལ་ལ། རྡོ་རྗེ་སེམས་དཔའ་རང་གི་སྐུ་ལས་ལྷ་སུམ་ཅུ་རྩ་བདུན་གྱི་གཟུགས་སུ་སྤྲུལ་ལ། རང་གི་སྔགས་ཟློས་པ་ཉིད་
[197b.5]དང་། རྡོ་རྗེ་དབྱིངས་ཀྱི་དཀྱིལ་འཁོར་གྱི་ཚུལ་གྱིས་གཞག་པར་བྱ་བ་ནི། དཀྱིལ་འཁོར་གྱི་རྒྱལ་པོ་མཆོག་གི་ཏིང་ངེ་འཛིན་ཡིན་པར་བསྟན་ཏོ། །དེ་ནས་བསྡུ་བ་སྔོན་དུ་འགྲོ་བའི་ལས་ཀྱི་རྒྱལ་པོ་མཆོག་གི་ཏིང་ངེ་འཛིན་གསུམ་པ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་
[197b.6]གསུངས་པའི་ཚུལ་དུ་རྗེས་སུ་སྤྱད་པར་བྱའོ། །ཆོས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་ལ་སོགས་པ་བསྒྲུབ་པའི་ཕྱིར། དེ་ནས་ཞེས་བྱ་བ་ལ་སོགས་པ་སློབ་དཔོན་གྱི་ལས་ཀྱི་ཆོ་ག་དང་ཆོས་ཀྱི་དཀྱིལ་འཁོར་དུ་འཇུག་པ་ལ་སོགས་པའི་ཆོ་ག་རྒྱས་པ་གསུངས་
[197b.7]སོ། །དེ་ནས་ཞེས་བྱ་བའི་སྒྲ་ནི་འདས་མ་ཐག་པ་སྟེ། སྔོན་དུ་བསྙེན་པའི་རྗེས་ཐོགས་ལའོ། །དེ་ཡང་འདིར་འོག་ནས་བཤད་པའི་ཕྱག་རྒྱ་བཞིའི་དཀྱིལ་འཁོར་གྱི་ཆོ་གས་སྣའི་རྩེ་མོར་དཀྱིལ་འཁོར་བསྒོམས་ནས། རྡོ་རྗེ་དབྱིངས་ཀྱི་དཀྱིལ་འཁོར་ལས་གསུངས་པའི་རྣལ་འབྱོར་
[198a]
[198a.1]དང་དེ་བཞིན་དུ་རྣལ་འབྱོར་ཆེན་པོ་བྱ་བ་ནས། ཆོས་ཀྱི་དཀྱིལ་འཁོར་ལས་གསུངས་པའི་སྔགས་ཐམས་ཅད་བཟླས་བརྗོད་འབུམ་བྱ་བའམ། མཚན་མ་བྱུང་བའི་བར་དུ་ཏིང་ངེ་འཛིན་གསུམ་སྔོན་དུ་འགྲོ་བས་ཆོས་ཀྱི་དཀྱིལ་འཁོར་བསྒོམས་པར་གྱུར་པ་ཡིན་ནོ། ། 
[198a.2]དེ་བཞིན་གཤེགས་པ་ཐམས་ཅད་ཀྱི་ཏིང་ངེ་འཛིན་གྱི་ཡེ་ཤེས་ནི་ཏིང་ངེ་འཛིན་སུམ་ཅུ་རྩ་བདུན་གྱི་ངེས་པ་དང་རྡོ་རྗེ་ཕྲ་མོ་ལ་སོགས་པའི་ངེས་པའོ། །དེ་བཞིན་གཤེགས་པ་ཐམས་ཅད་ཀྱི་མངོན་པར་ཤེས་པ་ནི་དྲུག་སྟེ། དེ་དག་ནི་དེ་བཞིན་གཤེགས་པ་དེ་དག་ཐམས་ཅད་ཀྱི་ཏིང་ངེ་འཛིན་
[198a.3]གྱི་ཡེ་ཤེས་ཀྱི་མངོན་པར་ཤེས་པའོ། །དེ་བསྒྲུབ་པ་ནི་སྔོན་དུ་བྱ་བ་སྟེ་དེའི་ཕྱིར་རོ། །འདི་ཞེས་བྱ་བ་ནི་ཐུགས་ལ་གནས་པའོ། །རྡོ་རྗེ་ཕྲ་མོའི་ཡེ་ཤེས་ནི་རྡོ་རྗེ་ཕྲ་མོ་སྟེ། དེས་ཉེ་བར་མཚོན་པའི་དཀྱིལ་འཁོར་དེ་བཤད་དོ་ཞེས་བྱ་བ་ནི་གསུངས་པའོ། །དེ་ཉིད་བསྟན་པ་ནི་དེ་ནས་ཞེས་བྱ་
[198a.4]བ་ལ་སོགས་པ་གསུངས་པ་ཡིན་ཏེ། དེ་ནས་ཞེས་བྱ་བའི་སྒྲ་ནི་གནས་སྐབས་ཏེ་འདི་བརྩམ་པར་བྱའོ་ཞེས་བྱ་བའི་དོན་ཏོ། །དེ་ཡང་གང་གི་ཕྱིར་ཡེ་ཤེས་ཀྱི་དཀྱིལ་འཁོར་དུ་འཇུག་པ་མེད་པར་ཕྲ་མོའི་དཀྱིལ་འཁོར་ལས་གསུངས་པའི་དངོས་གྲུབ་ཐོབ་པར་མི་འགྱུར་ཏེ། དེ་བས་ན་
[198a.5]ཡང་དག་པར་བཤད་པར་བྱའོ། །ཆོས་ཀྱི་དཀྱིལ་འཁོར་དམ་པ་སྟེ། །ཞེས་བྱ་བ་ནི་ཆོས་ཀྱི་ཕྱག་རྒྱ་གཙོ་བོར་གྱུར་པའི་དཀྱིལ་འཁོར་ཏེ། དམ་པ་ནི་མཆོག་གོ། །རྡོ་རྗེ་དབྱིངས་དང་འདྲ་བས་ན། །ཞེས་བྱ་བ་ནི་སྤྲུལ་པའི་ཆོས་ཀྱི་དཀྱིལ་འཁོར་དང་འདྲ་བ་ཞེས་བྱ་བའི་དོན་ཏོ། །མིང་ཇི་སྐད་
[198a.6]ཅེས་བྱ་ཞེ་ན་རྡོ་རྗེ་ཕྲ་མོ་ཞེས་བཤད་དོ་ཞེས་བྱ་བ་གསུངས་སོ། །དཀྱིལ་འཁོར་ཆེན་པོའི་ཚུལ་དུ་ནི། །སེམས་དཔའ་ཆེན་པོ་རྣམས་ཀྱང་གཞག །ཅེས་བྱ་བ་ནི། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་དང་འདྲ་བར་དཀྱིལ་འཁོར་ཐམས་ཅད་བྲིས་ལ་རྣམ་པར་སྣང་མཛད་ལ་སོགས་པ་
[198a.7]སེམས་དཔའ་ཆེན་པོ་རྣམས་གོ་རིམས་དེ་ཉིད་ཀྱིས་གཞག་པར་བྱ་སྟེ། ཆོས་ཀྱི་དཀྱིལ་འཁོར་ལས་གསུངས་པའི་སྔགས་ཟློས་ཤིང་ཡང་དག་པར་བྲི་བར་བྱའོ། །ཇི་ལྟར་བྲི་བར་བྱ་ཞེ་ན། རྡོ་རྗེའི་དབུས་སུ་སངས་རྒྱས་བྲི། །ཞེས་བྱ་བ་གསུངས་ཏེ། དེ་བཞིན་གཤེགས་པ་ལྡན་ནི་
[198b]
[198b.1]ཇི་སྐད་དུ་བཤད་པའི་གདན་ལ། རྡོ་རྗེ་རྩེ་ལྔ་པ་ལེགས་པར་བྲི་ལ། དེ་དག་གི་ཆང་གཟུངས་ལ་རྣམ་པར་སྣང་མཛད་ལ་སོགས་པ་དེ་བཞིན་གཤེགས་པ་ལྔ་བྲི་བར་བྱའོ། །སངས་རྒྱས་དཀྱིལ་འཁོར་རྣམས་སུ་ཡང་། །ཞེས་བྱ་བ་ནི་རྡོ་རྗེ་སེམས་དཔའ་ལ་སོགས་པའི་དཀྱིལ་འཁོར་
[198b.2]ནི་སངས་རྒྱས་ཀྱི་དཀྱིལ་འཁོར་རྣམས་ཏེ་དེ་རྣམས་ཀྱང་སངས་རྒྱས་ཀྱི་རང་བཞིན་ཡིན་པའི་ཕྱིར་རོ། །སེམས་དཔའ་ཆེན་པོ་རྣམས་བྲི་ཞིང་། །ཞེས་བྱ་བ་ནི། དེ་རྣམས་སུ་རྡོ་རྗེ་སེམས་དཔའ་ལ་སོགས་པ་སེམས་དཔའ་ཆེན་པོ་རྣམས་ཡང་དག་པར་བྲི་བར་བྱའོ། ། དེ་བཞིན་ཐུགས་ཀ་ཉིད་
[198b.3]ཕྱག་རྒྱ། །ཞེས་བྱ་བ་ལ་འདི་རྣམས་ཀྱི་ཐུགས་ཀར་དེ་ཉིད་དེ་རང་གི་ཕྱག་རྒྱ་རྡོ་རྗེ་ལ་སོགས་པའི་ཕྱག་རྒྱ། ཇི་ལྟར་དེའི་དབུས་སུ་སངས་རྒྱས་བྲི་བ་དེ་བཞིན་དུ་སེམས་དཔའ་ཆེན་པོ་རྣམས་ཀྱང་བྲི་བར་བྱའོ། །བཞུགས་ཚུལ་ཇི་ལྟ་བུས་སངས་རྒྱས་ལ་སོགས་པ་བྲི་བར་བྱ་ཞེ་ན། ཏིང་ངེ་
[198b.4]འཛིན་དུ་བཞུགས་པ་དང་། །ཞེས་བྱ་བ་གསུངས་ཏེ། རྡོ་རྗེའི་སྐྱིལ་ཀྲུང་བཅས་ལ་མཉམ་པར་གཞག་པའི་ཚུལ་གྱི་སྤྱོད་ལམ་གྱིས་གཞུག་པར་བྱའོ་ཞེས་བྱ་བའི་ཐ་ཚིག་གོ། །ཕྱག་གཉིས་རྡོ་རྗེ་འཆིང་བར་བཅིངས། །ཞེས་བྱ་བ་ནི་རྣམ་པར་སྣང་མཛད་ལ་སོགས་པ་ནས་བསྐལ་པ་བཟང་
[198b.5]པོའི་བར་འདི་རྣམས་ནི་ཕྱག་གཉིས་རྡོ་རྗེ་བསྡམས་པས་རང་གི་མཚན་མ་ནས་འབྲས་ཀྱི་ཚད་ཙམ་རང་གི་ཐུགས་ཀར་བཞག་ནས་རྡོ་རྗེ་བསྡམས་པ་བཀན་ཏེ་ཕྲེང་བའི་ཚུལ་དུ་བཞག་ནས་བཞུགས་སོ་ཞེས་བྱ་བའི་ཐ་ཚིག་གོ། །དེ་ནས་ཞེས་བྱ་བ་ལ་སོགས་པ་ལ། དེ་ལྟར་དཀྱིལ་འཁོར་
[198b.6]བྲིས་ནས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ཚུལ་དུ་བདག་ཉིད་འཇུག་པ་ལ་སོགས་པའི་ཆོ་ག་རྣམས་རྗེས་སུ་སྤྱད་དེ། བདག་ལ་བྱིན་གྱིས་བརླབ་ལ་སོགས། །ཇི་ལྟ་བར་ནི་བཀའ་ནོད་དོ། །དེ་ལྟར་བགྱིས་ནས་བདག་མི་བརྗོད། །དེ་ནས་རྡོ་རྗེ་བསྒྲུབ་བགྱི་བ། །རྡོ་རྗེ་སློབ་
[198b.7]དཔོན་སེམས་དཔའ་ཡི། །རྡོ་རྗེ་ལྕགས་ཀྱུ་བཅིངས་ནས་ནི། །སེ་གོལ་མང་པོ་གདབ་བགྱིས་ལ། །སངས་རྒྱས་ཐམས་ཅད་བསྡུ་བར་བགྱི། །དེ་ཚེ་སངས་རྒྱས་ཐམས་ཅད་ནི། །རྡོ་རྗེ་སེམས་དཔའ་ལ་སོགས་བཅས། །དཀྱིལ་འཁོར་ཐམས་ཅད་གང་བ་རྣམས། །དཀྱིལ་འཁོར་
[199a]
[199a.1]རྣམས་སུ་འདུས་པར་གྱུར། །དེ་ནས་རྡོ་རྗེ་སེམས་དཔའ་ཡི། །ཕྱག་རྒྱ་ཆེན་པོ་སྒོམ་བྱེད་ཅིང་། །མིང་བརྒྱ་རྩ་བརྒྱད་དམ་པ་ནི། །ཅུང་ཟད་རབ་ཏུ་བརྗོད་པར་བགྱི། །དེ་ནས་འདུས་པ་དགྱེས་པ་ན། །དེ་བཞིན་གཤེགས་རྣམས་བརྟན་པར་གྱུར། །རྡོ་རྗེ་སེམས་དཔའ་རང་
[199a.2]གྲུབ་པ། །གྲོགས་པོ་ཉིད་དུ་ཉེ་བར་གནས། །ཞེས་གང་གསུངས་པ་འདི་དག་གི་རྗེས་ཐོགས་ཉིད་ལ་ཞེས་དེ་ནས་ཞེས་བྱ་བའི་སྒྲས་སྟོན་ཏོ། །དགུག་པ་ལ་སོགས་པའི་ཆོ་ག་རྒྱས་པ་ཡིན་ཏེ་ཞེས་བྱ་བ་ནི་དགུག་པ་ལ་སོགས་པའི་ཆོ་ག་རྒྱས་པ་སྟེ། དེ་བཤད་པའོ། །དེ་ཇི་ལྟར་དེ་བཞིན་
[199a.3]གཤེགས་པ་ཐམས་ཅད་དགུག་པ་ནི་རྡོ་རྗེ་ལྕགས་ཀྱུའི་ལས་ཀྱི་ཕྱག་རྒྱ་བྱས་ལ་ཞགས་པའི་ལས་ཀྱི་ཕྱག་རྒྱ་དེ་རྣམས་བཅུག་ལ་ལྕགས་སྒྲོག་གིས་དེ་རྣམས་བཅིངས་ཏེ་རྡོ་རྗེ་འབེབས་པས་དབང་དུ་བྱས། རྡོ་རྗེ་གནོད་སྦྱིན་གྱིས་བགེགས་བསལ་བ་ལ་སོགས་པ་བྱའོ། །དེ་ནས་རྡོ་རྗེ་
[199a.4]ཁུ་ཚུར་གྱི་དམ་ཚིག་གི་ཕྱག་རྒྱ་དང་། ཨོཾ་བཛྲ་སནྡྷི་བཾ་ཞེས་བྱ་བས་དཀྱིལ་འཁོར་གྱི་སྒོ་བཅད་ལ། ཨོཾ་བཛྲ་རཀྵ་ཧཾ་ཞེས་བྱ་བས་རྡོ་རྗེ་བསྲུང་བའི་ལས་ཀྱི་ཕྱག་རྒྱ་བསྲུང་བ་ཐམས་ཅད་ཡང་དག་པར་བསྲུངས་ནས། ཆོས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་སེམས་དཔའི་སྔགས་
[199a.5]ཀྱིས་དཀྱིལ་འཁོར་གྱི་ལྷ་ཐམས་ཅད་ལ་མཆོད་ཡོན་ཕུལ་ཏེ་ཆོས་ཀྱི་དཀྱིལ་འཁོར་ལས་གསུངས་པའི་དམ་ཚིག་གི་ཕྱག་རྒྱ་རྣམས་ཀྱིས་དེ་བཞིན་གཤེགས་པ་ལ་སོགས་པ་ལྷ་ཐམས་ཅད་བསྒྲུབ་པར་བྱའོ། །དེ་ནས་ཆོས་དང་། ལས་དང་། ཕྱག་རྒྱ་ཆེན་པོ་རྣམས་ཀྱིས་རྒྱས་བཏབ་ལ། 
[199a.6]དབང་བསྐུར་བའི་ཕྱག་རྒྱ་རྣམས་ཀྱིས་དབང་བསྐུར་ནས་མཆོད་ཡོན་ཕུལ་ལོ། །དེ་བཞིན་གཤེགས་པ་ཐམས་ཅད་ལ་སོགས་པ་མཆོད་པ་ཐམས་ཅད་ཀྱིས་ཇི་ལྟ་བ་བཞིན་དུ་ཡང་དག་པར་མཆོད་དེ་ཕྱག་བྱས་ནས་ནས་འབྲས་ཙམ་གྱི་རྡོ་རྗེ་ཕྲ་མོ་ཐོགས་ལ། རྡོ་རྗེ་སློབ་མ་གཞུག་པར་བྱ་
[199a.7]བའི་ཕྱིར། སྔ་མ་བཞིན་དུ་རྗེས་སུ་གནང་བ་ནོད་པར་བྱ་སྟེ། འདི་ནི་དགུག་པ་ལ་སོགས་པའི་ཆོ་ག་རྒྱས་པ་ཡིན་ནོ། །དཀྱིལ་འཁོར་ཆེན་པོའི་ཚུལ་དུ་གཞུག་པ་ལ་སོགས་པའི་ཆོ་ག་རྒྱས་པར་བྱས་ནས་ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་གསུངས་པའི་རྡོ་རྗེ་སློབ་མ་
[199b]
[199b.1]གཞུག་པ་ལ་སོགས་པའི་ཆོ་ག་འདིར་ཡང་དེ་བཞིན་དུ་བྱས་ནས་སོ། །ཡེ་ཤེས་ཀྱི་མཚན་མ་ཞེས་བྱ་བ་ནི་ནས་འབྲས་ཙམ་གྱི་རྡོ་རྗེ་ཕྲ་མོ་ལག་ཏུ་བྱིན་ནོ། །དེ་ལས་སློབ་དཔོན་གྱི་ལས་ཀྱི་ཆོ་ག་དང་། སློབ་མ་ཡང་ཆོས་ཀྱི་དཀྱིལ་འཁོར་དུ་གཞུག་པའི་ཆོ་ག་རྒྱས་པ་བཤད་ནས། ད་ནི་
[199b.2]དམ་ཚིག་དང་དབང་བསྐུར་བ་ཐོབ་པ་རྣམས་ལ་མངོན་པར་འདོད་པའི་དངོས་གྲུབ་ཀྱི་མན་ངག་སྦྱིན་པར་བྱ་བ་ཡིན་པས་ན། རང་གི་སེམས་ལས་སུ་རུང་བར་བྱ་བའི་ཕྱག་རྒྱ་ཆེན་པོའི་ཡེ་ཤེས་བསླབ་བོ་ཞེས་བྱ་བ་གསུངས་ཏེ། རང་ཉིད་ཀྱི་སེམས་ནི་རང་གི་སེམས་ཏེ། ཡིད་ཀྱི་རྣམ་པར་
[199b.3]ཤེས་པ་ལ་སོགས་པའོ། །དེའི་ལས་སུ་བྱ་བ་ནི་ཏིང་ངེ་འཛིན་དུ་བྱ་བའི་ཕྱིར། རྡོ་རྗེ་ཕྲ་མོ་བསྒོམ་པ་ནི་འདི་རང་གི་སེམས་ལས་སུ་རུང་བར་བྱ་བའོ། །དེའི་དོན་གྱི་ཕྱག་རྒྱ་ཡིན་ལ་ཆེན་པོ་ཡང་ཡིན་པས་ན། ཕྱག་རྒྱ་ཆེན་པོ་སྟེ། ཇི་སྐད་དུ་བཤད་པའི་རྡོ་རྗེ་ཕྲ་མོའི་ཕྱག་རྒྱའོ། ། 
[199b.4]དེའི་ཡེ་ཤེས་བསླབ་བོ་ཞེས་བྱ་བ་ནི་བསྟན་པར་བྱའོ། །ལྕེ་ནི་རྐན་ལ་གཞག་བྱ་ཞིང་། །སྣ་ཡི་རྩེ་མོར་བསམ་པར་བྱ། །ཞེས་བྱ་བ་ནི་ལྕེའི་རྩ་བ་ནས་སོའི་རྩེ་མོའི་བར་དང་ལྕེའི་སྟེང་གི་ཆ་སྦྱར་ལ། སྣ་རྩེ་ཞེས་བྱ་བ་སྣའི་རྩེ་མོར་རྡོ་རྗེ་ཕྲ་མོ་གནས་པ་གང་ཡིན་པ་དེ་ནི་སྣའི་རྩེ་མོ་སྟེ། དེ་
[199b.5]བསམ་པར་བྱ་ཞིང་བསྒོམ་པར་བྱའོ། །དེས་ཅིར་འགྱུར་ཞེ་ན། རྡོ་རྗེ་ཕྲ་མོ་བདེ་རེག་པས། །སེམས་ནི་མཉམ་པར་གཞག་པར་འགྱུར། །ཞེས་བྱ་བ་གསུངས་ཏེ། སྣའི་རྩེ་མོར་རྡོ་རྗེ་མོ་ཕྲ་མོ་བསམས་པ་དེས་བདེ་བའི་རང་བཞིན་གྱི་རེག་པ་ནི་བདེ་རེག་པ་སྟེ། རྡོ་རྗེ་ཕྲ་མོའི་བདེ་བའི་རེག་པར་
[199b.6]འགྱུར་ལ། རྡོ་རྗེ་ཕྲ་མོ་བདེ་བ་རེག་པར་འགྱུར་བ་དེ་ལས། སེམས་མཉམ་པར་གཞག་ཅིང་རྩེ་གཅིག་པར་འགྱུར་ཞེས་བྱ་བའི་ཐ་ཚིག་གོ། །རྡོ་རྗེ་ཕྲ་མོ་བདེ་རེག་པའི། །མཚན་མ་གལ་ཏེ་བྱུང་བ་ན། །ཞེས་བྱ་བ་ནི་སེམས་ལ་གང་གི་ཚེ་རྡོ་རྗེ་ཕྲ་མོའི་བདེ་བའི་རེག་པ་མཚན་མ་ལུས་
[199b.7]དང་སེམས་ཀྱི་འབྱུང་བར་གྱུར་པ་དེའི་ཚེ་དེ་བརྟན་པར་བྱས་ནས། མཚན་མ་དེ་ནི་ཁྱབ་བྱ་བ། །སེམས་དེས་ཀུན་དུ་ཁྱབ་པར་བྱ། །ཞེས་བྱ་བ་སྟེ་ཁྱབ་པར་བྱ་ཞེས་བྱ་བ་ནི་རྒྱ་ཆེར་བྱ་བའོ། །དེ་ལ་མཚན་མ་ནི་གཟུགས་དང་། རེག་པའི་མཚན་མ་གཉིས་སོ། །ཇི་སྐད་དུ་བཤད་པའི་མཚན་མ་
[200a]
[200a.1]གཉིས་པོ་དེ་ཉིད་ཀྱི་སེམས་དེ་ཕྱོགས་བཅུར་སྤྲོ་བར་བྱ་བས་ན། སེམས་དེ་ཀུན་དུ་ཁྱབ་པར་བྱ་ཞེས་བྱ་བའོ། །ཇི་ལྟར་ཐམས་ཅད་དུ་ཁྱབ་ཅིང་སྤྲོ་བར་བྱ་ཞེ་ན། ཇི་ཙམ་འདོད་པར་ཁྱབ་ཅེས་བྱ་བ་གསུངས་ཏེ། ཇི་ཙམ་འདོད་པར་སྤྲོ་བ་ནི་ཇི་ཙམ་འདོད་པར་ཁྱབ་
[200a.2]པའོ། །ཅིའི་ཕྱིར་ཞེ་ན། སེམས་དེ་ཁམས་གསུམ་དུ་ཡང་ཁྱབ་པར་བྱ་ཞེས་བྱའོ། །འདི་སྐད་སྟོན་པ་ཡིན་ཏེ། ཟླ་བ་གཉིས་སྣའི་རྩེ་མོར་རྡོ་རྗེ་ཕྲ་མོ་བསྒོམས་པ་ན། གང་གི་ཚེ་ཉིན་རེ་ཞིང་དེ་མཐོང་བ་དེའི་ཚེ་རྣལ་འབྱོར་པ་དེའི་ལུས་ཐམས་ཅད་རྡོ་རྗེ་ཕྲ་མོའི་རེག་པའི་བདེ་བས་
[200a.3]ཚིམ་པར་འགྱུར་རོ། །རྡོ་རྗེ་ཕྲ་མོའི་གཟུགས་བསྒོམས་པའི་སྟོབས་དེས་གང་གི་ཚེ་རང་གི་ལུས་ཐམས་ཅད་ཁྱབ་པར་མཐོང་བ་དེའི་ཚེ་དེ་བཞིན་གཅིག་ཏུ་འཕེལ་བར་འདོད་ན་རྡོ་རྗེ་ཕྲ་མོས་ཁྱབ་པར་བསམ་པར་བྱའོ། །དེ་ནས་གྲོང་ལ་སོགས་པར་རོ། །དེ་ནས་ཡང་ཁམས་གསུམ་
[200a.4]པའི་བར་དུ་སྤྲོ་བར་བྱའོ། །དེ་ནས་ཡང་བསྡུ་བ་ནི། །སྣའི་རྩེ་མོའི་བར་དུ་གནས། །ཞེས་བྱ་བ་ནི་གཟུགས་ཀྱི་མཚན་མ་དེ་ཡང་རྡོ་རྗེ་ཕྲ་མོ་ལྟ་བུ་གང་གིས་ཁམས་གསུམ་ཁྱབ་པ་དེ་བསྡུས་ལ། སྣའི་རྩེ་མོར་གནས་པའི་རྡོ་རྗེ་ཕྲ་མོར་བསྒོམས་པའི་སྟོབས་ཀྱིས་གཞུག་པར་བྱའོ་ཞེས་བྱ་བའི་ཐ་
[200a.5]ཚིག་གོ། །དེ་ལྟར་སྤྲོ་བ་དང་བསྡུ་བའི་ཚུལ་གྱིས་རྡོ་རྗེ་ཕྲ་མོ་ཟླ་བ་གསུམ་གྱི་བར་དུ་བསྒོམས་ན་ཅིར་འགྱུར་ཞེ་ན། དེ་ནས་བརྩམས་ཏེ་ཞེས་བྱ་བ་གསུངས་ཏེ། དེ་ནས་བརྩམས་ཏེ་ཕྱག་རྒྱ་ཆེན་པོ་ལ་སོགས་པ་གང་ཅི་ཡང་རུང་བ་ཤིན་ཏུ་མཉམ་པར་གཞག་ཅིང་རྩེ་གཅིག་པས་བསྒོམས་པའི་
[200a.6]ཕྱག་རྒྱ་ཆེན་པོ་ལ་སོགས་པ་དེ་ཀུན་ཏེ། དེ་དག་ཐམས་ཅད་བརྟན་པ་ཉིད་དུ་བྱེད་པར་འགྱུར་ཏེ། མངོན་སུམ་དུ་བྱེད་པར་འགྱུར་རོ། །ཉིད་ཀྱི་སྒྲ་ནི་ངེས་པར་གཟུང་བ་དང་ཐ་དད་པའི་རིམ་པ་ཡིན་པར་ཤེས་པར་བྱ་སྟེ། བརྟན་པར་བྱེད་པ་ཉིད་ཡིན་ནོ། །ཏིང་ངེ་འཛིན་ཡེ་ཤེས་ནི་རྡོ་རྗེ་
[200a.7]ཕ་མོའི་ཏིང་ངེ་འཛིན་གྱི་ངེས་པའོ། །དེས་བརྟགས་པ་ནི་བསྒྲུབ་པ་ཞེས་བྱ་བའི་ཐ་ཚིག་གོ། །དེ་ནས་དེ་རྣམས་ཀྱི་སྙིང་པོ་ནི་འདི་ཡིན་ནོ། །སྣའི་རྩེ་མོར་རྡོ་རྗེ་ཕྲ་མོ་བསྒོམས་པ་དང་། སྤྲོ་བ་དང་། བསྡུ་བ་དང་། བརྟན་པར་བྱ་བ་རྣམས་ཀྱིའོ། །འདི་སྐད་སྟོན་པ་ཡིན་ཏེ། རྡོ་རྗེ་དབྱིངས་
[200b]
[200b.1]ཀྱི་དཀྱིལ་འཁོར་ལས་བཤད་པའི་ཆོ་ག་རང་གི་ལྷའི་རྣལ་འབྱོར་བྱས་པའི་རྗེས་ལ། ཆོས་ཀྱི་དཀྱིལ་འཁོར་ལས་བཤད་པའི། རང་གི་ལྷའི་ཕྱག་རྒྱ་ཆེན་པོ་བཅིངས་ལ། ལྕེ་རྐན་ལ་སྦྱར་བར་བྱས་ནས། བཛྲ་ནཱ་བི་ཏ་ཐཱ་ག་ཏ་ཧཱུཾ་ཞེས་བྱ་བ་འདིས་རང་གི་ལྟེ་བའི་ཕྱོགས་སུ་རྡོ་རྗེ་ཕྲ་མོ་
[200b.2]བསྐྱེད་ལ་ཡང་བཛྲ་ནཱ་བི་ཏ་ཐཱ་ག་ཏ་ཧཱུཾ་ཞེས་ཟློས་ཤིང་ལྟེ་བའི་ཕྱོགས་རྡོ་རྗེ་ཕྲ་མོ་བཏེག་ལ། སྣ་ཁུང་ནས་སྣའི་རྩེ་མོར་བསྒྲེང་སྟེ་གནས་པར་བསམ་པར་བྱའོ། །དེ་ནས་སཱུ་ཀྵྨ་བཛྲ་ཞེས་ཟློས་ཤིང་བསྒོམ་པར་བྱའོ། །བསྡུ་བའི་དུས་སུ་སྣ་ཁུང་ནས་བཅུག་ལ་རང་གི་སྙིང་གའི་ཟླ་བ་ལ། བཛྲ་
[200b.3]དྲྀ་ཌྷ་ཏི་ཤྛ་ཞེས་བྱ་བས་གཞུག་པར་བྱའོ། །དེ་ལྟར་ཉིན་རེ་ཞིང་ཐུན་བཞིའི་སྦྱོར་བས་ཟླ་བ་གཉིས་ཀྱི་བར་དུ་བསྒོམས་ན། ངེས་པར་མཚན་མ་ཐོབ་པར་འགྱུར་རོ། །དེ་ནས་མཚན་མ་ཐོབ་ཅིང་བརྟན་པར་གྱུར་ནས། སྤ་ར་ཎ་བཛྲ་ཞེས་ཟློས་ཤིང་སྣའི་རྩེ་མོར་གནས་པའི་རྡོ་རྗེ་ཕྲ་མོ་
[200b.4]ལས་བྱུང་བའི་རྡོ་རྗེ་ཕྲ་མོ་ཁམས་གསུམ་མ་ལུས་ཤིང་ལུས་པ་མེད་པར་ཁྱབ་པར་བསམ་མོ། །བསྒོམས་པས་དུབ་པར་འགྱུར་ན་སཾ་ཧ་ར་ཎ་བཛྲ་ཞེས་བྱ་བས་དེ་རྣམས་བསྡུས་ལ། རང་གི་སྣའི་རྩེ་མོར་གནས་པའི་རྡོ་རྗེ་ཕྲ་མོ་ལ་གཞུག་པར་བྱ་ཞིང་ཡང་དེ་བཞིན་དུ་རང་གི་སྙིང་གར་གཞུག་པར་
[200b.5]བྱའོ། །ཚུལ་འདིས་ཟླ་བ་གཅིག་ཙམ་གྱི་བར་དུ་བསྒོམ་པར་བྱའོ། །དེ་ནས་ནི་རྡོ་རྗེ་ཕྲ་མོའི་ཏིང་ངེ་འཛིན་རྫོགས་པར་གྱུར་པ་ཡིན་ནོ་ཞེས་བཅོམ་ལྡན་འདས་ཀྱིས་གསུངས་ཏེ། དེ་ནས་གང་ཅི་བསྒོམས་པ་ཐམས་ཅད་མངོན་སུམ་དུ་བྱེད་དོ། །སེམས་དཔའ་གང་གི་བྱམས་པ་
[200b.6]ནི། །ཞེས་བྱ་བ་ནི་གང་ལ་ཞིག་ལ་ཞིག་ལ་རྒྱུ་མེད་པར་ཕན་པ་དང་བདེ་བས་ཉེ་བར་སྡུད་པར་བྱེད་པ་དེ་ནི་མཛའ་བོ་ཞེས་བྱ་ལ། མཛའ་བོའི་དངོས་པོ་ཉིད་དམ་ལས་ནི་བྱམས་པ་སྟེ། ཕན་པ་དང་བདེ་བས་ཉེ་བར་བསྡུས་པའི་མཚན་ཉིད་དོ། །དེ་སེམས་ཅན་གང་དང་རྣལ་འབྱོར་
[200b.7]མཉམ་པར་འགྱུར་ཞེས་བྱ་བ། གང་གི་མཉམ་པར་འགྱུར་བར་དམིགས་པར་འགྱུར་བ་གང་ཡིན་པ་ཞེས་བྱ་བའི་ཐ་ཚིག་གོ། །ཇི་ལྟ་བུ་ཞེ་ན། བརྟན་པ་ཆེན་པོས་ཞེས་བྱ་བའོ། །སེམས་ཀྱིས་ཁྱབ་པའི་ཚུལ་གྱིས་ན། །ཞེས་བྱ་བ་ནི། ཇི་ལྟར་རྡོ་རྗེ་ཕྲ་མོས་ཉེ་བར་མཚོན་པའི་
[201a]
[201a.1]སེམས་སྤྲོ་བ་དང་། བརྟན་པར་བྱ་བ་གསུངས་པ་དེ་བཞིན་དུ་སེམས་ཀྱིས་ཁྱབ་པའི་ཚུལ་དེ་ལྟ་བུས་སེམས་ཅན་ཐམས་ཅད་ཀྱི་ཡུལ་ལ་བྱམས་པ་དེས་ཁྱབ་པར་བྱའོ། །འདི་སྐད་སྟོན་པ་ཡིན་ཏེ། མཛའ་བོ་དང་། དགྲ་བོ་དང་། ཐ་མལ་པའི་དབྱེ་བས་སེམས་ཅན་གྱི་
[201a.2]ཁམས་གསུམ་དུ་བྱས་ལ། ཡང་རེ་རེ་ཞིང་ཆུང་ངུ་དང་། འབྲིང་དང་། ཆེན་པོའི་དབྱེ་བས་གསུམ་གསུམ་དུ་བྱས་ནས། དང་པོར་རེ་ཞིག་མཛའ་བོ་ཆེན་པོ་ལ་བདེ་བས་བསྡུས་པའི་སེམས་བསྐྱེད་དོ། །དེ་ནས་ནི་བར་མ་ལའོ། །དེ་ནས་ནི་ཆུང་ངུ་ལའོ། །དེ་ནས་ནི་ཐ་མལ་པ་ཆུང་ངུ་ལའོ། །དེ་ནས་བར་མ་ལའོ་
[201a.3]དེ་ནས་ཆེན་པོ་ལའོ། །དེ་ནས་དགྲ་བོ་ཆུང་ངུ་ལའོ། །དེ་ནས་བར་མ་ལའོ། །གང་གི་དགྲ་བོ་ཆེན་པོ་དེ་ལ་བདེ་བས་བསྡུས་པའི་བསམ་པ་མཛའ་བོ་ཆེན་པོ་དང་འདྲ་བར་སྐྱེ་བར་བྱེད་པ་དེའི་ཚེ། དེས་བྱམས་པ་ཐོབ་པར་གྱུར་པ་ཡིན་ནོ། །དེ་ནས་དེའི་རྗེས་ལ་ཇི་སྐད་དུ་གསུངས་པ་བཞིན་དུ་ཁྱབ་ཅིང་སྤྲོ་བར་བྱའོ། །བྱམས་
[201a.4]པས་ཁྱབ་པའི་ཚུལ་གྱིས་ནི་ཞེས་བྱ་བ་ནི་སེམས་ཅན་དང་ཕྱོགས་ཀྱི་ཆ་ལ་སོགས་པ་ལ་བྱམས་པ་སྤྲོ་བའི་ཚུལ་གྱིས་སོ། །སྙིང་རྗེ་ཅན་ནི་གང་ཡིན་པ། །ཞེས་བྱ་བ་ལ་ཀ་ནི་བསོད་སྙོམས་ལ་བྱ་བ་ལ། བསོད་སྙོམས་དེ་འགོག་པས་ན་སྙིང་རྗེ་སྟེ། སེམས་ཅན་གཞན་གྱི་རྒྱུད་དུ་གཏོགས་པའི་
[201a.5]སྡུག་བསྔལ་མཐོང་ན། དེའི་སྡུག་བསྔལ་གྱིས་གཟིར་ཞིང་དེ་ལས་གདོན་པར་འདོད་པས། རང་གི་རྒྱུད་དུ་གཏོགས་པའི་བདེ་བ་འགོག་ཅིང་སྤྲོ་བར་བྱེད་ཅེས་བྱ་བའི་དོན་དུའོ། །སྙིང་རྗེའི་ངོ་བོ་ཉིད་ནི་སྙིང་རྗེ་ཅན་ནི་གང་ཡིན་པ་ཞེས་བྱ་བ་ནི་རྣལ་འབྱོར་པའོ། །སེམས་ཅན་ཀུན་དོན་ལྡན་པ་ཡིས། ། 
[201a.6]ཞེས་བྱ་བ་ནི་སེམས་ཅན་ཐམས་ཅད་ཀྱི་དོན་སྒྲུབ་པར་བྱེད་པའི་བསམ་པས་སོ། །བསྒྲུབ་པ་ཡིས་ནི་ཁྱབ་པར་བྱ། །ཞེས་བྱ་བ་ནི་བསམ་པ་འབའ་ཞིག་ཙམ་མ་ཡིན་གྱི་རིམ་པ་དེ་ཉིད་ཀྱིས་ཁྱབ་ཅིང་སྦོ་སྤྲོ་བར་བྱ་སྟེ། དེ་ལྟར་བསྒྲུབ་པ་ཉམས་སུ་ལེན་པ་ཡིན་ནོ། །འདིས་ནི་འདི་སྐད་སྟོན་ཏེ། སྙིང་
[201a.7]རྗེའི་སེམས་བསྐྱེད་པ་འབའ་ཞིག་ཙམ་དུ་ཟད་པ་མ་ཡིན་གྱི། གཞན་དུ་ན་ཅི་ནུས་པར་སྡུག་བསྔལ་བསལ་བ་ལ་འབད་པར་བྱའོ་ཞེས་པའོ། །ཀུན་ཀྱང་རང་བཞིན་འོད་གསལ་བ། །ཞེས་བྱ་བ་ནི། དངོས་པོ་ཐམས་ཅད་རང་བཞིན་ཏེ། ངོ་བོ་ཉིད་ཀྱིས་འོད་གསལ་བ་ཡིན་པས་རང་བཞིན་
[201b]
[201b.1]འོད་གསལ་བའོ། །དེ་ཡང་གང་གི་ཕྱིར་གདོད་ནས་དག་པ་ཞེས་བྱ་བ་སྟེ། དང་པོ་ཉིད་ནས་དག་པས་ན་གདོད་ནས་དག་པའོ། །ཅིའི་ཕྱིར་གདོད་ནས་དག་པ་ཡིན་ཞེ་ན། ནམ་མཁའ་བཞིན་ཞེས་བྱ་བ་གསུངས་ཏེ། ནམ་མཁའ་དང་མཚུངས་པས་ནམ་མཁའ་བཞིན་ཏེ། གང་གི་ཕྱིར་ནམ་མཁའ་ལྟར་
[201b.2]གོས་པ་མེད་པ་ཞེས་བྱ་བའི་དོན་ཏོ། །ནམ་མཁའ་འདྲ་བའི་དངོས་པོ་དེ་དག་གང་ཞིག་ཡིན་ཞེ་ན། དེའི་ཕྱིར་ཆོས་སམ་ཡང་ན་ཆོས་མ་ཡིན་ཞེས་བྱ་བ་གསུངས་ཏེ། དེ་ལ་ཆོས་ནི་མ་ཆགས་པ་ལ་སོགས་པའོ། །ཆོས་མ་ཡིན་པ་ནི་ཆགས་པ་ལ་སོགས་པའོ། །དེ་དག་ཀྱང་དོན་དམ་པར་སྟོང་པ་ཉིད་ཡིན་
[201b.3]པས་ཆོས་ཐམས་ཅད་བདག་མེད་པར་ཁྱབ་ཅིང་སྤྲོས་པའི་བསམ་པ་སྟེ། ལྷག་པའི་བསམ་པས་དགའ་བར་འགྱུར་ཞིང་མགུ་བའོ་ཞེས་བྱ་བའི་ཐ་ཚིག་གོ། །དེ་ལྟར་དགའ་བ་བསྒོམ་པའི་མན་ངག་གསུངས་ནས་ད་ནི་བཏང་སྙོམས་སྒོམ་པའི་མན་ངག་གསུངས་པ་ཡིན་ཏེ། གདུལ་དཀའ་བ་དང་
[201b.4]མཚུངས་འདྲ་བ། །ཞེས་བྱ་བ་ལ་གདུལ་དཀའ་བ་ནི་ལོག་པར་ལྟ་བ་རྣམས་སོ། །དེ་དང་མཚུངས་པ་ནི་ཡོད་པར་ལྟ་བ་ཡིན་ཡང་མི་དགེ་བ་ལ་མངོན་པར་དགའ་བ་རྣམས་སོ། །དེ་དང་འདྲ་བ་ནི་དགེ་བ་ལ་མངོན་པར་དགའ་བར་ཟིན་ཀྱང་ཐེག་པ་ཆེན་པོ་ལ་མི་འཇུག་པའོ། །གདུལ་དཀའ་བ་ཡང་ཡིན་ལ་
[201b.5]གདུལ་དཀའ་བ་དང་མཚུངས་པ་ཡང་ཡིན་ལ་དེ་དང་འདྲ་བ་ཡང་ཡིན་པས། གདུལ་དཀའ་བ་དང་མཚུངས་འདྲ་བ། སངས་རྒྱས་བྱང་ཆུབ་སྣོད་མ་ཡིན། །ཞེས་བྱ་བ་སྟེ། སངས་རྒྱས་ཀྱི་བྱང་ཆུབ་ནི་སངས་རྒྱས་ཀྱི་བྱང་ཆུབ་སྟེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་པའོ། །དེའི་སྣོད་མ་ཡིན་པ་
[201b.6]འདི་ལྟ་བུ་ཡང་ཡིན་པས་དེ་དག་རྟོགས་པར་བྱ་བའི་ཕྱིར་ཞེས་པ་དུས་གཞན་དུ་སྣོད་དུ་རུང་བར་བྱ་བའི་ཕྱིར། བཏང་སྙོམས་ཆེན་པོ་བསྒོམ་པར་བྱ། །ཞེས་བྱ་བ་སྟེ། དེ་ལྟར་བཏང་སྙོམས་སུ་བྱ་བ་བཏང་སྙོམས་སུ་བཞག་སྟེ། དུས་གཞན་དུ་དེ་བསྐྱབ་པའི་ཕྱིར་ད་ལྟར་ཐ་མལ་པར་གཞག་ཅིང་། བཏང་སྙོམས་ཀྱང་ཡིན་ལ་ཆེན་པོ་
[201b.7]ཡང་ཡིན་པས་བཏང་སྙོམས་ཆེན་པོ་ཞེས་བྱ་བ་དེ་བསྒོམ་པར་བྱ་སྟེ། ད་ལྟར་ནི་སེམས་ཅན་འདི་དག་སྣོད་དུ་རུང་བ་མ་ཡིན་པས། དུས་ཕྱིས་བདག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་གཞག་པར་བྱའི། །རྒྱབ་ཀྱིས་ཕྱོགས་པར་ནི་མི་བྱའོ་ཞེས་རྣམ་པར་བསམ་ཞིང་སྐལ་བ་མེད་པའི་
[202a]
[202a.1]སེམས་ཅན་གྱི་ཁམས་མ་ལུས་པ་ལ་ཉིན་རེ་ཞིང་ལན་དྲུག་ཏུ་སྤྲོ་ཞིང་ཁྱབ་པར་བྱའོ་ཞེས་བྱ་བའི་ཐ་ཚིག་གོ། །འདིར་སྦྱོར་བ་ཐམས་ཅད་དུ་ཡང་བསྒོམ་པའི་རིམ་པ་ནི་འདི་ཡིན་ཏེ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཆོ་གས་རང་གི་ལྷའི་རྣལ་འབྱོར་ཇི་ལྟ་བ་བཞིན་
[202a.2]དུ་བྱས་པའི་རྗེས་ལ། ཆོས་ཀྱི་དཀྱིལ་འཁོར་ལས་གསུངས་པའི་རང་གི་ལྷའི་ཕྱག་རྒྱ་ཆེན་པོ་བཅིངས་ཏེ་མ་ཏཱ་མེ་ཏྲི་སྤ་ར་ཞེས་ཟློས་ཤིང་། རིག་པའི་ལྷ་མོ་བྱམས་པ་ཆེན་མོའི་གཟུགས་སྐུ་མདོག་དཀར་བ་བསམས་ལ། འདས་མ་ཐག་ཏུ་སྨྲས་པའི་སྔགས་འདི་ཟློས་ཤིང་། དེས་བསྒྲུབ་པར་བྱ་བའི་
[202a.3]ལུས་ལ་ཁྱབ་སྟེ། ཕན་པ་དང་བདེ་བ་དང་ལྡན་པར་ཇི་སྲིད་དུ་སེམས་བརྟན་པར་གྱུར་པ་དེ་སྲིད་དུ་བསམ་པར་བྱའོ། །དེ་ནས་སྔར་བཤད་པའི་ཚུལ་གྱིས་བཅོམ་ལྡན་འདས་ཡུམ་ཐམས་ཅད་དུ་ཁྱབ་པར་བྱའོ། །རང་གི་ལྷའི་རྣལ་འབྱོར་དེ་བཞིན་དུ་བྱས་ལ། མ་ཧཱ་ཀཱ་རུ་ཎ་སྤ་ར་ཎ་ཞེས་ཟློས་ཤིང་། 
[202a.4]ཡུམ་ཐུགས་རྗེ་ཆེན་མོ་སྐུ་མདོག་དམར་སེར་བསམས་ལ། སྔགས་འདི་ཉིད་བཟླས་ལ། དེས་བསྒྲུབ་པར་བྱ་བའི་སེམས་ཅན་གྱི་ཁམས་སྡུག་བསྔལ་དང་བྲལ་བར་མཛད་པར་བསམ་པར་བྱའོ། །དེ་བཞིན་དུ་རང་གི་ལྷའི་རྣལ་འབྱོར་བྱས་ལ། སརྦྦ་ཤུདྡྷ་པྲ་མེརྟ་པར་ན་ཞེས་ཡིད་ལ་ཟློས་ཤིང་
[202a.5]བཅོམ་ལྡན་འདས་ཡུམ་དགའ་བ་མོ་དགའ་ཞིང་མགུ་བ་སྐུ་མདོག་སེར་མོ་བསམས་ལ། སྔགས་འདི་ཉིད་བཟླས་ནས་སེམས་ཅན་གྱི་ཁམས་ཁྱབ་པར་བྱའོ། །དེ་བཞིན་དུ་རང་གི་ལྷའི་རྣལ་འབྱོར་བྱས་ལ། སརྦྦ་ཏྭ་སཾ་པོ་ཏ་ཡ་ཞེས་ཡིད་ལ་ཟློས་ཤིང་བཅོམ་ལྡན་འདས་ཡུམ་བཏང་
[202a.6]སྙོམས་ཆེན་མོ་སྐུ་མདོག་ལྗང་གུ་བསམས་ལ་སྔགས་འདི་ཉིད་ཟློས་པ་དང་། དེས་བསྒྲུབ་པར་བྱ་བའི་སེམས་ཅན་གྱི་ཁམས་ཁྱབ་པར་བྱའོ། །དེ་ནས་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཡང་ཡིན་ལ་ཐམས་ཅད་ཀྱང་ཡིན་པས་ན་དེ་བཞིན་གཤེགས་པ་ཐམས་ཅད་དེ། 
[202a.7]རྡོ་རྗེ་རྩེ་ལྔ་པ་དང་། སྙིང་གར་རྡོ་རྗེ་བྱང་ཆུབ་སེམས་དཔའ་དང་། རྡོ་རྗེ་སེམས་དཔའ་དང་། རྣམ་པར་སྣང་མཛད་ལ་སོགས་པའི་ངོ་བོའོ། །དེ་རྣམས་རྗེས་སུ་དྲན་པ་ནི་རྗེས་སུ་དྲན་པ་སྟེ། ཡང་དང་ཡང་དུ་མངོན་དུ་བྱ་ཞིང་བསྒོམ་པ་ཞེས་བྱ་བའི་ཐ་ཚིག་གོ། །དེའི་ཡེ་ཤེས་ལ་བསླབ་བོ་
[202b]
[202b.1]ཞེས་པའོ། །ནམ་མཁའ་འམ་ནི་ཕྱོགས་གཞན་དུ། །ཞེས་བྱ་བ་ལ་དེ་ལ་ནམ་མཁའ་ནི་གྲགས་པར་ཟད་དོ། །ཕྱོགས་གཞན་ནི་རས་དང་རྩིག་པ་ལ་སོགས་པའོ། །རྡོ་རྗེ་ཕྲ་མོའི་ཚུལ་གྱིས་ནི། །ཞེས་བྱ་བ་ནི་ལྕེ་ནི་རྐན་ལ་སྦྱར་བྱ་ཞིང་། །ཞེས་བྱ་བ་ལ་སོགས་པ་སྔར་བཤད་
[202b.2]པའོ། །དེའི་སྦྱོར་བ་ནི་བཛྲ་མུ་ཁཾ་བྷ་བ་ཞེས་ཟློས་ཤིང་ནམ་མཁའ་ལ་རྡོ་རྗེ་རྩེ་ལྔ་པ་བསྐྱེད་ལ། འགྲེང་དམ་ཡང་ན་འདུག་ཀྱང་རུང་བས་ཇི་སྲིད་སྐྱོ་བར་མ་གྱུར་པ་དེ་སྲིད་ཀྱི་བར་དུ་བསྒོམ་པར་བྱའོ། །སྐྱི་བར་གྱུར་ན་རང་གི་སྙིང་གར་བཅུག་ལ་བཛྲ་དྲྀ་དྷ་ཏིཥྛ་ཞེས་བརྟན་པར་བྱས་ལ་ལྡང་བར་བྱའོ། ། 
[202b.3]དེ་ལྟར་ཉིན་རེ་ཞིང་ཇི་སྲིད་ཟླ་བ་གཉིས་ལོན་པ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་ནི་ངེས་པར་མངོན་དུ་མཐོང་བར་འགྱུར་རོ། །དེ་ནས་སངས་རྒྱས་ཀྱི་ཞིང་འདི་དག་ཐམས་ཅད་རྡོ་རྗེའི་གཟུགས་ཀྱིས་ཁྱབ་པར་བྱའོ། །ཡང་དེ་བཞིན་དུ་དེ་བསྡུས་ལ་རང་གི་སྙིང་གར་བརྟན་
[202b.4]པར་བྱའོ། །དེ་ལྟར་ཉིན་རེ་ཞིང་ཇི་སྲིད་ཟླ་བ་གཅིག་ལོན་པ་དེ་སྲིད་ཀྱི་བར་དུ་བསྒོམ་པར་བྱའོ། །ཟླ་བའི་མཐར་མཚན་ཐོག་ཐག་བསྒོམས་ན་གྲུབ་པར་འགྱུར་ཏེ། ནམ་མཁའ་ཐམས་ཅད་རྡོ་རྗེར་གྱུར་པར་མཐོང་ལ། དེ་ནས་ནི་ལུས་དེ་ཉིད་ཀྱིས་སངས་རྒྱས་ཉིད་མྱུར་དུ་མཐོང་བར་
[202b.5]འགྱུར་རོ། །དེ་བཞིན་དུ་ཡང་གནས་ཀུན་དུ་ཞེས་བྱ་བ་ནི་སྔ་མ་བཞིན་དུའོ། །སྙིང་གར་ནི་རྡོ་རྗེ་སེམས་དཔའ་ཞེས་བྱ་བ་ནི་སྙིང་གར་ནས་འབྲས་ཙམ་གྱི་རྡོ་རྗེ་ནི་སྙིང་གར་རྡོ་རྗེ་སྟེ་ཆོས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོའི་ཚུལ་གྱིས་རྡོ་རྗེ་སེམས་དཔའོ། །དེ་ལྟ་བུའི་སྙིང་
[202b.6]གའི་རྡོ་རྗེ་བྱང་ཆུབ་ཀྱི་མཚན་ཉིད་ཅན་གྱི་སེམས་དཔའོ། །རབ་མཉམ་གཞག་པས་བསྒོམ་པར་བྱ། །ཞེས་བྱ་བ་མ་ཡེངས་པར་བསམ་པར་བྱའོ། །འདིའི་དོན་ནི་འདི་ཡིན་ཏེ། རང་གི་ལྷའི་རྣལ་འབྱོར་ཇི་ལྟ་བ་བཞིན་དུ་བྱས་པའི་རྗེས་ལ་ཆོས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་
[202b.7]སེམས་དཔའི་ཕྱག་རྒྱ་ཆེན་པོའི་ཚུལ་ཆེན་པོ་བཅིང་བར་བྱའོ། །དེ་ནས་མ་ཧཱ་བོ་དྷི་སཏྭ་ཨ་བྷི་ཤ་ཞེས་ཟློས་ཤིང་བཅོམ་ལྡན་འདས་རྡོ་རྗེ་སེམས་དཔའི་ཇི་སྐད་གསུངས་པ་བཞིན་དུ་བསྐྱེད་ལ། ཇི་སྲིད་སྐྱོ་བར་མ་གྱུར་པ་དེ་སྲིད་ཀྱི་བར་དུ་བསྒོམ་པར་བྱའོ། །སྐྱོ་བར་
[203a]
[203a.1]གྱུར་ན་སྔ་མ་བཞིན་དུ་རང་གི་ལུས་ལ་བཅུག་ནས་བརྟན་པར་བྱས་ནས་ལྡང་བར་བྱའོ། །དེ་ལྟར་ཉིན་རེ་ཞིང་ཟླ་བ་གཉིས་ཙམ་གྱི་བར་དུ་བསྒོམ་པར་བྱ་སྟེ། དེ་ནས་མངོན་སུམ་བཞིན་དུ་མཐོང་བར་འགྱུར་རོ། །དེ་ནས་སངས་རྒྱས་ཀྱི་ཞིང་མ་ལུས་པ་སྙིང་གའི་རྡོ་རྗེ་བྱང་ཆུབ་སེམས་དཔར་
[203a.2]ཁྱབ་པར་བསམ་པར་བྱའོ། །སྐྱོ་བར་གྱུར་ན་བསྡུས་ནས་སྔ་མ་བཞིན་དུ་བརྟན་པར་བྱས་ལ་ལྡང་བར་བྱའོ། །དེ་ལྟར་ཉིན་རེ་ཞིང་ཟླ་བ་གཅིག་ཙམ་གྱི་བར་དུ་བསྒོམས་ལ། ཟླ་བ་མཐར་མཚན་ཐོག་ཐག་བསྒོམས་ན་རྡོ་རྗེ་སེམས་དཔའི་དང་འདྲ་བར་འགྲུབ་པར་འགྱུར་རོ། །ཇི་ལྟར་འདིར་རང་གི་ལྷའི་རྣལ་འབྱོར་
[203a.3]བྱ་བར་བཤད་པ་དེ་བཞིན་དུ་འོག་ནས་བཤད་པའི་སྦྱོར་བ་ཐམས་ཅད་ལ་ཡང་ཤེས་པར་བྱའོ། །ཕྱག་ན་རྡོ་རྗེའི་དབྱིབས་ཆེན་པོ། །ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་ཆེན་པོའི་ཚུལ་ཅན་གྱི་རྡོ་རྗེ་སེམས་དཔའི་རྡོ་རྗེ་ཕྲ་མོ་བསྣམས་པ་ཞེས་བྱ་བའི་ཐ་ཚིག་གོ། །འདིར་
[203a.4]བཛྲ་པཱ་ཎི་ད་རུ་ཡ་སཱ་བྱུ་བཾ་ཞེས་བྱ་བ་འདིས་ནི་ཕྱག་ན་རྡོ་རྗེ་བསྐྱེད་པའི་སྙིང་པོ་འདི་ཉིད་ཟློས་ཤིང་སྙིང་གར་རྡོ་རྗེ་སེམས་དཔའི་ཚུལ་དུ་རིམ་གྱིས་བསྒོམ་པ་དང་བསྒྲུབ་པར་བྱའོ། །རྣམ་པ་ཐམས་ཅད་མཆོག་ལྡན་པའི། །ཞེས་བྱ་བ་ནི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་། དཔེ་བྱད་བཟང་པོ་བརྒྱད་
[203a.5]ཅུ་དང་ལྡན་པའི་རྣམ་པར་སྣང་མཛད་དམ་མི་བསྐྱོད་པ་ལ་སོགས་པའི་དེ་བཞིན་གཤེགས་པ་བུདྡྷ་ཨུ་ནུ་སྨྲྀ་ཏཱ་བྷི་ཤ་ཞེས་ཟློས་ཤིང་བསྒོམ་པར་བྱའོ། །དེ་ནས་སྔ་མ་བཞིན་དུ་ཐམས་ཅད་བྱས་པ་ཉིད་དང་བསྒྲུབ་པར་བྱའོ། །རྡོ་རྗེ་ཕྲ་མོའི་ཚུལ་གྱིས་ནི། །ཞེས་བྱ་བ་ནི་དེ་བཞིན་དུ་རང་གི་ལྷའི་རྣལ་འབྱོར་བྱས་
[203a.6]ལ་ས་མནྟ་བྷ་དྲ་ཨ་བྷི་ཤྭ་ཞེས་བྱ་བས། བདག་ཉིད་སྔ་མ་བཞིན་དུ་ཟླ་བའི་དཀྱིལ་འཁོར་གྱི་གཟུགས་སུ་བསྒོམ་པར་བྱའོ། །དེ་ནས་ཟླ་བ་གཉིས་ཀྱི་མཐར་ཟླ་བ་གཅིག་ཙམ་ཟླ་བའི་དཀྱིལ་འཁོར་གྱིས་དེ་བཞིན་དུ་ནམ་མཁའ་ཁྱབ་པར་བསྒོམས་ལ། ཟླ་བའི་མཐར་མཚན་ཐོག་ཐག་བསྒོམས་ན། ནམ་མཁའ་
[203a.7]མ་ལུས་པར་ཟླ་བའི་དཀྱིལ་འཁོར་གྱིས་ཡོངས་སུ་གང་བར་མཐོང་སྟེ། དེ་ནས་དེ་བསྡུས་ལ་གོང་བུ་གཅིག་ཏུ་བྱས་ནས་ཟླ་བའི་གཟུགས་གཅིག་ཏུ་བདག་ཉིད་སྔ་མ་བཞིན་དུ་བརྟན་པར་བྱའོ། །དེ་བཞིན་དུ་སཏྭ་བཛྲ་ཨ་བྷི་ཤ་ཞེས་བྱ་བས་བདག་ཉིད་ཟླ་བའི་དཀྱིལ་འཁོར་དུ་བསྒྲུབས་ནས། ཟླ་བའི་དཀྱིལ་འཁོར་དེར་
[203b]
[203b.1]རྡོ་རྗེ་རྩེ་མོ་ལྔ་པ་བསམས་ལ། ཡང་སཏྭ་བཛྲ་ཨ་བྷི་ཤ་ཞེས་ཟློས་ཤིང་དེ་སྲིད་དེ་མཐོང་ཞིང་བརྟན་པར་གྱུར་པ་དེ་ཇི་སྲིད་ཀྱི་བར་དུ་སེམས་དཔའི་རྡོ་རྗེ་བདག་ཉིད་བསྒོམ་པར་བྱའོ། །དེ་ནས་དེ་བཞིན་དུ་སྤྲོ་བ་དང་། བསྡུ་བའི་སྦྱོར་བས་དེ་རྫོགས་པར་བྱའོ། །རྡོ་རྗེ་ཕྲ་མོའི་ཚུལ་སྦྱར་ལ། །ཞེས་བྱ་བ་ནི་བདག་ཉིད་
[203b.2]སེམས་དཔའི་རྡོ་རྗེ་གྱུར་པ་དེ་ཉིད། བཛྲ་སཏྭ་ས་མཱ་དྷི་ཛྙ་ན་ཨ་བྷི་ཤ་ཞེས་ཟློས་ཤིང་རྡོ་རྗེ་དབྱིངས་ལས་གསུངས་པའི་རྡོ་རྗེ་སེམས་དཔའི་ཕྱག་རྒྱ་ཆེན་པོའི་གཟུགས་སུ་བསམས་ལ། ཇི་སྲིད་བདག་ཉིད་ཀྱི་སྙིང་གའི་ཟླ་བར་རྡོ་རྗེ་རྩེ་ལྔ་པ་དང་ལྡན་པར་མངོན་སུམ་དུ་མཐོང་ཞིང་བརྟན་པར་གྱུར་བ་དེ་སྲིད་ཀྱི་བར་དུ་བསྒོམ་པར་
[203b.3]བྱའོ། །དེ་ནས་སྤྲོ་བ་དང་བསྡུ་པའི་ཚུལ་གྱིས་བསྒོམ་ཞིང་བདག་ཉིད་རྡོ་རྗེ་སེམས་དཔའི་ཚུལ་གྱིས་རྫོགས་པར་བྱའོ། །རྣམ་པ་ཀུན་གྱི་མཆོག་ལྡན་པ། །སངས་རྒྱས་གཟུགས་སུ་བདག་ཉིད་ནི། །ཞེས་བྱ་བ་ནི་རྡོ་རྗེ་སེམས་དཔའི་གཟུགས་དེ་ཉིད་ཏ་ཐཱ་ག་ཏོ྅ཧཾ་ཞེས་ཟློས་ཤིང་། རྣམ་པར་སྣང་མཛད་ལ་
[203b.4]སོགས་པ་དེ་བཞིན་གཤེགས་པའི་སྐུར་བདག་ཉིད་བསམ་པར་བྱའོ། །དེ་ལྟར་ཟླ་བའི་དཀྱིལ་འཁོར་ལ་སོགས་པ་བཞི་བསྒོམས་པས། ཆོ་ག་གཞན་དག་གིས་ཀྱང་སངས་རྒྱས་དང་བྱང་ཆུབ་སེམས་དཔའ་བསྒྲུབ་པ་བསྟན་ནས། དེ་ནས་ཞེས་བྱ་བ་ལ་སོགས་པས་དེ་བཞིན་གཤེགས་པ་ཐམས་ཅད་
[203b.5]ཀྱི་ཆགས་པར་བྱ་བ་དང་། དགུག་པར་བྱ་བ་དང་། གདུལ་བར་བྱ་བའི་བར་དང་། ལས་ཐམས་ཅད་བསྒྲུབ་པ་གསུངས་པ་ཡིན་ཏེ། དེ་བཞིན་གཤེགས་པ་ཐམས་ཅད་ཀྱི་ཆོས་ཉིད་ནི་ཆོས་ཀྱི་དཀྱིལ་འཁོར་ཏེ། དེའི་གསང་བའི་ཕྱག་རྒྱ་ནི་བསྒྲུབ་པར་བྱ་བའི་ལྷ་དང་གཅིག་ཏུ་མོས་པར་གྱུར་པ་སྟེ། དེའི་
[203b.6]ཡེ་ཤེས་བསླབ་པོ། །བདག་ནི་དེ་བཞིན་གཤེགས་དང་མཉམ། །ཞེས་བྱ་བ་ནི་རྣམ་པར་སྣང་མཛད་ལ་སོགས་པའི་དེ་བཞིན་གཤེགས་པའི་རྣལ་འབྱོར་སྔ་མ་བཞིན་དུ་བྱས་ལ། དེ་ཡང་རས་རིས་ལ་སོགས་པར་དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ལ་ཕྱག་རྒྱ་བཞིས་
[203b.7]རྒྱས་བཏབ་ནས། མཆོད་པ་ཐམས་ཅད་ཀྱིས་ཡང་དག་པར་མཆོད་ལ། དེ་བཞིན་གཤེགས་པའི་ཕྱག་རྒྱ་ཆེན་པོ་བཅིངས་ཏེ། སངས་རྒྱས་ཀྱི་ཞིང་སྟོང་གསུམ་པ་འདི་རྡོ་རྗེ་གཅིག་གིས་ཁྱབ་པར་བསམས་ལ། དེའི་དབུས་སུ་དེ་བཞིན་གཤེགས་པ་དང་བདག་ཞུགས་པར་ངེས་པར་བྱས་ལ། ཏ་ཐཱ་ག་ཏ་
[204a]
[204a.1]ས་མོ྅ཧཾ་ཧི་ཞེས་བྱ་བས་ཇི་སྐད་བཤད་པའི་རྡོ་རྗེའི་ཚིག་གིས་ཡང་དང་ཡང་དུ་ཟློས་ཤིང་ལན་དུ་མར་བརྗོད་དོ། །དབང་པོ་གཉིས་ནི་ཞེས་བྱ་བ་ནི་གཉིས་ཀྱི་དབང་པོ་སྟེ། སྒྲུབ་པ་པོ་དང་དེ་བཞིན་གཤེགས་པའིའོ། །དེའི་མཉམ་པར་སྦྱོར་བ་ནི་མཉམ་པར་གྱུར་པ་སྟེ། གཅིག་ཏུ་གྱུར་པར་
[204a.2]ལྷག་པར་མོས་པར་ཞེས་བྱ་བའི་ཐ་ཚིག་གོ། །དབང་པོ་གཉིས་མཉམ་པར་སྦྱོར་བ་དེས་དེ་བཞིན་གཤེགས་པའི་སྐུ་དང་། སྒྲུབ་པ་པོ་ལྷན་ཅིག་གཅིག་ཏུ་གྱུར་པར་མོས་པས་ཅི་ཞིག་བྱེད་ཅེ་ན། སེམས་ཅན་ཐམས་ཅད་ཆགས་པར་བྱེད། །ཅེས་བྱ་བ་གསུངས་ཏེ། རྣམ་པར་སྣང་
[204a.3]མཛད་ལ་སོགས་པའོ། །དེ་བཞིན་གཤེགས་པ་རྣལ་འབྱོར་པ་དེས་མཉེས་པར་བྱེད་དོ་ཞེས་བྱ་བའི་ཐ་ཚིག་གོ། །འདི་སྐད་སྟོན་པ་ཡིན་ཏེ། ཏ་ཐཱ་ག་ཏ་ས་མོ྅ཧཾ་ཧི་ཞེས་བྱ་བ་ཇི་སྐད་དུ་བཤད་པའི་ལྷག་པར་མོས་པ་དང་། ལན་གསུམ་བཟླས་ནས། ཨོཾ་སརྦྦ་ཏ་ཐཱ་ག་ཏ་ས་མོ྅ཧཾ་ཞེས་
[204a.4]རྒྱུན་མི་འཆད་པར་ཟློས་ཤིང་བསྒོམ་པར་བྱའོ། །དེ་ཡང་སངས་རྒྱས་ཅི་འདྲ་དེ་བཞིན་བདག །བདག་ཅེས་རྟག་ཏུ་བསྒོམ་པ་ཡིས། །གང་འདིས་སངས་རྒྱས་དེ་ཉིད་བདག །དབང་པོ་གཉིས་ལ་ཡང་དག་བརྟེན། །ཏ་ཐཱ་ག་ཏ་ས་མོ྅ཧཾ་ཧི། རྡོ་རྗེའི་ཚིག་གི་ཡང་དག་བརྗོད། །དབང་པོ་གཉིས་
[204a.5]ནི་མཉམ་སྦྱོར་བས། །སངས་རྒྱས་ཐམས་ཅད་དེ་མཉེས་བྱེད། །ཨོཾ་སརྦྦ་ཏ་ཐཱ་ག་ཏ་ས་མོ྅ཧཾ་ཧི། ཞེས་བཟླའོ་ཞེས་གསུངས་པ་དང་། གཞན་ཡང་དབང་པོ་གཉིས་ནི་ཞེས་བྱ་བ་ནི། རྣམ་པ་གཉིས་ཀྱི་གནས་སྐབས་ཀྱི། །གང་ཡང་བདག་གི་ལུས་དང་ནི། །གང་ཡང་སངས་རྒྱས་
[204a.6]སྐུ་དག་ནི། །བསྲེས་པར་གྱུར་པ་དབང་པོ་གཉིས། །མཉམ་པར་གཞག་ཅེས་བཤད་པ་ཡིན། །སྟོང་གསུམ་པ་ཡི་ཞིང་འདི་ནི། །རྡོ་རྗེ་གཅིག་ཏུ་ཡོངས་སུ་བཟུང་། །སངས་རྒྱས་གཟུགས་དང་འདྲ་བར་ནི། །དབུས་སུ་བདག་ཉིད་བསྒོམ་པར་བྱ། །ཞེས་གསུངས་
[204a.7]པ་ཡིན་ནོ། །དེ་ལྟར་རིམ་པ་འདིས་ཇི་སྲིད་བཅོམ་ལྡན་འདས་བྱོན་ནས། དེའི་ལུས་ལ་ཞུགས་ལ་དེ་ནས་དེ་བཞིན་གཤེགས་པ་དང་འདྲ་བར་གྱུར་པ་དེ་སྲིད་ཀྱི་བར་དུ་བསྒོམ་པར་བྱའོ། །རྡོ་རྗེ་སེམས་དཔའི་སྒྲུབ་པ་ཡང་དེ་བཞིན་གཤེགས་པ་སྒྲུབ་པ་དང་འདྲ་བར་ཤེས་པར་བྱ་སྟེ། དེ་
[204b]
[204b.1]ཡང་བཅོམ་ལྡན་འདས་ཀྱིས། རྡོ་རྗེ་སེམས་དཔའི་རྒྱལ་པོ་ཆེ། །ཁ་དོག་ཇི་བཞིན་ཆོ་ག་བཞིན། །དེ་ལྟར་བདག་ནི་རྟག་བསྒོམ་པ། །དབང་པོ་གཉིས་ལ་ཡང་དག་བརྟེན། །ཨོཾ་བཛྲ་སཏྭ་ས་མོ྅ཧཾ་ཞེས་བཟླའོ་ཞེས་གསུངས་པ་ཡིན་ནོ། །བདག་ནི་རྡོ་རྗེ་ཆེན་པོར་མཉམ། །ཞེས་བྱ་བ་ནི། 
[204b.2]འཕགས་པ་ནམ་མཁའི་སྙིང་པོ་ནི། །རྡོ་རྗེ་ཆེན་པོ་སྟེ། དེ་དང་བདག་མཉམ་མོ་ཞེས་ང་རྒྱལ་བསྐྱེད་ལ། དེའི་འོག་ཏུ་བཛྲ་རཏྣ་ས་མོ྅ཧཾ་ཞེས་ཟློས་ཤིང་བཅོམ་ལྡན་འདས་ནམ་མཁའི་སྙིང་པོ་དང་བདག་ཉིད་ལྷན་ཅིག་གཅིག་ཏུ་གྱུར་པར་སྔ་མ་བཞིན་དུ་བསམ་པར་
[204b.3]བྱའོ། །དེ་ཡང་སངས་རྒྱས་ཀུན་གྱི་དབང་བསྐུར་བ། །རྡོ་རྗེ་རིན་ཆེན་བདག་ཉིད་ཅེས། །རང་ཉིད་རྟག་ཏུ་བསྒོམས་ན་ནི། །རྡོ་རྗེ་རིན་ཆེན་འདྲ་བར་འགྱུར། །ཨོཾ་བཛྲ་རཏྣ་ས་མོ྅ཧཾ་ཞེས་གསུངས་པ་ཡིན་ནོ། །གདོན་མི་ཟ་བར་འཇིག་རྟེན་འགུགས། །ཞེས་བྱ་བ་
[204b.4]ལ། འཇིག་རྟེན་ནི་འཕགས་པ་ནམ་མཁའི་སྙིང་པོ་སྟེ། དེ་འབར་བའི་ལྟ་བས་དགུག་པར་བྱའོ་ཞེས་བྱ་བའི་དོན་ཏོ། །བདག་ནི་རྡོ་རྗེ་ཆོས་དང་མཉམ། །ཞེས་བྱ་བ་ནི་སྔ་མ་བཞིན་དུ་ཐམས་ཅད་བྱས་ལ། ཨོཾ་བཛྲ་དྷ་རྨྨ་ས་མོ྅ཧཾ་ཞེས་ཟློས་ཤིང་བསྒོམ་པར་བྱའོ། །དེ་ཡང་
[204b.5]འཇིག་རྟེན་ཐམས་ཅད་འཇིག །ཅེས་བྱ་བ་ནི་འདོད་ཆགས་ལ་སོགས་པ་གཟུང་བ་དང་འཛིན་པའི་རྣམ་པར་རྟོག་པ་འདི་ནི་འདིར་འཇིག་རྟེན་ཡིན་ཏེ། འཇིག་རྟེན་དེ་ཐམས་ཅད་ཆོས་ཐམས་ཅད་རང་བཞིན་གྱིས་དག་པའོ་ཞེས་བསྒོམས་ཤིང་བཟླས་པས་འཇིག་པར་བྱེད་
[204b.6]དོ། །བདག་ནི་སྣ་ཚོགས་རྡོ་རྗེར་མཉམ། །ཞེས་བྱ་བ་ལ། སྣ་ཚོགས་རྡོ་རྗེ་ནི་རྡོ་རྗེ་ལས་ཏེ་དེ་དང་བདག་མཉམ་མོ་ཞེས་ང་རྒྱལ་བསྐྱེད་པའི་རྗེས་ལ། ཨོཾ་བི་ཤྭ་བཛྲ་ས་མོ྅ཧཾ་ཞེས་ཟློས་ཤིང་སྔ་མ་བཞིན་དུ་བསྒོམ་པར་བྱའོ། །སྒོམ་པ་འདིས་དེ་ཅི་ཞིག་བྱེད་ཅེ་ན། ལས་རྣམས་
[204b.7]ཐམས་ཅད་ངེས་འགྲུབ་བོ། །ཞེས་བྱ་བ་གསུངས་ཏེ། སངས་རྒྱས་ཀྱི་སྤྲུལ་པ་དང་། སེམས་ཅན་གྱི་དོན་གྱི་མཚན་ཉིད་ཅན་གྱི་ལས་ནི་ལས་རྣམས་ཐམས་ཅད་དེ། དེ་སྒྲུབ་ཅིང་རྫོགས་པར་བྱེད་དོ། །རྡོ་རྗེ་རྒྱལ་པོ་ལ་སོགས་པ་ནས། རྡོ་རྗེ་འབེབས་པའི་བར་གྱི་སྒྲུབ་པ་
[205a]
[205a.1]རྣམས་ནི། རྡོ་རྗེ་སེམས་དཔའི་སྒྲུབ་པ་དང་འདྲ་བར་ཤེས་པར་བྱའོ། །གང་དང་གང་ལས་རབ་དད་འགྱུར། །ཇི་བཞིན་འདོད་དང་ཅི་འདོད་པས། །བདག་ཉིད་རྟག་ཏུ་བསྒོམས་ན་ནི། །སེམས་དཔའི་དེ་ཉིད་ཐོབ་པར་འགྱུར། །ཞེས་གསུངས་པའི་ཕྱིར་རོ། ། 
[205a.2]ཇི་སྐད་དུ་བཤད་པའི་དངོས་གྲུབ་རྣམས་ནི་རྡོ་རྗེ་དབྱིངས་སུ་གསུངས་པའི་ཕྱག་རྒྱ་བཞི་པ་ལ་སོགས་པ་རང་གི་ལྷའི་རྣལ་འབྱོར་ཇི་ལྟ་བ་བཞིན་དུ་བྱས་ནས། དེའི་རྗེས་ལ་ཆོས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་ལ་སོགས་པ་བཞི་བཅིངས་ཏེ་བསྒྲུབ་པར་བྱ་བའམ། 
[205a.3]ཆོས་ཀྱི་དཀྱིལ་འཁོར་དུ་སྔོན་དུ་བསྙེན་པ་ལ་སོགས་པའི་དུས་སུ་ལྷ་མདུན་དུ་སྤྱན་དྲང་བ་བྱས་ནས། ཕྱག་རྒྱ་བཞིས་ཇི་ལྟ་བ་བཞིན་དུ་རྒྱས་གདབ་པར་བྱ་བ་ཡིན་པས། དེ་ནས་ཞེས་བྱ་བ་ལ་སོགས་པས་ཕྱག་རྒྱ་བཞི་པོ་གསུངས་པ་ཡིན་ནོ། །དེ་བཞིན་གཤེགས་པ་ཐམས་ཅད་ཀྱི་
[205a.4]ཡེ་ཤེས་ནི་ཆོས་ཀྱི་དཀྱིལ་འཁོར་ལས་གསུངས་པའི་རྣམ་པར་སྣང་མཛད་ལ་སོགས་པ་ངེས་པའི་ཚུལ་ལོ། །དེ་ཉིད་ནི་རྡོ་རྗེ་སྟེ་དེ་རྣམས་བྱིན་གྱིས་བརླབ་ཅིང་བརྟན་པར་བྱ་བའི་ཕྱིར་ཏིང་ངེ་འཛིན་གྱི་ཕྱག་རྒྱ་སྟེ། ཆོས་ཀྱི་དཀྱིལ་འཁོར་གྱི་ཕྱག་རྒྱ་དེ་བརླབ་པར་བྱའོ། །རྡོ་རྗེ་ཕྲ་
[205a.5]མོའི་ཚུལ་གྱིས་ནི། །ཞེས་བྱ་བ་ནི། རྡོ་རྗེ་སྐྱིལ་མོ་ཀྲུང་བཅས་ལ་ལྕེ་རྐན་ལ་སྦྱར་བར་བྱས་ནས། ལུས་དྲང་པོར་བཞག་སྟེ་མགྲིན་པ་ཅུང་ཟད་བཀུག་ལ། སྣའི་རྩེ་མོར་བལྟ་བ་འདི་དང་། སྤྲོ་བ་དང་བསྡུ་བའི་སྦྱོར་བ་ནི་རྡོ་རྗེ་ཕྲ་མོའི་ཚུལ་ཏེ། རྡོ་རྗེ་ཕྲ་མོའི་ཚུལ་དེས་བསྒོམ་པར་
[205a.6]བྱའོ། །གང་དུ་ཅི་ཞིག་བསྒོམ་པར་བྱ་ཞེ་ན། རྡོ་རྗེའི་དབུས་སུ་ཞེས་བྱ་བ་གསུངས་ཏེ། སེང་གེའི་གདན་གྱི་སྟེང་ན་རྡོ་རྗེ་རྩེ་ལྔ་པའི་དབུས་སུ་སངས་རྒྱས་སྐུ་སྟེ། རྣམ་པར་སྣང་མཛད་ལ་སོགས་པ་དེ་བཞིན་གཤེགས་པའི་སྐུ་སྟེ། ཕྱག་གཉིས་རྡོ་རྗེ་བཅིང་བར་བཅིངས། །ཞེས་བྱ་བ་ཇི་
[205a.7]སྐད་དུ་གསུངས་པར་རྡོ་རྗེ་ལ་སོགས་པའི་སྙིང་གའི་མཚན་མར་བདག་ཉིད་བསྒོམ་པར་བྱའོ། རྡོ་རྗེ་སེམས་དཔའི་ལ་སོགས་པ་ནི། རྡོ་རྗེ་སེམས་དཔའི་ནས་བརྩམས་ཏེ་རྡོ་རྗེ་འབེབས་པའི་བར་ཏེ། དེ་རྣམས་ཀྱི་ཏིང་ངེ་འཛིན་ནི་ཆོས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་
[205b]
[205b.1]རྣམས་ཏེ། དེ་རྣམས་ཀྱི་ཡེ་ཤེས་བསླབ་བོ། །རྡོ་རྗེ་ཕྲ་མོའི་ཚུལ་ནི་སྔ་མ་དང་འདྲ་སྟེ། དེ་ལ་སྦྱོང་བ་ནི་དེ་བྱའོ། །སྙིང་གར་རྡོ་རྗེ་ལ་སོགས་ཞེས་བྱ་བ་ནི་མང་པོའི་ཚོགས་སོ། །དེ་བསྒོམ་པ་ནི་ཡང་དང་ཡང་དུ་མངོན་དུ་བྱའོ། །དེ་གང་ཞིག་ཡིན་ཞེ་ན། རྡོ་རྗེ་སེམས་དཔའི་ལ་སོགས་ཞེས་
[205b.2]བྱ་བ་སྟེ། རྡོ་རྗེ་འབེབས་པའི་བར་དེ་དག་བསྒོམས་ནའོ། །ཅི་ཞིག་མཛད་ཅེ་ན། རང་གི་དངོས་གྲུབ་སྦྱིན་པར་བྱེད། །ཅེས་བྱ་བ་གསུངས་ཏེ། རང་རང་གི་དངོས་གྲུབ་སྒྲུབ་པ་པོ་ལ་སྩོལ་བར་འགྱུར་བའོ། །སངས་རྒྱས་རྡོ་རྗེ་འཛིན་ལ་སོགས། །ཀུན་ཀྱང་སྙོམས་པར་ཞུགས་པ་ཡིས། ། 
[205b.3]ཏིང་ངེ་འཛིན་དུ་བཞུགས་པ་དང་། །ཕྱག་གཉིས་རྡོ་རྗེ་བཅིང་བར་བཅིངས། །ཞེས་བྱ་བ་དང་། རྡོ་རྗེའི་དབུས་སུ་ཞེས་བྱ་བ་ནི་ཐམས་ཅད་ལས་ཤེས་པར་བྱའོ། །དེ་ལྟར་ཕྱག་རྒྱ་ཆེན་པོའི་མཚན་ཉིད་བསྒོམ་པ་བསྟན་ནས། ད་ནི་དེ་ནས་ཞེས་བྱ་བ་ལ་དམ་ཚིག་གི་ཕྱག་རྒྱའི་མཚན་
[205b.4]ཉིད་གསུངས་པ་ཡིན་ཏེ། དེ་བཞིན་གཤེགས་པ་ཐམས་ཅད་ཀྱང་ཡིན་ལ་རིགས་ཀྱང་ཡིན་པས་ན། དེ་བཞིན་གཤེགས་པ་ཐམས་ཅད་ཀྱི་རིགས་སོ། །དེའི་ཏིང་ངེ་འཛིན་གྱི་དམ་ཚིག་གི་ཕྱག་རྒྱ་ནི་ཆོས་ཀྱི་དཀྱིལ་འཁོར་ཏིང་ངེ་འཛིན་གྱི་དམ་ཚིག་གི་ཕྱག་རྒྱ་སྟེ། དེའི་
[205b.5]ཡེ་ཤེས་བསླབ་པར་བྱའོ། །ཏིང་ངེ་འཛིན་ནི་ཆོས་ཀྱི་དཀྱིལ་འཁོར་རོ། །དམ་ཚིག་མཆོག་ནི་དམ་ཚིག་གི་ཕྱག་རྒྱའོ། །དེ་རྣམས་ཀྱི་བཅིང་བ་བཤད་ཅེས་བྱ་བ་ནི་བཅིང་བའི་མཚན་ཉིད་སོ་སོའི་ཆས་ཕྱེ་བ་རབ་ཏུ་བཤད་པ་ནས་བཤད་པའོ། །རྡོ་རྗེ་བཅིང་ལས་ལེགས་
[205b.6]བྱུང་བ། །ཞེས་གསུངས་པས་ན་རྡོ་རྗེ་བསྡམས་པ་བཅིངས་ལ་སྐྱིལ་མོ་ཀྲུང་ལ་གནས་པའོ། །དཀྱིལ་མོ་ཀྲུང་ལ་ཇི་ལྟར་འདུག་ཅེ་ན། གན་རྐྱལ་དུ་ཞེས་བྱ་བ་གསུངས་ཏེ། ཏིང་ངེ་འཛིན་གྱི་ཚུལ་གྱིས་རྡོ་རྗེ་བཅིང་བར་སྐྱིལ་མོ་ཀྲུང་གི་སྟེང་དུ་བཀན་ཏེ་གཞག་པ་འདི་ནི་རྡོ་རྗེ་སེམས་
[205b.7]དཔའི་དམ་ཚིག་གི་ཕྱག་རྒྱའོ། །གཡས་གཅུས་ཞེས་བྱ་བ་ནི་རྡོ་རྗེ་བཅིང་བ་བཅིངས་ལ་གཡས་ལོགས་སུ་གཅུས་པ་འདི་ནི་རྡོ་རྗེ་རྒྱལ་པོའིའོ། །སླར་གཅུས་བ་ཞེས་བྱ་བ་ནི་རྡོ་རྗེ་བཅིང་བ་བཅིངས་ལ་དེ་ཉིད་གཡོན་ལོགས་སུ་གཞག་པ་འདི་ནི་སླར་གཅུས་པ་སྟེ་ཆགས་པའིའོ། ། 
[206a]
[206a.1]སྙིང་གར་གནས་པ་ཞེས་བྱ་བ་ནི་རྡོ་རྗེ་བཅིང་བའི་ཕྱག་རྒྱ་ཉིད་སྙིང་གར་གཞག་པ་ནི་བཞི་སྟེ། རྡོ་རྗེ་ལེགས་པའིའོ། །རྡོ་རྗེ་སེམས་དཔའ་ལ་སོགས་པ་གང་ཡིན་པ་དེ་ནི་རྡོ་རྗེ་སེམས་སོགས་ཏེ་ལེགས་པའི་བར་གྱིའོ། །དེ་རྣམས་ཀྱི་དཀྱིལ་འཁོར་ནི་དེ་ཉིད་ཀྱི་ཕྱག་
[206a.2]རྒྱའོ། །དཔྲལ་བར་གཞག་པ་དང་ཞེས་བྱ་བ་ལ་སོགས་པ་ལ། རྡོ་རྗེ་བསྡམས་པའི་ཕྱག་རྒྱ་དེ་ཉིད་དཔྲལ་བར་གཞག་ཅིང་གནས་པ་ནི་རྡོ་རྗེ་རིན་ཆེན་གྱིའོ། །ལྷག་པར་ཞེས་བྱ་བ་ནི་རྡོ་རྗེ་བསྡམས་པ་བཅིངས་ལ་རྒྱབ་ཏུ་གཞག་པ་ནི་རྡོ་རྗེ་གཟི་བརྗིད་ཀྱིའོ། །རྡོ་རྗེ་བསྡམས་པ་ཕྲག་པ་
[206a.3]གཡོན་ལོགས་སུ་གཞག་པ་ནི་རྡོ་རྗེ་དཔལ་གྱིའོ། །རྐེད་པར་སྦྱར་ཞེས་བྱ་བ་ནི་རྡོ་རྗེ་བསྡམས་པའི་ཕྱག་རྒྱ་ཉིད་བཞད་པའི་ཚུལ་གྱིས་ཁར་བསྐོར་བ་ནི་བཞད་པའིའོ། །ཁར་བཞག་ཅེས་བྱ་བ་རྡོ་རྗེ་བསྡམས་པའི་ཕྱག་རྒྱ་ཉིད་ཁར་གཞག་པ་ནི་རྡོ་རྗེ་ཆོས་ཀྱིའོ། །སྙིང་གར་རལ་གྲི་ཞེས་པ་
[206a.4]རྡོ་རྗེ་བསྡམས་པའི་ཕྱག་རྒྱ་ཉིད་སྙིང་གར་རལ་གྲི་འཛིན་པའི་ཚུལ་གྱིས་གཞག་པ་ནི་རྡོ་རྗེ་རྣོན་པོའིའོ། །རྡོ་རྗེ་བསྡམས་པའི་ཕྱག་རྒྱ་ཉིད་སྙིང་གར་བརྐྱང་ལ་གཞག་པ་ནི་སྙིང་གར་རྒྱས་པ་སྟེ་རྡོ་རྗེ་རྒྱུའིའོ། །རྡོ་རྗེ་བསྡམས་པའི་ཕྱག་རྒྱ་ཉིད་ཚིག་འབྱིན་པའི་ཚུལ་གྱིས་ཁ་ནས་འདྲེན་པ་ནི་ཁ་ནས་དབྱུང་
[206a.5]བ་སྟེ་སྨྲ་བའིའོ། །རྡོ་རྗེ་བསྡམས་པའི་ཕྱག་རྒྱ་ཉིད་སྤྱི་བོར་གཞག་པ་ནི་ལས་ཀྱིའོ། །རྡོ་རྗེ་བསྡམས་པའི་ཕྱག་རྒྱ་ཉིད་ཐོང་ག་སྟེ་ནམ་ཚོང་དུ་གཞག་པ་བསྲུང་བའིའོ། །རྡོ་རྗེ་བསྡམས་པའི་ཕྱག་རྒྱ་སྙིང་གའི་ཕྱོགས་སུ་བཞག་པས་ན་ཁར་གཞག་པའོ། །ཇི་ལྟར་ཞེ་ན་མཐེབ་གནས་ཞེས་བྱ་བ་གསུངས་ཏེ། 
[206a.6]མཐེ་བོང་དང་མཛུབ་མོ་གཉིས་བཀུག་པ་དང་བཅས་པས་ཁར་གཞག་པ་ནི་རྡོ་རྗེ་གནོད་སྦྱིན་གྱིའོ། །རྡོ་རྗེ་བསྡམས་པའི་ཕྱག་རྒྱ་ཉིད་མདུན་དུ་གཞག་པ་ནི། རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱར་འགྱུར་རོ། །རྣམ་པར་སྣང་མཛད་ལ་སོགས་པ་ནས་རྡོ་རྗེ་འབེབས་པའི་བར་གྱི་དམ་ཚིག་གི་ཕྱག་རྒྱ་དང་
[206a.7]ཆོས་ཀྱི་ཕྱག་རྒྱ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པ་ཉིད་འདིར་གཟུང་བར་བྱའོ། །དེ་ནས་ཞེས་བྱ་བ་ལ་སོགས་པ་ལ་ཆོས་ཞེས་བྱ་བ་ནི་ཆོས་ཀྱི་དཀྱིལ་འཁོར་གྱིའོ། །ལས་མཆོག་ཅེས་བྱ་བ་ནི་ལས་ཀྱི་ཕྱག་རྒྱའོ། །ཕྲ་མའི་རྡོ་རྗེ་ཅན་རྣམས་ནི་རྣམ་པར་སྣང་མཛད་ལ་སོགས་པའོ། །ཡེ་
[206b]
[206b.1]ཤེས་ཁུ་ཚུར་དམ་ཚིག་ལས་ཞེས་བྱ་བ་ལ། ཡེ་ཤེས་ནི་ཆོས་ཀྱི་དཀྱིལ་འཁོར་ཏེ། དེའི་ཁུ་ཚུར་ཡིན་པས་ན། ཡེ་ཤེས་ཁུ་ཚུར་ཏེ་ཆོས་ཀྱི་དཀྱིལ་འཁོར་གྱི་ཁུ་ཚུར་རོ། །དེའི་དམ་ཚིག་གི་ཕྱག་རྒྱ་ནི་ཡེ་ཤེས་ཁུ་ཚུར་དམ་ཚིག་སྟེ། དེ་ལ་གཉིས་སུ་བྱས་ནས་གཡོན་པའི་རྡོ་རྗེ་སོར་མོ་བཟུང་ལ། གཡས་པ་
[206b.2]བསྒྲེང་བར་བྱ་ཞེས་བྱ་བ་ལ་སོགས་པ་ལ་རྣམ་པར་སྣང་མཛད་ལ་སོགས་པ་ནས། རྡོ་རྗེ་འབེབས་པའི་བར་གྱི་ལས་ཀྱི་ཕྱག་རྒྱ་བཅིང་བར་བྱའོ། །ཆོས་ཀྱི་དཀྱིལ་འཁོར་གྱི་འགྲེལ་པའོ། །དེ་ལྟར་ཆོས་ཀྱི་ཕྱག་རྒྱ་གཙོ་བོར་གྱུར་པའི་ཆོས་ཀྱི་དཀྱིལ་འཁོར་བསྟན་ནས། ད་ནི་དེ་ནས་ཞེས་བྱ་བ་ལ་སོགས་པས་དེས་
[206b.3]འདུལ་བའི་སྐྱེ་བོ་རྣམས་ཀྱི་ཕྱིར། ལས་ཀྱི་ཕྱག་རྒྱ་གཙོ་བོར་གྱུར་པའི་ལས་ཀྱི་དཀྱིལ་འཁོར་གསུངས་པ་ཡིན་ཏེ། དེ་ནས་ཞེས་བྱ་བའི་སྒྲ་ནི་དེ་མ་ཐག་པ་སྟེ། དང་པོའི་སྦྱོར་བའི་རྗེས་ཐོགས་ཉིད་ལའོ། །དེ་ལ་དང་པོའི་སྦྱོར་བའི་ཏིང་ངེ་འཛིན་བཤད་མ་ཐག་པའི་ཆོས་ཀྱི་དཀྱིལ་འཁོར་ལས་བསྟན་པ་ཡིན་པར་
[206b.4]ཤེས་པར་བྱའོ། །ཡང་ཞེས་བྱ་བའི་སྒྲས་ནི་ཆོས་ཀྱི་དཀྱིལ་འཁོར་སྤྲུལ་པ་ལ་ལྟོས་ན་སླར་ཡང་ཞེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ཀྱི་བླ་ན་མེད་པའི་མཆོད་པ་ནི་མཆོད་པ་ཆེན་པོ་དང་། དབང་བསྐུར་བའི་མཆོད་པ་
[206b.5]དང་། ཆོས་ཀྱི་མཆོད་པ་དང་། ལས་ཀྱི་མཆོད་པའི་རང་བཞིན་ནོ། །དེའི་ཆོ་ག་རྒྱས་པ་ནི་རྣམ་པར་རྒྱས་པ་སྟེ། རེ་རེ་ཞིང་ཡང་སྣ་ཚོགས་པའི་ཚུལ་ཉིད་དོ། །དེས་ཁྱབ་པ་ནི་རྣམ་པ་སྣ་ཚོགས་པའི་ཚུལ་ཏེ། དེ་རྣམས་ཀྱིས་ནམ་མཁར་ཁྱབ་པའོ། །དེ་ཉིད་ནི་ལས་སོ། །དེའི་དམ་ཚིག་ནི་རྒྱུའོ། །འདིའི་འོག་
[206b.6]ནས་བཤད་པའི་དམ་ཚིག་གི་དོན་རྣམས་དེ་བཞིན་ནོ། །དེ་ནས་ཡང་བཅོམ་ལྡན་འདས་རྣམ་པར་སྣང་མཛད་ཀྱི་ལས་ཀྱི་དཀྱིལ་འཁོར་ཏེ། དེ་ཉིད་ནི་རྡོ་རྗེའོ། །བྱིན་གྱིས་བརླབ་པ་ནི་ཏིང་ངེ་འཛིན་གང་གིས་བརྟེན་པར་བྱེད་པ་སྟེ། དེ་སྐད་ཅེས་བྱ་བའི་ཏིང་ངེ་འཛིན་དེ་ལ་སྙོམས་པར་ཞུགས་ནས་རང་གི་རིག་པའི་
[206b.7]མཆོག་འདི་སྨྲས་པ་ནི་བཀའ་སྩལ་པ་སྟེ། རང་གི་ལས་ཀྱི་དཀྱིལ་འཁོར་བརྟེན་པར་བྱེད་པའི་རྣམ་པར་ཐུགས་རྩེ་གཅིག་ཏུ་མཛད་ནས་རིག་པ་གསུངས་སོ་ཞེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱང་ཡིན་ལ། རྡོ་རྗེ་སེམས་དཔའ་ཡང་ཡིན་པས་ན། དེ་བཞིན་གཤེགས་
[207a]
[207a.1]པ་ཐམས་ཅད་ཀྱི་རྡོ་རྗེ་སེམས་དཔའ་སྟེ། མི་བསྐྱོད་པ་ལ་སོགས་པ་དང་དེའི་རིགས་རྣམས་སོ། །དེ་རྣམས་ཀྱི་མཆོད་པ་བླ་ན་མེད་པ་ནི་མཆོད་པ་ཆེན་པོའོ། །དེའི་ཆོ་ག་རྒྱས་པ་ནི་རབ་ཏུ་དགའ་ཞིང་བདེ་བ་ལ་སོགས་པའི་དབྱེ་བས་སོ། །དེའི་ཁྱབ་པས་ནི་སྤྲོས་པས་ནམ་མཁའ་ཁྱབ་
[207a.2]པ་སྟེ། དེ་ཉིད་ནི་ལས་སོ། །དེའི་དམ་ཚིག་ནི་མི་བསྐྱོད་པའི་རིགས་ཀྱི་ལས་ཀྱི་དཀྱིལ་འཁོར་རོ། །དེ་ཉིད་ནི་རྡོ་རྗེ་སྟེ། དེ་བྱིན་གྱིས་བརླབ་པ་ནི་བརྟན་པར་བྱའོ། །དེ་ཏིང་ངེ་འཛིན་གང་གིས་བྱེད་པ་དེ་ལ་དེ་སྐད་ཅེས་བྱ་སྟེ། དེ་ལ་སྙོམས་པར་ཞུགས་ནས་རང་གི་རིག་པ་མཆོག་སྨྲས་སོ། །དེ་བཞིན་གཤེགས་
[207a.3]པ་ཐམས་ཅད་ཀྱི་རྡོ་རྗེའི་རིན་པོ་ཆེ་ནི་རིན་ཆེན་འབྱུང་ལྡན་ལ་སོགས་པ་དེ་དང་དེའི་རིགས་རྣམས་སོ། །དེ་རྣམས་ཀྱི་མཆོད་པ་བླ་ན་མེད་པ་ནི་དབང་བསྐུར་བའི་མཆོད་པའོ། །དེའི་ཆོ་ག་རྒྱས་པ་ནི་དབང་མོ་ཆེན་མོ་ལ་སོགས་པའི་དབྱེ་བས་ཕྱེ་བའི་རྣམ་པར་རྒྱས་པའོ། །དེས་ཁྱབ་པ་ཞེས་བྱ་བ་ནི་སྔ་མ་དང་འདྲའོ། །དེ་
[207a.4]བཞིན་གཤེགས་པ་ཐམས་ཅད་ཀྱི་རྡོ་རྗེ་ཆོས་ནི་འོད་དཔག་ཏུ་མེད་པ་ལ་སོགས་པ་དང་དེའི་རིགས་རྣམས་སོ། །དེ་རྣམས་ཀྱི་མཆོད་པ་བླ་ན་མེད་པ་ནི་ཆོས་ཀྱི་མཆོད་པའོ། །དེའི་ཆོ་ག་རྒྱས་པ་ནི་ཡེ་ཤེས་ཆེན་མོའི་གླུ་ལ་སོགས་པའི་དབྱེ་བས་ཕྱེ་བའི་རྣམ་པར་རྒྱས་པའོ། །དེའི་ཁྱབ་པར་ནི་སྔ་མ་བཞིན་ནོ། །དེ་བཞིན་
[207a.5]གཤེགས་པ་ཐམས་ཅད་ཀྱི་རྡོ་རྗེ་ལས་ནི་དོན་ཡོད་པར་གྲུབ་པ་ལ་སོགས་པ་དང་དེའི་རིགས་རྣམས་སོ། །དེ་རྣམས་ཀྱི་མཆོད་པ་བླ་ན་མེད་པ་ནི་ལས་ཀྱི་མཆོད་པའོ། །དེའི་ཆོ་ག་རྒྱས་པ་ནི་སེམས་མ་ཆེན་མོ་ལ་སོགས་པའི་དབྱེ་བས་སོ། །དེའི་ཁྱབ་པར་ནི་དེས་ཁྱབ་པའོ། །དེ་ཉིད་ནི་ལས་ཡིན་པས་ན་དེ་བཞིན་གཤེགས་
[207a.6]པ་ཐམས་ཅད་ཀྱི་རྡོ་རྗེ་ལས་ཀྱི་མཆོད་པ་བླ་ན་མེད་པའི་ཆོ་ག་རྒྱས་པའི་ཁྱབ་པའི་ལས་སོ། །དེའི་དམ་ཚིག་ནི་དོན་ཡོད་པར་གྲུབ་པའོ། །ལས་ཀྱི་དཀྱིལ་འཁོར་དེ་ཉིད་ནི་རྡོ་རྗེའོ། །དེ་བྱིན་གྱིས་བརླབ་པ་ནི་སེམས་བརྟེན་པར་བྱེད་པ་སྟེ། དེ་ཏིང་ངེ་འཛིན་གང་གིས་བྱེད་པ་དེ་ལ་དེ་སྐད་ཅེས་བྱ་སྟེ། དེ་ལ་སྙོམས་
[207a.7]པར་འཇུག་པ་ནི་མངོན་དུ་མཛད་ནས། རང་གི་རིག་པའི་མཆོག་ཅེས་པ་རང་གི་རིགས་བྱིན་གྱིས་རློབ་པར་བྱེད་པ་སྟེ། རང་གི་རིག་པ་ཐམས་ཅད་ཀྱི་ནང་ནས་དམ་པ་ཡིན་པས་རང་གི་རིག་པའི་མཆོག་སྟེ། དེ་ཐུགས་ལ་གནས་པ་འདི་སྨྲས་པ་ནི་བཀའ་སྩལ་པ་སྟེ། རང་གི་རིགས་ཀྱི་ལས་དཀྱིལ་འཁོར་བརྟེན་
[207b]
[207b.1]པར་བྱེད་པའི་རྣམ་པར་ཐུགས་རྩེ་གཅིག་ཏུ་མཛད་ནས་རིག་པའི་མཆོག་གསུངས་སོ་ཞེས་བྱ་བའི་དོན་ཏོ། །བཅོམ་ལྡན་འདས་ཏིང་ངེ་འཛིན་དེ་ལ་སྙོམས་པར་ཞུགས་སོ་ཞེས་བྱ་བར་སྦྱར་རོ། །དེ་ནས་ཞེས་བྱ་བའི་སྒྲ་ནི་འདས་མ་ཐག་པ་སྟོན་པར་བྱེད་པ་སྟེ། རིག་པ་རྣམས་ཀྱིས་དཀྱིལ་འཁོར་བྱིན་གྱིས་བརླབས་པའི་རྗེས་
[207b.2]ཐོགས་ཉིད་ལ་ཞེས་བྱ་བའི་དོན་ཏོ། །དེ་བཞིན་གཤེགས་པ་ཐམས་ཅད་ནི་རྣམ་པར་སྣང་མཛད་ལ་སོགས་པ་སྟེ། དེ་རྣམས་ཀྱི་མཆོད་པ་ནི་མཆོད་པ་ཆེན་པོ་ལ་སོགས་པའི་ཚུལ་ལོ། །དེའི་ཆོ་ག་རྒྱས་པ་ནི་རབ་ཏུ་དགའ་ཞིང་བདེ་བ་མ་དང་། དབང་མོ་ཆེན་མོ་ལ་སོགས་པའི་དབྱེ་བས་ཕྱེ་བའི་རྣམ་པར་རྒྱས་པའོ། །དེས་
[207b.3]ཆོས་ཀྱི་དབྱིངས་ཐམས་ཅད་དུ་ཁྱབ་པ་ནི་སྟོང་པ་ཐམས་ཅད་སྤྲོས་པའོ། །ཁྱབ་པ་ཉིད་ལས་ཡིན་པས་ཆོས་ཀྱི་དབྱིངས་ཐམས་ཅད་དུ་ཁྱབ་པའི་ལས་སོ། །དེའི་དམ་ཚིག་ནི་རྒྱུ་གང་ཡིན་པའི་ཏིང་ངེ་འཛིན་རྡོ་རྗེ་ལྟར་མི་ཕྱེད་པས་ན། དམ་ཚིག་རྡོ་རྗེ་ཞེས་བྱ་བའི་ཏིང་ངེ་འཛིན་ཏེ་ཏིང་ངེ་འཛིན་ལ་སྙོམས་པར་ཞུགས་པ་ནི་
[207b.4]ལས་ཀྱི་དཀྱིལ་འཁོར་གྱི་ཚུལ་དུ་རྣམ་པར་སྤྲུལ་པའི་རྣམ་པར་ཐུགས་རྩེ་གཅིག་ཏུ་མཛད་དོ་ཞེས་བྱ་བའི་ཐ་ཚིག་གོ། །སྙོམས་པར་ཞུགས་མ་ཐག་ཏུ་ཞེས་བྱ་བ་ནི་སྙོམས་པར་ཞུགས་པའི་རྗེས་ཐོགས་ཉིད་ལའོ། །དེ་བཞིན་གཤེགས་པ་ཐམས་ཅད་ཀྱི་ཐུགས་ལས་ཞེས་བྱ་བ་ནི་རྣམ་པར་སྣང་མཛད་ལ་སོགས་པ་དེ་བཞིན་
[207b.5]གཤེགས་པ་ལྔའི་ཐུགས་ལའོ། །བཅོམ་ལྡན་འདས་ཕྱག་ན་རྡོ་རྗེ་ཉིད་ནི་སེམས་དཔའི་རྡོ་རྗེའི་གཟུགས་ཅན་ནོ། །རྣམ་པ་སྣ་ཚོགས་པའི་མཆོད་པ་ཐམས་ཅད་ཀྱི་བཀོད་པའི་ཆོ་ག་རྒྱས་པ་ནི་རབ་འབྱམ་གྱི་སྤྲིན་གྱི་རྒྱ་མཚོའི་ལྷ་མོ་རྣམས་སུ་གྱུར་ཏེ་བྱུང་ནས། སངས་རྒྱས་ཀྱི་རྫུ་འཕྲུལ་དང་། ཆོ་འཕྲུལ་ཐམས་ཅད་
[207b.6]བསྟན་ནས་བཞུགས་སོ་ཞེས་བྱ་བར་སྦྱར་རོ། །མཆོད་པའི་སྤྲིན་གྱི་རྒྱ་མཚོའི་ལྷ་མོ་དེ་རྣམས་ཀྱང་ཁྱབ་པར་ཇི་ལྟ་བུ་ཞིག་ཅེ་ན། ཆོས་ཀྱི་དབྱིངས་ཐམས་ཅད་དུ་ཁྱབ་པ་ཞེས་བྱ་བ་གསུངས་ཏེ། ཆོས་ཀྱི་དབྱིངས་ཐམས་ཅད་ནི་སྟོང་པ་ཉིད་དོ། །དེར་ཁྱབ་པ་ནི་སྤྲོས་པ་ཁྱབ་པར་གྱུར་པའོ། །དེ་བཞིན་དུ། ནམ་མཁའི་དབྱིངས་
[207b.7]ཀུན་དུ་རྒྱས་པ། །ཞེས་བྱ་བ་ནི། འདི་ནམ་མཁའི་དབྱིངས་ཐམས་ཅད་དུ་ཀུན་ནས་རྒྱས་ཤིང་ཁྱབ་པས་ནམ་མཁའི་དབྱིངས་ཀུན་དུ་རྒྱས་པ་ཞེས་བྱ་སྟེ། འདི་ནི་འཇིག་རྟེན་དུ་གྲགས་པས་བཤད་པ་ཡིན་ནོ། །དེ་ལྟ་བུ་སུ་ཞིག་ཡིན་ཞེ་ན། རྣམ་པ་སྣ་ཚོགས་པའི་མཆོད་པ་ཐམས་ཅད་ཅེས་བྱ་བ་གསུངས་ཏེ། རབ་ཏུ་དགའ་
[208a]
[208a.1]ཞིང་བདེ་བ་མ་ལ་སོགས་པའི་རང་བཞིན་ནོ། །དེ་རྣམས་ཀྱི་བཀོད་པ་ནི་ཚོགས་རྣམས་སོ། །དེ་རྣམས་ཀྱི་ཆོ་ག་རྒྱས་པ་ནི་རྣམ་པར་རྒྱས་པའོ། །དེའི་རབ་འབྱམ་ནི་རྒྱུན་ནོ། །དེའི་སྤྲིན་ནི་དེ་རྣམས་ཀྱི་ཕུང་པོའོ། །དེའི་རྒྱ་མཚོ་ནི་དེ་རྣམས་ཀྱི་ཡང་ཚོགས་ཏེ། དེ་ལྟ་བུའི་ཚད་ཀྱི་ལྷ་མོ་རྣམས་སུ་གྱུར་ཏེ་བྱུང་བ་ནི་
[208a.2]མཐོན་པོའོ། །བྱུང་ནས་ཅི་ཞིག་མཛད་ཅེ་ན། འཇིག་རྟེན་གྱི་ཁམས་ཐམས་ཅད་ཀྱི་རབ་འབྱམ་གྱི་སྤྲིན་གྱི་རྒྱ་མཚོ་རྣམས་སུ་ཞེས་བྱ་བ་གསུངས་ཏེ། འཇིག་རྟེན་གྱི་ཁམས་ནི་སྟོང་གསུམ་ལ་སོགས་པའོ། །དེ་རྣམས་ཀྱི་རབ་འབྱམ་གྱི་སྤྲིན་གྱི་རྒྱ་མཚོ་དེ་དག་ནི་དེ་བཞིན་གཤེགས་པ་དེ་དག་ཐམས་ཅད་ཀྱི་དཀྱིལ་འཁོར་གང་
[208a.3]དག་བཞུགས་པའི་དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་གྱི་དཀྱིལ་འཁོར་དུ་དེ་ཐམས་ཅད་བསྟན་ནས་བཞུགས་སོ། །ཅི་ཞིག་བསྟན་ཞེ་ན། དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་ཀྱི་བླ་ན་མེད་པའི་བྱང་ཆུབ་ཀྱི་སེམས་ཆེན་པོ་
[208a.4]བསྐྱེད་པ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པའོ། །དེ་བཞིན་གཤེགས་པ་ཐམས་ཅད་ཀྱི་རིགས་མཉེས་པར་བྱ་བ་ནི་བསྒོམ་པའོ། །ཀུན་དུ་བཟང་པོའི་སྤྱོད་པ་ནི་གཟུགས་ཐམས་ཅད་ཡང་དག་པར་སྟོན་པས་སེམས་ཅན་གྱི་དོན་མཛད་པའོ། །དེ་བསྒྲུབ་པ་ནི་རྫོགས་པའོ། །བསོད་
[208a.5]ནམས་དང་ཡེ་ཤེས་ཀྱི་ཚོགས་ཡོངས་སུ་རྫོགས་ནས་འོག་མིན་གྱི་གནས་དང་མིའི་ཡུལ་དུ་བྱང་ཆུབ་ཀྱི་སྙིང་པོར་བཞུད་པའི་ཕྱིར་སྙིང་པོ་སྟེ་གཅེས་པར་གྱུར་པའི་གནས་དེར་ཉེ་བར་འགྲོ་བ་ནི་བྱང་ཆུབ་ཀྱི་སྙིང་པོར་ཉེ་བར་འགྲོ་བའོ། །བདུད་བཞི་པོ་ནི་བདུད་ཐམས་ཅད་དེ། དེ་རྣམས་འདུལ་བ་ནི་ཚར་གཅད་ཅིང་གཞན་གྱིས་མི་ཐུབ་
[208a.6]པའོ། །དེ་བཞིན་གཤེགས་པ་ཐམས་ཅད་ཀྱི་མཉམ་པ་ཉིད་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་པའོ། །དེའི་མངོན་པར་རྫོགས་པར་བྱང་ཆུབ་པ་ནི་མངོན་པར་ཐུགས་སུ་ཆུད་པའོ། །དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་ཆེན་པོ་ནི་རྡོ་རྗེ་དབྱིངས་ལ་སོགས་པ་དེ་བཞིན་གཤེགས་པ་ཐམས་ཅད་
[208a.7]ཀྱི་རིགས་ཀྱི་དཀྱིལ་འཁོར་རྣམས་ཏེ་དེ་རྣམས་བསྐྱེད་པའོ། །ཁམས་གསུམ་ཐམས་ཅད་ལས་རྣམ་པར་རྒྱལ་བར་བྱས་པ་ནི་དབང་ཕྱུག་ཆེན་པོ་ལ་སོགས་པ་ཁམས་གསུམ་པའི་འཁོར་ལོ་མ་ལུས་པ་བྲན་གྱི་བར་དུ་མཛད་ཅིང་རྣམ་པར་རྒྱལ་པའོ། །དམ་པའི་ཆོས་ཀྱི་འཁོར་ལོ་བསྐོར་བ་ནི་འགྲོ་བ་འདུལ་བའི་དུམ་བུ་
[208b]
[208b.1]ལས་གསུངས་པའི་དཀྱིལ་འཁོར་གྱི་དམ་པ་ཆོས་ཀྱི་འཁོར་ལོ་ལ་རབ་ཏུ་འཇུག་པའོ། །སེམས་ཅན་གྱི་ཁམས་མ་ལུས་ཤིང་ལུས་པ་མེད་པ་རྣམས་ཀྱི་དོན་བྱ་བ་ནི་དོན་ཐམས་ཅད་གྲུབ་པའི་རིགས་སུ་སྤྲུལ་ནས་བསམ་པ་ཐམས་ཅད་རྫོགས་པར་བྱ་བའོ། །དེ་ཉིད་ལ་སོགས་པ་སངས་རྒྱས་ཀྱི་སྤྲུལ་པ་དང་། རྫུ་འཕྲུལ་དང་
[208b.2]ཆོ་འཕྲུལ་ཐམས་ཅད་གང་ཡིན་པ་དེ་སྟོན་ཅིང་བཅོམ་ལྡན་འདས་ཕྱག་ན་རྡོ་རྗེ་བཞུགས་སོ། །བཅོམ་ལྡན་འདས་ཕྱག་ན་རྡོ་རྗེ་དེ་ལྟར་བཞུགས་ནས་མཆོད་པའི་སྤྲིན་གྱི་རྒྱ་མཚོའི་ལྷ་མོ་རབ་ཏུ་དགའ་ཞིང་བདེ་བ་མ་ལ་སོགས་པ་དེ་དག་ཀྱང་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །ཁྱབ་པར་
[208b.3]ཇི་ལྟ་བུ་ཞེ་ན་རང་གི་ཕྱག་རྒྱ་ལག་པ་གཉིས་ཀྱིས་འཛིན་ཅིང་ཞེས་བྱ་བ་སྨོས་ཏེ། རྡོ་རྗེ་ལ་སོགས་པ་རང་གི་ཕྱག་རྒྱ་ལག་པ་གཉིས་ཀྱིས་བསྣམས་པ་ནི་རང་གི་ཕྱག་རྒྱ་ལག་པ་གཉིས་ཀྱིས་འཛིན་པའོ། །དེ་བཞིན་གཤེགས་པ་ཐམས་ཅད་ནི་རྣམ་པར་སྣང་མཛད་ལ་སོགས་པ་ནས་རྡོ་རྗེ་འབེབས་པའི་བར་རོ། ། 
[208b.4]ཆོ་ག་བཞིན་དུ་ཞེས་བྱ་བ་ནི་ཕྱག་རྒྱ་དང་། སྔགས་དང་། གར་གྱི་མཆོད་པ་རྣམས་དང་། ཕྱིའི་མེ་ཏོག་དང་། གཞལ་ཡས་ཁང་ལ་སོགས་པས་ཡང་དག་པར་མཆོད་པའོ། །རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ཚུལ་དུ་ཞེས་བྱ་བ་ནི་དེའི་དབྱིབས་ཀྱིས་རྡོ་རྗེ་སེམས་དཔའ་ལ་སོགས་པའི་ཆ་
[208b.5]ལུགས་འཛིན་པའི་ལྷ་མོ་རྣམས་ཟླ་བའི་དཀྱིལ་འཁོར་ལ་གནས་ནས་ཆེད་དུ་བརྗོད་པ་འདི་ཆེད་དུ་བརྗོད་དོ། །ཨེ་མའོ་ཞེས་བྱ་བ་ནི་ངོ་མཚར་ཆེའོ། །སངས་རྒྱས་རྣམས་ཀྱི་མཆོད་པ་ཡང་ཡིན་པས་ན་སངས་རྒྱས་མཆོད་པ་སྟེ། མཆོད་པ་ཆེན་པོ་ལ་སོགས་པའི་ཚུལ་ལོ། །བདག་ཅེས་བྱ་བ་ནི་བདག་ཉིད་ཡིན་པར་སྟོན་ཏོ། ། 
[208b.6]མཆོད་པ་ཀུན་ནི་ཞེས་བྱ་བ་ནི་མཆོད་པ་ཆེན་པོ་ལ་སོགས་པའི་རང་བཞིན་ཏེ་དེ་དག་བྱེད་པ་ཡིན་ནོ། །གལ་ཏེ་ཁྱེད་དེ་ལྟ་བུའི་སངས་རྒྱས་བཅོམ་ལྡན་འདས་ཀྱི་མཆོད་པ་ཡིན་པ་ལ། ངོ་མཚར་ཅི་ཞིག་ཡོད་ཅེ་ན། གང་ཕྱིར་སངས་རྒྱས་ཉིད་ཆེད་དུ། །སངས་རྒྱས་ཀུན་གྱིས་གྲུབ་པར་མཛད། །ཅེས་བྱ་བ་གསུངས་ཏེ། 
[208b.7]སངས་རྒྱས་ཀྱི་ངོ་བོ་ཉིད་ནི་སངས་རྒྱས་ཉིད་དོ། །དེས་ཆེ་བ་ཉིད་དུ་གྱུར་པས་ན་ཆེན་པོ་སྟེ། ནམ་མཁའི་ཁམས་ཐམས་ཅད་དུ་རྟག་ཏུ་བཞུགས་པའི་སྐུ་དང་གསུང་དང་། ཐུགས་རྡོ་རྗེ་ཉིད་དོ། །དེ་ལྟ་བུའི་ཆེན་པོར་གྱུར་པ་ཉིད་བདག་གིས་ཐ་མི་དད་པར་གྱུར་པ་ཉིད་ཀྱིས་མཆོད་ནས། སངས་རྒྱས་ཐམས་ཅད་གྲུབ་པར་མཛད་
[209a]
[209a.1]ཅིང་རྣལ་འབྱོར་པས་གདུལ་བྱའི་སེམས་ཅན་རྣམས་ལ་སྩོལ་བར་མཛད་དོ། །འདི་སྐད་སྟོན་པ་ཡིན་ཏེ། དེ་བཞིན་གཤེགས་པ་ཐམས་ཅད་གང་ཡིན་པ་ནི་བདག་ཡིན་ལ་བདག་ནི་དེ་བཞིན་གཤེགས་པ་ཐམས་ཅད་ཡིན་ན་གདུལ་བྱའི་རྣལ་འབྱོར་པ་རྣམས་ཀྱིས་ཐ་དད་པར་མཐོང་བ་འདི་ནི་ངོ་མཚར་ཆེའོ། །དེ་
[209a.2]ནས་ཞེས་བྱ་བའི་སྒྲ་ནི་འདས་མ་ཐག་པ་སྟེ། ལྷ་མོ་རྣམས་སུ་སྤྲུལ་པའི་རྗེས་ཐོགས་ཉིད་ལ་ཞེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་མཆོད་པ་ནི། མཆོད་པ་ཆེན་པོ་ལ་སོགས་པའི་མཆོད་པ་རྣམས་སོ། །དེ་ཉིད་ལ་སོགས་པ་ནི་ཀུན་དུ་བཟང་པོའི་སྤྱོད་པ་ལ་སོགས་པ་ལས་ཀྱི་ཆོ་ག་རྒྱས་པ་གང་ཡིན་པ་དེ་ལ་
[209a.3]དེ་སྐད་ཅེས་བྱའོ། །ལྷ་མོ་རྣམས་སུ་སྤྲུལ་པའི་དེ་བཞིན་གཤེགས་པ་ཐམས་ཅད་ཀྱི་མཆོད་པ་ལ་སོགས་པ་ལས་ཀྱི་ཆོ་ག་རྒྱས་པ་གང་ཡིན་པ་དེ་ནི་མཆོད་པའི་ལས་ཀྱི་ཆོ་ག་རྒྱས་པའོ། །རྡོ་རྗེ་རྣམས་ཀྱི་བྱ་བ་ཡིན་པས་ན་རྡོ་རྗེའི་བྱ་བ་སྟེ། མཆོད་པ་ཆེན་པོ་ལ་སོགས་པ་རྫོགས་པར་བྱེད་པའི་ལས་སོ། །དེས་ཉེ་བར་མཚོན་པས་
[209a.4]ན་རྡོ་རྗེ་ཞེས་བྱ་བའི་ལས་ཀྱི་དཀྱིལ་འཁོར་ཏེ་ལས་གཙོ་བོར་གྱུར་པའི་དཀྱིལ་འཁོར་ནི་ལས་ཀྱི་དཀྱིལ་འཁོར་རོ། །དེ་བཤད་པ་ནི་བཀའ་སྩལ་པ་སྟེ། དཀྱིལ་འཁོར་གྱི་ལྷ་མོ་རྣམས་སྐྱེད་པར་བྱེད་པར་རིག་པ་རྣམས་གསུངས་སོ་ཞེས་བྱ་བའི་ཐ་ཚིག་གོ། །དེ་ནི་དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ལ་སོགས་པའི་ལྷ་མོ་
[209a.5]དེ་རྣམས་གསུངས་པ་ཡིན་ཏེ་ཤིན་ཏུ་དགའ་བས་ན་རབ་ཏུ་དགའ་ཞིང་སྟེ། སེམས་ཅན་ཡོངས་སུ་སྨིན་པ་དང་། ཆོས་ཀྱི་དབྱིངས་ཟག་པ་མེད་པའི་བདེ་བ་དང་། ཡིད་བདེ་བའི་ངོ་བོ་བཅོམ་ལྡན་འདས་རྡོ་རྗེ་སེམས་དཔའོ། །དེ་ཡང་། ཀུན་མཆོག་དངོས་གྲུབ་ཆེན་པོ་སྟེ། །དབང་ཕྱུག་ཆེན་པོ་དབང་ཕྱུག་ཆེ། །རྡོ་རྗེ་ཆེན་
[209a.6]པོ་འཛིན་རྒྱལ་པོ། །རབ་དགའ་མཆོག་ཏུ་མི་འགྱུར་བ། །ཞེས་གསུངས་པ་ཡིན་ནོ། །དེ་བཞིན་གཤེགས་པ་ཐམས་ཅད་ཀྱང་ཡིན་ལ་རབ་ཏུ་དགའ་བ་ཡང་ཡིན་པས། དེ་བཞིན་གཤེགས་པ་ཐམས་ཅད་ཀྱི་རབ་ཏུ་དགའ་ཞིང་ངོ་། །དེ་ཉིད་ཀྱི་རང་བཞིན་ཅན་གྱི་བདེ་བ་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་ཀྱིས་
[209a.7]རབ་ཏུ་དགའ་ཞིང་བདེ་མ་སྟེ། རྡོ་རྗེ་སེམས་དཔའི་རང་བཞིན་ནོ། །དེ་བཞིན་གཤེགས་པ་ཐམས་ཅད་སྡུད་པར་བྱེད་པ་ནི་སྤྱན་འདྲེན་པ་སྟེ། དེ་གང་གིས་མཛད་པ་དེ་ནི་དེ་བཞིན་གཤེགས་པ་ཐམས་ཅད་སྤྱན་འདྲེན་མ་སྟེ། རྡོ་རྗེ་རྒྱལ་པོའི་རང་བཞིན་ནོ། །དེ་བཞིན་གཤེགས་པ་ཐམས་ཅད་རྗེས་སུ་མཉེས་པར་བྱེད་ཅིང་
[209b]
[209b.1]སྒོམ་པར་བྱེད་པ་གང་ཡིན་པ་དེ་ནི་དེ་བཞིན་གཤེགས་པ་ཐམས་ཅད་མཉེས་པར་བྱེད་པ་སྟེ། རྡོ་རྗེ་ཆགས་པའི་རང་བཞིན་ནོ། །དེ་བཞིན་གཤེགས་པ་ཐམས་ཅད་ཡང་དག་པར་དགྱེས་པར་བྱང་ཆུབ་ཀྱི་སྤྱོད་པའི་ཚུལ་གང་ཞིག་བྱེད་པ་དེ་ནི། དེ་བཞིན་གཤེགས་པ་ཐམས་ཅད་དགྱེས་པར་བྱེད་པ་མོ་སྟེ་ལེགས་པའི་རང་
[209b.2]བཞིན་ནོ། །དེ་བཞིན་གཤེགས་པ་ཐམས་ཅད་ཀྱི་མཆོད་པ་ཆེན་པོ་ཞེས་བྱ་བ་ནི། འདི་རྣམས་དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་ཀྱི་སེམས་ཀྱི་ཚུལ་གྱིས་དེ་བཞིན་གཤེགས་པ་ཐམས་ཅད་མཉེས་པར་བྱེད་པ་ཡིན་པས་དེ་སྐད་ཅེས་བྱའོ། །དབང་མོ་ཡང་ཡིན་ལ་ཆེན་མོ་ཡང་ཡིན་པས་ན་དབང་མོ་ཆེན་མོ་སྟེ། 
[209b.3]བཅོམ་ལྡན་འདས་ནམ་མཁའི་སྙིང་པོ་སྟེ། དེའི་ཚུལ་གྱི་ལྷ་མོ་ནི་དབང་མོ་ཆེན་མོ་ཞེས་བྱའོ། །སྣང་བ་ཆེན་མོ་ཞེས་བྱ་བ་ནི་ནམ་མཁའ་ཁྱབ་པའི་སྣང་བ་མངའ་བ་རྡོ་རྗེ་ཉི་མའི་མཚན་མའི་ཕྱག་རྒྱ་མངའ་བས་ན་སྣང་བ་ཆེན་མོ་སྟེ། རྡོ་རྗེ་ཉི་མ་དེའི་ཚུལ་འཛིན་པའི་ལྷ་མོའོ། །རིན་པོ་ཆེ་ཆེན་པོའི་ཆར་འབེབས་པ་ནི་རྡོ་རྗེ་
[209b.4]དཔལ་ཏེ། དེའི་གཟུགས་འཛིན་པའི་རིག་པའི་ལྷ་མོའོ། །རབ་ཏུ་དགའ་ཞིང་མགུ་མ་ནི་དགའ་བ་ཆེན་པོ་ཉིད་ཀྱིས་མགུ་ཞིང་ཡིད་བདེ་བ་མངའ་བར་རབ་ཏུ་དགའ་ཞིང་མགུ་བ་ཆེན་པོ་སྟེ། རྡོ་རྗེ་བཞད་པའི་གཟུགས་འཛིན་གྱི་རིག་པའི་ལྷ་མོ་ཆེན་མོའོ། །དེ་བཞིན་གཤེགས་པ་ཐམས་ཅད་ཀྱི་དབང་བསྐུར་བའི་མཆོད་
[209b.5]བ་ཞེས་བྱ་བ་ནི། དེ་བཞིན་གཤེགས་པ་ཐམས་ཅད་ཀྱི་དབང་བསྐུར་བའི་མཆོད་པའི་རང་བཞིན་ནོ། །ཡེ་ཤེས་ཆེན་མོའི་གླུ་ཞེས་བྱ་བ་ནི། ཆོས་ཐམས་ཅད་རང་བཞིན་གྱིས་རྣམ་པར་དག་པའོ་ཞེས་བྱ་བའི་ཆོས་ལ་ངེས་པའོ། །རྡོ་རྗེ་ཆོས་དེའི་གཟུགས་འཛིན་པའི་གླུ་རབ་ཏུ་ལེན་པའི་ལྷ་མོ་གང་ཡིན་པ་དེ་ནི་ཡེ་ཤེས་
[209b.6]ཆེན་པོའི་གླུའོ། །དབྱངས་ཆེན་པོ་ནི་འཇམ་པའི་དབྱངས་སོ། །དེའི་རྗེས་སུ་འགྲོ་བ་གང་ཡིན་པ་དེ་ནི་དབྱངས་ཆེན་མོའི་རྗེས་སུ་འབྲང་མའོ། །དཀྱིལ་འཁོར་ཐམས་ཅད་དུ་འཇུག་པ་ནི་ལྷ་མོ་འདི་ཡོད་ན་དཀྱིལ་འཁོར་ཐམས་ཅད་དུ་འཇུག་པར་འགྱུར་བས་དཀྱིལ་འཁོར་ཐམས་ཅད་དུ་འཇུག་པ་མ་སྟེ། རྡོ་རྗེ་གཟུགས་
[209b.7]ཅན་གྱི་རིག་པ་གང་ཡིན་པ་དེའོ། །སྔགས་ཀྱི་སྤྱོད་པ་ནི་རྡོ་རྗེ་སྨྲ་བ་སྟེ། དེའི་གཟུགས་ཅན་གྱི་རིག་པ་གང་ཡིན་པ་ནི་སྔགས་ཀྱི་སྤྱོད་པ་མའོ། །དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་མཆོད་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་ཆོས་ཀྱི་རང་བཞིན་གྱི་མཆོད་པའོ། །སེམས་མ་ཅན་ནི་ཞེས་བྱ་བ་ལ་སོགས་པའི་
[210a]
[210a.1]རྡོ་རྗེ་ལས་སོ། །དེའི་གཟུགས་གང་ལ་མངའ་བ་དེ་ནི་སེམས་མ་ཅན་ནོ། །བྱང་ཆུབ་ཀྱི་ཡན་ལག་ཆེན་པོ་ནི་བྱང་ཆུབ་ཀྱི་ཡན་ལག་བདུན་ཏེ། དེ་གང་ལ་མངའ་བ་དེ་ནི་བྱང་ཆུབ་ཆེན་པོའི་ཡན་ལག་ཅན་ཏེ། རྡོ་རྗེ་བསྲུང་བའི་གཟུགས་ཅན་ནོ། །མིག་ལྡན་ཞེས་བྱ་བ་ནི་གང་ལ་སྤྱན་མངའ་བ་གང་ཡིན་
[210a.2]པ་དེ་ནི་མིག་ལྡན་མ་སྟེ། རྡོ་རྗེ་གནོད་སྦྱིན་གྱི་གཟུགས་ཅན་ནོ། །དྲི་ལྡན་མ་ནི་ཚུལ་ཁྲིམས་དང་ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བའི་དྲི་གང་ལ་མངའ་བ་དེ་ནི་དྲི་ལྡན་མ་སྟེ། རྡོ་རྗེ་ཁུ་ཚུར་གྱི་གཟུགས་ཅན་ནོ། །དེ་བཞིན་གཤེགས་པ་ཐམས་ཅད་
[210a.3]ཀྱི་ལས་ཀྱི་མཆོད་པའོ་ཞེས་བྱ་བ་ནི། དེ་བཞིན་གཤེགས་པ་ཐམས་ཅད་ཀྱི་བརྩོན་འགྲུས་ལས་ཀྱི་རང་བཞིན་གྱི་མཆོད་པའོ། །རྡོ་རྗེ་སེམས་མ་ལ་སོགས་པ་སྒེག་མོ་ལ་སོགས་པ་ནས་རྡོ་རྗེ་འབེབས་པའི་བར་གྱི་རིག་པ་ནི་གཟུངས་ཀྱི་དཀྱིལ་འཁོར་ལས་གསུངས་པ་ཡིན་པར་ཤེས་པར་བྱའོ། །རྣམ་པར་
[210a.4]སྣང་མཛད་ནས་བརྩམས་ཏེ། རྡོ་རྗེ་འབེབས་པའི་བར་དུ་རང་རང་གི་རིག་པ་འདི་རྣམས་ཀྱིས་སྤྲུལ་པའི་རྗེས་ཐོགས་ཉིད་ལ་རང་རང་གི་གནས་སུ་བཀོད་པ་ནི་ལས་ཀྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་ཡིན་ཏེ། འདིར་དེ་ནས་བཅོམ་ལྡན་འདས་ཞེས་བྱ་བ་ནས་བརྩམས་ཏེ། དེ་བཞིན་
[210a.5]གཤེགས་པ་ཐམས་ཅད་ཀྱི་ལས་ཀྱི་མཆོད་པའོ་ཞེས་བྱ་བའི་གཞུང་གིས་ཏིང་ངེ་འཛིན་གཉིས་པ་གསུངས་པ་ཡིན་ནོ། །དེ་ནས་བསྡུ་བ་དང་བྱིན་གྱིས་བརླབ་པ་ནས་བརྩམས་ཏེ་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ནི་སྔ་མ་བཞིན་དུ་བལྟ་བར་བྱའོ། ལས་ཀྱི་དཀྱིལ་འཁོར་ལས་གསུངས་
[210a.6]པའི་སྒྲུབ་པ་རྣམས་ནི་ལས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པར་བྱའོ་ཞེས་བརྟན་པར་བྱ་བའི་ཕྱིར། དེ་ནས་ཞེས་བྱ་བ་ལས་གསུངས་པའི་སློབ་དཔོན་གྱི་ལས་ཀྱི་ཆོ་ག་དང་། སློབ་མ་གཞུག་པ་ལ་སོགས་པའི་ཆོ་ག་རྒྱས་པ་གསུངས་པ་ཡིན་ནོ། །དེ་ནས་ཞེས་བྱ་བའི་སྒྲ་ནི་དེ་མ་ཐག་པ་
[210a.7]སྟེ། སྔོན་དུ་བསྙེན་པའི་རྗེས་ཐོགས་ལ་ཞེས་བྱ་བའི་ཐ་ཚིག་གོ། །དེ་ཡང་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཆོ་གས་དཔལ་རྡོ་རྗེ་སེམས་དཔའི་རྣལ་འབྱོར་གྱིས་རྣལ་འབྱོར་ཆེན་པོ་སྔར་བཤད་པ་ཉིད་བྱས་པའི་རྗེས་ལ། སྣ་ཚོགས་རྡོ་རྗེ་དང་། སྣ་ཚོགས་དྲིལ་བུ་ཐོགས་ལ་ཕྱག་རྒྱ་
[210b]
[210b.1]བཞིའི་དཀྱིལ་འཁོར་ལས་གསུངས་པའི་ཚོགས་རང་གི་སྙིང་གར་ལས་ཀྱི་དཀྱིལ་འཁོར་སྤྲུལ་ལ། རིག་པ་ཐམས་ཅད་རེ་རེ་ཞིང་བཟླས་བརྗོད་ཁྲི་བྱ་བ་ནི་འདིར་སྔོན་དུ་བསྟེན་པ་ཡིན་ནོ། །རྡོ་རྗེ་རྣམས་ཀྱི་བྱ་བ་ནི་རྡོ་རྗེའི་བྱ་བ་སྟེ། བྱང་ཆུབ་ཀྱི་སེམས་བསྐྱེད་པ་ལ་སོགས་པས་སེམས་ཅན་གྱི་དོན་བྱ་བ་དེའི་ཕྱིར་ལས་
[210b.2]ཀྱི་དཀྱིལ་འཁོར་བཤད་དོ། །དེའི་ལས་ཅི་ཞིག་ཡིན་ཞེ་ན། དེ་བཞིན་གཤེགས་པ་མ་ལུས་ཤིང་ལུས་པ་མེད་པ་ཐམས་ཅད་ལ་མཆོད་པ་བྱེད་ཅེས་བྱ་བ་གསུངས་ཏེ། ལས་དེ་རྫོགས་པར་བྱེད་པའོ། །དེ་ནས་ཞེས་བྱ་བ་ལ་སོགས་པ་ལ། གང་གི་ཕྱིར་ལས་ཀྱི་དཀྱིལ་འཁོར་ལས་གསུངས་པའི་ཆོ་ག་
[210b.3]ཉིད་ཀྱིས་དམ་ཚིག་དང་དབང་བསྐུར་བ་ཐོབ་པས་ལས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་རྣམས་བསྒྲུབ་པར་བྱའོ། །གཞན་དག་གིས་ནི་མ་ཡིན་ཏེ། རྒྱུ་དེས་ན་རབ་ཏུ་བཤད་པར་བྱ་བ་ལས་ཀྱི་དཀྱིལ་འཁོར་དམ་པ་སྟེ་ཞེས་བྱ་བའོ། །རྡོ་རྗེ་དབྱིངས་དང་འདྲ་བ་ན་ཞེས་བྱ་བ་ནི་སྤྲུལ་པའི་
[210b.4]ལས་ཀྱི་དཀྱིལ་འཁོར་དང་འདྲ་བར་བྱའོ། །མིང་ཇི་སྐད་ཅེས་བྱ་ཞེ་ན། རྡོ་རྗེའི་བྱ་བ་ཞེས་ཀྱང་གྲགས། །ཞེས་བྱ་བ་གསུངས་ཏེ། གྲགས་ཞེས་བྱ་བ་ནི་བཤད་པའོ། །དཀྱིལ་འཁོར་ཆེན་པོའི་ཚུལ་དུ་ནི། །སངས་རྒྱས་སྐུ་རྣམས་གཞག་པར་བྱ། །ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་བྲིས་
[210b.5]ལ་འདིར་གསུངས་པའི་རིགས་རྣམས་ཀྱིས་དེ་བཞིན་གཤེགས་པ་ལྔ་པོ་སྔ་མ་བཞིན་དུ་དཀྱིལ་འཁོར་ཆེན་པོ་ལས་གསུངས་པའི་ཕྱག་རྒྱ་ཆེན་པོ་ཉིད་དུ་བྲི་བར་བྱའོ་ཞེས་བྱ་བའི་ཐ་ཚིག་གོ། །རྡོ་རྗེ་སེམས་དཔའི་སོགས་ཚུལ་དུ། །ལྷ་མོ་ཕྱག་རྒྱ་བཅས་པ་བྲི། །ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་
[210b.6]པོ་ལས་གསུངས་པའི་རྡོ་རྗེ་སེམས་དཔའ་ལ་སོགས་པའི་ཏིང་ངེ་འཛིན་དང་། རྡོ་རྗེ་དྲིལ་བུ་ལ་སོགས་པའི་ཕྱག་རྒྱ་རྣམས་ཀྱིས་རབ་ཏུ་དགའ་ཞིང་བདེ་བ་ནས་བརྩམས་ཏེ། རྡོ་རྗེ་འབེབས་པའི་བར་གྱི་ལྷ་མོ་དེ་རྣམས་ཕྱག་རྒྱ་དང་བཅས་པ་བྲི་བར་བྱའོ། །འདི་སྐད་སྟོན་པ་ཡིན་ཏེ། འདིར་རབ་ཏུ་དགའ་ཞིང་
[210b.7]བདེ་བ་མ་ལ་སོགས་པ་ནི་རྡོ་རྗེ་སེམས་དཔའ་ལ་སོགས་པའི་ཚུལ་དང་། དབྱིབས་དང་། ཕྱག་མཚན་བསྣམས་པ་བྲི་བར་བྱའོ་ཞེས་བྱ་བའི་ཐ་ཚིག་གོ། །དེ་ནས་ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་འཇུག་པའི་ཚུལ་གྱི་ལས་ཀྱི་དཀྱིལ་འཁོར་ལས་གསུངས་པའི་སེམས་མ་རྡོ་རྗེ་མ་
[211a]
[211a.1]བཅིངས་ལ། སློབ་དཔོན་ཇི་ལྟ་བ་བཞིན་དུ་འཇུག་པར་བྱའོ། །དེ་ནས་ཆོ་ག་ཐམས་ཅད་རྗེས་སུ་སྤྱད་ལ། སྣ་ཚོགས་རྡོ་རྗེ་དང་། སྣ་ཚོགས་དྲིལ་བུ་ཐོགས་ཏེ་བསྡུ་བར་བྱས་ནས། སློབ་མ་གཞུག་པའི་གནང་བ་ནོད་པའི་རྗེས་ཐོགས་ཉིད་ལ་ཞེས་བྱ་བ་ནི། དེ་ནས་ཞེས་བྱ་བའི་སྒྲའི་དོན་ཡིན་
[211a.2]ནོ། །གཞུག་པ་ལ་སོགས་པའི་ཆོ་ག་རྒྱས་པ་བཤད་ཅེས་བྱ་བ་ནི། གཞུག་པ་ལ་སོགས་པའི་ཆོ་ག་རྒྱས་པ་གང་ཡིན་པ་དེ་ནི་གཞུག་པ་ལ་སོགས་པའི་ཆོ་ག་རྒྱས་པ་སྟེ། སོགས་པའི་སྒྲ་ནི་མནའི་སྙིང་པོ་དང་། དབབ་པ་དང་། དབབ་པ་ཉེ་བར་བསྡུ་བ་ལ་སོགས་པ་བསྡུའོ། །གཞུག་པ་ལ་སོགས་པའི་
[211a.3]ཆོ་ག་དེ་ཡང་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་གསུངས་ཏེ་འདིར་ཁྱད་པར་ནི་འདི་ཡིན་ཏེ། ལས་ཀྱི་དཀྱིལ་འཁོར་ལས་གསུངས་པའི་སེམས་མ་རྡོ་རྗེ་མ་བཅིང་བར་བྱའོ། །དེ་ལ་དང་པོར་ཞེས་བྱ་བ་ནི་མནའ་ལ་སོགས་པའི་སྔོན་དུ་ཞེས་བྱ་བའི་ཐ་ཚིག་གོ། །རྡོ་རྗེ་དབྱིངས་ཀྱི་དཀྱིལ་འཁོར་དུ་འཇུག་པའི་
[211a.4]ཚུལ་གྱིས་ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་དུ་འཇུག་པའི་ཚུལ་གྱིས་བཅུག་ནས་ཀྱང་འདི་སྐད་ཅེས་བརྗོད་པར་བྱའོ། །ཅི་ཞིག་བརྗོད་ཅེ་ན། འདི་ནི་ཞེས་བྱ་བ་ལ་སོགས་པ་སྨོས་ཏེ། དེ་བཞིན་གཤེགས་པ་ཐམས་ཅད་ཀྱི་མཆོད་པ་ནི་ཆེན་པོ་ལ་སོགས་པའི་མཆོད་པ་བྱེད་པའོ། །དམ་ཚིག་ནི་རྒྱུའོ། །གང་
[211a.5]ཞིག་ཡིན་ཞེ་ན། མཆོད་པ་བཅུ་དྲུག་པོ་འདི་རྣམས་ཞེས་བྱ་བ་ལ་ལས་ཀྱི་དཀྱིལ་འཁོར་གྱི་དེ་བཞིན་གཤེགས་པ་ཐམས་ཅད་ཀྱི་མཆོད་པ་འདི་རྣམས་ནི་དམ་ཚིག་ཡིན་པས་ན་དེའི་ཕྱིར་དེར་ཞུགས་ནས། ཁྱེད་ཀྱིས་ཉིན་རེ་ཞིང་ཞེས་བྱ་བ་ཉི་མ་རེ་རེར་ཐུན་བཞི་རབ་ཏུ་དགའ་ཞིང་བདེ་མ་ལ་སོགས་པ་མཆོད་པ་བཅུ་
[211a.6]དྲུག་པོ་འདི་རྣམས་ཅི་ནུས་སུ་བྱ་ཞིང་སེམས་ཀྱིས་བསྒོམ་མོ། །ཅི་ནུས་སུ་གྱིས་ཤིག་ཅེས་བྱ་བ་ནི་རྣམ་པ་ཐམས་ཅད་དུ་བསྒོམ་པར་མི་ནུས་ན་ཡང་ཞེས་སྟོན་པ་ཡིན་ནོ། །ཐམས་ཅད་ཀྱི་མཚན་མ་ཞེས་བྱ་བ་ནི་སྣ་ཚོགས་ཀྱི་མཚན་མ་ཡིན་པས་ན་ཐམས་ཅད་ཀྱི་མཚན་མ་སྟེ། རྡོ་རྗེ་ལས་ཀྱི་མཚན་མ་ཞེས་བྱ་བའི་ཐ་
[211a.7]ཚིག་གོ། །དེ་སྦྱིན་ནོ། །འདིས་ནི་འདི་སྐད་སྟོན་པ་ཡིན་ཏེ། སངས་རྒྱས་ཐམས་ཅད་ཀྱི་སྐུ་རིན་པོ་ཆེའི་དབུ་རྒྱན་དང་ཅོད་པན་གྱི་དབང་བསྐུར་ལ། སྔ་མ་བཞིན་དུ་རྡོ་རྗེ་དཔལ་གྱི་དམ་ཚིག་གི་ཕྱག་རྒྱས་ཀྱང་སྣ་ཚོགས་རྡོ་རྗེ་ཕྲེང་བའི་དབང་བསྐུར་བ་བྱིན་ལ་སྣ་ཚོགས་རྡོ་རྗེ་ལག་པར་སྦྱིན་པར་བྱའོ། །དེ་ལྟར་
[211b]
[211b.1]སློབ་དཔོན་གྱི་ལས་ཀྱི་ཆོ་ག་དང་། སློབ་མ་གཞུག་པ་ལ་སོགས་པའི་ཆོ་ག་རྒྱས་པར་བསྟན་ནས། ད་ནི་དམ་ཚིག་དང་དབང་བསྐུར་བ་ཐོབ་པ་རྣམས་ལ་སློབ་དཔོན་གྱིས་དངོས་གྲུབ་ཀྱི་ཡེ་ཤེས་བསླབ་པར་བྱའོ་ཞེས་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བ་ནི་དེ་ལྟར་
[211b.2]གཞུག་པ་ལ་སོགས་པའི་ཆོ་ག་རྒྱས་པའི་རྗེས་ཐོགས་བྱ་བའི་དོན་ཏོ། །བྱང་ཆུབ་ཀྱང་ཡིན་ལ་ཆེན་པོ་ཡང་ཡིན་པས་ན་བྱང་ཆུབ་ཆེན་པོ་སྟེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་པོ། །དེ་ཉིད་ནི་སེམས་ཏེ། དེ་ལ་དམིགས་པའི་སྨོན་པ་དང་འཇུག་པའི་སེམས་སོ། །དེ་བསྒྲུབ་པ་ནི་བྱང་ཆུབ་ཆེན་པོའི་སེམས་
[211b.3]སྒྲུབ་པ་སྟེ། རྣལ་འབྱོར་པས་ཀྱང་དེ་མངོན་སུམ་དུ་བྱེད་པའོ། །དེའི་དོན་གྱི་མཆོད་པའི་ཕྱག་རྒྱ་དང་། དེའི་དོན་གྱི་ཡེ་ཤེས་བསྟན་ཞིང་བསླབ་པར་བྱའོ། །བྱང་ཆུབ་སེམས་ནི་བརྟན་བསྐྱེད་པས། །ཞེས་བྱ་བ་ནི་བྱང་ཆུབ་སྟེ་རྣམ་པར་སྣང་མཛད་ལ་སོགས་པའི་ངོ་བོར་སེམས་དཔའ་ནི་བྱང་ཆུབ་ཀྱི་སེམས་ཏེ། དེ་ལ་
[211b.4]དམིགས་པའི་སེམས་ཞེས་བྱ་བའི་དོན་ཏོ། །དེ་བརྟན་པར་བསྐྱེད་པ་ནི་དང་པོར་བདག་ནི་རྣམ་པར་སྣང་མཛད་དོ་ཞེས་པའམ། བདག་ནི་དོན་ཡོད་པར་གྲུབ་པ་ཉིད་དོ་ཞེས་བྱ་བས་མཆོག་ཏུ་དད་པས་ང་རྒྱལ་བསྐྱེད་པ་ཡིན་ཏེ། དེ་བས་ན་བདག་ནི་སངས་རྒྱས་ཡིན་བསམ་ཞིང་ཞེས་བྱ་བ་དང་། བདག་ནི་རྣམ་པར་སྣང་
[211b.5]མཛད་དོ་ཞེས་བྱ་བའམ། བདག་ནི་དོན་ཡོད་པར་གྲུབ་པ་ཉིད་དོ་ཞེས་བྱ་བའི་བར་དུ་བསམ་ཞིང་བསྒོམས་ལ་དགའ་བས་ཞེས་པ་སྒེག་མོས་སོ། །འདི་སྐད་སྟོན་པ་ཡིན་ཏེ། བདག་ལ་བྱིན་གྱིས་བརླབ་པ་ལ་སོགས་པས་དེ་བཞིན་གཤེགས་པར་བདག་ཉིད་ཇི་ལྟ་བ་བཞིན་དུ་བསྐྱེད་ལ། དེའི་ཕྱག་རྒྱ་ཆེན་པོ་
[211b.6]བཅིངས་ཏེ། རང་གི་སྙིང་ག་ནས་བྱང་ཆུབ་ཀྱི་སེམས་ཀྱི་དགའ་བ་སྒེག་མོའི་གཟུགས་སུ་བཏོན་ལ། གཟུགས་བརྙན་དང་འདྲ་བ་དེས་བདག་ཉིད་གཟུགས་བརྙན་དང་འདྲ་བར་བསམ་ཞིང་ཡང་དག་པར་སྦྱོར་བས་ཟག་པ་མེད་པའི་བདེ་བ་བསྐྱེད་པར་བྱའོ། །དེ་ལྟ་བུའི་ཚུལ་དང་ལྡན་པའི་དགའ་བའི་མཆོད་
[211b.7]པས་བདག་ཉིད་མཆོད་པར་བྱེད་ན་བདག་ཉིད་ཀྱིས་ཐོབ་ཅིང་རྙེད་པར་འགྱུར་རོ། །ཅི་ཞིག་ཐོབ་པར་འགྱུར་ཞེ་ན། སངས་རྒྱས་ཀྱི་ནི་བདེ་བའང་ཐོབ། །ཅེས་བྱ་བ་གསུངས་ཏེ། སངས་རྒྱས་ཀྱི་བདེ་བ་ནི་བྱང་ཆུབ་པའི་བདེ་བ་སྟེ་དེ་ཡང་ཐོབ་པར་འགྱུར་རོ། །ཡང་ཞེས་བྱ་བའི་སྒྲ་ནི་འཇིག་རྟེན་པའི་བདེ་བ་རྣམས་ལྟ་
[212a]
[212a.1]སྨོས་ཀྱང་ཅི་དགོས་ཞེས་སྟོན་ཏོ། །དེ་ཡང་རྡོ་རྗེ་རིག་མར་ཡང་དག་སྦྱོར། །དགའ་བའི་རྡོ་རྗེ་སེམས་དཔའ་ཡིས། །དགའ་བའི་འདོད་ཆགས་བསྐྱེད་ནས་ནི། །དགའ་བའི་མཆོག་ལ་འཇུག་པར་བྱ། །བདག་ཉིད་སངས་རྒྱས་ཡིན་བསམ་ལ། །བསྒོམས་ནས་རབ་ཏུ་མཆོད་བྱེད་ཅིང་། །དགའ་བ་ཆེན་པོ་བདེ་དོན་
[212a.2]དུ། །རིག་པའི་ལྷ་མོར་རབ་སྦྱོར་བས། །བདག་ཉིད་སངས་རྒྱས་ཉིད་དུ་འགྱུར། །ཞེས་གསུངས་པ་ཡིན་ནོ། །བྱང་ཆུབ་སེམས་ནི་བརྟན་བསྐྱེད་པས། །ཞེས་བྱ་བ་ལ་སོགས་པ་ནི་སྔ་མ་དང་འདྲའོ། །ཕྲེང་བ་ལ་སོགས་རབ་མཆོད་པས། །ཞེས་བྱ་བ་ལ་དེ་ལ་ཕྲེང་བ་ནི་རྡོ་རྗེ་རིན་པོ་ཆེའི་ཕྲེང་བའོ། །སོགས་པའི་སྒྲས་ནི་གདུ་བུ་དང་། རྣ་
[212a.3]རྒྱན་དང་དབུ་རྒྱན་ལ་སོགས་པ་བསྡུ་སྟེ། ཕྲེང་བ་ལ་སོགས་པའི་མཆོད་པ་ཁྱད་པར་ཅན་དེ་རྣམས་ཀྱིས་ཡང་དག་པར་མཆོད་ན་བདག་ཉིད་དེ་བཞིན་གཤེགས་པ་རྣམས་ཀྱིས་སངས་རྒྱས་ཀྱི་སྐུར་དབང་བསྐུར་བར་འགྱུར་རོ། །འདི་སྐད་སྟོན་པ་ཡིན་ཏེ། དགའ་བའི་གནས་སྐབས་དེ་ཉིད་དུ་དཔྲལ་བའི་ཕྱོགས་སུ་ལྷ་མོ་རིན་
[212a.4]ཆེན་ཕྲེང་མ་སྤྲུལ་ལ་དེས་བདག་ཉིད་མཆོད་པར་བྱའོ་ཞེས་བྱ་བའི་ཐ་ཚིག་གོ། །དེ་ཡང་། མི་འཇིགས་པ་དང་སྟོབས་སོགས་ཀྱིས། །བདག་ཉིད་རང་ལ་དབང་བསྐུར་ན། །སངས་རྒྱས་སུ་ནི་དབང་བསྐུར་འགྱུར། །ཞེས་གསུངས་པ་ཡིན་ནོ། །བྱང་ཆུབ་སེམས་ནི་བརྟན་པ་བསྐྱེད་ལ། །ཞེས་བྱ་བ་ལ་སོགས་པ་སྔ་མ་དང་འདྲའོ། ། 
[212a.5]སྙན་པའི་གླུ་ནི་གླུའི་བདེ་བ་སོ་སོར་རང་གི་རིག་པའི་རྣམ་པས་ཆོས་ལ་དམིགས་པའི་བཟོད་པས་མངོན་དུ་བྱེད་པ་ལས་སྐྱེས་པ་གང་ཡིན་པ་དེ་ནི་སྙན་པའི་གླུའོ། །སྙན་པའི་གླུ་བདེ་བ་དེ་ཡང་རྣམ་པ་དུ་མའི་ཚུལ་གྱིས་བསྐྱེད་པར་བྱ་བ་ཡིན་པས་གླུའི་རབ་ཏུ་མཆོད་པས་སོ། །འདི་སྐད་སྟོན་པ་ཡིན་ཏེ། རང་གི་ལྐོག་མའི་ཕྱོགས་སུ་
[212a.6]རྡོ་རྗེ་གླུ་མའི་པི་ཝང་བརྡུང་བ་ལ་སོགས་པ་སྤྲུལ་ལ། དགའ་བ་དེ་ཉིད་ཀྱི་དུས་སུ་བདག་ཉིད་ཚད་མེད་པའི་གཟུགས་ཀྱིས་བསྐུར་བར་བསམ་ཞིང་ཆོས་ལ་དམིགས་པའི་བཟོད་པ་མངོན་སུམ་དུ་བྱེད་པས་ཆོས་བདག་མེད་པའི་འདོད་ཆགས་ཀྱིས་དགའ་ཞིང་རོལ་པར་བྱའོ། །བྱང་ཆུབ་སེམས་ནི་བརྟན་བསྐྱེད་པས། །ཞེས་བྱ་བ་
[212a.7]ལ་སོགས་པ་ནི་སྔ་མ་དང་འདྲའོ། །འདིར་ཡང་དོན་ནི་འདི་ཡིན་ཏེ། རང་གི་སྤྱི་བོའི་ཕྱོགས་སུ་ལྷ་མོ་གར་མ་སྤྲུལ་ལ། དགའ་བའི་དུས་ཉིད་ཀྱི་ཚེ་བྱང་ཆུབ་ཆེན་པོར་སྤྲོ་བ་བསྐྱེད་པ་རྣམ་པར་འཕེལ་བར་བྱ་ཞིང་། གར་གྱི་ཕྱག་རྒྱ་བཅིངས་ལ་དེས་བདག་ཉིད་མཆོད་པར་བསམ་པར་བྱའོ། །དེ་ལྟར་བྱས་པས་རྣལ་འབྱོར་པ་དེ་
[212b]
[212b.1]སངས་རྒྱས་ཐམས་ཅད་ཀྱིས་ཀྱང་མཆོད་པར་འགྱུར་རོ། །དེ་ལྟར་བྱང་ཆུབ་ཀྱི་སེམས་ཀྱི་མཆོད་པའི་བསྒྲུབ་པ་བསྟན་ནས། ད་ནི་དེ་ནས་སངས་རྒྱས་ཐམས་ཅད་མཆོད་པའི་ཕྱག་རྒྱའི་ཡེ་ཤེས་བསླབ་པར་བྱའོ་ཞེས་བྱ་བ་ལ་སོགས་པས་ཚོགས་ཀྱི་མཆོད་པ་གསུངས་པ་ཡིན་ཏེ། སངས་རྒྱས་ཐམས་ཅད་ལ་རྣམ་པ་བཞིའི་ཕྱག་
[212b.2]ལ་སོགས་པའི་མཆོད་པ་ནི་ཕྱག་རྒྱ་སྟེ། དེའི་ཡེ་ཤེས་བསླབ་པར་བྱའོ། །ལུས་དང་ཞེས་བྱ་བ་ལ་སོགས་པ་ལ། ལུས་དང་ངག་དང་སེམས་ནི་ལུས་དང་ངག་སེམས་སོ། །དེ་ཉིད་ནི་མི་ཕྱེད་པས་ན་རྡོ་རྗེའོ། །དེ་རྣམས་ཀྱི་མཆོག་གི་ཚུལ་གྱིས་ཕྱག་འཚལ་བའོ། །འདི་སྐད་སྟོན་པ་ཡིན་ཏེ། བདག་ཉིད་ཀྱིས་དངོས་པོ་
[212b.3]འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་པའི་བྱང་ཆུབ་སེམས་དཔའ་ཆེན་པོ་ལས་སྣ་ཚོགས་པའི་གཟུགས་ཀྱིས་འཇིག་རྟེན་གྱི་ཁམས་རྡུལ་ཕྲ་རབ་དང་མཉམ་པའི་དེ་བཞིན་གཤེགས་པ་རྣམས་ལ་ཕྱག་འཚལ་བ་དང་། དེ་བཞིན་དུ་མཆོད་པའི་ཚོགས་ཐམས་ཅད་ཀྱིས་མཆོད་ན་སེམས་ཅན་ཐམས་
[212b.4]ཅད་ཀྱི་ཕྱག་བྱ་བར་འོས་པ་དང་། མཆོད་པར་འོས་པར་འགྱུར་རོ། །སངས་རྒྱས་ཐམས་ཅད་བསོད་ནམས་ཆེ། །ཞེས་བྱ་བ་ནི། སངས་རྒྱས་ཐམས་ཅད་ཀྱི་བསོད་ནམས་ཀྱང་ཡིན་ལ། ཆེན་པོ་ཡང་ཡིན་པས་སངས་རྒྱས་ཐམས་ཅད་བསོད་ནམས་ཆེ་ཞེས་བྱའོ། །དེ་རྣམས་ཀྱང་ཇི་ལྟ་བུ་ཡིན་ཞེ་ན། སྐུ་གསུང་ཐུགས་ནི་
[212b.5]རྡོ་རྗེ་སྐྱེས། །ཞེས་བྱ་བ་སྟེ་སྐུ་དང་གསུང་དང་། ཐུགས་རྡོ་རྗེ་ལས་བྱུང་བ་དེ་ལ་རྗེས་སུ་ཡི་རང་བ་དེ་ཉིད་ནི་མཆོད་པ་ཡིན་ཞིང་དེ་ཉིད་ཀྱིས་རང་གི་ངོ་བོ་གང་ཡིན་པ་དེ་ནི་རྗེས་སུ་ཡི་རང་བའི་མཆོད་པའི་བདག་གོ། །དེ་ལྟ་བུས་ནི་མྱུར་དུ་སངས་རྒྱས་ཐོབ་པར་འགྱུར་ཞེས་བྱ་བ་ཡིན་ནོ། །བདག་དབུལ་བ་ཞེས་བྱ་བ་ནི། ཕྱོགས་
[212b.6]བཅུར་བྱང་ཆུབ་སེམས་དཔའི་ཀུན་དུ་བཟང་པོའི་གཟུགས་ཀྱིས་དེ་བཞིན་གཤེགས་པ་ཐམས་ཅད་ཀྱི་ཞབས་ཀྱི་དྲུང་དུ་ཕྱིན་ཏོ། །དེ་བཞིན་གཤེགས་པ་ཐམས་ཅད་བསྙེན་བཀུར་བའི་གཟུགས་སུ་བདག་ཉིད་དབུལ་བར་བྱའོ། །དེ་བས་ན། ལུས་དང་ངག་སེམས་རྡོ་རྗེ་ཡིས། །ལྷ་རྫས་ཀྱི་ནི་ཞེས་བྱ་བ་གསུངས་པ་ཡིན་
[212b.7]ནོ། །འདི་སྐད་སྟོན་པ་ཡིན་ཏེ། བདག་ཉིད་དེ་བཞིན་གཤེགས་པ་ཐམས་ཅད་ཀྱི་བསྙེན་བཀུར་བ་བྱང་ཆུབ་སེམས་དཔའི་ཆེན་པོ་ཀུན་དུ་བཟང་པོའི་གཟུགས་སུ་བསམས་ལ། འཇིག་རྟེན་དང་འཇིག་རྟེན་ལས་འདས་པའི་མཆོད་པ་ཀུན་གྱིས་སངས་རྒྱས་རྣམས་ཏེ་དེ་བཞིན་གཤེགས་པ་ཐམས་ཅད་མཆོད་
[213a]
[213a.1]པར་བྱའོ་ཞེས་སེམས་ཀྱིས་བསམས་ཏེ། མཆོད་ན་དེ་བཞིན་གཤེགས་པ་ཐམས་ཅད་ཀྱིས་ཀྱང་མཆོད་པར་འགྱུར་རོ། །དགེ་བའི་ཚོགས་རྣམས་ཐམས་ཅད་ནི། །ཞེས་བྱ་བ་ནི་འཇིག་རྟེན་དང་འཇིག་རྟེན་ལས་འདས་པ་རྣམས་སོ། །ཇི་ལྟ་བུ་ཞེ་ན། ལུས་དང་ངག་
[213a.2]སེམས་རྡོ་རྗེ་ཡི། །ཡོངས་སུ་བསྔོ་བའི་མཆོད་པ་ཡིས། །ཞེས་བྱ་བ་ཡིན་ཏེ། འདིས་ནི་སྒྲུབ་པའི་མཆོད་པར་འགྱུར་བ་ཡིན་ཏེ་ཡོངས་སུ་བསྔོ་བའི་མཆོད་པ་དེ་རྣམས་ཀྱིས་ཅིར་འགྱུར་ཞེ་ན། སངས་རྒྱས་ཀུན་དང་མཉམ་པར་འགྱུར། །ཞེས་གསུངས་པ་ཡིན་ནོ། །དེ་ལྟར་ཚོགས་ཀྱི་མཆོད་པ་
[213a.3]གསུངས་ནས། དེ་ནས་ཞེས་བྱ་བ་ལ་སོགས་པས་ཆོས་ཀྱི་མཆོད་པ་གསུངས་པ་ཡིན་ཏེ། ཆོས་ཀྱི་མཆོད་པའི་ཕྱག་རྒྱ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་ཆོས་བསྒོམ་པ་སྟེ་དེའི་ཡེ་ཤེས་བསླབ་པར་བྱའོ། །ཆོས་རྣམས་རང་བཞིན་འོད་གསལ་བ། །ཞེས་བྱ་བ་ནི་རང་བཞིན་ཏེ། ངོ་བོ་ཉིད་ཀྱིས་དྲི་
[213a.4]མ་མེད་པས་རང་བཞིན་འོད་གསལ་བའོ། །དེ་དག་ཀྱང་གང་ཡིན་ཞེ་ན། ཆོས་རྣམས་ཏེ་པདྨའི་རིགས་ཀྱི་ཚུལ་རྣམས་སོ། །ཅིའི་ཕྱིར་དེ་རང་བཞིན་གྱིས་འོད་གསལ་བ་ཡིན་ཞེ་ན། གང་གི་ཕྱིར་གཟོད་ནས་དག་ཅེས་བྱ་བ་གསུངས་ཏེ། ཆུ་ཁམས་གསེར་དང་ནམ་མཁའ་བཞིན། །དག་པ་བཞིན་དུ་དག་
[213a.5]པར་འདོད། །ཅེས་བྱ་བ་སྟེ། དེ་བས་ན་གདོད་མ་ནས་དག་པ་ཡིན་ནོ། །དེ་རྣམས་ཀྱི་གདོད་མ་ནས་དག་པ་དེ་ཡང་གང་གིས་ཀྱང་བྱས་པ་མ་ཡིན་ནོ་ཞེས་བསྟན་པར་བྱ་བའི་ཕྱིར། ངོ་བོ་ཉིད་ཀྱིས་ཞེས་བྱ་བ་གསུངས་ཏེ། ཆོས་དེ་རྣམས་རང་བཞིན་གྱིས་གདོད་མ་ནས་དག་པ་ཡིན་གྱི། དེ་རྣམས་གཞན་
[213a.6]གྱིས་དག་པར་བྱས་པ་མ་ཡིན་ནོ། །དེ་ལྟར་རྣལ་འབྱོར་པས་ཆོས་འདི་དག་བདག་མེད་པར་བསྒོམས་པའི་དེ་བཞིན་གཤེགས་པའི་སྒྲུབ་པའི་མཆོད་པ་དེས་དེ་བཞིན་གཤེགས་པ་རྣམས་ལ་མཆོད་པ་བྱས་པ་དེ་ནི་ཆོས་རྣམས་ངོ་བོ་ཉིད་ཀྱིས་དག་པར་བསྒོམས་པས་ཆོས་བདག་མེད་པའི་ངོ་བོ་ལས་བྱུང་བའི་བདེ་
[213a.7]བ་ཐོབ་ཅིང་ཉམས་སུ་མྱོང་བར་འགྱུར་རོ། །ཨ་ཞེས་བྱ་བ་སྒོ་ཞེས་བརྗོད། །ཅེས་བྱ་བ་ནི་ཨ་ནི་གདོད་མ་ནས་མ་སྐྱེས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་དེ་ལྟར་བརྗོད་ཅིང་བསྒོམ་ཞིང་སྨྲ་བའོ། །དེ་ལ་ཡི་གེ་ཨ་ནི་མ་སྐྱེས་པའི་དོན་སྟོན་པ་ཡིན་ལ། དེ་ནི་སྒོ་སྟེ་སྒོ་དེས་ཆོས་བདག་མེད་པ་མངོན་སུམ་དུ་
[213b]
[213b.1]བྱེད་པས་ཆོས་བདག་མེད་པ་རྟོགས་པའི་སྒོ་ཡིན་ནོ། །དེའི་ཕྱིར། ཆོས་རྣམས་ཀུན་ནི་འདུས་པ་ཡི། །ཞེས་བྱ་བ་ལ་སོགས་པ་གསུངས་པ་ཡིན་ཏེ། འདུས་པ་ཞེས་བྱ་བ་ནི་ཕན་ཚུན་ཐ་དད་པར་གནས་པར་རྣམས་ཆོས་བདག་མེད་པའི་ལག་པས་ཚུལ་གཅིག་ཏུ་སྡུད་པ་སྟེ། དངོས་པོ་མེད་པའི་ངོ་བོ་ཉིད་དུ་
[213b.2]ཡོངས་སུ་སྤྱོད་པ་ཞེས་པའི་ཐ་ཚིག་གོ། །ཆོས་ཀྱི་ཕྱག་རྒྱ་འདི་ཡིས་ནི། །ཞེས་བྱ་བ་ནི་བཤད་མ་ཐག་པ་སྟེ། མ་སྐྱེས་པར་བསྒོམས་པའི་མཚན་ཉིད་ཀྱིས་སོ། །དེ་ཡིས་སྡུག་བསྔལ་ཐམས་ཅད་གཅོད། །ཅེས་བྱ་བ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རལ་གྲིས་ཆོས་བདག་མེད་པ་བསྒོམས་པ་དེའི་
[213b.3]འཇིག་རྟེན་དང་འཇིག་རྟེན་ལས་འདས་པའི་རྒུད་པའི་སྡུག་བསྔལ་མང་པོ་གཅོད་ཅིང་མེད་པར་བྱེད་དོ། །འདིར་ནི་ཞེས་བྱ་བ་ལ་སོགས་པ་ལ་ཆོས་རྣམས་ཀྱང་ཡིན་ལ་ཐམས་ཅད་ཀྱང་ཡིན་པས་ན་ཆོས་ཐམས་ཅད་དེ་བྱང་ཆུབ་ཀྱི་སེམས་སྐྱེས་པ་ལ་སོགས་པའོ། །རྡོ་རྗེ་སེམས་དཔའ་ལ་སོགས་པ་དེ་
[213b.4]ཐམས་ཅད་དང་། འཇིག་རྟེན་པ་རྣམས་བསྐྱེད་པའི་རྒྱུ་ནི་དེ་བཞིན་གཤེགས་པ་རྣམས་ཀྱི་དམིགས་སུ་མེད་པའི་ཐུགས་རྗེ་ཆེན་པོའི་མཚན་ཉིད་རྡོ་རྗེ་རྒྱུའོ། །ཡང་དག་པར་བསྒོམ་པའི་དམ་པའི་ཆོས་ཀྱི་འཁོར་ལོའི་མཆོད་པ་བསྒྲུབ་པའི་མཆོད་པའི་རང་བཞིན་འདིས་མཆོད་ཅིང་མཉེས་པར་བྱས་པས་
[213b.5]རྣལ་འབྱོར་པ་ཆོས་ནི་འཛིན་པར་འགྱུར་ཞེས་བྱ་བ་རྡོ་རྗེ་རྒྱུར་འགྱུར་རོ། །ཆོས་རྣམས་ཐམས་ཅད་རང་བཞིན་གྱིས། །ཞེས་བྱ་བ་ནི་ཇི་སྐད་དུ་བཤད་པའི་ཆོས་ཐམས་ཅད་རང་བཞིན་ཏེ་ངོ་བོ་ཉིད་ཀྱིས་སོ། །སྒྲ་བརྙན་དག་དང་འདྲ་བར་བཤད། །ཅེས་བྱ་བ་ལ། དེ་ལ་སྒྲ་བརྙན་ནི་བྲག་ཅ་སྟེ། ཇི་ལྟར་འཁྲུལ་པ་
[213b.6]ཙམ་ནི་རྣམ་པར་དཔྱད་ན་མ་སྐྱེས་པ་ཡིན་པ་དེ་བཞིན་དུ་སྙིང་པོ་དང་། ཕྱག་རྒྱ་དང་། སྔགས་དང་། རིག་པ་རྣམས་ཀྱི་སྒྲའི་ཚུལ་ནི་མ་སྐྱེས་པ་ཡིན་ནོ་ཞེས་བསྒོམས་ལ། ཆོས་ཀྱི་མཆོད་པ་འདི་དག་གིས། །ཞེས་བྱ་བ་བཤད་མ་ཐག་པ་བསྒོམས་པའི་མཚན་ཉིད་ཀྱིས་མཆོད་ན། སངས་རྒྱས་
[213b.7]གསུང་ཡང་ཐོབ་ཅེས་བྱ་བ་སྟེ། ཆོས་ཐམས་ཅད་སྒྲ་བརྙན་དང་འདྲ་བར་སྟོན་པའི་དེ་བཞིན་གཤེགས་པའི་ལྗགས་ཐོབ་པར་འགྱུར་བ་སྟེ་རྡོ་རྗེ་དེ་སྨྲ་བར་འགྱུར་རོ་ཞེས་བྱ་བའི་ཐ་ཚིག་གོ། །དེ་ལྟར་ཆོས་ཀྱི་མཆོད་པ་བསྟན་ནས། ད་ནི་དེ་ནས་ཞེས་བྱ་བ་ལ་སོགས་པས་ཏིང་ངེ་འཛིན་གྱི་མཆོད་པ་གསུངས་པ་
[214a]
[214a.1]ཡིན་ཏེ། དེ་ནས་ཞེས་བྱ་བ་རྗེས་ཐོགས་ཉིད་ལ་ཏིང་ངེ་འཛིན་གྱི་རང་བཞིན་ཅན་གྱི་མཆོད་པའི་ཕྱག་རྒྱ་ཏིང་ངེ་འཛིན་གྱི་མཆོད་པའི་ཕྱག་རྒྱ་སྟེ་དེའི་ཡེ་ཤེས་དེ་བསྟན་ཞིང་བསླབ་པར་བྱའོ། །ལུས་དང་ངག་སེམས་རྡོ་རྗེ་ལ། །རང་གི་རྡུལ་ནི་ཕྲ་མོ་རྣམས། །ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་
[214a.2]འཁོར་ཆེན་པོ་ལས་གསུངས་པའི་ཆོ་གས་རང་གི་ལྷའི་རྣལ་འབྱོར་བྱས་ལ། རང་གི་ལྷའི་རྣལ་འབྱོར་གྱི་ལུས་རྡོ་རྗེ་དང་། རང་གི་ལྕེ་རྡོ་རྗེ་དང་། རང་གི་སྙིང་གར་གནས་པའི་ཟླ་བ་དང་། རྡོ་རྗེའི་རང་བཞིན་གྱི་སེམས་ཀྱི་རྡོ་རྗེ་དེ་རྣམས་ལ་རང་གི་ལྕེ་བདག་ཉིད་ཀྱི་རྡུལ་ནི་ཕྲ་མོ་རྣམས་ཏེ། རྡུལ་ཕྲ་རབ་ཇི་སྙེད་ཅིག་ལུས་
[214a.3]དང་། ངག་དང་སེམས་རྡོ་རྗེ་ལ་ཡོད་པ་དེ་རྣམས་ཚད་མེད་པའི་རྡོ་རྗེའི་དབྱིབས་སུ་བསྒོམས་ནས་ནི་ཞེས་བྱ་བ་དེ་རྣམས་རྡོ་རྗེ་རྩེ་ལྔ་པ་ལྟ་བུར་བསྒོམས་ན། རྣལ་འབྱོར་པ་རྡོ་རྗེར་བསྐྱེད་པས་རྡོ་རྗེའི་བདག་ཉིད་དུ་མྱུར་ཞིང་རིངས་པར་ཐོབ་པར་འགྱུར་རོ། །འདི་སྐད་སྟོན་པ་ཡིན་ཏེ། བདག་ལ་བྱིན་གྱིས་
[214a.4]བརླབ་པ་ལ་སོགས་པ་བྱས་པའི་རྗེས་ལ། ལས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་དང་དམ་ཚིག་གི་ཕྱག་རྒྱ་དང་། ཆོས་ཀྱི་ཕྱག་རྒྱ་དང་། ལས་ཀྱི་ཕྱག་རྒྱ་བཅིང་བར་བྱའོ། །དེ་ནས་ལུས་དང་ངག་དང་། སེམས་ཀྱི་རྡོ་རྗེ་ཕྲ་མོའི་དབྱིབས་ལྟ་བུར་ཉིན་རེ་ཞིང་བསྒོམ་པའི་དུས་སུ་དེའི་
[214a.5]གཟུགས་སུ་དུས་ཇི་སྲིད་ཀྱིས་མཐོང་བར་གྱུར་པ་དེ་སྲིད་ཀྱི་པར་དུ་བསྒོམ་པར་བྱའོ། །དེ་ནས་མཚན་ཐོག་ཐག་བསྒོམས་ན་རང་ལྷའི་སྐུ་མི་ཆོད་པ་དང་མི་ཤིགས་པ་རྡོ་རྗེའི་བདག་ཉིད་ཅན་འགྲུབ་པར་འགྱུར་ཞིང་ལུས་དེ་ཉིད་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་
[214a.6]འགྱུར་རོ། །ལུས་དང་ངག་སེམས་རྡོ་རྗེ་ཡི། །ཞེས་བྱ་བ་ནི་སྔ་མ་དང་འདྲའོ། །སངས་རྒྱས་ཀུན་ཞེས་བྱ་བ་ནི་དེ་བཞིན་གཤེགས་པ་རྣམ་པར་སྣང་མཛད་དང་། མི་བསྐྱོད་པ་དང་། རིན་ཆེན་འབྱུང་ལྡན་དང་། འོད་དཔག་ཏུ་མེད་པ་དང་། དོན་ཡོད་གྲུབ་པ་རྣམས་སོ། །འདི་དག་ཐམས་ཅད་ཀྱང་ངེས་པ་
[214a.7]ཅན་གྱི་དུས་སུ་བསྒོམ་པར་བྱ་བ་ཡིན་ལ། འོན་ཀྱང་གང་ལ་ལྷག་པར་མོས་པར་བྱ་བ་གཅིག་པུ་དེ་ཉིད་ཀྱི་སྐུས། ལུས་དང་ངག་དང་སེམས་ཀྱི་རྡོ་རྗེ་ཐམས་ཅད་ཀྱི་ཕྲ་རབ་ཀྱིས་གསལ་བར་ཁྱབ་པའི་དབྱེ་བས་ཕྱེ་བ་ཚད་མེད་པའི་གཟུགས་བརྙན་དང་འདྲ་བར་རང་གི་ངོ་བོ་བྱས་པར་ཇི་སྲིད་མངོན་སུམ་དུ་མཐོང་ཞིང་
[214b]
[214b.1]བརྟན་པར་གྱུར་པ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་སངས་རྒྱས་ཀྱི་སྐུ་དེ་རྣམས་ཀྱིས་ནམ་མཁའི་དབྱིངས་ཐམས་ཅད་ཁྱབ་པར་བསམ་མོ། །བསྒོམས་པས་དུབ་པར་གྱུར་ན་སྔ་མ་བཞིན་དུ་བསྡུས་ལ་སངས་རྒྱས་ཀྱི་སྐུ་བརྟན་པར་བྱས་ཏེ་ལྡང་བར་བྱའོ། །ཇི་སྲིད་སངས་རྒྱས་ཀྱི་སྐུ་རྣམས་ཀྱིས་ནམ་
[214b.2]མཁའ་ཁྱབ་པར་མཐོང་བ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་མཚན་ཐོག་ཐག་བསྒོམས་ན་སངས་རྒྱས་རྗེས་སུ་དྲན་པའི་ཏིང་ངེ་འཛིན་ཐོབ་པར་འགྱུར་རོ། །དེ་ནས་ལུས་དེ་ཉིད་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་དུ་བྱེད་དོ། །དེ་བས་ན། ཆོས་ཀྱི་སྐུར་ནི་མྱུར་དུ་འགྱུར། །ཞེས་
[214b.3]གསུངས་པ་ཡིན་ནོ། །ལུས་དང་ངག་སེམས་རྡོ་རྗེ་ཡི། །རང་གི་རྡུལ་ནི་ཕྲ་མོ་རྣམས། །ཞེས་བྱ་བ་ནི་སྔ་མ་དང་འདྲ་སྟེ་རང་གི་ལུས་ཀྱི་ཕྲ་རབ་རྡོ་རྗེ་དང་དྲིལ་བུ་བསྣམས་པའི་རྡོ་རྗེ་སེམས་དཔའི་སྐུར་བསམ་པར་བྱའོ། །དེ་ནས་སྔ་མ་བཞིན་དུ་བརྟན་པར་བྱས་ལ། མཚན་ཐོག་ཐག་བསྒོམས་ན་
[214b.4]རྡོ་རྗེ་སེམས་དཔའ་དང་མཉམ་པར་འགྱུར་རོ། །ལུས་དང་ངག་དང་སེམས་ཞེས་བྱ་བ་ནི་སྔ་མ་དང་འདྲའོ། །སངས་རྒྱས་ཀྱི་ནི་སྐུར་བསྒོམས་ན། །རྫོགས་པའི་སངས་རྒྱས་ཉིད་དུ་འགྱུར། །ཞེས་བྱ་བ་ནི་དེ་བཞིན་དུ་ཆོ་ག་ཐམས་ཅད་རྗེས་སུ་སྤྱད་ལ་མཚན་ཐོག་ཐག་བཟླས་ན་རྫོགས་པའི་སངས་
[214b.5]རྒྱས་ཉིད་ཐོབ་པར་འགྱུར་རོ། །རྫོགས་པའི་སངས་རྒྱས་ཉིད་དུ་འགྱུར། །ཞེས་བྱ་བ་སྔ་མ་དང་འདི་ལ་ཁྱད་པར་ཅི་ཞིག་ཡོད་ཅེ་ན། སྔ་མ་ནི་གཟུགས་བརྙན་དང་འདྲ་བ་སངས་རྒྱས་བསྒོམ་པའི་སྒོ་ནས་ཆོས་ཀྱི་སྐུ་བསྒོམ་པ་གསུངས་པ་ཡིན་ལ། འདིར་གཟུགས་ཀྱི་སྐུ་བསྒོམ་པ་ཉིད་ཡིན་པས་ཁྱད་པར་
[214b.6]འདི་ཡོད་དོ། །དེ་ནས་ཞེས་བྱ་བ་ནི་གསང་བར་འོས་པར་ཤེས་ནས་སོ། །གསང་བའི་མཆོད་པའི་ཕྱག་རྒྱའི་ཡེ་ཤེས་ཞེས་བྱ་བ་ལ། དེ་ལ་གསང་བའི་སྒྲས་ནི་ལུས་ཀྱི་འཁྱུད་པ་ལ་སོགས་པའི་བསྒོམ་པ་བཞི་པོ་ལ་བྱ་བར་བཤད་དེ། དེ་ལས་བྱུང་བའི་བདེ་བ་ནི་གསང་བར་གྱུར་པ་ཡིན་པས་ན་གསལ་བའོ། ། 
[214b.7]དེ་ཉིད་ནི་མཆོད་པའི་ཕྱག་རྒྱ་དེ་སྒྲུབ་པའི་ཚུལ་ཡིན་ལ། དེའི་ཡེ་ཤེས་བརྟག་ཅིང་བརྟན་པར་བྱའོ། །ལུས་ཀྱང་ཡིན་ལ་ཀུན་ཀྱང་ཡིན་པས་ན་ལུས་ཀུན་ཏེ། བཅོམ་ལྡན་འདས་རྡོ་རྗེ་སེམས་དཔའི་ཆོས་ཀྱི་སྐུ་དང་གཟུགས་ཀྱི་སྐུའོ། །དེ་ཡོངས་སུ་འཁྱུད་པ་ནི་གཅིག་ཏུ་གྱུར་པར་ལྷག་པར་མོས་པ་
[215a]
[215a.1]སྟེ། དེ་བསམ་གཏན་ལས་བྱུང་བའི་བདེ་བ་གང་ཞིག་སྐྱེས་པ་དེ་ཐམས་ཅད་ནི་ལུས་ཀུན་གྱི་འཁྱུད་པའི་བདེ་བའོ། །དེ་ཉིད་ནི་མཆོད་པ་སྟེ་སྒྲུབ་པའི་མཆོད་པའོ། །སུ་ཞིག་ལ་མཆོད་ཅེ་ན། རབ་བྱུང་ལ་ནི་སྟེ། སངས་རྒྱས་བཅོམ་ལྡན་འདས་ལ་ཕུལ་ཞིང་བསྟབས་པར་བསྒོམས་པས་མྱུར་དུ་
[215a.2]འགྱུར་རོ། །ཅིར་འགྱུར་ཞེ་ན། རྡོ་རྗེ་སེམས་དཔའི་དང་འདྲ་བར་རྣལ་འབྱོར་པ་དེ་འགྱུར་ཏེ། རྡོ་རྗེ་སེམས་དཔའ་དང་མཉམ་པ་ཉིད་དུ་འགྱུར་རོ། །འདི་སྐད་སྟོན་པ་ཡིན་ཏེ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་རྡོ་རྗེ་སེམས་དཔའི་རྣལ་འབྱོར་བྱས་པའི་རྗེས་ལ་ལས་ཀྱིས་དཀྱིལ་འཁོར་
[215a.3]ལས་གསུངས་པའི་བཅོམ་ལྡན་འདས་ཀྱི་ཕྱག་རྒྱ་ཆེན་པོ་བཅིང་བར་བྱའོ། །དེ་ནས་མདུན་དུ་བཅོམ་ལྡན་འདས་རྡོ་རྗེ་སེམས་དཔའ་བསྡུས་པ་རས་རིས་ལ་སོགས་པར་སྤྱན་དྲངས་ལ། ལས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་ལྕགས་ཀྱུ་ལ་སོགས་པའི་ལས་ཀྱི་ཕྱག་རྒྱ་རྣམས་ཀྱིས་དགུག་པ་
[215a.4]དང་། གཞུག་པ་དང་། བཅིང་བ་དང་། དབང་དུ་བྱ་བ་ལ། ལས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་བཞིས་རྒྱས་བཏབ་ནས་དབང་བསྐུར་ལ་མཆོད་པ་ཐམས་ཅད་ཀྱིས་ཡང་དག་པར་མཆོད་ལ་ཕྱག་བྱས་ནས་དེ་བཞིན་གཤེགས་པ་ཐམས་ཅད་ཀྱི་དབུས་ན་གནས་པའི་ཡིད་དང་། དེ་ལས་
[215a.5]འཁྱུད་པར་བྱ་ཞིང་ཆོས་ཀྱི་སྐུའི་ཚུལ་དང་གཟུགས་ཀྱི་སྐུའི་ཚུལ་གྱིས་དེ་དང་ལྷན་ཅིག་བདག་ཉིད་ཐ་མི་དད་ཅིང་དབྱེར་མེད་པར་ཇི་སྲིད་མངོན་སུམ་དུ་རང་ཉིད་མཐོང་བ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་པའི་དེ་བཞིན་གཤེགས་པ་
[215a.6]ཐམས་ཅད་ཀྱི་གཟུགས་དང་ཆོས་ཀྱི་སྐུ་ལ་རང་རང་གི་ངོ་བོ་རྡོ་རྗེ་སེམས་དཔའི་སྐུ་དང་འཁྱུད་པའི་སྦྱོར་བ་ཉིད་དབུལ་ཞིང་། དེ་བཞིན་གཤེགས་པ་ཐམས་ཅད་རྡོ་རྗེ་སེམས་དཔར་གྱུར་པ་དེ་སྲིད་སྐྱོ་བར་མ་གྱུར་པ་ཇི་སྲིད་ཀྱི་བར་དུ་བསྒོམ་པར་བྱའོ། །དུབ་པར་གྱུར་ན་སྔ་མ་བཞིན་དུ་བསྡུ་བར་བྱ་ཞིང་བརྟན་
[215a.7]པར་བྱས་ལ་ལྡང་བར་བྱའོ། །དེ་ལྟར་ཉིན་རེ་ཞིང་ཇི་སྲིད་ནམ་མཁའ་ཐམས་ཅད་རྡོ་རྗེ་སེམས་དཔའི་རང་བཞིན་དུ་མཐོང་བ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་མཚན་ཐོག་ཐག་བསྒོམས་ན་རྡོ་རྗེ་སེམས་དཔའ་དང་འདྲ་བར་འགྱུར་རོ། །ཤིན་ཏུ་ཆགས་པ་ཞེས་བྱ་བ་ལ་སོགས་པ་ལ་ཤིན་ཏུ་ཆགས་པ་ཡང་ཡིན་
[215b]
[215b.1]ལ་རྗེས་སུ་ཆགས་པ་ཡང་ཡིན་པས་ན་ཤིན་ཏུ་ཆགས་པ་སྟེ། བྱང་ཆུབ་སེམས་དཔའ་ཆེན་པོ་རྡོ་རྗེ་རིན་ཆེན་བསྒོམས་པས་དེའི་རང་བཞིན་དུ་འགྱུར་བའོ། །སྦྱོར་བ་དེས་འཕགས་པ་ནམ་མཁའི་སྙིང་པོ་དང་ལྷན་ཅིག་ཏུ་གྱུར་པར་ངེས་པ་སྟེ། དེ་ཉིད་སྐྲ་ནས་དམ་དུ་བཟུང་བ་དང་འདྲ་བར་རྣམ་པར་རྟོག་པས་
[215b.2]ཕྱེད་པར་མི་ནུས་པར་དམ་དུ་བཟུང་བའི་སྒྲས་སྟོན་ཏོ། །ཤིན་ཏུ་ཆགས་པར་སྦྱོར་བ་དེས་སྐྲ་ནས་བཟུང་བ་ལས་བདེ་བ་གང་ཞིག་སྐྱེས་པ་དེ་ནི་ཤིན་ཏུ་ཆགས་པའི་སྦྱོར་བས་དམ་དུ་གཟུང་བ་ནི་ཞེས་བྱ་བ་སྟེ། དེ་ལྟར་བཤད་པའི་རྡོ་རྗེ་སེམས་དཔའ་བསྒྲུབ་པའི་ཚུལ་གྱིས་སངས་རྒྱས་རྣམས་ཀྱི་སྐུ་ལ་ཕུལ་
[215b.3]བར་གྱུར་ན་རྡོ་རྗེ་རིན་ཆེན་དང་འདྲ་བར་འགྱུར་རོ། །ཤིན་ཏུ་དགའ་བ་མངའ་བས་ན་ཤིན་ཏུ་དགའ་ཞིང་སྟེ། བཅོམ་ལྡན་འདས་རྡོ་རྗེ་ཆོས་སོ། །དེའི་ཆོས་ཐམས་ཅད་རང་བཞིན་གྱིས་རྣམ་པར་དག་པ་ཞེས་བྱ་བའི་ཏིང་ངེ་འཛིན་ཐོབ་པས། གཟུང་བ་དང་འཛིན་པའི་རྣམ་པར་རྟོག་པས་བསྐྱོད་པར་མི་
[215b.4]ནུས་པའི་ཕྱིར་ཟག་པ་མེད་པའི་དགའ་བའི་རང་བཞིན་སྐྱེ་བ་ཡིན་ལ་དེ་བས་ན་དེ་ཤིན་ཏུ་བརྟན་པར་འགྱུར་བ་ཡིན་ནོ། །ཤིན་ཏུ་བརྟན་པའི་དགའ་བ་དེས་རྡོ་རྗེ་ཆོས་དང་ལྷན་ཅིག་ཡང་དག་པར་སྦྱོར་བ་བསྒོམས་པ་ལས་རྣལ་འབྱོར་པ་རྣམས་ལ་བདེ་བ་གང་ཞིག་སྐྱེ་བ་དེ་ནི་ཤིན་ཏུ་དགའ་ཞིང་བདེ་བའོ། །དེར་
[215b.5]ཆགས་པས་ན་ཤིན་ཏུ་དགའ་ཞིང་བདེ་བ་ལ་ཆགས་པ་སྟེ། དེས་བརྟན་པར་གྱུར་པས་ཆོས་ཐམས་ཅད་རང་བཞིན་གྱིས་རྣམ་པར་དག་པའོ་ཞེས་བྱ་བའི་ཏིང་ངེ་འཛིན་གྱིས་རྡོ་རྗེ་ཆོས་ཀྱི་སྐུའི་རང་བཞིན་དང་གཟུགས་ཀྱི་སྐུའི་རང་བཞིན་མངོན་དུ་བྱེད་པའོ། །དེ་ཉིད་ནི་མཆོག་སྟེ་དམ་པའོ། །དེ་ལས་བྱུང་བའི་
[215b.6]བདེ་བ་སྔར་བཤད་པའི་ཚུལ་གྱིས་སངས་རྒྱས་རྣམས་ལ་ཕུལ་ན་ནི་རྡོ་རྗེ་ཆོས་དང་འདྲ་བར་འགྱུར་རོ། །དབང་པོ་གཉིས་ཞེས་བྱ་བ་ལ་སོགས་པ་གཉིས་ཀྱི་དབང་པོ་ནི་དབང་པོ་གཉིས་ཏེ། སྒྲུབ་པ་པོ་དང་རྡོ་རྗེ་ལས་ཀྱིའོ། །དེའི་དབང་པོ་གཉིས་མཉམ་པར་སྦྱོར་བ་ནི་སྙོམས་པར་འཇུག་པས་གཅིག་ཏུ་བྱའོ། ། 
[215b.7]དེའི་སྒོམ་པ་ནི་དབང་པོ་གཉིས་ནི་མཉམ་པར་སྦྱོར་བའི་ཀུན་ནས་སྦྱོར་བ་ཞེས་བྱ་བ་སྟེ། དེ་ལས་བྱུང་བའི་དབང་པོ་གཉིས་མཉམ་པར་ཀུན་དུ་སྦྱོར་བའི་བདེ་བ་སྟེ། དེ་ཐམས་ཅད་དུ་སྟེ་ཕྱོགས་བཅུར་མཆོད་ཕྱིར་ཞེས་མཆོད་པའི་དོན་དུ་ཕུལ་བར་གྱུར་ན་བྱང་ཆུབ་སེམས་དཔའི་རྡོ་རྗེ་ལས་ཀྱི་ངོ་བོ་ཉིད་དང་འདྲ་བར་
[216a]
[216a.1]དངོས་པོ་ཐམས་ཅད་རྫོགས་པའི་རྒྱུར་འགྱུར་རོ་ཞེས་བྱ་བའི་ཐ་ཚིག་གོ། །མཆོད་པའི་རྣམ་པ་ཉི་ཤུ་བོ་འདི་དག་གི་ནང་ནས་བྱང་ཆུབ་ཀྱི་སེམས་དང་། ཚོགས་དང་ཆོས་དང་། ཏིང་ངེ་འཛིན་གྱི་མཆོད་པས་བདག་ཉིད་ཡང་དག་པར་མཆོད་ལ་གང་ཡང་རུང་བ་ཅིག་བསྒོམས་ཏེ་བསྒྲུབ་པར་བྱའོ། །དེ་ལྟར་དངོས་
[216a.2]གྲུབ་ཀྱི་ཡེ་ཤེས་བསྟན་ནས་ལས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་རྣམས་ནི་རྡོ་རྗེ་དབྱིངས་ཀྱི་དཀྱིལ་འཁོར་ལས་གསུངས་པའི་ལྷའི་རྣལ་འབྱོར་བྱས་ལ། དེ་ཉིད་ལས་གསུངས་པའི་ཆོ་ག་བྱས་ནས། དེའི་རྗེས་ལ་ལས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་དང་། དམ་ཚིག་དང་ཆོས་དང་
[216a.3]ལས་ཀྱི་ཕྱག་རྒྱ་བཅིངས་ཏེ་བསྒྲུབ་པར་བྱ་བ་དང་། ལས་ཀྱི་དཀྱིལ་འཁོར་གྱི་རས་རིས་ལ་སོགས་པས་ལྷ་རྣམས་སྤྱན་དྲངས་ནས། ལས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་བཞིས་རྒྱས་གདབ་པར་བྱའོ་ཞེས་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་
[216a.4]ཅད་ཀྱི་མཆོད་པའི་སྤྲིན་ལས་ཀྱི་དཀྱིལ་འཁོར་རོ། །དེའི་ཕྱག་རྒྱ་ཆེན་པོ་ནི་སྐུ་སྟོན་པར་བྱེད་པས་ལག་པས་བྱེད་པའི་ཚུལ་ཏེ། དེའི་ཡེ་ཤེས་བསླབ་པར་བྱའོ། །སྙིང་གའི་རྩིབ་ལོགས་རྒྱབ་སྦྱར་བ། །ཞེས་བྱ་བ་ནི། རྡོ་རྗེ་དེ་དང་བཅས་པའི་ལག་པ་གཉིས་རང་གི་སྙིང་གའི་ཕྱོགས་སུ་འཛིན་པ་འདི་ནི་རབ་ཏུ་དགའ་ཞིང་
[216a.5]བདེ་བ་མའི་ཕྱག་རྒྱ་ཆེན་པོའོ། །རྩིབ་ལོགས་གཡས་པར་ལྕགས་ཀྱུ་བྱ་བ་ནི་དེ་བཞིན་གཤེགས་པ་ཐམས་ཅད་སྤྱན་འདྲེན་མའིའོ། །རྩིབ་ལོགས་གཡོན་པར་མདའ་དང་གཞུར་བཅས་པ་ནི་དེ་བཞིན་གཤེགས་པ་ཐམས་ཅད་མཉེས་པར་བྱེད་མའིའོ། །རྒྱབ་ཏུ་ལེགས་སོ་ཞེས་བྱ་བ་ནི་དེ་བཞིན་གཤེགས་པ་
[216a.6]ཐམས་ཅད་དགྱེས་པར་བྱེད་མའིའོ། །དཔྲལ་བ་ལ་སོགས་པ་དེ་བཞིན་དུ་ཞེས་བྱ་བ་ནི་རྡོ་རྗེ་རིན་པོ་ཆེ་དང་བཅས་པའི་ལག་པ་གཉིས་དཔྲལ་བའི་ཕྱོགས་སུ་གཞག་པ་ནི་དབང་མོ་ཆེའི་ཕྱག་རྒྱ་ཆེན་པོའོ། །རྡོ་རྗེ་དང་བཅས་པའི་ཉི་མའི་མགོའི་རྒྱབ་ཏུ་གཞག་པ་ནི་སྣང་བ་ཆེན་མོའིའོ། །ཡིད་བཞིན་གྱི་ནོར་བུ་དང་བཅས་
[216a.7]པའི་རྒྱལ་མཚན་ཕྲག་པར་གཞག་པ་ནི་རིན་པོ་ཆེའི་ཆར་འབེབས་མའིའོ། །རྡོ་རྗེ་གཉིས་ཀྱི་ནང་དུ་ཆུད་པའི་སོའི་ཕྲེང་བ་དང་ལྡན་པ་དགོད་པའི་ཚུལ་དུ་ཡོངས་སུ་བཟློག་ནས་ཁའི་ཐད་ཀར་གཞག་པ་འདི་ནི་དགའ་ཞིང་མགུ་མའིའོ། །ཁ་དང་རྣ་བ་མགོ་ལྟག་པ། །ཞེས་བྱ་བ་ནི་རྡོ་རྗེ་དང་བཅས་པའི་པདྨའི་ལག་པ་གཉིས་
[216b]
[216b.1]པོ་ཁར་གཞག་པ་ནི་ཡེ་ཤེས་ཆེན་མོ་གླུ་མའིའོ། །རྡོ་རྗེ་དང་བཅས་པའི་རལ་གྲི་རྣ་བ་གཡས་པར་གཞག་པ་ནི་དབྱངས་ཆེན་མོའི་རྗེས་སུ་འབྲང་མའིའོ། །རྡོ་རྗེ་དང་བཅས་པའི་འཁོར་ལོ་རྣ་བ་གཡོན་པར་གཞག་པ་ནི་དཀྱིལ་འཁོར་ཐམས་ཅད་དུ་འཇུག་པ་མའིའོ། །རྡོ་རྗེ་དང་བཅས་པའི་ལྕེ་ལྟག་པ་སྟེ་མགོ་བོའི་རྒྱབ་
[216b.2]ཏུ་གཞག་པ་ནི་སྔགས་ཀྱི་སྤྱོད་པ་མའིའོ། །སྤྱི་བོ་ཕྲག་པ་ཁ་རྐེད་གཞག །ཅེས་བྱ་བ་ནི་སྣ་ཚོགས་རྡོ་རྗེ་ལག་པ་གཉིས་སྤྱི་བོར་གཞག་པ་ནི་སེམས་མ་ཅན་གྱི་ཕྱག་རྒྱ་ཆེན་པོའོ། །རྡོ་རྗེ་དང་བཅས་པའི་གོ་ཆ་ཕྲག་པར་གཞག་བ་ནི་བྱང་ཆུབ་ཆེན་པོའི་ཡན་ལག་ཅན་མའིའོ། །རྡོ་རྗེ་དང་བཅས་པའི་མཆེ་བ་ཁར་གཞག་པ་ནི་
[216b.3]མིག་ལྡན་མའིའོ། །དམ་ཚིག་གི་ཁུ་ཚུར་དང་བཅས་པའི་ལག་པ་གཉིས་རྐེད་པར་གཞག་པ་ནི་དྲི་ལྡན་མའི་ཕྱག་རྒྱ་ཆེན་མོ་ཡིན་ནོ། །ཕྱག་རྒྱ་ཆེན་པོ་མ་གསུངས་པ་རྣམས་ནི་རྡོ་རྗེ་དབྱིངས་ཀྱི་དུམ་བུ་དང་གཟུངས་ཀྱི་དཀྱིལ་འཁོར་ལས་གསུངས་པ་ཉིད་ཡིན་པར་ཤེས་པར་བྱའོ། །དེ་ནས་ཞེས་བྱ་བ་ནི་ཕྱག་རྒྱ་
[216b.4]ཆེན་པོའི་ཡེ་ཤེས་ཀྱི་རྗེས་ཐོགས་ཉིད་ལའོ། །དེ་བཞིན་གཤེགས་པ་ཐམས་ཅད་ཀྱི་མཆོད་པའི་དམ་ཚིག་གི་ཕྱག་རྒྱའི་ཡེ་ཤེས་བསླབ་པར་བྱའོ་ཞེས་བྱ་བ་ནི་མཆོད་པའི་ལས་ཀྱི་རྒྱུའི་དཀྱིལ་འཁོར་ནི་མཆོད་པའི་ལས་ཏེ། དེའི་དམ་ཚིག་གི་ཕྱག་རྒྱ་ནི་ཐུགས་ཀྱི་གསང་བ་སྟོན་པར་བྱེད་པ་སྟེ་དེའི་ཡེ་ཤེས་ནི་ངེས་པ་
[216b.5]སྟེ། དེ་བསྟན་ཅིང་བསླབ་པར་བྱའོ་ཞེས་བྱ་བའི་མཆོད་པའི་ལས་ཏེ། ཕྱག་རྒྱ་ཆེན་པོའི་ཚུལ་གྱིས་ནི། །རྡོ་རྗེ་བཅིང་བ་དམ་བྱས་ལ། །སྙིང་ག་ལ་སོགས་གནས་རྣམས་སུ། །བཞག་ནས་རྒྱལ་བ་རྣམས་མཆོད་དོ། །ཞེས་བྱ་བ་ནི་རྡོ་རྗེ་བསྡམས་པ་བཅིངས་ཏེ་སྙིང་གར་གཞག་པ་ནི་དེ་བཞིན་གཤེགས་པ་ཐམས་ཅད་ཀྱི་རབ་ཏུ་
[216b.6]དགའ་ཞིང་བདེ་བ་མའི་དམ་ཚིག་གི་ཕྱག་རྒྱའོ། །གཡས་ལོགས་སུ་གཞག་པ་ནི་དེ་བཞིན་གཤེགས་པ་ཐམས་ཅད་སྤྱན་འདྲེན་མའིའོ། །གཡོན་ལོགས་སུ་གཞག་པ་ནི་དེ་བཞིན་གཤེགས་པ་ཐམས་ཅད་མཉེས་པར་བྱེད་མའིའོ། །ལྟག་པར་གཞག་པ་ནི་དེ་བཞིན་གཤེགས་པ་ཐམས་ཅད་དགྱེས་པར་བྱེད་
[216b.7]མའིའོ། །དཔྲལ་བར་གཞག་པ་ནི་དབང་མོ་ཆེན་མོའོ། །མགོ་བོའི་རྒྱབ་ཏུ་གཞག་པ་ནི་སྣང་བ་ཆེན་མོའིའོ། །ཕྲག་པ་གཡོན་པར་གཞག་པ་ནི་རིན་པོ་ཆེ་ཆེན་པོའི་ཆར་འབེབས་མའིའོ། །ཁར་དགོད་པའི་ཚུལ་གྱིས་རབ་ཏུ་སྦྱར་བ་ནི་རབ་ཏུ་དགའ་ཞིང་མགུ་མའིའོ། །ཁར་གཞག་པ་ནི་དབྱངས་ཆེན་མོའིའོ། །རྣ་བ་
[217a]
[217a.1]གཡས་པར་གཞག་པ་ནི་དབྱངས་ཆེན་མོའི་རྗེས་སུ་འབྲང་མའིའོ། །རྣ་བ་གཡོན་པར་གཞག་པ་ནི་དཀྱིལ་འཁོར་ཐམས་ཅད་དུ་འཇུག་མའིའོ། །མགོ་བོའི་ལྟག་ཏུ་གཞག་པ་ནི་སྔགས་ཀྱི་སྤྱོད་མའིའོ། །སྤྱི་བོར་གཞག་པ་ནི་སེམས་མ་ཅན་གྱིའོ། །ཕྲག་པ་གཉིས་སུ་གཞག་པ་ནི་བྱང་ཆུབ་ཆེན་པོའི་ཡན་ལག་ཅན་
[217a.2]གྱིའོ། །ཁར་གཞག་པ་ནི་མིག་ལྡན་མའིའོ། །རྡོ་རྗེ་བསྡམས་པ་བཅིངས་ལ་རྐེད་པའི་ཕྱོགས་སུ་གཞག་པ་ནི་དྲི་ལྡན་མའི་དམ་ཚིག་གི་ཕྱག་རྒྱའོ། །གཞན་དག་ནི་རྡོ་རྗེ་དབྱིངས་ཀྱི་དུམ་བུ་དང་གཟུངས་ཀྱི་དཀྱིལ་འཁོར་ལས་གསུངས་པ་ཉིད་དམ་ཚིག་གི་ཕྱག་རྒྱ་ཡིན་ནོ། །དེ་ནས་ཞེས་བྱ་བ་ལ་སོགས་པ་ནི་སྔ་མ་དང་
[217a.3]འདྲའོ། །དེ་བཞིན་གཤེགས་པ་ཐམས་ཅད་ཀྱི་མཆོད་པ་ནི་ལས་ཀྱི་དཀྱིལ་འཁོར་རོ། །དེའི་ཆོས་ནི་ཆོས་ཀྱི་ཕྱག་རྒྱ་སྟེ། དེའི་ཡེ་ཤེས་བསླབ་པར་བྱའོ། །ཨོཾ་བྷྱ་སྤྱ་ས་ཏི་རཾ་ཀཾ་ན་ཁཾ་ཤཾ་ཧཱུཾ་ཧི་ཤ་ཧོ་ཤི་ཧོ། ཞེས་བྱ་བའི་བར་འདི་དག་ནི་རབ་ཏུ་དགའ་ཞིང་བདེ་བ་མ་ནས་བརྩམས་ཏེ། ལྷ་མོ་དྲི་ལྡན་མའི་བར་གྱི་ཆོས་
[217a.4]ཀྱི་ཕྱག་རྒྱ་ཡིན་ཏེ་ལྕེ་ལ་བཀོད་ནས་བསྒྲུབ་པར་བྱའོ། །རྣམ་པར་སྣང་མཛད་ལ་སོགས་པའི་ནི་གཟུངས་ཀྱི་དཀྱིལ་འཁོར་ལས་གསུངས་པ་ཉིད་བཟུང་ལ་བསྒྲུབ་པར་བྱའོ། །ལས་ཀྱི་ཕྱག་རྒྱ་མདོར་བསྡུས་ནས། །ལས་ཀྱི་ཕྱག་རྒྱ་གཉིས་སུ་བྱ། །ཞེས་བྱ་བ་ནི་བརྩོན་འགྲུས་ཀྱི་ལས་སྟོན་པར་བྱེད་པའི་ཕྱག་རྒྱ་རྣམས་
[217a.5]ནི་ལས་ཀྱི་ཕྱག་རྒྱའོ། །མདོར་བསྡུས་ན་ཞེས་བྱ་བ་ནི་མདོ་ཉིད་དུ་བསྡུས་པའོ། །ལས་ཞེས་བྱ་བ་ནི་ལས་ཀྱི་དཀྱིལ་འཁོར་རོ། །དེའི་ཕྱག་རྒྱ་ནི་དྲི་ལྡན་མའི་དམ་ཚིག་གི་ཕྱག་རྒྱའོ། །དེ་གཉིས་སུ་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཚུལ་དུ་སྦྱར་ན། ཐམས་ཅད་ཀྱི་ལས་ཀྱི་ཕྱག་རྒྱར་
[217a.6]འགྱུར་རོ། །དེའི་མཚན་ཉིད་ནི་འདི་ཡིན་ཏེ། འདི་ལྟར། རྐེད་པར་གཞག་པའི་རྡོ་རྗེ་བཅིངས། །ཞེས་བྱ་བ་དེ་གཉིས་སུ་བྱས་ལ། །གཡོན་པའི་རྡོ་རྗེ་མཛུབ་མོ་ནི། །གཡས་པའི་ནང་དུ་བསྒྲེང་བར་བྱ། །བྱང་ཆུབ་མཆོག་གི་ཕྱག་རྒྱ་འདི། །སངས་རྒྱས་བྱང་ཆུབ་སྦྱིན་བྱེད་པའོ། །མི་གཡོ་བ་ཡིས་རེག་པ། །དེ་བཞིན་རིན་ཆེན་མཆོག་
[217a.7]སྦྱིན་པའོ། །ཚེ་དཔག་མེད་པའི་ཏིང་ངེ་འཛིན་མཆོག །གདོན་མི་ཟ་བའི་མི་འཇིགས་སྦྱིན། །དེ་ནས་ལས་ཀྱི་ཕྱག་རྒྱ་རྣམས། །མདོར་བསྡུས་རབ་ཏུ་བཤད་པར་བྱ། །རྡོ་རྗེ་སེམས་སོགས་སེམས་དཔའི་རྣམས། །རྡོ་རྗེའི་ལས་རྣམས་བྱེད་པ་སྟེ། བསྒྱིངས་བཅས་གསོར་བ་གཉིས་ཀ་ཡིས། །ལྕགས་ཀྱུ་འཛིན་ལྟར་གནས་པ་
[217b]
[217b.1]དང་། །མདའ་འཕང་བ་ཡི་ཚུལ་དང་ནི། །ལེགས་སོ་ཞེས་ནི་སྙིང་གར་གཞག །དབང་བསྐུར་བ་ནི་རྡོ་རྗེ་གཉིས། །སྙིང་གར་ཉི་མ་བརྟན་པར་བྱ། །གཡོན་པ་ལ་ནི་གྲུ་མོ་གཟུགས། །དེ་བཞིན་ཁ་ཕྱོགས་བསྐོར་བར་བྱ། །གཡས་པ་ཡིས་ནི་གཡོན་པར་དབྱེ། །སྙིང་གར་གཡོན་པར་རལ་གྲི་འདུད། །མགལ་མེའི་འཁོར་ལོ་བསྐོར་བ་དང་། ། 
[217b.2]རྡོ་རྗེ་གཉིས་ཀ་ཁ་ནས་དབྱུང་། །རྡོ་རྗེ་གར་བསྐོར་དཀྲོལ་བ་ཡིས། །ཐལ་མོ་འགྲམ་པ་སྤྱི་བོར་གཞག །གོ་ཆ་མཐེ་ཆུང་མཆེ་བ་མཆོག །ཁུ་ཚུར་གཉིས་ཀྱིས་མནན་པའོ། །རྡོ་རྗེ་འགྱིང་བའི་ཚུལ་གྱིས་སུ། །བསམ་པ་གཡོས་པས་འདུད་པར་བྱ། །ཕྲེང་བ་བཅིང་དང་ཁ་ནས་དབྱུང་། །རྡོ་རྗེ་གར་ནི་བསྐོར་བ་ཡིན། །རྡོ་རྗེ་ཁུ་ཚུར་ཚུལ་
[217b.3]གྱིས་ནི། །བདུག་པ་ལ་སོགས་དེ་བཞིན་སྦྱིན། །སངས་རྒྱས་ཀུན་ལ་མཆོད་པ་ཡིན། །ཕྱག་རྒྱའི་མཆོད་པ་བྱེད་པའོ། །མཛུབ་མོ་ལྕགས་ཀྱུ་བཅིང་བ་ནི། མཐེ་ཆུང་ལ་སྟེང་ལྕགས་ཀྱུ་ཆེ། །མཁྲིག་མ་མདུད་པ་མཛུབ་གཉིས་གདུབ། །རྒྱབ་གཉིས་ཀྱང་ནི་བསྙམས་ཏེ་མནན། །ཞེས་བྱ་བའོ། །ལས་ཀྱི་དཀྱིལ་འཁོར་གྱི་
[217b.4]འགྲེལ་པའོ། །དེ་ལྟར་རྒྱ་ཆེན་པོ་ལ་དགའ་བའི་སེམས་ཅན་རྣམས་ལས་བརྩམས་ཏེ། དཀྱིལ་འཁོར་བཞི་གསུངས་ནས། ད་ནི་དེ་ནས་ཞེས་བྱ་བ་ལ་སོགས་པས་རྒྱ་ཆེན་པོས་འཇིགས་ཤིང་སྐྲག་པ་བར་མ་ལ་དགའ་བའི་སེམས་ཅན་རྣམས་ལས་བརྩམས་ཏེ། དེ་བཞིན་གཤེགས་པའི་རིགས་བསྡུས་པར་གྱུར་པ་ཕྱག་
[217b.5]རྒྱ་བཞིའི་དཀྱིལ་འཁོར་གསུངས་པ་ཡིན་ནོ། །དེ་ནས་ཞེས་བྱ་བའི་སྒྲས་ནི་དེ་མ་ཐག་པ་སྟེ། དང་པོ་སྦྱོར་བའི་རྗེས་ཐོགས་ཉིད་ལ་ཞེས་བྱ་བའི་ཐ་ཚིག་གོ། །འདིར་དང་པོ་སྦྱོར་བའི་ཏིང་ངེ་འཛིན་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་རྡོ་རྗེ་སེམས་དཔའི་སྤྲུལ་པ་ཡིན་པར་གཟུང་ངོ་། །དེ་བཞིན 
[217b.6]གཤེགས་པ་ཐམས་ཅད་དེ་མི་བསྐྱོད་པ་ལ་སོགས་པའི་བྱིན་གྱི་རླབས་ཀྱིས་ཞེས་བྱ་བ་ནི་མཐུས་སོ། །དེ་བཞིན་གཤེགས་པ་ཐམས་ཅད་ཀྱི་རིགས་བསྐྱེད་ནས་ཞེས་བྱ་བ་ནི་བཤད་མ་ཐག་པའི་རྡོ་རྗེ་དབྱིངས་ལ་སོགས་པའི་དཀྱིལ་འཁོར་བཞི་བསྐྱེད་ནས་དེ་ལྟར་གསུངས་པའི་དེ་བཞིན་གཤེགས་པ་ཐམས་ཅད་
[217b.7]དང་། དེ་བཞིན་གཤེགས་པའི་རིགས་རྡོ་རྗེ་སེམས་དཔའི་ལ་སོགས་པ་འདི་དང་འབྲེལ་པའི་རྟོག་པ་ཆེན་པོའི་ཆོ་ག་རྒྱས་པའི་དཀྱིལ་འཁོར་བཞི་པོར་བསྟན་པའི་དངོས་གྲུབ་ཐམས་ཅད་བསྡུས་པའི་དོན་དུ་ཇི་སྐད་བཤད་པའི་དོན་གྱི་དངོས་གྲུབ་ལ་སོགས་པ་ཉེ་བར་བསྡུ་ཞིང་ཡང་དག་པར་བསྡུས་པ་དེའི་དོན་དུ་དེ་བཞིན་
[218a]
[218a.1]གཤེགས་པ་ཐམས་ཅད་ཀྱི་ཕྱག་རྒྱ་ཞེས་བྱ་བ་ཕྱག་རྒྱ་བཞིའི་དཀྱིལ་འཁོར་ཏེ་གང་གི་ཕྱིར་དེས་དེ་བཞིན་གཤེགས་པ་རྣམས་ཀྱི་དངོས་གྲུབ་ཐམས་ཅད་བསྡུས་པར་གྱུར་པས་སེམས་ཅན་གྱི་ཁམས་མ་ལུས་པ་རྒྱས་འདེབས་ཤིང་དངོས་གྲུབ་ཐམས་ཅད་བསྒྲུབ་པར་ནུས་པའི་གཟུགས་བརྙན་བསྐྱེད་ལ་ཕྱག་རྒྱ་
[218a.2]དེའི་སྙིང་པོ་རང་གི་ཐུགས་ལ་གནས་པ་འདི་སྨྲས་པ་ནི་གསུངས་པའོ། །དེ་ལྟར་རེ་ཞིག་བཅོམ་ལྡན་འདས་རྣམ་པར་སྣང་མཛད་ཀྱིས་རང་གི་ཕྱག་རྒྱ་བཞིའི་དཀྱིལ་འཁོར་སྤྲུལ་ནས། ད་ནི་མི་བསྐྱོད་པ་དང་། རིན་ཆེན་འབྱུང་ལྡན་དང་། འོད་དཔག་ཏུ་མེད་པ་དང་། དོན་ཡོད་གྲུབ་པ་རང་རང་གི་ཕྱག་རྒྱ་བཞིའི་དཀྱིལ་
[218a.3]འཁོར་སྤྲུལ་པ་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ཏེ། ཐམས་ཅད་རང་གི་ཕྱག་རྒྱ་བཞིའི་དཀྱིལ་འཁོར་རང་ཉིད་ཀྱིས་སྤྲུལ་ཅིང་། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་ཏེ་བཞུགས་སོ་ཞེས་བྱ་བར་ཤེས་པར་བྱའོ། །འདིར་ཡང་དེ་བཞིན་གཤེགས་པ་ལྔ་དང་རྡོ་རྗེ་སེམས་
[218a.4]དཔའི་ཕྱག་རྒྱ་བཞིའི་དཀྱིལ་འཁོར་གྱི་དང་པོ་སྦྱོར་བའི་དུས་སུ་ངེས་པར་བྱ་དགོས་ཏེ། དེ་བཞིན་གཤེགས་པ་རྣམས་གཅིག་ཏུ་བྱོན་པ་མེད་པའི་ཕྱིར་དང་། རྡོ་རྗེ་སེམས་དཔའི་མེད་པར་དཀྱིལ་འཁོར་གྱི་འཁོར་ལོར་འཇུག་པ་ཡོད་པ་མ་ཡིན་པ་དང་། དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་འཁོར་ལོས་
[218a.5]སྒྱུར་བ་དེ་ཉིད་དུ་དབང་བསྐུར་བ་ཡིན་པའི་ཕྱིར་རོ། །ཡང་ན་འོག་མིན་དུ་མངོན་པར་བྱང་ཆུབ་པ་ཙམ་ན་དང་པོའི་སྦྱོར་བ་ཉིད་དུ་བཤད་པ་དེར་ཡང་རང་གི་རིགས་སྤྲུལ་པ་བཀོད་པ་བྱིན་གྱིས་བརླབ་པ་དཀྱིལ་འཁོར་གྱི་རྒྱལ་པོ་མཆོག་ནི་རི་རབ་ཀྱི་སྟེང་དུ་རྡོ་རྗེ་སེམས་དཔའ་དང་བཅས་པས་ཕྱག་རྒྱ་བཞིའི་དཀྱིལ་འཁོར་སྤྲུལ་པར་
[218a.6]འདོད་པ་ཡིན་ནོ། །དེ་བས་ན་ཕྱག་རྒྱ་བཞིའི་དཀྱིལ་འཁོར་རེ་རེ་སྤྲུལ་པ་ལ། དེ་བཞིན་གཤེགས་པ་ལྔ་དང་། རྡོ་རྗེ་སེམས་དཔའ་བྱ་དགོས་སོ། །ཕྱག་རྒྱ་བཞིའི་དཀྱིལ་འཁོར་སྤྲུལ་པའི་དཀྱིལ་འཁོར་ལྔ་ལས་ཀྱང་ཐམས་ཅད་གཅིག་ཏུ་གྱུར་ནས་ཕྱག་རྒྱ་བཞིའི་དཀྱིལ་འཁོར་རྒྱལ་པོ་མཆོག་གི་ཏིང་ངེ་འཛིན་ལ་སྙོམས་
[218a.7]པར་ཞུགས་ཏེ་གནས་པར་བྱའོ་ཞེས་བཤད་པ་ཡིན་ནོ། །གཞུང་འདི་ཙམ་གྱིས་ནི་ཕྱག་རྒྱའི་དཀྱིལ་འཁོར་གྱི་དཀྱིལ་འཁོར་རྒྱལ་པ་མཆོག་གི་ཏིང་ངེ་འཛིན་ལྔ་གསུངས་པ་ཡིན་ནོ། །དེ་ནས་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་གསུངས་པའི་ཆོ་གས་ལས་ཀྱི་
[218b]
[218b.1]རྒྱལ་པོ་མཆོག་གི་ཏིང་ངེ་འཛིན་ལྔ་པོ་ཤེས་པར་བྱའོ། །དེ་ལྟར་ཏིང་ངེ་འཛིན་གསུམ་བསྒོམ་པར་བྱས་པས་མཚན་མ་ཐོབ་པས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཆོ་གས་རྡོ་རྗེ་སེམས་དཔའི་རྣལ་འབྱོར་དང་ལྡན་པའི་རྣལ་འབྱོར་ཆེན་པོ་བྱས་ལ་ཕྱག་རྒྱ་བཞིའི་དཀྱིལ་འཁོར་བྲིས་ཏེ། རྡོ་རྗེ་དབྱིངས་ཀྱི་
[218b.2]དུམ་བུ་ལས་གསུངས་པའི་དངོས་གྲུབ་ཐམས་ཅད་ཕྱག་རྒྱ་བཞིའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བསྒྲུབ་པར་བྱ་བ་ཡིན་པས་ན། དེ་ནས་ཞེས་བྱ་བ་ལ་སོགས་པ་སློབ་དཔོན་གྱི་ལས་ཀྱི་ཆོ་ག་དང་། སློབ་མ་གཞུག་པ་ལ་སོགས་པའི་ཆོ་ག་རྒྱས་པར་གསུངས་པ་ཡིན་ནོ། །རང་གི་བྱིན་གྱི་
[218b.3]རླབས་ཀྱིས་ཞེས་བྱ་བ་ནི་དམིགས་སུ་མེད་པའི་ཐུགས་རྗེ་ཆེན་པོའི་མཚན་ཉིད་ཅན་གྱི་རང་གི་ནུས་པས་སོ། །དེ་བཞིན་གཤེགས་པ་ཐམས་ཅད་ཀྱི་རིགས་བསྐྱེད་ནས་ཞེས་བྱ་བ་ནི་ཇི་སྐད་དུ་བཤད་པའི་དཀྱིལ་འཁོར་ཆེན་པོ་ལ་སོགས་པ་བཞི་བསྐྱེད་དོ། །དངོས་གྲུབ་ཐམས་ཅད་བསྡུས་པ་ནི་སྔར་བཤད་པ་སྟེ་
[218b.4]དེའི་ཕྱིར་རོ། །རྡོ་རྗེ་དངོས་གྲུབ་ཅེས་བྱ་བ་ནི་སེམས་དཔའི་རྡོ་རྗེ་རྩེ་ལྔ་པ་ལས་དངོས་གྲུབ་གྲུབ་པ་འདི་ལ་མངའ་བས་ན་རྡོ་རྗེ་དངོས་གྲུབ་སྟེ། བཅོམ་ལྡན་འདས་རྣམ་པར་སྣང་མཛད་དོ། །དེས་ཉེ་བར་མཚོན་པའི་དཀྱིལ་འཁོར་ནི་རྡོ་རྗེ་དངོས་གྲུབ་ཅེས་བྱ་བ་སྟེ། དཀྱིལ་འཁོར་དེ་བཤད་དོ་ཞེས་བྱ་བ་ནི་བཀའ་སྩལ་པ་སྟེ། 
[218b.5]བཅོམ་ལྡན་འདས་རྣམ་པར་སྣང་མཛད་ཀྱི་ཕྱག་རྒྱ་བཞི་པའི་དཀྱིལ་འཁོར་གསུངས་སོ་ཞེས་བྱ་བའི་དོན་ཏོ། །དེ་ནས་ཞེས་བྱ་བ་ལ་གང་གི་ཕྱིར་བར་མ་ལ་དགའ་བ་རྣམས་ཕྱག་རྒྱ་བཞིའི་དཀྱིལ་འཁོར་དུ་ཇི་སྲིད་དམ་ཚིག་མ་ཐོབ་ཅིང་དབང་མ་བསྐུར་བ་དེ་སྲིད་ཀྱི་བར་དུ་རྡོ་རྗེ་དབྱིངས་ཀྱི་དུམ་བུ་ལས་གསུངས་
[218b.6]པའི་དངོས་གྲུབ་རྣམས་བསྒྲུབ་པའི་སྐལ་བ་དང་ལྡན་པར་གྱུར་པ་མ་ཡིན་པས་རྒྱུ་དེས་ན་དེས་རྗེས་སུ་གཟུང་བར་བྱ་བའི་ཕྱིར་ཡང་དག་པར་རབ་ཏུ་ཕྱེ་སྟེ་བཤད་པར་བྱའོ། །ཅི་ཞིག་བཤད་པར་བྱ་ཞེ་ན། །ཕྱག་རྒྱའི་དཀྱིལ་འཁོར་དམ་པ་སྟེ། །ཞེས་བྱ་བ་གསུངས་ཏེ། ཕྱག་རྒྱ་རྣམས་ཀྱི་དཀྱིལ་འཁོར་ནི་ཕྱག་རྒྱའི་དཀྱིལ་
[218b.7]འཁོར་ཏེ། ཕྱག་རྒྱ་བཞིའི་དཀྱིལ་འཁོར་དམ་པ་མཆོག་སྟེ། དངོས་གྲུབ་ཐམས་ཅད་བསྡུས་པའི་ཚུལ་གྱིས་དམ་པར་གྱུར་པ་ཞེས་བྱ་བའི་ཐ་ཚིག་གོ། །དབྱིབས་ཇི་ལྟ་བུ་ཞེ་ན། རྡོ་རྗེ་དབྱིབས་དང་འདྲ་བས་ན། །ཞེས་བྱ་བ་གསུངས་ཏེ། སྤྲུལ་པའི་ཕྱག་རྒྱ་བཞིའི་དཀྱིལ་འཁོར་དང་འདྲ་བ་ཞེས་བྱ་བའི་ཐ་ཚིག་གོ། །མིང་ཇི་སྐད་
[219a]
[219a.1]ཅེས་བྱ་བ་ཞེ་ན། རྡོ་རྗེ་དངོས་གྲུབ་ཅེས་ཀྱང་གྲགས་ཤིང་བྱ་བ་གསུངས་ཏེ། གྲགས་པ་ནི་བཤད་པའོ། །དཀྱིལ་འཁོར་ཆེན་པོའི་ཚུལ་དུ་ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་དབྱིངས་སུ་མཁས་པས་སྲད་བུ་བྲི་བར་བྱའོ། །ཐོག་མར་སངས་རྒྱས་ཐུགས་བཞག་སྟེ། ཕྱག་རྒྱ་བཞི་ནི་བྲི་བར་བྱ། ། 
[219a.2]ཞེས་བྱ་བ་ནི་དང་པོར་བཅོམ་ལྡན་འདས་རྣམ་པར་སྣང་མཛད་སྔར་བཤད་པའི་མཚན་ཉིད་ཅན་དབུས་སུ་བཞག་ལ། མི་བསྐྱོད་པའི་གནས་སུ་སཏྭ་བཛྲེ་ཞེས་ཟློས་ཤིང་རྡོ་རྗེ་སེམས་མ་རིན་ཆེན་འབྱུང་ལྡན་གྱི་གནས་སུ་རཏྣ་བཛྲེ་ཞེས་བྱ་བས་རིན་ཆེན་སེམས་མ། འོད་དཔག་ཏུ་མེད་པའི་གནས་སུ་ནི་དྷརྨྨ་བཛྲི་ཞེས་བྱ་བས་རྡོ་རྗེ་
[219a.3]ཆོས་མ། དོན་ཡོད་པར་གྲུབ་པའི་གནས་སུ་ཀརྨྨ་བཛྲི་ཞེས་བྱ་བས་རྡོ་རྗེ་ལས་མར་བཤད་པའི་མཚན་ཉིད་ཅན་ལེགས་པར་བྲི་བར་བྱའོ། །འདི་ཉིད་བསྟན་པ་ནི། ཕྱག་རྒྱ་བཞི་ནི་བྲི་བར་བྱ། །ཞེས་བྱ་བ་བསྟན་པ་ཡིན་ནོ། །ཟླ་བའི་དཀྱིལ་འཁོར་དབུས་སུ་ནི། །རྡོ་རྗེ་ཕྱག་རྒྱ་ལ་སོགས་བྲི། །ཞེས་བྱ་བ་ཡིན་ནོ། །དེ་ནས་ཞེས་བྱ་བའི་
[219a.4]སྒྲ་ནི་དེ་མ་ཐག་པའོ། །གང་གི་ཞེ་ན་སློབ་དཔོན་རང་ཉིད་དེ་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་འཇུག་པའི་ཚུལ་གྱིས་སེམས་མ་རྡོ་རྗེ་མའི་ཕྱག་རྒྱ་བཅིངས་ལ་ཇི་ལྟ་བ་བཞིན་དུ་འཇུག་པར་བྱའོ། །དེ་ནས་ཆོ་ག་ཐམས་ཅད་རྗེས་སུ་སྤྱད་ལ། བདག་ལ་བྱིན་གྱིས་བརླབ་ལ་སོགས། །ཇི་ལྟ་བར་ནི་བཀའ་ནོད་དོ། །དེ་ལྟར་བགྱིད་ནས་བདག་མི་
[219a.5]བརྗོད། །དེ་ནས་རྡོ་རྗེ་བསྒྲུབ་བགྱི་བ། །རྡོ་རྗེ་སློབ་དཔོན་སེམས་དཔའི་ཡིས། །རྡོ་རྗེ་ལྕགས་ཀྱུ་བཅིངས་ནས་ནི། །སེ་གོལ་མང་པོ་བརྡབས་བགྱིས་ལ། །སངས་རྒྱས་ཐམས་ཅད་བསྡུ་བར་བགྱི། །དེའི་ཚེ་སངས་རྒྱས་ཐམས་ཅད་ནི། །རྡོ་རྗེ་སེམས་དཔའ་ལ་སོགས་བཅས། །དཀྱིལ་འཁོར་ཐམས་ཅད་གང་བ་རྣམས། །དཀྱིལ་འཁོར་རྣམས་
[219a.6]སུ་འདུས་པར་གྱུར། །དེ་ནས་རྡོ་རྗེ་སེམས་དཔའ་ཡི། །ཕྱག་རྒྱ་ཆེན་པོ་སྒོམ་བྱེད་ཅིང་། །མིང་བརྒྱ་རྩ་བརྒྱད་དམ་པ་ནི། །ལན་ཅིག་རབ་ཏུ་བརྗོད་པར་བགྱིའོ། །ཞེས་བྱ་བའོ། །རྡོ་རྗེ་དངོས་གྲུབ་ཀྱི་ཕྱག་རྒྱ་བཞི་པའི་དཀྱིལ་འཁོར་འདིར། དགུག་པ་ལ་སོགས་པའི་ཆོ་ག་རྒྱས་པ་བྱས་ནས། དེ་བཞིན་དུ་བཙུད་དེ་ཞེས་བྱ་བ་ནི་ཕྱག་བཞི་
[219a.7]བྱེད་དུ་བཅུག་ལ་སེམས་མ་རྡོ་རྗེ་མ་ཇི་ལྟ་བ་བཞིན་དུ་འཆིང་དུ་བཅུག་སྟེ་དེ་ནས་གཞུག་པར་བྱའོ། །ཞུགས་ནས་འདི་སྐད་སྨྲའོ། །ཁྱོད་ཀྱིས་གསང་བའི་ལེའུ་འདི་སུ་ལའང་མ་བསྟན་ཅིག་ཅེས་བྱ་བ་ནི་གསང་བ་ནི་སྔགས་ཏེ། དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དམ་ཚིག་གི་དངོས་གྲུབ་བསྡུས་
[219b]
[219b.1]པ་དེ་ནི་གསང་བ་ཡིན་ཏེ། རྒྱ་ཆེན་པོ་ལ་དགའ་བ་དང་། མདོར་བསྡུས་པ་ལ་དགའ་བའི་དཀྱིལ་འཁོར་དུ་འཇུག་པ་ལ་ཁྱེད་ཀྱིས་བརྗོད་པར་མི་བྱའོ། །དེ་ཅིའི་ཕྱིར་ཞེས་བྱ་བ་ནི་ཅིའི་ཕྱིར་འདི་བདག་གིས་བསྟན་པར་མི་བྱ་ཞེ་ན། ལོག་པར་ལྟ་བ་དང་ཞེས་བྱ་བ་ལ་སོགས་པ་གསུངས་ཏེ། སེམས་ཅན་འདི་
[219b.2]ལྟ་བུ་དག་ཀྱང་ཡོད་དོ། །ཇི་ལྟ་བུ་ཞེ་ན། ལོག་པར་ལྟ་བ་སྟེ། རྣམ་པར་སྣང་མཛད་ཆེན་པོའི་རྣམ་པར་སྤྲུལ་པ་ལ་མི་མོས་པའོ། །ཅིའི་ཕྱིར་དེ་ལོག་པར་ལྟ་བ་ཡིན་ཞེ་ན། གང་གི་ཕྱིར་སྡིག་པའི་ལས་བྱེད་པའི་ཞེས་བྱ་བ་གསུངས་ཏེ། དམ་པའི་ཆོས་སྤོང་བ་ལ་སོགས་པ་ལས་ཀྱི་སྒྲིབ་པས་བསྒྲིབས་
[219b.3]པའི་རྒྱུ་དེས་ན་བརྩོན་འགྲུས་ཆུང་བའོ། །བརྩོན་འགྲུས་ཆུང་བ་ཉིད་ཀྱིས་ན། དེ་བཞིན་གཤེགས་པའི་གསུང་ཐོས་པ་དང་། བསམ་པ་དང་བསྒོམ་པ་ལ་མངོན་པར་བརྩོན་པ་མེད་པ་ཉིད་ཀྱིས་ན་རྡོ་རྗེ་སེམས་དཔའ་ལ་སོགས་པའི་དཀྱིལ་འཁོར་གྱི་ཆོ་ག་རྒྱས་པ་ཡོངས་སུ་མི་ཤེས་པས་
[219b.4]དེའི་སྦྱོར་བ་མེད་པ་ཡིན་ནོ། །སྦྱོར་བ་ལ་མཁས་ཀྱང་རི་མོའི་ལས་མི་ཤེས་པ་ཡོད་དེ། དེ་ལྟ་བུ་དེ་དག་ནི་རྡོ་རྗེ་དབྱིངས་ལ་སོགས་པའི་དཀྱིལ་འཁོར་བཞིར་མི་འཇུག་སྟེ། དེ་དག་གི་དོན་དུ་འདི་བྱིན་གྱིས་བརླབས་སོ་ཞེས་བྱ་བར་སྦྱར་རོ། །དེ་བས་ན་གཞན་དག་ལ་བསྟན་པར་མི་བྱའོ། །དེ་བཞིན་
[219b.5]གཤེགས་པ་ཐམས་ཅད་ཀྱི་རིགས་ཀྱི་དཀྱིལ་འཁོར་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་རྡོ་རྗེ་སེམས་དཔའི་ལ་སོགས་པ་ནི་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དཀྱིལ་འཁོར་རོ། །དེ་རྣམས་ཀྱི་དམ་ཚིག་ཏུ་གྱུར་པ་ནི་མི་འདའ་བའི་དོན་ཏོ། །དམ་ཚིག་ཅེས་བྱ་བ་སྟེ་དཀྱིལ་འཁོར་འདི་ནི་མི་འདའ་བ་ཡིན་ཞིང་དེ་རྣམས་
[219b.6]འདིའི་ནང་དུ་འདུས་པ་དེ་རྣམས་ཀྱི་དམ་ཚིག་ཏུ་གྱུར་པའོ། །འདི་སྐད་སྟོན་པ་ཡིན་ཏེ། འདི་བྲིས་པས་རྡོ་རྗེ་དབྱིབས་ལ་སོགས་པའི་དཀྱིལ་འཁོར་བཞི་བྲིས་པར་གྱུར་པ་ཡིན་ཏེ། གང་གི་ཕྱིར་འདི་ལྟར་འདིར་ཞུགས་ན་དཀྱིལ་འཁོར་ཐམས་ཅད་དུ་ཞུགས་པར་གྱུར་ཅིང་། འདིར་དབང་བསྐུར་ན་ཐམས་ཅད་དུ་དབང་བསྐུར་བ་ཡིན་
[219b.7]ཞེས་བྱ་བ་ནས། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་དམ་པ་དངོས་གྲུབ་ཀྱི་བར་དུ་བྱིན་གྱིས་བརླབས་ཞེས་བྱ་བ་ལ། རྡོ་རྗེ་སྟེ་སངས་རྒྱས་དང་བྱང་ཆུབ་སེམས་དཔའི་རྣམས་ཀྱི་དམ་པ་ཡིན་པས་ན། རྡོ་རྗེ་དམ་པ་ནི་བཅོམ་ལྡན་འདས་རྣམ་པར་སྣང་མཛད་དོ། །དེའི་དངོས་གྲུབ་གྲུབ་ཅིང་རྫོགས་པ་དེའི་
[220a]
[220a.1]རྒྱུར་བྱིན་གྱིས་བརླབས་སོ་ཞེས་པའོ། །བར་དུ་ཞེས་བྱ་བའི་སྒྲས་ནི་རྡོ་རྗེ་སེམས་དཔའི་ལ་སོགས་པ་བསྡུའོ། །གང་གི་ཕྱིར་དེ་ལྟར་ཡིན་པ་དེས་ནི་དངོས་གྲུབ་ཐམས་ཅད་ཀྱི་རྒྱུ་བཤད་མ་ཐག་པ་དང་། འབྲེལ་པའི་དོན་འདི་བྱིན་གྱིས་བརླབས་ཤིང་། དེ་བཞིན་གཤེགས་པ་ཐམས་
[220a.2]ཅད་ཀྱི་རིགས་ཀྱི་དཀྱིལ་འཁོར་བསྡུ་བའི་ཚུལ་གྱིས་བསྟན་པར་བྱ་བ་ཡིན་པས་ན་ཁྱེད་ཀྱི་རྒྱ་ཆེ་བས་འཇིགས་ཤིང་སྐྲག་པས་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དམ་ཚིག་གི་ཕྱག་རྒྱ་གསང་བ་འདི་རྣམས་ལ་ཞེས་བྱ་བ། དེ་བཞིན་གཤེགས་པ་ཐམས་ཅད་ཀྱང་ཡིན་ལ་རིགས་ཀྱང་ཡིན་པས་དེ་བཞིན་
[220a.3]གཤེགས་པ་ཐམས་ཅད་ཀྱི་རིགས་སོ། །དེ་རྣམས་ཀྱི་དམ་ཚིག་གི་ཕྱག་རྒྱ་ནི་རྡོ་རྗེ་སེམས་མ་ལ་སོགས་པའོ། །དེ་རྣམས་ཀྱི་གསང་བ་ནི་རིགས་ཐམས་ཅད་ཀྱི་དངོས་གྲུབ་གཅིག་ཏུ་བསྡུས་པ་ཡིན་པས་འདི་ནི་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་བསྡུས་པ་སྟེ། གང་གི་ཕྱིར་འདི་དག་དང་ལྡན་
[220a.4]པའི་གསང་བ་ལ་ཡིད་མི་ཆེས་པར་མི་བྱ་ཞིང་མ་དད་པར་མ་བྱེད་ཅིག །གཞན་དུ་ན་དད་པར་བྱ་བ་ཉིད་ཡིན་ནོ་ཞེས་བརྗོད་དོ། །མ་དད་ན་ཉེས་བཅིར་འགྱུར་ཞེ་ན། ཁྱོད་སེམས་ཅན་དམྱལ་བ་དང་། བྱོལ་སོང་དང་། ཡི་དགས་ཀྱི་ཁམས་སུ་ལྟུང་བར་འགྱུར་བའམ་ཞེས་བྱ་བ་མ་དད་པར་གྱུར་ན་དམ་པའི་ཆོས་
[220a.5]སྤོང་བར་འགྱུར་ལ། དེ་ནས་ཀྱང་དམྱལ་བ་ལ་སོགས་པར་ལྟུང་ཞིང་བདེ་བ་ལས་ཉམས་པར་འགྱུར་རོ་ཞེས་སྟོན་པ་ཡིན་ནོ། །མི་བདེ་བ་མ་སྤངས་པས་དུས་མ་ཡིན་པར་ཤི་བར་གྱུར་ཏ་རེ་ཞེས་བྱ་བ་ནི་མི་བདེ་བ་ནི་འདིར་དེ་བཞིན་གཤེགས་པའི་བཀའ་ལས་འདས་པ་སྟེ། དེས་རིགས་ཐམས་ཅད་བསྡུས་
[220a.6]པའི་ཕྱག་རྒྱ་གཅིག་ཀྱང་ཁས་བླང་བར་བྱའོ་ཞེས་བྱ་བ་འདི་ཁས་ལེན་པར་མི་བྱེད་པ་ནི་མི་བདེ་བའམ་ཡང་བ་མ་སྤངས་པའོ། །ཁས་མ་བླངས་པ་དེས་ཚེའི་ལྷག་མ་ཡོད་དུ་ཟིན་ཀྱང་འཆི་བར་འགྱུར་རོ། །དཀྱིལ་འཁོར་འདིར་དམ་ཚིག་དང་། དབང་བསྐུར་བ་ཐོབ་པ་རྣམས་ལ། སློབ་དཔོན་གྱིས་དེ་བཞིན་
[220a.7]གཤེགས་པའི་རིགས་སུ་གསུངས་པའི་དངོས་གྲུབ་ཐམས་ཅད་བསླབ་པར་བྱའོ་ཞེས་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཡང་ཡིན་ལ་ཐམས་ཅད་ཀྱང་ཡིན་པས། དེ་བཞིན་གཤེགས་པ་ཐམས་ཅད་དེ། རྣམ་པར་སྣང་མཛད་ལ་སོགས་
[220b]
[220b.1]པ་ནས་རྡོ་རྗེ་འབེབས་པའི་བར་རོ། །དེ་རྣམས་ཀྱི་ཕྱག་རྒྱ་ནི་དཀྱིལ་འཁོར་བཞི་ལས་གསུངས་པའི་ཕྱག་རྒྱ་ཆེན་པོའོ། །དེ་རྣམས་ཀྱི་དམ་ཚིག་ནི་གཞུང་ལུགས་སུ་གཞག་པ་འདའ་བར་མི་བྱ་བའི་དོན་ཏོ། །སྨྲོས་ཤིག་ཅེས་བྱ་བ་ནི་བརྗོད་པར་བྱའོ། །བདག་ཉིད་ཆེན་པོ་གང་གང་གི །ཞེས་བྱ་བ་ནི་རྣམ་པར་
[220b.2]སྣང་མཛད་ལ་སོགས་པ་གང་དང་གང་གིའོ། །ཕྱག་རྒྱ་གང་དང་གང་བཅིངས་པ། །ཞེས་བྱ་བ་ནི་ཇི་སྐད་དུ་བཤད་པའི་དཀྱིལ་འཁོར་བཞི་ལས་གསུངས་པའི་ཕྱག་རྒྱ་ཆེན་པོ་གང་དང་གང་བཅིངས་པ་དེ། དེའི་བཟླས་པ་བཛྲ་དྷཱ་ཏུ་ཞེས་བྱ་བ་ནས་བཛྲ་ཨཱ་བེེ་ཤ་ཞེས་བྱ་བའི་སྙིང་པོ་ཟློས་ཤིང་། དོན་གྱིས་
[220b.3]ནི་ཞེས་བྱ་བ་བཤད་མ་ཐག་པའི་བཛྲ་དྷཱ་ཏུ་ཞེས་བྱ་བ་ལ་སོགས་པ་སྒྲའི་དོན་ནི་སྙིང་པོའི་དོན་ཏེ། སྙིང་པོའི་དོན་དེས་སྙིང་པོའི་དོན་ལ་ལྷག་པར་མོས་པས་བཛྲ་དྷཱ་ཏུ་ཞེས་བྱ་བ་ལ་སོགས་པའི་སྙིང་པོ་ཟློས་ཤིང་ཕྱག་རྒྱ་བཅིང་བར་བྱའོ་ཞེས་བྱ་བའི་ཐ་ཚིག་གོ། །རྣམ་པར་སྣང་མཛད་ལ་སོགས་པ་བསྒྲུབ་
[220b.4]པར་བྱ་བ་དེ་དག་ཀྱང་རང་གི་བདག་ཉིད་ཡིན་པར་བསྒོམ་གྱི་མདུན་དུ་ནི་མ་ཡིན་ནོ་ཞེས་བསྟན་པར་བྱ་བའི་ཕྱིར། དེར་ནི་བདག་ཉིད་བསྒོམ་པར་བྱ། །ཞེས་བྱ་བ་གསུངས་སོ། །དེ་ལྟར་བྱས་པས་ཅིར་འགྱུར་ཞེ་ན། ཡེ་ཤེས་འདི་ཡི་ཚུལ་གྱིས་ནི། །ཞེས་བྱ་བ་གསུངས་ཏེ། བཟླས་པའི་དོན་སྒོམ་པའི་
[220b.5]ངེས་པའི་ཚུལ་འདིས་དངོས་གྲུབ་འགྲུབ་ཅིང་རྫོགས་པར་འགྱུར་རོ། །གང་གི་ཞེ་ན། བདག་ཉིད་ཆེན་པོ་ཐམས་ཅད་ཀྱི་སྟེ་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིའོ། །ཕྱག་རྒྱ་ཐམས་ཅད་ནི་དཀྱིལ་འཁོར་ཆེན་པོ་དང་། གཟུངས་དང་། ཆོས་དང་། ལས་ཀྱི་དཀྱིལ་འཁོར་ལས་
[220b.6]གསུངས་པའི་ཕྱག་རྒྱ་ཆེན་པོ་རྣམས་སོ། །དེ་ནས་ཕྱག་རྒྱ་ཐམས་ཅད་ཀྱི་གསང་བ་བརྗོད་པར་བྱའོ་ཞེས་བྱ་བ་ནི་ཕྱག་རྒྱ་ཡང་ཡིན་ལ་ཐམས་ཅད་ཀྱང་ཡིན་པས་ན་རིགས་ཐམས་ཅད་ཀྱི་དམ་ཚིག་གི་ཕྱག་རྒྱའོ། །དེའི་གསང་བ་ནི་ཆོས་ཀྱི་དབྱིངས་ལས་བྱུང་བའི་ངོ་བོ་སྟེ་དེ་བརྗོད་པར་བྱའོ། །རང་གི་
[220b.7]དབང་པོ་བཤིག་ནས་གཟུང་། །ཞེས་བྱ་བ་ནི་ཆོས་བདག་མེད་པར་བསྒོམས་པས་ཆོས་ཐམས་ཅད་བསྡུས་པ་བཤིག་ཅིང་གསལ་ལ་རང་གི་དབང་པོ་སྟེ་རང་གི་ལྷའི་སྐུ་དེ་གཟུང་བར་བྱ་སྟེ། བདག་ནི་རྣམ་པར་སྣང་མཛད་དོ། །ཞེས་བྱ་བ་ནས། བདག་ནི་རྡོ་རྗེ་འབེབས་པའོ། །ཞེས་བྱ་བའི་བར་གྱི་རང་གི་
[221a]
[221a.1]ལྷའི་ང་རྒྱལ་བསྒོམས་པའི་ཚུལ་གྱིས་སོ། །དོན་འདི་ཉིད་བསྟན་པ་ནི། རྡོ་རྗེ་ཁུ་ཚུར་འཛིན་པས་ན། །ཞེས་བྱ་བ་ཡིན་ཏེ། ཡང་དག་དེ་ཉིད་བདེན་གང་ཡིན། །རྡོ་རྗེ་ཁུ་ཚུར་དེ་བཤད་དོ། །ཞེས་གསུངས་པས། རྡོ་རྗེ་ཁུ་ཚུར་བཟུང་བའི་སྒྲས་ནི་དེ་ཁོ་ན་ཉིད་བསྒོམ་པ་ལ་བྱ་བར་བཤད་
[221a.2]དེ་དེ་བཞིན་ཉིད་ཀྱི་སྦྱོར་བ་དེས་རིགས་ཐམས་ཅད་ཀྱི་ཕྱག་རྒྱ་གང་ལ་རེག་ཅིང་བཟུང་བ་དེ་མ་ཐག་ཏུ་དབང་དུ་འགྱུར་ཞེས་བྱ་བའོ། །དེ་ནས་ཕྱག་རྒྱ་ཐམས་ཅད་ཀྱི་ཆོས་ཉིད་བརྗོད་པར་བྱའོ་ཞེས་བྱ་བ་ནི་ཕྱག་རྒྱ་ཡང་ཡིན་ལ་ཐམས་ཅད་ཀྱང་ཡིན་པས་ཕྱག་རྒྱ་ཐམས་ཅད་དེ། དཀྱིལ་འཁོར་བཞི་
[221a.3]ལས་གསུངས་པའི་ཆོས་ཀྱི་ཕྱག་རྒྱ་ཐམས་ཅད་དོ། །དེ་རྣམས་ཀྱི་ཆོས་ཉིད་ནི་དངོས་གྲུབ་ཀྱི་རྒྱུ་སྟེ་བརྗོད་པར་བྱ་ཞིང་བསྟན་པར་བྱའོ། །རྡོ་རྗེ་ཕྲ་མོའི་ཚུལ་ལམ་ཆོ་ག་ནི་བཤད་ཟིན་ཏོ། །དེ་ནས་སྦྱར་བ་ནི་རྡོ་རྗེ་ཕྲ་མོ་བསྒོམ་པར་བྱས་པ་ལའོ། །ཡེ་ཤེས་ཕྱག་རྒྱ་ནི་དཀྱིལ་འཁོར་ཆེན་པོ་དང་། གཟུངས་
[221a.4]དང་། ཆོས་དང་། ལས་ཀྱི་དཀྱིལ་འཁོར་ལས་གསུངས་པའི་ཆོས་ཀྱི་ཕྱག་རྒྱ་ཐམས་ཅད་དེ། དེ་རྣམས་ཀྱི་ཆོ་ག་འདིས་ཚུལ་གྱིས་བཅིངས་ན་འཕྲལ་དུ་དབང་དུ་འགྱུར་ཞིང་འགྲུབ་པར་འགྱུར་རོ་ཞེས་བྱ་བའི་ཐ་ཚིག་གོ། །དེ་ནས་ཕྱག་རྒྱ་ཐམས་ཅད་ཀྱི་ལས་བརྗོད་པར་བྱའོ་ཞེས་བྱ་བ་ནི་རྡོ་རྗེ་དབྱིངས་ལ་
[221a.5]སོགས་པའི་དཀྱིལ་འཁོར་བཞི་ལས་གསུངས་པའི་ལས་ཀྱི་ཕྱག་རྒྱ་ཐམས་ཅད་ནི་ཕྱག་རྒྱ་ཀུན་ནོ། །དེ་རྣམས་ཀྱི་ལས་ནི་བྱ་བ་སྟེ། དེ་རྣམས་ཀྱིས་མངོན་པར་འདོད་པའི་དོན་གྲུབ་པར་འགྱུར་རོ་ཞེས་བྱ་བའི་ཐ་ཚིག་སྟེ་དེ་བརྗོད་པར་བྱའོ། །གླུ་དང་ཞེས་བྱ་བ་ལ་སོགས་པ་ལ། གླུ་དང་། གར་དང་། 
[221a.6]རོ་དང་། ཟས་དང་། སྤྱོད་ལམ་ནི་གླུ་དང་། གར་དང་། རོ་དང་། ཟས་དང་། སྤྱོད་ལམ་ཞེས་བྱ་སྟེ། དེ་ལ་སོགས་པ་ལས་བདེ་བ་གང་ཞིག་སྐྱེས་པར་གྱུར་པ་དེ་ལ་དེ་སྐད་ཅེས་བྱ་སྟེ། དེ་རྣམས་སངས་རྒྱས་ཏེ་དེ་བཞིན་གཤེགས་པ་ཐམས་ཅད་ལ་ཕུལ་ན་ལས་ཀྱི་ཕྱག་རྒྱ་དབང་དུ་འགྱུར་རོ། །དེ་
[221a.7]ལ་གླུ་ནི་རྡོ་རྗེ་གླུ་ལ་སོགས་པའོ། །གར་ནི་རྡོ་རྗེ་གར་ལ་སོགས་པའོ། །རོ་ནི་ལྷ་དང་ལྷན་ཅིག་ཏུ་གྱུར་པའི་ཞི་བ་དང་སྒེག་མོ་ལ་སོགས་པ་རང་བཞིན་ཅན་གྱི་ཉམས་སོ། །ཟས་ནི་ཁ་ཟས་རོ་བརྒྱ་པ་ལ་སོགས་པའོ། །སྤྱོད་ལམ་ནི་འདུག་པ་དང་། འཆག་པ་དང་། སྡོད་པ་དང་། ཉལ་བའི་
[221b]
[221b.1]མཚན་ཉིད་ཅན་ནམ། སེམས་ཀྱི་སྤྱོད་པ་སྙིང་རྗེ་ཆེན་པོ་ལ་སོགས་པ་ལ་གནས་པའོ། །འདི་སྐད་སྟོན་པ་ཡིན་ཏེ། ལས་ཀྱི་ཕྱག་རྒྱའི་སྒྲུབ་པ་པོས། རྡོ་རྗེ་གླུ་ལ་སོགས་པས་དེ་བཞིན་གཤེགས་པ་ཐམས་ཅད་ལ་མཆོད་པ་བྱས་ལ། འཚང་རྒྱ་བ་ཉིད་ལ་སོགས་པའི་སྦྱིན་པས་སེམས་ཅན་གྱི་
[221b.2]ཁམས་ཐམས་ཅད་ཚིམ་པར་བྱས་ལ་བཟླས་བརྗོད་བྱའོ། །དེ་ཡང་། འགྲོ་ཀུན་སངས་རྒྱས་ཉིད་དང་ནི། །བྱང་ཆུབ་སེམས་དཔའི་ཉིན་ཁོ་ནར་རེ། །ཇི་བཞིན་དུ་ནི་བཏུལ་བ་ཉིད། །ལས་ཀྱི་དོན་ཀུན་གྲུབ་བྱེད་པའོ། །ཞེས་གསུངས་པ་ཡིན་ནོ། །དེ་ལྟར་དཀྱིལ་འཁོར་བཞི་ལས་གསུངས་པའི་ཕྱག་རྒྱ་
[221b.3]ཐམས་ཅད་ཀྱི་དམ་ཚིག་དང་། གསང་བ་དང་། ཆོས་ཉིད་དང་། ལས་གསུངས་ནས། དེ་ནས་ཞེས་བྱ་བ་ལ་སོགས་པས་རྡོ་རྗེ་དབྱིངས་ལ་སོགས་པའི་དཀྱིལ་འཁོར་བཞི་བསྒྲུབ་པར་བྱ་བའི་ཕྱིར་གསང་བའི་ཕྱག་རྒྱ་གསུངས་པ་ཡིན་ཏེ། དཀྱིལ་འཁོར་ཡང་ཡིན་ལ་ཐམས་ཅད་ཀྱང་ཡིན་པས་
[221b.4]དཀྱིལ་འཁོར་ཐམས་ཅད་དེ། དེ་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་དང་། གཟུངས་དང་། ཆོས་དང་། ལས་ཀྱི་དཀྱིལ་འཁོར་རོ། །དེ་རྣམས་བསྒྲུབ་པ་ནི་རྫོགས་པར་བྱེད་པའོ། །གསང་བའི་ཕྱག་རྒྱ་གང་ཡིན་པ་དེ་ནི། དཀྱིལ་འཁོར་ཐམས་ཅད་བསྒྲུབ་པའི་གསང་བའི་ཕྱག་རྒྱའི་
[221b.5]ཡེ་ཤེས་བསླབ་ཅིང་བསྟན་པར་བྱའོ། །མཚན་མ་བརྟན་པར་རང་གྱུར་ནས། །ཞེས་བྱ་བ་ལ། མཚན་མ་སྟེ། བྱང་ཆུབ་ཀྱི་སེམས་དང་། ཕ་རོལ་ཏུ་ཕྱིན་པ་དྲུག་གི་སྤྱོད་པའི་ཚུལ་བརྟན་ཞིང་ཡོངས་སུ་རྫོགས་པ་གང་ཡིན་པ་དེ་ནི་མཚན་མ་བརྟན་པ་སྟེ། སྲིད་པ་ཐ་མ་པའི་བྱང་ཆུབ་སེམས་
[221b.6]དཔའོ། །དེའི་གཟུགས་སུ་རང་སྟེ་བདག་ཉིད་དུ་གྱུར་ནས། དཀར་པོར་འགྱུར་བའི་རས་ལ་གནས། །ཞེས་བྱ་བ། ཨོཾ་ཙིཏྟ་པྲ་ཏི་བེ་དྷཾ་ཀ་རོ་མི། ཞེས་ཟློས་ཤིང་། ཆོས་ཐམས་ཅད་བདག་མེད་པར་བསྒོམས་པས་གཟུང་བ་དང་འཛིན་པའི་རྣམ་པར་རྟོག་པ་ལ་མི་བསྐྱོད་པའི་མཚན་ཉིད་ཅན་གྱི་བྱང་ཆུབ་
[221b.7]ཀྱི་སེམས་ཆེན་པོ་བག་ཆགས་དང་བཅས་པའི་དྲི་མ་ནག་ནོག་དང་བྲལ་བའི་རས་དཀར་པོ་དེའི་རང་བཞིན་རྟོགས་པས་གནས་ཤིང་རྣལ་འབྱོར་གྱི་བདག་ཉིད་བྱས་ནས་ཞེས་བྱ་བའི་ཐ་ཚིག་གོ། །དེ་ལྟར་རས་དཀར་པོར་གྱུར་པའི་རས་ལ་གནས་པའི་རྗེས་ལ། མཚན་མ་མཆོད་རྟེན་བྱིན་བརླབས་ཏེ། ། 
[222a]
[222a.1]ཞེས་བྱ་བ་མཚན་མ་བརྟན་པ་དེ་མཆོད་རྟེན་ཏུ་བྱིན་གྱིས་བརླབ་པ་ནི་བདག་ཉིད་ནི་རྡོ་རྗེ་དབྱིངས་སོ་ཞེས་ང་རྒྱལ་བསྐྱེད་པར་བྱའོ། །འདི་སྐད་སྟོན་པ་ཡིན་ཏེ། བྱང་ཆུབ་ཀྱི་སེམས་དང་། ཤེས་རབ་ལ་སོགས་པའི་སྤྱོད་པ་ནི་བྱང་ཆུབ་སེམས་དཔའ་རྣམས་ཀྱི་མཚན་མ་སྟེ་རྟགས་
[222a.2]ཡིན་པར་བཤད་ལ་མཚན་མ་དེར་བདག་ཉིད་ཀྱི་ཡོངས་སུ་རྫོགས་པའི་ལྷག་པར་མོས་པའི་རྗེས་སུ་མི་བསྐྱོད་པ་ལ་སོགས་པའི་རང་བཞིན་དུ་རྣམ་པར་བསྒོམ་པ་ཟླ་བའི་དཀྱིལ་འཁོར་ལ་སོགས་པའི་ཚུལ་དུ་བསྒོམས་པས་དེ་བཞིན་གཤེགས་པའི་སྐུའམ། རྡོ་རྗེ་སེམས་དཔའ་ལ་སོགས་པའི་
[222a.3]སྐུར་བདག་ཉིད་བརྟན་པའི་མཆོད་རྟེན་དུ་བསྒོམ་པར་བྱའོ། །དེ་ནས་དེ་བཞིན་གཤེགས་པའི་ཡེ་ཤེས་སེམས་དཔའ་གཞུག་པས་བྱིན་གྱིས་བརླབ་པར་བྱའོ། །དེ་ལྟར་མཚན་མ་དེ་མཆོད་རྟེན་དུ་བྱིན་གྱིས་བརླབས་ནས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ནི་བདག་གོ་ཞེས་ང་རྒྱལ་བསྐྱེད་པ་
[222a.4]ནི་བདག་ཉིད་རྡོ་རྗེ་དབྱིངས་སུ་བསྒོམ་པའོ། །དེ་ཡང་། མཚན་མ་མཆོད་རྟེན་ཞེས་བཤད་དོ། །བརྟན་པ་ཏིང་འཛིན་ཅན་འགྱུར་ཡིན། །ཕ་རོལ་ཕྱིན་དྲུག་སྤྱོད་པ་ནི། །མཚན་མ་འདི་ནི་ཡིན་པར་བཤད། །བྱང་ཆུབ་སེམས་གང་དེ་རྡོ་རྗེ། །རྡོ་རྗེ་མཚན་མར་འདི་བཤད་དོ། །བྱང་ཆུབ་
[222a.5]སེམས་ཀྱི་སྦྱོར་བ་ཡིས། །མཚན་མ་བརྟན་པར་ཤེས་པར་བྱ། །ཤེས་རབ་ཕ་རོལ་ཕྱིན་པདྨ། །དཀར་པོར་གྱུར་པའི་རས་ལ་གནས། །ཤེས་རབ་ཕར་ཕྱིན་རྣལ་འབྱོར་པས། །ཡང་དང་ཡང་དུ་མཉམ་གཞག་བྱ། །བྱང་ཆུབ་སེམས་དང་ཤེས་རབ་ནི། །ཡང་དང་ཡང་དུ་བརྟེན་
[222a.6]གྱུར་ན། །བྱང་ཆུབ་ངེས་པར་འབྱུང་བར་འགྱུར། །ཤེས་རབ་ཕ་རོལ་ཕྱིན་ཚུལ་ལས། །མཆོད་རྟེན་གྱུར་པའི་ཆོས་འདི་ནི། །ལུས་ཅན་ཀུན་གྱིས་རྙེད་པར་དཀའ། །བྱང་ཆུབ་སེམས་དང་ཤེས་རབ་ཆེའི། །མཚན་མ་མཆོད་རྟེན་བྱིན་བརླབ་པོ། །ཞེས་གསུངས་པ་ཡིན་ནོ། །དེ་ལྟར་
[222a.7]ཐབས་ཀྱི་ཕ་རོལ་ཏུ་ཕྱིན་པའི་ཚུལ་རང་གི་ལྷའི་རྣལ་འབྱོར་མཆོད་རྟེན་དུ་གྱུར་པར་བྱིན་གྱིས་བརླབས་ལ། དེའི་འོག་ཏུ། བཛྲ་དྷཱ་ཏུ་ར་ཧཾ་ས་ཡཾ། ཞེས་བྱ་བས་རང་གི་སྙིང་གའི་ཟླ་བ་ལ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་བསྒྲུབས་ཏེ། ང་རྒྱལ་བསྐྱེད་ལ་བསྒོམ་པར་བྱ་སྟེ། བསྒོམ་པ་
[222b]
[222b.1]གཉིས་པ་འདི་ནི་བཅོམ་ལྡན་འདས་ཀྱིས་རྡོ་རྗེ་རྩེ་མོ་ལས་གསུངས་པས་ཐེ་ཚོམ་མི་བྱའོ། །འདི་ནི་རེ་ཞིག་དོན་མདོར་བསྡུས་པ་ཡིན་ནོ། །ཡང་དོན་རྒྱས་པ་ནི་གང་རྒྱ་ཆེ་བས་འཇིགས་ཤིང་སྐྲག་པ་ཏིང་ངེ་འཛིན་གསུམ་བསྒོམས་པས། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་བརྟུལ་ཞུགས་སྤྱོད་
[222b.2]པར་སྤྲོ་བ་མེད་པ་དེ་ནི་རེ་ཞིག་ཉིན་རེ་ཞིང་བདག་བསྲུང་བ་ལ་སོགས་པ་སྔོན་དུ་འགྲོ་བའི་བསྡུ་བ་བྱས་ལ། ཕྱག་རྒྱ་ཇི་ལྟ་བ་བཞིན་དུ་བཀྲོལ་ནས་སྡིག་པ་དྲལ་བ་ཡང་བྱའོ། །དེ་ནས་མངོན་པར་བྱང་ཆུབ་པ་རྣམ་པ་ལྔའི་རིམ་པས་མངོན་པར་སངས་རྒྱས་ནས། རང་གི་སྙིང་གར་རྡོ་རྗེ་རྒྱུའི་ལས་ཀྱི་ཕྱག་
[222b.3]རྒྱས་རྡོ་རྗེ་དབྱིངས་ཀྱི་དཀྱིལ་འཁོར་ཇི་ལྟ་བ་བཞིན་དུ་སྤྲུལ་ལ། བདག་ཉིད་རྡོ་རྗེ་སེམས་དཔར་བྱིན་གྱིས་བརླབས་ཏེ། སེམས་མ་རྡོ་རྗེ་མའི་ཕྱག་རྒྱ་བཅིངས་ནས། རང་གི་སྙིང་གར་རྟོགས་པའི་དཀྱིལ་འཁོར་དེར་ཡིད་ཀྱིས་ཞུགས་ལ་དངོས་གྲུབ་ཀྱི་རྡོ་རྗེ་བརྟུལ་ཞུགས་ཀྱི་བར་དུ་སློབ་དཔོན་གྱི་
[222b.4]ལས་ཀྱི་ཆོ་ག་རྣམས་ཇི་ལྟ་བ་བཞིན་དུ་རྗེས་སུ་སྤྱད་ནས། རྣལ་འབྱོར་ཆེན་པོ་བྱས་ལ་རང་གི་སྙིང་གར་ཟླ་བའི་དཀྱིལ་འཁོར་སྟོང་གསུམ་པའི་སངས་རྒྱས་ཀྱི་ཞིང་གི་ཚད་ཙམ་བསམས་ཏེ། དེའི་སྟེང་དུ། ཨོཾ་སརྦ་ཏ་ཐཱ་ག་ཏ་མུཥྚི་བཾ། ཨོཾ་བཛྲ་ས་ཏྭ་མུཥྚི་སཾ། ཨོཾ་བཛྲ་རཏྣ་མུཥྚི་ཊྭཱཾ། ཨོཾ་བཛྲ་
[222b.5]དྷརྨྨ་མུ་ཥིཊ་ཁཾ། ཨོཾ་བཛྲ་ཀརྨ་མུཥྚི་ཧཾ། ཞེས་བྱ་བའི་དེ་བཞིན་གཤེགས་པའི་རིགས་ཀྱི་སྙིང་པོ་འདིས་རྣམ་པར་སྣང་མཛད་ལ་སོགས་པའི་དེ་བཞིན་གཤེགས་པ་ལྔའི་ཕྱག་རྒྱ་ཆེན་པོ་དང་བཅས་པས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་གོ་རིམས་ཇི་ལྟ་བ་བཞིན་དུ་སྤྲུལ་ལ། ཨོཾ་བཛྲ་དྷཱ་དྷུ། ཨོཾ་
[222b.6]སཏྭ་བཛྲི། ཨོཾ་རཏྣ་བཛྲི། ཨོཾ་དྷརྨྨ་བཛྲི། ཨོཾ་ཀརྨྨ་བཛྲི། ཨོཾ་བཛྲ་སཏྭ། ཨོཾ་བཛྲ་རཱ་ག །ཨོཾ་བཛྲ་སཱ་དྷུ། ཞེས་བྱ་བ་ནས། ཨོཾ་བཛྲ་ཨ་བེ་ཤ་ཞེས་བྱ་བའི་སྙིང་པོ་ཟློས་ཤིང་། རྡོ་རྗེ་སེམས་དཔའི་ང་རྒྱལ་གྱིས་རྣམ་པར་སྣང་མཛད་ལ་སོགས་པ་ནས་རྡོ་རྗེ་འབེབས་པའི་བར་གྱིས་རང་རང་གི་
[222b.7]གནས་སུ་བཀོད་ནས། ཨོཾ་བཛྲ་ཨཱཏྨ་ཀོ྅ཧཾ་ཞེས་ལན་གསུམ་ཟློས་ཤིང་། རྣམ་པར་སྣང་མཛད་ལ་སོགས་པའི་སྐུ་དང་། གསུང་དང་། ཐུགས་རྡོ་རྗེའི་རང་བཞིན་དུ་བདག་ཉིད་བསྒོམ་པར་བྱའོ། །དེ་ནས། སྭ་བྷཱ་ཝ་ཤུདྡྷོ྅ཧཾ། ཞེས་ལན་གསུམ་ཟློས་ཤིང་བདག་ཉིད་རང་བཞིན་གྱིས་
[223a]
[223a.1]རྣམ་པར་དག་པ་བསྒོམ་པར་བྱའོ། །དེ་ནས་སརྦྦ་ས་མོ་ཉ་ཧཾ། ཞེས་བྱ་བ་འདི་ལན་གསུམ་ཟློས་ཤིང་བདག་མེད་པའི་མཉམ་པ་ཉིད་ཀྱིས་རྣམ་པར་སྣང་མཛད་ལ་སོགས་པའི་དེ་བཞིན་གཤེགས་པ་དང་། སེམས་དཔའ་ཐམས་ཅད་དང་བདག་ཉིད་མཉམ་པར་བསྒོམ་པར་བྱའོ། །དེ་ནས་
[223a.2]རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་རང་བཞིན་ནི་བདག་ཡིན་ནོ་ཞེས་ང་རྒྱལ་བསྐྱེད་ལ། རྡོ་རྗེའི་ཚིག་གིས་བཛྲ་ས་ཏྭ་ཞེས་ཟློས་ཤིང་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་རང་བཞིན་བདག་ཡིན་ནོ་ཞེས་ཐུན་བཞིའི་སྤྱོར་བས་ཟླ་བ་གཅིག་གམ། ཟླ་བ་དྲུག་གམ། ལོ་གཅིག་གམ། དུས་ཇི་
[223a.3]སྲིད་ཀྱི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་གཟུགས་སུ་བདག་ཉིད་མཐོང་བ་དེ་སྲིད་ཀྱི་བར་དུ་བསྒོམ་པར་བྱའོ་ཞེས་བཅོམ་ལྡན་འདས་ཀྱིས་གསུངས་ཏེ། རྣལ་འབྱོར་ཆེན་པོ་ཉིན་རེ་ཞིང་ལན་ཅིག་བྱས་པ་དེས་འཇིག་རྟེན་དང་འཇིག་རྟེན་ལས་འདས་པའི་སྔགས་ཀྱི་བཟླས་པ་བྱས་ལ་དཀྱིལ་
[223a.4]འཁོར་ཆེན་པོ་དང་། གཟུངས་དང་། ཆོས་དང་། ལས་དང་། ཕྱག་རྒྱ་བཞི་དང་། ཕྱག་རྒྱ་གཅིག་པའི་དཀྱིལ་འཁོར་རྣམས་བྲི་བར་བྱའོ་ཞེས་བཅོམ་ལྡན་འདས་ཀྱིས་གསུངས་ཏེ། རྣལ་འབྱོར་ཆེན་པོ་སྙིང་པོ་ཆེ། །མེད་ན་དངོས་གྲུབ་མེད་པས་ན། །དེ་བས་འབད་པ་ཐམས་ཅད་ཀྱིས། ། 
[223a.5]རྣལ་འབྱོར་ཆེན་པོ་བརྩམ་པར་བྱ། །ཞེས་བྱ་བ་འདི་ཡང་གསུངས་པ་ཡིན་ནོ། །ཡང་རྡོ་རྗེ་སེམས་དཔའ་ལ་སོགས་པ་སེམས་དཔའ་ཆེན་པོ་ཐམས་ཅད་ཀྱི་རྣལ་འབྱོར་བྱས་ལ་རྣལ་འབྱོར་ཆེན་པོ་བསྒྲུབ་པར་བྱའོ། །དེ་ནས་རང་གི་སྙིང་གར་དཀྱིལ་འཁོར་ཇི་ལྟ་བ་བཞིན་དུ་བསྒོམ་པར་བྱའོ། ། 
[223a.6]དཀྱིལ་འཁོར་བྲི་བའི་དུས་སུ་ཡང་ཞག་བདུན་གྱི་བར་དུ་རྡོ་རྗེ་སེམས་དཔའི་སྦྱོར་བས་རྣལ་འབྱོར་ཆེན་པོ་བྱས་ལ། ཏིང་ངེ་འཛིན་གསུམ་བསྒོམས་ནས་དེ་ནས་དཀྱིལ་འཁོར་བྲི་བར་བྱའོ། །དེ་ལྟར་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་སྒྲུབ་པར་བྱེད་པའི་གསང་བའི་ཕྱག་རྒྱ་བསྟན་ནས། ད་ནི། 
[223a.7]རྡོ་རྗེ་བཅིང་བ་དམ་བྱས་ཏེ། །ཞེས་བྱ་བ་ལ་སོགས་པས་གཟུངས་ཀྱི་དཀྱིལ་འཁོར་སྒྲུབ་པར་བྱེད་པ་གསུངས་པ་ཡིན་ཏེ། རྡོ་རྗེ་བཅིང་བ་དམ་བྱས་ཏེ། །ཞེས་བྱ་བ་ལ་སོགས་པ་བཤད་ཟིན་ཏོ། །མཐེ་ཆུང་དང་ནི་མཛུབ་རྩེ་བསྒྲེང་། །ཞེས་བྱ་བ་ནི་ཇི་སྐད་དུ་བཤད་པའི་མཚན་ཉིད་ཅན་གྱི་
[223b]
[223b.1]རྡོ་རྗེ་བསྡམས་པ་བཅིངས་ལ། མཐེ་ཆུང་གཉིས་གཤིབས་ལ་སྦྱར། མཛུབ་མོ་གཉིས་ཀྱང་གཤིབས་ལ་སྦྱར་བར་བྱའོ། །འདི་ནི་གཟུངས་ཀྱི་དཀྱིལ་འཁོར་སྒྲུབ་པར་བྱེད་པའི་གསང་བའི་ཕྱག་རྒྱའོ། །དམ་ཚིག་ཅེས་བྱ་བ་ནི་དམ་ཚིག་གི་ཕྱག་རྒྱའོ། །དམ་ཚིག་མཆོག་ཅེས་བྱ་བ་ནི་
[223b.2]དེ་བཞིན་གཤེགས་པ་ལྔའི་ཞེས་བྱ་བའི་ཐ་ཚིག་གོ། །འདི་སྐད་སྟོན་པ་ཡིན་ཏེ། དེ་བཞིན་དུ་རྣལ་འབྱོར་ཆེན་པོ་བྱས་ལ་དམ་ཚིག་གི་ཕྱག་རྒྱ་འདི་ཉིད་བཅིངས་ཏེ་སྔར་བཤད་པའི་རིགས་ཀྱི་སྙིང་པོ་རྣམས་ཀྱི་སྙིང་གར་གཟུངས་ཀྱི་དཀྱིལ་འཁོར་སྤྲུལ་ལ། གཟུངས་ཀྱི་རིག་པ་རྣམས་
[223b.3]ཀྱིས་རྡོ་རྗེ་དབྱིངས་ཀྱི་དབང་ཕྱུག་མ་ནས་བརྩམས་ཏེ་རྡོ་རྗེ་འབེབས་པའི་བར་གྱི་གཟུངས་རྣམས་གནས་ཇི་ལྟ་བ་བཞིན་དུ་བཀོད་དེ། ཨོཾ་བཛྲ་ཨཱཏྨ་ཀོ྅ཧཾ། ཨོཾ་སྭ་བྷཱ་ཝ་ཤུདྡྷོ྅ཧཾ། ཨོཾ་སརྦྦ་མ་མོ྅ཧཾ། ཞེས་བྱ་བས་གཟུངས་ཀྱི་དཀྱིལ་འཁོར་གྱི་རང་བཞིན་དུ་བདག་ཉིད་བསམས་ནས། 
[223b.4]བདག་ཉིད་གཟུངས་ཀྱི་དཀྱིལ་འཁོར་གྱི་རང་བཞིན་ཡིན་ནོ་ཞེས་ང་རྒྱལ་བསྐྱེད་ལ། ཉིན་རེ་ཞིང་ཐུན་བཞིའི་སྦྱོར་བས་གཟུངས་ཀྱི་རིག་པ་རེ་རེ་ཞིང་ཁྲི་ཁྲི་བཟླས་པར་བྱའོ། །དེ་ལྟ་བུས་ནི་གཟུངས་ཀྱི་དཀྱིལ་འཁོར་འགྲུབ་པར་འགྱུར་རོ། །དེ་ལྟར་གཟུངས་ཀྱི་དཀྱིལ་འཁོར་སྒྲུབ་པར་བྱེད་པའི་
[223b.5]གསང་བའི་ཕྱག་རྒྱ་བཤད་ནས། ད་ནི་ཆོས་ཀྱི་དཀྱིལ་འཁོར་སྒྲུབ་པར་བྱེད་པའི་གསང་བའི་ཕྱག་རྒྱ་བསྟན་པར་བྱ་བའི་ཕྱིར། རྡོ་རྗེ་ཕྲ་མོའི་ཚུལ་དུ་ནི། །རབ་ཏུ་མཉམ་པར་བཞག་པས་བསྒོམ། །རྡོ་རྗེ་ཕྲ་མོའི་དཀྱིལ་འཁོར་ནི། །ཏིང་འཛིན་དབང་དུ་འགྱུར་བའི་ཚུལ། །ཞེས་བྱ་བ་
[223b.6]གསུངས་ཏེ། དེ་ལ་རྡོ་རྗེ་ཕྲ་མོའི་ཚུལ་ནི། །ལྕེ་ནི་རྐན་ལ་གཞར་བྱ་ཞིང་། །ཞེས་བྱ་བ་ལ་སོགས་པ་སྤྲོ་བ་དང་བསྡུ་བ་བསྒོམ་པ་དང་། བརྟན་པར་བྱས་པ་ནི་རྡོ་རྗེ་ཕྲ་མོའི་ཞེས་བཤད་དེ། རྡོ་རྗེ་ཕྲ་མོའི་ཚུལ་དེས་རབ་ཏུ་མཉམ་པར་བཞག་པས་སེམས་རྩེ་གཅིག་ཏུ་བསྡུས་ཏེ་བསྒོམ་
[223b.7]པར་བྱའོ། །ཅི་ཞིག་བསྒོམ་པར་བྱ་ཞེ་ན། རྡོ་རྗེ་ཕྲ་མོའི་དཀྱིལ་འཁོར་ནི། །ཞེས་བྱ་བ་སྟེ། རྡོ་རྗེ་ཕྲ་མོས་ཉེ་བར་མཚོན་པ་སྟེ། རྡོ་རྗེ་ཕྲ་མོ་ནི་ཆོས་ཀྱི་དཀྱིལ་འཁོར་ཞེས་བྱ་བའི་ཐ་ཚིག་གོ། །གང་ཞིག་བྱེད་ཅིང་བསྒོམ་ཞེ་ན། རྡོ་རྗེ་ཕྲ་མོའི་དཀྱིལ་འཁོར་ནི། །ཞེས་བྱ་བ་གསུངས་
[224a]
[224a.1]ཏེ། ཏིང་ངེ་འཛིན་དབང་དུ་བྱེད་ཅིང་ཞེས་བྱ་བའི་ཐ་ཚིག་གོ། །འདིས་ནི་དོན་འདི་སྐད་སྟོན་པ་ཡིན་ཏེ། སྔ་མ་བཞིན་དུ་རྣལ་འབྱོར་ཆེན་པོ་བྱས་ལ་སྔར་བཤད་པའི་རིགས་ཀྱི་སྙིང་པོ་རྣམས་ཀྱིས་རང་གི་སྙིང་གར་ཆོས་ཀྱི་དཀྱིལ་འཁོར་བསྐྱེད་ལ་རྡོ་རྗེ་ཕྲ་མོའི་ཚུལ་གྱིས་
[224a.2]རང་གི་སྙིང་ག་ནས་བཏོན་ཏེ། སྣའི་རྩེ་མོར་བསམ་པར་བྱའོ། །དེ་ནས་ཆོས་ཀྱི་དཀྱིལ་འཁོར་ལས་གསུངས་པའི་སྔགས་ཀྱིས་རྣམ་པར་སྣང་མཛད་ལ་སོགས་པ་བཀོད་ལ། སྔ་མ་བཞིན་དུ་བདག་ཉིད་ཆོས་ཀྱི་དཀྱིལ་འཁོར་ཡིན་ནོ་ཞེས་ཆོས་ཀྱི་དཀྱིལ་འཁོར་གྱི་ང་རྒྱལ་ཇི་ལྟ་བ་
[224a.3]བཞིན་དུ་བསྐྱེད་ལ་ཆོས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་སེམས་དཔའི་སྔགས་ཟློས་ཤིང་ཟླ་བ་གཉིས་ཀྱི་བར་དུ་ཉིན་རེ་ཞིང་ཆོས་ཀྱི་འཁོར་ལོ་སྣ་རྩེར་བསྒོམ་པར་བྱའོ། །བསྒོམས་པས་དུབ་ན་སྣ་བུ་གནས་རང་གི་སྙིང་གར་བཅུག་ལ། བཛྲི་དྲྀ་ཌྷ་ཏིཥྚ་ཞེས་བྱ་བས་བརྟན་པར་
[224a.4]བྱའོ། །དེ་ཡང་ཟླ་བ་གཅིག་ཙམ་སྤྲོ་བ་དང་བསྡུ་བའི་ཚུལ་གྱིས་བསྒོམ་པར་བྱའོ། །དེ་ལྟ་བུས་ནི་ཆོས་ཀྱི་དཀྱིལ་འཁོར་འགྲུབ་པར་འགྱུར་རོ། །དེ་ལྟར་ཆོས་ཀྱི་དཀྱིལ་འཁོར་གྲུབ་པར་བྱེད་པའི་གསང་བའི་ཕྱག་རྒྱ་གསུངས་ནས། ད་ནི་ལས་ཀྱི་དཀྱིལ་འཁོར་སྒྲུབ་པར་བྱེད་པ་ཡང་བརྟན་
[224a.5]པར་བྱ་བའི་ཕྱིར་རོ། །རྡོ་རྗེའི་ཕྱག་རྒྱ་གཉིས་བཅིངས་ལ། །དེ་གཉིས་རྡོ་རྗེ་དམ་དུ་བཟུང་། །མཛུབ་མོ་མཐེ་ཆུང་བསྣོལ་བ་ནི། །རྡོ་རྗེ་དགོས་མཆོག་དཀྱིལ་འཁོར་རོ། །ཞེས་བྱ་བ་གསུངས་ཏེ། དེ་ལ་རྡོ་རྗེའི་ཕྱག་གཉིས་ནི་རྡོ་རྗེ་ཁུ་ཚུར་གཉིས་ཏེ་དེ་བཅིངས་ལ་གཟུང་བར་བྱའོ། ། 
[224a.6]ཅི་ཞིག་གཟུང་བར་བྱ་ཞེ་ན། རྡོ་རྗེ་སྟེ་སྣ་ཚོགས་རྡོ་རྗེའོ། །དེ་ཡང་དེ་གཉིས་དང་འབྲེལ་པའི་མཛུབ་མོ་དང་མཐེའུ་ཆུང་བསྣོལ་བ་སྟེ། མཛུབ་མོ་གཉིས་བཅིངས་པ་དང་། མཐེའུ་ཆུང་གཉིས་བཅིངས་པས་དམ་དུ་གཟུང་བར་བྱའོ། །འདིས་ནི་འདི་སྐད་སྟོན་པ་ཡིན་ཏེ། རྡོ་རྗེ་ཁུ་
[224a.7]ཚུར་གཉིས་བཅིངས་ལ་མདུན་དུ་ཕྱོགས་པར་སྦྱར་ཏེ། རང་རང་གི་མཛུབ་མོ་དང་མཐེའུ་ཆུང་མདུད་པས་སྣ་ཚོགས་རྡོ་རྗེ་གཟུང་བར་བྱ་ཞིང་དཀྱིལ་འཁོར་ཆེན་པོ་ལས་གསུངས་པའི་རྡོ་རྗེའི་དབང་བསྐུར་བའི་སྔགས་ཀྱིས་སྣ་ཚོགས་རྡོ་རྗེ་གཟུང་བར་བྱའོ། །དེ་ལྟར་སྣ་ཚོགས་རྡོ་རྗེ་ཐོགས་
[224b]
[224b.1]པ་ནི་རྡོ་རྗེ་དགོས་མཆོག་གི་དཀྱིལ་དུ་ལས་ཀྱི་དཀྱིལ་འཁོར་བསྒྲུབ་པའི་མཚན་མ་ཡིན་ནོ་ཞེས་བྱ་བའི་དོན་ཏོ། །འདི་ཡང་སྔ་མ་བཞིན་དུ་རྣལ་འབྱོར་ཆེན་པོ་བསྐྱེད་ལ། སྔར་བཤད་པའི་རིགས་ཀྱི་སྙིང་པོ་ལྔས་རང་གི་སྙིང་གར་ལས་ཀྱི་དཀྱིལ་འཁོར་སྤྲུལ་ལ། ལས་ཀྱི་དཀྱིལ་འཁོར་
[224b.2]ལས་གསུངས་པའི་རིག་པ་རྣམས་ཀྱིས་ལྷ་རྣམས་ཇི་ལྟ་བ་བཞིན་དུ་དགོད་པ་བྱས་ན་ཆོ་ག་ཐམས་ཅད་རྗེས་སུ་སྤྱད་དེ་བདག་ཉིད་ལ་ནི་ལས་ཀྱི་དཀྱིལ་འཁོར་གྱི་རང་བཞིན་ཡིན་ནོ་ཞེས་ང་རྒྱལ་བསྐྱེད་ལ་ཉིན་རེ་ཞིང་ཐུན་བཞིའི་སྦྱོར་བས་རིག་པ་ཐམས་ཅད་ཁྲི་ཁྲི་བཟླ་བར་བྱ་བ་སྟེ། དེ་
[224b.3]ལྟ་བུས་ནི་ལས་ཀྱི་དཀྱིལ་འཁོར་འགྲུབ་པར་འགྱུར་རོ། །ད་ནི་དེ་ནས་ཞེས་བྱ་བ་ལ་སོགས་པས་རྡོ་རྗེ་དབྱིངས་ཀྱི་དུམ་བུ་ལས་གསུངས་པའི་དངོས་གྲུབ་རྣམས་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ཕྱག་རྒྱ་བཞིས་རང་གི་ལྷའི་རྣལ་འབྱོར་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་
[224b.4]ལས་གསུངས་པ་ཉིད་ཀྱིས་བྱས་ལ་བསྒྲུབ་པར་བྱའོ་ཞེས་གསུངས་ཏེ། ཇི་ལྟ་བ་བཞིན་དུ་ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཚུལ་གྱིས་རྡོ་རྗེ་སེམས་དཔའ་ལ་སོགས་པ་གང་ཡིན་པ་སྟེ། རྡོ་རྗེ་རྒྱལ་པོ་ལ་སོགས་པ་ནས་རྡོ་རྗེ་འབེབས་པའི་བར་
[224b.5]དེ་རྣམས་ནི་རྡོ་རྗེ་སེམས་དཔའ་ལ་སོགས་པའོ། །དེ་རྣམས་ཀྱི་ཕྱག་རྒྱ་ཆེན་པོ་ནི་རྡོ་རྗེ་སེམས་དཔའ་ལ་སོགས་པའི་ཕྱག་རྒྱ་ཆེན་པོ་སྟེ། དམ་ཚིག་དང་ཆོས་དང་ལས་ཀྱི་ཕྱག་རྒྱ་ཆེན་པོ་ཡིན་པས། ཕྱག་རྒྱ་ཡང་ཡིན་ལ་ཆེན་པོ་ཡང་ཡིན་པའི་ཕྱིར་ཕྱག་རྒྱ་ཆེན་པོ་ཞེས་བྱའོ། ། 
[224b.6]དེ་རྣམས་ཀྱི་བཅིང་བ་བཞི་པོ་བསླབ་པ་ནི་བསྟན་པ་སྟེ། རྡོ་རྗེ་སེམས་དཔའ་ལ་སོགས་པའི་ཕྱག་རྒྱ་བཅིང་བའི་མཚན་ཉིད། །རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པ་ཉིད་བརྟན་པར་བྱ་བའི་ཐ་ཚིག་གོ། །རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ཆོ་ག་རྒྱས་
[224b.7]པ་ཇི་ལྟ་བ་བཞིན་དུ་ཞེས་བྱ་བ་ནི། དེ་ནས་གསང་བའི་མཆོད་པ་བརྗོད་ཅིང་རྡོ་རྗེ་བསྟོད་པའི་གླུ་བླངས་ནས། གསང་བའི་མཆོད་པ་བཞི་བྱའོ། །ཞེས་བྱ་བ་ནས་བརྩམས་ཏེ། བཛྲ་སཏྭ་མུཿཞེས་བྱ་བའི་བར་གྱི་ཆོ་ག་བྱའོ་ཞེས་བྱ་བའི་ཐ་ཚིག་གོ། །རྡོ་རྗེའི་དངོས་གྲུབ་ནི་བཅོམ་ལྡན་འདས་
[225a]
[225a.1]རྣམ་པར་སྣང་མཛད་ཀྱིའོ། །ཕྱག་རྒྱ་བཞིའི་དཀྱིལ་འཁོར་ནི་རྡོ་རྗེ་སེམས་མ་ལ་སོགས་པ་རང་གི་ཕྱག་རྒྱ་བཞི་དང་བཅས་པར་བྲི་བ་ཇི་ལྟ་བ་བཞིན་དུ་སྟེ། དེ་བཞིན་དུ་མི་གཡོ་བའི་དཀྱིལ་འཁོར་ལ་སོགས་པ་ཞེས་བྱ་བ་དེ་བཞིན་དུ་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་
[225a.2]ཚུལ་དུ་དཀྱིལ་འཁོར་བྲིས་ལ། དབུས་སུ་རྣམ་པར་སྣང་མཛད་ཀྱི་གནས་སུ་གླང་པོ་ཆེའི་གདན་ལ་བཛྲ་དྷཱ་ཏུ་ཞེས་བྱ་བས་མི་བསྐྱོད་པ་དགོད་པར་བྱའོ། །མི་བསྐྱོད་པའི་གནས་སུ་ཟླ་བའི་དཀྱིལ་འཁོར་གྱི་སྟེང་དུ་བཅོམ་ལྡན་འདས་རྡོ་རྗེ་སེམས་དཔའ་རྡོ་རྗེ་རྩེ་ལྔ་པ། རིན་ཆེན་འབྱུང་ལྡན་
[225a.3]གྱི་གནས་སུ་རྡོ་རྗེ་རྒྱལ་པོའི་ལྕགས་ཀྱུ། དོན་ཡོད་པར་གྲུབ་པའི་གནས་སུ་རྡོ་རྗེ་ཆགས་པའི་མདའ་དང་གཞུ། འོད་དཔག་ཏུ་མེད་པའི་གནས་སུ་བཅོམ་ལྡན་འདས་རྡོ་རྗེ་ལེགས་པའི་མགུ་བའི་ཕྱག་རྒྱ་བཛྲ་སཏྭ་ཞེས་བྱ་བའི་སྙིང་པོའམ། ཕྱག་རྒྱ་བཞིའི་དཀྱིལ་འཁོར་ལས་གསུངས་པའི་
[225a.4]རིགས་ཀྱི་སྙིང་པོ་ཟློས་ཤིང་བྲི་བར་བྱའོ། །མི་བསྐྱོད་པའི་དཀྱིལ་འཁོར་བཞིན་དུ་དཀྱིལ་འཁོར་བྲིས་ལ། དབུས་སུ་རྟའི་ཁྲི་ལ་རིན་ཆེན་འབྱུང་ལྡན། མི་བསྐྱོད་པའི་གནས་སུ་ཟླ་བའི་དཀྱིལ་འཁོར་གྱི་སྟེང་དུ་བཅོམ་ལྡན་འདས་རྡོ་རྗེ་རིན་པོ་ཆེ། རིན་ཆེན་འབྱུང་ལྡན་གྱི་གནས་སུ་རྡོ་རྗེ་གཟི་
[225a.5]བརྗིད་ཀྱི་ཉི་མའི་ཕྱག་རྒྱ། དོན་ཡོད་པར་གྲུབ་པའི་གནས་སུ་དཔལ་གྱི་རྡོ་རྗེ་རྒྱལ་མཚན་གྱི་ཕྱག་རྒྱ། འོད་དཔག་ཏུ་མེད་པའི་གནས་སུ་བཞད་པའི་སོའི་ཕྲེང་བ་རྡོ་རྗེ་གཉིས་ཀྱི་བར་དུ་ཆུད་པ་རྡོ་རྗེ་དབྱིངས་ཀྱི་དཀྱིལ་འཁོར་ལས་གསུངས་པའི་རང་གི་སྙིང་པོའམ། རིགས་ཀྱི་སྙིང་པོས་བྲི་བར་
[225a.6]བྱའོ། །རིན་ཆེན་འབྱུང་ལྡན་གྱི་དཀྱིལ་འཁོར་དང་འདྲ་བར་དཀྱིལ་འཁོར་བྲིས་ལ། དབུས་སུ་རྨ་བྱའི་གདན་ལ་བཅོམ་ལྡན་འདས་འོད་དཔག་ཏུ་མེད་པ། མི་བསྐྱོད་པའི་གནས་སུ་རྡོ་རྗེ་ཆོས་ཀྱི་པདྨའི་ཕྱག་རྒྱ། རིན་ཆེན་འབྱུང་ལྡན་གྱི་གནས་སུ་རྣོན་པོའི་ཕྱག་རྒྱ། དོན་ཡོད་པར་གྲུབ་
[225a.7]པའི་གནས་སུ་རྒྱུའི་འཁོར་ལོའི་ཕྱག་རྒྱ། འོད་དཔག་ཏུ་མེད་པའི་གནས་སུ་སྨྲ་བ་ལྕེའི་ཕྱག་རྒྱ་རང་གི་སྙིང་པོའམ་རིགས་ཀྱི་སྙིང་པོས་བྲི་བར་བྱའོ། །འོད་དཔག་ཏུ་མེད་པའི་དཀྱིལ་འཁོར་དང་འདྲ་བར་དཀྱིལ་འཁོར་བྲིས་ལ། དབུས་སུ་ནམ་མཁའ་ལྡིང་གི་གདན་གྱི་སྟེང་དུ་བཅོམ་ལྡན་
[225b]
[225b.1]འདས་དོན་ཡོད་པར་གྲུབ་པའོ། །མི་བསྐྱོད་པའི་གནས་སུ་ཟླ་བའི་དཀྱིལ་འཁོར་གྱི་སྟེང་དུ་སྣ་ཚོགས་རྡོ་རྗེ། རིན་ཆེན་འབྱུང་ལྡན་གྱི་གནས་སུ་གོ་ཆ། དོན་ཡོད་པར་གྲུབ་པའི་གནས་སུ་མཆེ་བ་གཉིས། འོད་དཔག་ཏུ་མེད་པའི་གནས་སུ་ཁུ་ཚུར་གྱི་ཕྱག་རྒྱ་སྔར་བཤད་པའི་རང་གི་སྙིང་
[225b.2]པོའམ། །རིགས་ཀྱི་སྙིང་པོས་བྲི་བར་བྱ་སྟེ། འདི་ནི་དོན་ཡོད་པར་གྲུབ་པའི་དཀྱིལ་འཁོར་རོ། །འདི་དག་ཀྱང་རང་རང་གི་ཕྱག་རྒྱ་རྣམས་སུ་བྲིས་ན་ཞེས་གསུངས་པ་ཡིན་ནོ། །དངོས་གྲུབ་ཐམས་ཅད་ཀྱང་འགྲུབ་བོ་། །ཞེས་བྱ་བ་ནི་རྣམ་པར་སྣང་མཛད་ཀྱི་ཕྱག་རྒྱ་བཞིའི་དཀྱིལ་འཁོར་དུ་དངོས་
[225b.3]གྲུབ་གང་གསུངས་པ། དེ་ཐམས་ཅད་མི་བསྐྱོད་པ་དང་། རིན་ཆེན་འབྱུང་ལྡན་དང་། འོད་དཔག་ཏུ་མེད་པ་དང་། དོན་ཡོད་པར་གྲུབ་པའི་ཕྱག་རྒྱ་བཞིའི་དཀྱིལ་འཁོར་དུ་ཡང་འགྲུབ་པར་འགྱུར་རོ་ཞེས་བྱ་བའི་ཐ་ཚིག་གོ། །དེ་ལྟར་ཞེས་བྱ་བ་ལ་སོགས་པས་ནི་ཕྱིའོ་ཡོ་བྱད་མེད་པར་
[225b.4]ཤིན་ཏུ་སྦྱངས་པ་གསུངས་པ་ཡིན་ཏེ། དེ་ལྟར་ཞེས་བྱ་བ་ནི་ས་ལ་ཇི་ལྟ་བ་བཞིན་དུ་རས་དང་། རྩིག་པ་དང་། ནམ་མཁའ་དང་གནས་ཐམས་ཅད་དུ་མངོན་པར་བྲིས་པ་རྣམས་སོ། །དངོས་གྲུབ་ཐམས་ཅད་འགྲུབ་པོ་ཞེས་བྱ་བ་ནི། སྒྲུབ་པ་པོ་སྤྲོ་བ་བསྐྱེད་པར་བྱ་བའི་ཕྱིར་རོ། ། 
[225b.5]དུས་ངེས་པའི་འབྲས་བུ་གསུངས་པ་ནི། དཀྱིལ་འཁོར་རྟག་པ་ནས་བརྩམས་ཏེ། །ཞེས་བྱ་བ་ལ་སོགས་པ་ཡིན་ཏེ། དེ་ལ་དཀྱིལ་འཁོར་རྟག་པ་ནི་ཀུན་དུ་བྲིས་པ་སྟེ། དཀྱིལ་འཁོར་བྲིས་པ་དེ་ནས་བརྩམས་ཤིང་དེ་ནས་མགོ་བཟུང་ནས་སོ། །ལ་ལ་ནི་དཀྱིལ་འཁོར་དུ་ཞུགས་
[225b.6]པ་དེ་ཉིད་ཀྱི་ཚེ་ཞེས་བྱ་བ་ལ་འཇུག་པའི་རྗེས་ཐོགས་ཉིད་ཀྱི་མཚན་མའོ། །ལ་ལ་ནི་ཉིན་ཞག་གཅིག་གིས་ཞེས་བྱ་བ་ནི་ཉིན་མཚན་གཅིག་གིས་སོ། །མཚམས་མེད་པ་ལྔ་བྱས་པ་ཡང་ཞེས་བྱ་བ། ཕ་དང་མ་དང་དགྲ་བཅོམ་པ་གསོད་པ་དང་། དགེ་འདུན་གྱི་དབྱེན་བྱེད་པ་དང་། དེ་བཞིན་
[225b.7]གཤེགས་པ་ལ་ངན་སེམས་ཀྱིས་ཁྲག་ཕྱུང་བ་བྱས་པ་སྤང་ངོ་། །འདིས་ནི་འདི་སྐད་སྟོན་པ་ཡིན་ཏེ། སྡིག་པ་ཆེན་པོ་བྱེད་པ་རྣམས་ཀྱང་འགྲུབ་པར་འགྱུར་ན་གཞན་ལྟ་སྨོས་ཀྱང་ཅི་དགོས། །དེ་བས་ན་ཐམས་ཅད་བསྒྲུབ་པ་ལ་འབད་པར་བྱའི། །བདག་ནི་སྡིག་པ་བྱེད་པའོ། །བདག་ནི་བསོད་
[226a]
[226a.1]ནམས་ཆུང་བའོ། །ཞེས་བྱ་བ་ལ་སོགས་པས་བདག་ཉིད་ལ་བརྙས་པར་མི་བྱའོ། །ཇི་ལྟར་འདོད་པར་ཞེས་བྱ་བ་ནི་དུས་ཇི་ཙམ་བསྒོམ་པར་ནུས་པར་གྱུར་པའི་དུས་དེ་སྲིད་དུ་བྱེད་པའོ། །བདེ་བླག་ཏུ་ཞེས་བྱ་བ་ནི་བྱ་བའི་རྒྱུད་ལས་གསུངས་པའི་བསྡམས་པའི་སྡུག་བསྔལ་
[226a.2]ཡོངས་སུ་སྤངས་ལ། རྣལ་འབྱོར་དང་རྗེས་སུ་མཐུན་པའི་བཟའ་བ་དང་བཏུང་བ་ལ་སོགས་པ་བསྟེན་པས་སོ། །དེ་ཡང་། དཀའ་ཐུབ་དཀའ་སྤྱད་མི་བཟད་པས། །ལུས་སྐབས་འགྱུར་ཞིང་སྡུག་བསྔལ་ལ། །སྡུག་བསྔལ་གྱིས་ནི་སེམས་གཡེང་བ། །རྣལ་འབྱོར་ལ་ནི་སྦྱོར་མི་འགྱུར། ། 
[226a.3]ཞེས་བྱ་བ་ལ་སོགས་པ་གསུངས་པ་ཡིན་ནོ། །དོན་ཐམས་ཅད་བྱེད་ཅིང་ཞེས་བྱ་བ་ནི་སྒྲུབ་པའི་ཡན་ལག་ཐམས་ཅད་ནི་དོན་དམ་ཐམས་ཅད་དེ། དེ་རྣམས་རྒྱུན་མི་འཆད་པར་ཉམས་སུ་ལེན་པའོ། །དེ་ཡང་གང་གི་ཕྱིར་བཅོམ་ལྡན་འདས་ཀྱིས་གང་ཞིག་ཇི་སྐད་དུ་གསུངས་པའི་ཆོ་ག་མི་བྱེད་
[226a.4]པ་དེ་ནི་དངོས་གྲུབ་ཐོབ་པར་མི་འགྱུར་རོ་ཞེས་གསུངས་པ་ཡིན་ནོ། །ཐམས་ཅད་རྗེས་སུ་དགའ་བ་དང་། །ཞེས་བྱ་བ་ནི་ཐམས་ཅད་ཀྱང་ཡིན་ལ་རྗེས་སུ་དགའ་བ་ཡང་ཡིན་པས་ན་ཐམས་ཅད་རྗེས་སུ་དགའ་བ་སྟེ། དཀྱིལ་འཁོར་ཐམས་ཅད་སྒྲུབ་པར་བྱེད་པའི་གསུངས་པའི་ཕྱག་རྒྱ་
[226a.5]བསྒོམ་པའམ། རྡོ་རྗེ་སེམས་དཔའ་ལ་སོགས་པ་ཐམས་ཅད་བསྒོམ་པ་ནི། ཐམས་ཅད་དུ་དགའ་བའོ། །རེ་བ་ཐམས་ཅད་དེ་སྒེག་པ་ལ་སོགས་པའོ། །ཐམས་ཅད་རྗེས་སུ་དགའ་བའི་རོ་དང་། ཟས་དང་། སྤྱོད་ལམ་ཐམས་ཅད་ལས་བདེ་བ་གང་ཞིག་སྐྱེས་པ་དེ་ནི་ཐམས་ཅད་རྗེས་
[226a.6]སུ་དགའ་བ་དང་། རོ་དང་། ཟས་དང་། སྤྱོད་ལམ་ཐམས་ཅད་ཀྱི་བདེ་བའོ། །དེ་རྣམས་ཉམས་སུ་མྱོང་བ་ནི་ཉམས་སུ་ཚོར་བའོ། །ལོ་གཅིག་གིས་ནི་མཆོག་གྲུབ་པོ། །ཞེས་བྱ་བ་ནི་སངས་རྒྱས་དང་བྱང་ཆུབ་སེམས་དཔའི་གནས་རྫོགས་པར་འགྱུར་རོ་ཞེས་བཅོམ་ལྡན་འདས་ཀྱིས་
[226a.7]གསུངས་སོ། །ཕྱག་རྒྱ་བཞི་པའི་དཀྱིལ་འཁོར་གྱི་འགྲེལ་པ་རྫོགས་སོ།། །།དེ་ནས་བཅོམ་ལྡན་འདས་ཞེས་བྱ་བ་ལ་སོགས་པས་ནི། སེམས་ཅན་མདོར་བསྡུས་པ་ལ་དགའ་བ་རྣམས་རྗེས་སུ་གཟུང་བར་བྱ་བའི་ཕྱིར། རྡོ་རྗེ་དབྱིངས་ཀྱི་དུམ་བུ་ལས་གསུངས་པའི་དངོས་གྲུབ་
[226b]
[226b.1]ཐམས་ཅད་བསྡུས་པར་གྱུར་པའི་ཕྱག་རྒྱ་གཅིག་པའི་དཀྱིལ་འཁོར་གསུངས་པ་ཡིན་ནོ། །དེ་ནས་ཞེས་བྱ་བའི་སྒྲ་ནི་དེ་མ་ཐག་པ་སྟེ། དང་པོ་སྦྱོར་བའི་རྗེས་ཐོགས་ཉིད་ལ་ཞེས་བྱ་བའི་ཐ་ཚིག་གོ། །དེ་ལ་ཡང་དང་པོ་སྦྱོར་བའི་ཏིང་ངེ་འཛིན་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་
[226b.2]པ་ཉིད་ཡིན་པར་གཟུང་ངོ་། །ཡང་ཞེས་བྱ་བའི་སྒྲ་ནི་ཕྱག་རྒྱ་བཞི་པའི་དཀྱིལ་འཁོར་ལ་ལྟོས་ནས་ཡང་ཞེས་བྱ་བའི་དོན་ཏོ། །དེ་བཞིན་གཤེགས་པ་ཡང་ཡིན་ལ་ཐམས་ཅད་ཀྱང་ཡིན་པས་དེ་བཞིན་གཤེགས་པ་ཐམས་ཅད་དེ། འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་
[226b.3]མཉམ་པའི་སངས་རྒྱས་དང་བྱང་ཆུབ་སེམས་དཔའ་རྣམས་སོ། །དེ་རྣམས་ཀྱི་དངོས་གྲུབ་དམ་པ་ནི་རྡོ་རྗེ་སེམས་དཔའི་ལ་སོགས་པའོ། །དེའི་དམ་ཚིག་ནི་དཀྱིལ་འཁོར་ཏེ། དེ་ལ་དམིགས་པ་དེ་རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་གང་ལ་མི་འདི་ཉིད་ཅེས་བྱ་བའི་ཏིང་ངེ་འཛིན་དེ་ལ་སྙོམས་
[226b.4]པར་ཞུགས་པ་ནི་རྡོ་རྗེ་སེམས་དཔའི་དཀྱིལ་འཁོར་སྤྲུལ་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །འདི་ཞེས་བྱ་བ་ནི་ཐུགས་ལ་གནས་པ་སྟེ། ཕྱུང་ངོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཐེག་པ་ཆེན་པོ་དེའི་མངོན་པར་རྟོགས་པ་ནི་ཐུགས་
[226b.5]སུ་ཆུད་པ་སྟེ། མིང་དེ་སྐད་ཅེས་བྱ་བའི་དེ་བཞིན་གཤེགས་པ་ཐམས་ཅད་ཀྱི་ཐེག་པ་ཆེན་པོ་མངོན་པར་རྟོགས་པ་སྟོན་པར་བྱེད་པའི་དེ་བཞིན་གཤེགས་པ་ཐམས་ཅད་ཀྱི་སྙིང་པོ་གང་ཡིན་པ་དེར་རང་གི་ཐུགས་ཀ་ནས་ཕྱུང་བ་ནི་བཛྲ་སཏྭ་ཞེས་བྱ་བ་སྟོན་པའོ། །གཞུང་འདི་ཙམ་གྱིས་ནི་
[226b.6]རྡོ་རྗེ་སེམས་དཔའི་ཕྱག་རྒྱ་གཅིག་པའི་དཀྱིལ་འཁོར་གྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་བསྟན་པ་ཡིན་ནོ། །དེ་ནས་བསྡུ་བ་བྱས་ནས་ལས་ཀྱི་མཆོག་དེ་བཞིན་དུ་བསྒོམ་པར་བྱའོ་ཞེས་བྱ་བ་ནི་ལས་ཀྱི་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡིན་ནོ། །རྡོ་རྗེ་
[226b.7]དབྱིངས་ཀྱི་དུམ་བུ་ལས་གསུངས་པའི་དངོས་གྲུབ་རྣམས་ནི་ཕྱག་རྒྱ་གཅིག་པའི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བྱའོ་ཞེས་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བའི་སྒྲ་ནི་དེ་མ་ཐག་པ་སྟོན་པའི་ཚིག་སྟེ། རྡོ་རྗེ་
[227a]
[227a.1]སེམས་དཔའི་རྣལ་འབྱོར་ཆེན་པོ་བྱས་ནས་བཛྲ་སཏྭ་ཞེས་བྱ་བ་བཟླས་བརྗོད་བྱེ་བ་བྱས་པའམ། ཕྱག་རྒྱ་གཅིག་པའི་དཀྱིལ་འཁོར་བསྒོམས་པས་མཚན་མ་ཐོབ་པའི་རྗེས་ཐོགས་ལ་ཕྱག་རྒྱ་གཅིག་པའི་དཀྱིལ་འཁོར་བྲི་བར་བྱའོ། །དེ་བཞིན་གཤེགས་པ་ཐམས་
[227a.2]ཅད་ཀྱི་དངོས་གྲུབ་དམ་པ་འགྲུབ་པར་བྱ་བའི་བར་དུ་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་དམ་པ་ནི་རྡོ་རྗེ་སེམས་དཔའི་དངོས་གྲུབ་སྟེ། སེམས་ཅན་གྱི་ཁམས་ཐམས་ཅད་རྡོ་རྗེ་སེམས་དཔའི་ཏིང་ངེ་འཛིན་རྫོགས་པར་བྱ་བ་གྲུབ་པར་བྱ་བའི་ཕྱིར་ཞེས་བྱ་བའི་ཐ་ཚིག་གོ། ། 
[227a.3]བར་དུ་ཞེས་བྱ་བའི་སྒྲས་ནི་དེ་བཞིན་གཤེགས་པའི་རིགས་ཀྱི་དངོས་གྲུབ་རྣམས་བསྡུའོ། །དེ་ནས་ཞེས་བྱ་བ་ནི་གང་གི་ཕྱིར་མདོར་བསྡུས་པ་ལ་དགའ་བའི་གདུལ་བྱ་རྣམས་ཀྱང་ཕྱག་རྒྱ་གཅིག་པའི་དཀྱིལ་འཁོར་དུ་ཞུགས་པས་རྡོ་རྗེ་དབྱིངས་ཀྱི་དུམ་བུ་ལས་གསུངས་པའི་དངོས་གྲུབ་
[227a.4]འགྲུབ་པར་འགྱུར་བས། དེ་བས་ན་རྡོ་རྗེ་སེམས་དཔའི་ཕྱག་རྒྱ་གཅིག་པའི་དཀྱིལ་འཁོར་དུ་འཇུག་པ་དེས་དེའི་དངོས་གྲུབ་འགྲུབ་པའི་སྐལ་བ་ཅན་དུ་བྱ་བའི་ཕྱིར། ཡང་དག་ཅིང་ཕྱིན་ཅི་མ་ལོག་པར་རབ་ཏུ་ཕྱེ་སྟེ་བཤད་པར་བྱའོ། །སེམས་དཔའི་དཀྱིལ་འཁོར་ནི་རྡོ་རྗེ་སེམས་
[227a.5]དཔའི་དཀྱིལ་འཁོར་རོ། །རྡོ་རྗེ་སེམས་དཔའི་དཀྱིལ་འཁོར་ཡིན་པ་ཉིད་ཀྱིས་ནི་མཆོག་ཡིན་པས་དཀྱིལ་འཁོར་དམ་པ་སྟེ། གང་གི་ཕྱིར་འདིར་ཞུགས་པ་དང་། དབང་བསྐུར་བས་འཇིག་རྟེན་དང་འཇིག་རྟེན་ལས་འདས་པའི་དཀྱིལ་འཁོར་ཐམས་ཅད་ཀྱི་སློབ་དཔོན་དུ་འགྱུར་ཞིང་རང་
[227a.6]ཉིད་ཀྱིས་ཀྱང་འཇིག་རྟེན་དང་འཇིག་རྟེན་ལས་འདས་པའི་དཀྱིལ་འཁོར་ཐམས་ཅད་བྲིས་ནས་བདག་ཉིད་འཇུག་པ་ལ་སོགས་པའི་ཆོ་ག་ཐམས་ཅད་རྗེས་སུ་སྤྱད་པར་བྱའོ། །དེ་བཞིན་གཤེགས་པ་ལ་སོགས་པའི་སློབ་དཔོན་གཞན་དག་ནི། རང་གི་རིགས་འབའ་ཞིག་གི་སློབ་དཔོན་
[227a.7]ཡིན་ནོ་ཞེས་བསྟན་པར་བྱ་བའི་ཕྱིར་རོ། །རྡོ་རྗེ་དབྱིངས་དང་འདྲ་བས་ན། །ཞེས་བྱ་བ་ནི་རྡོ་རྗེ་སེམས་དཔའི་སྤྲུལ་པའི་དཀྱིལ་འཁོར་དང་འདྲའོ། །མིང་ཇི་སྐད་ཅེས་བྱ་ཞེ་ན། རྡོ་རྗེ་སེམས་དཔའ་ཞེས་ཀྱང་བཤད། །ཅེས་བྱ་བ་གསུངས་སོ། །དཀྱིལ་འཁོར་ཆེན་པོའི་ཚུལ་དུ་ནི། །དཀྱིལ་
[227b]
[227b.1]འཁོར་ཕྱི་རིམ་ཐིག་གདབ་པོ། །ཞེས་བྱ་བ་ནི་ཕྱིའི་དཀྱིལ་འཁོར་དབྱིབས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་དང་འདྲའོ། །དེ་ལྟར་རྡོ་རྗེ་དབྱིངས་ཀྱི་དཀྱིལ་འཁོར་དང་འདྲ་བར་དཀྱིལ་འཁོར་འདི་བྲིས་ལ་དཀྱིལ་འཁོར་དེའི་སྟེང་དུ་ཟླ་བའི་དཀྱིལ་འཁོར་བྲི་བར་བྱ་སྟེ། གང་གི་ཕྱིར། ཟླ་
[227b.2]བའི་དཀྱིལ་འཁོར་དབུས་སུ་ནི། །རྡོ་རྗེ་སེམས་དཔའ་གཞག་པར་བྱ། །ཞེས་གསུངས་པས། ཟླ་བའི་དཀྱིལ་འཁོར་གྱི་སྟེང་དུ། རྡོ་རྗེ་སེམས་དཔའ་ལུགས་མའམ། འབུར་དུ་བརྐོས་པའམ། གཟུགས་སུ་བྱས་པའམ། རིས་སུ་བྲིས་པ་ལ་བཛྲ་སཏྭ་ཞེས་ཟློས་ཤིང་གཞག་པར་བྱའོ། 
[227b.3]དེ་ནས་དགུག་པ་དང་གཞུག་པ་ལ་སོགས་པ་ཇི་ལྟ་བ་བཞིན་དུ་བྱས་ཏེ་ཞེས་བྱ་བ་ནི་རྡོ་རྗེ་སེམས་དཔའི་རྣལ་འབྱོར་ཉིད་ཀྱིས་རྣལ་འབྱོར་ཆེན་པོ་བྱས་ལ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་འཇུག་པའི་ཆོ་ག་དངོས་གྲུབ་ཀྱི་རྡོ་རྗེའི་བརྟུལ་ཞུགས་ཀྱི་བར་དུ་ཇི་ལྟ་བ་
[227b.4]བཞིན་དུ་བྱ་བས་བདག་ལ་བྱིན་གྱིས་བརླབས་པ་ལ་སོགས་པ་བྱས་ལ། དེ་ནས་རང་གི་མིང་ནས་བརྗོད་ལ་ཕྱག་རྒྱ་གཅིག་པའི་དཀྱིལ་འཁོར་བསྒྲུབས་ནས། རྡོ་རྗེ་སློབ་དཔོན་སེམས་དཔའ་ཡི། །རྡོ་རྗེ་ལྕགས་ཀྱུ་བཅིངས་ནས་ནི། །སེ་གོལ་མང་པོ་བརྡབས་བགྱིས་པ། །སངས་
[227b.5]རྒྱས་ཐམས་ཅད་བསྡུ་བར་བྱ། །ཞེས་བྱ་བ་ལ་སོགས་པ་སྔར་བཤད་པའི་ཆོ་ག་རྗེས་སུ་སྤྱད་པར་བྱའོ་ཞེས་བྱ་བ་ནི་ཇི་ལྟ་བ་བཞིན་དུ་བྱས་ཏེ། ཞེས་བྱ་བའི་སྒྲའི་དོན་ཡིན་ནོ། །དེ་ལ་དགུག་པ་ནི་རྡོ་རྗེ་ལྕགས་ཀྱུས་ལས་ཀྱི་ཕྱག་རྒྱའོ། །གཞུག་པ་ནི་རྡོ་རྗེ་ཞགས་པའི་ལས་ཀྱི་ཕྱག་
[227b.6]རྒྱས་སོ། །དགུག་པ་དང་གཞུག་པ་ལ་སོགས་པ་གང་ཡིན་པ་དེ་ནི་དགུག་པ་དང་གཞུག་པ་ལ་སོགས་པ་སྟེ། རྡོ་རྗེ་ལྕགས་སྒྲོག་གིས་བཅིངས་པ་དང་། འབེབས་པ་དང་། དབང་དུ་བྱ་བ་ནས་བརྩམས་ཏེ། དཀྱིལ་འཁོར་ཐམས་ཅད་དུ་འཇུག་པའི་ཆོ་ག་རྒྱས་པའོ་ཞེས་བྱ་བའི་
[227b.7]བར་གྱིས་བསྟན་པའི་ཆོ་ག་རྒྱས་པར་གསུངས་པ་གང་ཡིན་པ་དེ་ཐམས་ཅད་དོ། །དེ་ལྟར་བྱས་ནས་ཇི་ལྟར་ཞུགས་པ་དེ་རྣམས་ལ་དངོས་གྲུབ་ཀྱི་ཡེ་ཤེས་ཀྱི་མན་ངག་བསྟན་པའི་ཕྱིར། དེ་བཞིན་གཤེགས་པ་ཐམས་ཅད་ཀྱི། །ཞེས་བྱ་བ་སོགས་པ་གསུངས་ཏེ། དེ་བཞིན་གཤེགས་
[228a]
[228a.1]པ་ཐམས་ཅད་ཀྱི་དངོས་གྲུབ་ནི་རྡོ་རྗེ་སེམས་དཔའ་གྲུབ་པ་སྟེ། དེའི་ཡེ་ཤེས་ནི་ཕྱག་རྒྱ་ཆེན་པོར་ངེས་པའི་ཚུལ་ཏེ། དེ་བསྐྱེད་པར་བྱ་བ་ནི་བསླབ་པ་བྱ་ཞིང་ཉེ་བར་བསྟན་པར་བྱའོ་ཞེས་བྱ་བའི་ཐ་ཚིག་གོ། །དེ་ལ་དང་པོ་ཁོ་ནར་མནའི་སྙིང་པོ་སྦྱིན་པར་བྱ་སྟེ། འདི་ནི་ཁྱོད་ཀྱི་ཞེས་
[228a.2]གསུངས་པ་ཡིན་ནོ། །དམ་ཚིག་མ་མཐོང་བ་ཞེས་བྱ་བ་ནི་ཕྱག་རྒྱ་གཅིག་པའི་དཀྱིལ་འཁོར་མ་མཐོང་བའོ། །ཁོང་དུ་མ་ཆུད་པ་ཞེས་བྱ་བ་ནི་མངོན་པར་མི་མཁས་པ་སྟེ། གསང་བ་དེ་རྣམས་ཀྱི་སྐལ་བ་དང་མི་ལྡན་ཞིང་ཕྱག་རྒྱ་གཅིག་པའི་དཀྱིལ་འཁོར་དུ་དམ་ཚིག་དང་དབང་བསྐུར་བ་མ་
[228a.3]ཐོབ་པའི་བར་དུའོ། །གསང་བ་འདི་ཞེས་བྱ་བ་ནི། ཟླ་རྒྱས་དཀྱིལ་འཁོར་ལ་འདུག་སྟེ། །ཞེས་འོག་ནས་བཤད་པ་གང་ཡིན་པ་དེ་ལྟ་བུ་དེ་ནི། སྐྱེ་བོ་ཐམས་ཅད་ལ་བསྟན་དུ་མི་རུང་བས་གསང་བ་ཡིན་ནོ། །དེ་ལ་གསང་བ་འདི་སྨྲས་ན་ཉེས་པ་ཅིར་འགྱུར་ཞེ་ན། ཁྱོད་ངན་སོང་ཐམས་ཅད་
[228a.4]དུ་ལྟུང་བའམ་ཞེས་བྱ་བ་ལ་སོགས་པ་གསུངས་ཏེ། ཁྱོད་ཤི་ནས་ངན་སོང་དུ་འགྲོ་བར་འགྱུར་བ་དང་། ཚེའི་ལྷག་མ་ཡོད་དུ་ཟིན་ཀྱང་དེ་བཞིན་གཤེགས་པའི་བཀའ་ལས་འདས་པར་གྱུར་པས་དུས་མ་ཡིན་པར་འཆི་བར་འགྱུར་རོ། །དེ་ནས་ཞེས་བྱ་བ་ནི་མནའ་བསྒགས་པའི་རྗེས་ཐོགས་
[228a.5]ལའོ། །རྡོ་རྗེ་སེམས་དཔའི་དངོས་གྲུབ་དམ་པ་ཞེས་བྱ་བ་ལ་སོགས་པ་ལ། རྡོ་རྗེ་སེམས་དཔའི་དངོས་གྲུབ་དམ་པ་ནི་རྡོ་རྗེ་སེམས་དཔའི་དངོས་གྲུབ་དམ་པ་སྟེ། དངོས་གྲུབ་ཀྱི་དམ་པ་དེའི་སྒྲུབ་པ་ནི་འདིས་བསྒྲུབས་པས་ན་སྒྲུབ་པ་སྟེ། ཟླ་རྒྱས་དཀྱིལ་འཁོར་ལ་འདུག་སྟེ། །ཞེས་བྱ་
[228a.6]བ་ལ་སོགས་པ་བསྒོམ་པ་དེའི་ཡེ་ཤེས་བསླབ་པོ། །ཟླ་བ་ཡང་ཡིན་ལ་རྒྱས་པ་ཡང་ཡིན་པས་ན་ཟླ་རྒྱས་སོ། །དེའི་དཀྱིལ་འཁོར་ནི་ཟླ་རྒྱས་དཀྱིལ་འཁོར་རོ། །དེ་ལ་གནས་པས་ནི། ཟླ་རྒྱས་དཀྱིལ་འཁོར་ལ་འདུག་སྟེ། །ཞེས་བྱའོ། །ཇི་ལྟར་འདུག་ཅེ་ན། ཕྱག་རྒྱ་ཆེན་པོ་
[228a.7]ཡོངས་བཟུང་ནས། །ཞེས་བྱ་བ་གསུངས་ཏེ། ཕྱག་རྒྱ་ཡང་ཡིན་ལ་ཆེན་པོ་ཡང་ཡིན་པས་ན་ཕྱག་རྒྱ་ཆེན་པོ་སྟེ། བྱང་ཆུབ་ཀྱི་སེམས་ཀྱི་རང་བཞིན་བཅོམ་ལྡན་འདས་རྡོ་རྗེ་སེམས་དཔའི་དམ་ཚིག་དང་། ཆོས་དང་། ལས་དང་། ཕྱག་རྒྱ་ཆེན་པོ་ཡིན་གྱི་ཕྱག་རྒྱ་ཆེན་པོ་འབའ་
[228b]
[228b.1]ཞིག་ཙམ་ནི་མ་ཡིན་ཏེ། གང་གི་ཕྱིར་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་ཀྱི་ཡེ་ཤེས་རྣམས་བསྐྱེད་པར་བྱའོ་ཞེས་ཚིག་མང་པོ་ལྟར་བསྟན་པར་བྱ་བའི་ཕྱིར་རོ། །དེ་རྣམས་གང་གིས་ཡོངས་སུ་བཟུང་ཞིང་བཅིངས་པ་དེ་ནི་ཕྱག་རྒྱ་ཆེན་པོ་ཡོངས་སུ་བཟུང་བས་ཞེས་བྱ་སྟེ། དེ་རྣམས་
[228b.2]ཀྱི་ནང་ནས་ཕྱག་རྒྱ་གང་ཡང་རུང་བ་ཅིག་ལ། བདག་ཉིད་དེ་རང་ཉིད་རྡོ་རྗེ་སེམས་དཔའ་བསྒོམས་ནས། མྱུར་ཞིང་རིང་བོར་མི་ཐོགས་པར་འགྲུབ་པར་འགྱུར་རོ། །འདིའི་དོན་ནི་འདི་སྐད་སྟོན་པ་ཡིན་ཏེ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཚུལ་གྱིས། རྡོ་རྗེ་
[228b.3]སེམས་དཔའི་རྣལ་འབྱོར་བྱས་ལ། དེའི་ཕྱག་རྒྱ་ཆེན་པོ་དང་། དམ་ཚིག་དང་། ཆོས་དང་། ལས་ཀྱི་ཕྱག་རྒྱ་བཅིངས་ཏེ། དེའི་སྙིང་པོ་རྡོ་རྗེའི་ཚིག་གིས་ཟློས་ཤིང་བཟླས་པའི་དོན་གྱིས་ཟླ་བའི་དཀྱིལ་འཁོར་ལ་གནས་པའི་རྡོ་རྗེ་སེམས་དཔའ་བདག་ཉིད་བསྒོམས་ན། ཤིན་ཏུ་མྱུར་
[228b.4]བ་ཉིད་དུ་རྡོ་རྗེ་སེམས་དཔར་འགྱུར་རོ། །དམ་ཚིག་ཡོངས་སུ་བསྲུངས་པས་མངོན་པར་འདོད་པའི་དོན་འགྲུབ་པར་འགྱུར་རོ་ཞེས་རབ་ཏུ་བསྟན་པའི་ཕྱིར། དེ་ནས་དཀྱིལ་འཁོར་ཐམས་ཅད་ཀྱི་གསང་བའི་དམ་ཚིག་གི་ཡེ་ཤེས་བསླབ་པོ་ཞེས་བྱ་བ་གསུངས་ཏེ། དེ་བཞིན་
[228b.5]གཤེགས་པ་ལ་སོགས་པ་རིགས་ཀྱི་དཀྱིལ་འཁོར་རྣམས་ནི་དཀྱིལ་འཁོར་ཐམས་ཅད་དེ། དེ་རྣམས་ཀྱི་དམ་ཚིག་ནི་དཀྱིལ་འཁོར་ཐམས་ཅད་ཀྱི་གསང་བའི་དམ་ཚིག་སྟེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རྗེས་སུ་ཆགས་ཤིང་ཤིན་ཏུ་ཞེན་པ་དེའི་ཡེ་ཤེས་ལ་
[228b.6]བསླབ་པར་བྱའོ། །འདོད་ཆགས་བྲལ་བ་ལྟ་བུའི་སྡིག །ཅེས་བྱ་བ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རྒྱབ་ཀྱིས་ཕྱོགས་པའི་སེམས་ནི་འདོད་ཆགས་དང་བྲལ་བ་སྟེ། དེ་དང་འདྲ་བའི་སྡིག་པ་གཞན་ནི་མེད་དོ། །གང་ན་མེད་ཅེ་ན། ཁམས་གསུམ་ན་མེད་ཅེས་བྱ་བ་
[228b.7]སྟེ། འདོད་པ་དང་། གཟུགས་དང་། གཟུགས་མེད་པའི་མཚན་ཉིད་ཅན་གྱི་ཁམས་གསུམ་པ་ནའོ། །གང་གི་ཕྱིར་དེ་ལྟར་བཤད་པ་ཡིན་པས། དེ་བས་ན་འདོད་ཆགས་དང་བྲལ་བ་ཁྱོད་ཀྱིས་ཀྱང་ནི་མ་བྱེད་ཅིག་ཅེས་བྱ་བ་ཡིན་ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་
[229a]
[229a.1]ཀྱི་མཚན་ཉིད་ཅན། བཅོམ་ལྡན་འདས་རྡོ་རྗེ་སེམས་དཔའ་ནི། གདུལ་བྱ་རྣམས་ཀྱིས་འདོད་ཅིང་མངོན་པར་དགའ་བར་བྱ་བ་ཡིན་པས་ན་འདོད་པ་ཞེས་བྱ་སྟེ། དེ་ལ་ཁྱོད་ཀྱིས་ཀྱང་ཆགས་པ་དང་བྲལ་བར་མ་བྱེད་ཅིག་ཅེས་པ་སྟེ་དེ་སྤངས་པ་ནི་ཉན་ཐོས་དང་རང་སངས་
[229a.2]རྒྱས་ཀྱི་སར་ལྟུང་བ་མ་ཡིན་ནོ་ཞེས་སྟོན་པ་ཡིན་ནོ། །མ་ཧཱ་ས་མ་ཡ་ཧ་ན་ཕཊ། ཅེས་བྱ་བ་ནི་དེ་ལྟར་དཀྱིལ་འཁོར་ཐམས་ཅད་ཀྱི་དམ་ཚིག་བྱིན་ནས། སློབ་དཔོན་གྱིས་སློབ་མ་རྣམས་ཀྱི་ཉན་ཐོས་དང་རང་སངས་རྒྱས་ཀྱི་བྱང་ཆུབ་མངོན་པར་འདོད་པའི་སེམས་དང་བྲལ་བའི་བསམ་པས་
[229a.3]སྔགས་འདི་གདོན་པར་བྱའོ། །དེ་ནས་མནའི་སྙིང་པོ་སྦྱིན་ནོ་ཞེས་བྱ་བ་ནི་ཁྱེད་ཀྱིས་དཀྱིལ་འཁོར་ཆེན་པོ་མ་མཐོང་བ་ལ་སྨྲ་བར་མ་བྱེད་ཅིག །དམ་ཚིག་ཉམས་པར་གྱུར་ཏ་རེ། རྡོ་རྗེ་སེམས་དཔའ་དེང་ཁྱོད་ཀྱི། །སྙིང་ལ་ཡང་དག་ཞུགས་པར་འགྱུར། །གལ་ཏེ་ཚུལ་འདི་སྨྲས་ན་ནི། ། 
[229a.4]དེ་མ་ཐག་ཏུ་དྲལ་ནས་གཤེགས། །ཞེས་བྱ་བའོ། །དེ་ལྟར་རྡོ་རྗེའི་རིགས་ལ་སོགས་པའི་རིགས་ཐམས་ཅད་ཀྱི་དཀྱིལ་འཁོར་དུ་བྱང་ཆུབ་ཀྱི་སེམས་ཡོངས་སུ་མི་སྤང་བའི་མཚན་ཉིད་ཀྱིས་དམ་ཚིག་དང་སྡོམ་པ་སྦྱིན་པར་བྱ་སྟེ། གང་གི་ཕྱིར་དངོས་གྲུབ་ཐམས་ཅད་ནི་བྱང་ཆུབ་ཀྱི་སེམས་
[229a.5]དང་འབྲེལ་པ་ཡིན་ནོ། །དེ་ནས་ཞེས་བྱ་བ་ལ་སོགས་པས་ནི་ཇི་སྐད་དུ་བཤད་པའི་དངོས་གྲུབ་རྣམས་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་རང་གི་ལྷའི་རྣལ་འབྱོར་དུ་བྱིན་གྱིས་བརླབས་ནས་བསྒྲུབ་པར་བྱའོ་ཞེས་སྟོན་པ་ཡིན་ཏེ། རྡོ་རྗེ་སེམས་དཔའི་ཕྱག་རྒྱ་ཆེན་པོ་ལ་
[229a.6]སོགས་པ་བཞི་བཅིངས་ཏེ་བསླབ་པར་བྱའོ་ཞེས་བྱ་བ་ནི་ཕྱག་རྒྱ་ཆེན་པོ་དང་། དམ་ཚིག་དང་། ཆོས་དང་། ལས་ཀྱི་ཕྱག་རྒྱ་རྣམས་ཀྱི་མཚན་ཉིད་བསྟན་པར་བྱ་བའོ། །དངོས་གྲུབ་ཀྱང་དེ་བཞིན་ནོ་ཞེས་བྱ་བ་ནི་ཇི་ལྟར་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་ཕྱག་རྒྱ་བཞིས་འགྲུབ་པར་འགྱུར་
[229a.7]བ་འདིར་ཡང་དེ་བཞིན་ནོ་ཞེས་བྱ་བའི་ཐ་ཚིག་གོ། །རི་མོ་ལ་སོགས་པ་དང་ཞེས་བྱ་བ་ནི་ཇི་ལྟར་ས་ལ་བྲིས་པའི་དཀྱིལ་འཁོར་དུ་ཇི་སྐད་བཤད་པའི་དངོས་གྲུབ་འདི་རྣམས་འགྲུབ་པར་འགྱུར་བ་དེ་བཞིན་དུ་རས་རིས་ལ་སོགས་པ་བརྟགས་པ་རྣམས་ལ་ཡང་འགྲུབ་པར་འགྱུར་རོ་ཞེས་བརྟན་པར་བྱ་
[229b]
[229b.1]བའི་ཕྱིར་གསུངས་སོ། །ཇི་ལྟར་འདོད་པའི་ཆོ་ག་བཞིན་བྱས་ན། །ཞེས་བྱ་བ་ནི། ཇི་སྐད་དུ་བསྟན་པའི་ཆོ་ག་འདི་རྣམས་ཀྱི་ནང་ནས། གང་ཞིག་གང་ལ་སྲེད་པ་དེ་ལ་ཆོ་ག་དེ་ཉིད་ཀྱིས་བྱས་ན་དངོས་གྲུབ་ཐམས་ཅད་འགྲུབ་པར་འགྱུར་རོ། །རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ཆོ་ག་རྒྱས་
[229b.2]པ་ཇི་ལྟ་བ་བཞིན་བྱའོ་ཞེས་བྱ་བ་ནི། དེ་ནས་ཅི་ཁྱོད་དོན་འབྱུང་བའི་དངོས་གྲུབ་ཀྱི་ཡེ་ཤེས་དང་། རྫུ་འཕྲུལ་གྱི་དོན་དངོས་གྲུབ་ཀྱི་ཡེ་ཤེས་དང་ཞེས་བྱ་བ་ནས་བརྩམས་ཏེ། གཤེགས་སུ་གསོལ་བའི་བར་གྱི་ཆོ་ག་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ཇི་ལྟ་བ་བཞིན་འདིར་ཡང་དེ་བཞིན་དུ་
[229b.3]བྱའོ། །རྡོ་རྗེ་སེམས་དཔས་གསུངས་པའི་རྟོགས་པ་སངས་རྒྱས་ཀྱི་གསུང་ཉིད་ཡིན་པར་བསྟན་པའི་ཕྱིར་དང་། དཀྱིལ་འཁོར་གཤེགས་སུ་གསོལ་ཞིང་ཉེ་བར་བསྡུ་བར་བྱས་ནས། སློབ་དཔོན་གྱིས་རང་གི་སྙིང་གར་གནས་པའི་རྡོ་རྗེ་སེམས་དཔའ་ལ་ལེགས་སོ་ཞེས་བྱ་བས་
[229b.4]མཉེས་པར་བྱའོ་ཞེས་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། ཡང་དེ་བཞིན་གཤེགས་པ་ཐམས་ཅད་འདུས་ནས་ཞེས་བྱ་བ་ལ་ཡང་ཞེས་བྱ་བའི་སྒྲ་ནི་སླར་ཡང་ཞེས་བྱ་བའི་དོན་ཏོ། །དཀྱིལ་འཁོར་བྲི་བའི་ཕྱིར་གསོལ་བ་བཏབ་ཅིང་འདུས་པར་
[229b.5]མཛད་ནས། ད་ནི་དེ་སྐད་དུ་བཤད་པའི་དོན་གཉིས་པོ་རྫོགས་པར་བྱ་བའི་ཕྱིར་རོ། །དེ་བཞིན་གཤེགས་པ་ཐམས་ཅད་ཀྱི་གཙོ་བོ་ནི་རྣམ་པར་སྣང་མཛད་ཆེན་པོའི་རང་བཞིན་ཡིན་པའི་ཕྱིར་རོ། །དེ་ཉིད་ཀྱིས་ན་བྱང་ཆུབ་ཀྱི་སེམས་ཆེན་པོ་ནི་རྡོ་རྗེ་སེམས་དཔའོ། །སྟོང་པ་ཉིད་
[229b.6]སྟོན་པར་བྱེད་པའི་རྡོ་རྗེ་རྩེ་ལྔ་དེའི་ཕྱག་ན་མངའ་བས་ན་ཕྱག་ན་རྡོ་རྗེ་ཆེན་པོའོ། །དེ་ལ་རྡོ་རྗེ་དགྱེས་པའི་ལེགས་སོ་ཞེས་བྱ་བའི་ཕྱག་རྒྱ་སྙིང་པོ་འདི་ཞེས་བྱ་བ་ཐུགས་ལ་གནས་པས་སོ། །ད་ནི་སྙིང་པོ་སྟོན་ཏེ། ལེགས་སོ་རྡོ་རྗེ་སེམས་དཔའ་ཁྱོད། །ཅེས་བྱ་བ་ནི་གང་རྡོ་རྗེ་སེམས་དཔའི་
[229b.7]ཚུལ་གྱིས་བསྟན་པ་དེ་ནི་ཁྱེད་ལེགས་སོ། །དེ་བཞིན་དུ་གང་རྡོ་རྗེ་རིན་ཆེན་དང་། ཆོས་དང་ལས་ཀྱི་ཚུལ་གྱིས་བཤད་པ་དེ་ཁྱེད་ལེགས་སོ། །གང་གི་ཕྱིར་ཐམས་ཅད་ལེགས་ཤིང་མཛེས་པ་ཉིད་ཡིན་པས་ན་མདོ་སྡེ་འདི་ནི་ལེགས་པར་བཤད་པ་ཡིན་ཏེ། སྒྲོ་བཏགས་པ་དང་། སྐུར་
[230a]
[230a.1]པ་འདེབས་པའི་ཉེས་པ་དང་བྲལ་བ་ཡིན་ནོ། །རྡོ་རྗེ་ཐེ་པ་ཞེས་བྱ་བ་ནི། རྡོ་རྗེ་ཐེག་པ་ཡིན་པས་ན། རྡོ་རྗེ་ཐེག་པ་སྟེ། དེ་ཡང་བཅོམ་ལྡན་འདས་རྣམ་པར་སྣང་མཛད་ཀྱི་སེམས་དཔའི་རྡོ་རྗེ་ལས་བྱུང་བ་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ན་གནས་པའི་
[230a.2]སེམས་དཔའི་རྡོ་རྗེ་རྣམ་པར་སྣང་མཛད་ཆེན་པོའི་རང་བཞིན་ལས། རྡོ་རྗེ་སེམས་དཔའ་ལ་སོགས་པ་ཐམས་ཅད་བྱུང་བས། དེའི་ཕྱིར་རྡོ་རྗེ་ཐེག་པ་ཞེས་བྱའོ། །འདི་ནི་དེ་བཞིན་གཤེགས་པ་ཐམས་ཅད་ཀྱི་ཡིན་པས་དེ་བཞིན་གཤེགས་པ་ཀུན་གྱི་གསང་བ་ཞེས་བྱ་བ་སྟེ། ཐེག་པ་ཆེན་
[230a.3]པོ་ནི་སྐྱེ་བོ་ཐམས་ཅད་ཀྱི་ཐུན་མོང་མ་ཡིན་པར་སྟོན་ཏོ། །དེ་གཙོ་བོར་གྱུར་པ་འདིར་མདོར་བསྡུས་པས་ན་མདོར་བསྡུས་པ་སྟེ། དེ་བས་ན་ཐེག་པ་ཆེན་པོ་མངོན་པས་བསྡུས་པ་ཞེས་བྱའོ། །རྡོ་རྗེ་སེམས་དཔའི་མཚན་གྱིས་ཀྱང་། །དངོས་གྲུབ་ཀུན་གྱི་མཆོག་ཏུ་འགྱུར། །ཞེས་བྱ་
[230a.4]བ་ནི་གང་གི་རྡོ་རྗེ་ཐེག་པ་སྟོན་པར་མཛད་པ་ནི། བཅོམ་ལྡན་འདས་རྡོ་རྗེ་སེམས་དཔའ་ནམ་མཁའ་དང་མཉམ་པ་དང་མི་མཉམ་པ་ཐམས་ཅད་དུ་རྟོགས་པའི་སྐུ་དང་། གསུང་དང་། ཐུགས་རྡོ་རྗེའི་རྣམ་པར་འཕྲུལ་པ་བསམ་གྱིས་མི་ཁྱབ་པ་ནམ་མཁའ་ཐམས་ཅད་དུ་སྤྲོས་པས་
[230a.5]སེམས་ཅན་གྱི་ཁམས་མ་ལུས་ཤིང་ལུས་པ་མེད་པའི་བསམ་པ་ཐམས་ཅད་ཡོངས་སུ་རྫོགས་པར་མཛད་པ་ཡིན་ཏེ། དེ་ལྟ་བུའི་རྡོ་རྗེ་སེམས་དཔའི་མཚན་ཉིད་ཀྱིས་ཀྱང་ཞེས་པ། མཚན་ཙམ་ཞིག་བརྗོད་པ་དངོས་གྲུབ་ཐམས་ཅད་བྱེད་པའི་མཆོག་ཡིན་ཏེ། འཇིག་རྟེན་དང་འཇིག་
[230a.6]རྟེན་ལས་འདས་པའི་དངོས་གྲུབ་ཐམས་ཅད་སྐྱེད་པར་མཛད་པའི་མཆོག་སྟེ། དམ་པ་ཡིན་པས་མཚན་ཙམ་འཛིན་པ་ཡང་འབྲས་བུ་དོན་ཡོད་པར་སྩལ་བ་ཡིན་ནོ་ཞེས་སྟོན་ཏོ། །ཀྱང་ཞེས་བྱ་བའི་སྒྲས་ནི་སྒོམ་པར་བྱེད་པ་ལྟ་སྨོས་ཀྱང་ཅི་དགོས་ཏེ། དེ་ནི་ངེས་པ་ཁོ་ནར་ཐམས་ཅད་འགྲུབ་
[230a.7]པར་འགྱུར་རོ། །ཀྱང་ཞེས་བྱ་བའི་སྒྲ་འདི་ཉིད་ཀྱི་དོན་བསྟན་པ་ནི། དག་པར་བྱས་ནས་བསྒྲུབས་ན་ནི། །སངས་རྒྱས་ཉིད་ཀྱང་བདེ་བ་ཐོབ། །ཅེས་བྱ་བ་ཡིན་ཏེ་ཆོས་ཐམས་ཅད་རང་བཞིན་གྱིས་རྣམ་པར་དག་པའོ་ཞེས་བྱ་བ་འདིས་སྒྲིབ་པ་རྣམ་པར་དག་པས་ན་དག་པར་བྱས་པའོ། ། 
[230b]
[230b.1]རྡོ་རྗེ་སེམས་དཔའ་འབའ་ཞིག་བསྒྲུབས་ཤིང་བསྒོམས་ན། སངས་རྒྱས་ཉིད་བདེ་ཞིང་དཀའ་བ་སྤྱོད་པ་མེད་པར་ཚེ་འདི་ཉིད་ཀྱིས་བདེ་བ་མི་ཟད་ཅིང་མེད་པར་མི་འགྱུར་རོ། །དེ་ཡང་སྒྲུབ་པ་པོས་རྡོ་རྗེ་སེམས་དཔའ་བདེ་བས་བསྒྲུབས་པས་ན་སྒྲུབ་པ་པོའི་ཚེ་འདི་ཉིད་ལ་བྲི་བ་མེད་པས་མི་ཟད་པ་
[230b.2]དང་། རྒྱུན་ཆད་པའི་འཇིགས་པ་མེད་པས་མེད་ཅིང་གོད་པར་མི་འགྱུར་བའི་ཟག་པ་མེད་པའི་བདེ་བ་འགྲུབ་པར་འགྱུར་རོ། །ཡང་ཅིའི་ཕྱིར་སྒྲུབ་པ་པོས་དགའ་བ་དང་བདེ་བ་བསྒྲུབས་པས་ན། ཇི་སྐད་དུ་བཤད་པའི་རྡོ་རྗེ་སེམས་དཔའི་བདེ་བ་སྒྲུབ་པ་པོ་ལ་འགྲུབ་པར་འགྱུར་ཞེ་ན། 
[230b.3]རྡོ་རྗེ་ཆོས་ཀྱི་སྦྱོར་བ་ནི། །ཞེས་བྱ་བ་གསུངས་ཏེ། གང་གི་ཕྱིར་ཇི་སྐད་དུ་བཤད་པའི་རང་བཞིན་གྱིས་རྣམ་པར་དག་པའི་བསྒོམ་པའི་མཚན་ཉིད་ཅན་གྱི་རྡོ་རྗེ་ཆོས་ཀྱི་སྦྱོར་བ་འདིས། འདོད་པ་ཀུན་གྱི་བདེ་བའི་བདེ་བས་སངས་རྒྱས་ཉིད་ཐོབ་པར་འགྱུར་རོ་ཞེས་བྱ་བའི་ཐ་ཚིག་གོ། །དེ་
[230b.4]ལ་འདོད་པ་ཡང་ཡིན་ལ་ཀུན་ཀྱང་ཡིན་པས་འདོད་པ་ཀུན་ཏེ། མཆོད་པ་ཆེན་པོ་དང་། དབང་བསྐུར་བའི་མཆོད་པ་དང་། ཆོས་ཀྱི་མཆོད་པ་དང་། ལས་ཀྱི་མཆོད་པ་དང་། རྣལ་འབྱོར་དང་རྗེས་སུ་མཐུན་པའི་རོ་ལ་སོགས་པ་སྟེ། དེ་རྣམས་ལས་སྐྱེས་པའི་བདེ་བ་རྣམས་ནི་
[230b.5]འདོད་པ་ཀུན་གྱི་བདེ་བའོ། །འདོད་པ་ཀུན་གྱི་བདེ་བ་དེ་དང་། རྡོ་རྗེ་ཆོས་ཀྱི་སྦྱོར་བ་དང་བཅས་པས་འགྲུབ་པར་འགྱུར་གྱི། དངོས་པོ་ལ་མངོན་པར་ཞེན་པའི་བདེ་བས་སྒྲུབ་པ་པོས་སངས་རྒྱས་ཐོབ་ཅིང་བཅོམ་ལྡན་འདས་ཀྱིས་རྗེས་སུ་གཟུང་བ་ནི་མ་ཡིན་ནོ་ཞེས་བྱ་བར་ཤེས་པར་བྱའོ། ། 
[230b.6]དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་བསྡུས་པ་བཤད་ཟིན་ཏོ། །དེ་བཞིན་གཤེགས་པ་ཐམས་ཅད་ཀྱི་ཐེག་པ་ཆེན་པོ་མངོན་པར་རྟོགས་པར་སྟོན་པར་བྱེད་པའི་སྒྲའི་ཚོགས་དང་པོ་སྦྱོར་བ་ལ་སོགས་པ་སྟོན་པར་བྱེད་པ་ནི་བརྟགས་པ་ལས་བྱུང་བ་ཡིན་པའི་ཕྱིར་རྟོགས་པ་ཞེས་
[230b.7]བྱའོ། །དེ་ཡང་རྟོག་པ་གཞན་ལས་ཤིན་ཏུ་མཆོག་ཏུ་གྱུར་པ་ཡིན་པས་རྒྱལ་པོའོ། །རྫོགས་པ་ནི་རྩ་བའི་རྒྱུད་ཀྱི་རང་བཞིན་གྱིས་མཐར་ཐུག་པའོ། །རྡོ་རྗེ་དབྱིངས་ཀྱི་དུམ་བུ་འདི་ཐམས་ཅད་བརྗོད་པར་བྱ་སྟེ། དེ་བཞིན་གཤེགས་པ་ཐམས་ཅད་ཀྱི་སྐུ་དང་། གསུང་དང་། ཐུགས་རྡོ་
[231a]
[231a.1]རྗེའི་དབྱིངས་ནི་རྣམ་པར་སྣང་མཛད་ལ་སོགས་པ་ནས། རྡོ་རྗེ་འབེབས་པའི་བར་རེ་རེ་ཞིང་འདིར་སྐྱེས་པས་ན། དེ་རྣམས་ནི་དེ་བཞིན་གཤེགས་པ་ཐམས་ཅད་ཀྱི་སྐུ་དང་། གསུང་དང་། ཐུགས་རྡོ་རྗེའི་དབྱིངས་ཀྱི་རང་བཞིན་དུ་བསྐྱེད་པས་འགྲུབ་པའི་ཕྱིར་རྡོ་རྗེའི་དབྱིངས་
[231a.2]སོ། །དེ་བས་ན་རྡོ་རྗེ་དབྱིངས་ཀྱི་དུམ་བུ་ནི་རྡོ་རྗེ་དབྱིངས་ཀྱི་དུམ་བུ་མ་ལུས་པ་དེ་ལས་ཕྱོགས་གཅིག་ཅེས་བྱ་བའི་ཐ་ཚིག་གོ། །འདི་ནི་རྒྱུད་ཕྱི་མ་ལས་ཕྱག་རྒྱ་ཆེན་པོ་ཞེས་བྱ་བར་ཡང་སྟོན་ཏེ། དེ་ལ་ཕྱག་རྒྱ་ཡང་ཡིན་ལ་ཆེན་པོ་ཡང་ཡིན་པས་ཕྱག་རྒྱ་ཆེན་པོ་སྟེ། མི་བསྐྱོད་པའི་རང་བཞིན་བྱང་
[231a.3]ཆུབ་ཀྱི་སེམས་ཆེན་པོའི་ཕྱག་རྒྱ་ནི། ཆོས་བདག་མེད་པའི་ཡེ་ཤེས་ཀྱི་རང་བཞིན་གྱིས་འདི་ནི་ཐམས་ཅད་དུ་ཁྱབ་པའི་ཕྱིར་ཆེ་བ་ཉིད་དོ། །དེ་ལས་བྱུང་བ་རྣམ་པར་སྣང་མཛད་ལ་སོགས་པ་ནས་རྡོ་རྗེ་འབེབས་པའི་བར་ལ་ཉེ་བར་གདགས་པས་ཕྱག་རྒྱ་ཆེན་པོ་ཞེས་བྱའོ། །རྣམ་པར་སྣང་
[231a.4]མཛད་ལ་སོགས་པ་དེ་བཞིན་གཤེགས་པ་རྣམས་ལས་བྱུང་བས་ན། འདི་ནི་དེ་བཞིན་གཤེགས་པའི་རིགས་ཏེ། སྐྱེས་པས་རིགས་ཞེས་བཤད་པ་ཡིན། །ཞེས་གསུངས་པ་དང་། སྒེག་པ་རྡོ་རྗེ་སེམས་དཔའ་ཞེས་བཤད་པས། འདི་ནི་འདོད་ཆགས་ཀྱིས་འདོད་ཆགས་སྤང་པའི་ཕྱིར་
[231a.5]གསུངས་སོ། །དེ་ཡང་འདིར། ཤེས་རབ་ཐབས་ཀྱི་དེ་ཉིད་ཆེ། །བྱང་ཆུབ་ཆེན་པོ་རབ་གྲུབ་ཕྱིར། །བློ་ལྡན་རྡོ་རྗེ་སེམས་དཔའ་ཡིས། །རྟོག་པའི་རྒྱལ་པོ་འདི་གསུངས་སོ། །ཞེས་གསུངས་པ་ཡིན་ནོ། །དེ་ལྟར་དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་བསྡུས་པ་ལས། 
[231a.6]དེ་བཞིན་གཤེགས་པ་ཐམས་ཅད་དང་མཉམ་པར་འཇུག་པ་ཉིད་ཀྱི་སྦྱོར་བས། དེ་བཞིན་གཤེགས་པ་ཐམས་ཅད་ཀྱི་རང་བཞིན་རྡོ་རྗེ་དབྱིངས་ཐམས་ཅད་དུ་ཐུགས་སུ་ཆུད་པའི་ཡེ་ཤེས་སེམས་དཔའི་ཚུལ་དེ་བཞིན་གཤེགས་པའི་རིགས་ཀྱི་ངོ་བོ། དེ་བཞིན་གཤེགས་པ་ཐམས་
[231a.7]ཅད་ཀྱི་དེ་ཁོ་ན་ཉིད་བསྡུས་པ་ཐེག་པ་ཆེན་པོ་མངོན་པར་རྟོགས་པ་ཞེས་བྱ་བ། རྣམ་པར་སྣང་མཛད་ཆེན་པོའི་རང་བཞིན་གྱི་རྟོག་པའི་རྒྱལ་པོ་ཆེན་པོ་བསྟན་ནས། ད་ནི་དེ་བཞིན་གཤེགས་པ་ཐམས་ཅད་ཀྱི་བཀའི་རྗེས་སུ་འཇུག་པའི་རང་བཞིན་གྱི་དམ་ཚིག་གི་ཕྱག་རྒྱའི་ངོ་བོ། རྡོ་རྗེའི་
[231b]
[231b.1]རིགས་ཆེན་པོ་ཁྲོ་བས་ཁྲོ་བ་སྤངས་པའི་ཕྱིར་སྟོན་པར་བཞེད་པས། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བའི་སྒྲ་ནི་དེ་མ་ཐག་པ་སྟོན་པར་བྱེད་པ་སྟེ། དང་པོ་སྦྱོར་བའི་རྗེས་ཐོགས་ལ། །ཞེས་བྱ་བའི་ཐ་ཚིག་གོ། །འདིར་དང་པོ་སྦྱོར་བའི་ཏིང་ངེ་འཛིན་ནི། 
[231b.2]རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་གསུངས་པ་ཉིད་ཡིན་ལ། ཁྱད་པར་ནི་འདི་ཡོད་དེ་འདི་ལྟར་རྡོ་རྗེ་སེམས་དཔའ་སྤྲུལ་པ་དང་ལྷན་ཅིག་ཅེས་བྱའོ། །ཡང་གཅིག་ཏུ་འདུས་པར་གྱུར་ཏེ་ཞེས་བྱ་བ་ཡང་ཞེས་བྱ་བའི་སྒྲ་ནི་ལེགས་སོ་ཞེས་བྱ་བའི་སྦྱིན་པ་འདུས་པར་མཛད་པ་ལ་ལྟོས་
[231b.3]ནས་ཡང་ཚོགས་པར་མཛད་པས་ན། ཡང་གཅིག་ཏུ་འདུས་པར་གྱུར་ཏེ་ཞེས་བྱའོ། །དེ་བཞིན་གཤེགས་པ་ཐམས་ཅད་ཀྱི་འཁོར་ལོ་ཆེན་པོ་བསྐོར་བ་ལ་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ཀྱི་འཁོར་ལོ་ཆེན་པོ་ནི་རིགས་ཐམས་ཅད་ཀྱི་དཀྱིལ་འཁོར་ཏེ། དེ་རྣམས་
[231b.4]དཔག་ཏུ་མེད་པ་སྤྲུལ་པ་དང་། བྲི་བ་དག་གིས་བསྐོར་ཞིང་རབ་ཏུ་འཇུག་པའི་ངང་ཚུལ་འདི་ལ་མངའ་བས་ན། དེ་བཞིན་གཤེགས་པ་ཐམས་ཅད་ཀྱི་འཁོར་ལོ་ཆེན་པོ་བསྐོར་བ་སྟེ། རྣམ་པར་སྣང་མཛད་ཆེན་པོའི་རང་བཞིན་རྡོ་རྗེ་སེམས་དཔའོ། །ཡོན་ཏན་གྱི་ཁྱད་པར་དེ་ལྟ་བུ་དང་
[231b.5]ལྡན་པ་དེ་ལ་འོག་ནས་བཤད་པའི་མཚན་བརྒྱ་ལས་རྩ་བརྒྱད་ལྷག་པ་འདིས་གསོལ་བ་བཏབ་པའོ། །དེ་ནི་རྡོ་རྗེ་སེམས་དཔའ་ཞེས་བྱ་བ་ལ་སོགས་པས་མཚན་བརྒྱ་རྩ་བརྒྱད་པ་དེ་གསུངས་པ་ཡིན་ཏེ། དེ་ལ་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་བཛྲ་སཏྭ་ཞེས་སྙིང་པོའི་སྒོ་ནས་གང་
[231b.6]གསུངས་པ་དེ་ལ་ཁྱོད་ཅེས་སྙིང་པོའི་སྒོ་ནས་བོད་པའོ། །རྡོ་རྗེ་ཆེ་ཞེས་བྱ་བ་ནི་རྡོ་རྗེ་ཡང་ཡིན་ལ་ཆེན་པོ་ཡང་ཡིན་པས་ན་རྡོ་རྗེ་ཆེ་སྟེ། བྱང་ཆུབ་ཀྱི་སེམས་ཀྱི་ལྕགས་ཀྱུའི་ཚུལ་གྱིས་ཐམས་ཅད་དུ་ཁྱབ་པ་རྡོ་རྗེ་རྒྱལ་པོའོ། །འདིས་ནི་དོན་གྱིས་བསྟན་པའི་སྒོ་ནས་བཛྲ་རཱ་ཛ་ཞེས་སྙིང་པོ་
[231b.7]གསུངས་པ་ཡིན་ནོ། །རྡོ་རྗེ་མགོན་པོ་ཞེས་བྱ་བ་ལ་རྡོ་རྗེ་ནི་སངས་རྒྱས་དང་བྱང་ཆུབ་སེམས་དཔའ་རྣམས་སོ། །དེ་རྣམས་ཀྱི་མགོན་པོ་ནི་ཆོས་བདག་མེད་པའི་འདོད་ཆགས་ཀྱི་རང་བཞིན་རྡོ་རྗེ་ཆགས་པ་སྟེ། གང་གི་ཕྱིར་འདི་ནི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་རང་བཞིན་
[232a]
[232a.1]གྱི་གདུལ་བྱ་ཉན་ཐོས་དང་རང་སངས་རྒྱས་རྣམས་ཀྱི་བྱང་ཆུབ་ཏུ་ཡོངས་སུ་མྱ་ངན་ལས་འདས་པའི་སེམས་ཀྱི་འཇིགས་པ་ལས་གྲོལ་བར་མཛད་པས། དེའི་ཕྱིར་རྡོ་རྗེ་མགོན་པོའོ། །འདིས་ཀྱང་བཛྲ་རཱ་ག་ཞེས་བྱ་བའི་སྙིང་པོའི་དོན་གྱི་སྒོ་ནས་སྟོན་པ་ཡིན་ལ། གང་ལ་
[232a.2]ཁྱད་པར་དུ་བསྟན་པ་མེད་པ་གཞན་དག་ཏུ་ཡང་དེ་བཞིན་དུ་ཤེས་པར་བྱའོ། །རབ་ཏུ་ལེགས་སོ་ཞེས་བྱ་བས་ཤིན་ཏུ་སྒྲུབ་པར་མཛད་པས་ན། རབ་བསྒྲུབ་མཛད་ཅེས་བྱ་སྟེ་ཕ་རོལ་ཏུ་ཕྱིན་པ་དྲུག་གི་སྤྱོད་པའི་ངོ་བོ་རྡོ་རྗེ་ལེགས་པའོ། །རྡོ་རྗེ་དབང་བསྐུར་ཞེས་བྱ་བ་ནི། །རྡོ་རྗེ་མིང་གི་
[232a.3]དབང་བསྐུར་བ་ནི་རྡོ་རྗེ་དབང་བསྐུར་ཏེ། རྡོ་རྗེ་རིན་ཆེན་ནོ། །དེས་ན་ནམ་མཁའ་དང་མཉམ་པ་ཉིད་ཀྱི་ཡེ་ཤེས་ཀྱི་བདུད་རྩིའི་ཆུའི་རང་བཞིན་ཅན་གྱིས་གདུལ་བྱ་རྣམས་ཀྱི་གཟུང་བ་དང་འཛིན་པའི་རྣམ་པར་རྟོག་པའི་དྲི་མ་འཁྲུད་པར་མཛད་པས་ན་དབང་བསྐུར་བའོ། །རྡོ་རྗེ་འོད་ཅེས་བྱ་བ་ནི་རྡོ་རྗེ་
[232a.4]ལྟར་མི་ཕྱེད་པའི་འོད་དེ། འོད་ཟེར་འདི་ལ་མངའ་བས་ན་རྡོ་རྗེ་འོད་དང་། རྡོ་རྗེ་ཉི་མའོ། །རྡོ་རྗེ་དཔལ་ཞེས་བྱ་བ་ནི་བཛྲ་ཧེ་རུ་ཀ་ཞེས་བྱ་བའི་སྙིང་པོའོ། །རྡོ་རྗེ་བཞད་པ་ཞེས་བྱ་བ་ལ་བཞད་པ་ནི་འཛུམ་པ་སྟེ། རྡོ་རྗེ་ལྟར་དབྱེར་མི་ཕྱེད་པའི་བཞད་པ་འདི་ལ་མངའ་བས་ན་རྡོ་རྗེ་བཞད་པའོ། ། 
[232a.5]ཆོས་ཆེན་པོ་ཞེས་བྱ་བ་ནི་ཆོས་ཆེན་པོ་འདི་ལ་མངའ་བས་ན་ཆོས་ཆེན་པོ་སྟེ། སྟོང་པ་ཉིད་ཀྱི་ཏིང་ངེ་འཛིན་གྱི་རྡོ་རྗེ་ཆོས་དེའི་ངོ་བོ་ཐམས་ཅད་སེམས་ཅན་གྱི་དོན་དུ་ཡེ་ཤེས་ཀྱིས་གཟིགས་པས་ན་ཆོས་སོ། །རྡོ་རྗེ་རལ་གྲི་ཞེས་བྱ་བ་ནི། རྡོ་རྗེ་ཤེས་རབ་ཀྱི་ཡེ་ཤེས་འདི་ལ་མངའ་བས་ན་
[232a.6]རྡོ་རྗེ་རལ་གྲི་ནི་རྡོ་རྗེ་རྣོན་པོ་སྟེ། མཚན་བཅུའོ། །དེ་བཞིན་དུ་མཆོག་ཆེན་པོ་ཞེས་བྱ་བ་ནི་མཆོག་ཀྱང་ཡིན་ལ་ཆེན་པོ་ཡང་ཡིན་པས་ན་མཆོག་ཆེན་པོ་སྟེ་རྡོ་རྗེ་རལ་གྲིའོ། །དཀྱིལ་འཁོར་ཆེན་པོ་ཞེས་བྱ་བ་ནི། དཀྱིལ་འཁོར་ཡང་ཡིན་ལ་ཆེན་པོ་ཡང་ཡིན་པས་ན། དཀྱིལ་འཁོར་ཆེན་པོ་སྟེ། 
[232a.7]རྡོ་རྗེ་དབྱིངས་ལ་སོགས་པའི་གང་ཡིན་པའི་དཀྱིལ་འཁོར་ཐམས་ཅད་འདི་ལ་མངའ་བས་ན་རྡོ་རྗེ་རྒྱུའོ། །རྒྱལ་པོ་མཆོག་ལ་ཞེས་བྱ་བ་ནི་དཀྱིལ་འཁོར་ཐམས་ཅད་རང་བཞིན་དེ་ཉིད་ཀྱིས་གསལ་ཞིང་། རྒྱལ་པོ་ལྟར་བྱེད་པས་ན་རྒྱལ་པོའོ། །མཆོག་ནི་དེ་བཞིན་གཤེགས་པ་ལས་སྐྱེས་
[232b]
[232b.1]པས་ན་མཆོག་སྟེ། རྒྱལ་པོ་ཡང་ཡིན་པས་ན་རྒྱལ་པོ་མཆོག་གོ། །སྤྲོས་མེད་ཅེས་བྱ་བ་ནི་ངག་གི་རྣམ་པར་རྟོག་པའི་སྤྲོས་པ་མེད་པའི་ཕྱིར་རྡོ་རྗེ་བསྲུང་བའོ། །རྡོ་རྗེ་ལས་ཞེས་བྱ་བ་ནི་རྡོ་རྗེ་ལས་ཀྱི་སྙིང་པོའོ། །བསྲུང་བ་ཆེ་ཞེས་བྱ་བ་ནི་བསྲུང་བ་ཡང་ཡིན་ལ་ཆེན་པོ་ཡང་ཡིན་པས་ན་
[232b.2]བསྲུང་བ་ཆེན་པོ་སྟེ། ཕྱིར་མི་ལྡོག་པའི་བརྩོན་འགྲུས་ཀྱི་བསྲུང་བའི་ངོ་བོ་ནི་རྡོ་རྗེ་བསྲུང་བའོ། །གནོད་སྦྱིན་གཏུམ་པ་ཞེས་བྱ་བ་ནི་གནོད་སྦྱིན་ཡང་ཡིན་ལ་གཏུམ་པ་ཡང་ཡིན་པས་ན་རྡོ་རྗེ་གནོད་སྦྱིན་ནོ། །གདོན་ཆེན་པོ་ཞེས་བྱ་བ་ནི་ཆེན་པོ་ཉིད་ནི་དེ་བཞིན་ཉིད་ཀྱིས་ཐམས་ཅད་དུ་
[232b.3]སོང་བའི་ཕྱིར། དེ་བཞིན་གཤེགས་པ་ལ་སོགས་པའི་གཟུགས་དེ་ཡིས་འཛིན་པས་ན་གདོན་ནོ། །གདོན་ཡང་ཡིན་ལ་ཆེན་པོ་ཡང་ཡིན་པས་གདོན་ཆེན་པོ་སྟེ། རྡོ་རྗེ་གནོད་སྦྱིན་ནོ། །རྡོ་རྗེ་ཁུ་ཚུར་ཞེས་བྱ་བ་ནི། སངས་རྒྱས་བཅོམ་ལྡན་འདས་ལ་སོགས་པ་ཐམས་ཅད་དེ་བཞིན་
[232b.4]ཉིད་ཀྱི་ངོ་བོར་དོན་གཅིག་ཏུ་མི་ཕྱེད་པར་བྱེད་པས་ན་རྡོ་རྗེ་ཁུ་ཚུར་རོ། །ཕྱག་རྒྱ་ཆེ་ཞེས་བྱ་བ་ནི་ཕྱག་རྒྱ་ཆེན་པོ་དང་། དམ་ཚིག་དང་། ཆོས་དང་། ལས་ཀྱི་ཕྱག་རྒྱའོ། །ཆེན་པོ་ནི་དེ་བཞིན་ཉིད་ཐམས་ཅད་དུ་སོང་བ་ལས་སྐྱེས་པ་ནི་ངོ་བོ་གང་ཡིན་པ་འདི་ལ་མངའ་བས་ན་ཕྱག་རྒྱ་ཆེན་པོ་
[232b.5]སྟེ་རྡོ་རྗེ་ཁུ་ཚུར་དེ་མཚན་བཅུ་དང་ཕྱག་རྒྱ་ཀུན་ལ་ཞེས་བྱ་བ་ལ། དེ་བཞིན་ཉིད་ཀྱི་རྡོ་རྗེ་ཁུ་ཚུར་གྱི་ངོ་བོ་ཡིན་པ་དང་། ཕྱག་རྒྱ་ཆེན་པོ་ལ་སོགས་པ་ཕྱག་རྒྱ་ཐམས་ཅད་དེ་ཡིས་བསྡུས་པས་ན། ཕྱག་རྒྱ་ཀུན་ཞེས་བྱ་བ་ནི་རྡོ་རྗེ་ཁུ་ཚུར་ཉིད་དོ། །དེ་ལྟར་བཤད་པའི་དོན་གྱིས་སེམས་དཔའ་བཅུ་
[232b.6]དྲུག་གི་སྙིང་པོའི་རང་བཞིན་གྱི་སྒོ་ནས་བཅོམ་ལྡན་འདས་རྡོ་རྗེ་འཆང་བ་ལ་བསྟོད་ནས། སྐུའི་གསང་བའི་དོན་གྱི་ངོ་བོའི་སྒོ་ནས་བསྟོད་པ་ནི། བྱང་ཆུབ་སེམས་དང་ཞེས་བྱ་བ་ལ་སོགས་པ་སྨོས་ཏེ། དེ་ལ་བྱང་ཆུབ་ཀྱི་ངོ་བོའི་སེམས་ནི་བྱང་ཆུབ་སེམས་དཔའ་སྟེ་རྡོ་རྗེ་སེམས་
[232b.7]དཔའོ། །བྱང་ཆུབ་ཆེ་ཞེས་བྱ་བ་ནི་རྡོ་རྗེ་སེམས་དཔའ་དེ་ཉིད་བྱང་ཆུབ་ཆེན་པོ་སྟེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཅེས་བྱ་བའི་དོན་ཏོ། །སངས་རྒྱས་ཞེས་བྱ་བ་ནི་སངས་རྒྱས་སྤྱན་འདྲེན་པའི་མཚན་ཉིད་དང་ལྡན་པས་ན་རྡོ་རྗེ་རྒྱལ་པོའོ། །དེ་བཞིན་གཤེགས་པ་ཐམས་
[233a]
[233a.1]ཅད་ཅེས་བྱ་བ་ནི། རྡོ་རྗེ་རྒྱལ་པོ་དེ་ཉིད་དང་དེ་བཞིན་གཤེགས་པ་ཐམས་ཅད་འགུགས་པའི་སངས་རྒྱས་ཐམས་ཅད་ལས་ལྷག་པའི་མཚན་ཉིད་ཅན་ཡིན་པ་དེའི་ཕྱིར་དེ་བཞིན་གཤེགས་པ་ཐམས་ཅད་དོ། །རྡོ་རྗེ་རིགས་ཞེས་བྱ་བ་ནི་གཟུང་བ་དང་འཛིན་པའི་
[233a.2]རྟོག་པས་གཡོ་བ་མེད་པའི་མི་དམིགས་པའི་ཐུགས་རྗེ་ཆེན་པོའི་མཚན་ཉིད་ཀྱི་ཡེ་ཤེས་ནི་རྡོ་རྗེ་ཡེ་ཤེས་ཏེ། རྡོ་རྗེ་ཆགས་པའོ། །དེ་སྐད་དུ་ཡང་། ཆོས་བདག་མེད་པའི་ཆགས་པ་འདི། །དགྱེས་པ་བསྲུང་བ་འདི་ཡིན་ནོ། །ཞེས་གསུངས་པ་དང་། ཡང་དག་པའི་ལམ་གྱི་ངོ་བོ་
[233a.3]ཡིན་པ་དེ་བས་ན་རྡོ་རྗེ་ཆགས་པའོ། །སངས་རྒྱས་དང་བྱང་ཆུབ་སེམས་དཔའི་རྒྱུན་ཐམས་ཅད་དུ་སོང་བ་དེའི་ཕྱིར། ཡེ་ཤེས་ཆེ་ཞེས་བྱ་བ་སྨོས་སོ། །ཐེག་པ་ཆེ་ཞེས་བྱ་བ་ནི་ཐེག་པ་ཡང་ཡིན་ལ་ཆེན་པོ་ཡང་ཡིན་པས་ན་ཐེག་པ་ཆེན་པོ་སྟེ། ཕ་རོལ་ཏུ་ཕྱིན་པའི་སྤྱོད་པའི་རང་བཞིན་ནི་
[233a.4]རྡོ་རྗེ་ལེགས་པའོ། དོན་ཀུན་ཞེས་བྱ་བ་ནི་དོན་ཡང་ཡིན་ལ་ཀུན་ཀྱང་ཡིན་པས་ན་དོན་ཀུན་ཏེ། དོན་ཀུན་ནི་ནམ་མཁའི་སྙིང་པོ་སྟེ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་དབང་བསྐུར་བ་ཞེས་བྱ་བའི་དོན་ཏོ། །ཀུན་གྱི་དེ་བཞིན་ཉིད་ཀྱི་དོན། །ཞེས་བྱ་བ་ནི་བག་ཆགས་དང་
[233a.5]བཅས་པའི་ཉོན་མོངས་པའི་མུན་པ་སེལ་བར་བྱེད་པའི་ཉི་མར་གྱུར་པའི་ཡེ་ཤེས་ཏེ་དོན་ཐམས་ཅད་ཀྱི་དེ་ཁོ་ན་ཉིད་ལ་དམིགས་པ་ནི་ཀུན་གྱི་དེ་ཁོ་ན་ཉིད་རྡོ་རྗེ་གཟི་བརྗིད་དེ་མཚན་བཅུའོ། །སེམས་ཅན་དོན་ཞེས་བྱ་བ་ནི་བྱམས་པའི་སྦྱིན་པ་ཆེན་པོས་སེམས་ཅན་གྱི་ཁམས་ཀྱི་དོན་བྱེད་པས་ན་སེམས་
[233a.6]ཅན་དོན་ཏེ་རྡོ་རྗེ་དཔལ་ལོ། །ཀུན་རིག་པ་ཞེས་བྱ་བ་ནི། ཀུན་རིག་པས་ན་ཀུན་མཁྱེན་ཏེ། འཛུམ་པའི་དུས་གསུམ་པའི་དོན་ཐམས་ཅད་སྟོན་པར་མཛད་པའི་ཕྱིར་ན་རྡོ་རྗེ་བཞད་པའོ། །ཀུན་མཁྱེན་ཞེས་བྱ་བ་ནི། ཆོས་ཐམས་ཅད་རང་བཞིན་གྱིས་རྣམ་པར་དག་པའི་ཏིང་ངེ་འཛིན་བརྙེས་པའི་
[233a.7]ཕྱིར་རྡོ་རྗེ་ཆོས་ནི་ཀུན་མཁྱེན་པའོ། །ཀུན་མཛད་ཅེས་བྱ་བ་ནི། ཤེས་རབ་ཀྱི་ཡེ་ཤེས་ཀྱིས་བྱང་ཆུབ་ཀྱི་སེམས་ལ་སོགས་པ་ཡོངས་སུ་རྫོགས་པར་མཛད་པའི་ཕྱིར། ཀུན་མཛད་ནི་རྡོ་རྗེ་རྣོན་པའོ། །ཐམས་ཅད་དེ་ཞེས་བྱ་བ་ནི་ཐམས་ཅད་ཀྱི་རང་བཞིན་ཡིན་པའི་ཕྱིར་ཐམས་ཅད་ཀྱི་རྒྱུའོ། ། 
[233b]
[233b.1]ཀུན་གཟིགས་ཞེས་བྱ་བ་ནི། ཆོས་དང་། དོན་དང་། ངེས་པའི་ཚིག་དང་སྤོབས་པ་སོ་སོར་ཡང་དག་པར་རིག་པའི་ཡེ་ཤེས་སྟོན་པས། ཆོས་དང་དེའི་དོན་དང་ངེས་པའི་ཚིག་དང་སྤོབས་པ་སོ་སོར་གཟིགས་པ་ནི་ཀུན་གཟིགས་ཏེ་རྡོ་རྗེ་བསྲུང་བའོ། །རྡོ་རྗེ་བདག་ཅེས་བྱ་བ་ནི་འཁོར་བ་ཡོངས་
[233b.2]སུ་དག་པའི་བརྩོན་འགྲུས་ཀྱི་ངོ་བོའི་རྡོ་རྗེའོ། །དེ་ཉིད་ཀྱི་རང་བཞིན་གྱི་བདག་ཉིད་གང་ཡིན་པ་འདི་ནི་རྡོ་རྗེ་བདག་སྟེ། རྡོ་རྗེ་ལས་སོ། རབ་རྡོ་རྗེ་མཆོག་ཅེས་བྱ་བ་ནི། རབ་རྡོ་རྗེ་སེམས་དཔའ་ལ་སོགས་པ་དེ་རྣམས་ཀྱི་མཆོག་ཡིན་ཏེ། རྩོམ་པའི་བརྩོན་འགྲུས་ཀྱི་རང་བཞིན་མཚུངས་
[233b.3]པ་མེད་པའི་ཕྱིར་ན་རྡོ་རྗེ་ལས་སོ། །རྡོ་རྗེ་བརྩོན་འགྲུས་ཞེས་བྱ་བ་ནི། ཡོངས་སུ་སྦྱོར་བའི་བརྩོན་འགྲུས་ནི་རྡོ་རྗེ་ལྟ་བུར་མི་ཕྱེད་པས་ན་རྡོ་རྗེ་བརྩོན་འགྲུས་ཏེ་རྡོ་རྗེ་བསྲུང་བའོ། རབ་རྡོ་རྗེ་འཆང་ཞེས་བྱ་བ་ནི་སོ་སོར་རྟོག་པའི་བརྩོན་འགྲུས་ཀྱི་རབ་རྡོ་རྗེ་འཛིན་པར་བྱེད་པས་ན་རྡོ་རྗེ་འཆང་བ་སྟེ། 
[233b.4]རྡོ་རྗེ་གནོད་སྦྱིན་ཏེ་མཚན་བཅུའོ། །དམ་ཚིག་ཆེན་པོ་དེ་ཉིད་དོན། །ཞེས་བྱ་བ་ནི་འཁོར་གསུམ་རྣམ་པར་དག་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་མཁྱེན་པ་ནི་དམ་ཚིག་ཆེན་པོ་སྟེ། སོ་སོར་རྟོག་པའི་བརྩོན་འགྲུས་ཀྱི་རང་བཞིན་ནོ། །དེའི་དེ་ཁོ་ན་ཉིད་ནི་དེ་ལས་བྱུང་བའི་ཟག་པ་མེད་
[233b.5]པའི་བདེ་བ་དང་། ཡིད་བདེ་བའམ། ལྷ་ཆེན་པོ་ལ་སོགས་པའི་གཟུགས་ཀྱིས་ཆགས་པ་དང་། སྡང་བ་དང་། རྨོངས་པ་ལ་སོགས་སེམས་ཅན་གྱི་དོན་མཛད་པ་སྟེ། དེ་སྐད་དུ་ཡང་དམ་ཚིག་ཆེན་པོའི་དེ་ཁོ་ན་ཉིད་གང་ཡིན་ཞེ་ན། འདི་ལྟ་སྟེ། ཀུན་དུ་བཟང་པོ་རབ་དགྱེས་པ། །ཞེས་
[233b.6]གསུངས་ཏེ། དམ་ཚིག་ཆེན་པོའི་དེ་ཁོ་ན་ཉིད་ཀྱི་དོན་འདི་ནི། བཅོམ་ལྡན་འདས་ཀྱི་རྡོ་རྗེ་ཁུ་ཚུར་ཏེ་ཕྱག་རྒྱ་ཆེན་པོའོ། །བདེ་ཆེན་ཁྱོད་ཅེས་བྱ་བ་ནི་དེ་མ་ཐག་པའི་རྡོ་རྗེ་ཁུ་ཚུར་དེ་ཉིད་དེ་ནི་དམ་ཚིག་ཆེན་པོའི་རང་བཞིན་ཡིན་པའི་ཕྱིར་བདེ་ཆེན་ཉིད་དོ། །དེ་ལྟར་རྡོ་རྗེ་སེམས་དཔའ་ལ་སོགས་
[233b.7]པ་སེམས་དཔའ་བཅུ་དྲུག་གི་སྐུའི་གསང་བའི་དོན་གྱི་སྒོ་ནས་རྡོ་རྗེ་འཆང་བ་ཆེན་པོ་ལ་བསྟོད་ནས། གཞན་ཡང་མཚན་མའི་ཕྱག་རྒྱའི་སྒོ་ནས་བསྟོད་པ་ནི། རྡོ་རྗེ་ཞེས་བྱ་བ་ལ་སོགས་པ་སྨོས་ཏེ། དེ་ལ་བཅོམ་ལྡན་འདས་རྡོ་རྗེ་སེམས་དཔའི་རྡོ་རྗེ་རྩེ་ལྔ་པའི་མཚན་མའི་ངོ་བོ་གང་ཡིན་པ་དེ་
[234a]
[234a.1]ཉིད་ནི་དམ་པར་གྱུར་པའི་ཡོན་ཏན་འབྱུང་བ་ཡིན་ནོ། །རྡོ་རྗེ་ལྕགས་ཀྱུ་ཞེས་བྱ་བ་ནི། རྡོ་རྗེ་རྒྱལ་པོའོ། །འདོད་པ་ཆེ་ཞེས་བྱ་བ་ནི། རྡོ་རྗེ་ཆགས་པའི་མདའ་གཞུའི་ཕྱག་རྒྱ་སྟེ། ཆེན་པོ་ཡང་ཡིན་ལ་ཆགས་པ་ཡང་ཡིན་པས་ན། 
[234a.2]ཆགས་པ་ཆེན་པོ་ནི་བྱང་ཆུབ་ཆེན་པོ་མངོན་སུམ་དུ་བྱེད་པའི་ངོ་བོ་ཡིན་ཏེ། དེ་སྐད་དུ་ཡང་། ཕྲ་བར་འབིགས་པས་མདའ་ཡིན་ནོ། །ཞེས་གསུངས་པས་ན། དེ་ཁོ་ན་ཉིད་མངོན་སུམ་དུ་མཛད་ཅེས་བྱ་བའི་དོན་ཏེ་མཚན་ལྔའོ། །རབ་ཏུ་དགའ་བ་ཞེས་བྱ་བ་ནི། རྡོ་རྗེ་ལེགས་པའི་
[234a.3]མགུ་བའི་ཕྱག་རྒྱ་དེ་ནི་བཟང་པོ་ལ་དགའ་བས་ན་རབ་ཏུ་དགའ་སྟེ། ཕ་རོལ་ཏུ་ཕྱིན་པ་དྲུག་གི་སྤྱོད་པ་ལས་བྱུང་བའི་ཟག་པ་མེད་པའི་མགུ་བ་ནི་དགའ་བ་ཞེས་བྱ་བའི་དོན་ཏོ། །བདེ་བ་ཆེན་པོ་ཞེས་བྱ་བ་ནི། རྡོ་རྗེ་རིན་ཆེན་གྱི་རྡོ་རྗེ་རྩེ་ལྔ་པས་མཚན་པའི་ཡིད་བཞིན་གྱི་ནོར་བུ་རིན་པོ་ཆེའི་ཕྱག་རྒྱ་ནི་
[234a.4]རབ་ཏུ་ཆེ་བའི་འོད་འདི་ལ་མངའ་བས་ན་རབ་ཏུ་འོད་ཆེན་པོ་སྟེ། སེམས་ཅན་ཐམས་ཅད་ཀྱི་བསམ་པ་ཡོངས་སུ་རྫོགས་པར་མཛད་པའི་འོད་ཅེས་བྱ་བའི་དོན་ཏོ། །རྡོ་རྗེ་འོད་ཅེས་བྱ་བ་ནི། རྡོ་རྗེ་གཟི་བརྗིད་ཀྱི་རྡོ་རྗེ་ཉི་མའི་ཕྱག་རྒྱ་སྟེ། རྡོ་རྗེ་ལྟ་བུའི་མི་ཕྱེད་པའི་འོད་འདི་ལ་མངའ་བས་ན་རྡོ་རྗེ་འོད་དོ། ། 
[234a.5]འོད་སྣང་བ་ཞེས་བྱ་བ་ནི། རྡོ་རྗེ་དཔལ་གྱི་ཡིད་བཞིན་གྱི་ནོར་བུའི་རྒྱལ་མཚན་གྱི་ཕྱག་རྒྱ་སྟེ། བྱམས་པ་སྦྱིན་པའི་མཚན་ཉིད་ཀྱི་འོད་ཀྱི་སྣང་བའི་ནུས་པ་འདི་ལ་མངའ་བས་ན་འདི་སྣང་བའོ། །སངས་རྒྱས་འོད་ཅེས་བྱ་བ་ནི། བཞད་པའི་འཛུམ་པའི་ཕྱག་རྒྱ་སྟེ། སངས་རྒྱས་རྣམས་
[234a.6]ཀྱི་འཛུམ་པས་སེམས་ཅན་གྱི་དོན་མཛད་པའི་འོད་འདི་ལ་མངའ་བས་ན་སངས་རྒྱས་འོད་དེ། མཚན་ལྔ་བཅུའོ། །རྡོ་རྗེ་རྒྱལ་མཆོག་ཅེས་བྱ་བ་ནི། ཆོས་ཀྱི་པདྨའི་ཕྱག་རྒྱ་སྟེ། རང་བཞིན་གྱིས་རྣམ་པར་དག་པའི་ཏིང་ངེ་འཛིན་གྱི་རྡོ་རྗེ་དེ་ཉིད་ནི། དག་པས་ན་རྒྱལ་པོ་ཡིན་པ་དེ་
[234a.7]ཉིད་ཀྱི་ཕྱིར་རྒྱལ་མཆོག་གོ། །རྡོ་རྗེ་མཆོག་ཅེས་བྱ་བ་ནི། རྡོ་རྗེ་རྣོན་པོའི་རལ་གྲིའི་ཕྱག་རྒྱ་སྟེ། ཤེས་རབ་ཀྱི་ཡེ་ཤེས་ཀྱི་རྡོ་རྗེ་དེ་ཉིད་ཀྱི་མཆོག་ནི། རྡོ་རྗེ་མཆོག་གོ། །རིག་པ་མཆོག་ཅེས་བྱ་བ་ནི། རྒྱུའི་འཁོར་ལོའི་ཕྱག་རྒྱ་སྟེ། སྤྲུལ་པའི་སེམས་དེ་རིག་པའི་མཆོག་ནི། 
[234b]
[234b.1]རིག་པའི་མཆོག་ཡིན་ལ། དཀྱིལ་འཁོར་སྤྲུལ་པ་ལ་དེ་དང་མཚུངས་པ་མེད་ཅེས་བྱ་བའི་དོན་ཏོ། །མཆོག་ཅེས་བྱ་བ་ནི། རྡོ་རྗེ་བསྲུང་བའི་ལྕེའི་ཕྱག་རྒྱ་སྟེ། སྒྲ་བརྙན་དང་མཚུངས་པའི་སྒྲ་ཡིན་པས་བརྗོད་པ་འདི་དང་མཚུངས་པ་གཞན་མེད་པས་ན་མཆོག་གོ། །མིའི་
[234b.2]མཆོག་ཅེས་བྱ་བ་ནི། ལས་ཀྱི་སྣ་ཚོགས་རྡོ་རྗེའི་ཕྱག་རྒྱ་སྟེ། མིའི་འཇིག་རྟེན་དུ་དེ་བཞིན་གཤེགས་པ་ལ་སོགས་པའི་གཟུགས་ཀྱིས་མི་ཐམས་ཅད་ཀྱི་གཟུགས་ལས་མཆོག་ཏུ་གྱུར་པས་ན་མིའི་མཆོག་གོ། །རྡོ་རྗེ་དམ་པ་ཞེས་བྱ་བ་ནི། རྡོ་རྗེ་བསྲུང་བའི་གོ་
[234b.3]ཆའི་ཕྱག་རྒྱ་སྟེ། རྡོ་རྗེ་རྣམས་ཀྱི་དམ་པ་དེས། དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་རྡོ་རྗེ་ཀུན་དུ་བསྲུང་བའི་ཕྱིར་རོ། །མཆོག་ཆེན་མཆོག་ཅེས་བྱ་བ་ནི། ཆེན་པོ་ཡང་ཡིན་ལ་མཆོག་ཀྱང་ཡིན་པས་ན་མཆོག་ཆེན་པོ་ནི། རྡོ་རྗེ་གནོད་སྦྱིན་ཡིན་པ་
[234b.4]དེའི་ཕྱིར་ཡང་མཆོག་ཆེན་མཆོག་ནི་རྡོ་རྗེ་གནོད་སྦྱིན་ཏེ། རྡོ་རྗེ་མཆེ་བའི་མཚོན་ཆའི་ངོ་བོ་དེས་སྲུང་ཞིང་ཡོངས་སུ་སྐྱོང་བའི་ཕྱིར་རོ། །རིག་མཆོག་ཅེས་བྱ་བ་ནི། རིག་པའི་མཆོག་ནི་རིག་པའི་མཆོག་སྟེ། རྡོ་རྗེ་ཁུ་ཚུར་ཡིན་ལ། དེ་བཞིན་གཤེགས་པ་ཐམས་ཅད་ཀྱི་
[234b.5]རིགས་ཀྱི་སྐུ་དང་། གསུང་དང་། ཐུགས་ཀྱི་རྡོ་རྗེའི་ཕྱག་རྒྱ་དེ་ཉིད་ཀྱི་ཁུ་ཚུར་འཆིང་བའི་སྦྱོར་བ་དེས་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་ཕྱག་རྒྱ་སྒྲུབ་པར་མཛད་པ་དེའི་ཕྱིར་རིག་པ་མཆོག་གོ། །འདིས་ནི་རྡོ་རྗེ་ཁུ་ཚུར་གྱི་མཚན་མའི་ཕྱག་རྒྱ་གསུངས་པ་ཡིན་ནོ། ། 
[234b.6]རྡོ་རྗེ་དབྱིངས་ཞེས་བྱ་བ་ནི། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ཡིན་ནོ་ཞེས་བྱ་བའི་དོན་ཏོ། །གསང་བ་ཆེ་ཞེས་བྱ་བ་ནི། ཆེན་པོ་ཡང་ཡིན་ལ་གསང་བ་ཡང་ཡིན་པས་གསང་བ་ཆེ་སྟེ། གཟུངས་ཀྱི་དཀྱིལ་འཁོར་གྱི་ཕྱག་རྒྱ་ཆེན་པོའི་ངོ་བོ་དེ་འདི་ཡིན་པས་ན་གསང་བ་
[234b.7]ཆེན་པོའོ། །དེ་སྐད་དུ་ཡང་། རྡོ་རྗེ་ཐལ་མོ་ལས་བྱུང་བ། །ཕྱག་རྒྱ་ཆེན་པོ་ཞེས་སུ་གྲགས། །ཞེས་གསུངས་པའི་ཕྱིར་ཏེ། མཚན་དྲུག་ཅུའོ། །རྡོ་རྗེ་གསང་བ་ཞེས་བྱ་བ་ནི། རྡོ་རྗེའི་ཕྱག་རྒྱ་རྣམས་ཀྱི་དཀྱིལ་འཁོར་གྱི་གསང་བའི་རྡོ་རྗེ་ཡིན་ཏེ། དེ་སྐད་དུ་ཡང་། རྡོ་རྗེ་
[235a]
[235a.1]གསང་བ་ཞེས་བྱ་བ་ནི། རྡོ་རྗེའི་དཀྱིལ་འཁོར་རོ་ཞེས་གསུངས་སོ། །རབ་ནི་ཤིན་ཏུ་གསང་བ་འཛིན་པས་ན་རབ་གསང་འཆང་ཞེས་བྱ་སྟེ། རང་ཉིད་ཀྱི་ཕྱག་རྒྱ་ཆེན་པོ་ལ་སོགས་པ་རབ་ཏུ་གསང་བའི་ངོ་བོ་འཆང་བ་ཡིན་ནོ་ཞེས་བྱ་བའི་དོན་ཏོ། །རྡོ་རྗེ་ཕྲ་བ་ཞེས་བྱ་བ་ནི་ཆོས་
[235a.2]ཀྱི་དཀྱིལ་འཁོར་གསུངས་པ་ཡིན་ཏེ། དེ་སྐད་དུ་ཡང་། རྡོ་རྗེ་དབྱིངས་དང་འདྲ་བས་ན། །རྡོ་རྗེ་ཕྲ་མོ་ཞེས་སུ་གྲགས། །ཞེས་གསུངས་སོ། །བསམ་གཏན་ཆེ་ཞེས་བྱ་བ་ནི། ཆེན་པོ་ཡང་ཡིན་ལ་བསམ་གཏན་ཡང་དེ་ཡིན་པས་ན་བསམ་གཏན་ཆེ་སྟེ། ཕྲ་མོའི་རྡོ་རྗེའི་བསམ་གཏན་གྱིས་
[235a.3]དངོས་གྲུབ་ཐམས་ཅད་རབ་ཏུ་སྒྲུབ་པ་ལ། ཀུན་དུ་ཁྱབ་པའི་ཕྱིར་རོ། །དེ་སྐད་དུ་ཡང་། བཅོམ་ལྡན་འདས་ཀྱིས། དེ་ནས་ཤིན་ཏུ་མཉམ་པར་གཞག །གང་ཡང་རུང་སྟེ་བསྒོམ་བྱ་བ། །དེ་དག་ཐམས་ཅད་བརྟན་པར་འགྱུར། །ཏིང་ངེ་འཛིན་ཞེས་བརྟག་པའོ། །ཞེས་གསུངས་སོ། ། 
[235a.4]རྡོ་རྗེ་དགོངས་པ་ཞེས་བྱ་བ་ནི། རྡོ་རྗེ་རྣམས་ཀྱི་དགོངས་པ་ནི་རྡོ་རྗེའི་དགོངས་པ་སྟེ། སེམས་ཅན་གྱི་དོན་ཚད་མེད་པ་བཞི་བསྒོམས་པས་ན། བྱམས་པ་ཆེན་པོ་ལ་སོགས་པ་ཚད་མེད་པ་བཞིའི་ངོ་བོ་བསྒོམས་པས་འདི་ཉིད་ཁྱོད་ཡིན་ནོ་ཞེས་སྟོན་ཏོ། །སངས་རྒྱས་མཆོག་ཅེས་བྱ་བ་ནི་
[235a.5]སངས་རྒྱས་རྗེས་སུ་དྲན་པ་སྒོམ་པའི་སེམས་ནི་སངས་རྒྱས་ཀྱི་གཟུགས་བརྙན་ཡིན་པའི་ཕྱིར། དེ་སངས་རྒྱས་ཀྱི་མཆོག་ཏུ་བསྒོམ་པ་ལས་མཚུངས་པ་གཞན་མེད་པའོ། །དེས་ན་དེ་བཞིན་གཤེགས་པ་ཐམས་ཅད་རྗེས་སུ་དྲན་པའི་ཡེ་ཤེས་གསུངས་པ་ཡིན་ཏེ། དེ་སྐད་དུ་ཡང་
[235a.6]དེ་ཡི་རང་བཞིན་ཁྱོད་ཡིན་ནོ། །ཞེས་འདི་གསུངས་པས་བསྟན་པ་ཡིན་ནོ། །སངས་རྒྱས་རྡོ་རྗེ་མཆོག་ཅེས་བྱ་བ་ནི། སངས་རྒྱས་རྡོ་རྗེ་ནི་དེ་བཞིན་གཤེགས་པའི་རྗེས་སུ་དྲན་པའི་ཡེ་ཤེས་རྣམ་པ་བཞིའི་ངོ་བོ་དེ་དག་གི་མཆོག་ནི་སངས་རྒྱས་ཀྱི་མཆོག་གོ། །ཟླ་བའི་གཟུགས་བརྙན་
[235a.7]བསྒོམས་ནས་ནི། །བདག་གི་སྙིང་གར་རྡོ་རྗེ་ཡི། །སེམས་དཔའི་རྡོ་རྗེ་གཟུགས་བརྙན་བསྒོམ། །ཞེས་གང་གསུངས་པ། གཅིག་ནས་གཅིག་ཏུ་བརྟན་པར་བྱེད་པའི་བསྒོམ་པའི་ངོ་བོ་མཚུངས་པ་གཞན་མེད་པའི་ཕྱིར་རོ། །སངས་རྒྱས་བྱང་ཆུབ་ནི་སངས་རྒྱས་ཀྱི་བྱང་ཆུབ་སྟེ། དེ་ཡི་
[235b]
[235b.1]རང་བཞིན་ཁྱོད་ཡིན་ནོ། །ཞེས་བྱ་བ་འདི་ནི། རྣམ་པ་ཀུན་གྱི་མཆོག་ལྡན་པ། །སངས་རྒྱས་གཟུགས་སུ་བདག་ཉིད་ནི། །བདག་ཉིད་ཀྱིས་ནི་བསྒོམ་བྱ་བ། །སངས་རྒྱས་བྱང་ཆུབ་བསྒོམ་པའོ། །ཞེས་གསུངས་པ་དེས་བཤད་པ་ཡིན་ནོ། །མཁས་པ་ཆེ་ཞེས་བྱ་བ་ནི་ལྷ་དང་གཅིག་ཏུ་
[235b.2]གྱུར་པའི་ཤེས་པའི་ངོ་བོ་དེས་ནི། མཁས་པ་ཡང་ཡིན་ལ་ཆེན་པོ་ཡང་ཡིན་པས་ན་འདི་མཁས་པ་ཆེ་སྟེ། བདག་ནི་དེ་བཞིན་གཤེགས་དང་མཉམ། །རྡོ་རྗེའི་ཚིག་ཏུ་ལན་ཅིག་བརྗོད། །དབང་པོ་གཉིས་ནི་མཉམ་སྦྱར་བས། །སངས་རྒྱས་ཐམས་ཅད་ཆགས་པར་བྱེད། །ཅེས་
[235b.3]བྱ་བ་ལ་སོགས་པ་འདིས་གསང་བའི་ཕྱག་རྒྱའི་ཡེ་ཤེས་རྣམ་པ་བཞི་གསུངས་པ་ཡིན་ནོ། །སངས་རྒྱས་ཡེ་ཤེས་ཞེས་བྱ་བ་ནི་དེ་བཞིན་གཤེགས་པ་རྣམ་པ་ལྔ་ནི་སངས་རྒྱས་ཏེ། དེ་དག་གི་ཆོས་ཀྱི་དཀྱིལ་འཁོར་དུ་གསུངས་པའི་ཕྱག་རྒྱ་ཆེན་པོ་ངེས་པའི་སངས་རྒྱས་ཀྱི་ཡེ་ཤེས་འདི་
[235b.4]ཡང་། རྡོ་རྗེ་ཕྲ་མོའི་ཚུལ་གྱིས་ནི། །རྡོ་རྗེ་དབུས་སུ་བསྒོམ་བྱ་བ། །བདག་ཉིད་སངས་རྒྱས་སྐུ་ཉིད་དུ། །དེས་ནི་སངས་རྒྱས་ཉིད་དུ་བསྒྲུབ། །ཅེས་བཅོམ་ལྡན་འདས་ཀྱིས་གསུངས་པ་གང་ཡིན་པ་དེས་བཤད་པ་ཡིན་ཏེ། མཚན་བདུན་ཅུའོ། །སངས་རྒྱས་ཆེ་ཞེས་བྱ་བ་ནི་སངས་
[235b.5]རྒྱས་ཀྱང་ཡིན་ལ་ཆེན་པོ་ཡང་ཡིན་པས་ན་སངས་རྒྱས་ཆེ་སྟེ། སེམས་དཔའ་བཅུ་དྲུག་གི་ཏིང་ངེ་འཛིན་ཏོ། །དེ་སྐད་དུ་ཡང་། རྡོ་རྗེ་ཕྲ་མོའི་ཚུལ་སྦྱར་ལ། །སྙིང་གར་རྡོ་རྗེ་ལ་སོགས་འཁོར། །བསྒོམས་ན་རྡོ་རྗེ་སེམས་དཔའ་སོགས། །གང་གི་དངོས་གྲུབ་སྦྱིན་པར་བྱེད། །ཅེས་གསུངས་
[235b.6]པ་འདིས་ཀྱང་སེམས་དཔའི་བཅུ་དྲུག་གི་ཏིང་ངེ་འཛིན་གྱི་ངོ་བོ་ཁྱོད་ཡིན་ནོ་ཞེས་བསྟན་པ་ཡིན་ནོ། །སངས་རྒྱས་སངས་རྒྱས་ཞེས་བྱ་བ་ནི། ཆོས་ཀྱི་དཀྱིལ་འཁོར་དུ་གསུངས་པའི་སངས་རྒྱས་རྣམ་པར་སྣང་མཛད་ལ་སོགས་པ་ནས། རྡོ་རྗེ་འབེབས་པའི་མཐར་ཐུག་པ་དེ་དག་ནི་སངས་རྒྱས་རྣམས་ཀྱི་
[235b.7]སངས་རྒྱས་ཏེ། ཆོས་ཀྱི་དཀྱིལ་འཁོར་དུ་གསུངས་པའི་དམ་ཚིག་དང་ཆོས་དང་ལས་ཀྱི་ཕྱག་རྒྱའི་ཏིང་ངེ་འཛིན་ནི་སངས་རྒྱས་ཀྱི་སངས་རྒྱས་སོ། །སངས་རྒྱས་མཆོད་པ་ཞེས་བྱ་བ་ནི། མཆོད་པ་ཆེན་པོ་ལ་སོགས་པའི་མཆོད་པ་སྟེ། སངས་རྒྱས་ཀྱི་རང་བཞིན་གང་ཡིན་པ་དེ་ཉིད་
[236a]
[236a.1]མཆོད་པ་ཡིན་པའི་ཕྱིར། ལས་ཀྱི་དཀྱིལ་འཁོར་གྱི་རང་བཞིན་གྱི་རྡོ་རྗེ་འཆང་ཆེན་པོ་ཡིན་ཏེ། དེ་སྐད་དུ་ཡང་། ལས་ཀྱི་དཀྱིལ་འཁོར་གྱི་དབང་དུ་བྱས་ནས་དེ་བཞིན་གཤེགས་པ་ཐམས་ཅད་ཀྱི་མཆོད་པའི་ཕྲིན་ལས་ཀྱི་ཆོས་ཀྱི་དམ་ཚིག་གོ་ཞེས་གསུངས་སོ། ། 
[236a.2]མཆོད་པ་ཆེ་ཞེས་བྱ་བ་ནི་བྱང་ཆུབ་ཀྱི་སེམས་ལས་བྱུང་བའི་དེ་བཞིན་གཤེགས་པ་ཐམས་ཅད་ཀྱི་རིགས་ལ་རྗེས་སུ་ཆགས་པ་ལ་སོགས་པ་སྤྲོས་པའི་ཕྲིན་ལས་ཀྱི་མཆོད་པས་ནམ་མཁའ་ཐམས་ཅད་ཁྱབ་པ་ནི་མཆོད་པ་ཆེན་པོའོ། །སེམས་དཔའི་མཆོད་པ་ཞེས་བྱ་བ་ནི་རྣམ་པ་
[236a.3]བཅུ་དྲུག་གི་མཆོད་པའི་ངོ་བོས་རྣམ་པར་སྣང་མཛད་ལ་སོགས་པ་ནས། རྡོ་རྗེ་འབེབས་པའི་མཐར་ཐུག་པ་ལ་སེམས་དཔའི་མཆོད་པ་འདི་ལ་མངའ་བས་ན་སེམས་དཔའི་མཆོད་པའོ། །རབ་མཆོད་པ་ཞེས་བྱ་བ་ནི། རྣམ་པ་བཅུ་དྲུག་གི་མཆོད་པ་དེ་རྣམས་ཀྱི་ཇི་སྐད་དུ་གསུངས་པའི་
[236a.4]སེམས་དཔའི་མཆོད་པ་རབ་ཏུ་མཛད་པ་ན་རབ་མཆོད་བྱེད་པའོ། །ཐབས་ཆེན་ཞེས་བྱ་བ་ནི་ཐབས་ཀྱང་ཡིན་ལ་ཆེན་པོ་ཡང་ཡིན་པས་ན་ཐབས་ཆེན་ཏེ། ཕྱག་རྒྱ་བཞི་པའི་དཀྱིལ་འཁོར་གྱི་རང་བཞིན་ཅན་གྱི་རྡོ་རྗེ་འཆང་ཆེན་པོ་ནི། དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་
[236a.5]གྱི་དམ་ཚིག་ཏུ་གྱུར་པས་ན། དངོས་གྲུབ་ཐམས་ཅད་སྡུད་པའི་ཕྱིར་རོ། །དངོས་གྲུབ་ཆེན་པོ་ཞེས་བྱ་བ་ནི་ཕྱག་རྒྱ་བཞི་པའི་དཀྱིལ་འཁོར་གྱི་རང་བཞིན་གྱི་དངོས་གྲུབ་ཆེན་པོ་ཡིན་པས་རྡོ་རྗེ་དབྱིངས་ཀྱི་དུམ་བུར་གསུངས་པ་དེ་ཐམས་ཅད་ནི་འདིར་དངོས་གྲུབ་ཆེའོ། །དེ་སྐད་
[236a.6]དུ་ཡང་། དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་དམ་པ་ཐམས་ཅད་ཀྱི་རྒྱུར་བྱིན་གྱིས་བརླབས་སོ་ཞེས་གསུངས་པ་ཡིན་ནོ། །རྡོ་རྗེ་དངོས་གྲུབ་ཅེས་བྱ་བ་ནི། རྡོ་རྗེ་ནི་འདིར་རྣམ་པར་སྣང་མཛད་ཡིན་ལ། དེའི་ངོ་བོའི་དངོས་གྲུབ་འདི་ལ་མངའ་བས་ན་རྡོ་རྗེ་དངོས་གྲུབ་སྟེ། 
[236a.7]ཕྱག་རྒྱ་བཞི་པའི་དཀྱིལ་འཁོར་གྱི་རང་བཞིན་ཡིན་ནོ། །དེ་བཞིན་གཤེགས་པའི་སྐུ་ཆེན་པོ་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་རིགས་གཅིག་ཏུ་བསྡུས་པར་གྱུར་པའི་ཕྱག་རྒྱ་གཅིག་པའི་དཀྱིལ་འཁོར་ནི། རྡོ་རྗེ་སེམས་དཔའི་སྐུ་སྒྲུབ་པ་ཡིན་པ་དེའི་ཕྱིར། དེ་ནི་དེ་
[236b]
[236b.1]བཞིན་གཤེགས་པའི་སྐུ་ཆེན་པོའོ་ཞེས་གསུངས་ཏེ་མཚན་བརྒྱད་ཅུའོ། །དེ་བཞིན་གཤེགས་པའི་གསུང་དབྱངས་ཞེས་བྱ་བ་ནི་ལྗགས་ཀྱི་ངོ་བོའོ། །དེ་བཞིན་གཤེགས་པའི་ཐུགས་ཆེན་པོ་ནི་ཟླ་བ་རྡོ་རྗེའི་ངོ་བོའོ། །རྡོ་རྗེ་ཞེས་བྱ་བ་ནི་རྡོ་རྗེ་སེམས་དཔའི་ཕྱག་ན་གནས་པའི་རྡོ་རྗེ་རྩེ་ལྔ་པའི་
[236b.2]ངོ་བོ་གསུངས་པ་ཡིན་ནོ། །སངས་རྒྱས་གཙོ་བོ་ཞེས་བྱ་བ་ནི་རྡོ་རྗེ་ཧཱུཾ་མཛད་ཀྱི་སྐུའི་གསང་བ་གསུངས་པ་ཡིན་ཏེ། དེ་སྐད་དུ་ཡང་། དེ་བཞིན་གཤེགས་པ་ཐམས་ཅད་ཀྱི་བདག་པོ་བྱེད་པ་ཞེས་གསུངས་པ་ཡིན་ནོ། །རྒྱལ་བའི་བཀའ་ཉན་ཞེས་བྱ་བ་ནི་དེ་ཉིད་རྡོ་རྗེ་ཧཱུཾ་མཛད་ཀྱི་དཀྱིལ་
[236b.3]འཁོར་རྒྱལ་པོ་མཆོག་སྒྲུབ་པའི་དུས་སུ་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་རྗེས་སུ་འཇུག་པས་རྒྱལ་བའི་བཀའ་ཉན་ནོ། །འདིས་ནི་རིན་ཆེན་ཧཱུཾ་མཛད་ཀྱི་རང་བཞིན་གྱིས་ཀྱང་སེམས་ཅན་ཐམས་ཅད་ཀྱི་བསམ་པ་ཡོངས་སུ་རྫོགས་པར་མཛད་པའི་རང་བཞིན་
[236b.4]གསུངས་པ་ཡིན་ནོ། །སངས་རྒྱས་བཤེས་གཉེན་ཞེས་བྱ་བ་ནི་ཆོས་ཀྱི་ཧཱུཾ་མཛད་ཀྱི་སྒོ་ནས་ཏེ། ཆོས་ཀྱི་ཧཱུཾ་མཛད་ནི་དེ་བཞིན་གཤེགས་པ་ཐམས་ཅད་ཀྱི་ཡབ་ཤེས་རབ་ཡེ་ཤེས་ཀྱི་ཏིང་ངེ་འཛིན་གྱི་རང་བཞིན་གྱིས་དེ་བཞིན་གཤེགས་པ་ཐམས་ཅད་བསྐྱེད་པའོ། །རྒྱལ་
[236b.5]མཆོག་སྐྱེས་ཞེས་བྱ་བ་ནི་ལས་ཀྱི་ཧཱུཾ་མཛད་ཀྱི་དོན་གྱི་སྒོ་ནས་ཏེ། འཁོར་གསུམ་རྣམ་པར་དག་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་ཕྲིན་ལས་དོན་ཡོད་པར་གྲུབ་པའི་རང་བཞིན་མཆོག་དེ་ལས་འདི་སྐྱེས་པས་ན་རྒྱལ་མཆོག་སྐྱེས་སོ། །རྣམ་པར་སྣང་མཛད་ཅེས་བྱ་བ་ནི་དབུས་ཀྱི་རྣམ་པར་སྣང་མཛད་
[236b.6]མགོན་པོ་སངས་རྒྱས་ཐམས་ཅད་གཅིག་ཏུ་བསྡུས་པ་ཡིན་ནོ། །ཞེས་བྱ་བ་ལ་སོགས་པའི་རྣམ་པར་སྣང་མཛད་བཤད་པ་ཡིན་ནོ། །ཁྱབ་ཅེས་བྱ་བ་ནི་རྡོ་རྗེ་སེམས་དཔའི་ཁྲོ་བོ་དེ་ཡང་བྱང་ཆུབ་ཀྱི་སེམས་ཀྱི་རང་བཞིན་གྱིས། དངོས་པོ་ཐམས་ཅད་ནས་ཐམས་ཅད་དུ་སོང་བར་
[236b.7]བཞེད་པ་དེའི་ཕྱིར་ན་ཁྱབ་བདག་གོ། །སྟོན་པ་ཞེས་བྱ་བ་ནི་འཆད་པས་ན་སྟོན་པ་སྟེ་ཁྲོ་བོ་རྡོ་རྗེ་རྒྱལ་པོའོ། །གང་གིས་འདིར་དེ་བཞིན་གཤེགས་པ་ཐམས་ཅད་འགུགས་པའི་ཏིང་ངེ་འཛིན་ལ་སྦྱོར་བ་ཡིན་ཏེ་མཚན་དགུ་བཅུའོ། །ཞི་བ་ཞེས་བྱ་བ་ནི་ཁྲོ་བོ་རྡོ་རྗེ་ཆགས་པ་སྟེ། 
[237a]
[237a.1]ཆོས་བདག་མེད་པའི་ཆགས་པས་ཡང་དག་པའི་ལམ་གྱི་ངོ་བོ་གཟུང་བ་དང་འཛིན་པའི་རྣམ་པར་རྟོག་པ་ཞི་བས་ཉན་ཐོས་དང་རང་སངས་རྒྱས་ཀྱི་སེམས་ཞི་བར་བྱེད་པས་ན་ཞི་བའོ། །ཁྲོ་བོ་ཞེས་བྱ་བ་ནི་ཁྲོ་བོ་རྡོ་རྗེ་ལེགས་པར་བྱེད་པས་མ་རུངས་པ་དྲག་པོའི་སེམས་ཅན་གསོད་པ་དང་སྲེག་པ་དང་
[237a.2]འཚེད་པ་ལ་སོགས་པ་མཛད་པའི་ཕྱིར་རོ། །དེ་བཞིན་གཤེགས་པ་དེ་ཉིད་ཆེ། །ཞེས་བྱ་བ་ནི་ཁྲོ་བོ་རྡོ་རྗེ་ཁྲོ་གཉེར་ཏེ་དེ་བཞིན་གཤེགས་པ་རྣམས་ཀྱང་ནམ་མཁའ་དང་མཉམ་པའི་ཡེ་ཤེས་ལས་བྱུང་བ་ཁྲོ་གཉེར་གྱི་ཁྲོ་བོ་འབར་བའི་ལྟ་བས་སེམས་ཅན་ཐམས་ཅད་ཀྱི་འདོད་ཆགས་ལ་སོགས་པའི་སེམས་
[237a.3]དྲངས་ནས་ཆོས་ཐམས་ཅད་རྟོགས་པ་ནི་དེ་ཉིད་ཀྱང་ཡིན་ལ་ཆེན་པོ་ཡང་ཡིན་པས་ན་དེ་ཉིད་ཆེའོ། །ཡང་དག་མཐའ་ཞེས་བྱ་བ་ནི་ཁྲོ་བོ་རྡོ་རྗེ་ཉི་མ་སྟེ། དེ་བཞིན་ཉིད་དང་ཡང་དག་པའི་མཐའ་དེ་སྟོན་པར་བྱེད་པས་ན་ཡང་དག་པའི་མཐའ་ནི་ཁྲོ་བོ་རྡོ་རྗེ་ཉི་མའི་ཡེ་ཤེས་ཀྱིས་བག་ཆགས་དང་བཅས་པའི་ཉོན་མོངས་པའི་མུན་པ་
[237a.4]སེལ་བར་བྱེད་པའི་ཕྱིར་རོ། །ཆེ་བའི་ཚུལ་ཞེས་བྱ་བ་ནི་ཁྲོ་བོ་རྡོ་རྗེ་རྒྱལ་མཚན་ཏེ་བྱམས་པའི་སྦྱིན་པའི་ཁྲོ་བོ་དེས་སྟོབས་དང་མི་འཇིགས་པ་ལ་སོགས་པའི་དོན་སྟེར་བས་ན་ཆེ་བའི་ཚུལ་ལོ། །ཕ་རོལ་ཕྱིན་པ་ཀུན་མཁྱེན་པ། །ཞེས་བྱ་བ་ནི་ཕ་རོལ་ཏུ་ཕྱིན་པ་བཅུ་དྲུག་གོ། །འདི་ལྟ་སྟེ། དེ་བཞིན་གཤེགས་པ་ཐམས་ཅད་ཀྱི་
[237a.5]བྱང་ཆུབ་ཀྱི་སེམས་བསྡུས་པའི་ཡེ་ཤེས་ཀྱི་ཕ་རོལ་ཏུ་ཕྱིན་པ་རྡོ་རྗེ་སེམས་མ་དང་། དེ་བཞིན་གཤེགས་པ་ཐམས་ཅད་ཀྱི་དབང་བསྐུར་བའི་བསྡུས་པའི་ཕ་རོལ་ཏུ་ཕྱིན་པ་རྡོ་རྗེ་རིན་ཆེན་མ་དང་། དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་ཡེ་ཤེས་བསྡུས་པ་རྡོ་རྗེ་ཆོས་ཉིད་ཀྱི་ཕ་རོལ་ཏུ་ཕྱིན་པ་རྡོ་རྗེ་ཆོས་
[237a.6]མ་དང་། དེ་བཞིན་གཤེགས་པ་ཐམས་ཅད་ཀྱི་བརྩོན་འགྲུས་ཀྱི་བདག་ཉིད་ཀྱི་ཕྲིན་ལས་བསྡུས་པ་མཆོད་པའི་ཕྲིན་ལས་ཀྱི་ཕ་རོལ་ཏུ་ཕྱིན་པ་རྡོ་རྗེ་ལས་མ་དང་། སྦྱིན་པ་དང་། ཚུལ་ཁྲིམས་དང་། བཟོད་པ་དང་། བརྩོན་འགྲུས་དང་། ཤེས་རབ་དང་། བསམ་གཏན་དང་། སྨོན་ལམ་དང་། །ཐབས་ཀྱི་ཕ་རོལ་ཏུ་ཕྱིན་པ་སྒེག་མོ་ལ་སོགས་
[237a.7]པའི་མཆོད་པའི་ལྷ་མོ་བརྒྱད་དང་། བདུད་ལས་རྒྱལ་བའི་ཡེ་ཤེས་བྱ་བ་མི་ཐུབ་པའི་ཕ་རོལ་ཏུ་ཕྱིན་པ་དང་། ལྷག་པ་ལས་ཆེས་ལྷག་པའི་བར་ཆད་མེད་པའི་ལམ་གྱི་ངོ་བོ་ཤེས་རབ་ཡེ་ཤེས་ཀྱི་ཕ་རོལ་ཏུ་ཕྱིན་པ་དང་། དེ་བཞིན་གཤེགས་པ་ཐམས་ཅད་ཀྱི་མཉམ་པ་ཉིད་དུ་མངོན་པར་བྱང་ཆུབ་པ་མངོན་སུམ་དུ་མཛད་
[237b]
[237b.1]པ་ཐོབ་པའི་ཕ་རོལ་ཏུ་ཕྱིན་པ་དང་། ཆོས་ཀྱི་འཁོར་ལོ་བསྐོར་བའི་ཡེ་ཤེས་ཞེས་བྱ་བ་ཆོས་ཀྱི་ཕ་རོལ་ཏུ་ཕྱིན་པ་སྟེ། དེ་ལྟར་ན་ཕ་རོལ་ཏུ་ཕྱིན་པ་དྲུག་གོ། །ཕ་རོལ་ཏུ་ཕྱིན་པ་དེ་རྣམས་སུ་ངེས་པ་ཞེས་བྱ་བའི་ཡེ་ཤེས་ནི་རྡོ་རྗེ་ཁྲོ་བོ་རྡོ་རྗེ་བཞད་པའོ། །དོན་དམ་པ་ཞེས་བྱ་བ་ནི་ཁྲོ་བོ་རྡོ་རྗེ་ཆོས་
[237b.2]ནི་དོན་དམ་པ་སྟེ། དམ་པ་ཡང་ཡིན་ལ་དོན་ཡང་ཡིན་པས་དོན་དམ་པའི་ཆོས་བདག་མེད་པའི་ཏིང་ངེ་འཛིན་ཞེས་བྱ་བའི་དོན་ཏོ། །ཀུན་དུ་བཟང་ཞེས་བྱ་བ་ནི་ཁྲོ་བོ་རྡོ་རྗེ་རྣོན་པོ་སྟེ། ཆོས་ཐམས་ཅད་མ་སྐྱེས་པར་ཤེས་རབ་ཀྱི་ཡེ་ཤེས་ཀྱིས་སྒོམ་པའི་ཀུན་དུ་བཟང་པོ་
[237b.3]འདི་ལ་མངའ་བ་དེ་བས་ན་ཀུན་དུ་བཟང་པོའོ། །སྤྱོད་པ་མཆོག་ཅེས་བྱ་བ་ནི། ཁྲོ་བོ་རྡོ་རྗེ་རྒྱུ་སྟེ་དཀྱིལ་འཁོར་སྤྲུལ་པའི་སྤྱོད་པ་ལ་གཞན་དང་མཚུངས་པ་མེད་པའི་ཕྱིར་སྤྱོད་མཆོག་གོ། །བདུད་ཅེས་བྱ་བ་ནི་ཁྲོ་བོ་རྡོ་རྗེ་སྨྲ་བ་སྟེ། ངག་གི་རྣམ་པར་རྟོག་པའི་བདུད་བྱེད་པས་
[237b.4]ན་བདུད་ཅེས་གསུངས་སོ། །བདུད་ནི་རབ་ཏུ་འདུལ་བ་ཞེས་བྱ་བ་ནི་ཁྲོ་བོ་རྡོ་རྗེ་ལས་ཏེ་རྩོམ་པའི་བརྩོན་འགྲུས་ཀྱི་ངོ་བོས་ལེ་ལོའི་བདུད་རབ་ཏུ་འདུལ་བར་བྱེད་པའི་ཕྱིར་བདུད་རབ་ཏུ་འདུལ་བའོ། །ཀུན་གྱི་མཆོག་ཅེས་བྱ་བ་ནི་ཁྲོ་བོ་རྡོ་རྗེ་བསྲུང་བ་སྟེ། ཡོངས་སུ་སྦྱོང་བའི་བརྩོན་འགྲུས་ཀྱིས་
[237b.5]བྱང་ཆུབ་སེམས་དཔའ་ཐམས་ཅད་ཕྱིར་མི་ལྡོག་པའི་ས་ལ་འཇོག་པར་བྱེད་པས་བྱེད་པས་གཞན་ལས་མཆོག་ཏུ་གྱུར་པ་དེའི་ཕྱིར་ཀུན་གྱི་མཆོག་གོ། །མཉམ་ཉིད་མཁྱེན་ཞེས་བྱ་བ་ནི་རང་བཞིན་གྱིས་འོད་གསལ་བའི་ཆོས་རྣམས་སོ་སོར་རྟོགས་པའི་བརྩོན་འགྲུས་ཀྱིས་དེ་བཞིན་གཤེགས་པ་ལ་
[237b.6]སོགས་པ་ཐམས་ཅད་ཀྱི་དངོས་པོའི་རྣམ་པར་རྟོག་པ་ཐམས་ཅད་འདིས་གསོལ་བར་ངེས་པས་ན། མཉམ་པ་ཉིད་མཁྱེན་པ་ནི་རྡོ་རྗེ་གནོད་སྦྱིན་ཏེ། མཚན་བརྒྱའོ། །ཀུན་དུ་འགྲོ་ཞེས་བྱ་བ་ནི། ཐམས་ཅད་དུ་སོང་བས་ན་ཐམས་ཅད་དུ་འགྲོ་བ་ནི་ཁྲོ་བོ་རྡོ་རྗེ་ཁུ་ཚུར་ཏེ། སོ་སོར་
[237b.7]རྟོག་པའི་བརྩོན་འགྲུས་ཀྱི་ངོ་བོས་དངོས་གྲུབ་ཐམས་ཅད་གྲུབ་པའི་ཕྱིར་རོ། །སངས་རྒྱས་ཧཱུཾ་མཛད་ཅེས་བྱ་བ་ནི། རྡོ་རྗེའི་རིགས་སྤྲུལ་ནས་ཐོག་མར་བཅོམ་ལྡན་འདས་རྣམ་པར་སྣང་མཛད་ཀྱི་ཧཱུཾ་ཊཀྐི་ཛ་ཞེས་བྱ་བ་གང་ཡིན་པ་དེ་གསུངས་པ་དང་། དེ་ལས་གཞན་ཡང་། ཨོཾ་
[238a]
[238a.1]སུམྦྷ་ནི་སུམྦྷ་ཧཱུཾ་ཕཊ། ཅེས་བྱ་བ་ལ་སོགས་པ་བཅོམ་ལྡན་འདས་རྣམ་པར་སྣང་མཛད་ཀྱིས་ཕྱག་ན་རྡོ་རྗེ་ལ་བཀའ་སྩལ་པ་གང་ཡིན་པ་དེས་ཀྱང་སངས་རྒྱས་ཐམས་ཅད་ཀྱི་ཧཱུཾ་མཛད་ཀྱི་སྒྲ་གསུངས་པ་ཡིན་ནོ། །ཧཱུཾ་ཞེས་པ་ཞེས་བྱ་བ་ནི། བཅོམ་ལྡན་འདས་རྡོ་རྗེ་ཧཱུཾ་མཛད་ལ་ཧཱུཾ་ཞེས་
[238a.2]བྱ་བ་གང་གསུངས་པས་ན། རྡོ་རྗེ་ཧཱུཾ་ཞེས་པ་སྟེ། ཨོཾ་སུམྦྷ་ནི་སུམྦྷ་ཧཱུཾ། གྲྀཧྞ་གྲྀཧྞ་ཧཱུཾ། གྲྀཧྞཱ་པ་ཡ་གྲྀཧྞཱ་པ་ཡ་ཧཱུཾ། ཨཱ་ན་ཡ་ཧོ། བྷ་ག་བཱན་བཛྲ་ཧཱུཾ་ཕཊ། ཅེས་བྱ་བ་བཅོམ་ལྡན་འདས་རྣམ་པར་སྣང་མཛད་ཀྱིས་གསུངས་པའོ། །འདུལ་བ་པོ་ཞེས་པ་ནི། ཨོཾ་བུདྡྷ་མཻ་ཏྲི་བཛྲ་རཀྵ་ཧཱུཾ་ཞེས་བྱ་
[238a.3]བས་མ་ཧཱ་དེ་བ་འདུལ་བར་བྱེད་པའི་སྔགས་བཅོམ་ལྡན་འདས་ཀྱིས་གང་གསུངས་པའོ། །རྡོ་རྗེ་ཀུན་ཡན་ལག་ཅེས་བྱ་བ་ནི། བཅོམ་ལྡན་འདས་རྡོ་རྗེ་ཧཱུཾ་མཛད་ཀྱིས་གསུངས་པའི་སྔགས་གང་ཡིན་པ་དེ་རྡོ་རྗེ་ཀུན་ཏེ། དེ་ཉིད་ཡན་ལག་ལ་འགོད་པས་ན། རྡོ་རྗེ་ཀུན་ཡན་ལག་གོ། །རྡོ་རྗེ་དྲག་
[238a.4]ཅེས་བྱ་བ་ནི། ཨོཾ་བཛྲ་ཨ་བི་ཥ་ཧ་ན་པ་ཏྲཾ་ཏ་ཊ་ཞེས་བྱ་བ་ལྷ་ཆེན་པོ་ཚར་གཅོད་པ་གང་གསུངས་པ་ནི་རྡོ་རྗེ་ཡང་ཡིན་ལ་དྲག་པོ་ཡང་ཡིན་པས་ན་རྡོ་རྗེ་དྲག་པོ་སྟེ། མཚན་བརྒྱ་རྩ་བརྒྱད་དོ། །ཕྱག་ན་རྡོ་རྗེ་ཁྱོད་ཕྱག་འཚལ། །ཞེས་བྱ་བ་ནི་ཡོན་ཏན་ཐམས་ཅད་ཀྱི་བདག་ཉིད་ཀྱི་རྡོ་རྗེ་འདི་ལ་མངའ་བས་ན་རྡོ་རྗེའོ། །དད་པའི་
[238a.5]ཁྱད་པར་ཕུལ་དུ་བྱུང་བས་ཕྱག་འཚལ་བས་ན། ཕྱག་འཚལ་འདུད་ཅེས་བྱའོ། །ཡོན་ཏན་ཐམས་ཅད་ཀྱི་བདག་ཉིད་ཡིན་པའི་ཕྱིར་ཕྱག་འཚལ་བ་ཉིད་དོ། །ཕྱི་དང་ནང་གི་མཆོད་པ་འདི་ཉིད་ཀྱིས་དེ་བཞིན་གཤེགས་པ་ཐམས་ཅད་ལ་མཆོད་པའོ། །དེ་བཞིན་གཤེགས་པ་ཐམས་ཅད་ཀྱི་དབང་བསྐུར་བ་ནི་རྗེད་པའོ། །ཁམས་གསུམ་
[238a.6]པ་འདུལ་བར་བྱེད་པའི་ཡེ་ཤེས་ལ་དེ་བཞིན་གཤེགས་པས་རིམ་གྲོ་བྱ་བའོ། །ཇི་ལྟར་བདག་ཉིད་ལ་དེ་བཞིན་གཤེགས་པས་ཕྱག་བྱ་བ་དང་། རིམ་གྲོ་བྱ་བ་ཡིན་ཞེ་ན། གང་ཕྱིར་རྡོ་རྗེ་སེམས་བསྟན་པས། །རྡོ་རྗེ་སེམས་དཔའ་ཞེས་བརྗོད་བྱ། །ཞེས་གསུངས་ཏེ། གང་གི་ཕྱིར་དེ་བཞིན་
[238a.7]དུ་རོ་གཅིག་པའི་སེམས་ནི་དེ་བཞིན་གཤེགས་པ་རྣམས་དང་བཅོམ་ལྡན་འདས་ཀྱི་རྡོ་རྗེ་སེམས་དཔའ་ཞེས་བརྗོད་ཅེས་བྱ་བ་དེའི་ཕྱིར་ཕྱག་བྱ་བ་དང་ཅི་སྙེད་པའི་རིམ་གྲོ་བྱ་བ་ཡིན་ནོ། །དེ་བཞིན་དུ་རོ་གཅིག་པའི་སེམས་ཀྱི་ངོ་བོ་རྡོ་རྗེ་སེམས་དཔའ་གང་ཡིན་པ་དེ་ནི། རྫོགས་པའི་བྱང་ཆུབ་
[238b]
[238b.1]ནི་ཁྱོད་ལ་རག་ལུས་ཏེ་བྱ་བ་ནི། ངེས་པར་གཟུང་བའམ། ཐ་དད་པའི་རིམ་པ་སྟེ་ཁྱོད་ལ་རག་ལུས་པའོ། །ཀུན་གཟིགས་ཡབ་ནི་སངས་རྒྱས་རྣམས་སྐྱེད་པར་མཛད་པའོ། །བྱང་ཆུབ་ཀྱི་སེམས་གོམས་པའི་སྟོབས་ཀྱིས་བྱུང་བ་དང་ནི་འབྱུང་འགྱུར་བའོ། །ཐོག་མ་དང་ཐ་མ་མེད་པར་
[238b.2]དེ་བཞིན་གཤེགས་པ་ཁྱོད་ཀྱིས་བསྒྲུབས་ཤིང་བསྟེན་པའོ། །འདི་ཡིས་ཞེས་བྱ་བ་བཤད་མ་ཐག་པའི་བསྟོད་པ་བསྟན་པའོ། །ནི་ཞེས་བྱ་བ་ནི་ངེས་པར་གཟུང་བའམ་ཐ་དད་པའི་རིམ་པ་ཉིད་དུའོ། །རབ་ཏུ་མོས་པས་ཞེས་བྱ་བ་ནི། རབ་ཏུ་མོས་པ་འབའ་ཞིག་གིས་མ་ཡིན་གྱི་ཀླུ་བདུན་
[238b.3]དང་ལྷན་ཅིག་པའི་བསྟོད་པ་བྱས་ཤིང་བསྟོད་པའོ། །གླུར་བླང་གང་ཞིག་སྟོད་བྱེད་པ། །གང་ཞིག་གླུར་བླངས་པའི་བསྟོད་པ་བྱེད་པ་དེ་ནི་རྡོ་རྗེ་འཛིན་འདྲར་འགྱུར་རོ། །དེ་ལྟར་ཡང་དག་པར་འགྱུར་བའི་ཡོན་ཏན་བརྗོད་པའི་སྒོ་ནས་བསྟོད་པ་བྱས་པས་སེམས་ཅན་ཐམས་ཅད་ལ་ཕན་པའི་དོན་
[238b.4]དུ། རང་གི་རིགས་ནི་བསྐྱེད་པར་མཛོད། །ཅེས་དེ་བཞིན་གཤེགས་པ་ཐམས་ཅད་ཀྱི་དོན་དུ་གཉེར་བ་ཡིན་ནོ། །མགོན་པོ་ཁྱོད་ལ་གསོལ་བ་ནི། །ཞེས་བྱ་བ་ནི། བསྙེན་བཀུར་སྔོན་དུ་འགྲོ་བའི་དོན་དུ་གཉེར་བ་ནི་དེ་ཉིད་འདིར་གནང་བ་སྟེར་བའི་མཚན་ཉིད་ཀྱི་བརྡར་ཤེས་པར་བྱ་བ་ཡིན་ནོ། ། 
[238b.5]ཐམས་ཅད་སྐྱོབ་པ་དང་སེམས་ཅན་སྒྲོལ་བས་ན་མགོན་པའོ། །དེ་བཞིན་གཤེགས་པ་ཐམས་ཅད་རང་རང་གི་ངོ་བོས་བཞུགས་པ་ལ། དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ནས། རང་གི་ཕྲིན་ལས་ལ་སྦྱོར་བས་ན་མངའ་མཛད་པའོ། །དོན་ནི་དོན་ཏེ་དགོས་པ་
[238b.6]ཞེས་བྱ་བའི་ཐ་ཚིག་གོ། །དོན་ཀུན་ནི་སེམས་ཅན་གྱི་དོན་ཏེ། སེམས་ཅན་ཀུན་དོན་ནོ། །སེམས་ཅན་གྱི་དོན་ཐམས་ཅད་ནི་སེམས་ཅན་གྱི་དོན་གྱི་འབྲས་བུའི་ཕྱིར། རང་གི་རིགས་ནི་བསྐྱེད་པར་མཛོད། །ཅེས་གསོལ་བ་འདེབས་པའོ། །དེ་ལྟར་མཚན་བརྒྱ་རྩ་བརྒྱད་པའི་བསྟོད་པ་སྔོན་དུ་འགྲོ་བའི་དེ་བཞིན་
[238b.7]གཤེགས་པ་ཐམས་ཅད་ཀྱི་དམ་ཚིག་གི་ཕྱག་རྒྱ་བསྟན་པའི་མཚན་ཉིད་ཀྱི་ཕྱིར་གསོལ་བ་བཏབ་ནས། ད་ནི་དད་པའི་མཚན་ཉིད་ཀྱི་རྗེས་སུ་འབྲངས་ནས་དམ་ཚིག་གི་ཕྱག་རྒྱའི་དབྱེ་བའི་མཚན་ཉིད་ནི། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བ་ནི་དེ་མ་ཐག་པའི་དོན་ཏེ། གསོལ་བ་བཏབ་
[239a]
[239a.1]པའི་རྗེས་ཐོགས་ཉིད་ལ་ཞེས་བྱ་བའི་དོན་ཏོ། །བྱང་ཆུབ་ཀྱི་སེམས་ཀྱི་མཚན་ཉིད་དང་འབྲེལ་བའི་རྣམ་པར་སྣང་མཛད་ལ་སོགས་པའི་དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་ཡིན་པ་དེའི་ཕྱིར། དེ་བཞིན་གཤེགས་པ་ཐམས་ཅད་ཀྱི་གཙོ་བོའོ། །རྡོ་རྗེ་དེ་བདག་ཉིད་ཀྱི་ཐུགས་ཀར་བཞག་སྟེ་ཞེས་
[239a.2]བྱ་བ་ནི་རྡོ་རྗེ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་དཀྱིལ་འཁོར་རྒྱལ་མཆོག་བསྐྱེད་པའི་དུས་སུ་བཅོམ་ལྡན་འདས་རྣམ་པར་སྣང་མཛད་ཀྱིས་སྩལ་བ་གང་ཡིན་པ་དེ་རང་གི་སྙིང་གར་འདེགས་པའི་ཚུལ་གྱིས་སྦྱོར་བ་རབ་ཏུ་བཞག་སྟེ། དེ་བཞིན་གཤེགས་པ་དེ་ཐམས་ཅད་བོས་ཤིང་སྤྱན་དྲངས་ནས་འདི་སྐད་གསུངས་
[239a.3]སོ་ཞེས་བྱ་བ་ནི་གསོལ་བའོ། །གང་ལ་བོས་པ་ཡིན་ཞེ་ན། བཅོམ་ལྡན་འདས་དེ་བཞིན་གཤེགས་པ་ལའོ། །གང་ཞེ་ན་མ་འཚལ་ཏོ་ཞེས་བྱ་བ་སྨོས་སོ། །ཅིའི་ཕྱིར་ཞེས་བྱ་བ་ནི། རྒྱུ་མཚན་ནམ་རྣམ་པ་གང་གིས་དེ་བཞིན་གཤེགས་པ་ཐམས་ཅད་ཀྱིས་བཀའ་སྩལ་པ་མི་བྱེད་པའོ། །དེ་བཞིན་གཤེགས་
[239a.4]པ་ཐམས་ཅད་ཀྱིས་དྲིས་པ་ན་དྲིས་པའི་རྒྱུ་ཡོད་པ་ནི་མཆིས་ཏེ་ཞེས་བྱ་བ་ལ་སོགས་པ་སྨོས་ཏེ། དྲག་པོ་ལ་སོགས་པའི་མ་རུངས་པ་ལ་སྒེག་པའི་གཟུགས་ཀྱིས་དོན་མཛད་པར་མི་སྤྱོད་པ་དེའི་ཕྱིར། དེ་བཞིན་གཤེགས་པས་གསུངས་པས། སྒྲུབ་པ་མི་འགྱུར་བའི་ཤུགས་ཀྱིས་དྲག་པོའི་གཟུགས་ཀྱིས་
[239a.5]སྒྲུབ་པར་འགྱུར་རོ་ཞེས་གསུངས་པ་ཡིན་ནོ། །དེ་ནས་ཞེས་བྱ་བའི་སྒྲ་ནི་དེ་མ་ཐག་པའོ། །དེ་དག་ལ་བདག་གིས་ཇི་ལྟར་བསྒྲུབ་པར་བགྱི་ཞེས་བྱ་བའི་རྗེས་ཐོགས་ལའོ། །དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་ཀྱིས་ཞེས་བྱ་བ་ནི། དེ་བཞིན་གཤེགས་པ་ཐམས་ཅད་དང་། དཀྱིལ་འཁོར་
[239a.6]པ་རྣམས་འདུལ་བའི་བྱིན་གྱི་རླབས་ཀྱིས་ནུས་པ་རྟོགས་པས་ཏིང་ངེ་འཛིན་གྱི་ནུས་པ་མངོན་དུ་མཛད་ན། དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་ཀྱིས་དེ་བཞིན་གཤེགས་པ་ཐམས་ཅད་ཀྱི་ཐབས་ཀྱང་ཡིན་ལ་ཆེན་པོ་ཡང་ཡིན་པས་ན། དེ་བཞིན་གཤེགས་པ་ཐམས་ཅད་ཀྱི་ཐབས་ཆེན་པོ་སྟེ། འཇིག་
[239a.7]རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་པའི་དེ་བཞིན་གཤེགས་པ་ཐམས་ཅད་འདུས་ནས། བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་ཀར་དེ་བཞིན་གཤེགས་པ་ཐམས་ཅད་ཞུགས་སོ་ཞེས་བྱ་བའི་དོན་ཏོ། །ཡེ་ཤེས་དེ་ནི་ཐབས་ཆེན་པོའི་ཡེ་ཤེས་ཡིན་པས་ན་དེས་བྱིན་གྱིས་བརླབས་
[239b]
[239b.1]པའི་རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་གང་ལ་མིང་དེ་སྐད་ཅེས་བྱ་བ་གང་ལ་སྙོམས་པར་ཞུགས་ཏེ། དེ་བཞིན་གཤེགས་པ་ཐམས་ཅད་ཐུགས་ཀར་ཞུགས་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ །ནམ་མཁའི་དབྱིངས་ཐམས་ཅད་ཀྱི་ཞེས་བྱ་བ་ནི། ནམ་མཁའི་
[239b.2]ཁམས་ཇི་སྙེད་པའི་རྡུལ་ཕྲ་རབ་དེ་སྙེད་པ་ཐམས་ཅད་དུ་ཀུན་ནས་སྤྲོས་པས་ན། མཉམ་པར་སྤྲོས་པ་སྟེ། རྡུལ་ཕྲ་རབ་ཀྱི་རྡུལ་སྙེད་ཀྱིས་ཀུན་དུ་ཁྱབ་པ་དེ་ཉིད་སྤྲོས་པ་དེའི་ངོ་བོ་ནི་སྤྲོས་པའོ། །དེ་ནས་ནམ་མཁའི་དབྱིངས་ཐམས་ཅད་ཀྱི་རྡུལ་ཤིན་ཏུ་ཕྲ་མོ་དང་མཉམ་པས་སྤྲོས་པ་ཉིད་ཀྱི་རྒྱུ་སྔོན་དུ་སོང་
[239b.3]བ་དེས་སོ། །རི་རབ་ཀྱི་རྩེ་མོ་ན་རྩེ་མོ་རྡོ་རྗེ་དང་། ནོར་བུ་རིན་པོ་ཆེ་ལས་བྱས་པའི་ཁང་བུ་བརྩེགས་པར་ཡང་གཅིག་ཏུ་འདུས་ཏེ། དེ་བཞིན་གཤེགས་པ་རྣམས་བཅོམ་ལྡན་འདས་ཀྱི་ཐུགས་ཀར་ཞུགས་སོ། །ཅི་ཞིག་མཛད་ནས་ཤེ་ན། དེ་བཞིན་གཤེགས་པ་ཐམས་ཅད་ཀྱིས་མཉམ་པ་ཉིད་དུ་དམིགས་
[239b.4]ནས་ཞེས་བྱ་བ་སྨོས་ཏེ། དེ་བཞིན་གཤེགས་པ་ཐམས་ཅད་ཀྱི་སེམས་ཅན་གྱི་དོན་གྱི་ཕྱིར་མཉམ་པ་ཉིད་དུ་ཐུགས་རྩེ་གཅིག་པ་ཉིད་དུ་མངོན་དུ་མཛད་ནས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་མཛད་ཀྱི་ཐུགས་ཀའི་དཔལ་གྱི་བེའུར་བཞུགས་པ་ནི་དེ་དག་དགོངས་པ་
[239b.5]གཅིག་པར་བསྟན་པ་ཡིན་ནོ། །དེ་ནས་ཡང་བཅོམ་ལྡན་འདས་ཏིང་ངེ་འཛིན་ལ་སྙོམས་པར་ཞུགས་སོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཐུགས་སུ་བདག་བྱིན་གྱིས་བརླབས་ཏེ། དེ་བཞིན་གཤེགས་པ་ཐམས་ཅད་ཀྱི་སེམས་དཔའི་རྡོ་རྗེའི་ངོ་བོར་བདག་ཉིད་སེམས་བརྟན་པར་
[239b.6]མཛད་པའོ། །ཐམས་ཅད་རྡོ་རྗེ་ནི་ཁྲོ་བོ་རྡོ་རྗེ་སེམས་དཔའ་ལ་སོགས་པ་དེ་དག་གིའོ། །མཉམ་པ་ཉིད་དུ་མཚུངས་པ་སྟེ། །ཁྲོ་བོ་ཞེ་སྡང་ལས་བྱུང་བ། །རྟག་ཏུ་རྡོ་རྗེའི་རིགས་ཞེས་གྲགས། །ཞེས་འབྱུང་བས་ཐམས་ཅད་ཀྱི་རྡོ་རྗེའི་མཉམ་པ་ཉིད་གང་ཡིན་པ་དེའི་རྒྱུར་གྱུར་པའོ། །མ་ལུས་ཤིང་ལུས་
[239b.7]པ་མེད་པའི་སེམས་ཅན་གྱི་ཁམས་ཡོངས་སུ་བསྐྱབ་པའི་དོན་དེས་ཀྱང་ཕན་པ་དང་བདེ་བ་ཐམས་ཅད་ཀྱི་དངོས་གྲུབ་དམ་པ་དེ་འགྲུབ་པའི་རྒྱུར་འགྱུར་རོ། །མ་རུངས་པ་རྣམས་འདུལ་བའི་ཕྱིར། །ཞེས་བྱ་བ་ནི་འཆད་པར་འགྱུར་བའི་ལྷ་ཆེན་པོ་ལ་སོགས་པའི་གདུག་པ་དེ་དག་ཐམས་ཅད་འདུལ་བའི་
[240a]
[240a.1]ཕྱིར་རོ། །འཇིག་རྟེན་དང་འཇིག་རྟེན་ལས་འདས་པའི་ཕུན་སུམ་ཚོགས་པ་དེ་དག་ཐམས་ཅད་རྫོགས་པར་བྱེད་ཅེས་བྱ་བའི་དོན་ཏོ། །ཅི་ཞིག་མཛད་ནས་ཏིང་ངེ་འཛིན་རྫོགས་པར་འགྱུར་ཞེ་ན། དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་སྨོས་ཏེ། དེ་བཞིན་གཤེགས་པ་
[240a.2]ཐམས་ཅད་ཀྱི་སྙིང་རྗེ་ཆེན་པོ་ནི་ཇི་སྐད་བཤད་པའོ། །དམིགས་པ་དེའི་ཐབས་ནི། དེ་བཞིན་གཤེགས་པ་ཐམས་ཅད་ཀྱི་སྙིང་རྗེ་ཆེན་པོའི་ཐབས་ནི་རྡོ་རྗེའི་རིགས་ཞེས་བྱ་བའི་ཐ་ཚིག་གོ། །དེ་ལ་དམིགས་པའི་ཏིང་ངེ་འཛིན་ནི་དེ་བཞིན་གཤེགས་པ་ཐམས་ཅད་ཀྱི་སྙིང་རྗེ་ཆེན་པོའི་ཐབས་ཀྱི་ཏིང་ངེ་འཛིན་
[240a.3]ཏེ། དེར་ངེས་པའི་ཡེ་ཤེས་སོ། །དེ་ལ་དམིགས་པ་ནི་མངོན་དུ་མཛད་པའོ། །རྡོ་རྗེའི་རིགས་སུ་སྤྲུལ་པར་མཛད་པ་ཡིན་ནོ་ཞེས་བྱ་བའི་དོན་ཏོ། །དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ནི། །དེ་བཞིན་གཤེགས་པ་ཐམས་ཅད་ཀྱིས་ཇི་སྐད་དུ་བཤད་པའི་སྙིང་རྗེ་ཆེན་པོའི་ཐབས་དེའི་ཁྲོ་བོ་སྟེ་
[240a.4]རྡོ་རྗེའི་རིགས་སོ། །དེའི་དམ་ཚིག་ནི་རྡོ་རྗེ་སེམས་དཔའ་ལ་སོགས་པའི་ཁྲོ་བོ་སྐྱེད་པར་མཛད་པའི་སངས་རྒྱས་ཧཱུཾ་མཛད་དོ། །སྐྱེད་པར་བྱེད་པ་དེ་ལ་དམིགས་ནས་རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་གང་ལ་མིང་དེ་སྐད་ཅེས་བྱ་བ་འདི་ལ་སྙོམས་པར་ཞུགས་སོ། །དེའི་དོན་འདི་སྐད་སྟོན་པ་ཡིན་ཏེ། 
[240a.5]རྡོ་རྗེའི་རིགས་སྤྲུལ་པའི་ཕྱིར། ཧཱུཾ་ཞེས་བྱ་བས་རྡོ་རྗེ་སེམས་དཔའ་ལ་བསྐུལ་བར་ཐུགས་རྩེ་གཅིག་ཏུ་མཛད་དོ་ཞེས་བྱ་བ་ཡིན་ནོ། །རྡོ་རྗེ་དམ་ཚིག་ཅེས་བྱ་བ་ནི། རྡོ་རྗེའི་རིགས་སྐྱེད་པའི་རྒྱུར་གྱུར་པའོ། །ཕྱག་ན་རྡོ་རྗེའི་ཐུགས་ཀའི་རྡོ་རྗེ་ལས་ཞེས་བྱ་བ་ནི་བཅོམ་ལྡན་འདས་ཕྱག་ན་རྡོ་རྗེ་རང་གི་ཐུགས་
[240a.6]ཀར་བསྟོད་པའི་སྦྱོར་བས་བསྣམས་པ་གང་ཡིན་པ་དེ་ལས་སོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །བཅོམ་ལྡན་འདས་རྡོ་རྗེ་འཛིན་པ་དེ་ཉིད་ཅེས་བྱ་བ་ནི། །དེ་བཞིན་གཤེགས་པ་ཐམས་ཅད་ཀྱི་ཐུགས་ལ་གནས་པའི་སེམས་དཔའི་
[240a.7]རྡོ་རྗེའི་གཟུགས་ཀྱིས་སོ། །གང་གི་གཟུགས་ཀྱིས་ཤེ་ན། ཀུན་དུ་འབར་བའི་སྙིང་པོ་ཞེས་བྱ་བ་སྨོས་ཏེ། ཀུན་ནས་འབར་བ་ནི་ཀུན་དུ་འབར་ཞིང་གསལ་བའོ། །དེའི་སྙིང་པོའི་ནང་དུ་བཞུགས་པ་དེ་ཉིད་ཀྱིས། ཀུན་དུ་འབར་བའི་སྙིང་པོའོ། །ཕྱོགས་ཀུན་ནས་རང་ཉིད་འབར་བའི་ནང་དུ་ཆུད་ཅེས་
[240b]
[240b.1]བྱ་བའི་དོན་ཏོ། །སྨིན་མ་བཅུམ་ཞིང་དཔྲལ་བ་བསྙེར་བ་ཞེས་བྱ་བ་ལ་སོགས་པ་སྨོས་ཏེ། ཁྲོ་བོར་མཚོན་པར་བྱེད་པའི་དཔྲལ་བའི་མཚན་མ་ནི་ཁྲོ་གཉེར་རོ། །སྨིན་མ་བཅུམ་ཞིང་དཔྲལ་བ་བསྙེར་བ་ནི་གང་དག་གིས་དཔྲལ་བར་བཅུམ་པ་དེ་བཞིན་དུ་དེ་ཡང་ཡིན་ནོ། །ཞལ་འགྱུར་པ་སོ་གཙིགས་པ་མཆེ་
[240b.2]བ་ལྷག་གེར་བྱུང་བའི་མཆེ་བ་དག་གིས་མ་མཆུ་མནན་ནས་ལྷག་གེ་གང་ཡིན་པ་དེ་ནི་མཆེ་བ་ལྷག་གེར་བྱུང་བའོ། །སྨིན་མ་བཅུམ་ཞིང་དཔྲལ་བ་བསྙེར་བ་ཡང་ཡིན་ཞིང་དེ་མཆེ་བ་ལྷག་གེར་བྱུང་ཞིང་ཚེམས་གཙིགས་པ་ཡང་ཡིན་ལ། དེ་ལ་དེ་སྐད་ཅེས་བྱའོ། །དེ་ནས་གཞན་ཡང་དེ་དག་གི་གཟུགས་ནི། རྡོ་རྗེ་
[240b.3]ལྕགས་ཀྱུ་ཞེས་བྱ་བ་ལ་སོགས་པ་སྨོས་ཏེ། རྡོ་རྗེ་དང་ལྕགས་ཀྱུ་དང་རལ་གྲི་དང་ཞགས་པ་ནི། རྡོ་རྗེ་དང་ལྕགས་ཀྱུ་དང་རལ་གྲི་དང་ཞགས་པ་དག་གོ། །སོགས་པ་སྨོས་པས་ནི་མདའ་དང་གཞུ་ལ་སོགས་པ་སྟེ། རྡོ་རྗེ་དང་ལྕགས་ཀྱུ་དང་ཞགས་པ་ལ་སོགས་པ་དེ་དག་གང་ཡིན་པ་དེ་དག་གོ། །རྡོ་རྗེའི་
[240b.4]རྣམ་པའི་མེ་ལྕེ་འབར་བ་དེ་བཞིན་དུ་འབར་བའི་མཚོན་ཆ་གང་ཡིན་པ་དེས་དེ་བཞིན་དུ་བྱེད་པའོ། །རྡོ་རྗེ་ལ་སོགས་པ་ཉིད་རྡོ་རྗེ་མེ་ལྕེ་འབར་བའི་མཚོན་ཆ་རྡོ་རྗེ་དང་ལྕགས་ཀྱུ་དང་ཞགས་པ་ལ་སོགས་པ་གང་ཡིན་པ་དེ་དག་ཕྱག་ན་བསྣམས་པ་ནི་རྡོ་རྗེ་མེ་ལྕེ་འབར་བའི་མཚོན་ཆ་ལག་ན་ཐོགས་པའོ། །གཞན་
[240b.5]ཡང་དེ་དག་གི་ཁྱད་པར་ནི་རྣམ་པ་དུ་མ་ཞེས་བྱ་བ་ལ་སོགས་པ་སྨོས་ཏེ། ཇི་ལྟ་བའི་རྣམ་གྲངས་ཀྱི་ཁ་དོག་དང་རྒྱན་སྣ་ཚོགས་ཀྱི་ཆུ་ལུགས་ཅན་ནོ། །དེའི་དོན་ནི་འདི་ཡིན་ཏེ། རྣམ་པ་དུ་མའི་ཁ་དོག་དང་། རྒྱན་རྣམ་པ་སྣ་ཚོགས་ཤིང་རྣམ་པ་དུ་མའི་ཆ་ལུགས་འཛིན་པས་ན། རྣམ་པ་དུ་མའི་ཁ་དོག་
[240b.6]དང་རྒྱན་སྣ་ཚོགས་ཀྱི་ཆ་ལུགས་འཛིན་པའོ། །ཕྱག་ན་རྡོ་རྗེའི་སྐུ་ནི་ཕྱག་ན་རྡོ་རྗེའི་ལུས་སོ། །བྱུང་ནས་འཇིག་རྟེན་གྱི་ཁམས་ཐམས་ཅད་དུ་ཤིན་ཏུ་མ་རུངས་པ་ཐམས་ཅད་འདུལ་བར་བྱས་ནས་ཞེས་བྱ་བ་ནི། གདུལ་བར་དཀའ་བ་ཐམས་ཅད་འདུལ་བར་བྱས་ནས་ཆེད་དུ་བརྗོད་པ་འདི་ཆེད་དུ་བརྗོད་དོ། ། 
[240b.7]ཨེ་མའོ་ཞེས་བྱ་བའི་སྒྲ་ནི་ངོ་མཚར་བའོ། །ཐམས་ཅད་འདུལ་བ་བདག་ཡིན་ནོ། །ཞེས་བྱ་བར་སྦྱར་རོ། །ཐབས་ནི་གདུག་པ་ཐམས་ཅད་འདུལ་བའི་ཁྲོ་བོའི་སྐུ་དེ་ཉིད་ཀྱིས་གདུག་པ་ཅན་གྱི་གདུལ་བྱ་འདུལ་བར་བྱེད་པས་ན། འདུལ་བ་སྟེ་གདུག་པ་ཉིད་ཡོངས་སུ་སྤངས་སོ་ཞེས་བྱ་བའི་དོན་ཏོ། །ཁྱེད་
[241a]
[241a.1]ཀྱིས་གདུག་པ་འདུལ་བའི་ཐབས་གང་དག་ཡིན་ཞེ་ན། ཐབས་ཆེན་ལྡན་པ་བདག་ཡིན་ཏེ། །ཞེས་བྱ་བ་སྨོས་ཏེ། ཐབས་ཀྱང་ཡིན་ལ་ཆེན་པོ་ཡང་ཡིན་པས་ན་འདིའི་ཐབས་ཆེན་པོ་སྟེ། ཐུགས་རྗེ་ཆེན་པོ་གང་ལ་མངའ་བ་དེ་ནི་དེ་བཞིན་གཤེགས་པའི་ཐབས་ཆེན་པོ་དང་ལྡན་པའོ། ། 
[241a.2]གལ་ཏེ་ཁྱོད་ཐབས་ཆེན་པོ་དང་ལྡན་པའི་ཐབས་ཀྱིས་འདུལ་བ་འདི་ངོ་མཚར་བ་ཅི་ཞིག་ཡོད་ཅེ་ན། གང་ཕྱིར་སེམས་ཅན་འདུལ་ཐབས་ཕྱིར། །ཞེས་བྱ་བ་སྨོས་ཏེ། གང་ཕྱིར་སེམས་ཅན་རྣམས་ལ་ཁྲོ་བོའི་གཟུགས་ཀྱིས་འདུལ་བ་ནི། དྲི་མ་མེད་པའི་ཁྲོ་བོར་གྱུར་པ་སྟེ། བག་ཆགས་དང་བཅས་པའི་
[241a.3]ཉོན་མོངས་པ་སྤངས་པའི་དེ་བཞིན་གཤེགས་པ་ལ་ངོ་མཚར་བའོ། །གཞུང་འདི་ཙམ་གྱིས་ནི་རིགས་སྤྲུལ་པར་བཀའ་སྩལ་པ་དེའི་རྗེས་སུ་འཇུག་པ་གསུངས་ནས། ད་ནི་རྡོ་རྗེའི་རིགས་ཀྱི་བདག་པོར་སྤྲུལ་པར་དབང་བསྐུར་ཞིང་། དེ་བཞིན་གཤེགས་པའི་འདུ་བྱེད་ལ་སོགས་པ་བཀའ་སྩལ་པ་དེའི་
[241a.4]རྗེས་སུ་འདུག་པ་བསྟན་པར་བཞེད་ནས། དེ་ནས་ཞེས་བྱ་བ་ལ་སོགས་པ་སྨོས་ཏེ། ཇི་སྐད་དུ་བཤད་པའི་བཅོམ་ལྡན་འདས་རྣམ་པར་སྣང་མཛད་དུ་རང་ཉིད་མཛད་ནས། དེ་བཞིན་གཤེགས་པ་ཐམས་ཅད་ཀྱི་ཆོས་བདག་མེད་པ་ངོ་བོ་སྤྲོས་པ་མེད་པའི་ཆོས་ཉིད་ལ་དམིགས་ནས། དེ་བཞིན་
[241a.5]གཤེགས་པ་ཐམས་ཅད་ཀྱི་ཁྲོ་བོ་ཆེན་པོ་རྡོ་རྗེ་ཞེས་བྱ་བ་ནི། དེ་བཞིན་གཤེགས་པ་ཐམས་ཅད་ཀྱང་འདི་ཡིན་ལ་ཁྲོ་བོ་ཆེན་པོའི་རྡོ་རྗེ་ཡང་འདི་ཡིན་པས་ན། དེ་བཞིན་གཤེགས་པ་ཐམས་ཅད་ཀྱི་ཁྲོ་བོ་ཆེན་པོའི་རྡོ་རྗེའོ། །རྡོ་རྗེ་ཧཱུཾ་མཛད་དུ་སྒྲུབ་པར་མཛད་པ་ནི་རྣམ་པར་སྣང་མཛད་ཀྱི་ཐུགས་ལ་
[241a.6]གནས་པའི་སེམས་དཔའི་རྡོ་རྗེའི་རྣམ་པ་རྡོ་རྗེ་འཆང་བའོ། །དེའི་དམ་ཚིག་ནི་ཕྱག་ན་རྡོ་རྗེའི་གཟུགས་ལས་ལྷག་པར་བྱིན་གྱིས་བརླབས་ཤིང་རྫོགས་པར་བྱེད་པ་རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་གང་ལ་མིང་དེ་སྐད་ཅེས་བྱ་བ་དེ་ལ་སྙོམས་པར་ཞུགས་ཤིང་མངོན་དུ་མཛད་ནས། རྡོ་རྗེ་ཧཱུཾ་མཛད་
[241a.7]སྤྲུལ་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་པའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ཧཱུཾ་ཞེས་བྱ་བ་ནི་ཇི་སྐད་དུ་རབ་ཏུ་བཤད་པ་དེའི་མིང་གང་ཡིན་པ་དེས་དེ་བཞིན་གཤེགས་པ་ཐམས་ཅད་སྐུལ་བར་བྱེད་པའི་སྙིང་པོ་སྒྲའི་བདག་ཉིད་གང་ཡིན་པ་དེ་ནི་དེ་བཞིན་གཤེགས་
[241b]
[241b.1]པ་ཐམས་ཅད་ཀྱི་རྡོ་རྗེ་ཧཱུཾ་མཛད་ཅེས་བྱ་བ་དེ་བཞིན་གཤེགས་པ་ཐམས་ཅད་ཀྱི་སྙིང་པོའོ། །དེ་ཉིད་དང་བཅོམ་ལྡན་འདས་རྣམ་པར་སྣང་མཛད་ཀྱི་རང་ཉིད་ཀྱི་རིག་པ་མཆོག་འདི་སྨྲས་པ་ནི་གསུངས་པའོ། །དེ་ནས་བྱུང་ནས་ཞེས་བྱ་བ་ནི་སྙིང་པོ་གསུངས་པའི་རྗེས་ཐོགས་ཉིད་ལའོ། །དེ་བཞིན་
[241b.2]གཤེགས་པ་ཐམས་ཅད་ཀྱི་ཐུགས་ཀ་ནས་བྱུང་ནས་ཞེས་བྱ་བ་ནི། འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་པའི་རི་རབ་ཀྱི་རྩེ་མོ་ན་རྡོ་རྗེ་དང་། ནོར་བུ་དང་། རིན་པོ་ཆེ་ལས་བྱས་པའི་ཁང་བུ་བརྩེགས་པའི་ནང་དུ་ཆུད་པ་རྣམ་པར་སྣང་མཛད་ཀྱི་ཐུགས་ལ་ཞུགས་པ་ལས་ཡང་དེ་ལས་
[241b.3]ཞེས་བྱ་བར་ཤེས་པར་བྱའོ། །དེ་ཉིད་བཅོམ་ལྡན་འདས་ཕྱག་ན་རྡོ་རྗེར་གྱུར་ཏེ་ཞེས་བྱ་བ་ནི་བཅོམ་ལྡན་འདས་རྡོ་རྗེ་སེམས་དཔའི་གཟུགས་ཀྱི་དེ་བཞིན་གཤེགས་པའི་རིགས་ཀྱི་འཁོར་ལོས་སྒྱུར་བ་གང་ཡིན་པ་དེ་ཉིད་གཞལ་དུ་མེད་པའི་རྡོ་རྗེ་ཧཱུཾ་མཛད་དུ་བྱུང་ནས་སོ། །འཇིག་རྟེན་གྱི་ཁམས་རབ་
[241b.4]འབྱམ་རྒྱ་མཚོའི་སྤྲིན་ཐམས་ཅད་ན་དེ་བཞིན་གཤེགས་པས་བྱང་ཆུབ་སེམས་དཔའི་འཁོར་གྱི་དཀྱིལ་འཁོར་དང་བཅས་པ་ཐམས་ཅད་བྱིན་གྱིས་བརླབས་ཏེ། རང་རང་གི་ངོ་བོར་མཛད་ནས་དེ་རྣམས་ཀྱིས་འཇིག་རྟེན་གྱི་ཁམས་རབ་འབྱམ་རྒྱ་མཚོའི་སྤྲིན་ཐམས་ཅད་ནས་སྤྱན་དྲངས་ཏེ། རྡོ་རྗེ་དམ་ཚིག་
[241b.5]གི་དཀྱིལ་འཁོར་ཆེན་པོ་ཞེས་བྱ་བ་ནི་རིའི་རྒྱལ་པོ་རི་རབ་ཀྱི་སྟེང་དུ་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་རྣམ་པར་སྣང་མཛད་ལ་སོགས་པར་སྤྲུལ་ཅིང་གནས་པ་རྣམས་ལ་བསྐལ་པ་བཟང་པོའི་མཐར་ཐུག་གི་བར་དུ་རབ་ཏུ་བཅུག་སྟེ་དམ་ཚིག་གིས་བཅིངས་ནས་ཁྲོ་བོ་མ་ཡིན་པ་ཡང་
[241b.6]སེམས་ཅན་གྱི་དོན་དུ་ཁྲོ་བོ་ཆེན་པོར་བསྟན་ནས། དེ་བཞིན་གཤེགས་པ་ཐམས་ཅད་ཀྱི་བདུད་བྱེད་པའི་ཕྱིར་ཁྱེད་ཀྱིས་རྡོ་རྗེ་ཧཱུཾ་མཛད་ཀྱི་ལུས་སུ་གྱུར་ནས་ཁྲོ་བོ་རྡོ་རྗེ་སེམས་དཔའི་ལུས་ཀྱིས་བྱང་ཆུབ་སེམས་ལ་རབ་ཏུ་འཇོག་པ་དང་། ཁྲོ་བོ་རྡོ་རྗེ་རྒྱལ་པོའི་ལུས་ཀྱིས་སྤྱན་འདྲེན་པར་བྱེད་པ་དང་། ཁྲོ་བོ་རྡོ་རྗེ་
[241b.7]ཆགས་པའི་ལུས་ཀྱིས་རྗེས་སུ་ཆགས་པར་བྱེད་པ་དང་། ཁྲོ་བོ་རྡོ་རྗེ་ལེགས་པའི་ལུས་ཀྱིས་ལེགས་པར་བྱེད་ཅིང་མཉེས་པར་བྱེད་པ་དང་། དེ་བཞིན་དུ་ཁྲོ་བོ་རྡོ་རྗེ་འབེབས་པའི་ལུས་ཀྱིས་མཉེས་པར་བྱེད་པའི་བར་དུ་བྱས་པ་དང་། དེ་ལྟར་དམ་ཚིག་གིས་བཅིངས་ཏེ། ད་བཞིན་དུ་ཐམས་ཅད་བྱས་
[242a]
[242a.1]ནས་ཡང་གཅིག་ཏུ་འདྲེས་པ་ནི་རྡོ་རྗེ་ཧཱུཾ་མཛད་ཀྱི་སྐུ་དཔག་ཏུ་མེད་པ་ཐམས་ཅད་ཀྱི་ཚོགས་གཅིག་ཏུ་གྱུར་པའོ། །དབྱེར་མི་ཕྱེད་པའི་རྡོ་རྗེའི་བདག་ཉིད་ཁྲོ་བོ་ཆེན་པོའི་ལུས་རྡོ་རྗེ་ཧཱུཾ་མཛད་ཀྱི་སྐུར་གྱུར་ནས་བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་ཀར་ཞུགས་ནས་འདུག་སྟེ། ཆེད་
[242a.2]དུ་བརྗོད་པ་འདི་ཆེད་དུ་བརྗོད་དོ་ཞེས་གསུངས་སོ། །ཀུན་དུ་བཟང་ཞིང་སྡིག་མེད་དེ། །ཞེས་བྱ་བ་ནི་ཁྲོ་བོ་ལ་སོགས་པའི་གཟུགས་ཀྱིས་སེམས་ཅན་གྱི་དོན་མཛད་པའོ། །ཀུན་དུ་ཉོན་མོངས་པས་མ་གོས་པས་བཟང་ཞིང་ངོ་། །འདི་ཉིད་ལ་རབ་ཏུ་གཅོད་པ་མེད་པས་ན་སྡིག་མེད་པའོ། །ངོ་མཚར་བ་
[242a.3]ཅི་ཞིག་ཡིན་ཞེ་ན། གང་ཞིག་སེམས་ཅན་འདུལ་དོན་དུ། །ཞེས་བྱ་བ་སྨོས་ཏེ། གང་གི་ཕྱིར་མ་རུངས་ཤིང་གདུག་པའི་སེམས་ཅན་འདུལ་བར་བྱེད་པའི་ཕྱིར་རོ། །གང་གིས་ཤེ་ན། མི་མཛེས་པའི་ཁྲོ་བོའི་གཟུགས་ཀྱིས་སོ། །ཅི་འདྲ་བ་ཞེ་ན། ཡིད་འོང་གྱུར་པས་ཏེ། ཡིད་དུ་འོང་བ་དང་འདོད་
[242a.4]པར་གྱུར་པས་ཞེས་བྱ་བའི་ཐ་ཚིག་གོ། །དེ་བཞིན་གཤེགས་པ་ཐམས་ཅད་ཀྱི་སྤྱན་སྔར་ཞེས་བྱ་བ་ནི། མི་བསྐྱོད་པའི་གནས་ན་བཅོམ་ལྡན་འདས་རྣམ་པར་སྣང་མཛད་ལ་མངོན་དུ་ཕྱོགས་པས་གནས་པའོ། །ཡང་སྨོས་པ་ནི་སྔར་རྡོ་རྗེ་སེམས་དཔའ་དེ་བཞིན་གཤེགས་པའི་རིགས་ཀྱི་འཁོར་
[242a.5]ལོས་སྒྱུར་བས་བཀའ་ནོད་ཅིང་བཞུགས་པ་ཡིན་ལ། ད་ལྟར་ནི་གདུག་ཅིང་མ་རུངས་པའི་སེམས་ཅན་འདུལ་བའི་དོན་དུའོ། །དེའི་དོན་འདི་སྐད་སྟོན་པ་ཡིན་ཏེ། བཅོམ་ལྡན་འདས་རྣམ་པར་སྣང་མཛད་ཀྱིས་དེ་བཞིན་གཤེགས་པའི་རིགས་ཀྱི་འཁོར་ལོས་སྒྱུར་བའི་བཅོམ་ལྡན་འདས་རྡོ་རྗེ་
[242a.6]སེམས་དཔའ་དེ་ཉིད་ཏིང་ངེ་འཛིན་དང་། སྔགས་ཀྱི་རྡོ་རྗེ་རིགས་ཀྱི་བདག་པོ་རྡོ་རྗེ་ཧཱུཾ་མཛད་ཀྱི་སྐུར་མཛད་ནས། དེ་ཉིད་ཀྱིས་དེ་ལ་རྡོ་རྗེ་རིགས་ཀྱི་འཁོར་ལོས་སྒྱུར་བའི་ཕྱིར་གསང་བའི་དབང་བསྐུར་རོ། །དེས་ན་དེ་ནི་དེ་བཞིན་གཤེགས་པ་ཐམས་ཅད་ཀྱི་ཐུགས་ལས་བྱུང་ནས་དེ་བཞིན་གཤེགས་
[242a.7]པ་བྱང་ཆུབ་སེམས་དཔའི་འཁོར་གྱི་དཀྱིལ་འཁོར་དང་བཅས་པའི་ཞི་བའི་ཉམས་འཕོས་ནས་ཁྲོ་བོའི་ཉམས་བསྐྱེད་པས་སྤྲོ་བསྡུ་བྱས་ཏེ། དེ་ནས་རང་གི་ངོ་བོར་བྱས་ནས་སྤྱན་དྲངས་ཏེ། རྣམ་པར་སྣང་མཛད་ནས་བསྐལ་པ་བཟང་པོའི་མཐར་ཐུག་གི་བར་དུ་གནས་པ་རྣམས་ལ་རྣམ་པར་སྣང་མཛད་
[242b]
[242b.1]ལ་སོགས་པ་ནས། བསྐལ་པ་བཟང་པོའི་མཐར་ཐུག་པའི་གཟུགས་ཀྱིས་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་ལ། འཇིག་རྟེན་གྱི་ཁམས་ཐམས་ཅད་ན་གནས་པ་རབ་ཏུ་བཅུག་སྟེ། ཨོཾ་བཛྲ་ཛྭཱ་ལ་ཨགྣེ་པྲ་ཏི་པ་ཏ་ལ་ཨཱ་ཀཪྵ་ཡ་སརྦྦ་ཏ་ཐཱ་ག་ཏ་ཏ་ན། མ་ཧཱ་བཛྲ་ས་མ་ཡ་ཧཱུཾ་ཛཿཞེས་
[242b.2]བྱ་བ་ནས། ཨོཾ་བཛྲ་ཨཱ་བེ་ཤ་ཡ་ས་མ་ཡ་ཧཱུཾ་ཞེས་བྱ་བའི་བར་གྱི་སྔགས་དང་། སྐལ་བ་བཟང་པོ་རྣམས་ནི་རང་གི་རིག་པས་གཞག་པར་བྱའོ། །དེ་ནས་ས་མ་ཡ་སྟྭཾ་ཞེས་ཇི་སྐད་དུ་བཤད་པའི་ཕྱག་རྒྱ་བཅིངས་ལ་ཇི་སྐད་དུ་བཤད་པའི་ཚུལ་གྱིས་དཔག་ཏུ་མེད་པའི་རྡོ་རྗེ་ཧཱུཾ་མཛད་ཀྱི་སྐུ་གཅིག་ཏུ་གྱུར་
[242b.3]ནས། རྡོ་རྗེ་ཧཱུཾ་མཛད་ཀྱི་སྐུ་རྫོགས་པར་མཛད་དེ། རྣམ་པར་སྣང་མཛད་ཀྱི་ཐུགས་ལ་ཕྱོགས་བཅུ་ན་གནས་པ་རྣམས་བཞུགས་པ་ཇི་ལྟ་བ་བཞིན་དུ་བྱུང་ནས། རང་རང་གི་གནས་ལ་གནས་ཏེ། འཇིག་རྟེན་གསུམ་བཀུག་ནས་བཀའ་བསྒོ་བ་མཛད་པ་ཡིན་ནོ། །ད་ནི་བཅོམ་ལྡན་འདས་རྣམ་
[242b.4]པར་སྣང་མཛད་དེ། བཀའ་བསྒོ་བའི་ཏིང་ངེ་འཛིན་ལ་སྙོམས་པར་འཇུག་པར་མཛད་པ་དེ་ནི། དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ཏེ། དེ་བཞིན་གཤེགས་པ་ཐམས་ཅད་ཀྱི་དམ་ཚིག་ཁམས་གསུམ་པ་ལ་བཀའ་སྩལ་ནས། ཁྲོ་བོ་ཊཀྐིས་འགུགས་པ་ཡིན་ནོ། །དེ་ནས་དེ་
[242b.5]བཞིན་གཤེགས་པ་ཐམས་ཅད་ཀྱིས་ཁམས་གསུམ་པ་བཀུག་ནས། བཀའ་བསྒོ་བའི་རང་བཞིན་རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་ལ་དམིགས་ཏེ། དེ་བཞིན་གཤེགས་པ་ཐམས་ཅད་དམ་ཚིག་གིས་འགུགས་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཤིང་མངོན་སུམ་དུ་
[242b.6]མཛད་དེ། ཁྲོ་བོ་ཊཀྐི་བསྐྱེད་པར་བྱ་བ་དང་། དེའི་ཕྲིན་ལས་རྫོགས་པར་བྱ་བའི་ཕྱིར། ཐུགས་རྩེ་གཅིག་ཏུ་མཛད་ཅེས་བྱ་བའི་ཐ་ཚིག་གོ། །སྙོམས་པར་ཞུགས་ནས་ཅི་ཞིག་མཛད་ཅེ་ན། དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ལ་སོགས་པ་སྨོས་ཏེ། འདི་ཉིད་ཅེས་བྱ་བའི་ཐུགས་
[242b.7]ལ་གནས་པའོ། །བཅོམ་ལྡན་འདས་ཀྱིས་ཕྱུང་ངོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་ལྕགས་ཀྱུ་ནི་ཁྲོ་བོ་ཊཀྐིའོ། །དེ་ཞེས་བྱ་བ་ནི་ཡང་གི་སྒྲ་གསལ་བར་བྱེད་པའོ། །དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་ལྕགས་ཀྱུ་ཞེས་བྱ་བ་དེ་བཞིན་
[243a]
[243a.1]གཤེགས་པ་ཐམས་ཅད་ཀྱི་ཐུགས་དང་། རང་གི་ཐུགས་ཀྱི་སེམས་དཔའི་རྡོ་རྗེ་ཡེ་ཤེས་ལས་ཁྲོ་བོ་འདོད་པའི་རྒྱལ་པོ་ངེས་པར་སྐྱེད་པར་མཛད་ཅེས་བྱ་བའི་དོན་ཏོ། །ཕྱུང་བ་ནི་འབྱིན་པར་མཛད་པའོ། །དེ་ནས་ཕྱུང་མ་ཐག་ཏུ་འཇིག་རྟེན་གསུམ་གྱི་བདག་པོའི་ཚོགས་ཀྱིས་བསྐོར་
[243a.2]ཞིང་གནས་པ་རྡོ་རྗེ་ལྕགས་ཀྱུས་བཀུག་ནས་འཁོད་པར་གྱུར་ཏོ་ཞེས་བྱ་བར་སྦྱར་རོ། །འཇིག་རྟེན་གསུམ་གྱི་དབང་པོ་ཇི་སྙེད་པ་ཞེས་བྱ་བ་ནི། ས་འོག་དང་། ས་བླ་དང་། ས་སྟེང་གི་འཇིག་རྟེན་གསུམ་ཡིན་པས་འཇིག་རྟེན་གསུམ་མོ། །འཇིག་རྟེན་གསུམ་པོ་ཉིད་འཇིག་རྟེན་གསུམ་སྟེ། འཇིག་
[243a.3]རྟེན་གསུམ་གྱི་དབང་ཕྱུག་ཆེན་པོ་ལ་སོགས་པ་ནས། ཆུ་ལྷའི་མཐར་ཐུག་པ་དེ་ཐམས་ཅད་འཇིག་རྟེན་པ་ཐམས་ཅད་ཀྱི་ཆ་བྱད་ཅན་གྱི་ཚོགས་ཀྱིས་བསྐོར་བས་ཞེས་བྱ་བ་ནི་གྲོང་དང་། ཡུལ་དང་། ཡུལ་འཁོར་དང་། ཕོ་བྲང་ན་གནས་པའི་འཇིག་རྟེན་པའི་སྐྱེ་བོ་དེ་དག་ཐམས་ཅད་ཀྱི་ཆ་བྱད་
[243a.4]འཛིན་པ་ནི་འཇིག་རྟེན་པ་ཐམས་ཅད་དོ། །ཚོགས་ནི་དེ་དག་གི་བདག་པོ་དང་། འཁོར་རྣམས་འཇིག་རྟེན་པའི་ཆ་བྱད་ཀྱི་ཚོགས་སོ། །བསྐོར་བ་ནི་གནས་དང་བཅས་པ་ཡོངས་སུ་བསྐོར་ཞེས་བྱ་བའི་དོན་ཏོ། །དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་རྡོ་རྗེ་ལྕགས་ཀྱུ་ཞེས་བྱ་བ་ནི། བཤད་
[243a.5]མ་ཐག་པ་བཀའ་བསྒོ་བ་དེ་ཉིད་ཀྱི་གཟུགས་ནི་ཞལ་བཞི་པ་དང་། ཕྱག་བརྒྱད་པ་སངས་རྒྱས་ཀྱི་ཕྲེང་བས་བརྒྱན་པ། ཁྲོ་བོ་འདོད་པའི་རྒྱལ་པོ་རྡོ་རྗེ་ཧཱུཾ་མཛད་ཀྱི་གཟུགས་ཅན། རང་གི་ཐུགས་ཀར་བསྣམས་པའི་རྡོ་རྗེ་གསོར་བ་གང་ཡིན་པ་དེ་རང་གི་སྙིང་གར་འདེགས་པའི་ཚུལ་གྱིས་བསྣམས་པ་དེ་སྙིང་
[243a.6]གར་ཡང་ཡང་འཕེན་ཞིང་འཛིན་པའོ། །ཁམས་གསུམ་པ་ཇི་སྙེད་པ་ཐམས་ཅད་ཅེས་བྱ་བ་ནི། ཕྱོགས་བཅུ་ན་གནས་པའི་འཇིག་རྟེན་པའི་འཁོར་ལོ་རི་རབ་རིའི་རྩེ་མོ་གང་ན་བ་དེར་བཀུག་པ་དེར་གཟིགས་ནས་དེ་བཞིན་གཤེགས་པ་ཐམས་ཅད་ཀྱི་བསྟན་པ་དང་། དེ་བཞིན་གཤེགས་པ་ཐམས་ཅད་
[243a.7]ཀྱི་བཀའ་ཡང་ཉོན་ཅིག་ཅེས་བྱ་བ་དེ་ཉིད་གསུངས་པ་བཀའ་ཉོན་ཅིག་ཅེས་བྱ་བ་ནི་ནན་ཏན་དུ་བྱ་བའོ། །ཀུན་མཁྱེན་ཡེ་ཤེས་ཐོབ་པའི་ཕྱིར་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པའི་དོན་དུའོ། །བྱེད་པ་པོ་ཞེས་བྱ་བ་ནི་སྤྲུལ་པའོ། །འཇིགས་པ་པོ་ཞེས་བྱ་བ་ནི་འཇིགས་པར་བྱེད་པའོ། ། 
[243b]
[243b.1]འབྱུང་པོ་ཐམས་ཅད་ཀྱི་དབང་པོ་ཞེས་བྱ་བ་ནི་འབྱུང་བས་ན་འབྱུང་པོ་སྟེ། དེ་དག་ཐམས་ཅད་ཀྱི་དབང་ཕྱུག་ནི་མངའ་བདག་གོ། །ལྷ་རྣམས་ཤིན་ཏུ་གནོན་པར་བྱེད་པའི་ལྷ་ནི་ལྷའོ། །དེ་ཉིད་ལྷ་ཆེན་པོ་ཡིན་ནོ། །གནོད་སྦྱིན་ཁྱོད་ཀྱི་ངག་དེ་ང་ཅིའི་ཕྱིར་ཉན་ཞེས་བྱ་བ་ནི་ཁྲོ་བོ་ལྷ་ཆེན་པོ་ཡིན་པའི་ཕྱིར། 
[243b.2]ཁྱོད་པས་རྫུ་འཕྲུལ་ཆེ་ན་ཁྱོད་ཀྱི་ངག་ཁྲོ་བོས་ཅིའི་ཕྱིར་ཉན་ཏེ། མི་ཉན་ནོ་ཞེས་བྱ་བའི་དོན་ཏོ། །ཆེན་པོ་ཡང་ཡིན་ལ་གཏུམ་ཞིང་ཁྲོ་བ་ཡང་ཡིན་པས་ན་ཁྲོ་ཞིང་གཏུམ་པ་ཆེན་པོ་སྟེ། དེའི་དངོས་པོ་ནི་ཁྲོ་ཞིང་གཏུམ་པ་ཆེན་པོའོ། །དེ་ཉིད་འཇིགས་པ་ཆེན་པོའི་གཟུགས་དང་ལྡན་པས་རབ་ཏུ་འཇིགས་
[243b.3]པའི་གཟུགས་སུ་གྱུར་པ་ནི། རབ་ཏུ་འཇིགས་པའི་གཟུགས་སོ། །འབར་བ་ཡིན་ལ་ཆེན་པོ་ཡིན་པས་ན་འབར་བ་ཆེན་པོ་སྟེ་ནམ་མཁའ་ཁྱབ་པའོ། །དེ་གྱེན་དུ་གཏོང་བས་ན་གཏོང་ཞིང་ངོ་། །དགོད་པས་ན་དགོད་པ་སྟེ། ཆེན་པོ་ཡང་ཡིན་ལ་མ་རུངས་པ་རྟག་ཏུ་དགོད་པ་ཡང་ཡིན་པས་ན། མ་
[243b.4]རུངས་པ་ཆེན་པོས་རྟག་ཏུ་དགོད་པའོ། །ཀྱེ་ལུས་སྲུལ་པོའོ་ཞེས་བྱ་བ་ནི་མིའི་ཤ་ཟ་བ་ལ་སོགས་པའི་རོ་ལངས་སོ། །དེ་བཞིན་གཤེགས་པ་ཐམས་ཅད་ཀྱི་ཐུགས་ནི་ཐུགས་རྗེ་ཆེན་པོའོ། །དེ་ལས་བྱུང་བས་ན་སྐྱེད་པའོ། །རྡོ་རྗེ་ཆེན་པོའི་དམ་ཚིག་ནི་རྡོ་རྗེ་ཡང་ཡིན་ལ་ཆེན་པོ་ཡང་དེ་ཡིན་
[243b.5]པས་ན། རྡོ་རྗེ་ཆེན་པོ་དེའི་དམ་ཚིག་སྟེ། རྡོ་རྗེ་ཆེན་པོའི་དམ་ཚིག་གོ། །དེ་གང་ཡིན་ཞེ་ན། ཁྲོ་བོ་གནོད་མཛེས་ཀྱི་ལུས་སོ། །ལྷ་ཆེན་པོ་ལ་སོགས་པའི་འཇིག་རྟེན་གསུམ་གྱི་འཁོར་ལོ་ཐམས་ཅད་ཁ་དོག་ཏུ་བསྟན་ནས། ཞབས་ཀྱིས་གནོན་པའི་རྡོ་རྗེ་ཧཱུཾ་མཛད་ཀྱི་སྐུ་དེ་ནི་རྡོ་རྗེ་ཆེན་པོའི་དམ་
[243b.6]ཚིག་ཅེས་བཤད་དོ། །མཁྱེན་བཞིན་དུ་ཞེས་བྱ་བ་ནི་ཉིད་ཀྱི་གསུང་གིས་མི་འཇིགས་པ་སྩོལ་བར་མཛད་པའོ། །མ་བསད་ཅིག་ཅེས་བྱ་བ་ནི། གསོད་པའི་ལྟུང་བ་སྟེ། གསོད་པར་མ་བྱེད་ཅིག་ཅེས་བྱ་བའི་དོན་ཏོ། །སངས་རྒྱས་དང་། ཆོས་དང་། དགེ་འདུན་དང་ཕྱག་རྒྱའི་ཚོགས་དང་བཅས་
[243b.7]པ་ཞེས་བྱ་བ་ནི། གཞལ་དུ་མེད་པའི་དེ་བཞིན་གཤེགས་པ་རྣམས་དང་། དེའི་ཆོས་དང་དགེ་འདུན་ཞེས་བྱ་བའི་དོན་ཏོ། །དེ་བཞིན་གཤེགས་པ་ཐམས་ཅད་ནི་བྱང་ཆུབ་ཆེན་པོའི་རང་བཞིན་ཡིན་པའི་ཕྱིར། ལོངས་སྤྱོད་རྫོགས་པ་དང་སྤྲུལ་པའི་སྐུའི་ངོ་བོས་བདག་པོ་ཡིན་པས་ན། དེ་དག་
[244a]
[244a.1]དེའི་བདག་པོར་གྱུར་པའི་ཕྱིར་རོ། །འདི་ཉིད་རྒྱུ་ཡིན་པའི་ཕྱིར་དེ་བཞིན་གཤེགས་པ་ཐམས་ཅད་ཀྱི་ཡབ་བོ། །དེ་བཞིན་གཤེགས་པ་ཐམས་ཅད་ཀྱི་བཀས་རང་གི་རིགས་ཐམས་ཅད་བསྐྱེད་པ་དང་། གདུག་པ་ཐམས་ཅད་འདུལ་བར་བྱེད་པས་ན་བཀའ་བཞིན་བྱེད་པའོ། །རྡོ་རྗེ་
[244a.2]རྒྱལ་པོ་ལ་སོགས་པ་རྣམས་ལ་སྔར་བསྐྱེད་པས་ན། དེ་བཞིན་གཤེགས་པའི་ཐུ་བོའོ། །སེམས་ཅན་ཐམས་ཅད་འདུལ་བ་ཞེས་བྱ་བ་ནི། གདུག་ཅིང་གཏུམ་པའི་སེམས་ཅན་ཐམས་ཅད་འདུལ་བས་ན་འདུལ་བྱེད་དོ། །ལམ་ངན་པ་ལས་བཟློག་ནས་ལམ་བཟང་པོ་ལ་རབ་ཏུ་འཇོག་པའི་འབྲས་
[244a.3]བུ་དེ་ཉིད་ཀྱི་རྒྱུ་དེ་ལས་བཟློག་པའི་དངོས་པོ་ནི་སེམས་ཅན་ཐམས་ཅད་གདུལ་བར་བྱ་བའི་དོན་གྱི་ཕྱིར་རོ། །དེ་ནས་ཁྲོ་བོའི་རྒྱལ་པོར་དབང་བསྐུར་རོ། །སྡིག་པ་ཅན་གྱི་སེམས་ཅན་རྣམས་སྦྱང་བའི་ཕྱིར་ཞེས་བྱ་བ་ནི་འདོད་ཆགས་དང་ཞེ་སྡང་དང་གཏི་མུག་མེད་པར་སྔ་ནས་མཁྱེན་པའི་སྟོབས་ཀྱིས་
[244a.4]སྡིག་པ་རྣམས་ཡོངས་སུ་སྤངས་ཤིང་ཟད་པ་ཡིན་ནོ། །དེ་ལྟར་ཁྱབ་འཇུག་ལ་སོགས་པའི་འཇིག་རྟེན་པ་རྣམས་གདུལ་བའི་ཕྱིར་འཁོར་ལ་བཀའ་སྩལ་པ་དེའི་རྗེས་སུ་འཇུག་པ་གསུངས་པ་ནི། དེ་ནས་ཞེས་བྱ་བ་ལ་སོགས་པ་གསུངས་པའོ། །དབང་ཕྱུག་ཆེན་པོ་དེ་གསོ་བར་བཀའ་སྩལ་པ་
[244a.5]དེའི་རྗེས་སུ་འཇུག་པ་དང་། ཡོངས་སུ་སྦྱོང་བའི་ཕྱིར་ཞབས་འོག་ཏུ་དགུག་པ་གསུངས་པ་ནི་རྐང་པས་དགུག་པའི་ཁྲོ་བོའི་ཕྱག་ན་ལྕགས་ཀྱུ་ཡིན་པར་ཤེས་པར་བྱའོ། །ད་ནི་དེ་ནས་ཕྱག་ན་རྡོ་རྗེ་ཞེས་བྱ་བ་ལ་སོགས་པ་དང་། དབང་ཕྱུག་ཆེན་པོ་ཡོངས་སུ་སྦྱོང་བའི་ཕྱིར་དང་། ཚར་གཅོད་པར་
[244a.6]བཀའ་སྩལ་པ་དང་། དེའི་རྗེས་སུ་འཇུག་པ་ནི། དེ་ནས་བཅོམ་ལྡན་འདས་ཀྱིས་ལྷ་ཆེན་པོ་ལ་ཐུགས་རྗེ་ཆེན་པོ་བསྐྱེད་དེ་ཞེས་བྱ་བ་ལ་སོགས་པ་སྨོས་སོ། །དབང་ཕྱུག་ཆེན་པོ་ལ་དབབ་པ་དང་། སྡུག་བསྔལ་ཀུན་ཞི་བ་དང་། བླ་ན་མེད་པའི་བདེ་བ་དང་། ཡིད་བདེ་བ་མྱོང་བར་བྱས་ནས། 
[244a.7]བླ་ན་མེད་པའི་བྱང་ཆུབ་ཐོབ་པ་ནི། བླ་ན་མེད་པ་གྲུབ་པའི་དབང་བསྐུར་བ་ཞེས་བྱ་བ་ལ་སོགས་པ་སྨོས་ཏེ། དེ་ལ་བླ་ན་མེད་པའི་དངོས་གྲུབ་ནི་སངས་རྒྱས་ཡིན་པའི་ཕྱིར། དེའི་དོན་དུ་དབང་བསྐུར་བ་ནི་བླ་ན་མེད་པ་གྲུབ་པའི་དབང་བསྐུར་བའོ། །ཏིང་ངེ་འཛིན་སྟོང་པ་ཉིད་དང་། མཚན་མ་མེད་པ་དང་
[244b]
[244b.1]སྨོན་པ་མེད་པ་ལ་སོགས་པའོ། །རྣམ་པར་ཐར་པ་ནི་བརྒྱད་དོ། །གཟུངས་ནི་ཚིག་དང་དོན་རྟོག་པ་དང་སྔགས་སོ། །ཡེ་ཤེས་ནི་རྣམ་པར་སྣང་མཛད་ལ་སོགས་པའིའོ། །མངོན་པར་ཤེས་པ་དྲུག་གོ། །བླ་ན་མེད་པའི་གྲུབ་པའི་དབང་བསྐུར་བ་དང་། ཏིང་ངེ་འཛིན་དང་། རྣམ་པར་ཐར་པ་དང་། 
[244b.2]གཟུངས་དང་། ཡེ་ཤེས་དང་། རྣམ་པར་ཤེས་པ་ནི་བླ་ན་མེད་པ་བསྒྲུབ་པའི་དབང་བསྐུར་བའི་ཏིང་ངེ་འཛིན་གྱི་རྣམ་པར་ཐར་པའི་གཟུངས་ཀྱི་ཡེ་ཤེས་ཀྱི་མངོན་པར་ཤེས་པ་དེ་ཐོབ་ནས། དེ་བཞིན་གཤེགས་པ་ཉིད་དུ་འགྲུབ་པའི་བར་དུ་གྱུར་ཏོ། །དེ་ནས་ཞེས་བྱ་བ་ནི་དབང་ཕྱུག་ཆེན་པོ་ལ་ཕྱག་ན་
[244b.3]རྡོ་རྗེའི་ཞབས་ཀྱིས་རེག་པར་གྱུར་པའི་དེ་མ་ཐག་པའོ། །ལྷ་ཆེན་པོ་བཅོམ་ལྡན་འདས་ཕྱག་ན་རྡོ་རྗེའི་ཞབས་ཀྱི་མཐིལ་གྱིས་རེག་པས་དེ་བཞིན་གཤེགས་པ་ཐམས་ཅད་དང་འབྲེལ་བའི་ཏིང་ངེ་འཛིན་དང་། གཟུངས་དང་། རྣམ་པར་ཐར་པའི་བདེ་བ་མྱོང་སྟེ། ཏིང་ངེ་འཛིན་ནི་རྡོ་རྗེ་སེམས་དཔའ་
[244b.4]ལ་སོགས་པའོ། །གཟུངས་ནི་རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པའོ། །རྣམ་པར་ཐར་པའི་སྒོ་ནི་སྟོང་པ་ཉིད་དང་མཚན་མ་མེད་པ་ལ་སོགས་པའོ། །མྱོང་སྟེ་ཞེས་བྱ་བ་ནི་མངོན་སུམ་གྱིས་རིག་པར་གྱུར་པའོ། །སྐྱེ་བ་གཅིག་གིས་ཐོགས་ནས་བྱང་ཆུབ་སེམས་དཔར་གྱུར་པ་དེས་ཡང་
[244b.5]དག་པར་རྫོགས་པའི་བྱང་ཆུབ་ཏུ་སངས་རྒྱས་ནས་ཆེད་དུ་བརྗོད་པ་འདི་ཆེད་དུ་བརྗོད་དོ། །ཨེ་མའོ་ཞེས་བྱ་བ་ནི་ངོ་མཚར་པའོ། །ནི་ཞེས་བྱ་བ་ནི་གང་གི་ཕྱིར་གྱི་དོན་ཏོ། །ངོ་མཚར་བ་གང་ཡིན་ཞེ་ན། སངས་རྒྱས་ཡེ་ཤེས་ནི་སངས་རྒྱས་རྣམས་ཀྱི་ཡེ་ཤེས་སོ། །བླ་མ་ནི་མཛེས་པའོ། །བླ་ན་མེད་
[244b.6]པས་ན་བླ་ན་མེད་པའོ། །དེའི་ངོ་མཚར་བ་གང་ཡིན་ཞེ་ན། གང་གི་ཕྱིར། ཡི་གེའི་ཚིག་གིས་མནན་ནས་སུ། །ཞེས་བྱ་བ་སྨོས་ཏེ་མི་ཟད་པ་དང་འཇིག་པས་ན་ཡི་གེའོ། །དེའི་ཚིག་གིས་དེ་ལ་མནན་པ་ནི་ཕྱག་ན་རྡོ་རྗེའི་གོ་འཕང་གིས་མྱ་ངན་ལས་འདས་པའི་སངས་རྒྱས་སུ་གཞག་པ་དེ་ནི་
[244b.7]འདིར་ངོ་མཚར་བར་གྱུར་པ་ཡིན་ནོ། །དེ་ནི་འདི་སྐད་སྟོན་པ་ཡིན་ཏེ། དོན་དམ་པར་ན་བདག་ནི་འདིར་གཟུགས་ཀྱི་སྐུའི་ངོ་བོར་ཕྱག་ན་རྡོ་རྗེའི་ཞབས་ཀྱིས་མནན་དུ་ཡོད་པ་མ་ཡིན་གྱི། འོན་ཀྱང་བྱང་ཆུབ་སེམས་ཀྱི་མཚན་ཉིད་ཀྱི་ཡི་གེའི་ཚིག་དེ་རྟོགས་པས་གཟུང་བ་དང་འཛིན་པའི་རྣམ་པར་
[245a]
[245a.1]རྟོག་པ་ཐམས་ཅད་བཅོམ་ནས་གདུལ་བར་བྱ་བ་སྤངས་སུ་ཟིན་ཀྱང་གཟུགས་ཀྱི་སྐུའི་རང་བཞིན་གྱི་ཞབས་ཀྱི་འོག་ཏུ་མནན་པ་འདི་ནི་ངོ་མཚར་བའོ་སྙམ་དུ་སེམས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ཞེས་བྱ་བ་ལ་སོགས་པས། འཇིག་རྟེན་
[245a.2]གསུམ་གྱི་འཁོར་ལོ་ཐམས་ཅད་དཀྱིལ་འཁོར་དུ་བཅུག་ནས་དབང་བསྐུར་ཞིང་བཀའ་སྩལ་པ་ལ་སྦྱོར་བ་ནི། བྱང་ཆུབ་སེམས་ནི་རིམ་བཞིན་དུ། །ཞེས་བྱ་བ་སྨོས་ཏེ། དུས་འདི་ནས་བཟུང་ནས། སྙིང་པོ་བྱང་ཆུབ་ལ་མཐར་ཐུག་གི་བར་དུ་བྱང་ཆུབ་ཏུ་སེམས་བསྐྱེད་པར་བགྱི་སྟེ། ཇི་ལྟར་དུས་
[245a.3]གསུམ་མགོན་པོ་རྣམས། །རྫོགས་པའི་བྱང་ཆུབ་ངེས་མཛད་པ། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། ཞེས་བྱ་བས་བྱང་ཆུབ་ཏུ་སེམས་བསྐྱེད་པར་བྱའོ། །རིམ་པ་ཇི་ལྟ་བ་བཞིན་དུ་སྦྱིན་པ་དང་ཚུལ་ཁྲིམས་ལ་སོགས་པ། ཇི་ལྟར་ནུས་པར་བྱང་ཆུབ་ཆེན་
[245a.4]པོ་ཐོབ་པའི་རྒྱུར་གྱུར་པ། ཡོངས་སུ་སྦྱོང་བ་དང་། འབད་པ་དང་། སེམས་རྩེ་གཅིག་པས་དེ་ལྟར་བྱང་ཆུབ་ཀྱི་སེམས་ཡང་དག་པར་བསྐྱེད་པར་བགྱིའོ། །དེ་ནས་གཞན་ཡང་བཅོམ་ལྡན་འདས་ཕྱག་ན་རྡོ་རྗེ་ལ་སོགས་པ་དེ་རྣམས་བཞུགས་པའི་ཕྱིར། དམ་ཚིག་ཆེན་པོའི་ཕྱག་རྒྱ་ཐམས་ཅད་ཀྱི་
[245a.5]ཐུན་མོང་བར་ཁྲོ་བོ་སྟེ། ཏི་རཱིནྟི་རིའི་ཕྱག་རྒྱལ་དམ་ཚིག་ཆེན་པོ་ཞེས་བརྗོད་དོ། །བཅིང་བ་བྱས་ཞེས་བྱ་བ་ནི་བརྗོད་ཅིང་བཅིང་བའོ། །དམ་ཚིག་ཆེན་པོའི་ཕྱག་རྒྱའི་སྙིང་པོ་འཆང་པར་འགྱུར་བ་འདི་བརྗོད་ཅིང་བཅིང་བར་བྱའོ། །ལག་ཏུ་བབ་ཅེས་བྱ་བ་ནི་ལག་པ་གཉིས་ལ་བབ་པ་སྟེ། དབབ་
[245a.6]པ་ནི་སྔ་མ་བཞིན་ནོ། །དེས་འཆད་པར་འགྱུར་པའི་སློབ་མ་གཞུག་པའི་ཆོ་གས་ཐམས་ཅད་བཅོམ་ལྡན་འདས་ཀྱིས་རབ་ཏུ་བཅུག་པ་ཡིན་ནོ། །དེ་ལྟར་ཚུལ་བཞིན་དུ་བཙུད་ནས་དཀྱིལ་འཁོར་ཆེན་པོ་ཐམས་ཅད་ཀྱི་གོ་རིམས་བཞིན་དུ་བསྟན་ཏེ། རྡོ་རྗེ་ལྕགས་ཀྱུ་ནས་བརྩམས་ནས་རྣམ་པར་སྣང་མཛད་
[245a.7]ལ་མཐར་ཐུག་གི་བར་དུ་བསྟན་ཏོ། །རྡོ་རྗེ་རིན་པོ་ཆེའི་དབང་བསྐུར་ནས་ཞེས་བྱ་བ་ནི། རྡོ་རྗེ་རིན་ཆེན་གྱི་ཕྱག་རྒྱས་ཅོད་པན་གྱི་དབང་བསྐུར་ནས། སེམས་ཅན་གྱི་དོན་ཇི་སྙེད་པ་ལ་བཀོད་དོ། །འདི་སྐད་སྟོན་པ་ཡིན་ཏེ། ཕྱག་བཞི་སྔོན་དུ་འགྲོ་བ་འཇུག་པའི་ཆོ་གས་དབབ་པ་བྱས་ལ་མེ་ཏོག་
[245b]
[245b.1]དོར་ནས། ཕྲེང་བའི་དབང་བསྐུར་བ་བྱིན་ལ་གདོང་གཡོགས་བཀྲོལ་ཏེ། རྡོ་རྗེ་ལྕགས་ཀྱུ་ནས་བརྩམས་ནས་དཀྱིལ་འཁོར་བསྟན་ཞིང་དབབ་པ་ཉེ་བར་བསྡུ་བ་བྱས་ནས། ཆུའི་དབང་བསྐུར་བ་དང་། རྡོ་རྗེ་རིན་ཆེན་གྱི་ཕྱག་རྒྱས་རིན་པོ་ཆེའི་ཅོད་པན་གྱི་དབང་བསྐུར་བ་དེ་དག་ཐམས་ཅད་ཀྱང་དེ་རྣམས་
[245b.2]ལ་རྡོ་རྗེས་མཚན་པའི་མདུང་རྩེ་གསུམ་པ་ལ་སོགས་པ་དང་། རྡོ་རྗེ་རྩེ་གསུམ་པ་ལ། ཨོཾ་བཛྲ་ཨ་བྷི་ཥཉྩི་སརྦ་ཏ་ཐཱ་ག་ཏ་བཛྲ་དྷཱ་ཏྰྭི་བཛྲ་པཱ་ཎི་ཧི་ཧ་ཧ་ཧ་ཧ་ཞེས་པའི་སྔགས་འདིས་སྦྱིན་པར་བྱའོ། །དེ་ནས་དེ་རྣམས་ལ་མིང་གི་དབང་བསྐུར་བར་བྱའོ། །དེ་ནས་འཇིག་རྟེན་གསུམ་གྱི་བདག་པོ་ཐམས་
[245b.3]ཅད་ཀྱི་མིང་རྣམས་ཡིན་ནོ་ཞེས་བྱ་བ་ནི། གསལ་བར་བཤད་པར་བྱ་ཞེས་བྱ་བའི་དོན་ཏོ། །དབང་ཕྱུག་ཆེན་པོ་དང་། ཁྱབ་འཇུག་དང་། ཚངས་པ་དང་། དབང་པོ་ནི་ཇི་ལྟར་གྲགས་པ་ཁོ་ནའོ། །སྒྲ་གཞོན་ནུ་ནི་གདོང་དྲུག་གོ། །བདུད་རྩི་འཁྱིལ་པ་ནི་ཉི་མའོ། །དབྱིག་པ་ཆེན་པོ་ནི་སྤེན་པའོ། ། 
[245b.4]སེར་སྨུག་ནི་མིག་དམར་རོ། །སོགས་པ་སྨོས་པ་ནི་གཟའ་ལག་ལ་སོགས་པ་གཟའ་དང་། ཉེ་བའི་གཟའ་རྣམས་ཤེས་པར་བྱའོ། །སྦྲང་རྩིས་མྱོས་པ་ནི་སྟོབས་བཟངས་སོ། །སྦྲང་རྩིར་བྱེད་པ་ནི་དཔྱིད་དོ། །རྒྱལ་བ་ནི་འདོད་པའི་ལྷའོ། །རྒྱལ་བར་བྱེད་པ་ནི་རལ་གྲི་འཆང་བའོ། །ཚོགས་ཀྱི་
[245b.5]བདག་པོ་ནི་པ་བ་སངས་སོ། །སོགས་པའི་སྒྲ་ནི་མེ་ཏོག་གི་སོ་ལ་སོགས་པའོ། །མཛོད་སྐྱོང་ནི་ནོར་སྦྱིན་ནོ། །གཞན་དག་ནི་སའི་ལྷ་སྟེ། ཙུ་ལི་ཀ་ཞེས་བྱ་བའི་ཚོགས་ཀྱི་བདག་པོ་ཞེས་ཟེར་རོ། །དེ་ནི་རྒྱལ་པོའི་བཙུན་མོ་ལ་སོགས་པ་ལྷ་མོ་རྣམས་ཀྱི་མིང་ལ་ཨུ་མ་ནི་ཁྲོ་བོ་རྡོ་རྗེ་མེ་ཞེས་བྱ་བ་ལ་སོགས་
[245b.6]པ་སྨོས་ཏེ། དེ་ལ་ཨུ་མ་ནི་ལྷ་ཆེན་པོའི་ཆུང་མའོ། །རུག་མ་ནི་ཁྱབ་འཇུག་གི་ཆུང་མའོ། །གདོང་དྲུག་མ་ནི་གདོང་དྲུག་གིའོ། །ཚངས་མ་ནི་ཚངས་པའིའོ། །དབང་མོ་ནི་བརྒྱ་བྱིན་གྱིའོ། །མི་འཆིང་བ་ནི་ཉི་མའིའོ། །རོ་ཧི་ནི་ཟླ་བའིའོ། །དབྱུག་པ་འཛིན་མ་ནི་སྤེན་པའིའོ། །སྐྱེ་བ་འཕྲོགས་མ་ནི་
[245b.7]མིག་དམར་གྱིའོ། །གསོད་མ་ནི་སྟོབས་བཟངས་ཀྱིའོ། །ཟ་བ་མ་ནི་དཔྱིད་ཀྱིའོ། །འགྲོ་བ་མ་ནི་རྒྱལ་བའིའོ། །དགའ་བ་མ་ནི་འདོད་པའི་ལྷའོ། །ཞི་བ་མ་ནི་ནོར་སྦྱིན་གྱིའོ། །རླུང་མོ་ནི་རླུང་གིའོ། །མེ་མོ་ནི་མེའིའོ། །ཀུ་བེེ་ར་མ་ནི་ཀུ་བེ་རའིའོ། །ཕག་མོ་ནི་ཕག་གིའོ། །ཙ་མུཎྜི་ནི་གཤིན་རྗེའིའོ། ། 
[246a]
[246a.1]སྣ་ཆེན་མ་ནི་ལོག་འདྲེན་གྱིའོ། །བ་རུ་ཎ་མ་ནི་ཆུ་ལྷའིའོ། །དེ་ནས་ཞེས་བྱ་བ་ནི་དབང་བསྐུར་བའི་དེ་མ་ཐག་པ་ཉིད་དོ། ཕྱག་རྒྱ་ཐམས་ཅད་བཅིང་བ་བསླབས་ཏེ་ཞེས་བྱ་བ་ནི་ལྷ་རང་གི་ཕྱག་རྒྱ་བཞིའི་ཡེ་ཤེས་སོ། །རྡོ་རྗེ་དམ་ཚིག་མའི་སྙིང་པོ་འདི་སྦྱིན་ནོ་ཞེས་བྱ་བ་ནི་ལས་མི་
[246a.2]ཕྱེད་ཅིང་མི་འདའ་བའི་མནའི་སྙིང་པོ་འདི་བྱིན་ནོ། །རྡོ་རྗེ་འདི་ནི་རྡོ་རྗེ་ཆེ། །ཞེས་བྱ་བ་ནི་དེ་མ་ཐག་ཏུ་བསྟན་པའོ། །རང་གི་ལག་ན་གནས་པའི་དམ་ཚིག་གི་ཕྱག་རྒྱའི་མཚན་ཉིད་ཀྱི་རྡོ་རྗེ་ནི། སངས་རྒྱས་ཀུན་གྱི་བྱིན་གྱིས་བརླབས། །ཞེས་བྱ་བ་སྨོས་ཏེ། ཁྲོ་བོའི་རྡོ་རྗེ་རྩེ་ལྔ་པའི་གཟུགས་སུ་གྲུབ་
[246a.3]པའོ། །དེས་ཅི་ཞིག་བྱེད་ཅེ་ན། དམ་ཚིག་འདི་ལས་འདས་ན་ནི། །ཞེས་བྱ་བ་སྨོས་ཏེ། སྔགས་པའི་བཀའ་ལས་འདས་ན་མྱུར་བ་ཉིད་དུ་ཁྱེད་ཀྱི་རིགས་རྣམས་ཐལ་བར་བྱེད་ཅེས་བྱའོ། །ཨོཾ་ཧ་ན་ས་མ་ཡ་ཧཱུཾ་ཕཊ། ཅེས་བྱ་བ་ནི་སྔགས་དང་ལྷན་ཅིག་ཏུ་སྔགས་པས་རབ་ཏུ་སྦྱར་བར་བྱའོ། ། 
[246a.4]སྔགས་པ་དམ་པའི་བཀའ་ལས་འདས་ན་ཁྱེད་ཅག་གི་རིགས་རྣམས་རྡོ་རྗེ་འདིས་མཛད་པར་བྱེད་པ་དེའི་ཕྱིར། ཁྱེད་ཅག་གིས་དེའི་བཀའ་བཞིན་དུ་བྱའོ། །ལྷ་ལ་སོགས་པ་དང་མ་མོའི་ཚོགས་ཀྱི་ཐུན་མོང་གི་མནའི་སྙིང་པོ་གསུངས་པ་ནི། དེ་ནས་ཐུན་མོང་གི་མནའི་སྙིང་པོ་ལྷ་རྣམས་ཀྱིས་བྱིན་
[246a.5]པ། སྙིང་པོ་གཟུང་བར་བྱ་བའི་དམ་ཚིག་གི་ཕྱག་རྒྱ་འདི་བྱིན་ནོ། །རྡོ་རྗེ་ཕྱག་རྒྱ་གཉིས་བཅིངས་ཏེ། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་བཅིངས་པའོ། །མཛུབ་མོའི་ལྕགས་ཀྱུ་བཅིངས་ནས་ནི། །ཞེས་བྱ་བ་ནི། མཛུབ་མོ་གཉིས་ཀྱི་ལྕགས་ཀྱུ་ལྕགས་སྒྲོག་ཏུ་བཅིངས་ནས་གཡས་པ་དང་གཡོན་
[246a.6]པས་འདྲེན་པར་བྱེད་པ་ནི། ལྷ་རྣམས་འདྲེན་པའི་ཕྲིན་ལས་ལ་སྦྱོར་བ་འདིས་ལྷ་ཆེན་པོ་ནས་བརྒྱ་བྱིན་གྱི་བར་དུ་རིག་པའི་རྒྱལ་པོ་རྣམས་རང་གི་ལས་ལ་ངེས་པར་སྦྱར་བར་བྱའོ། །ངེས་པ་དེས་ཀྱང་ལྷ་རྣམས་བཀུག་ནས་བཀའ་བཞིན་བྱེད་པའི་ཕྱག་རྒྱའི་སྙིང་པོ་ཞེས་བྱ་བར་གྱུར་ཏེ། 
[246a.7]ལྷ་རྣམས་འགུགས་པ་དང་ལྷ་རྣམས་ཀྱི་སེམས་དབང་དུ་བྱེད་པ་ཞེས་བྱ་བའི་ཐ་ཚིག་གོ། །རྡོ་རྗེ་བཅིངས་པ་དམ་བྱས་ཏེ། །མཛུབ་མོ་བཀུག་ནས་རབ་ཏུ་མནན། །མཐེ་བོང་གཉིས་ཀ་མཚམས་སྦྱར་བས། དབུས་སུ་གཉིས་ཀ་རབ་ཏུ་མནན། །ཞེས་བྱ་བ་ནི། རྡོ་རྗེ་བཅིང་བ་བཅིངས་
[246b]
[246b.1]ལ་མཛུབ་མོ་གཉིས་ཀ་བསྒྲེངས་ཏེ་བཀུག་ནས་གཞག་པ་མཐེ་བོ་གཉིས་ཀ་དབུས་སུ་གནས་པ་རབ་ཏུ་མནན་པ་གང་ཡིན་པ་དེ་ནི་བཀུག་པའི་རྩེ་མོ་མནན་པའོ། །རྡོ་རྗེ་བཅིང་བ་དེ་བཅིངས་ནས་དབུས་སུ་གཉིས་ཀ་རབ་ཏུ་མནན་པ་དེ་ཉིད་ཀྱི་མཛུབ་མོ་གཉིས་ཀའོ། །ཇི་ལྟར་དེ་མནན་པར་བྱ་ཞེ་ན། 
[246b.2]མཚམས་སྦྱར་བ་ཞེས་བྱ་བ་སྨོས་ཏེ། དེ་ཉིད་དབུས་སུ་སྦྱར་བ་ཞེས་བྱ་བའི་མིང་གིས་མཛུབ་མོ་གཉིས་ཉེ་བར་བྱས་པ་དང་སྦྱར་བར་བྱས་ནས། མཐེ་བོང་གཉིས་པོ་དེས་དེ་བཅིང་བར་བྱའོ། །ཕྱག་རྒྱ་དེས་ཉི་མ་ལ་སོགས་པའི་ཁྲོ་བོ་རང་གི་ལས་ལ་ངེས་པར་སྦྱོར་བའོ། །རྡོ་རྗེ་ཕྱག་རྒྱ་གཉིས་ཀ་ཡི། །མཐེའུ་
[246b.3]ཆུང་སོ་སོར་བཅིངས་ནས་ནི། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་བཅིངས་ནས་ཁ་སྟེང་དུ་བསྟན་ཏེ། མཛུབ་མོ་དང་མཐེའུ་ཆུང་གཉིས་ལྕགས་སྒྲོག་ཏུ་སྦྲེལ་བ་བཅིངས་ནས་བཟློག་སྟེ་བཏེག་ནས་མགོ་བོར་གཞག་པ་འདིས་སྟོབས་བཟངས་ལ་སོགས་པ་ཚོགས་ཀྱི་བདག་པོའི་ལས་ལ་སྦྱོར་བའི་དམ་
[246b.4]ཚིག་གི་ཕྱག་རྒྱའོ། །རྡོ་རྗེ་བསྲུང་བ་དམ་བཅིངས་ལ། །ཞེས་བྱ་བ་ནི། རྡོ་རྗེ་བསྡམས་པའི་རྡོ་རྗེ་ལས་ཀྱི་མཐེའུ་ཆུང་དང་མཐེ་བོང་གི་རྩེ་མོ་སྦྱར་ལ། དེ་ཉིད་ཀྱི་མཛུབ་མོ་སྦྱར་བ་བརྐྱང་ནས། སྙིང་གར་གཞག་པ་དེ་ནི་རྡོ་རྗེ་བསྲུང་བ་དམ་དུ་བཅིངས་པའོ། །རྡོ་རྗེ་བསྡམས་པ་དེས་མནན་པས། །ཞེས་
[246b.5]བྱ་བ་ནི་དེ་ཉིད་རྡོ་རྗེ་བསྲུང་བའི་ཕྱག་རྒྱའི་གཟུགས་ཀྱི་རྡོ་རྗེ་བཅིང་བར་འདོད་པ་ཡིན་ནོ། །དེ་ཉིད་སྙིང་གའི་ཕྱོགས་སུ་མནན་པ་ནི། ནོར་སྦྱིན་ལ་སོགས་པའི་ཕོ་ཉ་དེ་དག་ལས་ལ་ངེས་པར་སྦྱོར་བའི་དམ་ཚིག་གི་ཕྱག་རྒྱའོ། །རྡོ་རྗེ་ཕྱག་རྒྱ་གཉིས་བཅིངས་ཏེ། ཞེས་བྱ་བ་ནི། རྡོ་རྗེ་ཁུ་ཚུར་གཉིས་
[246b.6]བཅིངས་ཏེ། །གཡོན་པའི་རྡོ་རྗེ་མཛུབ་མོ་ལས། །ཞེས་བྱ་བ་ནི་གཡོན་པའི་རྡོ་རྗེ་མཛུབ་མོ་ནི་གཡོན་པའི་རྡོ་རྗེ་མཛུབ་མོའི་རྩེ་མོའོ། །མཐེའུ་ཆུང་གིས་སོར་མོ་དེ་བསྡམས་ནས། སོར་མོ་གཅུ་ཞིང་སླར་གཅུས་ཏེ་དྲག་ཏུ་བཀྲོལ་ནས་སྙིང་གའི་ཕྱོགས་ལས་གཡས་ཕྱོགས་སུ་གཅུ་བ་དང་། གཡས་
[246b.7]ཕྱོགས་ནས་གཡོན་ཕྱོགས་སུ་གཅུ་བར་བྱའོ། །འདི་སྐད་སྟོན་པ་ཡིན་ཏེ། རྡོ་རྗེ་ཁུ་ཚུར་གཉིས་བཅིངས་ནས་གཡོན་པའི་ཁུ་ཚུར་གྱི་མཛུབ་མོ་བརྐྱང་བ་ལ་གཡས་པའི་མཐེའུ་ཆུང་དེས་བསྡམས་པ་གཅུ་ཞིང་སླར་གཅུས་ནས། དྲག་ཏུ་བཀྲོལ་བ་ཞེས་བྱ་བ་འདི་ནི་ས་ལ་གནས་པའི་བྲན་རྣམས་ཀྱི་ལས་
[247a]
[247a.1]ལ་ངེས་པར་སྦྱོར་བའི་དམ་ཚིག་གི་ཕྱག་རྒྱའོ། །རྡོ་རྗེ་བཅིངས་པ་སྦྲེལ་བ་ནི། །མཛུབ་མོ་གཉིས་ནི་དམ་པར་བྱ། །ཞེས་བྱ་བ་ནི་ལག་པ་གཉིས་ཀ་ཁ་ཐུར་དུ་བསྟན་ནས། མཛུབ་མོ་ལུ་གུ་རྒྱུད་དུ་སྦྲེལ་ནས། གུང་མོ་དང་མཐེ་བོ་གཉིས་ཀྱི་རྩེ་མོ་སྦྱར་ལ་བསྐོར་ནས་མཐེ་བོ་གཉིས་
[247a.2]དཔྲལ་བའི་ཕྱོགས་སུ་སྦྱར་ནས་འཛིན་པ་འདི་ནི་ལྷ་མོ་ཨུ་མ་ལ་སོགས་པ་ནས། རྡོ་རྗེ་ཆུ་ལྷའི་ཆུང་མའི་བར་དུ་མ་མོའི་ཚོགས་རྣམས་སྒྲུབ་པར་བྱེད་པ། རྡོ་རྗེ་ཧེ་རུ་ཀའི་ཕྱག་རྒྱ་འདིས་དེའི་ལས་ལ་ངེས་པར་སྦྱར་བར་བྱའོ། །དེ་ལྟར་འཇིག་རྟེན་གསུམ་གྱི་འཁོར་ལོ་ཐམས་ཅད་དཀྱིལ་འཁོར་དུ་བཅུག་པ་
[247a.3]དང་། དབང་བསྐུར་བ་དང་། བཀའ་བསྒོ་བ་ལ་ངེས་པར་སྦྱར་བ་བསྟན་ནས། ད་ནི་འབྱུང་པོའི་གདོན་ཐམས་ཅད་དགུག་པར་དཀའ་སྩལ་ནས། དེ་དགུག་པ་དང་། སྦྱང་བ་དང་། དེ་དག་དེ་བཞིན་དུ་བསད་པ་ལ་སོགས་པ་བསྲུང་བ་ནི། རྡོ་རྗེ་ལྕགས་ཀྱུ་གཉིས་བཅིངས་ཏེ། །སྙིང་གར་ཡོངས་སུ་
[247a.4]བསྐོར་བར་བྱ། །མཛུབ་གཉིས་ལྕགས་ཀྱུ་ཕྱི་རོལ་གྱི། །དཀྱིལ་འཁོར་དགུག་པའི་མཆོག་ཡིན་ནོ། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་བཅིངས་ཏེ། དེའི་མཛུབ་མོ་གཉིས་ལྕགས་ཀྱུར་བྱས་ནས། སྙིང་གའི་ཕྱོགས་སུ་ཡོངས་སུ་བསྐོར་ལ། ལྕགས་ཀྱུའི་རྩེ་མོ་གཉིས་རང་གི་སྙིང་གར་བཞག་
[247a.5]སྟེ། མ་རུངས་པའི་དཀྱིལ་འཁོར་འགུགས་པར་བསམས་པས་ཁྲོ་བོ་རྡོ་རྗེ་ལྕགས་ཀྱུའི་རྡོ་རྗེ་ཧཱུཾ་ཞེས་བྱ་བ་སྙིང་ག་ནས་ཕྱུང་ལ་ཕྱོགས་བཅུ་ནས་གདོན་གྱི་དཀྱིལ་འཁོར་དགུག་པར་བྱའོ། །རྡོ་རྗེ་ཁྲོ་མཛུབ་ལེགས་པར་ནི། །སེན་མོ་སྤྲད་དེ་དཀྲིས་ནས་ཀྱང་། །རྩེ་མོ་གཉིས་ནི་དམ་སྦྱར་བ། །ཕྱག་
[247a.6]རྒྱ་འདི་ནི་མ་རུངས་འཇོམས། །ཞེས་བྱ་བ་ནི་ཁུ་ཚུར་གཉིས་རྒྱབ་ལེགས་པར་སྦྱར་ལ། མཛུབ་མོ་གཉིས་བརྐྱང་སྟེ། སེན་མོ་གཉིས་སྤྲད་ནས་དཀྲིས་ཏེ། རྩེ་མོ་གཉིས་དམ་པོར་སྦྱར་བ་དང་། བཅོམ་ལྡན་འདས་ཁྲོ་བོ་སྟོབས་པོ་ཆེ་ལས་མ་རུངས་པའི་དཀྱིལ་འཁོར་ཐམས་ཅད་ཕྱེ་མར་མཛད་
[247a.7]པར་དགོས་པ་ཡིན་ནོ། །རྡོ་རྗེ་ཆེན་པོ་མ་རུངས་པའི། །ཁྲོ་བོ་ཆེན་པོ་འདི་གསུངས་སོ། །ཞེས་བྱ་བ་ནི་བཅོམ་ལྡན་འདས་ཁྲོ་བོ་སྟོབས་པོ་ཆེ། ཕྱག་སྟོང་མངའ་བ་དབུ་སྟོང་མངའ་བ་ནི་རྡོ་རྗེ་མ་རུངས་པའི་ཁྲོ་བོ་ཆེན་པོའོ། །དེ་ལྟར་འབྱུང་པོ་ཐམས་ཅད་འགུགས་པ་བསྟན་ནས། ད་ནི་མཁའ་
[247b]
[247b.1]འགྲོ་མ་ལ་སོགས་པའི་གདོན་དགུག་པར་བཀའ་སྩལ་ནས། དེ་དགུག་པ་དང་རང་གི་བཀའ་ལ་ངེས་པར་སྦྱར་བ་ནི། དེ་ནས་བཅོམ་ལྡན་འདས་ཕྱག་ན་རྡོ་རྗེ་ཞེས་བྱ་བ་ལ་སོགས་པ་གསུངས་ཏེ། མ་རུངས་པ་ཐམས་ཅད་དགུག་པའི་སྙིང་པོ་འདི་གསུངས་སོ་ཞེས་བྱ་བ་ལ། ཁྲོ་བོ་ཆེན་པོ་རྡོ་རྗེ་
[247b.2]ལྕགས་ཀྱུས་གདུག་པ་དགུག་པའི་སྙིང་པོ་ནི། མ་རུངས་པ་དགུག་པའི་སྙིང་པོའོ། །སེམས་ཅན་ཐམས་ཅད་འཆི་བའི་མཚན་མ་ཤེས་པའི་ཡེ་ཤེས་ཀྱི་ཕྱག་རྒྱའི་སྙིང་པོ་ཞེས་བྱ་བ་ནི་འཆི་བའི་ཕྱག་རྒྱའི་མཚན་མ་ནི་འཆི་བའི་ལྟས་སོ། །དེ་ཤེས་པ་དེའི་ཕྱག་རྒྱ་སྟོན་ཏེ་དེའི་སྙིང་པོ་གསུངས་པ་ཡིན་
[247b.3]ཏེ། ཟླ་བ་ཕྱེད་ན་འཆི་བ་གང་ཡིན་པ་དེ་ཡོངས་སུ་ཤེས་པ་ཡིན་ནོ་ཞེས་བྱ་བའི་ཐ་ཚིག་གོ། །སྙིང་གར་རྡོ་རྗེ་ལག་ངར་གཉིས། །ཤིན་ཏུ་དམ་པོར་བཅིངས་ནས་ནི། །རྡོ་རྗེ་མཛུབ་མོའི་རྩེ་མོ་ཡིས། །རང་གི་མཆན་ཁུང་བྲུད་པར་བྱ། །ཞེས་བྱ་བ་ནི་རང་གི་སྙིང་གའི་ཕྱོགས་སུ་ལག་ངར་གཉིས་རྡོ་རྗེ་
[247b.4]བཅིངས་ནས་ཤིན་ཏུ་དམ་པོར་བསྡམས་པའི་རྡོ་རྗེ་ཁུ་ཚུར་གཉིས་ཀྱི་མཛུབ་མོའི་ལྕགས་ཀྱུ་གཉིས་ཀྱིས་མཚན་ཁུང་བྲུད་པ་འདི་ནི་སེམས་ཅན་ཐམས་ཅད་ཀྱི་སྙིང་འབྱིན་པའི་འཆི་བ་ཤེས་པའི་ཡེ་ཤེས་ཀྱི་ཕྱག་རྒྱའོ། །དགའ་བའི་སྒྲ་བཏོན་མཆོངས་རྒལ་ཏེ། །ཞེས་བྱ་བ་ནི་རབ་ཏུ་དགའ་བའི་སྒྲ་དང་
[247b.5]བཅས་པས་གར་བྱེད་པ་ནི་རབ་ཏུ་དགའ་བའི་སྒྲ་བཏོན་ནས་མཆོངས་རྒལ་བ་སྟེ་གར་བྱེད་ཅིང་མཆོངས་རྒལ་ཞེས་བྱ་བའི་ཐ་ཚིག་གོ། །དེ་ལྟར་རྣལ་འབྱོར་མ་དང་། མཁའ་འགྲོ་མའི་གདོན་རྣམས་འགུགས་པ་ལ་སོགས་པ་གསུངས་ནས། ད་ནི་རིམས་ལ་སོགས་པའི་ནད་ཐམས་ཅད་དགུག་པར་བཀའ་
[247b.6]སྩལ་ནས། དེ་དག་དགུག་པ་དང་། གཞོམ་པ་ནི་དེ་ནས་བཅོམ་ལྡན་འདས་ཕྱག་ན་རྡོ་རྗེ་ཞེས་བྱ་བ་ལ་སོགས་པ་གསུངས་པ་ཡིན་ནོ། །རིམས་ལ་སོགས་པའི་ནད་ཐམས་ཅད་དགུག་པའི་སྙིང་པོ་འདི་གསུངས་སོ་ཞེས་བྱ་བ་ནི་རིམས་ལ་སོགས་པ་ཐམས་ཅད་འགུགས་པ་ནི། བཅོམ་ལྡན་འདས་སྤྱི་
[247b.7]བོའི་གཙུག་ཏོར་གཞོན་ནུ་མ་སྤྱན་གསུམ་མ་རྩེ་གསུམ་པ་དང་། ལྕགས་ཀྱུ་ཕྱག་ན་བསྣམས་པ་དེའི་སྙིང་པོ་གསུངས་པ་ནི་བརྗོད་པའོ། སྙིང་པོ་གསུངས་པའི་རྗེས་ཐོགས་ལ། བཅོམ་ལྡན་འདས་སྤྱི་གཙུག་ནས་ཕྱུང་ནས། རིམས་ལ་སོགས་པའི་ནད་ཐམས་ཅད་ཀྱི་གནས་སུ་སོང་སྟེ། དེ་རྣམས་
[248a]
[248a.1]དེས་བཀུག་ནས་རི་རབ་རིའི་རྩེ་མོ་རྡོ་རྗེ་ནོར་བུ་རིན་པོ་ཆེ་ལས་བྱས་པའི་ཁང་བུ་བརྩེགས་པའི་ཕྱི་རོལ་དུ་དེ་ཡིས་བསྐོར་ཞིང་འཁོད་དོ། །བཅོམ་ལྡན་འདས་ཕྱག་ན་རྡོ་རྗེས་རང་གི་ལས་རྣམ་པར་དག་པར་གྱུར་པའི་ཡེ་ཤེས་ཀྱི་ཕྱག་རྒྱའི་སྙིང་པོ་འདི་གསུངས་པ་ནི་རིམས་ལ་སོགས་པའི་ནད་ཀྱིས་
[248a.2]ཟིན་པའི་སེམས་ཅན་རྣམས་ཀྱི་བདག་ཉིད་ཀྱི་ལས་ནི་རང་གི་ལས་ཏེ། གང་གིས་དེ་དག་རིམས་ལ་སོགས་པས་གཟིར་བར་གྱུར་པའོ། །དེ་རྣམ་པར་དག་པར་གྱུར་པ་ནི་ཡོངས་སུ་ཟད་པའོ། །དེ་ཤེས་པ་ནི་ལས་རྣམ་པར་དག་པར་གྱུར་པའི་ཡེ་ཤེས་དེ་ངེས་པའོ། །དེ་རིམས་ལ་སོགས་པའི་ནད་ཀྱིས་
[248a.3]གཟུངས་བ་རྣམས་ལ། སྤྱི་བོ་ནས་བརྩམས་ནས་རྐང་མཐིལ་གྱི་བར་དུ་སྤྱི་གཙུག་གི་ཕྱག་རྒྱ་བསྒོམས་པས། རིམས་དང་བྲལ་བར་འགྱུར་རོ་ཞེས་དགོངས་ནས། བཅོམ་ལྡན་འདས་ཕྱག་ན་རྡོ་རྗེས་དེའི་སྙིང་པོ་གསུངས་པ་ཡིན་ནོ། །རྡོ་རྗེ་ཐལ་མོ་དམ་སྦྱར་ཏེ། མཛུབ་མོ་གཉིས་ཀ་བཀུག་ནས་
[248a.4]ཀྱང་། །མཐེ་བོ་མཉམ་སྟེ་སྦྱར་ནས་ནི། །མནན་པ་འདི་ནི་སྡིག་འཕྲོག་པ། །ཞེས་བྱ་བ་ནི་རྡོ་རྗེ་ཐལ་མོ་དམ་དུ་སྦྱར་ཏེ། མཛུབ་མོ་གཉིས་བཀུག་ནས་མཐེ་བོང་གཉིས་གདོང་སྦྱར་བ་བྱས་ནས། རྡོ་རྗེ་ཧཱུཾ་མཛད་ཀྱི་སྦྱོར་བའི་རྣལ་འབྱོར་པས། སྤྱི་གཙུག་ནས་བརྩམས་ནས། བསྒྲུབ་པར་བྱ་བའི་ལུས་
[248a.5]ལ་ཁྲོ་བོ་སྤྱི་གཙུག་གིས་གང་བར་བསམས་ཤིང་སྔགས་དང་ཕྱག་རྒྱ་འདིས་བྱ་བས་པས་མྱོངས་བར་ངེས་པའི་ལས་ཀྱི་ནད་རྣམས་སེལ་བར་འགྱུར་རོ། །རྡོ་རྗེ་ཧཱུཾ་མཛད་ཀྱི་རྣལ་འབྱོར་པས། ཨོཾ་བཛྲ་ཀརྨ་བི་ཤོ་དྷ་ཡ། སརྦ་ཨཱ་པ་ར་ཎ་ཤུདྡྷ། སདྡྷེ་ནས་མ་ཡ་ཧཱུཾ། ཞེས་བྱ་བའི་སྔགས་འབུམ་བཟླས་པའམ། 
[248a.6]སྟོང་ཕྲག་བཅུ་བཟླས་པས་འགྲུབ་བོ། །དེ་ལྟར་རིམས་ལ་སོགས་པའི་ནད་ཐམས་ཅད་དགུག་པ་དང་། བཀའ་བསྒོ་བ་ལ་སོགས་པ་གསུངས་ནས། ད་ནི་ངན་སོང་གསུམ་དགུག་པའི་ཕྱིར་བཀའ་བསྒོ་བ་དང་དེ་དགུག་ཅིང་རྣམ་པར་སྦྱང་བ་ནི། དེ་ནས་ཕྱག་ན་རྡོ་རྗེ་ཞེས་བྱ་བ་ལ་སོགས་པ་སྨོས་ཏེ། སྒྲིབ་
[248a.7]པ་ཐམས་ཅད་དང་། ཆོད་པ་དང་། ལས་ཀྱི་སྒྲིབ་པ་ཐམས་ཅད་རྣམ་པར་སྦྱང་བའི་སླད་དུ་ཞེས་བྱ་བ་ནི། དེ་ལ་སྒྲིབ་པ་ཐམས་ཅད་ནི་ཉོན་མོངས་པ་དང་ཤེས་བྱའི་སྒྲིབ་པའོ། །ཆོད་པ་ནི་འདོད་པ་ལ་འདུན་པ་དང་། གནོད་སེམས་དང་། གཉིད་དང་། རྨུགས་པ་དང་། རྒོད་པ་དང་། འགྱོད་པ་དང་། ཐེ་
[248b]
[248b.1]ཚོམ་དུ་བཤད་པའོ། །ལས་ཀྱི་སྒྲིབ་པ་ནི་མཚམས་མེད་པ་ལྔ་དང་། དམ་པའི་ཆོས་སྤོང་བ་ལ་སོགས་པ་མྱོང་བར་ངེས་པའི་ལས་རྣམས་ཏེ། སྒྲིབ་པ་ཐམས་ཅད་དང་། ཆོད་པ་དང་། ལས་ཀྱི་སྒྲིབ་པ་དེ་དག་ཐམས་ཅད་རྣམ་པར་སྦྱོང་བ་དང་། ཡོངས་སུ་ཟད་པའི་སླད་དུའོ། །བཅོམ་ལྡན་འདས་
[248b.2]རྡོ་རྗེ་འཆང་བས་བདག་ཉིད་དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་པས་བསྒྲུབས་ནས། རྡོ་རྗེ་བཅིང་བ་དམ་བྱས་ནས། །གུང་མོ་གཉིས་ཀ་སྦྱར་ནས་སུ། །ཐ་མ་བཞི་ཡི་རྩེ་མོ་སྦྱར། །སྡིག་པ་འཇོམས་པར་གྲགས་པ་ཡིན། །ཞེས་བྱ་བ་སྨོས་ཏེ། རྡོ་རྗེ་བསྡམས་པའི་མཐེ་བོང་
[248b.3]གཉིས་དང་མཐེའུ་ཆུང་གཉིས་ཀྱི་རྩེ་མོ་སྦྱར་ནས་ཕན་ཚུན་ཡང་དང་ཡང་འདྲལ་བ་ནི་སྡིག་པ་དྲལ་བའི་ཕྱག་རྒྱ་སྟེ། སྡིག་པ་ཐམས་ཅད་འཇོམས་པའི་ཕྱག་རྒྱ་འདི་བཅིངས་པས་ངན་སོང་གི་འཁོར་ལོ་ཐམས་ཅད་བཅོམ་པ་ཡིན་ནོ། །ངན་སོང་གི་སེམས་ཅན་དེ་ཡང་ཚེ་འཕོས་ནས། བཅོམ་ལྡན་
[248b.4]འདས་རྣམ་པར་སྣང་མཛད་ཀྱི་ཞབས་དྲུང་དུ། བྱང་ཆུབ་སེམས་དཔར་གྱུར་ནས། དེ་བཞིན་དུ་སངས་རྒྱས་ཀྱི་ཞིང་ཐམས་ཅད་ཀྱི་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་མོ་ཐམས་ཅད་དང་མཉམ་པའི་སངས་རྒྱས་དང་བྱང་ཆུབ་སེམས་དཔས་ཡོངས་སུ་གང་ཞིང་། རིན་པོ་ཆེ་སྣ་བདུན་གྱི་རང་བཞིན་
[248b.5]ལག་མཐིལ་ལྟར་མཉམ་པས་རི་རབ་ལ་སོགས་པའི་སྣང་བ་དང་བྲལ་ཞིང་སྟོང་གསུམ་པའི་སངས་རྒྱས་ཀྱི་ཞིང་དང་མཉམ་པའི་རྡོ་རྗེ་ཧཱུཾ་མཛད་ཀྱི་དཀྱིལ་འཁོར་དུ་གྱུར་ཏེ། རྣམ་པར་སྣང་མཛད་ལ་སོགས་པ་ནས། རྡོ་རྗེ་འབེབས་པའི་བར་གྱི་ལྷའི་འོད་ཟེར་གྱི་སྣང་བས་ཉི་མ་དང་ཟླ་བ་ཡང་མི་མངོན་པར་
[248b.6]གྱུར་ནས། འགྲོ་བ་ལྔའི་སྣང་བ་ཡང་ནུབ་ནས། རྡོ་རྗེ་ཧཱུཾ་ཞེས་བྱ་བ་ལ་སོགས་པའི་སྔགས་ཀྱི་སྒྲས་ནམ་མཁའི་ཁམས་གང་བར་གྱུར་ཏོ་ཞེས་བྱ་བ་ལ་སོགས་པ་བཤད་པའི་རྒྱུད་རྣམས་ལས་ཤེས་པར་བྱའོ། །གཞུང་འདི་ཙམ་གྱིས་ནི་ཁྲོ་བོའི་དཀྱིལ་འཁོར་གྱི་རྒྱལ་པོ་མཆོག་ཅེས་བྱ་བའི་
[248b.7]ཏིང་ངེ་འཛིན་གཉིས་པ་གསུངས་པ་ཡིན་ནོ། །དེ་ནས་བཅོམ་ལྡན་འདས་ཀྱིས་དེ་བཞིན་གཤེགས་པ་ཐམས་ཅད་བསྡུ་བར་བྱིན་གྱིས་བརླབ་པའི་ཕྱིར། རྡོ་རྗེ་སེ་གོལ་གྱི་མཚན་མ་མཛད་ནས། དེ་བཞིན་གཤེགས་པ་ཐམས་ཅད་ཀྱི་བསྡུ་བ་བྱིན་གྱིས་བརླབ་པའི་སྙིང་པོ་འདི་གསུངས་སོ། ། 
[249a]
[249a.1]བཛྲ་ས་མཱ་ཛཿ། དེ་ནས་སྐད་ཅིག་ཐང་ཅིག་ཡུད་ཙམ་དེའི་ཚེ་དེ་བཞིན་གཤེགས་པ་ཐམས་ཅད་སེ་གོལ་གྱི་མཚན་མས་བསྐུལ་བ་དང་། འཇིག་རྟེན་གྱི་ཁམས་རབ་འབྱམ་སྤྲིན་གྱི་རྒྱ་མཚོ་ཇི་སྙེད་ཐམས་ཅད་ནས། འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཤིན་ཏུ་ཕྲ་མོ་དང་མཉམ་
[249a.2]པའི་དེ་བཞིན་གཤེགས་པ་བྱང་ཆུབ་སེམས་དཔའི་འཁོར་གྱི་དཀྱིལ་འཁོར་རྡོ་རྗེའི་རིགས་ཆེན་པོའི་གཟུགས་དང་བཅས་ཏེ། འདུས་ནས་ཁང་བུ་བརྩེགས་པ་རྩེ་མོ་རྡོ་རྗེ་དང་ནོར་བུ་རིན་པོ་ཆེ་ལས་བྱས་པ་གང་ན་བ་དང་། བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་མཛད་གང་ན་བ་དེར་
[249a.3]གཤེགས་པ་ནས། ཆེད་དུ་ཨོཾ་སརྦ་ཏ་ཐཱ་ག་ཏ་པཱ་ད་བནྡྷ་ནཾ་ཀ་རོ་མཱི་ཞེས་བརྗོད་དོ། །རང་བཞིན་གྱིས་གྲུབ་པའི་སྔགས་འདི་ཅི་དགར་བཟླས་ཤིང་། དེ་བཞིན་གཤེགས་པ་ཐམས་ཅད་ཀྱི་ཞབས་ལ་ཕྱག་འཚལ་ནས། ཆེད་དུ་བརྗོད་པ་འདི་ཆེད་དུ་བརྗོད་དོ། །ཨེ་མའོ་བྱང་ཆུབ་སེམས་དཔའ་ཡི། ། 
[249a.4]ཀུན་དུ་བཟང་པོའི་སྤྱོད་པ་མཆོག །དེ་བཞིན་གཤེགས་པའི་འཁོར་ལོ་ཡི། །དབུས་ནས་དེ་བཞིན་གཤེགས་པ་མཛེས། དེ་ནས་དེ་སྐད་ཅེས་གསུངས་པ་དང་། ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ནས་འདུས་པའི་དེ་བཞིན་གཤེགས་པ་ཐམས་ཅད་བྱང་ཆུབ་སེམས་དཔའི་
[249a.5]འཁོར་གྱི་དཀྱིལ་འཁོར་དང་བཅས་ཏེ། དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་ཀྱིས་བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་སུ་ཞུགས་སོ། །དེ་ནས་དེ་བཞིན་གཤེགས་པ་ཐམས་ཅད་ཀྱི་ཐུགས་ལས་རང་རང་གི་བྱང་ཆུབ་སེམས་དཔའི་འཁོར་གྱི་དཀྱིལ་འཁོར་དང་བཅས་
[249a.6]ཏེ་ཕྱུང་ནས། བཅོམ་ལྡན་འདས་ཀྱི་ཁང་བུ་བརྩེགས་པ་རྩེ་མོ་རྡོ་རྗེ་དང་ནོར་བུ་རིན་པོ་ཆེ་ལས་བྱས་པའི་ཕྱོགས་ཐམས་ཅད་ཀྱི་དཀྱིལ་འཁོར་དུ་གྱུར་ནས་སྙོམས་པར་ཞུགས་ཏེ། ཞུགས་ནས་ཆེད་དུ་བརྗོད་པ་འདི་ཆེད་དུ་བརྗོད་དོ། །ཨེ་མའོ་སངས་རྒྱས་ཐམས་ཅད་ཀྱི། །རྒྱ་ཆེན་གདོད་ནས་སྐྱེ་བ་
[249a.7]མེད། །རྡུལ་ཕྲན་ཐམས་ཅད་ཇི་སྙེད་ཀྱི། སངས་རྒྱས་རྣམས་ནི་གཅིག་ཏུ་གྱུར། །ཞེས་བྱ་བ་དང་། དེ་ནས་དེ་བཞིན་གཤེགས་པ་ཐམས་ཅད་ཀྱིས་རྡོ་རྗེ་ཧཱུཾ་མཛད་ལ་དབང་བསྐུར་བར་མཛད་ནས། དེས་ཐམས་ཅད་དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ལ་ཕྱག་རྒྱ་བཞིས་
[249b]
[249b.1]རྒྱས་བཏབ་སྟེ། དབང་བསྐུར་ཞིང་ཕྲིན་ལས་ལ་ངེས་པར་སྦྱར་བར་བྱ་བ་ནི། ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡིན་ནོ། །འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་བཤད་པའི་དངོས་གྲུབ་ནི། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་
[249b.2]འཁོར་ཆེན་པོར་དམ་ཚིག་དང་དབང་བསྐུར་བས་བསྒྲུབ་པར་བྱའོ་ཞེས་བསྟན་པར་བྱ་བའི་ཕྱིར། དེ་ནས་ཕྱག་ན་རྡོ་རྗེ་ཞེས་པ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་ཀྱི་དངོས་གྲུབ་བསྟན་པའི་འབྲས་བུ་ཐོབ་པར་བགྱི་བ་དེའི་སླད་དུ་མ་ཧཱ་མཎྜ་ལཾ་པྲ་བེ་ཤ་ཡ་ཞེས་བྱ་
[249b.3]བ་ནི། ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོར་འཇུག་པའོ། །དུཥྟ་རོ་དྷན་ནི་བ་རཱ་ཡ་པྲ་བེེ་བྷ་ཞེས་བྱ་བ་ལ། གདུག་པ་ནི་ཞེ་སྡང་ལ་སོགས་པའི་དབང་དུ་གྱུར་པའོ། །བསམ་པ་མ་དག་པ་ནི་མ་རུངས་པ་སྟེ། གཞན་གྱི་སྲོག་འཕྲོག་པའོ། །དེ་ལྟར་གྱུར་པ་དེ་དག་དཀྱིལ་འཁོར་
[249b.4]ཆེན་པོར་ཞུགས་ནས་སྡིག་པའི་དབང་དུ་གྱུར་པ་རྣམས་དང་བྲལ་བ་ཡིན་ནོ། །པྲ་མོ་ཀྵ་ཡ། དུར་དྲྀཥྛ་པརྱ་པན་ན་མ་ཞེས་བྱ་བ་ནི། གང་ལོག་པར་ལྟ་བ་ཅན་གང་ཡིན་པ་དེ་ནི་ལྟ་བ་ངན་པར་ཞུགས་པའོ། །དེས་ཀྱང་དཀྱིལ་འཁོར་དུ་ཞུགས་པ་དང་། །དབབ་པའི་ཡེ་ཤེས་བསྐྱེད་པས་ཡང་དག་པའི་
[249b.5]ལྟ་བ་ལ་སྦྱོར་བ་ནི་སོ་སོར་གྲོལ་བའོ། །བི་ཤོ་དྷ་ཡ་བི་ནཱ་ཤ་ཡ་ཞེས་བྱ་བ་ནི། སྐལ་བ་དང་མི་ལྡན་པ་གང་ཡིན་པ་དེ་རྣམ་པར་སྦྱང་ཞིང་རྣམ་པར་འཇིག་པ་སྟེ། གང་དག་ཤི་བ་ཉིད་རྣམ་པར་སྦྱོང་ངོ་ཞེས་བྱ་བའི་དོན་ཏོ། །ཧ་ཧ་ཧ་ཧེ་ཧེ་ཞེས་བྱ་བ་ནི་ཐོག་མ་མེད་པ་ནས་སྐྱེ་བའི་རྒྱུ་དང་བྲལ་བ་ཞེས་བྱ་བའི་
[249b.6]དོན་ཏོ། །ཧཱུཾ་ཞེས་བྱ་བ་ནི་དེ་བཞིན་གཤེགས་པ་རྣམས་ཀྱི་བདེ་བ་དང་། ཡིད་བདེ་བ་ལ་ཞུགས་པ་དང་། བདེ་བ་དང་ཡིད་བདེ་བའི་ངོ་བོ་རྣལ་འབྱོར་པ་ལ་ཡང་གྱུར་པའོ། །བཅོམ་ལྡན་འདས་སེམས་ཅན་གྱི་ཁམས་མ་ལུས་ཤིང་ལུས་པ་མེད་པ་ཞེས་བྱ་བ་ནས། མི་རྣམས་ཇི་ལྟར་བགྱི་བ་དེ་
[249b.7]བཞིན་གཤེགས་པ་ཐམས་ཅད་ཀྱིས་བཀའ་སྩོལ་ཅིག་ཅེས་བྱ་བའི་བར་དུ་བཅོམ་ལྡན་འདས་རྣམ་པར་སྣང་མཛད་ལས་དངོས་སུ་བཀའ་ནོད་པའི་ཚིག་ཡིན་ནོ། །དེ་ནས་ཨོཾ་བཛྲ་པཱ་ཎི་མ་ཧཱ་མཎྜལཾ། པྲ་བེ་ཤ་ཡ་ཞེས་བྱ་བ་ནས་ཧ་ཧ་ཧ་ཧ་ཧཱུཾ་ཞེས་བྱ་བའི་བར་ནི། བཅོམ་ལྡན་འདས་ལ་བཀའ་
[250a]
[250a.1]མནོས་པར་བསམ་པར་བྱའོ། དེ་ནས་ཞེས་བྱ་བ་ནི་དེ་མ་ཐག་པ་སྟེ། བཀའ་མནོས་པའི་རྗེས་ཐོགས་ཉིད་ལའོ། །ཕྱག་ན་རྡོ་རྗེས་ཡོངས་སུ་བསྐྱབ་པ་དང་འབྲས་བུ་ཐོབ་པར་བགྱི་བའི་སླད་དུ་དཀྱིལ་འཁོར་ཆེན་པོ་འདི་བཤད་དོ་ཞེས་བྱ་བར་སྦྱར་རོ། །རྡོ་རྗེ་ཆེན་པོ་དམ་ཚིག་ལས་
[250a.2]བྱུང་བ། །ཞེས་བྱ་བ་ནི། རྡོ་རྗེ་ཡང་དེ་ཡིན་ལ་ཆེན་པོ་ཡང་དེ་ཡིན་པས་ན་རྡོ་རྗེ་ཆེན་པོའོ། །བཅོམ་ལྡན་འདས་རྡོ་རྗེ་སེམས་དཔའི་ཕྱག་ན་གནས་པའི་རྡོ་རྗེ་གང་ཡིན་པ་དེ་ཉིད་དམ་ཚིག་གི་རྒྱུ་ཡིན་པས་དེ་ལས་བྱུང་བ་ནི་སྐྱེས་པའོ། །དེ་གང་ཞིག་ཡིན་ཞེ་ན། འཇིག་རྟེན་གསུམ་ལས་རྣམ་པར་རྒྱལ་བ་
[250a.3]ཞེས་བྱ་བའི་དཀྱིལ་འཁོར་ཆེན་པོའོ། །དེ་ནས་རབ་ཏུ་བཤད་བྱ་བ། །ཞེས་བྱ་བ་ནི་གང་གི་ཕྱིར་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་ཞུགས་པ་མེད་ན། གདུག་ཅིང་མ་རུངས་པ་ལྟ་བ་ངན་པར་ཞུགས་པའི་སེམས་ཅན་སྐལ་བ་མེད་པའི་གདུག་པ་འདུལ་བ་ལ་སོགས་པའི་
[250a.4]དངོས་གྲུབ་ཏུ་མི་འགྱུར་བའི་རྒྱུ་དེའི་ཕྱིར། དཀྱིལ་འཁོར་ཆེན་པོ་དམ་པ་སྟེ་རབ་ཏུ་བཤད་པར་བྱའོ། །རྡོ་རྗེ་དབྱིངས་དང་འདྲ་བའི་ཞེས་བྱ་བ་ནི། སྤྲུལ་པའི་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་དང་འདྲའོ། །འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་ཐམས་ཅད་སྒྲུབ་པས་
[250a.5]ན། དངོས་གྲུབ་ཐམས་ཅད་བྱེད་པའི་མཆོག་གོ། །འདིའི་མིང་ཅི་ཞེ་ན། འཇིག་རྟེན་གསུམ་ལས་རྒྱལ་ཞེས་བྱ་བ་སྨོས་ཏེ། འཇིག་རྟེན་གསུམ་ནི་ས་འོག་དང་། ས་སྟེངས་དང་ས་བླའི་མཚན་ཉིད་ཅན་ལས་རྒྱལ་བ་འདི་ལ་མངའ་བས་ན། ཁམས་གསུམ་རྣམ་པར་རྒྱལ་བའོ། །དམ་ཚིག་ནི་
[250a.6]མངའ་བར་བྱ་བ་མ་ཡིན་པའོ། །གདུག་ཅིང་མ་རུངས་པ་རྣམས་འདུལ་བའི་དངོས་གྲུབ་སྒྲུབ་པ་ཉིད་ཀྱི་རྡོ་རྗེའོ། །འབྱུང་བ་ཞེས་བྱ་བ་ནི་རྡོ་རྗེ་ལས་སྐྱེས་པ་སྟེ། དེ་ཉིད་ཀྱི་ཕྱིར་འདི་རྡོ་རྗེའི་རིགས་སུ་བརྗོད་དོ། །སངས་རྒྱས་རྣམས་ཀྱི་བྱང་ཆུབ་ནི། །སངས་རྒྱས་བྱང་ཆུབ་སྟེ། དེ་འབྱིན་པར་བྱེད་པ་ནི་འཇུག་
[250a.7]པའི་བྱང་ཆུབ་ཏུ་སེམས་བསྐྱེད་པའོ། །གདུག་པ་མ་རུངས་པ་ཐམས་ཅད་ཇི་སྐད་བཤད་པ་དེ་དག་གིས་རྣམ་པར་འཇིག་པར་བྱེད་པའོ། །འདི་སྐད་དུ་སྟོན་པ་ཡིན་ཏེ། ཐོག་མར་བདག་དང་གནས་བསྲུང་བ་དང་། དེ་ནས་ཁྲུས་བྱ་བ་དང་། ཡང་བདག་དང་གནས་བསྲུང་བ་དང་། མཆོད་པ་
[250b]
[250b.1]རྣམ་པ་ལྔ་དང་། མཆོད་ཡོན་གྱི་སྔགས་དང་། དཀྱིལ་འཁོར་སྤྲུལ་པ་དང་། དེ་ལ་ཕྱག་བཙལ་བ་སྔོན་དུ་སོང་བས་སྡོམ་པ་གཟུང་བའི་བར་དུ་བྱ་བ་དང་། ཐལ་མོ་སྦྱར་ལ་དེ་ནས་རྡོ་རྗེ་ཐལ་མོ་དང་། རྡོ་རྗེ་བསྡམས་པ་བཅིང་བ་དང་། དེ་ནས་བསྡམས་པ་དྲལ་བར་བྱ་བ་དང་། རྡོ་རྗེ་འབེབས་
[250b.2]པའི་དམ་ཚིག་གི་ཕྱག་རྒྱས་བདག་ཉིད་ལ་དབབ་པ་དང་། ཏིཥྛ་བཛྲ་ཞེས་བྱ་བ་ལ་སོགས་པས་དབབ་པ་བསྡུ་བ་ཉེ་བར་བྱ་བ་དང་། རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱ་བཅིང་བ་དང་། སྡིག་པ་འདྲལ་བའི་ཕྱག་རྒྱས་སྡིག་པ་དྲལ་བ་དང་། ཡང་དཔལ་རྣམ་པར་སྣང་མཛད་ལ་སོགས་པ་ནས། རྡོ་རྗེ་འབེབས་
[250b.3]པའི་བར་གྱི་དམ་ཚིག་གི་ཕྱག་རྒྱ་བཅིངས་ལ་དེའི་སྔགས་དང་། ཨོཾ་བཛྲ་མུཿཞེས་བྱ་བ་ལན་གསུམ་བརྗོད་ལ་རང་གི་སྙིང་གར་རྣམ་པར་སྣང་མཛད་ལ་སོགས་པ་གཞུག་པར་བྱའོ། །དེ་ལྟར་ཕྱག་རྒྱ་གཞུག་པ་བྱས་ནས། སྐྱིལ་མོ་ཀྲུང་བཅས་ཏེ། རང་གི་སྙིང་གར་ཟླ་བ་ལ་གནས་པའི་རྡོ་རྗེ་རྩེ་ལྔ་པ་འབར་
[250b.4]བའི་དབུས་སུ་ཡི་གེ་ཧཱུཾ་ཡིད་ཀྱིས་བྲི་བར་བྱའོ། །དེ་ཉིད་ཡིད་ཀྱིས་བརྗོད་པས་ཆོས་ཐམས་ཅད་བདག་མེད་པར་བསྒོམས་ལ། ཡང་ཡི་གེ་ཧཱུཾ་དེ་ཉིད་དང་། དབྱངས་ཡིག་བཅུ་དྲུག་ལས་གྱུར་པའི་ཟླ་བའི་དཀྱིལ་འཁོར་བསམས་ལ། དེ་ནས་དེའི་སྟེང་དུ་ཡི་གེ་ཧཱུཾ་དང་། ཡི་གེ་ཀ་ལ་སོགས་པ་སྐར་མའི་རྣམ་པ་ལྟ་བུ་
[250b.5]ལས་ཟླ་བའི་དཀྱིལ་འཁོར་གཉིས་པ་བསམས་ནས་ཡི་གེ་ཧཱུཾ་དེ་ཉིད་རྡོ་རྗེ་རྩེ་ལྔ་པ་འབར་བ་སྟོང་གསུམ་པའི་སངས་རྒྱས་ཀྱི་ཞིང་གི་ཚད་དང་མཉམ་པར་བསམ་པར་བྱའོ། །དེ་ནས་རྡོ་རྗེའི་དབུས་སུ་ཡི་གེ་ཧཱུཾ་བསམས་ལ། དེ་ཉིད་ཡིད་ཀྱིས་བརྗོད་པར་བྱའོ། །ཡ་ཐ་བཛྲ་ཧཱུཾ་ཀཱར་སྟ་ཐ་བཛྲ་ཡ་ཐ་བཛྲ་ཏཥྚ་ཨ་ཧཾ་
[250b.6]ཞེས་བྱ་བ་བསྒོམས་ཏེ། རྡོ་རྗེ་དེ་ལས་རྡོ་རྗེའི་རིགས་སྤྲུལ་ནས། དེས་སེམས་ཅན་ཐམས་ཅད་བཏུལ་བ་བྱས་ནས། དེ་ཐམས་ཅད་རྡོ་རྗེ་ལ་ཞུགས་པར་བསམ་པར་བྱའོ། །དེ་ནས་བཛྲ་སཏྭ་ཨ་ཧཾ་ཞེས་ཡིད་ཀྱིས་བརྗོད་ཅིང་། རྡོ་རྗེ་དེ་རྡོ་རྗེ་སེམས་དཔར་བདག་ཉིད་བསྒོམས་ལ། བསྙེམས་པ་དང་བཅས་
[250b.7]པས་རྡོ་རྗེ་གསོར་ཞིང་སླར་ཡང་བཛྲ་སཏྭ་ཨ་ཧཾ་ཞེས་བརྗོད་པར་བྱའོ། །རྡོ་རྗེ་སེམས་དཔའ་དེ་ཉིད་རྡོ་རྗེ་ཧཱུཾ་མཛད་དུ་བསྐྱེད་ཅིང་བསྒོམས་ནས། ཧཱུཾ་བཛྲ་ཧཱུཾ་ཀ་ར་ཨ་ཧཾ་ཞེས་བྱ་བ་དང་། དེ་ནས་མ་ཧཱ་ས་མ་ཡ་སཏྭ་ཧཾ་ཞེས་བྱ་བ་སྤྱིའི་སྔགས་བརྗོད་ཅིང་། བྱང་ཆུབ་ཀྱི་སེམས་ཀྱི་རང་བཞིན་གྱི་གཟུགས་བརྙན་གྱི་བདག་ཉིད། 
[251a]
[251a.1]རྡོ་རྗེ་ཧཱུཾ་མཛད་དུ་བསྒོམས་ལ། ཁམས་གསུམ་རྣམ་པར་རྒྱལ་བའི་ཕྱག་རྒྱ་བཅིངས་ཏེ། ས་མ་ཡ་ཧཾ་ཞེས་བྱ་བས། རྡོ་རྗེ་ཧཱུཾ་མཛད་ཀྱི་སྐུ་དང་། གསུང་དང་། ཐུགས་ཀྱི་གསང་བའི་རང་བཞིན་བདག་ཡིན་ནོ་ཞེས་བསམ་པར་བྱའོ། །ཁམས་གསུམ་རྣམ་པར་རྒྱལ་བའི་ཕྱག་རྒྱ་དང་། 
[251a.2]ས་མ་ཡ་སཏྭ་ཨ་དྷི་ཏིཥྛ་སྭ་མཱཾ་ཞེས་བྱ་བས་སྙིང་ག་དང་། དཔྲལ་བ་དང་། ལྐོག་མ་དང་། སྤྱི་གཙུག་ཏུ་བྱིན་གྱིས་བརླབ་པར་བྱས་ལ། དེ་ནས་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་ཕྱག་རྒྱ་ཆེན་པོ་བཅིང་བར་བྱའོ། །དེ་ནས་ནམ་མཁའ་དང་མཉམ་པའི་སྦྱོར་བས་རང་གི་སྙིང་གར་ཞུགས་ཏེ། སྟོང་གསུམ་པའི་
[251a.3]སངས་རྒྱས་ཀྱི་ཞིང་གི་ཚད་དང་མཉམ་པའི་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་ཁྲོ་བོ་རྡོ་རྗེ་རྒྱུའི་ལས་ཀྱི་ཕྱག་རྒྱས་སྤྲུལ་ལ། ཕྱག་བཞི་སྔོན་དུ་འགྲོ་བ་ལ་སོགས་པ་ནས། དངོས་གྲུབ་ཀྱི་རྡོ་རྗེ་བརྟུལ་ཞུགས་ཀྱི་བར་དུ་བདག་ཉིད་འཇུག་པའི་ཆོ་གས་ཞུགས་ལ། རང་གི་ལུས་ཀྱི་ནང་ན་གནས་
[251a.4]པའི་དཀྱིལ་འཁོར་དེར་ཞུགས་པར་བསམ་པར་བྱའོ། །དེ་ནས་རྡོ་རྗེ་ཧཱུཾ་མཛད་ཀྱི་ཕྱག་རྒྱ་ཆེན་པོ་བཅིངས་ལ། རང་གི་ལུས་ལ་ལྷ་ཐམས་ཅད་ཀྱི་གནས་སུ་ས་མ་ཡ་ཨ་ཞེས་བྱ་བས་ཟླ་བའི་དཀྱིལ་འཁོར་བསམ་པར་བྱའོ། །དེ་ནས་ཡང་ནམ་མཁའི་ཕྱོགས་སུ་ལྷ་ཐམས་ཅད་ཀྱི་གནས་སུ་ས་མ་ཡ་ཨ་
[251a.5]ཞེས་བྱ་བས་ཟླ་བའི་དཀྱིལ་འཁོར་བསམ་པར་བྱས་ལ། དེ་ནས་རང་གི་གནས་སུ་ཡིད་ཀྱིས་རང་གི་སྐུས་གནས་ཏེ། དེ་ནས་རྡོ་རྗེ་ཧཱུཾ་མཛད་ཀྱི་ཕྱག་རྒྱ་ཆེན་པོ་བཅིངས་ནས། གཞིའི་ལུས་ལ་ཕྱི་རོལ་དུ་ཇི་སྐད་བཤད་པའི་ཟླ་བའི་དཀྱིལ་འཁོར་བསམས་ལ། ཨོཾ་སུཾ་བྷ་ནི་སུཾ་བྷ་ཧཱུཾ། གྲྀཧྞ་གྲྀཧྞ་ཧཱུཾ། གྲྀཧྞཱ་
[251a.6]པ་ཡ་གྲྀཧྞཱ་པ་ཡ་ཧཱུཾ། ཨཱ་ན་ཡ་ཧོ། བྷ་ག་བཱན་བཛྲ་ཧཱུཾ་པཊ་ཨ་ཞེས་བྱ་བས་རྡོ་རྗེ་འབར་བ་བསམ་མོ། །དེ་ནས་བཛྲ་྅་ཧཾ་ཞེས་བྱ་བས་རྡོ་རྗེ་འབར་བའི་ང་རྒྱལ་བསྒོམས་ལ། དེ་ཉིད་བཛྲ་ཧཱུཾ་ཀ་རོ྅ཧཾ་ཞེས་བྱ་བས་རྡོ་རྗེ་ཧཱུཾ་མཛད་དུ་བསྒོམས་ལ། དེ་ལྟར་ཁྲོ་བོ་རྡོ་རྗེ་འབེབས་པའི་ཕྱག་རྒྱ་ཆེན་པོ་བཅིངས་པའི་བར་
[251a.7]དུ་བྱས་ཏེ། རང་གི་སྐུ་རང་གི་གནས་སུ་གནས་ནས། གཞིའི་ལུས་ལས་ཕྱི་རོལ་དུ་གྱུར་པའི་ཟླ་བའི་དཀྱིལ་འཁོར་ལ་གནས་ཏེ། ཨོཾ་བཛྲ་ཨཱ་བེ་ཤ་མ་ཧཱཀྲོ་དྷ། ཨཱ་བེ་ཤ་ཡ་སརྦ་ས་མ་ཡ་ཧཱུཾ། ཨཿཨཿཞེས་བྱ་བས་རྡོ་རྗེ་དྲིལ་བུ་སྤྲུལ་ལ་བཛྲ་གྷཎྜ་ཧོ་ཞེས་བྱ་བས་དྲིལ་བུའི་ང་རྒྱལ་བསྒོམ་པར་བྱའོ། །རྡོ་རྗེ་དྲིལ་
[251b]
[251b.1]བུ་དེ་ཉིད་བཛྲ་ཨཱ་བེ་ཤ་ཀྲོ་དྷ་ཧཾ་ཞེས་བྱ་བས་ཁྲོ་བོ་རྡོ་རྗེ་འབེབས་པར་བདག་ཉིད་བསྒོམ་པར་བྱའོ། །དེ་ནས་ཁྲོ་བོ་རྡོ་རྗེ་ལྕགས་ཀྱུས་ལས་ཀྱི་ཕྱག་རྒྱ་ཐམས་ཅད་དགུག་པ་དང་། རྡོ་རྗེ་ཞགས་པས་རྡོ་རྗེ་ཧཱུཾ་མཛད་ལ་སོགས་པ་མདུན་ན་གནས་པའི་རྡོ་རྗེ་ཧཱུཾ་མཛད་ལ་སོགས་པའི་སྐུ་ལ་གཞུག་པ་དང་། དེ་ཉིད་རྡོ་རྗེ་
[251b.2]ལྕགས་སྒྲོག་གིས་བཅིངས་ནས། ཁྲོ་བོ་རྡོ་རྗེ་འབེབས་པའི་ཕྱག་རྒྱས་དབང་དུ་བྱ་བ་ཡིན་ནོ། །དེ་ནས་རྡོ་རྗེ་ཧཱུཾ་མཛད་ཀྱི་དམ་ཚིག་གི་ཕྱག་རྒྱ་བཅིངས་ནས། ཨོཾ་སུཾ་བྷ་ནི་སུཾ་བྷ་ཧཱུཾ། གྲྀ་ཧྞ་གྲྀ་ཧྞ་ཧཱུཾ། གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧཱུཾ། ཨཱ་ན་ཡ་ཧོ། །བྷ་ག་བཱན་བཛྲ་ཧཱུཾ་ཕཊ། དྲྀ་ཤྱ་ཞེས་བྱ་བས་བཅོམ་ལྡན་འདས་ལ་
[251b.3]ལྟ་བ་བྱས་ནས། དེ་ཉིད་གཞིའི་ལུས་ཀྱི་ནང་དུ་ཆུད་པའི་རང་གི་ལུས་ལ་ཛཿཧཱུཾ་བཾ་ཧོཿཞེས་བརྗོད་པས། དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ལ། ས་མ་ཡ་སྟྭཾ་ཧོ་ཞེས་བྱ་བས་གསལ་ཞིང་རབ་ཏུ་འབར་བས་བསྐོར་བའི་འོད་ཀྱི་དཀྱིལ་འཁོར་བསྐྱེད་ནས། ས་མ་ཡ་སྟྭཾ་ཨ་
[251b.4]ཧཾ་དང་། རང་གི་སྔགས་ལན་གསུམ་བརྗོད་ཅིང་བཅོམ་ལྡན་འདས་རྡོ་རྗེ་ཧཱུཾ་མཛད་དང་། བདག་ཉིད་ལྷན་ཅིག་ཐ་མི་དད་པར་བསྒོམ་པར་བྱས་ནས། ཁྲོ་བོ་རྡོ་རྗེ་འབེབས་པའི་དམ་ཚིག་གི་ཕྱག་རྒྱ་བཅིངས་ལ། གཞིའི་ལུས་ལ་ཡིད་ཀྱིས་རང་གི་གནས་སུ་གནས་ཏེ། ཨོཾ་བཛྲ་ཨཱ་བེ་ཤ་ཡ་སརྦ་ས་མ་ཡ་
[251b.5]ཧཱུཾ། ཨཱ་བེ་ཤ་དྲྀ་ཤྱ་ཞེས་བྱ་བས། མདུན་ན་གནས་པའི་རྡོ་རྗེ་འབེབས་པ་ལ་བལྟས་ཏེ། དེ་བཞིན་དུ་གཞུག་པར་བྱའོ། །དེ་ནས་འོད་ཀྱི་དཀྱིལ་འཁོར་དེ་བཞིན་དུ་བསྐྱེད་པ་དང་། ས་མ་ཡ་སྟྭཾ་ཨ་ཧཾ། ཨོཾ་བཛྲ་ཨཱ་བེེ་ཤ་མ་ཧཱ་ཀྲོ་དྷ་ཨཱ་བེེ་ཤ་ཡ་སརྦྦ་ས་མ་ཡ་ཧཱུཾ་ཨཿཞེས་ལན་གསུམ་གྱི་བར་དུ་བརྗོད་
[251b.6]ཅིང་། རྡོ་རྗེ་འབེབས་པ་དང་བདག་ཉིད་ལྷན་ཅིག་ཐ་མི་དད་པར་བསྒོམ་པར་བྱའོ། །དེ་ནས་རྡོ་རྗེ་ཧཱུཾ་མཛད་ལ་སོགས་པའི་ཆོས་དང་། ལས་དང་། ཕྱག་རྒྱ་ཆེན་པོ་རྣམས་ཀྱིས་རྒྱས་བཏབ་ནས། ཡིད་ཀྱི་ལེགས་པའི་སྦྱོར་བ་ཡིས། ཛཿཧཱུཾ་བཾ་ཧོཿས་གཞུག་པར་བྱ། རྡོ་རྗེ་ཧཱུཾ་མཛད་ལ་སོགས་པའི་
[251b.7]རྟེན་དང་བརྟེན་པའི་སྐུ་ལ་རྣམ་པར་སྣང་མཛད་ལ་སོགས་པའི་སངས་རྒྱས་ཐམས་ཅད་བཅུག་ནས། དེ་ནས་དེ་ལ་དམ་ཚིག་གི་ཕྱག་རྒྱ་དང་། བཛྲ་དྷཱ་ཏུ་དྲྀ་ཤྱ་ཛཿཧཱུཾ་བཾ་ཧོཿས་མ་ཡ་སྟྭཾ་ཨ་ཧཾ། བཛྲ་དྷཱ་ཏུ་ཞེས་བྱ་བ་ལན་གསུམ་གྱི་བར་དུ་བརྗོད་པར་བྱའོ། །དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་
[252a]
[252a.1]ཕྱག་རྒྱས་བསྒྲུབ་པ་དང་། དེ་ནས་དེ་ལ་ཆོས་དང་། ལས་དང་། ཕྱག་རྒྱ་ཆེན་པོས་རྒྱས་བཏབ་པ་རྣམས་ནི། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་བསྟན་ཟིན་ཏོ། །དེ་ལྟར་རྡོ་རྗེ་ཧཱུཾ་མཛད་ལ་སོགས་པ་ཐམས་ཅད་དང་། དེ་བཞིན་གཤེགས་པ་ཐམས་ཅད་ལ་ཕྱག་རྒྱ་བཞིས་རྒྱས་བཏབ་
[252a.2]ནས། ཁམས་གསུམ་རྣམ་པར་རྒྱལ་བའི་ཕྱག་རྒྱ་བཅིངས་ཏེ། སྙིང་ག་དང་། མཛོད་སྤུ་དང་། ལྐོག་མ་དང་། སྤྱི་བོར་བྱིན་གྱིས་བརླབ་པར་བྱའོ། །དེ་ནས་སྙིང་གར་སེམས་མ་རྡོ་རྗེ་མའི་རྡོ་རྗེ་འབར་བ་དང་། མཛོད་སྤུར་རྡོ་རྗེ་རིན་ཆེན་མའི་རྡོ་རྗེ་རིན་པོ་ཆེ་དང་། ལྐོག་མར་རྡོ་རྗེ་ཆོས་མའི་རྡོ་རྗེ་པདྨ་དང་། 
[252a.3]སྤྱི་གཙུག་རྡོ་རྗེ་ལས་མའི་སྣ་ཚོགས་རྡོ་རྗེ་བསྐྱེད་པར་བྱའོ། །དེ་ནས་སེམས་དཔའ་རྡོ་རྗེ་གཙུག་ཏོར་གྱི་གཙུག་ཏོར་བསྐྱེད་ལ། དེའི་སྟེང་དུ་གཟི་བརྗིད་ཕུང་པོ་བསྐྱེད་ནས། དེ་བཞིན་གཤེགས་པ་ལྔའི་ཅོད་པན་གྱིས་དབང་བསྐུར་བ་དང་། རྡོ་རྗེ་ཕྲེང་བས་ཀྱང་དབང་བསྐུར་བར་བྱའོ། །དེ་ལ་དེ་བཞིན་
[252a.4]གཤེགས་པ་ལྔའི་ཅོད་པན་གྱིས་དབང་བསྐུར་བས་དེ་བཞིན་གཤེགས་པའི་རིགས་སུ་བསྟན་པ་དང་། ཨོཾ་བཛྲ་ཛྭ་ལ་ཨ་ན་ལཱརྐ་ཧཱུཾ། ཨ་བྷི་ཥཉྩིམཱཾ་ཞེས་བརྗོད་ཅིང་། རྡོ་རྗེ་ཏི་རཱི་ནྟི་རིའི་ཕྱག་རྒྱ་བཅིངས་ནས། སྤྱི་བོ་ནས་བརྩམས་ཏེ། ཕྱོགས་བཞིར་རྡོ་རྗེའི་ཕྲེང་བས་དབང་བསྐུར། དཔྲལ་བའི་སྟེང་དུ་
[252a.5]བཅིངས་པ་གཉིས་སུ་བྱས་ནས། གོ་ཆའི་ཕྱག་རྒྱ་བཅིང་བར་བྱ་སྟེ། མཉམ་པའི་ཐལ་མོས་ཇི་ལྟ་བ་བཞིན་མཉེས་པར་བྱའོ། །དེ་ལ་རྡོ་རྗེ་ཏི་རཱི་ནྟི་རི་འདི་ཡིན་ཏེ། རྡོ་རྗེ་བསྡམས་པ་ལས་མཐེ་བོང་གཉིས་བསྙམས་ཏེ་བསྒྲེངས་ནས་ཁུ་ཚུར་སྤྱི་བོར་གཞག་པར་བྱའོ། །དེ་ནས་བཅོམ་ལྡན་འདས་ལ་ཕྱག་བྱས་
[252a.6]ལ། སངས་རྒྱས་ཀུན་གྱི་རྡོ་རྗེའི་དབང་། དེ་རིང་ཁྱོད་ལ་བསྐུར་བར་བྱ། །སངས་རྒྱས་ཐམས་ཅད་རབ་བསྒྲུབ་ཕྱིར། །རྡོ་རྗེ་འདི་ནི་ཁྱོད་ཀྱིས་ལོང་། །ཨོཾ་བཛྲ་ཨ་དྷི་པ་ཏི་སྟྭཾ། ཨོཾ་བཛྲ་པཱ་ཎི། བཛྲ་ཀརྨ་ཀ་རོདྦྷ་བ་ཞེས་བྱ་བའི་སྙིང་པོ་འདིས་དྲིལ་བུ་དང་བཅས་པའི་འབར་བའི་
[252a.7]རྡོ་རྗེའི་དབང་བསྐུར་བ་བླང་བར་བྱའོ། །དེ་ནས་རྡོ་རྗེ་སྤྱི་བོར་བཞག་ནས། མིང་གི་དབང་བསྐུར་བ་དང་། དངོས་གྲུབ་ཀྱི་རྡོ་རྗེ་བརྟུལ་ཞུགས་ཀྱང་བླངས་ལ། སྒེག་མོ་ལ་སོགས་པའི་མཆོད་པའི་ལྷ་མོ་བརྒྱད་དང་། ལས་ཀྱི་དཀྱིལ་འཁོར་ལས་གསུངས་པའི་རིག་མ་བཅུ་དྲུག་གི་མཆོད་པས་བདག་ཉིད་མཆོད་
[252b]
[252b.1]དེ། ཕྱག་བཞི་བྱས་ནས། དེ་ཉིད་ཀྱིས་རྡོ་རྗེ་གཟུང་བ་དང་། ཆོས་ཀྱི་དྲིལ་བུ་དཀྲོལ་བ་དང་། དམ་ཚིག་གི་ཕྱག་རྒྱ་ཆེན་པོར་བྱིན་གྱིས་བརླབས་ནས། ཧཱུཾ་བཞི་བརྗོད་ཅིང་ཕྱག་རྒྱ་ཆེན་པོ་བཅིངས་ཏེ། ལྷ་ཐམས་ཅད་ཀྱི་སྐུ་དང་། གསུང་དང་། ཐུགས་རྡོ་རྗེའི་བདག་ཉིད་ཡིན་ནོ་ཞེས་བསམ་པར་བྱའོ། །ཨོཾ་
[252b.2]བཛྲ་ཨཱཏྨ་ཀོ྅ཧཾ་ཞེས་ལན་གསུམ་བརྗོད་པ་དང་དེས་སྒྱུ་མ་ལྟ་བུར་བསམས་ལ། ཨོཾ་སྭ་བྷཱ་བ་ཤུདྡྷོ྅ཧཾ་ཞེས་ལན་གསུམ་བརྗོད་པ་དང་། སེམས་ཅན་ཐམས་ཅད་བདག་མེད་པའི་མཉམ་པ་ཉིད་དུ་མཚུངས་པར་བསམས་ལ། ཨོཾ་སརྦ་ས་མོ྅ཧཾ་ཞེས་ལན་གསུམ་བརྗོད་པར་བྱའོ། །དེ་ལྟར་རྣལ་འབྱོར་
[252b.3]ཆེན་པོ་རྫོགས་པར་གྱུར་པ་ཡིན་ནོ། །དེ་ལ་གནས་ཀྱི་ངེས་པ་ནི་འདི་ཡིན་ཏེ། སྒྲུབ་པ་པོའི་སྙིང་གའི་ཟླ་བའི་དཀྱིལ་འཁོར་གྱི་མདུན་དུ་རྡོ་རྗེ་ཧཱུཾ་མཛད་དང་། ཁྲོ་བོ་རྡོ་རྗེ་སེམས་དཔའ་གནས་སོ། །གཡས་ཕྱོགས་སུ་ཁྲོ་བོ་རྡོ་རྗེ་རྒྱལ་པོའོ། །གཡོན་དུ་རྡོ་རྗེ་ཆགས་པ། རྒྱབ་ཏུ་རྡོ་རྗེ་ལེགས་པ། དཔྲལ་བར་རྡོ་རྗེ་
[252b.4]རིན་ཆེན་ཧཱུཾ་མཛད་དང་ཁྲོ་བོ་རྡོ་རྗེ་ཁྲོ་གཉེར། མགོ་བོའི་རྒྱབ་ཏུ་ཉི་མ། ཕྲག་པ་གཉིས་སུ་དཔའ་སོའི་ཕྲེང་བ་གཉིས་ལ་བཞད་པ། ལྐོག་མར་ཆོས་ཀྱི་ཧཱུཾ་མཛད་དང་ཁྲོ་བོ་རྡོ་རྗེ་ཆོས། ནུ་མའི་བར་དུ་རྣོན་པོ། ལྟེ་བར་རྡོ་རྗེ་རྒྱུ། ལྕེ་ལ་སྨྲ་བ། སྤྱི་གཙུག་ཏུ་ལས་ཀྱི་ཧཱུཾ་མཛད་དང་ཁྲོ་བོ་རྡོ་རྗེ་ལས། ནམ་ཚང་གཉིས་
[252b.5]སུ་སྲུང་བ། ཁ་ལ་གནོད་སྦྱིན། རྐེད་པར་རྡོ་རྗེ་ཁུ་ཚུར། ཁྲོ་བོ་རྡོ་རྗེ་སེམས་དཔའ་དང་། རིན་ཆེན་དང་། ཆོས་དང་། ལས་རྣམས་ཀྱི་གཡོན་ཕྱོགས་སུ་རིམ་པ་ཇི་ལྟ་བ་བཞིན་སྒེག་མོ་ལ་སོགས་པ་གསང་བའི་མཆོད་པ་རྣམས་སོ། །ཡང་རྣལ་འབྱོར་པའི་མདོམས་བར་དུ་བདུག་པ་མ། སྤྱི་བོར་མེ་ཏོག་མ། 
[252b.6]མིག་གཉིས་སུ་མར་མེ་མ། སྙིང་ག་དང་ནུ་མ་གཉིས་ཀྱི་བར་དང་། བྲང་དུ་བྱུག་པ་མ། བརླ་གཡས་པར་ལྕགས་ཀྱུ། བརླ་གཡོན་པར་ཞགས་པ། རྗེ་ངར་གཡས་པར་ལྕགས་སྒྲོག །རྗེ་ངར་གཡོན་པར་ཁྲོ་བོ་རྡོ་རྗེ་འབེབས་པའི་གནས་ཡིན་ནོ། །དེ་བཞིན་གཤེགས་པ་ནི་ཡན་ལག་ཐམས་ཅད་ལ་
[252b.7]བཞུགས་ཏེ། ཕྱག་རྒྱ་དགྲོལ་བའི་དུས་སུ་རྣམ་པར་སྣང་མཛད་ནི་སྤྱི་གཙུག་ཏུ་དགྲོལ་ལོ། །མི་བསྐྱོད་པ་ནི་ཧཱུཾ་མཛད་ཀྱི་གནས་སུའོ། །རིན་ཆེན་འབྱུང་ལྡན་ནི་རིན་ཆེན་ཧཱུཾ་མཛད་ཀྱི་གནས་སུའོ། །འོད་དཔག་ཏུ་མེད་པ་ནི་ཆོས་ཀྱི་ཧཱུཾ་མཛད་ཀྱི་གནས་སུའོ། །དོན་ཡོད་པར་གྲུབ་པ་ནི་ལས་ཀྱི་ཧཱུཾ་མཛད་ཀྱི་གནས་
[253a]
[253a.1]སུ་དགྲོལ་བར་བྱའོ། །དེ་ལྟར་རྣལ་འབྱོར་ཆེན་པོ་རྫོགས་ནས། བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་ཕྱག་རྒྱ་ཆེན་པོ་བཅིངས་ཏེ། ཡིད་ཀྱིས་ནམ་མཁའི་ཕྱོགས་སུ་གནས་ལ། རླུང་གི་དཀྱིལ་འཁོར་ལ་ཡི་གེ་ཧཱུཾ་ལས་འབར་བའི་རྡོ་རྗེ། རྡོ་རྗེའི་ལྟེ་བ་ལ་ཡི་གེ་བ་བསམ་པར་བྱའོ། །དེ་ནས་
[253a.2]རྡོ་རྗེ་དེ་ལས་རྡོ་རྗེ་འབར་བའི་འོད་ཟེར་འཁྲུགས་པ། བསྐལ་པའི་མེ་ཆེན་པོ་ལྟ་བུས་སངས་རྒྱས་ཀྱི་ཞིང་ཐམས་ཅད་ཐལ་བར་བྱས་པར་བསམ་པར་བྱའོ། །དེ་ནས་ནམ་མཁའི་ཕྱོགས་སུ་སྟོང་གསུམ་པའི་སངས་རྒྱས་ཀྱི་ཞིང་གི་ཚད་དང་མཉམ་པའི་ཡི་གེ་ཁཾ་རྣམ་པར་སྣང་མཛད་ཀྱི་རང་བཞིན་ཁ་དོག་དཀར་པོ་
[253a.3]བདུད་རྩིའི་ཆུ་རྒྱུན་འཛིན་པས་བསྲེགས་པའི་སངས་རྒྱས་ཀྱི་ཞིང་རྣམས་བཀྲུས་ནས། སངས་རྒྱས་ཀྱི་ཞིང་སྟོང་པ་དེ་དག་ཐམས་ཅད་འོ་མ་ཅན་གྱི་རྒྱ་མཚོ་དང་མཚུངས་པར་དབའ་རླབས་འཁྲུགས་པའི་ཕྲེང་བ་ཅན་གྱི་བདུད་རྩིའི་རྒྱ་མཚོ་ཆེན་པོ་གནས་པར་བསམ་མོ། །དེ་ནས་རྒྱ་མཚོ་ཆེན་པོ་དེ་ལ་ཡི་ཀེ་རཾ་བཀོད་
[253a.4]ནས། དེ་ནས་ཡི་གེ་གྱི་མེས་རྒྱ་མཚོ་ཆེན་པོ་དེ་བསྐོལ་བའི་ལྷག་མར་གྱུར་པའི་ཡི་གེ་བཾ་ལས་པདྨ་ཆེན་པོ་པདྨ་ཆུང་ངུ་དཔག་ཏུ་མེད་པས་བསྐོར་བར་གྱུར་པར་བསམ་པར་བྱའོ། །ཡང་པདྨ་དེའི་རྩ་བར་ཡི་གེ་པྲ་གསེར་གྱི་མདོག་ཅན་བསམས་ལ། གསེར་གྱི་རུས་སྦལ་ཚད་གཞལ་དུ་མེད་པ་པདྨ་ཐམས་ཅད་ཀྱི་གཞིར་གྱུར་
[253a.5]པར་བསམ་པར་བྱའོ། །ཡང་པདྨའི་ལྟེ་བར་ཡི་གེ་པྲ་ཤེས་རབ་ཀྱི་ཕ་རོལ་ཏུ་ཕྱིན་པའི་རང་བཞིན་བསམས་ལ། ནམ་མཁའི་ཕྱོགས་ཀྱི་ཡི་གེ་ཁ་དཀར་པོ་རྣམ་པར་སྣང་མཛད་ཀྱི་རང་བཞིན་ཅན་འོངས་ནས། པདྨའི་ལྟེ་བ་ལ་གནས་པར་བསམ་པར་བྱའོ། །དེ་ནས་པདྨ་དང་། ཡི་གེ་པྲ་དང་། ཡི་གེ་ཁཾ་གཅིག་ཏུ་
[253a.6]གྱུར་པ་ལས། རིའི་རྒྱལ་པོ་རི་རབ་བསྐྱེད་པར་བསམ་པར་བྱའོ། །ཨོཾ་དྲྀ་ཌྷོ་མེ་བྷ་བ། རཀྵ་སརྦཾ་སྰྭ་ཧཱ་ཞེས་བྱ་བ་དང་། རྡོ་རྗེ་བསྡམས་པ་བརྐྱང་བ་ས་ལ་རེག་པས་རྡོ་རྗེའི་རང་བཞིན་དུ་བྱིན་གྱིས་བརླབ་པར་བྱའོ། །རི་རབ་ཀྱི་སྟེང་དུ་རྡོ་རྗེ་རྒྱུའི་ཕྱག་རྒྱ་ཇི་ལྟ་བས་རྩེ་མོ་རྡོ་རྗེ་དང་། ནོར་བུ་རིན་པོ་ཆེ་ལས་བྱས་པའི་
[253a.7]ཁང་བུ་བརྩེགས་པ་སྤྲུལ་ལ། དེར་ཨ་སིཾ་ཨ་ལས་རྣམ་པར་སྣང་མཛད་ཀྱི་གནས་སུ་སེང་གེའི་གདན། ཧཱུཾ་གཽ་ཧཱུཾ་ལས་མི་བསྐྱོད་པའི་གནས་སུ་གླང་པོ་ཆེའི་གདན། ཏྲཱཾ་བཾ་ཏྲཱཾ་ལས་རིན་ཆེན་འབྱུང་ལྡན་གྱི་གནས་སུ་རྟའི་གདན། ཧྲཱིཿམིཾ་ཧྲཱིཿལས་འོད་དཔག་ཏུ་མེད་པའི་གནས་སུ་རྨ་བྱའི་གདན། ཨཿགཾ་ཨཿལས་
[253b]
[253b.1]དོན་ཡོད་གྲུབ་པའི་གནས་སུ་ནམ་མཁའ་ལྡིང་གི་གདན་བསམ་པར་བྱ་བ་དང་། སེང་གེའི་གདན་ལ་སོགས་པ་དེ་རྣམས་ལ་ཡི་གེ་ཧྲཱིཿལས་པདྨ་དེ་རྣམས་ཀྱི་སྟེང་དུ་ཡི་གེ་ཨ་ལས་ཟླ་བའི་དཀྱིལ་འཁོར་བསྐྱེད་པར་བྱའོ། །དེ་ནས་བདག་ཉིད་ནམ་མཁའི་ཕྱོགས་ནས་སེང་གེའི་གདན་གྱི་སྟེང་དུ་ཡིད་ཀྱིས་བབས་ཏེ། 
[253b.2]ཏིང་ངེ་འཛིན་རྣམ་གསུམ་བསྒོམ་པར་བྱའོ། །དེ་ནས་བསྡུ་བ་སྔོན་དུ་འགྲོ་བའི་ཚོག་ཐམས་ཅད་སྤྱད་ལ། ཉིན་རེ་ཞིང་ཐུན་བཞིའི་སྤྱོར་བས་ཟླ་བ་དྲུག་གམ། ལོ་གཅིག་གི་བར་དུ་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་བསྒོམ་པར་བྱ་བའམ། རྣལ་འབྱོར་ཆེན་པོ་ཙམ་བྱས་ལ། །འཆད་
[253b.3]པར་འགྱུར་བའི་ཕྱག་རྒྱ་བཞི་པའི་དཀྱིལ་འཁོར་གྱི་ཆོ་གས་རང་གི་སྙིང་གར་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ཇི་སྲིད་མངོན་སུམ་དུ་གྱུར་པ་དེ་སྲིད་དུ་བསྒོམ་པར་བྱ་བའམ། བསྒོམ་པར་མི་ནུས་པ་དེས་ནི་ཉིན་རེ་ཞིང་རྣལ་འབྱོར་ཆེན་པོ་ལན་ཅིག་བྱས་ལ། དེ་སྲིད་དུ་དཀྱིལ་འཁོར་
[253b.4]བ་ཐམས་ཅད་ཀྱི་སྔགས་བཟླས་པ་བྱེད་པ་དེ་སྲིད་ཀྱི་ཚེ། རེ་རེ་ཞིང་བཟླས་པའི་གྲངས་འབུམ་རྫོགས་པར་བྱའོ། །དེ་ནས་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ཏིང་ངེ་འཛིན་གསུམ་ནས་བརྩམས་ནས། ཞག་བདུན་གྱི་བར་དུ་བསྒོམ་པར་བྱའོ། །དེ་ལྟར་སྔོན་དུ་བསྙེན་པ་
[253b.5]བྱས་ནས། དེ་ནས་ཇི་སྐད་གསུངས་པའི་ས་སྦྱང་བ་དང་། ས་གཟུང་བ་དང་། ཁང་པ་བརྩེགས་མར་ཆུད་པ་དང་། དཀྱིལ་འཁོར་གྱིས་གཞི་ཇི་སྐད་བཤད་པ་བཞིན་བྱས་ནས། ཁྲུས་བྱས་ཤིང་གདོང་དྲི་ཞིམ་པོས་བྱུགས་ལ། མེ་ཏོག་གི་ཕྲེང་བ་གདགས་ཤིང་། ཤིན་ཏུ་སྔོ་བའི་གོས་ཀྱིས་སྟོད་
[253b.6]གཡོགས་དང་། སྨད་གཡོགས་དང་། ཟེའུ་ཀ་བཅིངས་ནས། དཔལ་རྡོ་རྗེའི་རིགས་སུ་བཤད་པའི་ཅོད་པན་དང་། ལག་གདུབ་དང་། རྣ་རྒྱན་དང་། དཔུང་རྒྱན་དང་། དེ་བཞིན་གཤེགས་པའི་ཕྲེང་བ་ལ་སོགས་པའི་རྒྱན་ཐམས་ཅད་ཀྱིས་བདག་ཉིད་བརྒྱན་པར་བྱས་ལ། སྔར་བཤད་པའི་ཆོ་ག་
[253b.7]ཐམས་ཅད་རྗེས་སུ་སྤྱད་ནས། རྣལ་འབྱོར་ཆེན་པོ་ནས་བརྩམས་ཏེ། སྔར་བཤད་པའི་ཆོ་གས་རི་རབ་ཀྱི་བར་དུ་བསྐྱེད་ལ། རྡོ་རྗེ་རྒྱུའི་ལས་ཀྱི་ཕྱག་རྒྱས་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་དེ་རི་རབ་ཀྱི་རྩེ་མོར་བསྐྱོད་དེ། སེང་གེའི་གདན་ལ་སོགས་པ་གདན་ཐམས་ཅད་བསྐྱེད་ནས། 
[254a]
[254a.1]དཀྱིལ་འཁོར་སའི་དབུས་སུ་སེམས་དཔའི་སྐྱིལ་མོ་ཀྲུང་གིས་འདུག་སྟེ། དེང་དུས་བདག་ཚེ་འབྲས་བུ་ཡོད། །ཅེས་བྱ་བ་ལ་སོགས་པས་སྤྲོ་བ་བསྐྱེད་པར་བྱའོ། །དེ་ནས་ཡན་ལག་ཐམས་ཅད་ཀྱིས་དེ་བཞིན་གཤེགས་པ་ཐམས་ཅད་ལ་ཕྱག་འཚལ་ཏེ། སངས་རྒྱས་ཐམས་
[254a.2]ཅད་དགོངས་སུ་གསོལ། །ཞེས་བྱ་བ་ལ་སོགས་པས་སངས་རྒྱས་ཐམས་ཅད་སྤྱན་དྲང་བར་བྱའོ། །དེ་ནས་ཏིང་ངེ་འཛིན་རྣམ་པ་གསུམ་བསྒོམས་ལ་རྡོ་རྗེའི་བདག་ཉིད་དང་། རང་བཞིན་གྱིས་དག་པ་དང་། ཆོས་ཐམས་ཅད་མཉམ་པ་ཉིད་དུ་བསྒོམ་མོ། །དེ་ནས་རྡོ་རྗེ་ཧཱུཾ་མཛད་ཀྱི་ཕྱག་རྒྱ་ཆེན་པོ་
[254a.3]བཅིངས་ནས། རྡོ་རྗེ་དང་དྲིལ་བུ་བཟུང་ནས། བཅོམ་ལྡན་འདས་ཀྱིས་སེམས་ཅན་གྱི་ཁམས་མ་ལུས་ཤིང་ལུས་པ་མེད་པ་རྣམས་བསྐྱབ་པ་དང་ཞེས་བྱ་བ་ལ་སོགས་པ་ལས། དེ་བཞིན་གཤེགས་པ་ཐམས་ཅད་ལ་དཀྱིལ་འཁོར་ཆེན་པོ་བྲི་བའི་གནང་བ་ནོད་པ་དང་། ཨོཾ་བཛྲ་པཱ་ཎི་མ་ཧཱ་མཎྚ་ལ་པྲ་བེེ་ཤ་
[254a.4]ཡ་ཞེས་བྱ་བ་ནས་ཧ་ཧ་ཧ་ཧ་ཧཱུཾ་ཞེས་བྱ་བའི་སྔགས་ཀྱིས་གནང་བ་བྱིན་པར་བསམས་ཏེ། འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱ་ཧཱུཾ་བཞི་པས་དཀྱིལ་འཁོར་དེ་བཏེག་ལ་ནམ་མཁར་བཀོད་ནས། དེ་ཉིད་ཀྱིས་བདག་ཉིད་བྱིན་གྱིས་བརླབས་ཏེ། ཕྱག་རྒྱ་དེ་ཉིད་སྙིང་གར་བཞག་ནས། རྡོ་རྗེ་ཧཱུཾ་མཛད་
[254a.5]ཀྱི་ང་རྒྱལ་དང་ལྡན་པའི་ཁྲོ་བོའི་ལྟ་བས་དབང་ལྡན་གྱི་ཕྱོགས་ནས་བརྩམས་ནས་བལྟས་པས་བགེགས་མེད་པའི་རྗེས་ལ། རང་གི་རྐང་པའི་མཐིལ་དུ་ཡི་གེ་ཨ་ལས་སྣ་ཚོགས་རྡོ་རྗེ་བསྐྱེད་དེ། རླུང་གི་དཀྱིལ་འཁོར་ནས་བརྩམས་ཏེ། རྐང་པའི་མཐིལ་གྱི་བར་དུ་ཡོངས་སུ་བཟུང་བས། ཇི་སྲིད་རི་རབ་
[254a.6]ཀྱི་རྩེ་མོ་ནས། སྟོང་གསུམ་པའི་སངས་རྒྱས་ཀྱི་ཞིང་གི་ཚད་ཙམ་རྡོ་རྗེའི་རང་བཞིན་དུ་གྱུར་པར་མོས་ཤིང་བསྐོར་བ་བྱས་པས་རིམ་གྱིས་རྐང་པའི་སྣ་ཚོགས་རྡོ་རྗེས་སྣ་ཚོགས་རྡོ་རྗེར་བྱས་ལ། ཧཱུཾ་བཞི་པ་གདོན་པར་བྱའོ། །ཁྲོ་བོའི་ལྟ་བས་ཕྱོགས་དང་། མཚམས་དང་། སྟེང་དང་། འོག་དང་དཀྱིལ་
[254a.7]འཁོར་བཅིངས་ནས། རབ་དང་དྲ་བ་བྱའོ། །ཡང་ཧཱུཾ་ཞེས་བརྗོད་ཅིང་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་མོ་དང་ཤིན་ཏུ་ཕྲ་མོའི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཕྱུང་ནས། འཇིག་རྟེན་གྱི་ཁམས་སུ་རྡོ་རྗེ་འབར་བའི་འཁྲུགས་པའི་སྒྲ་སྒྲོགས་པ། རྡོ་རྗེ་སེམས་དཔའ་ལ་སོགས་
[254b]
[254b.1]པའི་ཁྲོ་བོས་ཧཱུཾ་ཞེས་བྱ་བའི་སྒྲ འཇིགས་པས། ལྐོག་མའི་ཕྱོགས་ཀུན་གང་བ། པདྨའི་སྡོང་བུ་ལྟར་གཡོ་ཞིང་འགུལ་བའི་རྣལ་འབྱོར་པས། རྡོ་རྗེ་བབས་པའི་ཚུལ་གྱིས་ནམ་མཁའ་ལས་བབས་ཏེ། གར་བྱས་ལ་མེ་ཏོག་གི་ཐལ་མོས་དེ་བཞིན་གཤེགས་པ་ཐམས་ཅད་ལ་མཆོད་ལ། དཀྱིལ་
[254b.2]འཁོར་གྱི་དབུས་སུ་གཡོན་བརྐྱང་བས་འདུག་སྟེ། བསྐལ་པའི་མེའི་ཕུང་པོ་ལྟར་འཇིགས་པའི་ཁྲོ་བོ་སྤྲོས་པས། བདུད་ཐམས་ཅད་སྐྲག་པར་བྱའོ། །དེ་ནས་རྣལ་འབྱོར་པས་དགའ་བ་ཡོངས་སུ་བསྒྱུར་བའི་འགྲོས་ཀྱིས་ཤར་ཕྱོགས་སུ་སོང་ལ་གཡོན་བརྐྱང་བའི་གནས་པས་དེར་འདུག་ནས། བགེགས་
[254b.3]ཐམས་ཅད་བསྐྲད་པར་བྱའོ། །དེ་ནས་གནས་དེར་གནས་ནས་གནོད་སྦྱིན་གྱི་འགྲོས་ཀྱིས་ལྷོ་ཕྱོགས་སུ་སོང་ལ། དེ་བཞིན་དུ་བགེགས་རྣམས་ཡོངས་སུ་བསྐྲད་པར་བྱའོ། །དེ་ནས་གནས་དེར་གནས་ནས་གཡས་བརྐྱང་བ་དང་། གཡོན་བརྐྱང་བ་དག་གིས་ནུབ་ཕྱོགས་སུ་སོང་ལ། ཟླུམ་པོའི་
[254b.4]འདུག་སྟངས་བཅས་ནས། དེ་བཞིན་དུ་བགེགས་རྣམས་བསྐྲད་པར་བྱའོ། །དེ་ནས་གནས་དེ་ནས་ནམ་མཁའི་ཁམས་མ་ལུས་པར་ཁྱབ་པར་གཏོགས་པའི་འཇིག་རྟེན་གྱི་ཁམས་རྣམས་གཡོ་བར་བྱེད་པའི་རྡོ་རྗེའི་འགྲོས་ཀྱིས་བྱང་ཕྱོགས་སུ་འགྲོ་བར་བྱའོ། །དེ་ནས་གཡས་བརྐྱང་བ་དང་། གཡོན་
[254b.5]བརྐྱང་བ་དང་། མཐུན་པའི་རྐང་སྟབས་དང་། ཟླུམ་པོའི་འདུག་སྟངས་དང་། ས་གའི་འདུག་སྟངས་ཏེ། རྣམ་པ་ལྔས་ཤར་ཕྱོགས་སུ་སོང་ལ་བགེགས་ཐམས་ཅད་བསྐྲད་པར་བྱའོ། །དེ་ལྟར་བགེགས་ཐམས་ཅད་སྟང་སྟབས་རྣམ་པ་བཞིས་བཅོམ་པར་འགྱུར་རོ། །ཅི་ལྟ་བའི་དཀྱིལ་འཁོར་གྱི་
[254b.6]དབུས་སུ་འཁྲུལ་འཁོར་ལ་སོགས་པ་ཐ་དད་པ་ཡང་དེ་བཞིན་དུ་སྦྱར་བར་བྱའོ། །དེ་ལྟར་འཁྲུལ་འཁོར་ལ་སོགས་པས་ཀྱང་བགེགས་བཅོམ་པར་འགྱུར་རོ། །སྟང་སྟབས་བྱེད་པའི་དུས་སུ་རྒྱུན་མི་འཆད་པར་ཧཱུཾ་ཞེས་བྱ་བ་ཁྲོ་བོའི་ཚིག་གདོན་པར་བྱའོ། །དེ་ནས་ཁྲོ་བོ་ཏི་རཱི་ནྟི་རིའི་ཕྱག་རྒྱ་བཅིངས་པ་ནས་
[254b.7]བརྩམས་ཏེ། བཞིན་བཟངས་ལངས་ལ་དེ་བཞིན་གཤེགས་པ་ཐམས་ཅད་ལ་ཕྱག་གྱིས་ཤིག །དཀྱིལ་འཁོར་ཆེན་པོ་མཐོང་བར་འགྱུར་རོ་ཞེས་བྱ་བ་དང་། ཇི་སྐད་གསུངས་པའི་བསྲུང་བའི་ཆོ་ག་དང་། ལྷག་པར་གནས་པའི་ཆོ་ག་རྗེས་སུ་སྤྱད་པར་བྱའོ། །དེ་ནས་ཉི་མ་འཆར་ཀའི་དུས་སུ་དཀྱིལ་
[255a]
[255a.1]འཁོར་གྱི་གནས་ཐམས་ཅད་རྡོ་རྗེ་གནོད་སྦྱིན་གྱི་སྔགས་བཟླས་པའི་སྤོས་ཆུས་བྱུགས་ལ། མེ་ཏོག་ལ་སོགས་པས་ཀྱང་ཉེ་བར་མཛེས་པར་བྱས་ནས། ཚོན་སྔོན་པོ་དང་། སེར་པོ་དང་། དམར་པོ་དང་། ལྗང་གུ་དང་། དཀར་པོ་དྲི་ཞིམ་པོས་བསྒོས་པས་སྲད་བུ་སོ་སོར་ཁ་བསྒྱུར་ལ་
[255a.2]གོ་རིམས་འདི་ཉིད་ཀྱིས་བཞག་ནས། ཧཱུཾ་ཏྲཱཾ་ཧྲཱིཿཨཿཨ་ཞེས་བྱ་བ་རང་གི་ས་བོན་འདི་ལས་བྱུང་བའི་ཐིག་གི་འོད་ཟེར་གྱིས་མི་བསྐྱོད་པ་ལ་སོགས་པ་རང་གི་ཕྱོགས་ན་བཞུགས་པས་ཡང་དག་པར་བཏང་བ་དང་འབར་བའི་ལྕགས་ཀྱུས་དྲངས་ཏེ། རང་གི་ལག་ན་གནས་པའི་སྲད་བུ་ལེགས་པར་དགང་བར་
[255a.3]བྱ་ཞིང་། ཨ་ནྱོ་ནྱཱ་ནུ་ག་ཏ། སརྦ་དྷརྨཱ། པ་རསྤ་རཱ་ནུ་པྲ་བིཥྚ་སརྦ་དྷརྨཱ། ཨ་ཏྱནྟཱ་ནུ་པྲ་བིཥྚ་སརྦ་དྷརྨཱ་ཧཱུཾ་ཞེས་ཟློས་ཤིང་བསྒྲིལ་བར་བྱའོ། །དེ་ནས་སྲད་བུ་དེ་དྲི་ཞིམ་པོས་བསྒོས་ཏེ། གསེར་གྱི་སྣོད་ལ་སོགས་པར་བཞག་ལ། མེ་ཏོག་གིས་མཆོད་དེ། རྡོ་རྗེ་བསྡམས་པས་བཟུང་ལ་ཐིག་གི་སྔགས་ལན་
[255a.4]བརྒྱ་རྩ་བརྒྱད་བཟླས་པར་བྱའོ། །དེ་ནས་རྡོ་རྗེ་ཧཱུཾ་མཛད་ལ་སོགས་པ་བདག་པོ་ལྔ་པོ་རྣམས་ཀྱི་སྔགས་ཀྱང་བཟླའོ། །དེ་ནས་ནམ་མཁའི་ཕྱོགས་ན་གནས་པའི་དཀྱིལ་འཁོར་པ་ཐམས་ཅད་ལ་མཆོད་པ་ཐམས་ཅད་ཀྱིས་ཡང་དག་པར་མཆོད་ལ་ཕྱག་བྱའོ། །དེ་ལ་སྔགས་འདིས་སྲད་བུ་བྲེ་བར་བྱའོ་ཞེས་བྱ་བ་ནི་དེ་
[255a.5]ལྟར་བཤད་མ་ཐག་པའི་ཆོ་ག་འདི་ཡིན་ནོ་ཞེས་བྱ་བར་དེ་ལ་ཞེས་བྱ་བའི་སྒྲས་སྟོན་པ་ཡིན་ནོ། །དེའི་དོན་ནི་འདི་སྐད་སྟོན་པ་ཡིན་ཏེ། ཇི་སྐད་བཤད་པའི་ཆོ་ག་རྣམས་རྗེས་སུ་སྤྱད་ནས་མཆོད་པ་ཐམས་ཅད་ཀྱིས་དཀྱིལ་འཁོར་ཡང་དག་པར་མཆོད་ལ་ཕྱག་བྱས་ཏེ། རྣམ་པར་སྣང་མཛད་ཀྱི་ཕྱག་རྒྱ་ཆེན་པོ་བཅིངས་
[255a.6]ལ། ཕྱག་ན་རྡོ་རྗེའི་ཐུགས་ཀའི་རྡོ་རྗེ་ལས་གྲོགས་པོ་ཧཱུཾ་ཞེས་བྱ་བ་འདིས་ཁྲོ་བོ་རྡོ་རྗེ་ལས་ཀྱི་གཟུགས་སུ་དབྱུང་བར་བྱའོ། །ཡང་དེ་ཉིད་རྡོ་རྗེ་ཧཱུཾ་མཛད་དུ་གྱུར་པ་ལས། མིག་གཡས་གཡོན་གཉིས་སུ་ཡི་གེ་ཛཿལས་ཟླ་བ་དང་ཉི་མ་སེར་པོར་སྣང་བ་བསྐྱེད་ལ། ཛཿཞེས་པ་ལན་གསུམ་བརྗོད་པས་སྒྲུབ་
[255a.7]པའི་གྲོགས་མཆོག་གི་ལག་ཏུ་གཡོན་པའི་རྡོ་རྗེ་ཁུ་ཚུར་གྱིས་སྲད་བུ་དེ་བཏང་ལ། ཨོཾ་བཛྲ་ས་མ་ཡ་སཱུ་ཏྲ་མཱ་ཏི་ཀྲ་མ་ཧཱུཾ་ཞེས་བྱ་བའི་སྔགས་འདིས་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོའི་སྲད་བུ་བྲེ་བར་བྱའོ། །གྲུ་བཞིར་བྱ་ཞིང་ཞེས་བྱ་བ་ནས་བརྩམས་ནས། དཀྱིལ་འཁོར་ཕྱི་རོལ་སྲད་
[255b]
[255b.1]བུ་བྲེ། །ཞེས་བྱ་བའི་བར་དུ་སྔར་བཤད་ཟིན་ཏོ། །ཤེས་རབ་ཅན་གྱིས་དེ་ནང་དུ། །ཞེས་བྱ་བ་ནི་ཕྱིའི་དཀྱིལ་འཁོར་དེའི་ནང་དུ་ཡང་དཀྱིལ་འཁོར་གཉིས་པ། ཟུར་བཞི་པ། དཀྱིལ་འཁོར་གྱི་ཆོ་ག་ལས་བྱུང་བ་བཞིན་དུ་རྡོ་རྗེ་རིན་པོ་ཆེས་བརྒྱན་པ། སྒོ་བཞི་པ། ཀ་བ་བརྒྱད་དང་རྟ་བབས་བཞིས་བརྒྱན་པ། 
[255b.2]རྣམ་པར་སྣང་མཛད་དང་། མི་བསྐྱོད་པ་དང་། རིན་ཆེན་འབྱུང་ལྡན་དང་། འོད་དཔག་ཏུ་མེད་པ་དང་། དོན་ཡོད་པར་གྲུབ་པའི་གནས་རྣམས་སུ་རྡོ་རྗེའི་རི་མོ་ཟླུམ་པོ་བྲིས་ལ། དེ་ལ་ཡང་ཟླ་བའི་དཀྱིལ་འཁོར་ལྔ་ལྔ་དང་ལྡན་པར་བྱའོ། །དེའི་དོན་ནི། རྡོ་རྗེ་ཀ་བའི་གནས་མཆོག་ཏུ། །དཀྱིལ་འཁོར་
[255b.3]ལྔ་ཡིས་བརྒྱན་པ་སྟེ། །ཞེས་གསུངས་སོ། །དེ་ལྟར་ཞེས་བྱ་བ་ནི་ཟླ་བའི་དཀྱིལ་འཁོར་རྣམས་ལ་ལྷ་ཐམས་ཅད་ཀྱི་གཟུགས་ཀྱིས་དཀྱིལ་འཁོར་ཐམས་ཅད་བྲི་བར་བྱའོ། །དེ་སྐད་དུ་ཡང་། སྒོ་རྣམས་སྐྱོང་བར་བཞག་ནས་ནི། །སྒོ་རྣམས་དབྱེ་བར་བྱ་བ་ཡིན། །ཞེས་གསུངས་པས། དེ་ནས་
[255b.4]དབུས་སུ་འདུག་ནས་ནི། །ཞེས་བྱ་བ་ནི་རྡོ་རྗེ་ཧཱུཾ་མཛད་ཀྱི་རྣལ་འབྱོར་པས་ཁྲོ་བོ་ཏི་རཱི་ནྟི་རིའི་ཕྱག་རྒྱ་བཅིངས་ཏེ། དེ་ཉིད་ཀྱིས་མེ་ཏོག་གི་ཕྲེང་བ་བླངས་ལ། ཨོཾ་བཛྲ་བེ་ག་ཨ་ཀྲ་མ་ཧཱུཾ་ཞེས་བྱ་བ་ཟློས་ཤིང་། ཤུགས་ཀྱིས་ཞུགས་ལ། དཀྱིལ་འཁོར་གྱི་ལྷག་པ་དང་མ་ཚང་བ་ཉེ་བར་ཞི་བར་བྱ་བའི་ཕྱིར་
[255b.5]ཡང་བལྟས་ལ། རྡོ་རྗེ་དང་དྲིལ་བུ་དཀྲོལ་ཞིང་ལན་བདུན་བསྐོར་བ་བྱས་ནས། དེ་ནས་དཀྱིལ་འཁོར་གྱི་དབུས་སུ་འདུག་སྟེ། དཀྱིལ་འཁོར་གྱི་སྒོ་བཞི་དབྱེ་བར་བྱའོ། །དེ་སྐད་དུ་ཡང་། དཀྱིལ་འཁོར་མཆོག་ནི་བྲིས་ནས་ནི། །ཁྲོ་བོ་ཏི་རཱི་ནྟི་རི་བཅིངས། །ཡང་དག་ལྟ་བ་བྱས་ནས་ནི། །ལན་
[255b.6]བདུན་བར་དུ་བསྐོར་བར་བྱ། །རྡོ་རྗེ་དྲིལ་བུ་རབ་དཀྲོལ་བས། །མཁས་པས་མ་ཚང་ཡོངས་སུ་བསྐང་། ལྷག་པ་གང་ཡིན་འདོར་མཛད་པ། །འགྲུབ་འགྱུར་སྨད་པར་མི་བྱའོ། །ཡིད་ཀྱིས་རྡོ་རྗེ་རི་མོ་ནི། །བཏེག་ནས་ཀྱང་ནི་དབྱེ་བར་བྱ། །འཁོར་ལོ་ཡི་ནི་དབུས་ཞུགས་ནས། །རྡོ་རྗེ་སློབ་དཔོན་
[255b.7]མཉམ་བཞག་ནས། །རྡོ་རྗེ་སྒོ་ནི་རྣམ་བཞི་པོ། །ཡིད་ཀྱིས་སུ་ནི་དབྱེ་བར་བྱ། །དེ་ནས་སྒོ་རྣམས་ཐམས་ཅད་དུ། །ལྕགས་ཀྱུ་ལ་སོགས་ལས་རྣམས་བྱ། །ཞེས་གསུངས་པ་ཡིན་ནོ། །ཟླ་བའི་དཀྱིལ་འཁོར་ཐམས་ཅད་ཀྱི་སྟེང་དུ་ལྷའི་གཟུགས་བྲིས་ནས། སྒོ་དབྱེ་བ་ལ་སོགས་པ་བཤད་
[256a]
[256a.1]ནས། ད་ནི་ལྷ་དགོད་པ་བཤད་པར་བྱ་སྟེ། གསེར་རམ་དངུལ་ལས་བྱས་པའམ། །ས་ཡང་རུང་སྟེ་ལེགས་བྲིས་ལ། །ཕ་གུ་གྲུ་བཞི་བྱས་པ་ལ། །སངས་རྒྱས་གཟུགས་ནི་གཞག་པར་བྱ། །ཞེས་བྱ་བ་ནི། མངོན་སྤྱོད་ཀྱི་ལས་ཀྱི་དཀྱིལ་འཁོར་ཡིན་པ་དེ་བས་ན། རྣམ་པར་
[256a.2]སྣང་མཛད་ལུགས་མའམ། བརྐོས་པའི་གཟུགས་སྲ་བའི་གདན་ལ་གཞག་པར་བྱ་སྟེ། དགོད་པར་བྱ་བ་ཞེས་བྱ་བའི་དོན་ཏོ། །སྤྱན་དྲང་བའི་སྙིང་པོ་ཞེས་བྱ་བ་ནི་ནམ་མཁའི་ཕྱོགས་ན་བཞུགས་པ་བཀུག་སྟེ། གཟུགས་བརྙན་དང་གཅིག་ཏུ་བྱས་ནས། སྤྱན་དྲང་བའི་སྙིང་པོས་སྤྱན་དྲང་ངོ་། །སངས་
[256a.3]རྒྱས་སྤྱན་སྔར་རྡོ་རྗེ་ནི། །ཞེས་བྱ་བ་ནི་རྣམ་པར་སྣང་མཛད་ཀྱི་ཤར་ཕྱོགས་ཀྱི་ཆ་ལ། སེམས་མ་རྡོ་རྗེ་མའི་གནས་སུ་ཟླ་བའི་དཀྱིལ་འཁོར་གྱི་སྟེང་དུ་འབར་བའི་དབུས་སུ་ཧཱུཾ་སཏྭ་བཛྲ་ཛྭ་ལ་མཎྜ་ལ་ཧཱུཾ་ཕཊ་ཅེས་བྱ་བ་བརྗོད་ཅིང་། ནམ་མཁའི་ཕྱོགས་ནས་བཀུག་པར་གཞག་པར་བྱའོ། །དེ་བཞིན་དུ་
[256a.4]ཐམས་ཅད་ཀྱང་སྔགས་ཀྱིས་དགུག་ཅིང་གཞག་པར་བྱའོ། །རྡོ་རྗེ་དམ་ཚིག་ཕྱག་རྒྱ་རྣམས། །ཞེས་བྱ་བ་ནི། རྡོ་རྗེའི་རིགས་ཐམས་ཅད་ཀྱི་རིགས་བསྡུས་པར་གྱུར་པའི་རྡོ་རྗེ་དམ་ཚིག་གི་ཕྱག་རྒྱ་ནི་དམ་ཚིག་གི་ཕྱག་རྒྱའོ། །ཡིད་ཀྱིས་རི་མོ་བཏེག་ནས་ནི། །ཞེས་བྱ་བ་ནི། ཚོན་རྩིའི་རི་མོ་
[256a.5]བཏེག་སྟེ་འོག་ནས་འཛུལ་བར་བསམ་པར་བྱའོ། །རྡོ་རྗེ་སྲད་བུའམ་གཞན་ཡང་རུང་། །ཞེས་བྱ་བ་ནི། ཚོན་རྩི་ལྔའི་སྐུད་པའི་རི་མོ་བཏེག་ནས། འོག་ནས་འཛུལ་བར་ཡང་བསམ་པར་བྱའོ། །དེའི་དབུས་སུ་སེམས་དཔའ་ཆེ། །ཞེས་བྱ་བ་ནི་མི་བསྐྱོད་པའི་གནས་སུའོ། །རྡོ་རྗེ་ཧཱུཾ་ཞེས་བྱ་བར་
[256a.6]འདུས། །ཞེས་བྱ་བ་ནི། ཕྱག་གཉིས་ཁམས་གསུམ་རྣམ་པར་རྒྱལ་བའི་ཕྱག་རྒྱ་བཅིང་བའོ། །མཆེ་བ་ཅུང་ཟད་མངོན་པ་ནི་མཆེ་བ་ཅུང་ཟད་ཕྱུང་བའོ། །དེ་དག་གི་མཆེ་བ་གཙིགས་པའི་ཞལ་གང་ལ་མངའ་བ་དེ་ནི་མཆེ་བ་ཅུང་ཟད་གཙིགས་པའི་ཞལ་མངའ་བའོ། །ཁྲོ་དང་བཅས་པས་འཛུམ་
[256a.7]པའི་ཞལ། །ཞེས་བྱ་བ་ནི་ཁྲོ་བ་དང་བཅས་པ་ནི་ཞེ་སྡང་དང་བཅས་པའི་ཞལ་གང་ལ་མངའ་བ་དེ་ནི་ཁྲོ་བ་དང་བཅས་པས་འཛུམ་པའི་ཞལ་ལོ། །གཡོན་བརྐྱང་ཚུལ་དུ་གནས་པ་ནི། །ཞེས་བྱ་བ་ནི། གཡོན་བརྐྱང་ཞིང་གཡས་པ་བསྐུམ་པ་ནི་གཡོན་བརྐྱང་བ་ཡིན་ལ། བཟློག་པ་ནི་གཡས་
[256b]
[256b.1]བརྐྱང་བའོ། །རྐང་པ་གཉིས་ཀྱི་བར་དུ་མཐོ་ལྔའི་ཚད་དང་ལྡན་པར་ལུས་ཚད་ཀྱི་ངེས་པ་བཤད་པ་ནི་གཉིས་ཀ་ལ་ཡང་སྦྱར་བར་བྱའོ། །རྡོ་རྗེ་ཁྲོ་བོ་གཞག་པ་ནི། །ཞེས་བྱ་བ་ནི་རྡོ་རྗེ་རིགས་ཀྱི་ཁྲོ་བོའོ། །ཁྲོས་པས་མཆེ་བ་ཕྱུང་བ་སྟེ། །ཞེས་བྱ་བ་ནི། ཁྲོ་བོ་དེ་མཆེ་བ་གཙིགས་པ་ནི་ཁྲོས་པས་
[256b.2]མཆེ་བ་ཕྱུང་བའོ། །འབར་བའི་ཕྲེང་བ་འཁྲིགས་པའི་འོད། །ཅེས་བྱ་བ་ནི། འབར་བ་ཅན་གྱི་འབར་བའི་ཕྲེང་བ་འཁྲིགས་པ་དེ་ལས་འོད་འཕྲོ་བ་དེའི་འོད་ནི་དཀྲིགས་པའི་འོད་གང་ལ་མངའ་བ་དེ་ནི་འབར་བའི་ཕྲེང་བ་དཀྲིགས་པའི་འོད་མངའ་བའོ། །དེར་ནི་རྡོ་རྗེས་དབང་བསྐུར་བ། །ཞེས་
[256b.3]བྱ་བ་ནི། རིན་ཆེན་འབྱུང་ལྡན་གྱི་གནས་སུ་རྡོ་རྗེའི་རིགས་ཀྱི་དབང་བསྐུར་བའི་རིན་ཆེན་ཧཱུཾ་མཛད་དོ། །རྡོ་རྗེ་སྡེ་ནི་བྲི་བར་བྱ། །ཞེས་བྱ་བ་ནི། འོད་དཔག་ཏུ་མེད་པའི་གནས་སུ་རྡོ་རྗེ་སྡེ། ཆོས་ཀྱི་གནས་སུ་ཧཱུཾ་མཛད་གཞོན་ནུའི་གཟུགས་བྲི་བར་བྱའོ། །རྡོ་རྗེ་དབབ་པ་བྲི་བར་བྱ། །ཞེས་བྱ་བ་ནི་དོན་ཡོད་
[256b.4]གྲུབ་པའི་གནས་སུ་ལས་ཀྱི་ཧཱུཾ་མཛད་རྡོ་རྗེ་ལས་ཀྱི་གཟུགས་ཅན་ནི་འདིར་རྡོ་རྗེ་དབབ་པའོ། །རྡོ་རྗེ་དབྱིངས་ཀྱི་ཚུལ་བཞིན་དུ། །ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་རྡོ་རྗེ་སྒེག་མོ་དང་། ཕྲེང་བ་མ་དང་། གླུ་མ་དང་། གར་མ་ཇི་ལྟར་བྲི་བ་དེ་བཞིན་དུ་འདིར་བྲི་བར་བྱའོ། །དཀྱིལ་
[256b.5]འཁོར་དམ་པའི་ཕྱི་རོལ་དུ། །ཞེས་བྱ་བ་ནི་ཕྱིའི་དཀྱིལ་འཁོར་གྱི་ནང་དེ་ནི་དམ་པའོ། །ཕྱིའི་དཀྱིལ་འཁོར་གྱི་ཁྱམས་ལ་ལྟོས་པ་ནི། ཕྱི་རོལ་དཀྱིལ་འཁོར་གནས་རྣམས་སུ། །ཕྱི་ཡི་རྡོ་རྗེའི་རིགས་རྣམས་སོ། །ཞེས་བྱ་བ་ནི་ཁྱམས་ནི་ཕྱི་རོལ་ལའོ། །དེ་སྐད་དུ་ཡང་། ཁྱམས་ཀྱི་ནང་དུ་
[256b.6]བྱམས་པ་ལ་སོགས་པ་དང་། ཁྱམས་ལ་བརྟེན་ནས་ཁྱབ་འཇུག་ལ་སོགས་པ་བྲི་བར་བྱ་ཞེས་གསུངས་སོ། །འདི་སྙམ་དུ་སེམས་ཏེ། རྡོ་རྗེ་ཐིག་གིས་ཡོངས་སུ་བསྐོར་བ་ནི་ནང་གི་དཀྱིལ་འཁོར་ཡིན་ནོ་ཞེས་བྱ་བ་དེ་ནི་མི་རིགས་ཏེ། གསུངས་པ་མེད་པའི་ཕྱིར་དང་། གང་དག་གིས་དམ་པ་
[256b.7]ཞེས་སྨོས་པ་དང་། འོག་ནས་ཀྱང་ཕྱིའི་དཀྱིལ་འཁོར་ཞེས་སྨོས་པ་ནས། རྡོ་རྗེ་སྲད་བུའི་ཕྱི་རོལ་ལ་ཕྱི་རོལ་ཞེས་གསུངས་སོ་ཞེས་ཟེར་བ་དེ་ཡང་བཤད་མ་ཐག་པ་ཉིད་ཀྱིས་སྤངས་པས་མི་རིགས་སོ། །འདི་སྐད་སྟོན་པ་ཡིན་ཏེ། སྒྲུབ་པའི་གྲོགས་པོའི་ལག་ཏུ་ཛཿ། །ཞེས་བྱ་བས་ཐིག་སྐུད་གཏད་ལ། 
[257a]
[257a.1]ཨོཾ་བཛྲ་ས་མ་ཡ་སཱུ་ཏྲཾ་མཱ་ཏི་ཀྲ་མ་ཧཱུཾ་ཞེས་བརྗོད་ནས་སློབ་དཔོན་ཁ་ཤར་ཕྱོགས་སུ་བལྟས་ལ་ཚངས་པའི་ཐིག་གདབ་པར་བྱའོ། །དེ་ནས་ལྷོ་ཕྱོགས་ནས་བྱང་དུ་བལྟས་ལ་ཚངས་པའི་ཐིག་གཉིས་པ་གདབ་པར་བྱའོ། །དེ་ནས་མེའི་ཕྱོགས་སུ་གནས་ཏེ། བྱང་དུ་བལྟས་ལ་ཤར་ཕྱོགས་ཀྱི་
[257a.2]ཐིག་གདབ་པར་བྱའོ། །རླུང་གི་ཕྱོགས་ལ་གནས་ལ། ལྷོའི་ཕྱོགས་སུ་བལྟས་ཏེ། ནུབ་ཀྱི་ཕྱོགས་ཀྱི་ཐིག་གདབ་པར་བྱའོ། །དེ་ཉིད་དུ་གནས་ནས་ཤར་དུ་བལྟས་ཏེ། བྱང་གི་ཕྱོགས་ཀྱི་ཐིག་གདབ་པར་བྱའོ། །དེ་ནས་ཡང་མེའི་ཕྱོགས་སུ་གནས་ཏེ། ནུབ་དུ་བལྟས་ནས། ལྷོའི་ཕྱོགས་ཀྱི་ཐིག་གདབ་
[257a.3]པར་བྱའོ། །དེ་བཞིན་དུ་ལྷའི་སྣམ་བུ་དང་། ཁ་ཁྱེར་གྱི་ཤར་དང་། ནུབ་དང་། བྱང་དང་། ལྷོ་ཡང་སྔ་མ་བཞིན་དུ་ཐིག་གདབ་པར་བྱའོ། །དེ་ནས་ཕྱིའི་ཁ་ཁྱེར་ལ་ཕྱིའི་རྡོ་རྗེའི་རིགས་རྣམས་ཁྱམས་ཀྱི་ཕྱེད་ཀྱི་ཚད་ཀྱི་ཐིག་བཏབ་ནས་ཉེ་བའི་ཁ་ཁྱེར་དུ་བྱའོ། །སླར་ཡང་མེའི་ཕྱོགས་སུ་འདུག་ནས། 
[257a.4]རླུང་གི་ཕྱོགས་སུ་བལྟས་ཏེ། མཚམས་ཀྱི་ཐིག་གདབ་པར་བྱའོ། །དེ་ནས་བདེན་བྲལ་དུ་གནས་ལ། དབང་ལྡན་དུ་བལྟས་ཏེ། ཡང་མཚམས་ཀྱི་ཐིག་གདབ་པར་བྱའོ། །དེ་ལ་ཁ་ཁྱེར་སྤངས་པའི་སྒོ་ནི་བརྒྱད་ཆའོ། །ལྷའི་སྣམ་བུ་དང་ཁ་ཁྱེར་ནི་སྒོའི་ཕྱེད་ཀྱི་ཚད་དོ། །སྒོ་ཁྱུད་དང་སྒོ་འགྲམ་ནི་ཁ་ཁྱེར་
[257a.5]གྱི་ཚད་དོ། །དེའི་ཕྱིར་སྒོ་ཁྱུད་དང་སྒོ་འགྲམ་ནི་ཚད་མཉམ་པའོ། །རྟ་བབས་ནི་སྒོའི་སུམ་འགྱུར་རོ། །ཚོན་སྣ་ལྔའི་ས་ནི་ཁྱམས་ཀྱི་ཕྱེད་ཀྱི་ཚད་དུ་བལྟ་བར་བྱའོ། །དེ་ལྟར་ཕྱིའི་དཀྱིལ་འཁོར་གྱི་ཚད་ངེས་པར་བཤད་ནས། ནང་གི་དཀྱིལ་འཁོར་བཤད་པར་བྱ་སྟེ། ཕྱིའི་དཀྱིལ་འཁོར་གྱི་ཕྱེད་ཀྱི་ཚད་ལ་ཟུར་
[257a.6]བཞི་པ་སྒོ་བཞི་པ་ཁ་ཁྱེར་གྱིས་ཡོངས་སུ་བསྐོར་བ་རྟ་བབས་བཞི་དང་བཅས་པ། ཁྱ་ཁྱེར་ལ་རྡོ་རྗེ་རིན་པོ་ཆེས་བརྒྱན་པ། ཀ་བ་བརྒྱད་དང་ལྡན་པ་ཆ་དགུ་དང་ལྡན་པ་མཉམ་པར་བྱས་ནས། དབུས་མའི་ཆ་ལ་རྣམ་པར་སྣང་མཛད་ཀྱི་དཀྱིལ་འཁོར་རྡོ་རྗེའི་ཕྲེང་བས་ཟླུམ་པོར་བསྐོར་བར་བྱས་ནས། མི་བསྐྱོད་པའི་
[257a.7]གནས་སུ་རྡོ་རྗེ་ཧཱུཾ་མཛད་ཀྱི་དཀྱིལ་འཁོར། རིན་ཆེན་འབྱུང་ལྡན་གྱི་གནས་སུ་རིན་ཆེན་ཧཱུཾ་མཛད་ཀྱི་དཀྱིལ་འཁོར། འོད་དཔག་ཏུ་མེད་པའི་གནས་སུ་ཆོས་ཀྱི་ཧཱུཾ་མཛད་ཀྱི་དཀྱིལ་འཁོར། དོན་ཡོད་པར་གྲུབ་པའི་གནས་སུ་ལས་ཀྱི་ཧཱུཾ་མཛད་ཀྱི་དཀྱིལ་འཁོར་ཟླུམ་པོ་རྡོ་རྗེ་ཕྲེང་བས་བསྐོར་བའོ། །དེ་ལ་སློབ་
[257b]
[257b.1]དཔོན་གྱིས་ཀ་བ་བརྒྱད་ཀྱི་ཐིག་གདབ་པར་བྱའོ། །ཐོག་མར་ལྷོ་ཕྱོགས་སུ་གནས་ནས་བྱང་གི་ཕྱོགས་སུ་བལྟས་ཏེ། ཤར་སྒོའི་ཐད་ཀའི་གདུང་གི་ཐིག་གདབ་པ་དང་། དེ་ནས་བྱང་གི་ཕྱོགས་སུ་གནས་ཏེ་ལྷོར་བལྟས་ནས་ནུབ་ཀྱི་སྒོའི་ཐད་ཀའི་གདུང་གི་ཐིག་གདབ་པ་དང་། དེ་ནས་ནུབ་ཏུ་གནས་
[257b.2]ཏེ་ཤར་དུ་བལྟས་ནས་བྱང་གི་སྒོའི་ཐད་ཀའི་གདུང་གི་ཐིག་གདབ་པ་དང་། དེ་ནས་ཤར་དུ་གནས་ཏེ་ནུབ་ཏུ་བལྟས་ནས། ལྷོའི་སྒོའི་ཐད་ཀའི་གདུང་གི་ཐིག་གདབ་པར་བྱའོ། །ཐམས་ཅད་དུ་སློབ་དཔོན་དང་སློབ་མ་ཐིག་འཛིན་པ་སྐོར་ཕྱོགས་སུ་འགྲོ་བར་བྱའོ། །དེ་སྐད་དུ་ཡང་། ཕྱོགས་ཀུན་
[257b.3]མཉམ་པ་ཉིད་དམིགས་ལ། །མཁས་པས་དཀྱིལ་འཁོར་ཐིག་བཏབ་སྟེ། །ཤར་དང་ནུབ་དང་བྱང་དང་ལྷོར། །ཐིག་བཞི་བཏབ་པས་དཀྱིལ་འཁོར་བརྒྱད། །ཅེས་གསུངས་སོ། །དེ་ནས་མིག་གཡས་པ་དང་གཡོན་པར་ཡི་གེ་ཧི་ལས་ཉི་མ་དང་ཟླ་བར་བསྐྱེད་དེ། ཀུན་ནས་ཁྲོ་བོའི་ལྟ་བས་
[257b.4]བལྟས་ལ་སྒོ་རྣམས་བྱའོ། །དེ་ལྟར་ཚོན་གྱི་རིམ་པ་རྫོགས་ནས། ལྷ་རྣམས་དགོད་པར་བྱ་སྟེ། དེ་ལྟར་བཅོམ་ལྡན་འདས་རྣམ་པར་སྣང་མཛད་ནི་ཞལ་བཞི་པ་ཟླ་བའི་མདོག་ཅན། རིན་པོ་ཆེའི་ཅོད་པན་དང་། དར་དཔྱངས་ཀྱིས་དབང་བསྐུར་བ། ཇི་སྐད་བཤད་པའི་ཕ་གུའི་སྟེང་དུ་སེང་གེ་དང་
[257b.5]པདྨའི་གདན་ལ། རྡོ་རྗེ་སྐྱིལ་མོ་ཀྲུང་གིས་བཞུགས་པ། ཕྱག་གཉིས་ཀྱིས་བྱང་ཆུབ་མཆོག་གི་ཕྱག་རྒྱ་བཅིངས་པས་རྡོ་རྗེ་རྩེ་ལྔ་པ་བསྣམས་པ་ཞལ་དང་པོ་ཤར་དུ་གཟིགས་པའོ། །རྡོ་རྗེ་སེམས་མ་ལ་སོགས་པ་ཡང་ཤེས་པར་བྱའོ། །བཅོམ་ལྡན་འདས་རྡོ་རྗེ་ཧཱུཾ་མཛད་ནི་མི་བསྐྱོད་པའི་
[257b.6]གནས་སུ་གླང་པོ་ཆེའི་གདན་ལ་ཨུ་མ་ཁྱོ་ཤུག་ཞབས་ཀྱིས་མནན་པ་བྲི་བར་བྱའོ། །དེའི་སྙིང་པོ་ནི་གཉིས་ཏེ། ཨོཾ་ཧཱུཾ་བཛྲ་ཏྲི་ཤཱུ་ལ། ཨོཾ་སུཾ་བྷ་ནི་སུཾ་བྷ་བཛྲ་བིདྱ་ཨུ་ཏྟམ་ཧཱུཾ་ཕཊ། ཅེས་བྱ་བ་དང་། ཨོཾ་ཀྲོ་དྷ་བཛྲ་ཨགྣེ་ཛྭ་ལ་ཏྲི་ཤཱུ་ལཾ། བནྡྷ་ཧྲྀ་ད་ཡཾ་བཛྲེ་ཎ་ཧཱུཾ་ཕཊ། ཅེས་བྱ་བ་ནི་ཨུ་མའོ། །དེ་ལ་
[257b.7]དབང་ཕྱུག་ནི་ཕྱག་གཡས་པས་རྡོ་རྗེ་རྩེ་གསུམ་པ་དང་། གཡོན་པས་མདུང་རྩེ་གསུམ་པ་བསྣམས་པ། རྒྱན་དང་ཁ་དོག་ནི་ཇི་ལྟར་གྲགས་པའོ། །ཨུ་མ་ནི་གསེར་གྱི་མདོག་ཅན། དབང་ཕྱུག་བཞིན་དུ་རྡོ་རྗེ་རྩེ་གསུམ་པ་བསྣམས་པའོ། །ཁྲོ་བོ་རྡོ་རྗེ་སེམས་དཔའ་སྐུ་མདོག་སྔོན་པོ། ཁྲོ་
[258a]
[258a.1]བོའི་རྒྱལ་པོ་ནི་གསེར་གྱི་མདོག་ཅན། ཆགས་པ་ནི་དམར་པོ། ལེགས་པ་ནི་མར་གད་ཀྱི་མདོག་ཅན། རིན་ཆེན་ཧཱུཾ་མཛད་དང་། ཁྲོ་བོ་ཁྲོ་བ་གཉེར་ནི་གསེར་གྱི་མདོག་ཅན། ཉི་མ་ནི་ཉི་མའི་ཁ་དོག། །དཔལ་ནི་ནམ་མཁའི་མདོག་ཅན། བཞད་པ་ནི་དཀར་པོ། ཆོས་ཀྱི་ཧཱུཾ་མཛད་
[258a.2]དང་། རྡོ་རྗེ་ཁྲོ་བོ་ཆོས་ནི་དཀར་དམར། རྣོན་པོ་ནི་སྔོ་བསངས། རྒྱུ་ནི་གསེར་གྱི་མདོག་ཅན། སྨྲ་བ་ནི་ཟངས་ཀྱི་མདོག་ཅན། ལས་ཀྱི་ཧཱུཾ་མཛད་དང་། ཁྲོ་བོ་རྡོ་རྗེ་ལས་ནི་སྣ་ཚོགས་པའི་མདོག་ཅན། སྲུང་བ་ནི་གསེར་གྱི་མདོག་ཅན། གནོད་སྦྱིན་ནི་ཁ་དོག་ནག་པོ། ཁུ་ཚུར་ནི་ཁ་དོག་སེར་པོ། 
[258a.3]སྒེག་མོ་ནི་སྔོ་བ། ཕྲེང་བ་མ་སེར་མོ། གླུ་མ་དཀར་དམར། གར་མ་སྣ་ཚོགས་པའི་མདོག་ཅན། བདུག་པ་མ་སྔོན་མོ། མེ་ཏོག་མ་སེར་མོ། མར་མེ་མ་དམར་སྐྱ། བྱུག་པ་མ་སྣ་ཚོགས་པའི་མདོག་ཅན། ཕྱིའི་དཀྱིལ་འཁོར་དང་། ནང་གི་དཀྱིལ་འཁོར་གྱི་ཤར་སྒོའི་དབུས་ཀྱི་རྡོ་རྗེ་ལྕགས་ཀྱུ་
[258a.4]དག་ནི་སྔོན་པོ། ཕྱི་དང་ནང་གི་དཀྱིལ་འཁོར་གྱི་ལྷོའི་སྒོའི་རྡོ་རྗེ་ཞགས་པ་ནི་སེར་པོ། ཕྱི་དང་ནང་གི་དཀྱིལ་འཁོར་གྱི་ནུབ་སྒོའི་རྡོ་རྗེ་ལྕགས་སྒྲོག་མ་དག་ནི་དམར་སྐྱ། ཕྱི་དང་ནང་གི་དཀྱིལ་འཁོར་གྱི་བྱང་གི་སྒོའི་དབུས་ཀྱི་རྡོ་རྗེ་འབེབས་པ་དག་ནི་སྣ་ཚོགས་པའི་མདོག་ཅན་བྲི་བར་བྱའོ། །ཤར་
[258a.5]ཕྱོགས་ཀྱི་ཁྱམས་ཀྱི་ནང་དུ་བྱམས་པ་ལ་སོགས་པ་བསྐལ་པ་བཟང་པོའི་བྱང་ཆུབ་སེམས་དཔའ་ཉིས་བརྒྱ་བཞི་བཅུ་རྩ་དགུ་པོ་རྡོ་རྗེ་རྩེ་ལྔ་པ་འབར་བ་བསྣམས་པ། ལྷོ་ཕྱོགས་ཀྱི་ཆལ་རྡོ་རྗེ་རིན་པོ་ཆེ་བསྣམས་པ། ནུབ་ཕྱོགས་སུ་རྡོ་རྗེ་པདྨ་བསྣམས་པ། བྱང་ཕྱོགས་སུ་སྣ་ཚོགས་རྡོ་རྗེ་བསྣམས་པ་
[258a.6]ཉིས་བརྒྱ་བཞི་བཅུ་རྩ་དགུ་བསྐལ་པ་བཟང་པོའི་བྱང་ཆུབ་སེམས་དཔའ་བྲི་བར་བྱའོ། །རྡོ་རྗེ་སེམས་དཔའ་ལ་སོགས་པ་ནས། བསྐལ་པ་བཟང་པོའི་མཐར་ཐུག་པ་དེ་དག་ཐམས་ཅད་གཡོན་བརྐྱང་པའི་རྣམས་པས་གནས་པ། གཡོན་པ་སྙིང་གར་ཁྲོ་བོའི་ཁུ་ཚུར་གྱིས་སྡིགས་མཛུབ་མཛད་པ། 
[258a.7]གཡས་པས་ཁྲོ་བོའི་ཁུ་ཚུར་གྱིས་རང་གི་མཚན་མ་བསྣམས་ནས་ཚམ་དམ་མཛད་པའོ། །སྒེག་མོ་ལ་སོགས་པ་གསང་བའི་མཆོད་པའི་ལྷ་མོ་བརྒྱད་ཀྱང་གཡོན་བརྐྱང་བའི་གནས་པས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ཚུལ་གྱིས་བཞུགས་པ་ཡིན་ནོ། །དེ་ལ་བྱམས་པ་ལ་སོགས་
[258b]
[258b.1]པའི་རིག་པ་ནི། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷ་རྨ་ཏེ་ག་ག་ནས་མུངྒ་ཏེ། མ་ཧཱ་ན་ཡ་པ་རི་བཱ་རེ་སྭཱ་ཧཱ། དེ་ནས་ཁྱབ་འཇུག་ལ་སོགས་པ་ཆུ་ལྷའི་མཐར་ཐུག་པ་ཆུང་མ་དང་བཅས་པ་ནི་ཉེ་བའི་ཁྱམས་ལ་བཞོན་པ་དང་བཅས་པ། ཕྱག་གཡས་ན་རྡོ་རྗེ་རྩེ་གསུམ་པ་བསྣམས་པ། གཡོན་ན་རང་གི་མཚན་
[258b.2]མ་འཆང་བ་རང་གི་སྙིང་པོའི་རིག་པས་བྲི་བར་བྱའོ། །དེ་ནས་ཤར་ཕྱོགས་སུ་སྒྱུ་མ་རྡོ་རྗེ་དང་། རྡོ་རྗེ་དྲིལ་བུ་དང་། ཐུབ་པ་རྡོ་རྗེ་དང་། རྡོ་རྗེ་མཚོན་ཆ་རྣམས་རང་གི་ཆུང་མ་དང་བཅས་པ་བྲི་བར་བྱའོ། ལྷོ་ཕྱོགས་སུ་བདུད་རྩི་འཁྱིལ་པ་དང་། རྡོ་རྗེ་འོད་དང་། རྡོ་རྗེ་དབྱིག་དང་། རྡོ་རྗེ་སེར་སྐྱའོ། །ནུབ་
[258b.3]ཕྱོགས་སུ་རྡོ་རྗེ་མྱོས་པ་དང་། རྡོ་རྗེ་ཕྲེང་བ་དང་། རྡོ་རྗེ་དབང་པོ་དང་། རྡོ་རྗེ་རྒྱལ་བར་བྱེད་པ་དང་། རྡོ་རྗེ་གཏུན་ཤིང་དང་། རྡོ་རྗེ་མེ་དང་། རྡོ་རྗེ་ཐོབ་དང་། རྡོ་རྗེ་རླུང་དང་། རྡོ་རྗེ་འཇིགས་པའོ། །བྱང་ཕྱོགས་དང་ཉེ་བའི་ཁྱམས་ལ་རྡོ་རྗེ་ལྕགས་ཀྱུ་དང་། རྡོ་རྗེ་དུས་དང་། རྡོ་རྗེ་བགེགས་ཀྱི་གཙོ་བོ་དང་། 
[258b.4]ཀླུ་རྡོ་རྗེ་སྟེ། ཆུང་མ་དང་བཅས་པ་བྲི་བར་བྱའོ། །ཉེ་བའི་ཁྱམས་དེའི་མེའི་ཕྱོགས་སུ་ལྷ་མོ་འཇིགས་མ་དང་། བདེན་བྲལ་དུ་ལྷ་མོ་དཔལ་མོ་དང་། རླུང་དུ་དབྱངས་ཅན་མ་དང་། དབང་ལྡན་དུ་དཀའ་བཟློག་མ་བྲི་བར་བྱའོ། །དེ་ལ་ཁྱབ་འཇུག་ལ་སོགས་པ་ནས། དཀའ་བཟློག་མའི་སྙིང་པོའི་སྔགས་ནི་འདི་ཡིན་ཏེ། 
[258b.5]ཨོཾ་བཛྲ་ཙཀྲ་ཧཱུཾ། ཨོཾ་བཛྲ་ཧེ་མེ་ཙྪིནྡ་ཙ་ཀྲེ་ཎ་བཛྲེ་ཎི་ཧཱུཾ་ཕཊ། ཨོཾ་བཛྲ་གྷནྜི་ཧཱུཾ། ཨོཾ་བཛྲ་ཀཽ་མཱ་རི་ཤཱི་གྷྲཾ་ཨཱ་བེ་ཤ་ཡ། གྷཎྜ་ཤབྡེ་ན་བཛྲ་པཱ་ཎི་པྲཱི་ཡེ་བཛྲ་ས་མ་ཡ་མ་ནུ་སྨཱ་ར་ར་ཎ་ར་ཎ་ཧཱུཾ་ཕཊ། ཨོཾ་བཛྲ་དཎྜ་ཀཥྛ་ཧཱུཾ། ཨོཾ་བཛྲ་ཤཱནྟི་ཛ་པ་ཛ་པ་ཨ་ཀྵ་མ་མཱ་ཡ་སརྦྦ་ན་མཱ་ར་ཡ་ཤཱནྟི་དྲྀ་ཤྱ་ཧཱུཾ་ཕཊ། ཨོཾ་བཛྲ་ཨ་ཡུ་
[258b.6]དྷ་ཧཱུཾ་ཕཊ། ཨོཾ་བཛྲ་མུཥྚི་ཧ་ན་ཧ་ན་བཛྲེ་ཎ་བིནྡྷ་བིནྡྷ་པཱི་ཌ་ཡ་པཱི་ཌ་ཡ། སརྦྦདུཥྚ་ཧྲྀ་ད་ཡ་ནི། ཨོཾ་སུཾ་བྷ་ནི་སུ་བྷ་ཧཱུཾ་ཕཊ། ཨོཾ་པྲ་ཛྭཱ་ལི་ཏ་དཱིཔྟ་བཛྲ་ཧཱུཾ། ཨོཾ་བཛྲ་ཨ་མྲྀ་ཏ་སརྦྦ་དུ་ཥྚན་གྲི་ཧྞ་བ་ནྡྷ་ཧ་ན་ད་ཧ་པ་ཙ་བི་དྷྭནྶ་ཡ་བི་ནཱ་ཤ་ཡ་ཙྪིནྡྷ་བྷིནྡ་བྷསྨིཾ་ཀུ་རུ་མུརྡྷ་ནཱཾ་ཏ་ཌ་ཡ་བཛྲ་ཎ་ཡེ་ཀེ་ཅི་ཏཾ། ཨ་མུ་ཀ་སྱ་བི་བྷྣཾ་བི་ནཱ་ཡ་ཀ་སྟྭཾ་དྷ་
[258b.7]མ་ཡ་དཱིབྟ་ཀྲོ་དྷ་བཛྲི་ཎི་ཧཱུཾ་ཕཊ། ཨོཾ་བཛྲ་སཽ་མྱ་ཧཱུཾ་ཕཊ། ཨོཾ་བཛྲ་ཀནྟི་མཱ་ར་ཡ་སཽ་མྱ་དྷཱུ་པེ་བྲ་དཱིཔྟ་རཱ་གེ་ན་ཤཱི་གྷྲཾ་སྥོ་ཊ་ཡ་ཧྲྀ་ད་ཡཾ། བཛྲ་དྷ་ར་ས་ཏྱེ་ན་མ་དྷྱ་ཛྱོད་སྣ་ཀ་རཱ་ལེ་ཤི་ཏ་ར་ཤིམ་བཛྲི་ཎི་ཧཱུཾ་ཕཊ། ཨོཾ་བཛྲ་དཎྜ་ཧཱུཾ་ཕཊ། ཨོཾ་བཛྲ་དཎྜ་ཡང་གྷཱ་ཏ་ན་ཡ་ཧཱུཾ་ཕཊ། ཨོཾ་བཛྲ་བི་ཀྲྀ་ཏ་ཧཱུཾ། ཨོཾ་བཛྲ་མེ་ཁ་ལི་ཁ་ན་ཁ་ན་
[259a]
[259a.1]ཤབྡེ་ན་བ་ཤི་ཀུ་དུ་ཏྲི་ཤཱུ་ལ་མཱ་ར་ཡ་བྷི་ཥ་ཎི་ཧཱུཾ་ཕཊ། ཨོཾ་བཛྲ་མ་དེ་ཧཱུཾ། ཨོཾ་བཛྲ་བི་ལ་ས་ཡེ་ཧཱུཾ། ཙྪིནྡ་ཨཱ་ས་ནི་བྷནྡི་བཛྲེ་ཎ་མཱ་ར་ཡ་ཨུདྨཱ་ད་ཡ་པི་བ་པི་བཧཱུཾ་ཕཊ། ཨོཾ་བཛྲ་མཱ་ལ་ཧཱུཾ། ཨོཾ་བཛྲ་ཨ་ཤ་ན་བྷ་ཀྵ་ཡ་སརྦ་དུ་ཥྚ་བཛྲ་ད་ཤ་ནི་ཤ་ཀྟྲི་དྷ་ར་ཎི་མ་ནུ་ཥ་མཱནྶ་ཨཱ་ཧ་རེ། ན་ར་རུ་དྷི་རུ་ཨ་
[259a.2]ས་བ་པྲི་ཡེ་མཛྫ་བ་ས་ནུ་ལེ་པ་ན་བ་ལི་བཏ་གྷ་ཏེ། ཨཱ་ན་ཡ་སརྦྦ་དྷ་ནྱ་དྷ་ནྱ་ཧི་ར་ཎྡྱ་སུ་པ་ཨ་དཱི་ནི་སཾ་ཀྲ་མ་ཡ་བ་ར་དེ་བྷཀྵི་ཎི་ཧཱུཾ་ཕཊ། ཨོཾ་བཛྲ་བ་ཤེ་ཨཱ་ན་ཡ་བ་ཤི་ཀུ་རུ་སརྦ་སྟྲི་ཡ་སརྦ་པུ་རུ་ཥཱ་དཱ་སི་ཀུ་རུ་ཀུང་དྷ་མ་པྲ་སཱ་དྷ་ཡ་བྱ་བ་ཧ་རེ་བྷྱོ། བུ་ཏཱ་ཡ་བི་ཛ་ཡཾ་ཀ་རི་བཛྲ་པཱ་ཏ་ཀ་དྷཱ་རི་ཎི་ཧཱུཾ་ཕཊ། ཨོཾ་བཛྲ་
[259a.3]ཨ་ཀ་སི་ཧཱུཾ། ཨོཾ་བཛྲ་བ་ས་ནེ། ཨཱ་ན་ཡ་སརྦྦ་བ་ཏྭཾ། ཨནྣ་པཱ་ནཱ་དཱི་ཏྱུ་པ་ཀ་ར་ཎཱ་ནི་ཤཱི་གྷྲིཾ་བཤི་ཀུ་རྦན་ཨི་དཾ་མེ་པྲ་ཡཙྪ་ཨཱ་བེ་ཤ་སཏྱཾ་ཀ་ཏ་ཡ་བཛྲ་ཀོ་ཥ་དྷ་རི་ཎི་ཧཱུཾ་ཕཊ། ཨོཾ་བཛྲ་མུ་ས་ལ་ཧཱུཾ་ཕཊ། ཨོཾ་བཛྲ་དུ་ཥྚི་ཨཱ་ན་ཡཾ་སརྦྦ་མཎྜལཾ། པྲ་བེ་ཤ་ཡ་བནྡྷ་ཡ་སརྦྦ་ཀརྨྨ་ཎི་མེ་ཀུ་རུ་ཤཱི་གྷྲཾ་ལ་གྷུ་ཊྲཱ་ས་
[259a.4]ཡ་མཱར་ཡ་རཱ་པེ་ཎེ་བཛྲ་ཁ་ཊྭཱཾ་ག་དྷ་རི་ཎི་ཧཱུཾ་ཕཊ། ཨོཾ་བཛྲ་པ་ཏ་ཧཱུཾ་ཕཊ། ཨོཾ་བཛྲ་བེ་ག་བཛྲི་ཎི་གྷུ་གྷུ་གྷུ་གྷུ་ཤབྡེ་ན་མཎྜ་ཡ་བི་ཀ་ར་བི་དྷྭནྶ་ཡ། བཛྲ་པ་ཊ་དྷ་རི་ཎི་ཧཱུཾ་ཕཊ། ཨོཾ་བཛྲ་ཛྭ་ལ་ཧཱུཾ། ཨོཾ་བཛྲ་ཛྲ་ལ་ཛྭ་ལ་ཡ་སརྦྦ་བཛྲ་ཛྭ་ལ་ཡ་ཧ་ཧ་ད་ཧ་བྷ་སྨི་ཀུ་རུ་ཧཱུཾ་ཕཊ། ཨོཾ་བཛྲ་གྲ་ཧ་ཧཱུཾ། ཨྃ་བཛྲ་བི་ཀ་ཌེ་པྲ་བི་ཀ་ཌ་དཾཥྚ་ཀ་རཱ་ལ་བྷི་
[259a.5]ཥ་ཎ་བགྟྲེ་ཤཱི་གྷི་གྲྀ་ཧྞ་ཨཱ་བེ་ཤ་ཡ་བྷ་ཀྵ་ཡ། རུ་དྷི་ར་ན་པི་པ་མ་ཧཱ་ཡ་ཀྵི་ཎི་བཛྲ་ཡ་ཀྵ་ནི་བཛྲ་པ་ཤ་དྷ་རི་ཎི་ཧཱུཾ་ཕཊ། ཨྃ་བཛྲ་ཨཱ་དཪྴ་ཧཱུཾ། ཨོཾ་བཛྲ་མུ་ཁི་ཨ་ན་ཡ་བཛྲེ་དཾཥྚ་བྷ་ཡ་ནི་ཀེ་པ་ཏ་ལ་བཱ་སི་ནི་ཁ་ཁ་ཁཱ་ཧི་ཁཱ་ཧི། སརྦྦ་མུ་ཁེ་པྲ་བེ་ཤ་ཡ་སྥོ་ཊ་ཡ་སྥོ་ཊ་ཡ། མཱ་ར་ཎ་སརྦྦ་དུ་ཥྛ་ནཱཾ། བཛྲི་ནི་སིདྡྷཾ་ཨ་སིདྡྷ་རི་ཎི་
[259a.6]ཧཱུཾ་ཕཊ། ཨོཾ་བཛྲ་མ་ར་ཎ་ཧཱུཾ། ཨོཾ་བཛྲ་ཀཱ་ལི་མ་ཧཱ་པྲེ་ཏ་རཱུ་པི་ནི་མ་ནུ་ཥ་མཱནྶ་རུ་དྷི་ར་པྲཱི་ཡེ་ཨེ་ཧྱེ་ཧི་གྲྀ་ཧྞ་གྲྀ་ཧྞ་བྷ་ཀྵ་ཡ། བཛྲ་ཌཱ་ཀི་ནི་བཛྲ་ཤཾ་ཀ་ལེ། སརྦྦ་དེ་བག་ཎ་མ་ཏྲི་བྷཱུ་ཏེ་ཧཱ་ར་ཧ་ར་པྲ་ཎན། ཨ་མུ་ཀ་སྱ་ཀ་པཱ་ལ་མཱ་ལཱ་ལཾ་ཀྲ་ཀྲྀ་ཊ་སརྦྦ་ཀཱ་ཡེ་ཀི་ཉྩི་ར་ཡ་ས། བཛྲ་ཁ་ཊྭཱཾ་ག་དྷ་རི་ཎེ་པྲེ་ཏ་མ་ནུ་ཥ་ཤཤི་རེ་ཤཱི་གྷྲཾ། 
[259a.7]ཨཱ་བེ་ཤ་ཡ་པྲ་བེ་ཤ་ཡ་བནྡྷ་ཡ་བ་ཤི་ཀུ་རུ་མཱ་ར་ཡ་བཛྲ་རཀྴ་སི་ཧཱུཾ་ཧཱུཾ་ཧཱུམ་ཧཱུཾ་ཕཊ། ཨོཾ་བཛྲ་བི་ཧྞ་ཧཱུཾ། ཨོཾ་བཛྲ་པུ་ཏ་ནེ་མ་ནུ་ཥ་མཱནྶ་བ་ས་རུ་དྷི་ར་མུ་ཏྲ་པུ་རིཤ་ཀླེ་ཤྨ་ཤིཾ་གྷྲ་ན། ཀཾ་རེ་ཏོ་གརྦྦ་ཧ་རེ་ནྱ་ཨི་དཾ་ཡ་ཧི་ཤཱི་གྷྲིཾ་ཨི་དམ་ཨ་མུ་ཀ་སྱ་ཀུ་རུ་བཛྲ་ཤོ་དྷ་ནི་ཀཱ་དྷཱ་རི་ཎི་སརྦ་ཀ་ཀརྨྨ་ནི་སརྦ་ཀརྨྨ་མེ་ཀུ་རུ་ཧཱུཾ་ཕཊ། ཨོཾ་བཛྲ་ཧ་ར་
[259b]
[259b.1]ནི་ཧཱུཾ། ཨོཾ་བཛྲ་མ་ཀ་རེ་གྲ་ས་གྲ་ས་ཤཱི་གྷྲཾ་ཤཱི་གྷྲཾ་པྲ་བེ་ཤ་ཡ། བ་ཏ་ལཾ་བྷཀྵ་ཡ་བཛྲ་མ་ཀ་ར་དྷྭ་རི་ཎི་ཧཱུཾ་ཕཊ། ཅེས་བྱ་བས་ཁྱབ་འཇུག་ལ་སོགས་པ་ནས། ཆུ་ལྷའི་མཐར་ཐུག་པའི་བར་དུ་ཆུང་མ་དང་བཅས་པ་རིམ་པ་ཇི་ལྟ་བ་བཞིན་དུ་སྙིང་པོ་དང་རིག་པ་རྣམས་སུ་རིགས་པར་བྱའོ། །ཨོཾ་སརྦྦ་བཛྲ་ག་མི་ནི་སརྦྦ་
[259b.2]བྷ་ཀྵེ། སཱ་དྷ་གུཧྱ་བཛྲི་ཎི་ཧཱུཾ་ཕཊ། ཅེས་བྱ་བས་འཇིགས་པ་ནས་བརྩམས་ནས་དཀའ་བཟློག་མའི་བར་དུ་རིག་པ་ཡིན་ནོ། ཡང་ན་དྲག་པོ་ལ་སོགས་པ་གདན་ལས་ལུས་ཕྱེད་ཕྱུང་པ་ཕྱིར་རོལ་གྱི་རྡོ་རྗེའི་རིགས་ཀྱི་ལྷ་རྣམས་བྲི་བར་བྱའོ། །དེ་སྐད་དུ་ཡང་རྡོ་རྗེ་རྩེ་མོ་ལས་དྲག་པོ་ལ་སོགས་པ་ལྷ་ཆེན་པོ་
[259b.3]རྣམས་ཀྱི་ཤར་ཕྱོགས་སུ་བདུད་རྩི་འཁྱིལ་པ་ལ་སོགས་པའི་ཁྲོ་བོ་རྣམས་དང་། ལྷོའི་ཕྱོགས་སུ་རྡོ་རྗེ་མྱོས་པ་ལ་སོགས་པ་ཚོགས་ཀྱི་བདག་པོ་རྣམས་དང་། རྡོ་རྗེ་ཐོབ་བ་ལ་སོགས་པའི་ཕོ་ཉ་རྣམས་ནུབ་ཀྱི་ཕྱོགས་སུ་བྲན་གྱི་ཚོགས་རྣམས་ཁྱམས་ལ་བརྟེན་པ་བྱང་གི་ཕྱོགས་སུ་བྲི་བ་དང་། མ་མོའི་ཚོགས་
[259b.4]ཀྱང་བྲི་བར་བྱའོ་ཞེས་གསུངས་པས་དེ་ལ་ཐེ་ཚོམ་མི་བྱའོ། །དེ་ཁོ་ན་ཉིད་བསྡུས་པའི་རྒྱུད་ཆེན་པོ་འདི་ཉིད་ལས་ཀྱང་། བཅོམ་ལྡན་འདས་ཀྱི་རྩེ་མོ་རྡོ་རྗེ་དང་། ནོར་བུ་རིན་པོ་ཆེ་ལས་བྱས་པའི་ཁང་བུ་བརྩེགས་པ་ཐམས་ཅད་དུ་ཡོངས་སུ་བསྐོར་ཏེ་གནས་པ་ཡིན་ནོ་ཞེས་གསུངས་པ་ཡིན་ལ། ནང་
[259b.5]གི་དཀྱིལ་འཁོར་དུ་གནས་པར་ནི་མ་གསུངས་ཏེ། ཕྱི་རོལ་གྱི་རྡོ་རྗེའི་རིགས་རྣམས་འཇིག་རྟེན་པའི་ལྷའི་གཟུགས་ཀྱིས་བྲི་བར་བྱའོ། །གདོན་ལ་སོགས་པ་ནི་འདིར་བཤད་པ་མེད་དེ། དཀྱིལ་འཁོར་གྱི་ཕྱི་རོལ་དུ་གནས་པ་རྣམས་ལ་ཕྱིའི་རྡོ་རྗེའི་རིགས་ཞེས་པའོ། །ཕྱི་རོལ་གྱི་རྡོ་རྗེའི་རིགས་ཀྱི་
[259b.6]སྒྲས་གདོན་ལ་སོགས་པ་གཟུང་བ་ཡིན་ནོ་ཞེས་བརྗོད་པར་ནུས་པ་མ་ཡིན་ཏེ། དེ་རྣམས་ཀྱི་ཕྱི་རོལ་གྱི་རྡོ་རྗེ་རིགས་ཀྱི་དབང་བསྐུར་བ་རྣམས་ཀྱི་དབང་བསྐུར་བའི་ཕྱིར། ཁྲོ་བོའི་རྒྱལ་པོ་མཆོག་གི་ཏིང་ངེ་འཛིན་གྱི་དུས་སུ་ཁ་ཅིག་ནི་བསད་པ་དང་། ཁ་ཅིག་ནི་མ་བས་དབར་སོང་བ་དེའི་ཕྱིར་ཡང་བྲི་བར་
[259b.7]མི་བྱའོ། །དེ་ལ་ཐོག་མར་རེ་ཞིག་དྲག་པོའི་ཤར་གྱི་ཕྱོགས་སུ་གླང་ཁྱུ་མཆོག་ལ་ཞོན་པ། ཕྱག་བཞི་པ་སྐུ་མདོག་དཀར་པོ། ནོར་བུ་རིན་པོ་ཆེའི་ཅོད་པན་དང་། ཟླ་བ་ཕྱེད་པས་དབང་བསྐུར་བ། གཡས་པའི་ཕྱག་གཅིག་གིས་ཨུ་མ་ལ་འཁྱུད་པ། གཉིས་པས་རྡོ་རྗེ་རྩེ་གསུམ་དང་བཅས་པས་མཆོག་
[260a]
[260a.1]སྦྱིན་པ་དང་། གཡོན་པའི་ཕྱག་གཅིག་གིས་མདུང་རྩེ་གསུམ་པ་འཛིན་པ་དང་། གཉིས་པས་རལ་གྲི་འཛིན་པ་སྦྲུལ་གྱི་མཆོད་ཕྱིར་ཐོགས་འཆང་བ། མགྲིན་པ་སྔོ་བ། ཨོཾ་པ་ཤུ་པ་ཏི་ནཱི་ལ་ཀཎྛ་ཨུ་མ་པྲི་ཡ་སྭཱ་ཧཱ། ཞེས་བྱ་བ་འདི་བྲི་བར་བྱའོ། །དེ་ལ་ཕྱག་རྒྱ་ནི་འདི་ཡིན་ཏེ། 
[260a.2]ལག་པ་གཡས་པའི་ཁུ་ཚུར་བཅིངས་ནས། མཐེ་བོས་མཐེའུ་ཆུང་མནན་ཏེ། སོར་མོ་ལྷག་མ་རྡོ་རྗེའི་མཚན་ཉིད་དུ་བྱས་ཏེ། སྲིན་ལག་དང་མཛུབ་མོ་གཉིས་ཅུང་ཟད་ཅིག་བསྐུམས་པ་ནི་ཕྱུགས་བདག་གི་ཕྱག་རྒྱའོ། །ཁྱབ་འཇུག་ནི་ནམ་མཁའ་ལྡིང་ལ་ཆིབས་པ། མདོག་ནག་པོ་ཕྱག་བཞི་པ། 
[260a.3]ཕྱག་གཡས་པ་དག་གིས་དབྱུག་ཏོ་དང་རྡོ་རྗེ་འཛིན་པ། གཡོན་པ་དག་གིས་མདུང་དང་འཁོར་ལོ་འཛིན་པའོ། །རྡོ་རྗེ་གསེར་ནི་གསེར་གྱི་མདོག་ཅན། གདན་དང་ཕྱག་མཚན་ནི་ཁྱབ་འཇུག་ཡིན་ནོ། །རྡོ་རྗེ་དྲིལ་བུ་ནི་རྨ་བྱ་ལ་ཞོན་པ། མདོག་དམར་པོ་གདོང་དྲུག་པ། ཕྱག་གཡས་པ་དག་གིས་མདུང་
[260a.4]དང་རྡོ་རྗེ་འཛིན་པ། གཡོན་པ་དག་གིས་ཁྱིམ་བྱ་དང་དྲིལ་བུ་འཛིན་པའོ། །རྡོ་རྗེ་གཞོན་ནུ་མ་ནི་རྡོ་རྗེ་དྲིལ་བུ་བཞིན་དུ་ཤེས་པར་བྱའོ། །ཐུབ་པ་རྡོ་རྗེ་ནི་ངང་པ་ལ་ཞོན་པ། གསེར་གྱི་མདོག་ཅན་གདོང་བཞི་པ། ཕྱག་གཡས་པ་དག་གིས་རྡོ་རྗེ་དང་བགྲང་ཕྲེང་འཛིན་པ། གཡོན་པ་དག་གིས་དབྱུག། ། 
[260a.5]པ་དང་སྤྱི་བླུགས་འཛིན་པའོ། །རྡོ་རྗེ་ཞི་བ་ནི་ཚངས་པ་བཞིན་དུ་བལྟ་བར་བྱའོ། །རྡོ་རྗེ་མཚོན་ཆ་ནི་གླང་པོ་ཆེ་དཀར་པོ་ལ་ཞོན་པ། མདོག་དཀར་སེར་གཡས་པས་འཇིག་རྟེན་ལས་འདས་པའི་རྡོ་རྗེ་དང་། གཡོན་པས་རང་གི་རྡོ་རྗེ་འཛིན་པའོ། །རྡོ་རྗེ་ཁུ་ཚུར་ནི་རྡོ་རྗེ་མཚོན་ཆ་བཞིན་དུ་བལྟ་བར་བྱའོ། ། 
[260a.6]ཁྲོ་བོ་རྡོ་རྗེ་འཁྱིལ་པ་ནི། མདོག་དམར་པོ་རྟས་དྲངས་པའི་ཤིང་རྟ་ལ་ཞོན་པ། ཕྱག་གཡས་པས་རྡོ་རྗེ་དང་བཅས་པའི་པདྨ་འཛིན་པ། གཡོན་པས་ནི་ཉི་མའི་དཀྱིལ་འཁོར་དང་བཅས་པའི་པདྨ་འཛིན་པའོ། །རྡོ་རྗེ་བདུད་རྩི་མ་ནི་ཁྲོ་བོ་རྡོ་རྗེ་འཁྱིལ་པ་བཞིན་དུའོ། །ཁྲོ་བོ་རྡོ་རྗེ་འོད་ནི། མདོག་
[260a.7]དཀར་པོ་དང་པ་ལ་ཞོན་པ། ཕྱག་གཡས་པ་ན་རྡོ་རྗེ། གཡོན་པ་ན་ཟླ་བ་དང་བཅས་པའི་པདྨ་འཛིན་པའོ། །རྡོ་རྗེ་མདངས་མ་ནི་ཁྲོ་བོ་རྡོ་རྗེ་འོད་བཞིན་ནོ། །ཁྲོ་བོ་རྡོ་རྗེ་དབྱུག་པ་ནི་རུས་སྦལ་ལ་ཞོན་པ། མདོག་སྔོན་པོ་ཕྱག་གཡས་ན་རྡོ་རྗེ། གཡོན་ན་དབྱིག་པ་འཛིན་པའོ། །རྡོ་རྗེ་དབྱིག་མཆོག་
[260b]
[260b.1]མ་ནི་ཁྲོ་བོ་རྡོ་རྗེ་དབྱིག་པ་དང་མཐུན་པའོ། །ཁྲོ་བོ་རྡོ་རྗེ་སེར་སྐྱ་ནི་ར་ལ་ཞོན་པ། མདོག་དམར་པོ་ཕྱག་གཡས་ན་རྡོ་རྗེ་བསྣམས་པ། གཡོན་ན་མི་མགོ་བཟུང་ནས་ཟ་ཞིང་གནས་པའོ། །རྡོ་རྗེ་རྐེད་བཅིངས་མ་ནི་ཁྲོ་བོ་རྡོ་རྗེ་སེར་སྐྱ་དང་མཚུངས་སོ། །ཚོགས་ཀྱི་བདག་པོ་རྡོ་རྗེ་མྱོས་མ་ནི་མདོག་
[260b.2]དཀར་པོ་གླང་པོ་ལ་ཞོན་པ། ཕྱག་གཡས་པ་ན་རྡོ་རྗེ་བསྣམས་པ། གཡོན་ན་ཐོང་གཤོལ་བསྣམས་ཤིང་བཞུགས་པའོ། །རྡོ་རྗེ་འཛུམ་མ་ནི་རྡོ་རྗེ་མྱོས་མ་དང་མཚུངས་པ་ལས། ཁྱད་པར་ནི་འདི་ཡོད་དེ་གཡོན་ན་རལ་གྲི་འཛིན་པའོ། །ཚོགས་ཀྱི་བདག་པོ་རྡོ་རྗེ་ཕྲེང་བ་ནི། མདོག་སྔོ་
[260b.3]བསངས་ཁུ་བྱུག་ལ་ཞོན་པ། ཕྱག་གཡས་ན་རྡོ་རྗེ། གཡོན་ན་མེ་ཏོག་གི་ཕྲེང་བ་འཛིན་པའོ། །རྡོ་རྗེ་ཟ་བ་མོ་ནི་རྡོ་རྗེ་ཕྲེང་བ་དང་མཚུངས་པ་ལས་ཁྱད་པར་ནི་འདི་ཡོད་དེ་གཡོན་ན་མདུང་རྩེ་གཅིག་པ་ཐོགས་པའོ། །རྡོ་རྗེ་དབང་ནི་མདོག་སེར་སྐྱ་རྟས་དྲངས་པའི་ཤིང་རྟ་ལ་ཞོན་པ། ཕྱག་
[260b.4]གཡས་ན་རྡོ་རྗེ། གཡོན་ན་ཆུ་སྲིན་གྱི་རྒྱལ་མཚན་བསྣམས་པའོ། །རྡོ་རྗེ་བགོ་བ་མ་ནི་རྡོ་རྗེ་དབང་པོ་དང་མཚུངས་པ་ལས་ཁྱད་པར་ནི་འདི་ཡོད་དེ། །འདི་ལྟར་མདོག་དམར་པོ་ཡིན་ནོ། །ཚོགས་ཀྱི་བདག་པོ་རྒྱལ་བའི་རྡོ་རྗེ་ནི་མདོག་དཀར་པོ་སྦལ་པ་ལ་ཞོན་པ། གཡས་ན་རྡོ་རྗེ་
[260b.5]གཡོན་ན་རལ་གྲི་འཛིན་པའོ། །རྡོ་རྗེ་དབང་མོ་ནི་རྒྱལ་བའི་རྡོ་རྗེ་དང་མཚུངས་པའོ། །ཕོ་ཉ་རྡོ་རྗེ་ཐོབ་ནི། མདོག་སེར་སྐྱ་མེ་ཏོག་ཅན་གྱི་ཁྱོགས་ལ་ཞོན་པ། ཕྱག་གཡས་ན་རྡོ་རྗེ་འཛིན་པ། གཡོན་ན་གཏུན་ཤིང་འཛིན་པའོ། །རྡོ་རྗེ་ཕོ་ཉ་མ་ནི་རྡོ་རྗེ་གཏུན་ཤིང་དང་མཚུངས་པ་ལས། 
[260b.6]ཁྱད་པར་ནི་འདི་ཡོད་དོ། འདི་ལྟར་ལག་པ་གཡོན་པ་ན་ཁ་ཊྲཱཾ་ག་འཛིན་པའོ། །ཕོ་ཉ་རྡོ་རྗེ་རླུང་ནི་མདོག་སྔོན་པོ་རི་དགས་ལ་ཞོན་པ། ལག་པ་གཡས་ན་རྡོ་རྗེ། ལག་པ་གཡོན་ན་བ་དན་བསྣམས་པའོ། །རྡོ་རྗེ་མགྱོགས་མ་ནི་ཕོ་ཉ་རྡོ་རྗེ་རླུང་དང་མཚུངས་པའོ། །ཕོ་ཉ་རྡོ་རྗེ་མེ་ནི་མདོག་དཀར་
[260b.7]པོ་ར་སྐྱེས་ལ་ཞོན་པ། འོད་ཟེར་གྱེན་དུ་འབར་བའི་རྩེ་མོ་གསུམ་པ། ལག་པ་གཡས་པ་དག་ན་རྡོ་རྗེ་དང་དགང་གཟར་བསྣམས་པ། གཡོན་པ་གཉིས་ན་ཤིང་གི་དབྱིག་པ་དང་རིལ་བ་སྤྱི་བླུགས་བསྣམས་པའོ། །རྡོ་རྗེ་འབར་བ་མོ་ནི་ཕོ་ཉ་རྡོ་རྗེ་མེ་དང་མཚུངས་པའོ། །ཕོ་ཉ་རྡོ་རྗེ་འཇིགས་
[261a]
[261a.1]པ་ནི་མདོག་སྔོན་པོ་རོ་ལངས་ལ་ཞོན་པ། ཕྱག་གཡས་པ་ན་རྡོ་རྗེ། གཡོན་པ་ན་པེ་ཅོན་བསྣམས་པའོ། །རྡོ་རྗེ་འཁྱོར་མ་ནི་ཕོ་ཉ་རྡོ་རྗེ་འཇིགས་པ་དང་མཚུངས་པ་ལས་ཁྱད་པར་ནི་འདི་ཡོད་དེ། ཕྱག་གཡོན་ན་ཞགས་པ་འཛིན་པའོ། །བྲན་རྡོ་རྗེ་ལྕགས་ཀྱུ་ནི་མདོག་སྔོན་པོ། 
[261a.2]ཀླུའི་རྒྱལ་པོ་ཤེ་ཤ་ལ་ཞོན་པ། ཕག་གི་གདོང་ཅན་ཕྱག་གཡས་ན་རྡོ་རྗེ། གཡོན་ན་རྡོ་རྗེ་ལྕགས་ཀྱུ་བསྣམས་པའོ། །བྲན་མོ་རྡོ་རྗེ་ཁ་ནི་མདོག་སྔོན་པོ་སྐྱེས་པ་ལ་ཞོན་པ། ཕག་གི་གདོང་ཅན་ཕྱག་གཡས་ན་རྡོ་རྗེ་གཡོན་ན་རལ་གྲི་འཛིན་པའོ། །བྲན་རྡོ་རྗེ་དུས་ནི་མདོག་སྔོན་པོ་མ་ཧེ་ལ་ཞོན་པ། 
[261a.3]ཕྱག་གཡས་ན་རྡོ་རྗེ་གཡོན་ན་གཤིན་རྗེའི་དབྱུག་པ་བསྣམས་པའོ། །བྲན་མོ་རྡོ་རྗེ་དུས་ནི་མདོག་ནག་པོ་རོ་ལངས་ལ་ཞོན་པ། ཕྱག་གཡས་ན་རྡོ་རྗེ་གཡོན་ན་ཁ་ཊྭཱཾ་ག་བསྣམས་པའོ། །བྲན་རྡོ་རྗེ་བགེགས་ཀྱི་གཙོ་བོ་ནི་མདོག་སེར་སྐྱ་བྱི་བ་ལ་ཞོན་པ། ཕྱག་གཡས་དག་ན་རྡོ་རྗེ་དང་དགྲ་སྟ། ཕྱག་
[261a.4]གཡོན་པ་དག་ན་རྩེ་གསུམ་པ་དང་གླང་པོ་ཆེའི་མཆེ་བ་བསྣམས་པ། སྦྲུལ་གྱི་མཆོད་ཕྱིར་ཐོགས་འཆང་བའོ། །བྲན་མོ་རྡོ་རྗེ་རུལ་པ་མ་ནི་མདོག་སྔོན་པོ། ཕྱག་གཡས་ན་རྡོ་རྗེ། གཡོན་ན་ཕྱགས་ཤིང་བསྣམས་པ་བྱི་བ་ལ་ཞོན་པའོ། །བྲན་ཀླུ་རྡོ་རྗེ་ནི་མདོག་སེར་སྐྱ། རྡོ་རྗེ་ཆུ་སྲིན་ལ་ཞོན་པ་
[261a.5]སྦྲུལ་མགོའི་གདེངས་ཀ་བརྒྱད་དང་ལྡན་པ། ཕྱག་གཡས་ན་རྡོ་རྗེ། གཡོན་ན་སྦྲུལ་གྱི་ཞགས་པ་བསྣམས་པའོ། །བྲན་མོ་རྡོ་རྗེ་ཆུ་སྲིན་མ་ནི་མདོག་དཀར་པོ་ཆུ་སྲིན་ལ་ཞོན་པ། གདེངས་ཀ་བརྒྱད་པ་ཕྱག་གཡས་ན་རྡོ་རྗེ། ཕྱག་གཡོན་ན་ཆུ་སྲིན་གྱི་རྒྱལ་མཚན་རྡོ་རྗེས་མཚན་པ་བསྣམས་པའོ། ། 
[261a.6]འཇིགས་མ་ནི་མདོག་སྔོ་བསངས་ཕྱག་གཡས་ན་རྡོ་རྗེ། གཡོན་ན་རལ་གྲི་དང་ཕུབ་བསྣམས་པའོ། །དཔལ་མོ་ནི་མདོག་སེར་སྐྱ། ཕྱག་གཡས་ན་རྡོ་རྗེ་གཡོན་ན་པདྨ་བསྣམས་པའོ། །དབྱངས་ཅན་མ་ནི་མདོག་དཀར་མོ། ཕྱག་གཡས་ན་རྡོ་རྗེ། ཕྱག་གཡོན་ན་པི་ཝང་བསྣམས་པའོ། ། 
[261a.7]དཀའ་བཟློག་མ་ནི་མདོག་སྔོ་བསངས་སེང་གེ་ལ་ཞོན་པ། ཕྱག་གཡས་ན་རྡོ་རྗེ་དང་འཁོར་ལོ་བསྣམས་པ། ཕྱག་གཡོན་པ་དག་ན་ལྡེན་མེན་ཏི་སྱ་དང་མདུང་བསྣམས་པའོ། །དྲག་པོ་ལ་སོགས་པ་ནས་ཆུ་ལྷའི་མཐར་ཐུག་པ་དང་། མ་མོ་ཐམས་ཅད་ཀྱི་ལག་པ་གཡས་ཀྱི་རྡོ་རྗེ་བཤད་པ་ནི། 
[261b]
[261b.1]རྡོ་རྗེ་རྩེ་གསུམ་པར་བལྟ་བར་བྱའོ། །འཇིག་རྟེན་དང་འཇིག་རྟེན་ལས་འདས་པའི་ལྷ་ཐམས་ཅད་ཀྱང་རྣམ་པར་སྣང་མཛད་ལ་མདུན་བལྟས་པ་བྲི་བར་བྱའོ། །དེ་ནས་ཞེས་བྱ་བ་ནི་དེ་མ་ཐག་པ་སྟེ་བྲིས་པའི་རྗེས་ཐོགས་ལ་ཞེས་བྱ་བའི་དོན་ཏོ། །འཇུག་པ་ལ་སོགས་པའི་ཆོ་ག་རྒྱས་པ་ཡིན་ནོ་ཞེས་བྱ་
[261b.2]བ་ལས། དེ་ལ་ཁྲོ་བོ་ཏི་རཱིནྟི་རིས་འདིར་འཇུག་པ་ཡིན་ཏེ། དེས་དང་པོ་ཉིད་དུ་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་རིགས་སུ་འཇུག་པར་བྱའོ་ཞེས་བྱ་བ་ལ་སོགས་པ་ནས། དངོས་གྲུབ་ཀྱི་རྡོ་རྗེ་བརྟུལ་ཞུགས་ཀྱི་ཆོ་ག་རྒྱས་པའི་བར་དུ་ནི་འཇུག་པའི་ཆོ་ག་རྒྱས་པའོ། །འཇུག་པ་དང་པོར་བྱས་
[261b.3]པ་གང་ལ་ཡོད་པ་ནི་འཇུག་པའི་ཆོ་ག་རྒྱས་པའོ། །དེ་ལ་རྡོ་རྗེ་སློབ་དཔོན་བདག་ཉིད་ཁྲོ་བོ་ཏི་རཱི་ནྟི་རིའི་ཕྱག་རྒྱ་བཅིངས་ཏེ་བཞུགས་ཤིག་ཅེས་བྱ་བ་ནི། དེ་ལ་རྡོ་རྗེ་ཧཱུཾ་མཛད་ལ་སོགས་པའི་རྡོ་རྗེ་ཁྲོ་བོ་དེ་དག་ཕན་ཚུན་མཐའ་མེད་པར་གྱུར་པ་ནི་ཏི་རཱི་ནྟི་རིའོ། །དེ་མཚོན་པའི་ཕྱག་རྒྱ་ལ་ནི་ཏི་རཱི་ནྟི་རི་ཞེས་གདགས་ཏེ། 
[261b.4]རྡོ་རྗེའི་རིགས་ཐམས་ཅད་བསྡུས་པའི་ཕྱག་རྒྱ་ཞེས་བྱ་བའི་དོན་ཏོ། །དེ་ཉིད་ཀྱི་ཕྱིར་ཕྱག་རྒྱ་འདིས་འདིར་འཇུག་པ་དང་། རྡོ་རྗེའི་རིགས་སུ་ལྷ་ཐམས་ཅད་སྐུ་དང་། གསུང་དང་། ཐུགས་རྡོ་རྗེ་མོས་པ་དང་། དེའི་རང་བཞིན་དུ་རྟོགས་ནས་མོས་པ་སྤྱོད་པའི་ས་ནས་བཟུང་སྟེ། རྣམ་པར་སྣང་མཛད་ཆེན་
[261b.5]པོའི་རང་བཞིན་རྟོགས་པ་ནི། གསང་བའི་འཇུག་པའོ། །ཕྱག་རྒྱ་བཅིངས་ནས་སྔགས་བརྗོད་ཅིང་གང་གི་ལུས་ཀྱི་དཀྱིལ་འཁོར་དུ་འཇུག་པ་ནི་ཕྱིའི་འཇུག་པའོ། །འཇུག་པ་དེ་དག་གིས་ཞུགས་ནས་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་སློབ་དཔོན་དུ་གྱུར་པ་དེས་ཐམས་ཅད་བྱ་བ་ཡིན་པར་བལྟ་བར་བྱའོ། ། 
[261b.6]དེ་ལྟར་འཇུག་པ་དེ་དག་གིས་ཞུགས་ནས་ཅི་ཞིག་བྱ་ཞེ་ན། དེ་བཞིན་གཤེགས་པ་ཐམས་ཅད་ལ་གསོལ་བ་གདབ་པར་བྱ་སྟེ་ཞེས་བྱ་བ་སྨོས་ཏེ། ཇི་ལྟར་གསོལ་བ་གདབ་ཅེ་ན། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་ཁྲོ་བོའི་དབང་དུ་མཆིས་ཏེ་ཞེས་བྱ་བ་ནི་ཁྲོ་བོའི་སྙོམས་པར་འཇུག་
[261b.7]པའི་གནས་ཞེས་བྱ་བའི་དོན་ཏོ། །དེས་ཅི་ཞིག་བྱེད་པ་ཡིན་ཞེ་ན། ཚར་གཅད་པར་རིགས་པ་རྣམས་ནི་ཚར་གཅོད་དོ་ཞེས་བྱ་བ་སྨོས་ཏེ། གདུག་ཅིང་མ་རུངས་པ་ཚར་གཅད་པར་འོས་པ་རྣམས་ཚར་གཅོད་པ། གང་ཆོས་དང་མཐུན་པར་རྗེས་སུ་གཟུང་བའི་རིགས་པ་རྣམས་ནི་བསྡུ་བའི་དངོས་པོ་
[262a]
[262a.1]བཞིས་རྗེས་སུ་གཟུང་བའོ། །དེ་ཇི་ལྟར་བསྒྲུབ་པར་བགྱི། བཅོམ་ལྡན་འདས་ཀྱིས་བདག་ལ་བཀའ་སྩལ་དུ་གསོལ་ཞེས་བྱ་བ་ནི་རྒྱུ་མཚན་དེས་ན། བཅོམ་ལྡན་འདས་དེ་བཞིན་གཤེགས་པ་བདག་ལ་ཇི་ལྟར་བསྒྲུབ་པར་བགྱི། བཀའ་སྩལ་དུ་གསོལ། གདུག་པ་རྣམས་
[262a.2]གང་གིས་ཚར་གཅད་པར་བགྱི། ཆོས་དང་མཐུན་པ་རྣམས་ཐབས་གང་གིས་རྗེས་སུ་གཟུང་བར་བགྱི་ཞེས་བྱ་བའི་ཐ་ཚིག་གོ་ཞེས་བྱ་བ་ནི། དེ་སྐད་དུ་གསོལ་བ་འདེབས་པར་བྱེད་པའོ། །ཁྲོ་བོ་རྡོ་རྗེ་ཏི་རཱིནྟི་རིའི་ཕྱག་རྒྱ་སྙིང་གར་ཇི་ལྟ་བ་བཞིན་དུ་བཞག་སྟེ་ཞེས་བྱ་བ་ནི་དབབ་པ་བདག་ཉིད་ལ་དབབ་
[262a.3]པ་བྱས་ནས། ཏིཥྛ་བཛྲ་ཞེས་བྱ་བ་ལ་སོགས་པས། ཕྱག་རྒྱ་རང་གི་སྙིང་གར་དགྲོལ་བས་དབབ་པ་ཉེ་བར་བསྡུ་བ་བྱའོ། །ལྕགས་ཀྱུ་ལ་སོགས་པས་ལས་བྱས་ནས་ཞེས་བྱ་བ་ནི། བསྡུ་བ་བྱས་ནས་མཚན་བརྒྱ་རྩ་བརྒྱད་པས་བསྟོད་དོ། །རྡོ་རྗེ་ལྕགས་ཀྱུ་ལས་ཀྱི་ཕྱག་རྒྱས་སྒོ་དང་ཉེ་བར་
[262a.4]བཞག་ལ། རྡོ་རྗེ་ཞགས་པའི་ལས་ཀྱི་ཕྱག་རྒྱས་སྒོར་གནས་པ་རབ་ཏུ་བཅུག་ནས་རྡོ་རྗེ་ལྕགས་སྒྲོག་གི་ལས་ཀྱི་ཕྱག་རྒྱས་བཅིངས་ཏེ། ཁྲོ་བོ་ཆེན་པོ་རྡོ་རྗེ་འབེབས་པའི་ལས་ཀྱི་ཕྱག་རྒྱས་དབང་དུ་བྱས་ནས། ཡང་དམ་ཚིག་གི་ཕྱག་རྒྱས་ཐམས་ཅད་ཆིངས་ཤིག་དང་ཞེས་བྱ་བ་ནི། དམ་ཚིག་གི་ཕྱག་
[262a.5]རྒྱ་དང་། ཆོས་ཀྱི་ཕྱག་རྒྱ་དང་། ལས་ཀྱི་ཕྱག་རྒྱ་དང་། ཕྱག་རྒྱ་ཆེན་པོ་རྣམས་རྣམ་པར་སྣང་མཛད་ནས་བརྩམས་ནས། ཕྱི་རོལ་གྱི་རྡོ་རྗེ་རིགས་ཀྱི་བར་དུ་བཅིང་བར་བྱའོ། །དམ་ཚིག་གི་ཕྱག་རྒྱ་ཕྱག་རྒྱ་རྣམ་པ་བཞི་ཇི་ལྟར་ཡིན་པར་ཤེས་ཤེ་ན། དེ་སྐད་དུ་ཡང་རྒྱུད་ཕྱི་མ་ལས་བསྟན་ཏེ། 
[262a.6]དམ་ཚིག་ཕྱག་རྒྱ་མཆོག་བཅིངས་པས། །ལས་རྣམས་ཐམས་ཅད་སྒྲུབ་པའོ། །ཞེས་བྱ་བ་དེ་ཉིད་བཤད་པ་ཡིན་ནོ། །དེ་ནས་ཡང་གསང་བའི་མཆོད་པ་བཞི་བྱས་ནས། བདུག་པ་ལ་སོགས་པའང་དེ་བཞིན་ནོ། །དེ་ནས་ཆོ་ག་འདིས་རྡོ་རྗེ་སློབ་མ་ཆུག་ཅིག་ཅེས་བྱ་བ་ནི་སློབ་མ་རྡོ་རྗེ་ཧཱུཾ་མཛད་དུ་
[262a.7]བྱས་ནས། ཆོ་ག་འདིས་རྡོ་རྗེ་སློབ་མ་གཞུག་པར་བྱ་སྟེ། འཆད་པར་འགྱུར་བའི་ཆོ་གས་སངས་རྒྱས་སུ་བྱེད་པས་སོ། །རང་གིས་ཞེས་བྱ་བ་ནི་རྡོ་རྗེ་སློབ་དཔོན་བདག་ཉིད་ཁྲོ་བོ་ཏི་རཱིནྟི་རིའི་ཕྱག་རྒྱ་བཅིངས་ཏེ། སྔགས་བརྗོད་ནས། སློབ་མ་ཡང་སྙིང་པོ་འདི་དང་འཆིང་དུ་ཆུག་ཅིག་ཅེས་བྱ་
[262b]
[262b.1]བ་ནི་གོ་སླའོ། །རྡོ་རྗེ་དབབ་པ་དམ་ཚིག་གི་ཕྱག་རྒྱ་ཞེས་བྱ་བ་ནི། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་གསུངས་པའི་རྡོ་རྗེ་དབབ་པའི་དམ་ཚིག་གི་ཕྱག་རྒྱས་སློབ་མ་ལ་དབབ་པ་བཞིན་དུ་བྱའོ། །དེ་ནས་མནའི་སྙིང་པོ་བྱིན་ཅིག་ཅེས་བྱ་བ་ནི། འཇུག་པ་བྱས་པའི་དེ་མ་ཐག་པ་ཉིད་དུ་དེ་བཞིན་གཤེགས་
[262b.2]པ་ཐམས་ཅད་ཀྱི་རྡོ་རྗེའི་རིགས་སུ་ཞུགས་ཀྱིས། ངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་བྱ་ཞེས་བྱ་བ་ནས། ཁྱོད་དམ་ཚིག་ཉམས་པར་གྱུར་ཏ་རེ་ཞེས་བྱ་བའི་བར་དུ་བརྗོད་པར་བྱའོ་ཞེས་བྱ་བའི་དོན་ཏོ། །དེ་ནས་གདོང་གཡོགས་བཅིངས་པ་བཀྲོལ་ཏེ་དཀྱིལ་འཁོར་ཆེན་པོ་ཇི་ལྟ་བ་བཞིན་
[262b.3]སྟོན་ཅིང་ཞེས་བྱ་བ་ནི། ཏིཥྛ་བཛྲ་ཞེས་བྱ་བ་ལ་སོགས་པས་དབབ་པ་ཉེ་བར་བསྡུ་བ་དང་། པྲ་ཏཱིཙྪ་བཛྲ་ཧོ་ཞེས་བྱ་བས་མེ་ཏོག་དོར་བ་དང་། ཨོཾ་པྲ་ཏི་གྲྀཧྞ་སྭ་མི་མཱཾ་སཏྭ་མ་ཧཱ་བ་ལ་ཞེས་བྱ་བས་མེ་ཏོག་གི་ཕྲེང་བ་བཅིང་བ་དང་། རྡོ་རྗེ་སེམས་དཔའ་དེང་ཁྱོད་ཀྱི། །མིག་འབྱེད་པར་ནི་བརྩོན་པར་
[262b.4]མཛད། །རྡོ་རྗེ་མིག་ནི་བླ་ན་མེད། །དེ་རིང་ཉིད་དུ་འབྱེད་པར་བྱེད། །ཅེས་བྱ་བས་གདོང་གཡོགས་བཅིངས་པ་དགྲོལ་བར་བྱ་བ་དང་། རྡོ་རྗེ་ལྕགས་ཀྱུ་ནས་བརྩམས་ནས། རྣམ་པར་སྣང་མཛད་ཀྱི་མཐར་ཐུག་གི་བར་དུ་རྟེན་དང་བརྟེན་པའི་དཀྱིལ་འཁོར་བསྟན་པའོ། །དེས་དཀྱིལ་འཁོར་
[262b.5]མཐོང་བས་ཅིར་འགྱུར་ཞེ་ན། སྡིག་པ་ཐམས་ཅད་ལས་དགྲོལ་བར་འགྱུར་རོ་ཞེས་བྱ་བ་སྨོས་སོ། །དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་ཀྱིས་ཞེས་བྱ་བ་ནི། དཀྱིལ་འཁོར་མཐོང་བའི་སྟོབས་ཀྱིས་སེམས་ཕུལ་དུ་བྱུང་བར་གྱུར་ཏེ། དེ་བཞིན་གཤེགས་པ་ཐམས་ཅད་ཀྱིས་བྱིན་
[262b.6]གྱིས་བརླབས་པའི་མཐུས་ཕུལ་དུ་བྱུང་བའི་ཡེ་ཤེས་སྐྱེས་སོ་ཞེས་བྱ་བའི་ཐ་ཚིག་གོ། །དེ་ནས་དེ་ལ་རྡོ་རྗེའི་དབང་བསྐུར་ཏེ་ཞེས་བྱ་བ་ལ་རྡོ་རྗེ་ཧཱུཾ་མཛད་ལ་སོགས་པའི་གཟུངས་སུ་དེ་བྱིན་གྱིས་བརླབས་ནས། ཆུའི་དབང་བསྐུར་བས་དབང་བསྐུར་བ་དང་རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པའི་ཕྱག་
[262b.7]རྒྱས་སངས་རྒྱས་ཀྱི་དབང་བསྐུར་བ་དང་། ཨོཾ་བཛྲ་ཛྭ་ལ་ཨ་ན་ལཱརྐ་ཧཱུཾ། ཨ་བྷི་ཥིཉྩཱ་མི་ཞེས་བྱ་བ་དང་། རྡོ་རྗེ་ཏི་རཱིནྟི་རིའི་ཕྱག་རྒྱ་དང་ལྡན་པས། རྡོ་རྗེ་ཕྲེང་བའི་དབང་བསྐུར་བས་དབང་བསྐུར་བར་བྱའོ། །རང་གི་མཚན་མའི་རྡོ་རྗེ་རྣོན་པོ་ཞེས་བྱ་བ་ནི། ལྕགས་སམ་ཟངས་ལས་བྱས་པའི་རྡོ་རྗེ་རྩེ་ལྔ་
[263a]
[263a.1]པ་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་འབར་བའི་རྡོ་རྗེ་རྣོན་པོ་དེ་ནི་རྡོ་རྗེ་རིགས་ཀྱི་རང་གི་མཚན་མ་དེ་ཉིད་ཡིན་ནོ་ཞེས་བྱ་བའི་དོན་དུ་བཤད་དོ། །ཇི་སྐད་དུ་བཤད་པའི་ཆོ་གས་ཉི་མ་འཆར་ཀར་དཀྱིལ་འཁོར་ཐིག་བཏབ་ལ། མིག་གཡས་པ་དང་གཡོན་པར་ཡི་གེ་ཧི་ལས་ཉི་མ་དང་
[263a.2]ཟླ་བ་བསྐྱེད་ལ། ཁྲོ་བོའི་ལྟ་བས་ཀུན་ནས་བལྟས་ཏེ་སྒོ་རྣམས་དབྱེ་བར་བྱའོ། །ཨོཾ་བཛྲ་ཙི་ཏྲ་ས་མ་ཡ་ཧཱུཾ་ཞེས་བྱ་བས། འདིའི་ཕྱག་རྒྱ་དང་བཅས་པས། ཚོན་སྣ་ལྔ་ལ་ལན་བདུན་གྱི་བར་དུ་བཟླས་ལ། ཡི་གེ་ཧིས་སྦར་བར་བྱའོ། །ཡང་ཨོཾ་བཛྲ་ཙི་ཏྲ་ས་མ་ཡ་ཧཱུཾ་ཞེས་བརྗོད་ཅིང་། རྡོ་རྗེ་
[263a.3]དྲིལ་བུ་བཟུང་བའི་གཡོན་པའི་ཁྲོ་བོའི་ཁུ་ཚུར་གྱིས་དབང་ལྡན་ནས་བརྩམས་ཏེ། གཡས་ཕྱོགས་ནས་བྲི་བ་དང་། ཕྱི་ནས་ནི་ཅི་བདེ་བར་བྱའོ། །རིམ་པ་ནི་འདི་ཡིན་ཏེ། སྔོན་པོ་དང་། སེར་པོ་དང་། དམར་པོ་དང་། ལྗང་གུ་དང་། ཐམས་ཅད་ཀྱི་ནང་དུ་དཀར་པོར་བྱའོ། །བཅོམ་ལྡན་
[263a.4]འདས་རྣམ་པར་སྣང་མཛད་ཀྱི་ས་གཞི་ནི་ཁ་དོག་དཀར་པོ་རྡོ་རྗེ་ཧཱུཾ་མཛད་ཀྱི་ཁ་དོག་སྔོན་པོ། རིན་ཆེན་འབྱུང་ལྡན་གྱི་ཁ་དོག་སེར་པོ། ཆོས་ཀྱི་ཧཱུཾ་མཛད་ཀྱི་ཁ་དོག་དམར་པོ། ལས་ཀྱི་ཧཱུཾ་མཛད་ཀྱི་ཁ་དོག་ལྗང་གུའོ། །དེ་སྐད་དུ་ཡང་། ཤར་ཕྱོགས་སུ་ནི་སྔོན་པོ་ཆེ། །ལྷོར་ནི་སེར་པོ་དང་
[263a.5]ལྡན་པ། །ནུབ་ཀྱི་ཆ་ནི་དམར་པོ་སྟེ། །བྱང་ནི་ལྗང་གུ་དང་ལྡན་པ། །དབུས་ཀྱི་ཆ་ཡི་ས་ཉིད་ནི། །ཤེལ་ལྟར་སྣང་བ་བླ་ན་མེད། །ཅེས་གསུངས་སོ། །དེ་ལ་རྣམ་པར་སྣང་མཛད་ཀྱི་དཀྱིལ་འཁོར་ཟླུམ་པོ་རྡོ་རྗེའི་ཕྲེང་བས་བསྐོར་བ་བྱས་ལ། དེ་ལ་རྣམ་པར་སྣང་མཛད་དང་། རྡོ་རྗེ་སེམས་
[263a.6]མ་དང་། རིན་ཆེན་མ་དང་། ཆོས་མ་དང་། རྡོ་རྗེ་ལས་མ་རྣམས་ཀྱི་གདན་རྣམས་ཀྱང་བྲི་བར་བྱའི། །དེ་ལྟར་རྡོ་རྗེ་ཧཱུཾ་མཛད་ཀྱི་དཀྱིལ་འཁོར་ཟླུམ་པོར་བྱས་ལ། དེ་ལ་རྡོ་རྗེ་ཧཱུཾ་མཛད་དང་། རྡོ་རྗེ་སེམས་མ་དང་། རྒྱལ་པོ་དང་། ཆགས་པ་དང་། ཁྲོ་བོ་ལེགས་པ་རྣམས་ཀྱི་གདན་ཡང་བྲི་བར་
[263a.7]བྱའོ། །དེ་བཞིན་དུ་རིན་ཆེན་ཧཱུཾ་མཛད་དང་། ཆོས་ཀྱི་ཧཱུཾ་མཛད་དང་། ལས་ཀྱི་ཧཱུཾ་མཛད་ཀྱི་དཀྱིལ་འཁོར་ཟླུམ་པོར་བྱས་ལ། དེ་རྣམས་ལ་གདན་ལྔ་ལྔ་བྲི་བར་བྱའོ། །སྒེག་མོ་ལ་སོགས་པ་མཆོད་པ་རྣམ་པ་བརྒྱད་ཀྱི་གནས་རྣམས་སུ་ཟླུམ་པོར་བྱས་ལ། ཟླ་བའི་དཀྱིལ་འཁོར་ལྔ་ལྔ་བྱས་ལ། 
[263b]
[263b.1]ལྷག་མ་རྣམས་ནི་ཟླ་བའི་དཀྱིལ་འཁོར་རེ་རེ་བྲི་བར་བྱའོ། །དེ་ནས་རྣམ་པར་སྣང་མཛད་ལ་སོགས་པ་གདན་དེ་རྣམས་ལ་བཀོད་ལ། སྒེག་མོ་ལ་དེ་ལས་གཞན་ཡང་ཁར་དཀྲོལ་བརྡུང་བའི་ལྷ་མོ་བཞིས་བསྐོར་བ་དང་། གླུ་མ་དེ་ལས་གཞན་པའི་གླིང་བུ་མ་བཞི་དང་། ཕྲེང་བ་མ་ལ་རང་
[263b.2]གི་གནས་སུ་དེ་ལས་གཞན་པ་རྔ་ཟླུམ་བརྡུང་བ་བཞི་དང་། གར་མ་ལ་དེ་ལས་གཞན་པའི་རྔ་རྐེད་ཉག་བརྡུང་བ་བཞི་དང་། བདུག་པ་མ་ལ་དེ་ལས་གཞན་པའི་ཟངས་དུང་འབུད་པ་བཞི་དང་། མེ་ཏོག་མ་ལ་དེ་ལས་གཞན་པ་རྔ་བོ་ཆེ་བརྡུང་བ་བཞི་དང་། མར་མེ་མ་ལ་དེ་ལས་གཞན་པ་རྔ་དྲ་བ་
[263b.3]ཅན་བརྡུང་བ་བཞི་དང་། བྱུག་པ་མ་ལ་དེ་ལས་གཞན་པ་རྔ་འདའ་ཀ་བརྡུང་བའི་ལྷ་མོ་བཞིས་བསྐོར་བ་བྱ་སྟེ། འཁོར་རྣམས་ཀྱང་རང་རང་གི་གནས་སུ་བྲི་བར་བྱའོ། །དེ་ནས་བརྡུང་བའི་སྙིང་པོ་ནི་འདི་ཡིན་ཏེ། བཛྲ་ཧཱུཾ་ཧ་ཁར་དཀྲོལ་གྱི་སྙིང་པོའོ། །བཛྲ་གྷུ་གྷུ་རྔ་ཟླུམ་གྱི་སྙིང་
[263b.4]པོའོ། །བཛྲ་ཧཱུཾ་ཨོཾ་གླིང་བུ་འབུད་པའིའོ། །བཛྲ་ཧཱུཾ་སྟཾ་རྔ་རྐེད་ཉག་བརྡུང་བའིའོ། །བཛྲ་ཏི་ཏི་ཟངས་དུང་འབུད་པའིའོ། །བཛྲ་ཊ་ཊ་ཏ་རྔ་བོ་ཆེ་བརྡུང་པའིའོ། །བཛྲ་ཧ་དུ་ཧ་རྔ་དྲ་བ་ཅན་བརྡུང་བའིའོ། །བཛྲ་ཧ་དུ་རྔ་འདའ་ཀ་བརྡུང་བའི་སྟེ་ལྷག་མ་ནི་བཤད་ཟིན་ཏོ། །དེ་ལྟར་རྟེན་དང་བརྟེན་
[263b.5]པའི་དཀྱིལ་འཁོར་བྲིས་ནས། དགོངས་ཀའི་དུས་སུ་དཔལ་རྡོ་རྗེ་ཧཱུཾ་མཛད་ཀྱི་རྣལ་འབྱོར་པས་རྡོ་རྗེ་ཁྲོ་བོ་ཏི་རཱི་ནྟི་རིའི་ཕྱག་རྒྱ་བཅིངས་ཏེ། དེ་ཉིད་ཀྱིས་མེ་ཏོག་གི་ཕྲེང་བ་བླངས་ལ། རྡོ་རྗེ་ཤུགས་ཀྱི་ཧཱུཾ་བཞི་བརྗོད་ཅིང་དཀྱིལ་འཁོར་དུ་ཞུགས་ལ་ལན་བདུན་བར་དུ་བསྐོར་བ་བྱས་ཏེ། ལྷག་
[263b.6]མ་དོར་བ་དང་མ་ཚང་བ་བསྐང་བའི་ཕྱིར། རྡོ་རྗེ་དང་དྲིལ་བུ་དཀྲོལ་ཞིང་བལྟ་བར་བྱའོ། །དེ་ནས་ཕྲེང་བ་དེ་བཅོམ་ལྡན་འདས་རྡོ་རྗེ་ཧཱུཾ་མཛད་ལ་ཕུལ་ཏེ། གར་བྱ་ཞིང་བླངས་ལ་ཡི་གེ་ཧཱུཾ་བཞིས་རང་གི་མགོ་ལ་བཅིང་བར་བྱའོ། །དེ་ནས་དཀྱིལ་འཁོར་གྱི་དབུས་སུ་འཇུག་སྟེ། རྣལ་འབྱོར་པས་
[263b.7]ལེགས་པར་མཉམ་པར་བྱས་ནས། ཨོཾ་བཛྲོད་གྷ་ཊ་ས་མ་ཡ་པྲ་བེ་ཤ་ཡ་ཧཱུཾ་ཞེས་བྱ་བའི་སྔགས་འདི་དང་ཕྱག་རྒྱ་དང་ལྡན་པས་དཀྱིལ་འཁོར་ཐམས་ཅད་ཀྱི་སྒོ་རྣམས་དབྱེ་བར་བྱའོ། །དེ་ནས་རིན་པོ་ཆེའམ། ཡང་ན་ས་ལས་བྱས་པའི་བུམ་པ་རྩ་བ་མི་གནག་པ། མགྲིན་པ་རིང་བ་མཆུ་
[264a]
[264a.1]འཕྱང་བ། གསུས་པ་ཆེ་བ། ཁ་གྱེད་པ། རིན་པོ་ཆེ་དང་། སྨན་དང་། འབྲུ་ཐམས་ཅད་ཀྱིས་ཡོངས་སུ་བཀང་བ་འབྲས་བུ་དང་བཅས་པའི་ལྡུམ་བུས་ཁ་བརྒྱན་པ། མགྲིན་པ་རས་བཟང་པོས་བཅིངས་པ། ཁྲོ་བོ་རྡོ་རྗེ་སྲུང་བ་བཟླས་པའི་སྐུད་པ་བཏགས་པས་བསྲུང་བ། 
[264a.2]ཕྱི་རོལ་ཀུན་ནས་དྲི་ཞིམ་པོས་ཉེ་བར་བྱུགས་པ། མེ་ཏོག་གི་ཕྲེང་བ་བཏགས་པ། རྡོ་རྗེ་ཕྲེང་བ་རྩེ་ལྔ་པ་འབར་བའི་སྟེང་དུ་བཞག་ནས་བྱིན་གྱིས་བརླབས་པ། ཁྲོ་བོ་རྡོ་རྗེ་གནོད་སྦྱིན་ལན་བརྒྱ་བཟླས་པའི་མཆོད་ཡོན་ཕུལ་ལ། མཆོད་པ་ཐམས་ཅད་ཀྱིས་ཡང་དག་པར་མཆོད་ནས། རྡོ་རྗེ་ཁྲོ་བོ་
[264a.3]དམ་ཚིག་གི་ཕྱག་རྒྱས་མེ་ཏོག་གི་ལྕུག་མ་ལ་དེའི་སྔགས་བརྒྱ་རྩ་བརྒྱད་བཟླས་ལ། དེ་ཉིད་ལ་རྡོ་རྗེ་མེ་དང་། རྡོ་རྗེ་ཧཱུཾ་མཛད་ཀྱིས་དེ་བཞིན་དུ་མཆོད་ཡོན་ཕུལ་ནས། ཁམས་གསུམ་རྣམ་པར་རྒྱལ་བའི་ཕྱག་རྒྱས་མེ་ཏོག་གི་ལྕུག་མ་བཟུང་ལ་བཟླས་པ་བྱའོ། །དེ་ནས་ཁྲོ་བོ་ཏི་རཱིནྟི་རིའི་
[264a.4]ཕྱག་རྒྱས་མེ་ཏོག་གི་ལྕུག་མ་བཟུང་ལ། ཨོཾ་བཛྲ་ཨུ་ད་ཀ་ཧཱུཾ་ཞེས་བྱ་བའི་སྔགས་སྟོང་རྩ་བརྒྱད་བཟླས་པ་སླར་ཡང་། ཨོཾ་བཛྲ་ཨ་དྷི་པ་ཏི་སྟྭཾ་ཨ་བྷི་ཥིཉྩཱ་མི། དྲྀ་ཌྷོ་མེ་བྷ་བ་ཛཿཧཱུཾ་བཾ་ཧོཿཕཊ། ཅེས་བྱ་བའི་སྔགས་སྟོང་རྩ་བརྒྱད་བཟླ་བར་བྱའོ། །དེ་ནས་བུམ་པ་དེ་བཅོམ་ལྡན་འདས་
[264a.5]རྡོ་རྗེ་ཧཱུཾ་མཛད་ཀྱི་སྤྱན་སྔར་གཞག་པར་བྱ་ཞིང་བུམ་པ་གཉིས་པ་ལ་ཡི་གེ་ཧཱུཾ་བཞིའི་སྔགས་བཟླ་ཞིང་འཇུག་པའི་སྒོར་མངོན་པར་ཕྱོགས་པར་བཞག་སྟེ། དཀྱིལ་འཁོར་དུ་འཇུག་པའི་དུས་སུ་ཁྲོ་བོ་ཏི་རཱིནྟི་རིའི་ཕྱག་རྒྱ་བཅིངས་ཏེ། བདག་དང་སློབ་མ་དེས་དབང་བསྐུར་བར་བྱའོ། ། 
[264a.6]ཁྲོ་བོ་རྡོ་རྗེ་ཏི་རཱིནྟི་རིའི་ཕྱག་རྒྱ་བཅིངས་ལ། དཀྱིལ་འཁོར་དུ་འཇུག་པ་དང་། དབང་བསྐུར་བ་བྱས་ལ། དེ་ནས་རྣམ་པར་སྣང་མཛད་ལ་སོགས་པའི་སྔགས་བརྒྱ་རྩ་བརྒྱད་བཟླས་པའི་བུམ་པ་དབུལ་ཞིང་བུམ་པ་གང་བ་ཡང་རང་གི་རིག་པས་དབུལ་བར་བྱའོ། །དེ་ནས་མེ་ཏོག་གི་ཤིང་
[264a.7]བརྒྱའམ། མ་རྙེད་ན་རྣམ་པ་བཞི་དབུལ་བར་བྱ་ཞིང་། མཆོད་པ་རྣམ་པ་ལྔ་དང་། མཚན་བརྒྱ་རྩ་བརྒྱད་པས་བསྟོད་ཅིང་། མཆོད་པ་རྣམ་པ་བརྒྱད་ཀྱིས་ཡང་མཆོད་པར་བྱའོ། །དེ་ལྟར་དཀྱིལ་འཁོར་མཆོད་ནས་གོས་སྔོན་པོ་ལ་ཁྲོ་བོ་རྡོ་རྗེ་གནོད་སྦྱིན་གྱི་སྔགས་ལན་གསུམ་
[264b]
[264b.1]བཟླས་པའི་བདག་ཉིད་ལ་སྟོང་གཡོགས་དང་སྨད་གཡོགས་བྱས་ཏེ། གཙུག་ཏོར་དང་གདོང་གཡོགས་བཅིངས་ལ། སྔགས་དེ་ཉིད་དང་སྒོ་རྣམ་པ་བཞིའི་སྔགས་ཡོངས་སུ་བཟླས་པས་གདོང་གཡོགས་བཅིངས་ལ། ཕྱག་བཞི་སྔོན་དུ་འགྲོ་བས་སྡིག་པ་བཤགས་པ་ལ་སོགས་
[264b.2]པའི་ཆོ་ག་རྗེས་སུ་སྤྱད་ནས་སྡོམ་པ་གཟུང་བར་བྱའོ། །དེ་ནས་ཕྱི་རོལ་ན་གནས་པའི་བུམ་པའི་ཆུས་བདག་ཉིད་ལ་དབང་བསྐུར་བ་བྱས་ཏེ། བདག་ཉིད་ལ་མཆོད་པ་བྱའོ། །ལག་ན་མེ་ཏོག་ཐོགས་པ་དང་། ཁྲོ་བོ་ཏི་རཱིརྙི་དུ་རིའི་ཕྱག་རྒྱ་བཅིངས་ཏེ། སྒོ་བཞི་ལས་ཞུགས་ནས། དེ་ཉིད་
[264b.3]ཀྱིས་མེ་ཏོག་གི་ཕྲེང་བ་བླངས་ཏེ། དེ་ནས་བཅོམ་ལྡན་འདས་བདག་ནི་དེ་བཞིན་གཤེགས་པ་ཐམས་ཅད་ཀྱི་ཁྲོ་བོའི་དབང་དུ་མཆིས་ཏེ། ཚར་གཅད་པར་རིགས་པ་རྣམས་ནི་ཚར་གཅད་དོ། །རྗེས་སུ་གཟུང་བར་རིགས་པ་རྣམས་ནི་རྗེས་སུ་བཟུང་ནས་དེ་ཇི་ལྟར་བསྒྲུབ་པར་བགྱི། བཅོམ་
[264b.4]ལྡན་འདས་ཀྱིས་བདག་ལ་བཀའ་སྩལ་དུ་གསོལ་དུ་གསོལ་ཞེས་བརྗོད་དོ། །དེ་ནས་རྡོ་རྗེའི་ཆུ་འཐུངས་ལ་བདག་ཉིད་ལ་དབབ་པར་བྱ་སྟེ། གཡོན་པའི་ཁྲོ་བོའི་ཁུ་ཚུར་གྱིས་གཡས་པའི་རྡོ་རྗེ་སེམས་མ་དྲལ་ཞིང་ཡི་གེ་ཨཿཞེས་བརྗོད་དོ། །དེ་ནས་ཕྲེང་བ་དེ་དཀྱིལ་འཁོར་ཆེན་པོར་དོར་ལ། དེ་ནས་ཕྲེང་བ་དེ་
[264b.5]བླངས་ཏེ་རང་གི་སྤྱི་བོར་བཅིང་བར་བྱ་སྟེ། དེ་ནས་གདོང་གཡོགས་བཀྲོལ་ལ། སྔ་མ་བཞིན་དུ་དཀྱིལ་འཁོར་བལྟས་ཏེ། དབབ་པ་ཉེ་བར་བསྡུ་བ་བྱས་ནས། ཆུའི་དབང་བསྐུར་བ་དང་། དེ་བཞིན་གཤེགས་པ་ལྔའི་ཕྱག་རྒྱའི་དབང་བསྐུར་བ་དང་། རྡོ་རྗེ་ཁྲོ་བོ་ཏི་རཱི་ནྟི་རིའི་ཕྱག་རྒྱའི་དབང་བསྐུར་བ་དང་། 
[264b.6]ཡང་དང་དབྱངས་ཀྱི་དབང་བསྐུར་བ་དང་། དེ་བཞིན་གཤེགས་པ་ལྔ་དང་། རྡོ་རྗེ་ཅོད་པན་དང་། རྡོ་རྗེ་དང་བདག་པོ་དང་མིང་གི་དབང་བསྐུར་བའང་བླང་བར་བྱ་སྟེ། རྡོ་རྗེ་ཐལ་མོ་བསྐོར་བས་བཅོམ་ལྡན་འདས་ལ་ཕྱག་བྱས་ཏེ། མེ་ཏོག་ལ་སོགས་པའི་དབང་བསྐུར་བ་བླངས་ནས། བཅོམ་ལྡན་
[264b.7]འདས་སློབ་དཔོན་དུ་གྱུར་པས་ཆོ་ག་རྒྱས་པ་ཐམས་ཅད་རིམ་པ་བཞིན་དུ་བདག་ལ་མཛད་པར་བསམ་པར་བྱའོ། །དེ་ནས། དེ་ཉིད་ཀྱིས་ནི་རྡོ་རྗེ་བཟུང་། །ཆོས་ཀྱི་དྲིལ་བུ་དཀྲོལ་བར་བྱ། །དམ་ཚིག་གིས་ནི་ཕྱག་རྒྱ་ཆེར། །བྱིན་གྱིས་བརླབས་ནས་སྙིང་པོ་བཟླས། །ཞེས་བྱ་བ་དང་། དངོས་གྲུབ་ཀྱི་རྡོ་རྗེ་བརྟུལ་
[265a]
[265a.1]ཞུགས་ཀྱང་བླང་བར་བྱའོ། །མེ་ཏོག་དང་སྒེག་མོ་ལ་སོགས་པའི་མཆོད་པས་བདག་ཉིད་ལ་ཡང་དག་པར་མཆོད་ལ། བཅོམ་ལྡན་འདས་ལ་ཧཱུཾ་བཞི་ཞེས་བྱ་བའི་སྔགས་བླང་བ་དང་། ཕྱག་རྒྱ་བཞིའི་ཡེ་ཤེས་དང་། ཆོས་ཀྱི་འཁོར་ལོ་བསྐོར་བ་ནས་ཁྲོ་བོའི་འཁོར་ལོ་བསྐོར་བའི་བར་གྱི་རྗེས་སུ་
[265a.2]གནང་བ་བླང་བ་དང་། དེ་ནས་གཟེངས་བསྟོད་པ་དང་། དབུགས་དབྱུང་བ་བླང་བར་བྱའོ། །དེ་ནས་བདག་ལ་བྱིན་གྱིས་བརླབ་པ་ལ་སོགས་པ་དང་། ཇི་ལྟར་འདོད་པའི་བཟླས་པ་བྱའོ། །རྡོ་རྗེ་ཧཱུཾ་མཛད་ནི་བདག་ཡིན་ནོ་ཞེས་བརྗོད་ནས། སླར་ཡང་རྣམ་པར་སྣང་མཛད་ལ་སོགས་པའི་ཕྱག་རྒྱ་ཆེན་པོ་བཅིངས་ཏེ། 
[265a.3]རྣམ་པར་སྣང་མཛད་ཀྱི་གནས་དེ་ཉིད་དུ། ཨོཾ་བཛྲ་ཛྭ་ལ་ཨ་གྷ་པྲ་དཱིཔྟ། ཨཱ་ཀཪྵ་ཡ། སརྦ་ཏ་ཐཱ་ག་ཏཾ་མ་ཧཱ་བཛྲ་ས་མ་ཡ་ཧཱུཾ་ཛ་ཨ་ཞེས་བྱ་བའི་སྔགས་ཀྱིས་རྣམ་པར་སྣང་མཛད་ཀྱི་རྡོ་རྗེ་རྩེ་ལྔ་པ་བསམ་པར་བྱའོ། །དེ་ནས་བཛྲོ྅ཧཾ་ཞེས་བྱ་བས་རྡོ་རྗེའི་བདག་ཉིད་བསྒོམ་པར་བྱའོ། །དེ་ཉིད་བཛྲ་དྷཱ་དུ་ར་ཧཾ་ཞེས་བྱ་
[265a.4]བས་རྣམ་པར་སྣང་མཛད་བསྒོམ་པར་བྱ་བ་ནས། དེ་བཞིན་དུ་ཁྲོ་བོ་རྡོ་རྗེ་འབེབས་པའི་ཕྱག་རྒྱ་ཆེན་པོ་བཅིངས་ལ། ཨོཾ་བཛྲ་ཨཱ་བེ་ཤ་མ་ཧཱ་ཀྲོ་དྷ་ཨཱ་བེ་ཤ་སརྦ་ས་མ་ཡ་ཧཱུཾ་ཨཿཨཿཞེས་བྱ་བས་ཁྲོ་བོ་རྡོ་རྗེ་འབེབས་པའི་རང་བཞིན་རྡོ་རྗེ་དྲིལ་བུའི་གཟུགས་སུ་བསམ་པར་བྱའོ། །དེ་ནས་དྲིལ་བུ་དེ་རྡོ་རྗེ་དྲིལ་བུ་བདག་ཡིན་
[265a.5]ནོ་ཞེས་བསྒོམ་པར་བྱའོ། །ཡང་དེ། བཛྲ་ཨཱ་བེ་ཤ་ཀྲོ་དྷ་ཧཾ་ཞེས་བྱ་བས་ཁྲོ་བོ་རྡོ་རྗེ་འབེབས་པའི་གཟུགས་སུ་བསམ་པར་བྱ་སྟེ། དེ་ལྟར་ན་དཀྱིལ་འཁོར་རྡོ་རྗེ་སྒྲུབ་པར་འགྱུར་བའོ། །དེ་ནས་ཡང་། རྡོ་རྗེ་སློབ་དཔོན་སེམས་དཔའ་ཡི། །རྡོ་རྗེ་ལྕགས་ཀྱུ་བཅིངས་ནས་ནི། །སེ་གོལ་མང་པོ་བརྡབ་བགྱིས་པས། 
[265a.6]སངས་རྒྱས་ཐམས་ཅད་བསྡུ་བར་བགྱི། །ཨོཾ་བཛྲ་ས་མ་ཛཿཛཿཧཱུཾ་བཾ་ཧོཿཞེས་བྱ་བས། དེ་མྱུར་དུ་རྡོ་རྗེ་ཁྲོ་བོའི། ཕྱག་རྒྱ་ཆེན་པོ་སྒོམ་བྱེད་ཅིང་། །རྡོ་རྗེ་སེམས་དཔའ་རྡོ་རྗེ་ཆེ། །ཞེས་བྱ་བ་ལ་སོགས་པ་དང་། མིང་བརྒྱ་རྩ་བརྒྱད་དམ་པ་ནི། །ལན་ཅིག་བར་དུ་བརྗོད་པར་བགྱི། །དེ་ནས་ཁྲོ་བོ་རྡོ་རྗེ་ལྕགས་
[265a.7]ཀྱུའི་ལས་ཀྱི་ཕྱག་རྒྱས་དཀྱིལ་འཁོར་གྱི་ལྷ་ཐམས་ཅད་དགུག་པ་དང་། རྡོ་རྗེ་ཞགས་པས་གཞུག་པ་དང་། རྡོ་རྗེ་ལྕགས་སྒྲོག་གིས་བཅིང་བ་དང་། ཁྲོ་བོ་རྡོ་རྗེ་འབེབས་པའི་ལས་ཀྱི་ཕྱག་རྒྱས་དབང་དུ་བྱས་ཏེ། ཁྲོ་བོ་རྡོ་རྗེ་གནོད་སྦྱིན་གྱི་ལས་ཀྱི་ཕྱག་རྒྱས་བསྐྲད་པ་དང་། ར་བ་དང་དྲ་བ་ཡང་བྱས་ནས། རྡོ་རྗེ་
[265b]
[265b.1]ཁུ་ཚུར་གྱི་ལས་ཀྱི་ཕྱག་རྒྱས་དཀྱིལ་འཁོར་གྱི་སྒོ་བཅིངས་ལ། ཁྲོ་བོ་རྡོ་རྗེ་སྲུང་བ་ལ་སོགས་པ་ཡང་དག་པར་བསྲུངས་ཏེ། ཡི་གེ་ཧཱུཾ་བཞིས་དཀྱིལ་འཁོར་གྱི་ལྷ་རྣམས་ལ་མཆོད་ཡོན་ཕུལ་ནས། རྣམ་པར་སྣང་མཛད་ལ་སོགས་པ་ནས། ཕྱིའི་རྡོ་རྗེ་རིགས་ཀྱི་མཐར་ཐུག་པ་རྣམས་ཕྱག་རྒྱ་བཞིས་
[265b.2]རྒྱས་བཏབ་ལ། དབང་བསྐུར་བའི་ཕྱག་རྒྱ་རྣམས་ཀྱིས་དབང་བསྐུར་བར་བྱའོ། །དེ་ལ་རྡོ་རྗེ་དབྱིངས་སུ་བཤད་པའི་རྡོ་རྗེ་རིན་ཆེན་གྱི་ཕྱག་རྒྱས་རྣམ་པར་སྣང་མཛད་དང་། བྱམས་པ་ལ་སོགས་པ་བསྐལ་པ་བཟང་པོ་པ་རྣམས་དང་། ཕྱིའི་རྡོ་རྗེའི་རིགས་རྣམས་དབང་བསྐུར་བར་བྱའོ། །དཔལ་རྡོ་རྗེ་ཧཱུཾ་མཛད་ལ་
[265b.3]སོགས་པ་རྡོ་རྗེའི་རིགས་ཆེན་པོ་རྣམས་སངས་རྒྱས་ཀྱི་སྐུ་ལྔའི་ཕྱག་རྒྱ་དང་། རྡོ་རྗེ་ཏི་རཱིནྟི་རིའི་ཕྱག་རྒྱས་དབང་བསྐུར་རོ། །ཡང་ཕྱག་བཞི་བྱས་ལ་མཆོད་ཡོན་ཕུལ་ནས། ན་བཟའ་ཕུལ་ཏེ། དཀྱིལ་འཁོར་པའི་ལྷ་ཐམས་ཅད་ལ་མཆོད་པ་ཐམས་ཅད་ཀྱིས་ཡང་དག་པར་མཆོད་དོ། །དེ་ནས་བདག་ཉིད་ཆེན་
[265b.4]པོ་ཡིས། །གསང་བའི་མཆོད་པས་མཆོད་ནས་ནི། །སངས་རྒྱས་དངོས་གྲུབ་ཐོབ་བྱའི་ཕྱིར། །སེམས་ཅན་དོན་ཀུན་གསོལ་བ་གདབ། །ཅེས་བྱ་བ་ཡིན་ནོ། །དེ་ནས་ཕྱི་རོལ་དུ་གཏོར་མ་བྱིན་ལ། ཅི་འདོད་པའི་བསམ་པ་དང་། སྦྱིན་སྲེག་གི་ཆོ་གས་སྦྱིན་སྲེག་བྱ་སྟེ། དེ་བཞིན་གཤེགས་པ་ཐམས་ཅད་
[265b.5]ལ་ཕྱག་གིས་ཤིག་ཅེས་བརྗོད་པར་བྱའོ། །བདག་མིང་འདི་ཞེས་བགྱི་བ་ཡིས། རྡོ་རྗེ་སློབ་དཔོན་དཀའ་ཐུབ་ཆེས། །སེམས་ཅན་ཀུན་ལ་སྨན་སླད་དུ། །སློབ་མ་རྣམས་ནི་གཞུག་པར་བགྱི། །འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་འདིར་འཇུག་པ་ལ་སྣོད་དུ་གྱུར་པ་དང་། མ་
[265b.6]གྱུར་པ་འདིར་བརྟག་མི་འཚལ་ལོ་ཞེས་བྱ་བ་ལ་སོགས་པ་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་བཤད་ཟིན་པ་དེ་ཉིད་འདིར་བརྗོད་པར་བྱའོ། །དེ་ལྟར་སློབ་དཔོན་གྱི་ལས་ཀྱི་ཆོ་ག་རྒྱས་པར་བསྟན་ནས། སློབ་མ་རྣམས་གཞུག་པར་བྱ་སྟེ། རྡོ་རྗེ་དང་དྲིལ་བུ་བཟུང་ལ་གོས་སྔོན་པོའི་སྟོད་གཡོགས་དང་། སྨད་
[265b.7]གཡོགས་དང་། ཟེའུ་དག་བཅིང་བ་དེ་བཞིན་དུ་སློབ་མ་ལ་ཇི་སྐད་བཤད་པ་བཞིན་དུ་གོས་སྔོན་པོའི་སྟོད་གཡོགས་དང་། སྨད་གཡོགས་དང་། གདོང་གཡོགས་བཅིངས་ནས། ཇི་སྐད་བཤད་པ་བཞིན་དུ་ཕྱག་བྱ་བའི་ཆོ་ག་རྣམ་པ་བཞི་བྱ་བ་དང་། སྔ་མ་བཞིན་དུ་སྡོམ་པ་གཟུང་བ་དོན་དུ་གཉེར་བས་
[266a]
[266a.1]སྡོམ་པ་གཟུང་བ་དང་། ཨོཾ་སརྦྦ་ཡོ་ག་ཙིཏྟ་ཨུཏྤཱ་ད་ཡཱ་མི་ཞེས་བྱ་བས་སློབ་མ་རྣམས་བྱང་ཆུབ་ཏུ་སེམས་བསྐྱེད་པ་དང་། ལག་པ་གཡས་པའི་རྡོ་རྗེ་ཁུ་ཚུར་གྱིས་དེའི་སྙིང་གའི་ཕྱོགས་སུ་རྡོ་རྗེ་བཞག་པས། དེའི་སྙིང་ལ་རྡོ་རྗེ་རྩེ་ལྔ་པ་བསྐྱེད་པར་བྱ་སྟེ། སུ་ར་ཏེ་ས་མ་ཡ་སྟྭཾ་ཧོ། བཛྲ་སིདྡྷི་
[266a.2]ཡ་ཐཱ་སུ་ཁཾ་ཞེས་བརྗོད་དོ། །དེ་ནས་རྡོ་རྗེ་ཧཱུཾ་མཛད་དུ་བྱིན་གྱིས་བརླབས་ལ། མེ་ཏོག་ལ་སོགས་པས་མཆོད་དེ། མེ་ཏོག་གི་ཕྲེང་བ་བཏགས་ལ། གདོང་དྲི་ཞིམ་པར་བྱས་ཏེ། ཕྱི་རོལ་ན་གནས་པའི་བུམ་པའི་ཆུས་དབང་བསྐུར་བར་བྱ་སྟེ། དེ་ནས་སློབ་དཔོན་བདག་ཉིད་ཁྲོ་བོ་ཏི་རཱིནྟ་རིའི་ཕྱག་རྒྱ་བཅིངས་ཏེ། 
[266a.3]སློབ་མ་ཡང་འཆིང་དུ་བཅུག་ལ། ཨོཾ་བཛྲ་གྲྀ་ཧྞ་བཛྲ་ས་མ་ཡ་ཧཱུཾ་བཾ་ཞེས་བྱ་བའི་སྙིང་པོ་འདིས་འཆིང་དུ་གཞུག་གོ། །དེ་ནས་སློབ་མ་ལས་ཡོན་གྱི་མཆོག་བླངས་ལ། དེ་ནས་ཕྱག་རྒྱ་དེ་ཉིད་ཀྱིས་མེ་ཏོག་གི་ཕྲེང་བ་འཛིན་དུ་བཅུག་སྟེ། ཨོཾ་བཛྲ་ས་མ་ཡ་པྲ་བེ་ཤ་ཡ་མི་ཞེས་བྱ་བའི་སྙིང་པོ་འདི་དང་། རྡོ་རྗེ་
[266a.4]ཤུགས་ཀྱིས་སློབ་མ་དཀྱིལ་འཁོར་དུ་གཞུག་པར་བྱའོ། །དེ་ནས་རྡོ་རྗེ་ལྕགས་ཀྱུའི་ཕྱག་རྒྱ་བཅིངས་ཏེ། ཤར་ཕྱོགས་ཀྱི་སྒོ་ནས་དགུག་པར་བྱ་ཞིང་། དེ་ནས་ལྷོ་ཕྱོགས་ཀྱི་སྒོ་ནས་དེ་བཞིན་དུ་བཅུག་ཅིང་རྡོ་རྗེ་ཞགས་པས་གཞུག་པ་དང་། དེ་ནས་ནུབ་ཕྱོགས་ཀྱི་སྒོ་ནས་དེ་བཞིན་དུ་བཅུག་ལ་རྡོ་རྗེ་
[266a.5]ལྕགས་སྒྲོག་གིས་བཅིང་བ་དང་། ཡང་བྱང་ཕྱོགས་ཀྱི་སྒོ་ནས་དེ་བཞིན་དུ་བཅུག་ལ། ཁྲོ་བོ་རྡོ་རྗེ་འབེབས་པའི་ཕྱག་རྒྱས་དབང་དུ་བྱའོ། །ཡང་ཤར་ཕྱོགས་ཀྱི་སྒོ་ནས་དེ་བཞིན་དུ་བཅུག་ལ། དེ་ནས་དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་རིགས་སུ་ཞུགས་ཀྱི་ངས་ཁྱོད་ལ་རྡོ་རྗེའི་ཡེ་ཤེས་བསྐྱེད་
[266a.6]པར་བྱས་ཀྱི་ཡེ་ཤེས་གང་གིས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་རིགས་ཀྱི་དངོས་གྲུབ་ཀྱང་ཐོབ་ན། དངོས་གྲུབ་གཞན་ལྟ་སྨོས་ཀྱང་ཅི་དགོས་ཏེ། དེ་ལྟ་བུའི་ཡེ་ཤེས་བསྐྱེད་པར་བྱས་ཀྱིས་ཁྱོད་ཀྱིས་དཀྱིལ་འཁོར་མ་མཐོང་བ་རྣམས་ལ་སྨྲ་བར་མ་བྱེད་ཅིག །ཁྱོད་དམ་ཚིག་ཉམས་པར་གྱུར་
[266a.7]ཏ་རེ། དེ་ནས་སློབ་དཔོན་རང་ཉིད་ཀྱིས་ཁྲོ་བོ་ཏི་རིའི་ནྟའི་རིའི་ཕྱག་རྒྱ་ཁ་ཐུར་དུ་བལྟས་པ་དང་། གྱེན་དུ་བལྟས་པ་བཅིངས་ལ། སློབ་མའི་སྤྱི་བོར་བཞག་སྟེ་འདི་སྐད་ཅེས་བརྗོད་པར་བྱའོ། །འདི་ནི་ཁྱོད་ཀྱི་རྡོ་རྗེ་དམ་ཚིག་ཡིན་གྱིས། གལ་ཏེ་འགའ་ཞིག་ལ་སྨྲས་ན་ཀླད་པ་འགས་པར་འགྱུར་རོ། །དེ་ནས་དམ་ཚིག་
[266b]
[266b.1]གི་ཕྱག་རྒྱ་དེ་ཉིད་དང་། མནའི་སྙིང་པོ་འདི་ལན་ཅིག་བཟླས་པའི་ཆུ་སློབ་མ་དེ་ཉིད་འཐུང་དུ་བཅུག་ལ་འདི་སྐད་ཅེས་བརྗོད་པར་བྱའོ། །དེ་ལ་མནའི་སྙིང་པོ་ནི་འདི་ཡིན་ཏེ། རྡོ་རྗེ་སེམས་དཔའ་དེར་ཁྱོད་ཀྱི། །སྙིང་ལ་ཡང་དག་ཞུགས་པར་འགྱུར། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་ནས་
[266b.2]གཤེགས། །ཨོཾ་བཛྲ་ཨུ་ད་ཀ་ཋཿ། དེ་ནས་སློབ་མ་ལ་འདི་སྐད་ཅེས་བརྗོད་པར་བྱ་སྟེ། དེང་ནས་བརྩམས་ཏེ། ཁྱོད་ཀྱིས་ཕྱག་ན་རྡོ་རྗེ་ནི་ང་ཡིན་གྱི་ངས་འདི་བྱོས་ཤིག་ཅེས་བསྒོ་བ་གང་ཡིན་པ་དེ་བྱ་དགོས་སོ། །ཁྱོད་ཀྱིས་ང་ལ་བརྙས་པར་མ་བྱེད་ཅིག །ཁྱོད་ཡ་ང་བ་མ་སྤང་བར་འཆི་བའི་དུས་བྱས་ནས། 
[266b.3]སེམས་ཅན་དམྱལ་བར་ལྷུང་བར་གྱུར་ཏ་རེ་ཞེས་བརྗོད་དོ། །དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་ལ། རྡོ་རྗེ་སེམས་དཔའ་བདག་ལ་དབབ་པར་གྱུར་ཅིག་ཅེས་སྨྲོས་ཤིག་ཅེས་བརྗོད་པར་བྱའོ། །དེ་ནས་རྡོ་རྗེ་སློབ་དཔོན་གྱིས་མྱུར་དུ་ཁྲོ་བོ་ཏི་རཱི་ནྟི་རིའི་ཕྱག་རྒྱ་བཅིངས་ཏེ། འདི་སྐད་ཅེས་བརྗོད་དུ་
[266b.4]གཞུག་གོ། །འདི་ནི་རྡོ་རྗེའི་དམ་ཚིག་སྟེ། །རྡོ་རྗེ་སེམས་དཔའ་ཡིན་པར་གྲགས། །རྡོ་རྗེ་ཡེ་ཤེས་བླ་མེད་ནི། །དེ་རིང་ཉིད་དུ་འབབ་པར་ཤོག །ཨོཾ་བཛྲ་ཨཱ་བེ་ཤ་ཨཿཞེས་བྱ་བ་དང་། ཡང་གཡོན་པའི་ཁྲོ་བོའི་ཁུ་ཚུར་གྱིས་གཡས་པའི་སེམས་མ་རྡོ་རྗེ་མ་དྲལ་ཞིང་ཧཱུཾ་ཨཿཨཿཨཿཞེས་བྱ་བ་ལན་བརྒྱའི་
[266b.5]བར་དུ་བརྗོད་པར་བྱའོ། །ཡང་དྲིལ་བུ་དང་བཅས་པས་རྡོ་རྗེ་འབེབས་པའི་དམ་ཚིག་གི་ཕྱག་རྒྱ་བཅིངས་ནས། གཡོན་པས་དེའི་རྐང་པ་གཡས་པ་མནན་ནས། སུཾ་བཛྲ་ཨཱ་བེེ་ཤ་ཡ་ཧཱུཾ་སུཾ་ཞེས་དབབ་པར་བྱ་ཞིང་། དེ་ནས་དེའི་ལུས་ལ་བཅོམ་ལྡན་འདས་རྡོ་རྗེ་ཧཱུཾ་མཛད་གཞུག་པར་བྱའོ། །དེ་ནས་དེའི་
[266b.6]ལུས་ལ་ལྷའི་ཡེ་ཤེས་སྐྱེ་བར་འགྱུར་རོ། །དེ་ནས་ཕྲེང་བ་དེ་པྲ་ཏཱི་ཙྪ་ཛ་ཧོཿཞེས་བྱ་བས་དཀྱིལ་འཁོར་ཆེན་པོར་དོར་བར་བྱའོ། །དེ་ནས་ཕྲེང་བ་དེ་ཨོཾ་པྲ་ཏི་གྲྀཧྞ་སྭ་མི་མཱཾ་སཏྭ་མ་ཧཱ་བ་ལ་ཞེས་བྱ་བའི་སྙིང་པོས་དེའི་མགོ་ལ་བཅིང་བར་བྱའོ། །དེ་ནས། ཨོཾ་སེམས་དཔའི་རྡོ་རྗེ་དེང་ཁྱོད་ཀྱི། །མིག་འབྱེད་པར་ནི་
[266b.7]བརྩོན་པར་མཛད། །རྡོ་རྗེ་མིག་ནི་བླ་མེད་པ། །དེ་རིང་ཉིད་ནི་འབྱེད་པར་ཤོག། །ཅེས་བྱ་བ་འདིས་གདོང་གཡོགས་དགྲོལ་བར་བྱའོ། །དེ་ནས་ཧེ་བཛྲ་པ་ཤྱ་ཞེས་བྱ་བས་དཀྱིལ་འཁོར་ཆེན་པོ་བསྟན་པར་བྱའོ། །ཡང་ཁྲོ་བོ་ཏི་རིའྣྟི་རིའི་ཕྱག་རྒྱ་བཅིངས་ཏེ། ཏིཥྛ་བཛྲ་དྲྀ་ཌྷོ་མེ་བྷ་བ། ཤཱ་ཤོ་ཏྭ་མེ་བྷ་བ། ཧྲྀ་ད་
[267a]
[267a.1]ཡཾ་མེ། ཨ་དྷི་ཏིཥྛ་སརྦ་སིདྡྷིཾ་མེ་པྲ་ཡཙྪ་ཧཱུཾ་ཧ་ཧ་ཧ་ཧ་ཧོཿཞེས་བྱ་བའི་སྙིང་པོ་འདིས། དེ་ནས་དེའི་སྙིང་གར་དགྲོལ་དུ་གཞུག་པར་བྱའོ། །དེ་ནས་ཕྱིའི་དཀྱིལ་འཁོར་ལས་ཁྲུ་དོའི་ཚད་ཙམ་དོར་ལ་ཤར་གྱི་ཕྱོགས་སུ་དབུས་ཀྱི་དཀྱིལ་འཁོར་གྱི་ཕྱེད་ཀྱི་ཚད་ཙམ་གྲུ་བཞི་པ་ནུབ་ཏུ་སྒོ་བཏོད་
[267a.2]པ་དཀྱིལ་འཁོར་གྱི་སྒོ་ལ་ཕྱོགས་པ། ཚོན་སྣ་ལྔ་ས་དཀྱིལ་འཁོར་བྲི་བར་བྱའོ། །དེའི་དབུས་སུ་པདྨ་འདབ་མ་བརྒྱད་པ། དེའི་སྟེང་དུ་རྡོ་རྗེ་རྩེ་ལྔ་པ་འབར་བ་བྲིས་ལ། མཆོད་པ་ཐམས་ཅད་ཀྱིས་ཡང་དག་པར་མཆོད་པར་བྱའོ། །དེའི་དབུས་སུ་གླང་པོའི་གདན་གྱི་སྟེང་དུ་ཟླ་བའི་དཀྱིལ་འཁོར་ལ། 
[267a.3]ལྷ་ཆེན་པོ་དང་། ཨུ་མ་བྲིས་ཏེ། དར་གྱིས་གཡོགས་ནས་གཞག་པར་བྱའོ། །གླང་པོ་ཆེའི་གདན་གྱི་སྟེང་དུ་བླ་རེ་བྲེས་པ་དང་། གཡས་ཕྱོགས་སུ་ཁ་དོག་ལྔ་པ་མེ་ཏོག་གི་ཕྲེང་བས་བརྒྱན་པའི་གདན་དང་། གདུགས་དཀར་པོ་རིན་པོ་ཆེའི་ཏོག་ཅན། གཡོན་དུ་ཁ་དོག་སྣ་ཚོགས་པའི་བ་དན་བཞག་ལ། 
[267a.4]གླང་པོ་ཆེའི་གདན་ལ་ཁྲོ་བོ་རྡོ་རྗེ་གནོད་སྦྱིན་དང་། གདུགས་ལ་ཧཱུཾ་མཛད་དང་། བླ་རེ་དང་བ་དན་ལ་ཡི་གེ་ཨོཾ་བཟླས་པར་བྱའོ། །དེ་ནས་སློབ་དཔོན་དུ་དབང་བསྐུར་བར་འོས་པ། རྡོ་རྗེ་ཧཱུཾ་མཛད་དུ་བྱིན་གྱིས་བརླབས་ལ། དེའི་ལུས་ལ་ཁྲོ་བོ་རྡོ་རྗེ་ཧཱུཾ་མཛད་ནས། རྡོ་རྗེ་འབེབས་པའི་བར་དུ་གནས་ཇི་ལྟ་བ་
[267a.5]བཞིན་དུ་དམ་ཚིག་གི་ཕྱག་རྒྱ་བཀོད་ལ་སླར་ཡང་དེ་བཞིན་གཤེགས་པ་ཐམས་ཅད་ཀྱང་ལུས་ལ་བཀོད་ནས། དེ་གླང་པོའི་གདན་ལ་གཡོན་བརྐྱང་བས་བཞག་སྟེ། མཆོད་ཡོན་ཕུལ་ལ། མེ་ཏོག་ལ་སོགས་པ་མཆོད་པ་ཐམས་ཅད་ཀྱིས་མཆོད་ལ། དུང་དང་། རྔ་བོ་ཆེ་དང་། ཟངས་དུང་ལ་
[267a.6]སོགས་པ་རྣམས་རོལ་མོའི་ཕྱག་རྒྱས་བྱིན་གྱིས་བརླབས་ནས་གླུ་ལ་སོགས་པ་བླང་ཞིང་བརྡུང་བར་བྱའོ། །རྡོ་རྗེ་སྒེག་མོ་ལ་སོགས་པས་ཡང་དག་པར་མཆོད་ལ། དེ་ནས་བུམ་པ་གང་བ་དང་། ཨོཾ་བཛྲ་ཨཾ་ཀུ་ཤ་མ་ཧཱ་ཀྲོ་དྷ་ཨཱ་ཀཪྵ་ཡ་སརྦྦ་ས་མ་ཡ་ཧཱུཾ་ཛཿ། ཨོཾ་བཛྲ་ཨ་བྷི་ཥིཉྩ་ཞེས་བྱ་བ་ནས། ཨོཾ་
[267a.7]བཛྲ་ཛྭ་ལ་ཨགྣེ་པྲ་དཱིཔྟ་ཨཱ་ཀཪྵ་ཡ་སརྦྦ་ཏ་ཐཱ་ག་ཏ་མ་ཧཱ་བཛྲ་ས་མ་ཡ་ཧཱུཾ་ཛཿ། ཨོཾ་བཛྲ་ཨ་བྷི་ཥིཧྩ་ཞེས་བྱ་བ་དང་། དེ་ནས་རྣམ་པར་རྒྱལ་བའི་བུམ་པ་ལས། རྡོ་རྗེ་ཁུ་ཚུར་གྱིས་ཆུ་བླངས་ལ་དབང་བསྐུར་ཞིང་འཐུང་དུ་གཞུག་པའི་ཕྱིར་ཡང་སྦྱིན་པར་བྱའོ། །ཨོཾ་བཛྲ་ཨ་དྷི་བ་ཏི་སྟྭཾ་ཨ་བྷི་ཥིཉྩ་མི་དྲྀ་ཊྷོ་མེ་བྷ་བ་ཛཿ 
[267b]
[267b.1]ཛཿཧཱུཾ་བཾ་ཧོཿཨོཾ་ཧཱུཾ་ཕཊ། ཨོཾ་བཛྲ་ཨ་བྷི་ཥིཉྩཱ་མི་ཞེས་བྱ་བའི་སྦྱོར་བ་འདིས་ཆུའི་དབང་བསྐུར་བ་སྦྱིན་པར་བྱའོ། །འདི་སྐད་ཀྱང་བརྗོད་དོ། །འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་སྲེག་པར་བྱེད། །དམ་ཚིག་བསྲུང་ན་དངོས་གྲུབ་ནི། །རྡོ་རྗེ་བདུད་རྩི་ཆུས་འགྲུབ་བོ། །རྡོ་རྗེ་དྲིལ་བུ་ཕྱག་རྒྱ་རྣམས། 
[267b.2]གང་ཞིག་དཀྱིལ་འཁོར་མ་མཐོང་གནས། །གང་ཚེ་སྐྱེ་བོ་འདུས་མ་སྨྲ། །དམ་ཚིག་མེད་པས་དགོད་པར་འགྱུར། །ཞེས་བརྗོད་དོ། །དེ་ནས་སངས་རྒྱས་ལྔའི་ཕྱག་རྒྱས་དབང་བསྐུར་བ་དང་། རྡོ་རྗེ་ཕྲེང་བའི་ཕྱག་རྒྱའི་དབང་གིས་དབང་བསྐུར་བར་གྱུར་ཏེ། སངས་རྒྱས་ལྔའི་དབང་བསྐུར་བར་བལྟ་བར་བྱའོ། ། 
[267b.3]རྡོ་རྗེ་ཏི་རཱི་ནྟི་རི་བཅིངས་ནས། སྤྱི་བོ་ནས་བརྩམས་ཏེ། ཕྱོགས་བཞིར་དེའི་དབང་བསྐུར་བའི་ཚུལ་དུ་བྱས་ཏེ། དེ་དཔྲལ་བར་བཞག་ལ། ཨོཾ་བཛྲ་ཛྭ་ལ་ཨ་ན་ལཱ་རྐ་ཧཱུཾ་ཞེས་བྱ་བ་འདིས་དབང་བསྐུར་བར་བྱའོ། །དེ་ནས་ལག་པ་གཉིས་ཀྱིས་དར་དཔྱངས་བཅིང་བའི་ཚུལ་དུ་བྱས་ལ། བཛྲ་ཏུ་ཥྱ་ཧོ་ཞེས་བྱ་བ་འདིས་
[267b.4]མཐར་མཉམ་པའི་ཐལ་མོས་མཉེས་པར་བྱའོ། །དེ་ནས་དེ་བཞིན་གཤེགས་པའི་སྐུ་ལྔའི་རིན་པོ་ཆེའི་ཅོད་པན་རྡོ་རྗེ་ཕྲེང་བ་དང་བཅས་པ་དང་། དར་དཔྱངས་བཅིངས་པ་སྔོན་དུ་འགྲོ་བའི་དབང་བསྐུར་བས། དེ་བཞིན་གཤེགས་པའི་སྐུ་ལྔ་དང་རིགས་རྣམས་དང་། རྡོ་རྗེ་ཉི་མ་མེ་དང་། རྡོ་རྗེ་རིན་ཆེན་ཡང་
[267b.5]ཅོད་པན་ལ་བཟླས་ཤིང་དབང་བསྐུར་བར་བྱའོ། །དེ་ལ་རྡོ་རྗེ་ཏི་རཱིནྟི་རིའི་ཕྱག་རྒྱ་ནི་འདི་ཡིན་ཏེ། རྡོ་རྗེ་བསྡམས་པ་དམ་བཅིངས་ལ། །ཡིད་ཀྱིས་ཁྲོས་ནས་དབབ་བྱ་བའི། །རྡོ་རྗེ་མཐེ་བོང་དམ་པོ་སྟེ། །རྡོ་རྗེ་ཏི་རཱིནྟ་རིར་བཤད། །དེ་ནས་རྡོ་རྗེ་འབར་བ་དང་། བདག་པོ་དང་། མིང་གི་དབང་བསྐུར་བས་
[267b.6]དབང་བསྐུར་བར་བྱའོ། །ཡི་གེ་ཧཱུཾ་ལས་རྡོ་རྗེ་འབར་བ་དེ་རྡོ་རྗེ་ཧཱུཾ་མཛད་དུ་བསྐྱེད་ལ། རྟག་ཏུ་ཆགས་པས་འདུལ་བྱེད་པ། །རྡོ་རྗེ་ཁྲོ་བོ་སེམས་དཔའ་སྟེ། །གང་གིས་རྡོ་རྗེ་ཉི་མ་མེས། །འཇིག་པར་བྱེད་པ་དམ་པ་ཡིན། །ཞེས་བྱ་བ་དང་དེ་ཁོ་ན་ཉིད་ཀྱིས་རྡོ་རྗེ་སྦྱིན་པར་བྱའོ། །ཡི་གེ་ཨཱཿལས་དྲིལ་བུ་
[267b.7]ཁམས་གསུམ་རྣམ་པར་རྒྱལ་བའི་ལྷ་མོར་བསྐྱེད་ལ། ཆོས་གསུང་བའི་བདག་པོ་ཡིན་ནོ་ཞེས་བརྗོད་ཅིང་དེ་ལ། འདི་ནི་རྡོ་རྗེ་ཆོས་ཡིན་ཏེ། །ཐམས་ཅད་ནམ་མཁའི་མཚན་ཉིད་དེ། །ནམ་མཁའ་ལ་ཡང་མཚན་ཉིད་མེད། །ནམ་མཁའ་མཉམ་པར་སྦྱོར་བ་ཡིས། །ཐམས་ཅད་མྱུར་དུ་འགྲུབ་པར་འགྱུར། ། 
[268a]
[268a.1]ཞེས་བྱ་བ་དང་། དེ་ནས་དམ་ཚིག་གི་ཕྱག་རྒྱས་ཕྱག་རྒྱ་ཆེན་པོར་བྱིན་གྱིས་བརླབ་བོ། །དེ་ལ་དམ་ཚིག་ནི་འདི་ཡིན་ཏེ། ཐམས་ཅད་ནམ་མཁའི་སྦྱོར་བ་ཡིས། །ཐམས་ཅད་ནམ་མཁའ་ཞེས་སུ་བརྗོད། །རྡོ་རྗེའི་ཕྱག་རྒྱས་རྒྱས་བཏབ་པས། །ཁམས་གསུམ་པ་ཡང་བཟའ་
[268a.2]བར་བྱ། །དེ་ནས་ཡང་དེ་ལ་མེ་ཏོག་མ་དང་། སྒེག་མོ་ལ་སོགས་པས་ཡང་དག་པར་མཆོད་ལ། ཡི་གེ་པྲས་བྱིན་གྱིས་བརླབས་པའི་རིན་པོ་ཆེའི་མིག་ཐུར་བྱིན་ལ། ཨོཾ་བཛྲ་ནེ་ཏྲ་ཨ་བ་ཧ་རཾ་པ་ཏྲ་ལཾ་ཧྲཱིཿཞེས་བརྗོད་ཅིང་། དེས་མིག་སྨན་བྱུགས་པ་བཞིན་དུ་བྱས་ལ། ཇི་ལྟར་མིག་མཁན་རྒྱལ་པོ་ཡིས། །འཇིག་
[268a.3]རྟེན་ལིང་ཏོག་བསལ་བ་ལྟར། །བུ་ཁྱོད་ཀྱིས་ནི་མི་ཤེས་པའི། །རབ་རིབ་རྒྱལ་བ་རྣམས་ཀྱིས་བསལ། །ཞེས་བྱ་བ་འདི་བརྗོད་དོ། །དེ་ནས་ལས་ཐམས་ཅད་པ་རྡོ་རྗེ་གནོད་སྦྱིན་ཡོངས་སུ་བཟླས་པའི་མེ་ལོང་བྱིན་ལ། ཆོས་ཀྱི་མཚན་ཉིད་བསྟན་པར་བྱ་སྟེ། ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་
[268a.4]གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་དུ་བྱུང་། །ངོ་བོ་ཉིད་མེད་གནས་མེད་པ། །དེ་ལྟར་ཆོས་ནི་ཤེས་བྱས་ནས། །སེམས་ཅན་དོན་ནི་མཉམ་མེད་བྱོས། །འོན་ཀྱང་སངས་རྒྱས་སྲས་སུ་སྐྱེ། །དེ་ནས་ཡི་གེ་ཧོཿས་བྱིན་གྱིས་བརླབས་པའི་མདའ་གཞུ་བྱིན་ལ། ། 
[268a.5]འདིས་དེ་བཞིན་གཤེགས་པ་ཐམས་ཅད་མཉེས་པར་གྱིས་ཤིག་ཅེས་བརྗོད་དེ། ཡི་གེ་ཧོས་ཕྱོགས་བཞི་སྟེང་དང་འོག་ཏུ་མདའ་འཕེན་དུ་གཞུག་པར་བྱའོ། །ཡང་ཨ་བཛྲ་སཏྭ་ཞེས་མེ་ལོང་ལ་བཟླས་ལ། དེ་བཞིན་དུ་སྔགས་བརྗོད་ཅིང་མེ་ལོང་བྱིན་ལ་འདི་སྐད་བརྗོད་དོ། །རྡོ་རྗེ་སེམས་དཔའ་མེ་ལོང་
[268a.6]བཞིན། །དག་ཅིང་གསལ་ལ་རྙོག་པ་མེད། །སངས་རྒྱས་ཀུན་བདག་རང་བཞིན་ནི། །བུ་ཁྱོད་ཀྱི་ནི་སྙིང་ལ་ཞུགས། །གང་འདི་དེ་བཞིན་གཤེགས་པ་ཐམས་ཅད་ཀྱི་བདག་པོ་བྱང་ཆུབ་ཀྱི་སེམས་འདི་ཡིན་ནོ་ཞེས་ཤེས་པར་བྱའོ། །བཛྲ་ཧེ་ཏུ་མཾ་ཞེས་བྱ་བས་འཁོར་ལོ་རྩིབས་བརྒྱད་པ་བྱིན་གྱིས་
[268a.7]བརླབས་ལ། རྐང་པ་གཉིས་ཀྱི་བར་དུ་བཞག་སྟེ། བཛྲ་བྷ་ཥ་རཾ་ཞེས་བྱ་བས་དུང་བྱིན་གྱིས་བརླབས་ཏེ། དེའི་ལག་པར་བྱིན་ལ་འདི་སྐད་ཅེས་བརྗོད་དེ། དེང་ནས་བརྩམས་ཏེ་བྱང་ཆུབ་སེམས་བསྐྱེད་པ་དང་བཅས་པས་ཆོས་ཀྱི་འཁོར་ལོ་སྐོར་ཅིག། །ཆོས་ཀྱི་དུང་ནི་བླ་མེད་པས། །མ་ལུས་ཀུན་དུ་གང་
[268b]
[268b.1]བར་གྱིས། །སོམ་ཉི་ཡིད་གཉིས་མི་བྱ་ཞིང་། །དོགས་པ་མེད་པའི་སེམས་ཀྱིས་སུ། །གསང་སྔགས་སྤྱོད་པའི་ཚུལ་གྱི་མཆོག། འཇིག་རྟེན་འདི་ལ་རབ་ཏུ་སྒྲོགས། །དེ་ལྟར་བྱས་ནས་སངས་རྒྱས་ལ། །ཕན་ཐོགས་དྲིན་དུ་གཟོ་ཞེས་བྱ། །རྡོ་རྗེ་འཛིན་པ་དེ་ཀུན་ཡང་། །ཁྱོད་ལ་ཀུན་དུ་སྲུང་བར་
[268b.2]བྱེད། །ཅེས་བྱ་བ་དང་། དེ་ནས་དེ་བཞིན་གཤེགས་པ་ཐམས་ཅད་ཀྱི་ང་རྒྱལ་གྱིས། འཇིག་རྟེན་ཀུན་ལ་ཐམས་ཅད་དུ། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བ། །ཆོས་ཀྱི་འཁོར་ལོ་རབ་ཏུ་བསྐོར། །རྗེས་སུ་གནང་བའི་ཁྱད་པར་ནི། རྡོ་རྗེ་མཛད་ཀྱི་ཕྱག་
[268b.3]རྒྱ་ཆེན་པོ་བཅིངས་ཏེ། འཇིག་རྟེན་ཀུན་ལ་ཐམས་ཅད་དུ། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བ། །ཁྲོ་བོའི་འཁོར་ལོ་རབ་ཏུ་བསྐོར། །ཞེས་བྱ་བས་ཁྲོ་བོའི་རྗེས་སུ་གནང་བ་བྱིན་ནས། གཟེངས་བསྟོད་པ་དང་། ལུང་བསྟན་པར་བྱའོ། །དེ་ནས། འདོད་
[268b.4]ཆགས་བྲལ་བ་ལྟ་བུའི་སྡིག །སྡིག་ལས་ལྷག་པ་གཞན་མེད་དོ། །ཞེས་གསང་བའི་ཡེ་ཤེས་བསླབ་པ་དང་། རྡོ་རྗེ་ཧཱུཾ་མཛད་ཀྱི་སྔགས་བྱིན་ལ། དེའི་ཕྱག་རྒྱ་བཞིར་ཡེ་ཤེས་མནའི་སྙིང་པོ་བྱིན་ནས་བསླབ་པར་བྱའོ། །དེ་ནས་དངོས་གྲུབ་ཀྱི་རྡོ་རྗེ་བརྟུལ་ཞུགས་ལ་སོགས་པ་སློབ་མའི་ཐུན་མོང་
[268b.5]གི་ཆོ་ག་རྒྱས་པ་ནི། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་བཤད་པ་ཉིད་ཀྱིས་ཤེས་པར་བྱའོ། །སློབ་མས་དབང་བསྐུར་བ་ཐོབ་ནས། སློབ་དཔོན་ལ་འདུད་ཅིང་ཕྱག་བྱ་སྟེ། ཡོན་གྱི་མཆོག་ཕུལ་ནས་སྔགས་བླངས་ཏེ། འབྱོར་པ་དང་ལྡན་པས་རྒྱུན་མི་འཆད་པར་ཡོན་དབུལ་བར་བྱའོ། །རྡོ་རྗེ་ཐལ་མོ་
[268b.6]བསྐོར་ནས་སློབ་དཔོན་ལ་འདུད་ཅིང་ཕྱག་བྱས་ཏེ། དེས་མེ་ཏོག་ཀྱང་གཟུང་བར་བྱའོ། །སློབ་མ་འཇུག་པའི་ཆོ་ག་རྒྱས་པའོ། །དེ་ལྟར་སློབ་དཔོན་གྱི་ལས་ཀྱི་ཆོ་ག་དང་། སློབ་མ་འཇུག་པའི་ཆོས་རྒྱས་པར་བསྟན་ནས། ད་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་དམ་
[268b.7]ཚིག་དང་དབང་བསྐུར་བ་ཐམས་ཅད་ཐོབ་པས་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པའི་དངོས་གྲུབ་བསྒྲུབ་པར་བྱའོ་ཞེས་བསྟན་པའི་ཕྱིར། དེ་ནས་ཡེ་ཤེས་རྣམས་བསྐྱེད་དེ། །ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་དབྱིངས་ནི་ཞེས་བྱ་བ་ནི། རྡོ་རྗེ་ཧཱུཾ་མཛད་ཀྱི་སྦྱོར་
[269a]
[269a.1]བ་བྱས་ལ། རང་གི་སྙིང་གའི་ཟླ་བ་ལ་ཡི་གེ་ཧཱུཾ་ལས་རྡོ་རྗེ་རྩེ་ལྔ་པ་འབར་བ་བསམས་ལ། རྡོ་རྗེ་ཧཱུཾ་མཛད་ཀྱི་བདག་ཉིད་ཇི་སྲིད་དུ་སྙིང་གར་རྡོ་རྗེ་འབར་བ་ཟླ་བ་གཉིས་ཀྱི་བར་དུ་བསྒོམས་ལ། དེ་ནས་དེ་ལས་ནམ་མཁའི་ཁམས་གང་བར་བསྒོམས་ཏེ། སྐྱོ་བར་གྱུར་ན་ཡང་བསྡུ་བར་
[269a.2]བྱ་སྟེ། རང་གི་ལུས་ལ་བཅུག་ལ། བཛྲ་དྷི་ཏིཥྛ་ཞེས་བྱ་བ་བརྗོད་ནས་ལྡང་བར་བྱའོ། །དེ་ལྟར་ཇི་སྲིད་དུ་ཟླ་བ་དྲུག་གི་བར་དེ་སྲིད་དུ་བསྒོམས་ནས། དེ་ནས་མཚན་ཐོག་ཐག་ནམ་མཁའི་ཁམས་གང་བར་བསྒོམས་ཏེ། དེ་ནས་འགྲོ་བ་ཐམས་ཅད་རྡོ་རྗེ་ཧཱུཾ་མཛད་ཀྱི་དབབ་པ་ཕབ་པས་རྡོ་རྗེ་ཧཱུཾ་མཛད་དུ་
[269a.3]འགྱུར་རོ། །དཔྲལ་བར་རྡོ་རྗེ་རིན་ཆེན་ཡང་། །དེ་བཞིན་དུ་ནི་བསམ་བྱས་ནས། །ཞེས་བྱ་བ་ནི་རིན་ཆེན་ཧཱུཾ་མཛད་ཀྱི་རྣལ་འབྱོར་དུ་བྱས་ལ། དཔྲལ་བའི་ཕྱོགས་སུ་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་འབར་བའི་ཕྲེང་བ་འཁྲུགས་པའི་འོད་ཅན་གྱི་རྡོ་རྗེ་རིན་ཆེན་དེ་བཞིན་དུ་བསམས་ནས། སྔ་མ་བཞིན་དུ་
[269a.4]དཔྲལ་བའི་རྡོ་རྗེ་རིན་ཆེན་ཧཱུཾ་མཛད་དུ་བསྒོམ་པར་བྱའོ། །མཐར་མཚན་ཐོག་ཐག་བྱས་པས་འགྲུབ་པར་འགྱུར་རོ། །དེ་ནས་དེས་ནམ་མཁའི་ཁམས་ཐམས་ཅད་དང་མཉམ་པར་སོང་བས་སེམས་ཅན་གྱི་ཁམས་ཐམས་ཅད་སངས་རྒྱས་དང་མཉམ་པ་ལ་སོགས་པའི་རིན་ཆེན་ཧཱུཾ་མཛད་དུ་བསྐྱེད་པས་
[269a.5]དབང་དུ་བྱེད་དོ། །རྡོ་རྗེ་པདྨོ་མགུལ་དུ་བསམ། །ཞེས་བྱ་བ་ནི། ཆོས་ཀྱི་ཧཱུཾ་མཛད་ཀྱི་རྣལ་འབྱོར་བྱས་ལ། ཡི་གེ་ཧྲི་ས་རང་གི་ལྐོག་མའི་ཕྱོགས་སུ་རྡོ་རྗེ་པདྨའི་འོད་ཟེར་འབར་བའི་ཕྲེང་བ་འཁྲུགས་པ་བསྐྱེད་ནས་དེ་བཞིན་དུ་བསྒོམ་པར་བྱའོ། །དེ་ནས་མཚན་ཐོག་ཐག་དེ་བཞིན་དུ་བྱས་པས་འགྲུབ་
[269a.6]པར་འགྱུར་རོ། །དེ་ནས་སེམས་ཅན་གྱི་ཁམས་ཐམས་ཅད་ཆོས་ཀྱི་ཧཱུཾ་མཛད་དུ་བྱས་པའི་ལྟ་བས་བལྟས་པས་རླག་པར་བྱེད་དོ། །རྡོ་རྗེ་ཐམས་ཅད་སྤྱི་བོར་གཞག །ཅེས་བྱ་བ་ནི། ལས་ཀྱི་ཧཱུཾ་མཛད་ཀྱི་རྣལ་འབྱོར་བྱས་ལ། རང་གི་མགོ་བོར་ཡི་གེ་ཨ་ལས་སྣ་ཚོགས་རྡོ་རྗེ་འབར་བའི་འོད་ཟེར་གྱི་
[269a.7]ཕྲེང་བ་འཁྲུགས་པར་བསྐྱེད་དེ། ཟླ་བ་གཉིས་ཀྱི་བར་དུ་བསྒོམས་ལ། དེ་ནས་སྤྲོ་བ་དང་བསྡུ་བའི་སྦྱོར་བ་ཟླ་བ་གཅིག་བྱས་ལ། དེ་ནས་མཚན་ཐོག་ཐག་བསྒོམས་པས་འགྲུབ་པར་འགྱུར་རོ། །དེས་སེམས་ཅན་གྱི་ཁམས་ཐམས་ཅད་ལས་ཀྱི་ཧཱུཾ་མཛད་དུ་བྱས་པས་གནོད་པའི་འཇིགས་པ་ཐམས་ཅད་
[269b]
[269b.1]ལས་བསྲུང་བར་འགྱུར་རོ། །དེ་བཞིན་དུ། རྡོ་རྗེ་ལྕགས་ཀྱུ་བྲིས་ནས་ནི། །ཞེས་བྱ་བ་ནི། ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་ཆོ་གས་རང་ཉིད་རྡོ་རྗེ་ཁྲོ་བོའི་རྣལ་འབྱོར་བྱས་ལ། ལག་པ་གཡས་པའི་མཛུབ་མོ་ལ་ཡི་གེ་ཧཱུཾ་ལས་ལྕགས་ཀྱུ་བསམས་ཏེ། ཁམས་
[269b.2]གསུམ་རྣམ་པར་རྒྱལ་བའི་ཕྱག་རྒྱ་བཅིངས་ནས། སྔགས་ཀྱིས་བསྐུལ་ཞིང་ཟླ་བ་གཉིས་བསྒོམས་ནས། སྤྲོ་བ་དང་བསྡུ་བའི་སྦྱོར་བས་ཟླ་བ་གཅིག་རྡོ་རྗེ་ལྕགས་ཀྱུ་བསྒོམ་མོ། །དེ་ནས་མཚན་ཐོག་ཐག་དེ་བཞིན་དུ་བྱས་ན་འགྲུབ་པར་འགྱུར་རོ། །དེས་སོར་མོ་དེ་བསྐུལ་ཞིང་འགུགས་པའི་
[269b.3]བསམ་པས་ལྷ་ཐམས་ཅད་འགུགས་པར་འགྱུར་རོ། །རང་གི་རྐང་མཐིལ་དབུས་སུ་ནི། །རྡོ་རྗེ་ལྕགས་ཀྱུ་བྲིས་ནས་ནི། །ཞེས་བྱ་བ་ནི། སྔ་མ་བཞིན་དུ་ཆོ་ག་ཐམས་ཅད་རྗེས་སུ་སྤྱད་ལ་གཟུགས་བརྙན་མནན་ན། ལྷ་ཐམས་ཅད་ངེས་པར་འགུགས་པར་འགྱུར་རོ། །རྡོ་རྗེ་ལྕགས་ཀྱུ་ཉིད་ཕྱག་རྒྱ། །ལེགས་
[269b.4]པར་ཕྱེ་སྟེ་བཞག་ནས་སུ། །ཞེས་བྱ་བ་ནི་རང་གི་ལྷའི་རྣལ་འབྱོར་བྱས་ནས། ཟླ་བ་གསུམ་བསྒོམས་ཏེ། མཚན་ཐོག་ཐག་བསྒོམས་པ་དེས། ཨུ་མ་ལ་སོགས་པའི་བུད་མེད་རྣམས་བཀུག་པའི་ནང་ནས། གཅིག་ཆུང་མར་བསྒྲུབས་ན་འདོད་པ་བཞིན་དུ་འགྲུབ་པར་འགྱུར་རོ། །ལྕགས་ཀྱུས་བཀུག་
[269b.5]ལ་ཡིད་ཀྱིས་ནང་དུ་བཅུག་ན་རང་ཉིད་བརྟན་པར་འགྱུར་ཏེ། དེས་བུད་མེད་རྣམས་བཀུག་པར་འགྱུར་རོ། །རྡོ་རྗེ་ལྕགས་ཀྱུ་གཞག་པ་ནི། །མཇུག་དོ་ཉིད་དུ་དེ་བཞིན་ཏེ། །ཞེས་བྱ་བ་ནི། གསང་བའི་གནས་ཀྱི་མཇུག་དོ་ནི་སྣམ་ལོགས་སོ། །དེ་ལ་ཡི་གེ་ཧཱུཾ་ལས་ལྕགས་ཀྱུ་བསྐྱེད་ལ། སྔ་མ་བཞིན་དུ་
[269b.6]ཆོ་ག་ཐམས་ཅད་རྗེས་སུ་སྤྱད་ལ། མཚན་ཐོག་ཐག་བཟླས་ཤིང་བསྒྲུབ་པར་བྱའོ། །དེ་ནས་ལྷའི་གཟུགས་བརྙན་བྱས་ལ། གཟུགས་བརྙན་དེ་ལ་མནན་ཏེ། བཟླས་ཤིང་བསྒྲུབ་པ་བྱས་ན། ལྷ་དེ་འོངས་ནས་བཀའ་བཞིན་དུ་བྱེད་པར་འགྱུར་རོ། །དེ་ནས་ཕྱག་རྒྱ་བཞིའི་ཡེ་ཤེས་བསླབ་པར་བྱའོ་
[269b.7]ཞེས་བྱ་བ་ནི་ལུས་དང་། ངག་དང་། ལྟ་བ་དང་ཡིད་ཀྱི་དབྱེ་བའི་ཕྱག་རྒྱ་རྣམ་པ་བཞི་སྟེ། དེའི་ཡེ་ཤེས་བསླབ་པར་བྱའོ། །གཡོན་བརྐྱང་བར་ནི་གནས་ནས་སུ། །ཞེས་བྱ་བ་ནི། གཡོན་བརྐྱང་བའི་མཚན་ཉིད་ནི་བཤད་ཟིན་ཏོ། །དེའི་གནས་པས་འདུག་པའོ། །རྡོ་རྗེ་དབབ་པའི་ཚུལ་གྱིས་ཏེ། ། 
[270a]
[270a.1]ཞེས་བྱ་བ་ནི་སེམས་བརྟན་པོར་འགྲུབ་པར་གྱུར་ནས། ཕྱིས་ཐམས་ཅད་རྡོ་རྗེ་ཁྲོ་བོའི་བདག་ཉིད་བསམས་པས་འབར་བར་འགྱུར་རོ། །འདི་སྐད་སྟོན་པ་ཡིན་ཏེ། རྡོ་རྗེ་ཧཱུཾ་མཛད་ཀྱི་རྣལ་འབྱོར་བྱས་ནས་སྐུ་ཕྱག་རྒྱའི་སྙིང་པོ་བཟླས་ནས། ཟླ་བ་གཉིས་རྡོ་རྗེ་ཧཱུཾ་མཛད་ཀྱི་བདག་ཉིད་དུ་
[270a.2]བསྒོམས་ལ། དེ་ནས་སྤྲོ་བ་དང་བསྡུ་བའི་རྣལ་འབྱོར་ཟླ་བ་གཅིག་ཏུ་བྱས་ནས། དེའི་མཐར་མཚན་ཐོག་ཐག་བསྒོམ་པ་བྱས་ན། དེའི་དངོས་གྲུབ་འགྲུབ་པར་འགྱུར་རོ། །རྡོ་རྗེ་ཧཱུཾ་མཛད་ཀྱི་སྐུའི་འོད་ཟེར་འབར་བའི་ཕྲེང་བ་འཁྲུགས་པའི་ཡིད་ཀྱིས་རང་གི་ལུས་ལས་ཕྱུང་ལ། བསྒྲུབ་པར་བྱེ་བའི་
[270a.3]ལུས་བཀང་ལ། །ཁྲོ་བོ་རྡོ་རྗེ་ཧཱུཾ་མཛད་དོ། །ཞེས་ངག་གིས་བརྗོད་ན། ཐམས་ཅད་ལ་འབབ་པར་འགྱུར་རོ། །རྡོ་རྗེ་ངག་ནི་ལེགས་པར་སྨྲ། །ཞེས་བྱ་བ་ནི། རྡོ་རྗེ་ངག་གིས་རྡོ་རྗེ་དབྱངས་སུ་བརྗོད་པ་ནི། རྡོ་རྗེ་ངག་ནི་མཚན་ཉིད་དོ། །དེས་བརྗོད་པ་དང་བཟླས་པ་ཕྱིན་ཅི་མ་ལོག་པ་ནི་ལེགས་
[270a.4]པའོ། །ཧཱུཾ་ཞེས་བྱ་བ་བཞི་ལྡན་པ། །སངས་རྒྱས་ཀུན་གྱི་སྙིང་པོ་ཡིས། །ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱིའོ། །རྡོ་རྗེ་ཧཱུཾ་མཛད་མིང་དུ་བྱས་པའི་སྙིང་པོར་བཤད་པ་གང་ཡིན་པ་དེ་ནི་རྡོ་རྗེ་ངག་ཏུ་བརྗོད་པ་ཡིན་ནོ་ཞེས་བྱ་བའི་དོན་ཏོ། །འདི་སྐད་སྟོན་པ་ཡིན་ཏེ། སྔ་མ་བཞིན་དུ་རྡོ་རྗེ་ཧཱུཾ་
[270a.5]མཛད་ཀྱི་རྣལ་འབྱོར་བྱས་ནས་ཟླ་བ་གསུམ་དུ་ངག་གིས་ཕྱག་རྒྱའི་སྙིང་པོ་བཟླས་ཏེ། མཚན་ཐོག་ཐག་ཏུ་བསྒོམ་པ་བྱས་ལ། དེ་ནས་རྡོ་རྗེ་ཧཱུཾ་མཛད་ཀྱི་སྐུ་ཞལ་བཞི་པ། ཕྱག་བརྒྱད་པ། ཕྱག་ན་ལྕགས་ཀྱུ་དང་ཞགས་པ་ལ་སོགས་པ་བསྣམས་པ་རང་གི་ཞལ་བཞི་ལས་སྤྲུལ་ལ། ཧཱུཾ་བཞི་བརྗོད་ཅིང་
[270a.6]བསྒྲུབ་པར་བྱ་བ་དྲངས་ན། རང་གི་དབང་དུ་བྱེད་པར་འགྱུར་རོ། །རྡོ་རྗེ་ཁྲོ་བོའི་ལྷ་མཆོག་གིས། །ཞེས་བྱ་བ་ནི། བཞིན་འགྱུར་བའི་ཁྲོ་གཉེར་བཅུམས་ནས་ཁྲོ་བོའི་ལྟ་སྟངས་བཞིས་བལྟས་པ་ནི། རྡོ་རྗེ་ཁྲོ་བོ་ལྷ་མཆོག་སྟེ། །རྡོ་རྗེ་ཧཱུཾ་མཛད་ཀྱི་རྣལ་འབྱོར་པར་ཐམས་ཅད་གསོད་པར་བྱེད་དོ། །དེའི་
[270a.7]དོན་ནི་འདི་ཡིན་ཏེ། རང་ཉིད་རྡོ་རྗེ་ཧཱུཾ་མཛད་དུ་བྱས་ལ་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་ཡེ་ཤེས་སེམས་དཔའ་དང་གཅིག་ཏུ་གྱུར་པར་བསྒོམས་ནས། ཡི་གེ་ཧཱུཾ་ལས་མིག་ཏུ་རྡོ་རྗེ་འབར་བ་གཉིས་བསྐྱེད་ལ། ལྟ་བའི་ཕྱག་རྒྱའི་སྙིང་པོ་བཟླས་ཏེ། ཟླ་བ་གཉིས་བསྒོམས་ལ། དེ་ནས་སྤྲོ་བ་དང་། 
[270b]
[270b.1]བསྡུ་བ་ཡང་བྱས་ལ་ཟླ་བ་གཅིག་བསྒོམས་ཏེ། དེའི་མཚན་ཐོག་ཐག་བསྒོམས་ན་འགྲུབ་པར་འགྱུར་རོ། །དེ་ནས་རང་གི་མིག་ལས་བྱུང་བའི་རྡོ་རྗེ་དེ་བསྒྲུབ་པར་བྱ་བའི་ལུས་ལ་རྡོ་རྗེ་ཧཱུཾ་མཛད་ཞུགས་པར་བསྒོམས་ན་ཐལ་བར་བྱས་པར་འགྱུར་རོ། །ཡིད་ཀྱིས་ནི་ཡིད་ཀྱི་ཆོས་ཀྱི་བདག་གམ་ཕ་རོལ་པོ་
[270b.2]རྣམས་ཀྱི་ལུས་ལ་གོ་ཆ་བསྐོན་པར་བྱའོ། །ཇི་ལྟར་བསྐོན་ཞེ་ན། ཆོ་ག་ཆེན་པོའི་སྦྱོར་བས་ནི། །ཞེས་བྱ་བ་སྨོས་ཏེ། རང་ངམ་གཞན་ལ་གོ་ཆ་བསྐོན་ནས། ཨོཾ་མ་ནོ་དྲྀ་ཌྷོ་མེ་ཞེས་བྱ་བ་ལ་སོགས་པ་རྡོ་རྗེ་ཧཱུཾ་མཛད་ཀྱི་རྣལ་འབྱོར་བྱས་ནས། བདག་གམ་གཞན་ལ་རྡོ་རྗེ་གོ་ཆའི་ཕྱག་རྒྱ་བསྐྱེད་པ་ནི། 
[270b.3]སེམས་ཀྱི་ཆོས་ཡིན་ནོ་ཞེས་བྱ་བའི་དོན་ཏོ། །སྦྱོར་བ་འདི་ཡང་སྔ་མ་བཞིན་དུ་བྱའོ། །དེ་ནས་སེམས་ཅན་ཐམས་ཅད་རྒྱས་གདབ་པའི་ཕྱག་རྒྱའི་ཡེ་ཤེས་བསླབ་པར་བྱའོ་ཞེས་བྱ་བ་ནི། སེམས་ཅན་ཐམས་ཅད་རྒྱས་གདབ་པ་སྟེ། རྡོ་རྗེ་ཧཱུཾ་མཛད་དུ་གྱུར་པའི་ཡེ་ཤེས་ནི། གཟུགས་བརྙན་བྱས་ལ་དེ་
[270b.4]དང་བསྒྲུབ་པར་བྱ་བ་དེ་ལྷན་ཅིག་ཏུ་གྱུར་པར་མོས་པ་ནི་ཕྱག་རྒྱ་སྟེ། དེས་ངེས་པའི་ཡེ་ཤེས་དེ་བསླབ་པ་ནི་བསྟན་པའོ། །རྡོ་རྗེ་ཁྲོ་བོ་མཉམ་བཞག་ནས། །ཞེས་བྱ་བ་ནི། བདག་ཉིད་རྡོ་རྗེ་ཧཱུཾ་མཛད་དུ་བསྒོམས་ལ། བཅོམ་ལྡན་འདས་རྡོ་རྗེ་ཧཱུཾ་མཛད་དེ་རང་གི་ལུས་ལ་དགུག་པ་དང་། གཞུག་པ་དང་། 
[270b.5]བཅིང་བ་དང་། དབང་དུ་བྱས་ནས། དེ་དང་ལྷན་ཅིག་ཏུ་གྱུར་པར་མོས་པ་ནི་རྡོ་རྗེ་ཁྲོ་བོ་མཉམ་པར་གཞག་པའོ། །གང་དང་གང་ལ་ཀུན་དུ་ཞུགས་པ་ནི་རང་གི་ལྷའི་གཟུགས་བརྙན་གྱིས་སེམས་ཅན་གང་དང་གང་ལ་བསྐྱེད་པས་འགྲུབ་པར་འགྱུར་ཏེ་སྔ་མ་བཞིན་ནོ། །རྡོ་རྗེ་ཧཱུཾ་ཞེས་བཟླས་པ་ཡིས། །ཞེས་བྱ་
[270b.6]བ་ནི། ཨོཾ་སུཾ་བྷ་ནི་སུཾ་བྷ་ཧཱུཾ་ཞེས་བྱ་བ་ལ་སོགས་པའི་ཡི་གེ་ཧཱུཾ་བཞིས་བཟླས་པ་དང་ལྡན་པ་ནི་ཕྱག་རྒྱར་འགྱུར་ཏེ། རྡོ་རྗེ་ཧཱུཾ་མཛད་ཀྱི་གཟུགས་བརྙན་གྱིས་རྡོ་རྗེ་ཧཱུཾ་མཛད་དུ་བྱེད་པར་འགྱུར་རོ་ཞེས་བྱ་བའི་དོན་ཏོ། །དེ་སྐད་དུ་ཡང་། རྡོ་རྗེ་སྦྱོར་བ་འདི་དང་ནི། །རྡོ་རྗེ་རྣལ་འབྱོར་ཕྱག་རྒྱ་ཡིས། །སེམས་
[270b.7]ཅན་གང་ལ་ཡོངས་སུ་ཆགས། །དེ་ཡི་ཉོན་མོངས་རྣམ་པར་ཉམས། །ཞེས་གསུངས་པ་ཡིན་ནོ། །སྒྲ་ཆེན་དུང་ནི་བརྗོད་བྱ་བ། །ཊཀྐི་ཧཱུཾ་ཕཊ་ཁྲོས་ནས་སུ། །ཞེས་བྱ་བ་ནི། ཡང་དག་པར་བརྗོད་པར་བྱ་བས་ན་བརྗོད་པར་བྱ་བ་སྟེ། གསལ་བར་བརྗོད་ཅེས་བྱ་བའི་དོན་ཏོ། །དེ་ཇི་ལྟར་བརྗོད་ཅེ་ན། 
[271a]
[271a.1]སྒྲ་ཆེན་དུང་ཞེས་བྱ་བ་སྨོས་ཏེ། ཁྲོ་བོའི་ངག་གིས་གང་ལ་རྡོ་རྗེ་ཧཱུཾ་མཛད་ལ་སོགས་པས་འགུགས་པའོ། །རྡོ་རྗེ་འབར་བས་དེ་མངོན་བཀུག །རྡོ་རྗེ་ཁྲོ་བོའི་ཏིང་འཛིན་གཅིག །ཅེས་བྱ་བ་ནི། བཅོམ་ལྡན་འདས་ཁྲོ་བོ་འདོད་པས་མངོན་སུམ་དུ་བཀུག་ཅེས་བྱ་བའི་དོན་ཏོ། །འཆིང་བར་
[271a.2]འགྱུར་ཞེས་བྱ་བ་ནི་འགྲོ་བའི་དོན་ཡིན་པའི་ཕྱིར་རོ། །འདི་སྐད་སྟོན་པ་ཡིན་ཏེ། བཅོམ་ལྡན་འདས་འདོད་པའི་རྒྱལ་པོས་བཀུག་ནས། རྣལ་འབྱོར་པ་རང་གི་ལུས་ལ་སོགས་པ་རྣམས་ལ་འདིར་འཇུག་པར་འགྱུར་ཏེ། དེས་ན་བཅུག་པ་དེས་དེའི་སྡུག་བསྔལ་ཐམས་ཅད་ཞི་བར་འགྱུར་རོ། །དེ་སྐད་དུ་
[271a.3]ཡང་། སྒྲ་ཆེན་དུང་ནི་བརྗོད་བྱ་བ། །ཊཀྐི་ཧཱུཾ་ཕཊ་ལན་ཅིག་བརྗོད། །གང་ཡིན་དེ་ལ་བཅུག་པ་ནི། །ཀུན་ནས་ཉོན་མོངས་ཞི་ཞིང་གཡོ། །ཞེས་གསུངས་སོ། །རྡོ་རྗེ་ལྟ་བས་བལྟས་པ་ནི། །ཞེས་བྱ་བ་ནི། རྡོ་རྗེ་ལྟ་བའི་མཚན་ཉིད་ནི་བཤད་ཟིན་ཏོ། །དེ་ཡིས་བལྟས་པ་ནི་གཟིགས་པའོ། ། 
[271a.4]རྡོ་རྗེ་ཁྲོ་བོའི་ཏིང་འཛིན་གྱིས། །ཞེས་བྱ་བ་ནི། རྡོ་རྗེ་ཧཱུཾ་མཛད་ལ་སོགས་པའི་ཏིང་ངེ་འཛིན་ཏོ། །སེམས་ཅན་གང་དང་གང་ཡིན་པ། །ཞེས་བྱ་བ་ནི། བསྒྲུབ་པར་བྱ་བའི་ལུས་སུ་བལྟ་བར་བྱའོ། །དེ་དང་དེ་ནི་འཆི་བར་འགྱུར། །ཞེས་བྱ་བ་ནི། སེམས་ཅན་དེ་དང་དེ་ལ་རྣལ་འབྱོར་པས། ལོག་པར་
[271a.5]ལྟ་བའི་ལམ་དང་བྲལ་ནས། བལྟས་པས་འཆི་བར་འགྱུར་ཞེས་བྱ་བ་ནི། ཉམས་ཞེས་བྱ་བའི་དོན་ཏོ། །འདི་སྐད་སྟོན་པ་ཡིན་ཏེ། བསྒྲུབ་པར་བྱ་བའི་ལུས་ལ་རྡོ་རྗེ་ཧཱུཾ་མཛད་ལ་སོགས་པའི་སྐུའི་གཟུགས་བརྙན་དུ་བསྐྱེད་ནས། བསྒྲུབ་པར་བྱ་བའི་ལུས་ལ་འདོད་པའི་རྒྱལ་པོ་བཀུག་སྟེ་བཅུག་ནས། 
[271a.6]རྣལ་འབྱོར་པས་རྡོ་རྗེ་ལྟ་བས་བལྟས་པའི་བསྒྲུབ་པར་བྱ་བ་དེ་དང་དེས་བྱིན་གྱིས་བརླབས་པ་འགྲུབ་པར་འགྱུར་རོ། །དེས་འདིའི་སྡུག་བསྔལ་ཞི་བར་འགྱུར་ཏེ། རང་བཞིན་གྱིས་རྣམ་པར་དག་པའི་ཡེ་ཤེས་སྐྱེ་བའི་ཕྱིར་རོ། །དེ་སྐད་དུ་ཡང་། སེམས་ཅན་གང་གི་རྒྱུད་ལ་ཡང་། །རྡོ་རྗེ་ལྟ་བས་བལྟས་
[271a.7]ན་ནི། །རྡོ་རྗེ་རྣལ་འབྱོར་སྤྱན་ཆེན་པོས། །དེ་ཡི་སྡུག་བསྔལ་ཉམས་པར་འགྱུར། །ཞེས་གསུངས་སོ། །བསོད་སྙོམས་ཡིད་ལ་བསམས་ནས་ནི། །སྙིང་ལ་རྡོ་རྗེ་བསྒོམ་པར་བྱ། །ཞེས་བྱ་བ་ནི། རང་གིས་ཁྲོ་བོ་དེ་ཉིད་ཀྱི་ཏིང་ངེ་འཛིན་གྱིས་གདོན་ལ་སོགས་པ་བསྐྱེད་པ་དེའི་སྡུག་བསྔལ་ཡིད་ལ་
[271b]
[271b.1]བསམས་ནས། གདོན་ལ་སོགས་པ་དེ་བསད་པ་དང་གཞོམ་པར་བྱའོ་ཞེས་སེམས་བསྐྱེད་དེ། སྙིང་གར་ཟླ་བའི་དཀྱིལ་འཁོར་གྱི་སྟེང་དུ་ཡི་གེ་ཧཱུཾ་ལས་རྡོ་རྗེ་རྩེ་ལྔ་པ་འབར་བ་བསྒྲེང་བ་བསྒོམ་པའོ། །གང་གི་སྙིང་གར་ཞེ་ན། བསྒྲུབ་པར་བྱ་བ་མངོན་པར་འདོད་པ་དེ་དག་མདུན་ན་གནས་པའོ། །འདི་
[271b.2]སྐད་སྟོན་པ་ཡིན་ཏེ། ལུས་དང་ངག་རྡོ་རྗེ་ལྟ་བས་རྒྱས་བཏབ་ནས། བསྒྲུབ་པར་བྱ་བ་གཞན་དག་ཐམས་ཅད་ཡིད་ཀྱིས་མདུན་ན་བཞག་ལ། གདོན་ལ་སོགས་པ་དེ་དག་གིས་བར་དུ་གཅོད་པའི་སྐྱོན་རྡོ་རྗེ་ཐལ་བར་བྱས་པར་བསམ་པར་བྱའོ། །དེའི་སྙིང་གར་བསྲུང་བའི་དོན་དུ་ཇི་སྐད་བཤད་པའི་རྡོ་རྗེ་
[271b.3]བསྒོམས་པ་དེས་དེའི་སྡུག་བསྔལ་ཐམས་ཅད་ཉེ་བར་ཞི་ནས། དེ་བཞིན་གཤེགས་པ་ཉིད་ཀྱི་གདུལ་བྱར་འགྱུར་རོ། །དེ་སྐད་དུ་ཡང་། ཡིད་ཀྱིས་གསོད་པར་བསམས་ནས་ནི། །སྙིང་གར་རྡོ་རྗེ་སྒོམ་པར་བྱེད། །ཡི་གེ་ཧཱུཾ་ནི་གྱུར་པ་ལས། །ཉེ་བའི་སེམས་ཅན་གང་ཡིན་པ། །དེ་ལ་ཕྱག་རྒྱ་
[271b.4]བརྗོད་པ་ཡིས། །དེ་ཡི་འཇིགས་པ་ཐམས་ཅད་ལས། །རྡོ་རྗེ་ཊཀྐིའི་ཕྱག་རྒྱ་ཡིས། །འདི་ནི་ཕྱིར་མི་ལྡོག་པར་འགྱུར། །ཞེས་གསུངས་སོ། །སེམས་ཅན་གང་ལ་གང་དག་གིས། །ཡིད་ཀྱིས་རྒྱས་ནི་འདེབས་པ་འདི། །ཞེས་བྱ་བ་ནི། གང་གིས་ལུས་དང་ངག་དང་ལྟ་བ་དང་། ཡིད་ཀྱི་ཕྱག་
[271b.5]རྒྱའི་ཏིང་ངེ་འཛིན་གྱི་ལུས་ལ། ཡིད་ཀྱིས་རྒྱས་འདེབས་པ་འདིས་ནི་རྣལ་འབྱོར་པས་ཤིན་ཏུ་བསྒོམས་པའོ། །ཕྱག་རྒྱ་འདི་ནི་ཇི་སྐད་བཤད་པའི་ཕྱག་རྒྱ་བཞི་པོ་རྣམས་སོ། །ཤིན་ཏུའི་དོན་ནི་ཁྱད་པར་དུ་གྱུར་པ་དང་མྱུར་བ་ཉིད་དོ། །ལས་རྣམས་ཐམས་ཅད་ཇི་སྐད་དུ་གསུངས་པའི་ཕྱག་རྒྱ་
[271b.6]བཞིས་བསྒྲུབ་པར་བྱའོ། །ལས་འདི་རྣམས་ཇི་ལྟར་བསྒྲུབ་པར་བྱ་ཞེ་ན། ཕྱག་རྒྱ་རེ་རེས་ཀྱང་ལས་བཞི་རྣམས་ལ་ཕྱག་རྒྱའི་སྙིང་པོ་བཞི་སྦྱར་རོ་ཞེས་བྱ་བ་ནི། འདི་སྐད་སྟོན་པ་ཡིན་ཏེ། གང་གི་ཚེ་ཡིད་ཀྱི་ཕྱག་རྒྱས་ཕ་རོལ་གྱི་གདུག་པ་འཇོམས་ཤིང་བསྲུང་བར་བྱ་བར་འདོད་པ་དེའི་ཚེ། དེ་དང་
[271b.7]འབྲེལ་པའི་ལས་འགྲུབ་པར་འགྱུར་བ་ནི། ཇི་སྐད་བཤད་པའི་སྙིང་པོ་བསྒོམ་ཞིང་བཟླས་པས་སོ། །དེ་བཞིན་དུ་གང་གི་ཚེ་ལྟ་བ་དང་དག་དང་ལུས་ཀྱི་ཕྱག་རྒྱའི་ལས་བསྒྲུབ་པར་བྱ་བར་འདོད་པ་དེའི་ཚེ། དེ་དང་འབྲེལ་པའི་ལས་སྒྲུབ་པར་བྱེད་པས་ན། ཇི་སྐད་དུ་བཤད་པའི་ཕྱག་རྒྱ་བསྒོམས་
[272a]
[272a.1]ནས། སྙིང་པོ་བཞི་བཟླས་པར་བྱའོ། །ཕྱག་རྒྱ་འདི་རྣམས་ཀྱི་ལས་བྱེད་པར་འདོད་པས་ན། རྣལ་འབྱོར་པས་ཟླ་བ་གཅིག་གམ། ཟླ་བ་དྲུག་གམ། ལོ་གཅིག་ཏུ་རང་གི་ཁྲོ་བོའི་རྣལ་འབྱོར་གྱིས་ཇི་སྐད་གསུངས་པའི་སྙིང་པོ་བཞི་བཟླས་ཤིང་བསྒོམ་པར་བྱས་ནས། མཐར་
[272a.2]མཚན་ཐོག་ཐག་བསྒོམ་པར་བྱས་ན་ལས་ཐམས་ཅད་འགྲུབ་པར་བྱེད་པར་འགྱུར་རོ། །དེ་ནས་གསང་བའི་ཁྲོ་བོའི་ཕྱག་རྒྱའི་ཡེ་ཤེས་སློབ་བོ་ཞེས་བྱ་བ་ནི། རྣལ་འབྱོར་པའི་བསྒོམས་པའི་སྟོབས་ལས་བྱུང་བའི་ཁྲོ་བོ་ནི་གསང་བའི་ཁྲོ་བོའོ། །དེ་ཉིད་གཞན་ལ་རྒྱས་འདེབས་པས་ན། 
[272a.3]གསང་བའི་ཁྲོ་བོའི་ཕྱག་རྒྱའོ། །དེའི་ཡེ་ཤེས་བསླབ་པ་ནི་བསྟན་པའོ། །ཡན་ལག་ཀུན་གྱིས་འཁྱུད་ནས་ནི། །ཞེས་བྱ་བ་ནི། ཡིད་ཀྱིས་དེ་ལ་རྗེས་སུ་ཞུགས་ནས། ཡན་ལག་གི་ཆ་ཤས་ཐམས་ཅད་བཀང་བའོ། །ཧཱུཾ་ཞེས་གང་ལ་སྦྱར་བྱ་བ། །ཞེས་བྱ་བ་ནི། ཡི་གེ་ཧཱུཾ་
[272a.4]བརྗོད་ཅིང་ངོ་། །དབང་པོ་གཉིས་ནི་སྤྲད་གྱུར་ལ། །ཞེས་བྱ་བ་ནི། ལྷ་དང་སྒྲུབ་པ་པོའི་དབང་པོ་གཉིས་ནི་དབང་པོ་གཉིས་ཏེ། དེ་གཅིག་ཏུ་གྱུར་པའོ། །དབང་པོ་གཉིས་སྤྲད་པ་ནི་དབང་པོ་གཉིས་སྤྲད་པ་སྟེ། ཡེ་ཤེས་སེམས་དཔའ་དང་གཅིག་ཏུ་གྱུར་པར་མོས་པར་བྱ་ཞེས་བྱ་བའི་དོན་
[272a.5]ཏོ། །དེ་ཡི་སྲོག་ནི་མ་རུངས་འགྱུར། །ཞེས་བྱ་བ་ནི། བསྒྲུབ་པར་བྱ་བ་དེའི་སྡུག་བསྔལ་ངེས་པར་བཅོམ་ནས། བདག་ཉིད་ལྷ་མོར་གྱུར་པར་མཐོང་བའོ། །དེ་སྐད་དུ་ཡང་། དབང་པོ་གཉིས་ནི་སྙོམས་འཇུག་པས། །ཡན་ལག་ཀུན་ལ་ཡོངས་སུ་འཁྱུད། །གང་ཞིག་ཧཱུཾ་ནི་སྦྱོར་བྱེད་
[272a.6]པས། །དེ་ཡི་སྡུག་བསྔལ་ཉམས་པར་འགྱུར། །རྡོ་རྗེ་ཁྲོ་བོ་རབ་དྲག་འཛིན། །རྟག་ཏུ་བདག་ཉིད་བསྒོམ་པར་བྱ། །དེ་ནི་ཁྲོ་བོའི་སྐུ་གང་ཡིན། །གཅིག་ཏུ་བདག་ནི་གསང་བ་མཚུངས། །སངས་རྒྱས་བྱང་ཆུབ་སེམས་དཔའ་འང་རུང་། །བདག་ཉིད་དང་ནི་མཚུངས་པ་རུ། །ལུས་ནི་ཡང་
[272a.7]དག་སྦྱོར་བས་ན། །དབང་གཉིས་སྙོམས་འཇུག་བརྗོད་པར་བྱ། །སངས་རྒྱས་སམ། བྱང་ཆུབ་སེམས་དཔའ་འམ། རྡོ་རྗེ་ཁྲོ་བོའམ། སེམས་ཅན་གཞན་དེའི་ལུས་གང་ཡིན་པ་དང་། བདག་གི་ལུས་གང་ཡིན་པ་དང་མཚུངས་པའི་ཤེས་པ་གང་ཡིན་པ་འདི་ནི་དབང་པོ་གཉིས་སྙོམས་
[272b]
[272b.1]པར་འཇུག་པ་ཞེས་བྱ་སྟེ། ཡང་ན་རྣམ་པར་བསྒོམ་པ་ཡིས། །ཇི་སྐད་བཤད་བཞིན་ཡན་ལག་འཁྱུད། །རྡོ་རྗེ་སེམས་དཔའ་རྒྱལ་པོ་ཆེ། །དཔུང་པ་དམ་པོར་བསྡམ་པར་བྱ། །ཡན་ལག་ཀུན་ལ་ཡོངས་འཁྱུད་པས། །སངས་རྒྱས་བྱང་ཆུབ་འགྲུབ་པར་འགྱུར། །དབང་པོ་གཉིས་ནི་
[272b.2]སྙོམས་འཇུག་པ། འདོད་པའི་འདོད་ཆགས་རྟག་མི་བྱ། །འདི་དང་མཚུངས་པར་བསྒོམ་པ་ནི། །མཚུངས་པ་ཉིད་ནི་དབང་པོ་ཡིན། །ཞེས་གསུངས་སོ། །ཧཱུཾ་ཞེས་བྱ་བར་ལྡན་པ་ཡིས། །མཆུ་སྤྲད་སོས་ནི་མཆུ་བཟུང་ནས། །ཞེས་བྱ་བ་ནི། གང་གིས་སེམས་ཅན་འགུགས་པར་འདོད་པའི་
[272b.3]ཡིད་ཀྱིས་རང་གི་སོ་ཡིས་མཆུ་བཟུང་ནས་མཆུ་སྤྲད་པར་བྱའོ། །སྦྱོར་བ་གང་གིས་ཤེ་ན། ཧཱུཾ་ཞེས་བྱ་བར་ལྡན་པ་ཡིས། །ཞེས་བྱ་བ་སྨོས་ཏེ། ཁྲོ་བོའི་སྦྱོར་བ་ལ་དབང་པོ་གཉིས་སྙོམས་པར་འཇུག་པ་ཞེས་སོ། །དེ་ཡིས་དབང་པོ་གཉིས་སྙོམས་པར་འཇུག་པ་ནི། ཧཱུཾ་མཛད་ཀྱི་སྦྱོར་བས་
[272b.4]བསྒྲུབ་པར་བྱ་བ་དང་། མཆུ་སྤྲད་ནས་སོ་ཡིས་མཆུ་བཟུང་བར་བསྒོམས་ཤིང་བཟླས་པ་བྱས་ཏེ། སྒྲུབ་པ་པོའི་གདོང་དེ་ལ་མངོན་དུ་ཕྱོགས་ཞེས་བྱ་བའི་ཐ་ཚིག་སྟེ། མདུན་དུ་འགྲོ་བའི་དོན་གྱི་ཕྱིར་རོ། །འདི་སྐད་སྟོན་པ་ཡིན་ཏེ། དཔལ་རྡོ་རྗེ་ཧཱུཾ་མཛད་ལ་སོགས་པའི་ཁྲོ་བོའི་རྣལ་འབྱོར་བྱས་ནས་
[272b.5]གནོད་སྦྱིན་མོ་ལ་སོགས་པའི་སེམས་ཅན་མདུན་དུ་གནས་པར་བདག་གིས་ཡིད་ལ་བསམས་ལ། ཡིད་ཀྱིས་སེམས་ཅན་དེ་ལ་འཁྱུད་པའི་སྦྱོར་བས་མཆུ་སྤྲད་ནས། སོས་མཆུ་བཟུང་བས་མཆོག་ཏུ་ཡིད་བདེ་བ་དང་དགའ་བ་ཐོབ་པས་བཀུག་ནས་བཀའ་བསྒོས་ན་རྣལ་འབྱོར་མ་དེའི་དབང་
[272b.6]དུ་འགྱུར་རོ། །ཧཱུཾ་ཞེས་སྦྱོར་བ་གང་ཡིན་པ། །དེ་ནི་བདེ་བ་མྱོང་བར་འགྱུར། །ཞེས་བྱ་བ་ནི། ཁྲོ་བོ་གང་ཡང་རུང་བ་ཞིག་གི་སྙོམས་པར་འཇུག་པ་བྱས་ནས། ཡི་གེ་ཧཱུཾ་ཞེས་བྱ་བའི་སྔགས་སྦྱར་ཞིང་ཡི་གེ་ཧོཿས་བདེ་བ་རྗེས་སུ་མྱོང་བ་བསྐུལ་ནས། དབང་པོ་གཉིས་སྙོམས་པར་འཇུག་པ་
[272b.7]འདིས་བསྒྲུབ་པར་བྱ་བ་གང་ཡིན་པ་དེ་དབང་དུ་གྱུར་ནས། དེ་ནི་སྒྲུབ་པ་པོ་དང་བྲལ་ན་སྡུག་བསྔལ་ཐོབ་པའོ། །ཁྲོ་བོ་འདོད་པའི་རྒྱལ་པོའི་སྦྱོར་བ་བྱས་ལ། བཅོམ་ལྡན་འདས་ཁྲོ་བོ་འདོད་པའི་རྒྱལ་པོ་ཇི་སྐད་བཤད་པའི་ཞལ་བཞི་ཕྱག་བརྒྱད་པའི་གཟུགས་ཅན་དང་གཅིག་ཏུ་གྱུར་པར་
[273a]
[273a.1]བསྒོམས་ནས། ཧཱུཾ་ཧོཿཞེས་བྱ་བའི་སྔགས་བརྗོད་པས་སྔར་བཤད་པའི་འཇུག་པའི་སྦྱོར་བས་བཅུག་ལ། བསྒྲུབ་པར་བྱ་བ་དང་། ལྷན་ཅིག་ཏུ་གྱུར་པར་བདག་གིས་བསམས་པས། བསྒྲུབ་པར་བྱ་བའི་ལུས་ལ་ཉེ་བར་རྗེས་སུ་མྱོང་བར་འགྱུར་ཞིང་བསྒྲུབ་པར་བྱ་བ་མཆོག་ཏུ་བདེ་བ་
[273a.2]དང་ཡིད་བདེ་བ་ཐོབ་པའོ། །སྒྲུབ་པ་པོ་སྐད་ཅིག་ཙམ་ཡང་ཡོངས་སུ་མི་སྤོང་བ་གང་ཡིན་པ་དེས་སྤང་ན་སྡུག་བསྔལ་ཐོབ་པར་འགྱུར་རོ། །ཧཱུཾ་ཞེས་བྱ་བར་གང་སྦྱོར་ཞིང་། །ཞེས་བྱ་བ་ནི། ཡི་གེ་ཧཱུཾ་གིས་ཡན་ལག་ཐམས་ཅད་བཙིར་བར་བྱའོ། །རྣལ་འབྱོར་པས་བསྒྲུབ་པར་བྱ་བའི་ལུས་དང་
[273a.3]རང་གི་ལྷ་གཅིག་ཏུ་གྱུར་པར་བྱའོ། །དབང་པོ་གཉིས་ནི་སྤྲད་ནས་ཀྱང་། །ཞེས་བྱ་བ་ནི་སྔ་མ་བཞིན་ནོ། །བསྒྲུབ་པར་བྱ་བ་དེའི་ལུས་ལ་ཐམས་ཅད་དུ་འཇིགས་པ་ཐམས་ཅད་ལས་བསྲུང་བར་འགྱུར་རོ་ཞེས་བྱ་བའི་དོན་ཏོ། །འདི་སྐད་སྟོན་པ་ཡིན་ཏེ། རྡོ་རྗེ་ཧཱུཾ་མཛད་ལ་སོགས་པའི་ཁྲོ་བོ་
[273a.4]གང་ཡང་རུང་བའི་རྣལ་འབྱོར་བྱས་ལ། བུད་མེད་དམ་སྐྱེས་པའི་ལུས་ཀྱི་གསང་བའི་གནས་ནས་ཞུགས་པར་ཡིད་ཀྱིས་བསམས་ལ། དེའི་ལུས་ལ་ཞུགས་ནས་མཉམ་པར་སྤྲོས་ལ། སྔ་མ་བཞིན་དུ་ཟླ་བ་གསུམ་དུ་བསྒོམས་ནས། གསང་བའི་ཁྲོ་བོའི་ཡེ་ཤེས་བསྒྲུབ་པ་དེས་ལས་
[273a.5]རྣམས་བྱེད་པར་འགྱུར་རོ། །འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོའི་དངོས་གྲུབ་ནི། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་དུ་བཤད་པའི་རང་གི་ལྷའི་རྣལ་འབྱོར་ཇི་ལྟ་བ་བཞིན་དུ་བསྐྱེད་དེ་བསྒྲུབ་པར་བྱའོ་ཞེས་བྱ་བ་དང་། སྒྲུབ་པ་པོ་
[273a.6]རྣམས་འབྲས་བུ་ལ་སྤྲོ་བ་སྐྱེད་པར་བསྟན་པའི་ཕྱིར། དེ་ནས་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོའི་དམ་ཚིག་གི་དེ་ཁོ་ན་ཉིད་ཀྱི་ཕྱག་རྒྱའི་ཡེ་ཤེས་བསླབ་པའོ་ཞེས་བསྟན་པའི་ཕྱིར། དེ་ནས་ཞེས་བྱ་བ་གསུངས་ཏེ། དངོས་གྲུབ་ཀྱི་ཡེ་ཤེས་བསླབ་པ་བསྟན་
[273a.7]པའི་རྗེས་ཐོགས་ལ་ཞེས་བྱ་བའི་ཐ་ཚིག་གོ། །འདི་རྣམ་པར་རྒྱལ་བས་ན་རྒྱལ་བ་སྟེ། འཇིག་རྟེན་གསུམ་ལས་རྒྱལ་བས་ན་རྒྱལ་བའོ། །འཇིག་རྟེན་གསུམ་ལས་རྣམ་པར་རྒྱལ་བ་དེའི་དཀྱིལ་འཁོར་ཆེན་པོ་ནི། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་
[273b]
[273b.1]པོའོ། །དེའི་དམ་ཚིག་ནི་ཕྱག་རྒྱ་ཆེན་པོ་དང་། དམ་ཚིག་དང་ཆོས་དང་ལས་ཀྱི་ཕྱག་རྒྱ་རྣམས་སོ། །དེ་ཉིད་ཀུན་རྫོབ་(གྱི་,ཀྱི་)བདེན་པའི་ངོ་བོས་ཕྱིན་ཅི་མ་ལོག་པས་ན། དེ་ཁོ་ན་ཉིད་དོ། །སེམས་ཅན་གྱི་ཁམས་ལ་རྒྱས་འདེབས་པ་དེས་ན། དེ་ཁོ་ན་ཉིད་ཀྱི་ཕྱག་རྒྱའོ། །དེར་ངེས་པའི་
[273b.2]ཡེ་ཤེས་དེ་བསླབ་པར་བྱའོ། །རྡོ་རྗེ་དབྱིངས་ཀྱི་ཚུལ་གྱིས་ནི། །སངས་རྒྱས་རྗེས་སུ་དྲན་བྱས་ན། །ཞེས་བྱ་བ་ནི། ཨོཾ་ཙིཏྟ་པྲ་ཏི་བེ་དྷཾ་ཀ་རོ་མི་ཞེས་བྱ་བ་ནས། ཨོཾ་ཡ་ཐཱ་སརྦྦ་ཏ་ཐཱ་ག་ཏསྟ་ཐ་ཨ་ཧཾ་ཞེས་བྱ་བའི་བར་དུ་བྱས་ནས། རྡོ་རྗེ་དབྱིངས་ཀྱི་སྦྱོར་བ་གང་ཡིན་པ་དེས། སངས་རྒྱས་
[273b.3]རྒྱས་རྗེས་སུ་དྲན་པ་བསྒོམས་པས་རྣམ་པར་སྣང་མཛད་བསྒོམ་པར་བྱའོ། །རྣལ་འབྱོར་པ་གང་གིས་སེམས་ཅན་ལ་ཕན་པའི་ཕྱིར་བསྒོམ་པ་བྱས་པ་དེ་ཉིད་ཀྱིས་དེས་ནི་སངས་རྒྱས་ཐོབ་པར་འགྱུར་རོ། །དབང་ཕྱུག་དང་ནི་ཨུ་མ་ཡང་། །ཞེས་བྱ་བ་ལ་སོགས་པས་ནི། བཅོམ་ལྡན་
[273b.4]འདས་རྡོ་རྗེ་ཧཱུཾ་མཛད་ཀྱི་ཕྱག་རྒྱ་ཆེན་པོ་བསྟན་ཏོ། །ས་ལ་བྲིས་ཏེ་དེ་ལྟར་མནན། །ཞེས་བྱ་བ་ནི་རས་སམ། སྤང་ལེབ་བམ། རྩིག་པ་ལ་བྲིས་པའམ། ཤིང་དམ་རྫས་ལས་བླུགས་པའི་གཟུགས་བརྙན་བྱས་པ་ས་ལ་བཞག་སྟེ། ཇི་ལྟ་བའི་བཅོམ་ལྡན་འདས་རྡོ་རྗེ་ཧཱུཾ་
[273b.5]མཛད་ཀྱི་ཧཱུཾ་ཞེས་བྱ་བ་དང་། ཁམས་གསུམ་རྣམ་པར་རྒྱལ་བའི་ཕྱག་རྒྱ་བཅིངས་ཏེ། ཁྲོ་བོ་འདོད་པའི་རྒྱལ་པོས་བཀུག་པ་དང་། བསད་པ་དང་། ཚེ་སྦྱིན་པའི་ཕྱག་རྒྱས་གསོ་བ་དང་། ཁྲོ་བོའི་ཞབས་ཀྱིས་འདྲེན་པས་ཨོཾ་བཛྲ་ཨཾ་ཀུ་ཤ་ཧོ་ཞེས་བྱ་བས་དགུག་པ་དང་། ཨོཾ་
[273b.6]བཛྲ་ཨ་བྷི་ཤེ་ཧཱུཾ་ན་བ་ཏྲཾ་ཏྲཏ་ཅེས་བྱ་བས་གཟིར་བ་དང་། ཨོཾ་བུདྡྷ་མཻ་ཏྲི་བཛྲ་རཀྵ་ཧཾ་ཞེས་བྱ་བས་བབས་པའི་སྡུག་བསྔལ་བ་དང་། ཨོཾ་བཛྲ་ས་མ་ཡ་གྲྀ་ཧྞ་བནྦྷ་ས་མ་ཡ་ཞེས་བྱ་བ་ལ་སོགས་པའི་སྔགས་ཀྱིས་ཁྲོ་བོ་ཏི་རཱིནྟི་རིས་བཅིངས་ཏེ། དམ་ཚིག་ལ་འཇུག་པ་དང་། རྡོ་རྗེ་འདི་
[273b.7]ནི་རྡོ་རྗེ་ཆེ། །སངས་རྒྱས་ཀུན་གྱི་བྱིན་གྱིས་བརླབས། །རྡོ་རྗེ་འདི་ལས་འདས་ན་ནི། །རིགས་རྣམས་མྱུར་དུ་ཐལ་བར་རློག །ཨོཾ་ཧ་ན་ས་མ་ཡ་ཧཱུཾ་ཕཊ་ཅེས་བྱ་བ་ནི། དམ་ཚིག་གི་ཕྱག་རྒྱ་གཉིས་པ་བསྟན་ནས། ལྷ་ལ་སོགས་པ་དགུག་པ་དང་། རྡོ་རྗེ་ཧེ་རུ་ཀའི་ཕྱག་རྒྱས་རང་
[274a]
[274a.1]གི་ཆུང་མ་དང་བཅས་པའི་ལས་ལ་སྦྱར་ལ། དེ་བཞིན་དུ་སྔགས་ཀྱང་བརྗོད་པར་བྱའོ། །ཇི་ལྟར་བྲིས་པའི་གོ་རིམས་བཞིན། །ཞེས་བྱ་བ་ནི། དེ་བཞིན་དུ་ཞེས་བྱ་བའི་སྒྲའི་དོན་ཏོ། །ཨུཏྤལ་ཆེར་སྔོ་འཚོར་བའི་མདོག །རྡོ་རྗེ་ཧཱུཾ་ཞེས་བྱ་བར་འདུས། །མཆེ་བ་ཅུང་
[274a.2]ཟད་ཕྱུང་བའི་ཞལ། །ཁྲོ་དང་བཅས་པས་འཛུམ་པ་སྟེ། །གཡོན་བརྐྱང་ཚུལ་དུ་གནས་པ་ཡི། །འབར་བའི་ཕྲེང་བས་འཁྲིགས་པའི་འོད། །གཡོན་པའི་ཞབས་ཀྱི་མཐིལ་གྱིས་ནི། །དབང་ཕྱུག་ཆེན་པོ་མནན་པར་བྱས། །གཡས་པའི་ཞབས་ཀྱིས་ཨུ་མ་ཡི། །ནུ་མའི་སྟེང་དུ་གནས་
[274a.3]པར་ནི། །བྲི་བའི་ཆོ་གར་བསྟན་པའི་མཚན་ཉིད་དེས་བདག་ཉིད་རྡོ་རྗེ་ཧཱུཾ་མཛད་དུ་བསྒོམས་ཏེ། སེམས་ཅན་རྒྱས་བཏབ་ལ། རྡོ་རྗེ་ཧཱུཾ་མཛད་ཀྱི་ཕྱག་རྒྱ་ཆེན་པོ་བསྒྲུབ་པར་བྱ་སྟེ། དེའི་རང་བཞིན་དུ་བདག་ཉིད་རྫོགས་པར་བྱའོ། །དེའི་དངོས་གྲུབ་གང་ཞིག་ཏུ་འགྱུར་ཞེ་ན། དེ་ནི་འཇིག་རྟེན་
[274a.4]གསུམ་ལས་རྒྱལ། །ཞེས་བྱ་བ་སྨོས་པས་འབྲས་བུ་བསྟན་ཏོ། །ཇི་ལྟར་རི་མོ་བྲིས་པ་བཞིན། །འབར་བས་བསྐོར་བའི་དབུས་བཞུགས་པ། །ཞེས་བྱ་བ་ནི་ཁྲོ་བོ་རྡོ་རྗེ་སེམས་དཔའ་ལ་སོགས་པ་ནས་རྡོ་རྗེ་འབེབས་པའི་བར་དུ་བྲི་བའི་ཆོ་ག་བསྟན་པ་བཞིན་དུ་བསྒོམ་པར་བྱའོ་ཞེས་བསྟན་ཏོ། ། 
[274a.5]དེ་ལ་སྐུ་རྡོ་རྗེ་ནི་ཇི་སྐད་བཤད་པའི་མཚན་ཉིད་དོ། །གསུང་རྡོ་རྗེ་ནི་ཁྲོ་བོའི་ངག་དང་རང་གི་སྔགས་ཟློས་པའོ། །ཐུགས་རྡོ་རྗེ་ནི་རང་གི་སྙིང་གའི་ཟླ་བར་འབར་བའི་རྡོ་རྗེར་མོས་པའོ། །སྐུ་གསུང་ཐུགས་ཀྱི་རྡོ་རྗེ་བསྡམས་ནས་སེམས་དཔའི་ཕྱག་རྒྱ་སྟེ། ཁྲོ་བོ་རྡོ་རྗེ་སེམས་དཔའ་ལ་སོགས་པའི་སེམས་
[274a.6]དཔའི་ཕྱག་རྒྱ་ཆེན་པོ་བཅིང་བར་བྱའོ། །དེ་ལྟར་རྡོ་རྗེ་རིགས་ཀྱི་ཕྱག་རྒྱ་ཆེན་པོའི་མཚན་ཉིད་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བྲི་བའི་ཆོ་ག་བསྟན་ཟིན་ཏོ། །སངས་རྒྱས་རྗེས་སུ་དྲན་བསྒྲུབས་པས། །མྱུར་དུ་སངས་རྒྱས་ཉིད་ཐོབ་བོ། །ཞེས་བྱ་བ་ནི་རྣམ་པར་སྣང་
[274a.7]མཛད་ཀྱི་ཕྱག་རྒྱ་ཆེན་པོ་བཅིངས་ནས་གང་གི་ཚེ། རྣམ་པར་སྣང་མཛད་ཀྱི་རང་བཞིན་དུ་བསྒོམས་ནས་འགྲུབ་པ་དེའི་ཚེ་འགྲུབ་པར་འགྱུར་ཏེ། དེ་ལྟ་བུ་ནི་སངས་རྒྱས་རྗེས་སུ་དྲན་པས་འགྲུབ་པའོ། །མྱུར་དུ་ཞེས་བྱ་བ་ནི་ལུས་དེ་ཉིད་དང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
[274b]
[274b.1]རྫོགས་པར་སངས་རྒྱས་པ་དེས་འགྲུབ་བོ། །འཇིག་རྟེན་གསུམ་ལས་རྒྱལ་བཅིངས་ནས། །ཞེས་བྱ་བ་ནི་དཔལ་ཁམས་གསུམ་རྣམ་པར་རྒྱལ་བའི་ཕྱག་རྒྱ་ཆེན་པོ་བཅིངས་ནས་དེ་བསྒོམས་ཏེ། སྔགས་དང་ཕྱག་རྒྱས་དངོས་གྲུབ་བསྒྲུབས་ན། ཁམས་གསུམ་རྣམ་པར་རྒྱལ་བ་བསྒོམ་པ་
[274b.2]འགྲུབ་པར་འགྱུར་རོ། །དེ་ཡང་། རྡོ་རྗེ་ཚེ་དང་ཀུན་དུ་འགྲོ། །ཞེས་བྱ་བ་སྨོས་ཏེ། རྡོ་རྗེ་ཚེ་ནི་རྡོ་རྗེ་ཚེ་སྟེ། བཅོམ་ལྡན་འདས་རྡོ་རྗེ་ཧཱུཾ་མཛད་དོ། །ཕྲིན་ལས་འབའ་ཞིག་གིས་མཚུངས་པ་ནི་མ་ཡིན་ཏེ། སྐུ་ཚེ་ཡང་དེ་དང་འདྲ་བའོ། །ཀུན་དུ་འགྲོ་ཞེས་བྱ་བ་ནི་རྫུ་འཕྲུལ་ཡང་དེ་དང་འདྲ་ཞེས་བྱ་
[274b.3]བའི་དོན་ཏོ། །རྡོ་རྗེ་དབང་གི་རྒྱལ་པོར་འགྱུར། །ཞེས་བྱ་བ་ནི་རིན་ཆེན་ཧཱུཾ་མཛད་ཀྱི་ཕྱག་རྒྱ་ཆེན་པོ་གྲུབ་པས་རྒྱལ་པོ་ཉིད་གྲུབ་པར་འགྱུར་རོ། །ཆོས་བཟང་ལྡན་པས་འཇིག་རྟེན་དབང་། །ཞེས་བྱ་བ་ནི་ཆོས་ཀྱི་ཧཱུཾ་མཛད་ཀྱི་ཕྱག་རྒྱ་ཆེན་པོ་གྲུབ་པས་འཇིག་རྟེན་དབང་ཕྱུག་ཏུ་འགྱུར་རོ། །ལས་ཀྱི་
[274b.4]རྡོ་རྗེ་ཁྲོ་བོ་ཆེ། །རྡོ་རྗེ་ལས་ནི་བྱེད་པར་འགྱུར། །ཞེས་བྱ་བ་ནི་ལས་ཀྱི་ཧཱུཾ་མཛད་ཀྱི་ཕྱག་རྒྱ་ཆེན་པོ་དང་ཁྲོ་བོ་ཆེན་པོ་རྡོ་རྗེ་ལས་ཀྱི་སྦྱོར་བས་གྲུབ་པར་གྱུར་ནས་རྡོ་རྗེ་ལྟར་མི་ཕྱེད་པའི་ལས་དེ་བྱེད་པར་འགྱུར་རོ། །སེམས་དཔའ་ཁྲོ་བོ་རབ་ཏུ་བསྟན། །ཞེས་བྱ་བ་ནི་ཁྲོ་བོ་རྡོ་རྗེ་སེམས་དཔའི་ཕྱག་
[274b.5]རྒྱ་ཆེན་པོ་དང་། ཁྲོ་བོ་སེམས་དཔའི་སྔགས་ཀྱིས་གྲུབ་པར་གྱུར་ནས། དེ་རབ་ཏུ་བརྟན་པའི་འབྲས་བུ་ཆེན་པོར་འགྱུར་རོ། །ཁྲོ་བོ་རྡོ་རྗེ་རྒྱལ་པོའི་ཕྱག་རྒྱ་ཆེན་པོ་དང་། ཁྲོ་བོ་ལྕགས་ཀྱུས་ཡང་དག་དགུག །ཅེས་བྱའོ། །ཁྲོ་བོ་རྡོ་རྗེ་ཆགས་པའི་ཕྱག་རྒྱ་ཆེན་པོ་དང་། རྡོ་རྗེ་ཆགས་པས་
[274b.6]ཆགས་པར་བྱེད་པའོ། །ཁྲོ་བོ་རྡོ་རྗེ་ལེགས་པའི་ཕྱག་རྒྱ་ཆེན་པོ་དང་། ལེགས་པར་དགའ་བ་སྟེར་བར་བྱེད་པའོ། །ཁྲོ་བོ་རྡོ་རྗེ་རིན་ཆེན་གྱི་ཕྱག་རྒྱ་ཆེན་པོ་དང་། ཁྲོ་གཉེར་དེས་རང་དང་གཞན་གྱི་རྒྱུད་དུ་གཏོགས་པའི་འདོད་ཆགས་ལ་སོགས་པ་བཅོམ་ནས་ཁམས་གསུམ་དུ་གཏོགས་པའི་
[274b.7]རྫས་རྣམས་འབར་བའི་ལྟ་བས་བཀུག་ཅིང་བཞག་པ་ནི་མ་རུངས་པར་བྱེད་པའོ། །ཁྲོ་བོ་རྡོ་རྗེ་ཉི་མ་ནི་ཕྱག་རྒྱ་ཆེན་པོ་ཁྲོ་བོའི་གཟི་བརྗིད་ཉི་མ་དང་མཚུངས་པར་སྟེར་བར་བྱེད་དོ། །ཁྲོ་བོ་རྡོ་རྗེ་དཔལ་གྱི་ཕྱག་རྒྱ་ཆེན་པོ་དང་དཔལ་གྱི་ཁྲོ་བོས་ཁམས་གསུམ་པར་གཏོགས་པའི་སྟོབས་དང་མི་
[275a]
[275a.1]འཇིགས་པ་ལ་སོགས་པའི་དོན་རྣམས་བཀུག་པར་འགྱུར་རོ། །ཁྲོ་བོ་རྡོ་རྗེ་བཞད་པའི་ཕྱག་རྒྱ་ཆེན་པོ་དང་། ཧ་ཧ་དགོད་པས་གདུག་པ་དང་རང་གི་རྒྱུད་དུ་གཏོགས་པའི་ཉོན་མོངས་པ་རྣམས་ཀྱིས་བདུད་བྱེད་དོ། །ཁྲོ་བོ་རྡོ་རྗེ་ཆོས་ཀྱི་ཕྱག་རྒྱ་ཆེན་པོ་དང་། ཁྲོ་བོ་ཆོས་ཀྱི་
[275a.2]རང་བཞིན་གྱིས་རྣམ་པར་དག་པའི་ཏིང་ངེ་འཛིན་གྱི་མཚན་ཉིད་ཀྱི་ཆོས་ཆེན་པོ་རྣམས་བསྡུས་ནས་བསྒྲུབས་ཏེ། བཅིང་བའི་སྦྱོར་བ་བསྒོམ་པར་བྱའོ། །ཁྲོ་བོ་རྡོ་རྗེ་རྣོན་པོའི་ཕྱག་རྒྱ་ཆེན་པོ་དང་། རྡོ་རྗེ་རལ་གྲིས་འདོད་ཆགས་ལ་སོགས་པ་དང་། ཕྱི་རོལ་གྱི་དགྲ་རྣམས་གཅོད་པར་བྱེད་དོ། ། 
[275a.3]ཁྲོ་བོ་རྡོ་རྗེ་རྒྱུའི་ཕྱག་རྒྱ་ཆེན་པོ་དང་། རྒྱུའི་ཁྲོ་བོས་རང་དང་གཞན་དཀྱིལ་འཁོར་དུ་འཇུག་ཅིང་སྡུག་བསྔལ་འཕྲོག་པར་བྱེད་པའོ། །ཁྲོ་བོ་རྡོ་རྗེ་བསྲུང་བའི་ཕྱག་རྒྱ་ཆེན་པོ་དང་། ཁྲོ་བོ་སྨྲ་བས་སྤྲོས་པ་དང་བཅས་པའི་ཆོས་སུ་གཏོགས་པའི་རྣམ་པར་རྟོག་པ་འཕྲོག་པར་བྱེད་དོ། །ཁྲོ་བོ་རྡོ་རྗེ་ལས་ཀྱི་
[275a.4]ཕྱག་རྒྱ་ཆེན་པོ་དང་། ལས་ཀྱི་ཁྲོ་བོའི་སྔགས་ཀྱིས་ལས་བཟང་པོ་རབ་ཏུ་བྱེད་དོ། །ཁྲོ་བོ་རྡོ་རྗེ་བསྲུང་བའི་ཕྱག་རྒྱ་ཆེན་པོ་དང་། ཁྲོ་བོ་བསྲུང་བའི་སྔགས་དེས་སྲུང་བར་བྱེད་དོ། །ཁྲོ་བོ་རྡོ་རྗེ་གནོད་སྦྱིན་གྱི་ཕྱག་རྒྱ་ཆེན་པོ་དང་། ཁྲོ་བོ་རྡོ་རྗེ་གནོད་སྦྱིན་གྱིས་འདོད་ཆགས་ལ་སོགས་པ་དང་། ཕྱི་
[275a.5]རོལ་དགྲ་རྣམས་ཟ་བར་བྱེད་དོ། །ཁྲོ་བོ་རྡོ་རྗེ་ཁུ་ཚུར་གྱི་ཕྱག་རྒྱ་ཆེན་པོ་དང་། ཁྲོ་བོ་ཁུ་ཚུར་གྱིས་དངོས་གྲུབ་ཐམས་ཅད་སྟེར་བར་བྱེད་དོ། །རྡོ་རྗེ་སེམས་མ་ལ་སོགས་པའི་ནི་ཁྲོ་བོ་རྡོ་རྗེ་སེམས་དཔའ་དང་། ཁྲོ་གཉེར་དང་། ཆོས་དང་། ཁྲོ་བོ་ལས་ཀྱི་ཕྱག་རྒྱ་ཆེན་པོ་རྣམས་ཀྱི་འབྲས་བུ་གང་ཡིན་པ་དེ་
[275a.6]ཉིད་ཀྱི་ཡང་ཡིན་ནོ། །རྡོ་རྗེ་སྒེག་མོ་ལ་སོགས་པ་ནས་རྡོ་རྗེ་འབེབས་པའི་བར་དུ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་གསུངས་པའི་འབྲས་བུ་ཉིད་ཡིན་ནོ། །དེ་ལྟར་ཕྱག་རྒྱ་ཆེན་པོ་བསྟན་ནས། ད་ནི་དམ་ཚིག་གི་ཕྱག་རྒྱའི་མཚན་ཉིད་ནི་དེ་ནས་ཞེས་བྱ་བ་ལ་སོགས་པ་སྨོས་ཏེ། རྡོ་རྗེ་ནི་རྡོ་རྗེ་
[275a.7]ཧཱུཾ་མཛད་ལ་སོགས་པའི་དམ་ཚིག་འཛིན་པའི་ཕྱག་རྒྱ་ནི་དམ་ཚིག་གི་ཕྱག་རྒྱ་ཡིན་ནོ། །དེ་དག་བཅིང་བ་ནི་བཅིང་བའི་མཚན་ཉིད་བཤད་པའོ། །རྡོ་རྗེ་གཉིས་ལས་བྱུང་བ་ནི། །དམ་ཚིག་མཆོག་ཏུ་གྲགས་པ་ཡིན། །ཞེས་བྱ་བ་ནི། རྡོ་རྗེ་གཉིས་ནི་རྡོ་རྗེ་ཁུ་ཚུར་གཉིས་ཏེ། དེ་ལས་བྱུང་བ་ནི་
[275b]
[275b.1]སྐྱེས་པའོ། །དམ་ཚིག་མཆོག་ནི་དམ་ཚིག་གི་ཕྱག་རྒྱའོ། །གྲགས་པ་ནི་བཤད་པའོ། །དེ་དག་གི་དམ་ཚིག་མཆོག་བཅིང་བ་བཤད་པའོ། །ཁྱད་པར་ཅི་ལྟ་བུ་ཞིག་ཅེ་ན། ཁྲོ་བོའི་བཅིང་བ་ཞེས་བྱ་བ་སྨོས་ཏེ། ཁྲོས་ནས་བཅིང་བ་ནི་ཁྲོ་བོའི་བཅིང་བ་སྟེ། ཁྲོ་བོས་བཅིངས་པས་ན་ཁྲོ་བོའི་
[275b.2]བཅིང་བའོ། །བླ་ན་མེད་ཅེས་བྱ་བ་ནི་ཀུན་ནས་མཆོག་ཏུ་གྱུར་པའོ། །ལག་ངར་རྡོ་རྗེར་བྱས་ནས་སུ། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་བཅིངས་ཏེ། གཡོན་པའི་རྡོ་རྗེ་ཁུ་ཚུར་སྙིང་གའི་གཡས་ཕྱོགས་སུ་ཁ་ཐུར་དུ་བསྟན་ལ་བཟུང་ནས། གཡས་པའི་རྡོ་རྗེ་ཁུ་ཚུར་གཡོན་པའི་མཁྲིག་མའི་སྟེང་དུ་བཞག་
[275b.3]ནས་ཁ་ཐུར་དུ་བསྟན་ཏེ་སྙིང་གར་གཡོན་ཕྱོགས་སུ་གཞག་པ་འདི་ནི་ལག་ངར་རྡོ་རྗེར་བྱས་པའོ། །ལག་ངར་རྡོ་རྗེར་བྱས་པ་དེ་ཉིད་ཀྱིས། །མཐེའུ་ཆུང་ལྕགས་ཀྱུར་བཅིང་བར་བྱ། །ཞེས་བྱ་བ་ནི་མཐེའུ་ཆུང་གཉིས་ལྕགས་ཀྱུར་བྱས་ལ། ཕན་ཚུན་ལུ་གུ་རྒྱུད་དུ་སྦྲེལ་བར་བྱས་པ་ནི་མཐེའུ་ཆུང་ལྕགས་
[275b.4]ཀྱུར་བཅིང་བར་བྱས་པ་ཁམས་གསུམ་རྣམ་པར་རྒྱལ་བའི་ཕྱག་རྒྱར་འགྱུར་རོ། །ཅི་དེ་ཙམ་གྱིས་སམ་ཞེ་ན་མ་ཡིན་ཏེ། མཛུབ་མོ་གཉིས་ཀྱིས་བསྡིགས་པ་ན། །ཞེས་བྱ་བ་སྨོས་ཏེ། མཛུབ་མོ་གཉིས་བསྒྲེངས་ནས་གང་གི་ཚེ་བསྡིགས་པ་ཡིན་པ་དེའི་ཚེ་འཇིག་རྟེན་གསུམ་ལས་རྣམ་པར་
[275b.5]རྒྱལ་བ་ཞེས་བྱ་བར་བལྟ་བར་བྱའོ། །འདི་སྐད་སྟོན་པ་ཡིན་ཏེ། གཡོན་པའི་རྡོ་རྗེ་ཁུ་ཚུར་སྙིང་གར་ཁ་ཐུར་དུ་བསྟན་པའི་མཁྲིག་མ་གཡས་པའི་རྡོ་རྗེ་ཁུ་ཚུར་ཁ་ཐུར་དུ་བསྟན་པའི་མཁྲིག་མ་བཞག་སྟེ། མཐེའུ་ཆུང་གཉིས་ལུ་གུ་རྒྱུད་དུ་སྤྲེལ་ནས་མཛུབ་མོ་བསྒྲེངས་ཏེ་སྡིགས་མཛུབ་ཏུ་བྱས་
[275b.6]ནས་འཛིན་པ་ནི། རྣམ་པར་སྣང་མཛད་དང་། རྡོ་རྗེ་ཧཱུཾ་མཛད་དང་། རིན་པོ་ཆེ་དང་། ཆོས་དང་། ལས་ཀྱི་ཧཱུཾ་མཛད་རྣམས་ཀྱི་དམ་ཚིག་གི་ཕྱག་རྒྱ་འཇིག་རྟེན་གསུམ་ལས་རྣམ་པར་རྒྱལ་བ་ཞེས་བྱ་བ་འདི་ཉིད་ཀྱང་ཡིན་ལ་ཕྱིས་ཀྱང་བཤད་པར་བྱའོ། །དེ་བཞིན་མཛུབ་མོ་ངོས་སྦྱར་ཏེ། ཞེས་བྱ་བ་ནི། ཁམས་
[275b.7]གསུམ་རྣམ་པར་རྒྱལ་བའི་ཕྱག་རྒྱ་དེ་ཉིད་མཛུབ་མོ་གཉིས་ཕན་ཚུན་ལྟོ་སྦྱར་ནས་རྡོ་རྗེ་སེམས་མའི་གནས་སུ་རྡོ་རྗེ་སེམས་མའི་ཕྱག་རྒྱར་འགྱུར་རོ། །ནོར་བུ་འདྲ་བར་རབ་ཏུ་དགུག །ཅེས་བྱ་བ་ནི་དེ་ཉིད་ཀྱིས་ཞེས་དབང་དུ་བྱེད་པ་དང་སྦྱར་རོ། །མཛུབ་མོ་གཉིས་པོ་དེ་ཉིད་ཀྱི་ནོར་བུ་འདྲ་བར་བྱས་ནས་རྡོ་རྗེ་རིན་ཆེན་མའི་
[276a]
[276a.1]གནས་སུ་རྡོ་རྗེ་རིན་ཆེན་མར་འགྱུར་རོ། །གུང་མོ་མཉམ་བསྒྲེང་པདྨར་བྱ། །ཞེས་བྱ་བ་ནི་ཁམས་གསུམ་རྣམ་པར་རྒྱལ་བའི་ཕྱག་རྒྱའི་མཛུབ་མོ་དང་གུང་མོ་བསྒྲེངས་ནས། རྒྱབ་ཀྱི་ཆ་ཕན་ཚུན་དུ་སེན་མོ་སྦྱར་ཏེ་པདྨའི་འདབ་མ་འདྲ་བར་བྱས་ནས། རྡོ་རྗེ་ཆོས་མའི་གནས་
[276a.2]སུ་རྡོ་རྗེ་ཆོས་མར་འགྱུར་རོ། །གུང་མོ་མཛུབ་མོ་གཉི་གར་བསྡིགས། །ཞེས་བྱ་བ་ནི་འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱ། ཇི་སྐད་བཤད་པའི་གཡོན་པའི་མཛུབ་མོ་དང་གུང་མོ་བསྒྲེངས་ཏེ་ཕན་ཚུན་སྦྱར་ནས་གཡས་པའི་མཛུབ་མོ་དང་། གུང་མོ་ཡང་སྦྱར་བར་བྱ་བ་ནི་རྡོ་རྗེ་
[276a.3]ལས་མའི་གནས་སུ་རྡོ་རྗེ་ལས་མའི་དམ་ཚིག་གི་ཕྱག་རྒྱར་འགྱུར་རོ། །མཛུབ་མོ་གཉི་ག་རྡོ་རྗེར་བྱ། །ཞེས་བྱ་བ་ནི་ཁམས་གསུམ་རྣམ་པར་རྒྱལ་བའི་ཕྱག་རྒྱ་ཉིད་མཛུབ་མོ་གཉིས་ཁ་སྦྱར་ནས་ཁབ་ལྟར་བྱས་པ་ནི། ཁྲོ་བོ་རྡོ་རྗེ་སེམས་དཔའིའོ། །གཡས་པ་ལྕགས་ཀྱུར་དགུག་པར་བྱ། །ཞེས་
[276a.4]བྱ་བ་ནི་ཁམས་གསུམ་རྣམ་པར་རྒྱལ་བའི་ཕྱག་རྒྱ་ཉིད་ཀྱི་གཡས་པའི་མཛུབ་མོ་བསྐུམས་ནས་ལྕགས་ཀྱུ་ལྟར་བྱས་པ་ནི་ཁྲོ་བོ་རྡོ་རྗེ་རྒྱལ་པོའིའོ། །དེ་ཉིད་ཧཱུཾ་ཞེས་བྱ་བར་འདུད། །ཅེས་བྱ་བ་ནི་ཁྲོ་བོ་རྡོ་རྗེ་རྒྱལ་པོའི་ཕྱག་རྒྱ་ལས་གཡས་པའི་མཛུབ་མོའི་ལྕགས་ཀྱུས་གཡོན་པའི་ལྕགས་ཀྱུ་འདྲེན་པ་ནི་ཁྲོ་བོ་
[276a.5]རྡོ་རྗེ་ཆགས་པའིའོ། །ལེགས་པ་བཞིན་པ་དེ་བཞིན་ཏེ། །ཞེས་བྱ་བ་ནི་ཁམས་གསུམ་རྣམ་པར་རྒྱལ་བའི་ཕྱག་རྒྱ་ཉིད་ཀྱིས་མཛུབ་མོ་དང་། མཐེ་བོས་སེ་གོལ་བ་རྡེབས་པ་ནི་ཁྲོ་བོ་རྡོ་རྗེ་ལེགས་པའིའོ། །མཛུབ་གཉིས་དཔྲལ་བར་ཉེ་བར་བཞག །ཅེས་བྱ་བ་ནི་ཁམས་གསུམ་རྣམ་པར་རྒྱལ་བའི་
[276a.6]ཕྱག་རྒྱ་མཛུབ་མོའི་རྩེ་མོ་གཉིས་མཛོད་སྤུར་གཞག་པ་ནི་ཁྲོ་བོ་ཁྲོ་གཉེར་གྱིའོ། །སྙིང་གར་མཛུབ་མོ་ཉི་མ་བསྐོར། །ཞེས་བྱ་བ་ནི་ཁམས་གསུམ་རྣམ་པར་རྒྱལ་བའི་ཕྱག་རྒྱས་སྙིང་གའི་ཕྱོགས་སུ་བཞག་ནས་ཉི་མའི་དཀྱིལ་འཁོར་ལྟར་བསྐོར་བ་ནི་ཁྲོ་བོ་རྡོ་རྗེ་ཉི་མའིའོ། །ལག་ངར་བརྐྱང་སྟེ་སྤྱི་
[276a.7]བོར་གཞག །ཅེས་བྱ་བ་ནི་ཁམས་གསུམ་རྣམ་པར་རྒྱལ་བའི་ཕྱག་རྒྱ་ཉིད་ལས་ལག་ངར་གཉིས་བརྐྱང་སྟེ་སྤྱི་བོར་གཞག་པ་ནི་ཁྲོ་བོ་རྡོ་རྗེ་དཔལ་གྱིའོ། །མཛུབ་མོ་ཁ་ནས་དགོད་ལྟར་བྱ། །ཞེས་བྱ་བ་ནི་ཁམས་གསུམ་རྣམ་པར་རྒྱལ་བའི་ཕྱག་རྒྱ་ཉིད་ལས་མཛུབ་མོའི་རྩེ་མོ་གཉིས་ཁར་གཞག་
[276b]
[276b.1]པའི་ཚུལ་དུ་བྱེད་པ་ནི་ཁྲོ་བོ་རྡོ་རྗེ་བཞད་པའིའོ། །མཛུབ་མོའི་སེན་མོ་སྦྱར་བར་བྱ། །ཞེས་བྱ་བ་ནི་ཁམས་གསུམ་རྣམ་པར་རྒྱལ་བའི་ཕྱག་རྒྱ་ཉིད་ལས་མཛུབ་མོ་གཉིས་ཀྱི་སེན་མོ་སྦྱར་བ་ནི་ཁྲོ་བོ་རྡོ་རྗེ་ཆོས་ཀྱིའོ། །གཡས་པས་རལ་གྲི་བཅངས་པའོ། །ཞེས་བྱ་བ་ནི་ཁམས་གསུམ་རྣམ་པར་
[276b.2]རྒྱལ་བའི་ཕྱག་རྒྱ་ཉིད་ལས་གཡས་པའི་མཛུབ་མོ་རྡོ་རྗེ་ཁུ་ཚུར་གྱི་སྦྱོར་བ་ལས་རལ་གྲི་འཛིན་པའི་ཚུལ་དུ་བྱེད་པ་ནི་ཁྲོ་བོ་རྡོ་རྗེ་རྣོན་པོའིའོ། །གུང་མཛུབ་མཉམ་བསྒྲེང་འཁོར་ལོ་ཡི། །ཞེས་བྱ་བ་ནི་ཁམས་གསུམ་རྣམ་པར་རྒྱལ་བའི་ཕྱག་རྒྱ་ཉིད་ལས། གུང་མོ་དང་མཛུབ་མོར་བཅས་པ་བསྒྲེངས་ནས། 
[276b.3]རྡོ་རྗེ་ཐལ་མོའི་ཚུལ་གྱིས་དེའི་དབུས་མ་བཅིངས་པ་ནི་ཁྲོ་བོ་རྡོ་རྗེ་རྒྱུའིའོ། །ཁ་ཡི་ནང་ནས་དབྱུང་བར་བྱ། །ཞེས་བྱ་བ་ནི་ཁམས་གསུམ་རྣམ་པར་རྒྱལ་བའི་ཕྱག་རྒྱ་ལས། ཚིག་འབྱིན་པའི་ཚུལ་གྱིས་ཁའི་ཕྱོགས་སུ་གྱེན་དུ་འདྲེན་པ་ནི་ཁྲོ་བོ་རྡོ་རྗེ་སྨྲ་བའིའོ། །མཛུབ་མོ་གུང་མོ་རྡོ་རྗེར་བྱ། ། 
[276b.4]ཞེས་བྱ་བ་ནི་ཁམས་གསུམ་རྣམ་པར་རྒྱལ་བའི་ཕྱག་རྒྱ་ལས། གཡས་པའི་གུང་མོ་དང་མཛུབ་མོ་གཉིས་སྦྱར་ནས་བསྒྲེང་སྟེ། གཡོན་པའི་མཛུབ་མོ་དང་གུང་མོ་གཉིས་ཁབ་ལྟར་བྱས་པ་ནི་ཁྲོ་བོ་རྡོ་རྗེ་ལས་ཀྱིའོ། །མཛུབ་མོ་གཉིས་ནི་མགུལ་པར་བསྐོར། །ཞེས་བྱ་བ་ནི་ཁམས་
[276b.5]གསུམ་རྣམ་པར་རྒྱལ་བའི་ཕྱག་རྒྱ་ཉིད་ལས་མཛུབ་མོ་གཉིས་ཀྱི་མགྲིན་པ་རྐམ་པའི་ཚུལ་དུ་འཛིན་པ་ནི་ཁྲོ་བོ་རྡོ་རྗེ་སྲུང་བའིའོ། །མཛུབ་མོ་གཉིས་ནི་མཆེ་བ་ཆེ། །ཞེས་བྱ་བ་ནི་ཁམས་གསུམ་རྣམ་པར་རྒྱལ་བའི་ཕྱག་རྒྱ་ཉིད་ལས། མཛུབ་མོ་གཉིས་བརྐྱང་ནས་མཆེ་བའི་ཚུལ་དུ་ཁར་
[276b.6]འཛིན་པ་ནི་ཁྲོ་བོ་རྡོ་རྗེ་གནོད་སྦྱིན་གྱིའོ། །མཛུབ་མོ་བཀུག་པ་རྡོ་རྗེ་བཅིངས། །ཞེས་བྱ་བ་ནི་ཁམས་གསུམ་རྣམ་པར་རྒྱལ་བའི་ཕྱག་རྒྱ་ལས། གཡས་པའི་མཛུབ་མོ་རང་གི་མཐེ་བོའི་རྒྱབ་སྦྱར་ལ། གཡོན་པའི་མཛུབ་མོའི་ཡང་དེ་བཞིན་དུ་བྱས་པ་ནི། ཁྲོ་བོ་རྡོ་རྗེ་ཁུ་ཚུར་གྱི་དམ་ཚིག་གི་
[276b.7]ཕྱག་རྒྱའོ། །རྡོ་རྗེ་སྒེག་མོ་ལ་སོགས་པ། །སེམས་མའི་ཕྱག་རྒྱ་དེ་ཉིད་ཧཱུཾ། །ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་སྒེག་མོ་ལ་སོགས་པའི་དམ་ཚིག་གི་ཕྱག་རྒྱ་བསྟན་པ་གང་ཡིན་པ་དེ་ཉིད་ཀྱིས་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོར་ཡང་། མཛུབ་མོ་
[277a]
[277a.1]གཉིས་ཀྱི་སྡིགས་མཛུབ་བཅིང་བའི་སྦྱོར་བས་དམ་ཚིག་ཕྱག་རྒྱར་འགྱུར་ཏེ། རྡོ་རྗེ་བསྡམས་པ་དེ་ཉིད་བཅིངས་ལ། དེ་ནས། སྙིང་གར་མཐེ་བོ་བསྙམས་ལ་གཞག །རབ་ཏུ་བརྐྱང་བ་ཕྲེང་བའོ། །ཐལ་མོ་སྦྱར་ཏེ་ཁ་ནས་དབྱུང་། །གར་ལས་ཐལ་སྦྱར་སྤྱི་བོར་གཞག ། 
[277a.2]རྡོ་རྗེ་བཅིང་བ་ཐུར་དུ་བླུགས། །རང་གི་ཐལ་སྦྱར་གྱེན་དུ་གཏོར། །རྡོ་རྗེ་བསྙམས་ཏེ་རབ་ཏུ་བསྡམ། །རབ་ཏུ་བརྐྱང་ནས་བྱུང་བའོ། །མཛུབ་མོ་གཅིག་ཏུ་བཀུག་པ་དང་། །མཐེ་བོང་གཉིས་ནི་མདུད་པ་དང་། །མཐེ་བོང་མཛུབ་མོ་གདུ་བུར་བཅིང་། །རྡོ་རྗེ་བཅིང་བ་མཛུབ་མོར་བསྡམ། །ཞེས་བྱ་
[277a.3]བའོ་ཞེས་ཆོས་ཀྱི་ཕྱག་རྒྱ་སྟེ། ཧཱུཾ་ཞེས་བྱ་བར་ལྷན་ཅིག་གོ། །ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ཉིད་དུ་སྒེག་མོ་ལ་སོགས་པའི་ཆོས་ཀྱི་ཕྱག་རྒྱ་གསུངས་པ་གང་ཡིན་པ་དེ་ཉིད་འདིར་ཡང་ཡི་གེ་ཧཱུཾ་དང་བཅས་པས་སྒེག་མོ་ལ་སོགས་པའི་ཕྱག་རྒྱར་འགྱུར་ཏེ། དེས་ན་དེ་ཡང་མ་
[277a.4]ཧཱ་རཱ་ཏི་ཧཱུཾ། རཱུ་པ་ཤོ་པེ་ཧཱུཾ། ཤྲོ་ཏ་སོ་ཁྱ་ཧཱུཾ། སརྦྦ་པཱུ་ཛ་ཧཱུཾ། པྲ་ཧ་ལ་ད་ནི་ཧཱུཾ། ཕ་ལ་ག་མི་ཧཱུཾ། སུ་ཏེ་ཛྲ་གྲི་ཧཱུཾ། སུ་གནྡྷི་གི་ཧཱུཾ། ཨ་ཡ་ཧི་ཛཿཧཱུཾ། ཨ་ཧི་ཧཱུཾ་ཧཱུཾ་ཧཱུཾ། ཧེ་སྥོ་ཊ་བཾ་ཧཱུཾ། གྷཎྜ་ཨཿཨཱཿཧཱུཾ་ཞེས་བྱ་བ་དང་། རྡོ་རྗེ་སེམས་མ་ལ་སོགས་པའི་ཡང་ཧུཾ་ཏྲྰཾ་ཧྲཱིཿཨཿ་ཞེས་བྱ་བར་
[277a.5]བལྟ་བར་བྱའོ། །རྡོ་རྗེ་རྣམས་ཀྱི་དམ་ཚིག་སྟེ། ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་དེའི་ལས་ཀྱི་ཕྱག་རྒྱར་འགྱུར་ཏེ། རྡོ་རྗེ་རིགས་ནི་ཆེན་པོ་ཡི། །ལས་ཀྱི་ཕྱག་རྒྱ་མདོར་བསྡུས་ནས། །ཞེས་བྱ་བ་ནི་མདོར་བསྡུས་པའི་སྡོམ་པའོ། །ཁྲོ་བོའི་ཁུ་ཚུར་གཉིས་སུ་
[277a.6]བཤད། །ཅེས་བྱ་བ་ནི་བཅོམ་ལྡན་འདས་ཁྲོ་བོ་རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱ་དེ་གཉིས་སུ་བྱས་པའི་རྡོ་རྗེ་ཁུ་ཚུར་གཉིས་སུ་འགྱུར་ཏེ། དེ་ནས་རྡོ་རྗེ་འགྱིང་བ་ལ་སོགས་པའི་ཚུལ་གྱིས་སྦྱོར་བར་བྱའོ། །དེའི་དོན་ནི་འདི་ཡིན་ཏེ་བཅོམ་ལྡན་འདས་རྡོ་རྗེ་སེམས་དཔའི་རྡོ་རྗེ་བསྙེམས་པའི་
[277a.7]ཚུལ་དུ་བྱས་ལ་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་དེའི་ལས་ཀྱི་ཕྱག་རྒྱར་གསུངས་སོ། །སོགས་པ་སྨོས་པ་ནི་རྡོ་རྗེ་ལྕགས་ཀྱུ་འཛིན་པས་གནས་པ་ལ་སོགས་པ་གར་ཡིན་པ་དེ་ནི་རྡོ་རྗེ་འགྱིང་བ་ལ་སོགས་པའི་ཚུལ་གྱིས་སོ། །ཚུལ་ནི་རྡོ་རྗེ་བསྙེམས་པ་ལ་སོགས་པའི་ཚུལ་གྱིས་
[277b]
[277b.1]རྡོ་རྗེ་བསྙེམས་མ་ལ་སོགས་པའི་ལས་ཀྱི་ཕྱག་རྒྱའི་སྦྱོར་བས་སོ། །བཤད་ཅེས་བྱ་བ་ནི་བསྟན་པས་སོ། །ཇི་ལྟར་བཤད་ཅེ་ན། གང་དང་གང་གི་ཕྱག་རྒྱ་རྣམས། །ལས་ཀྱི་ཕྱོགས་ནི་གང་དུ་བ། །དེ་དང་དེར་ནི་བསྒྱུར་ནས་ཀྱང་། །ཕྱག་རྒྱ་དེར་ནི་སྦྱར་བར་བྱ། །ཞེས་གསུངས་སོ། ། 
[277b.2]རྡོ་རྗེ་སེམས་དཔའ་ལ་སོགས་པ་གང་དང་གང་གི་ལས་ཀྱི་ཕྱག་རྒྱ་གང་དང་གང་དག་བཤད་པའི་གནས་དེ་དང་དེ་རྣམས་སུ་ལས་ཀྱི་ཕྱག་རྒྱ་ཕྱོགས་དེ་དང་དེ་རྣམས་སུ་བྱའོ། །ཇི་ལྟར་འགྱུར་ཞེ་ན། ལས་ཞེས་བྱ་བ་སྨོས་ཏེ། བྱང་ཆུབ་ཏུ་སེམས་བསྐྱེད་པ་ལ་སོགས་པའི་ལས་རྣམས་བསྐྱེད་
[277b.3]པའི་རྒྱུ་ཡིན་ནོ་ཞེས་བྱ་བའི་དོན་ཏོ། །དེ་དང་དེར་ནི་བསྒྱུར་ནས་ཀྱང་། །ཞེས་བྱ་བ་ནི་དེ་དང་དེ་ཉིད་དུ་གར་གྱི་སྦྱོར་བ་དེ་བྱའོ། །འདི་སྐད་སྟོན་པ་ཡིན་ཏེ། ལས་ཀྱི་ཕྱག་རྒྱ་ཐམས་ཅད་ནི། །རྡོ་རྗེ་ཁུ་ཚུར་གཉིས་ལས་འབྱུང་སྟེ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་བཅིང་བའི་མཚན་
[277b.4]ཉིད་གསུངས་པ་ལས། ཁྱད་པར་ནི་འདི་ཡོད་དེ། ལངས་ནས་གར་བྱ་བ་ལས་འབྱུང་བའོ། །དེ་ལ་རྡོ་རྗེ་དབྱིངས་སུ་གསུངས་པའི་ཕྱག་རྒྱ་ནི་འདི་ཡིན་ཏེ། གཡོན་པའི་རྡོ་རྗེ་མཛུབ་མོ་ནི། །གཡས་པའི་ནང་དུ་བསྒྲེང་བར་བྱ། །བྱང་ཆུབ་མཆོག་གི་ཕྱག་རྒྱ་ཆེ། །སངས་རྒྱས་བྱང་
[277b.5]ཆུབ་སྦྱིན་བྱེད་པའི། །བསྒྱིངས་བཅས་གསོར་བ་གཉིས་ཀ་ཡིས། །ལྕགས་ཀྱུ་འཛིན་ལྟར་གནས་པ་དང་། །མདའ་འཕང་པ་ཡི་ཚུལ་དང་ནི། །ལེགས་སོ་ཞེས་པ་སྙིང་གར་གཞག །དབང་བསྐུར་བ་ནི་རྡོ་རྗེ་གཉིས། །སྙིང་གར་ཉི་མ་བརྟན་པར་བྱ། །གཡོན་པ་ལ་ནི་གྲུ་མོ་གཟུགས། ། 
[277b.6]དེ་བཞིན་ཁ་ཕྱོགས་བསྐོར་བར་བྱ། །གཡས་པ་ཡིས་ནི་གཡོན་པ་དབྱེ། །སྙིང་གར་གཡོན་པ་རལ་གྲི་མདུད། །མགལ་མེའི་འཁོར་ལོ་བསྐོར་བ་དང་། །རྡོ་རྗེ་གཉིས་ཀ་ཁ་ནས་དབྱུང་། །རྡོ་རྗེ་གར་བསྐོར་བཀྲོལ་བ་ཡི། །ཐལ་མོ་དགྲམ་པ་སྤྱི་བོར་གཞག །གོ་ཆ་མཐེའུ་ཆུང་
[277b.7]མཆེ་བ་དང་། །ཁུ་ཚུར་གཉིས་ནི་མནན་པའོ། །རྡོ་རྗེ་འགྱིང་བའི་ཚུལ་གྱིས་ནི། །བསམ་པ་གཡོས་པས་འདུད་པར་བྱ། །རྡོ་རྗེ་བཅིང་དང་ཁ་ནས་དབྱུང་། །རྡོ་རྗེ་གར་ནི་བསྐོར་བ་ཡིན། །རྡོ་རྗེ་ཁུ་ཚུར་ཚུལ་གྱིས་ནི། །བདུག་པ་ལ་སོགས་དེ་བཞིན་སྦྱིན། །སངས་རྒྱས་ཀུན་ལ་
[278a]
[278a.1]མཆོད་པ་ཡི། །ཕྱག་རྒྱའི་མཆོད་པ་བྱེད་པ་པོ། །མཛུབ་མོ་ལྕགས་ཀྱུ་བཅིང་བ་ནི། །མཐེ་ཆུང་ལས་ཏེ་ལྕགས་ཀྱུ་ཆེ། །མཁྲིག་མ་མདུད་པ་མཛུབ་གཉིས་གདབ། །རྒྱབ་གཉིས་ཀྱང་ནི་བསྙམས་ཏེ་མནན། །ཞེས་བྱ་བ་ལས། འདིར་ཁྱད་པར་ནི་འདི་ཡིན་པར་བལྟ་བར་བྱ་སྟེ། 
[278a.2]རྡོ་རྗེ་ཧཱུཾ་མཛད་དང་། ཁྲོ་བོ་རྡོ་རྗེ་སེམས་དཔའ་དང་། རྡོ་རྗེ་སེམས་མ་རྣམས་ནི་རྡོ་རྗེ་བསྙེམས་མ་ལས་ལག་པ་གཉིས་ཀ་འདེགས་པའི་ཚུལ་དུ་བྱེད་པའོ། །རིན་ཆེན་ཧཱུཾ་མཛད་དང་། ཁྲོ་བོ་རྡོ་རྗེ་ཁྲོ་གཉེར་དང་། རྡོ་རྗེ་རིན་ཆེན་མ་རྣམས་ནི་རྡོ་རྗེ་གཉིས་དབང་བསྐུར་བའི་ཚུལ་དུ་བྱེད་པའོ། །ཆོས་ཀྱི་ཧཱུཾ་
[278a.3]མཛད་དང་། ཁྲོ་བོ་རྡོ་རྗེ་ཆོས་དང་། རྡོ་རྗེ་ཆོས་མ་རྣམས་ནི་གཡས་པས་གཡོན་པ་འབྱེད་པའི་ཚུལ་དུ་བྱེད་པའོ། །ལས་ཀྱི་ཧཱུཾ་མཛད་དང་། ཁྲོ་བོ་རྡོ་རྗེ་ལས་དང་། རྡོ་རྗེ་ལས་མ་རྣམས་ནི་རྡོ་རྗེ་གར་བསྐོར་བ་བཀྲོལ་བའི་ཐལ་མོ་སྦྱར་བ་སྤྱི་གཙུག་ཏུ་གཞག་པ་ནི་ལས་ཀྱི་ཕྱག་རྒྱར་འགྱུར་རོ། །དེ་ལ་གཞན་
[278a.4]དག་ནི་མི་བསྐྱོད་པ་ལ་སོགས་པའི་ལས་ཀྱི་ཕྱག་རྒྱ་ཉིད་རྡོ་རྗེ་ཧཱུཾ་མཛད་ལ་སོགས་པ་རྣམས་ཀྱིར་ཡང་འགྱུར་ཏེ། གང་གི་ཕྱིར་དེ་མི་བསྐྱོད་པ་ལ་སོགས་པའི་གནས་ན་གནས་པའི་ཕྱིར་རོ་ཞེས་ཟེར་རོ། །དེ་ནི་མི་རིགས་ཏེ། གང་གི་ཕྱིར་དེ་མི་བསྐྱོད་པ་ལ་སོགས་པའི་གནས་ལ་གནས་སུ་ཟིན་ཀྱང་། འཁོར་
[278a.5]ལོས་སྒྱུར་བ་ཡིན་པའི་ཕྱིར། མི་བསྐྱོད་པ་ལ་སོགས་པའི་རང་བཞིན་ནི་མ་ཡིན་ནོ། །དེ་ཉིད་རྡོ་རྗེ་འཁོར་ལོས་སྒྱུར་བའི་ལས་ཀྱི་ཕྱག་རྒྱ་ཡིན་པའི་ཕྱིར། དེ་བཞིན་གཤེགས་པའི་ལས་ཀྱི་ཕྱག་རྒྱར་རྣམ་པར་མི་གཞག་པའོ། །ཇི་ལྟར་འགྲོ་བ་འདུལ་བ་དང་། དོན་ཐམས་ཅད་གྲུབ་པར་ནི་མི་
[278a.6]བསྐྱོད་པའི་གནས་ན་གནས་པ་ཡང་། འཁོར་ལོས་སྒྱུར་བའི་རང་བཞིན་ཡིན་པས་འཁོར་ལོས་སྒྱུར་བའི་ཕྱག་རྒྱ་ཡིན་པ་བཞིན་ནོ། །དཔལ་མཆོག་དང་པོ་ལ་སོགས་པའི་རྒྱུད་རྣམས་ལ། རྡོ་རྗེ་སེམས་དཔའ་ལ་སོགས་པའི་ལས་ཀྱི་ཕྱག་རྒྱ་ཁོ་ན་རྡོ་རྗེ་ཧཱུཾ་མཛད་ལ་སོགས་པའི་ཕྱག་རྒྱ་
[278a.7]གསུངས་པས། ཡིད་གཉིས་མི་བྱའོ། །དེ་ལྟར་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པའི་དངོས་གྲུབ་སྒྲུབ་པའི་ཕྱག་རྒྱ་རྣམས་བསྟན་ནས། ད་ནི་རྡོ་རྗེ་སེམས་དཔའ་ལ་སོགས་པ་ནས། ཁྲོ་བོ་རྡོ་རྗེ་འབེབས་པའི་བར་དུ་ཁྲོ་བོ་ཐམས་ཅད་ཀྱི་བཟླས་པ་བྱེད་པ་ན་
[278b]
[278b.1]ཡང་། དཔལ་རྡོ་རྗེ་ཧཱུཾ་མཛད་དུ་བྱས་ལ་ལས་རྣམས་བསྒྲུབ་པར་བྱའོ་ཞེས་བྱ་བའི་དོན་བསྟན་པའི་ཕྱིར་དེ་ནས་འདིར་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལ་སོགས་པ་སྤྱིའི་ཕྱག་རྒྱ་བཅིང་བ་བཤད་དོ་ཞེས་བྱ་བ་སྨོས་ཏེ་སྤྱི་ནི་ཁྲོ་བོའི་ལྷ་ཐམས་ཅད་ཀྱི་ཐུན་མོང་ངོ་། །འཇིག་
[278b.2]རྟེན་གསུམ་རྒྱལ་ཕྱག་རྒྱ་ནི། །ཇི་སྐད་དུ་བཤད་པའི་མཚན་ཉིད་དོ། །རྡོ་རྗེ་མཛུབ་མོའི་དམ་ཚིག་གོ། །ཞེས་བྱ་བ་ནི་རྡོ་རྗེ་ཧཱུཾ་མཛད་བཞི་པོ་དེའི་རྡོ་རྗེ་མཛུབ་མོའི་དམ་ཚིག་གོ། །དེ་ཉིད་འཆད་པ་འདི། རྡོ་རྗེ་ཧཱུཾ་ཞེས་སྔགས་ཀྱིས་ཏེ། །ཞེས་བྱའོ། །དེ་ཡང་འདི་སྐད་སྟོན་པ་ཡིན་ཏེ། རྡོ་རྗེ་ཧཱུཾ་མཛད་
[278b.3]ཀྱི་སྔགས་དང་། ཁམས་གསུམ་རྣམ་པར་རྒྱལ་བའི་ཕྱག་རྒྱ་གང་ཡིན་པ་དེས་འདི་དང་གང་ཡང་རུང་བའི་སྔགས་བཟླས་པའི་སྦྱོར་བས་སྒྲུབ་པ་པོ་མངོན་པར་འདོད་པའི་ལས་ཐམས་ཅད་སྒྲུབ་པར་བྱེད་དོ། །མཐེའུ་ཆུང་མཛུབ་མོ་ལྕགས་ཀྱུར་བཅས། །ཞེས་བྱ་བ་ནི། གཡོན་པའི་རྡོ་རྗེ་ཁུ་ཚུར་མདུན་དུ་
[278b.4]ཁ་ཐུར་དུ་བསྟན་ལ། དེའི་སྟེང་དུ་གཡས་པ་གན་རྐྱལ་དུ་བཞག་སྟེ་མཐེའུ་ཆུང་གཉིས་ལྕགས་སྒྲོག་ཏུ་བྱས་ལ། སྡིགས་མཛུབ་གཉིས་པ་བཅིང་བ་ནི་ཁྲོ་བོ་འདོད་པའི་རྒྱལ་པོའི་ཕྱག་རྒྱར་འགྱུར་ཏེ། ཧཱུཾ་ཊཀྐི་ཛཿཞེས་བྱ་བ་འདི་དང་། ལྷ་ཆེན་པོ་ལ་སོགས་པའི་འཇིག་རྟེན་པའི་འཁོར་ཐམས་ཅད་དགུག་
[278b.5]པར་བྱའོ། །ཁམས་གསུམ་རྣམ་པར་རྒྱལ་བའི་ཕྱག་རྒྱ་བཅིངས་ལ། བདག་ཉིད་རྡོ་རྗེ་ཧཱུཾ་མཛད་དུ་བསྐྱེད་པར་བྱའོ་ཞེས་བལྟ་བར་བྱའོ། །རིག་པ་དམ་པ་ཐམས་ཅད་ཀྱི། །འཇིག་རྟེན་གསུམ་ལས་རྒྱལ་ཞེས་བཤད། །ཅེས་བྱ་བ་ནི་རིག་པ་དམ་པ་ཐམས་ཅད་ནི། རྣམ་པར་སྣང་མཛད་དང་། 
[278b.6]རྡོ་རྗེ་ཧཱུཾ་མཛད་དང་། རིན་ཆེན་ཧཱུཾ་མཛད་དང་། ཆོས་ཀྱི་ཧཱུཾ་མཛད་དང་། ལས་ཀྱི་ཧཱུཾ་མཛད་དོ། །དེ་དག་ལས་ཁམས་གསུམ་རྣམ་པར་རྒྱལ་བའི་ཕྱག་རྒྱའི་མཆོག་ཏུ་བཤད་ཅེས་བྱ་བའི་དོན་ཏོ། །གཞན་དག་ནི་རིག་པ་དམ་པའི་ཕྱག་རྒྱ་ཐམས་ཅད་བསྐྱེད་པའི་རྒྱུ་ནི་ཁམས་གསུམ་རྣམ་པར་རྒྱལ་བར་
[278b.7]བཤད་དོ་ཞེས་སེམས་ན་དེ་ཡང་མི་རིགས་ཏེ། གཞན་དག་ནི། དེ་བཞིན་མཛུབ་མོ་ངེས་སྦྱར་ལ། །ཞེས་བྱ་བ་ལ་སོགས་པ་གང་ཡིན་པ་འདི་ཉིད་ཀྱིས་གཙོ་བོར་བཤད་དོ་ཞེས་ཟེར་རོ། །ཐམས་ཅད་ཀྱང་ནི་གནོན་པ་སྟེ། །ཞེས་བྱ་བ་ནི་ལྷ་ཆེན་པོ་ལ་སོགས་པའོ། །འདི་སྐད་སྟོན་པ་ཡིན་ཏེ། 
[279a]
[279a.1]འདོད་པའི་རྒྱལ་པོས་ཁམས་གསུམ་པ་བཀུག་ནས་ཁམས་གསུམ་རྣམ་པར་རྒྱལ་བ་བཅིངས་ཏེ། ཧཱུཾ་ཞེས་བྱ་བས་མནན་པར་བྱའོ། །དེ་བཞིན་ལས་རྣམས་ཐམས་ཅད་བྱེད། །ཅེས་བྱ་བ་ནི་ཇི་ལྟར་ཁམས་གསུམ་རྣམ་པར་རྒྱལ་བས་མནན་པ་དེ་བཞིན་དུ་ལས་ཐམས་ཅད་ཀྱང་
[279a.2]བྱ་སྟེ། དེ་སྐད་དུ་ཡང་། འཇིག་རྟེན་དང་འཇིག་རྟེན་ལས་འདས་པའི་རྡོ་རྗེའི་རྒྱུད་ལས། ཁམས་གསུམ་རྣམ་པར་རྒྱལ་བའི་ཕྱག་རྒྱ་བཅིངས་ལ། ལས་བརྒྱ་རྩ་བརྒྱད་བསྒྲུབ་པར་བྱའོ། །འདི་ལྟ་སྟེ། གནོན་པས་འདུལ་བ་རྣམས་ལ་གནོན་པ་དང་བསླང་བས་འདུལ་བ་རྣམས་ལ་སློང་བ་དང་། བཏང་
[279a.3]བས་འདུལ་བ་རྣམས་ལ་བཏང་བ་དང་། བཀུག་པས་འདུལ་བ་རྣམས་ལ་འགུགས་པར་བྱེད་དོ་ཞེས་བྱ་བ་ལ་སོགས་པ་གསུངས་སོ། །རྡོ་རྗེ་མཛུབ་མོ་གཉིས་ལེགས་པར། །རབ་མཉམ་བཞག་ལ་བསྙམས་ནས་ནི། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་ཀྱི་མཛུབ་མོ་གཉིས་བསླངས་ཏེ་བརྐྱང་ནས་རྩེ་
[279a.4]མོ་སྦྱར་ལ་འོག་ཏུ་བསྟན་ལ་འདེགས་པ་ནི་རྡོ་རྗེ་སློང་བའི་ཕྱག་རྒྱའོ། །རྡོ་རྗེ་མཛུབ་གཉིས་ལེགས་པར་ཡང་། །རྡོ་རྗེ་བཅིང་བས་བཅིངས་ནས་ནི། །ཞེས་བྱ་བ་ནི་ཁུ་ཚུར་གཉིས་ཀྱི་མཛུབ་མོ་གཉིས་ལྕགས་སྒྲོག་ཏུ་སྦྲེལ་ལ་བསྒྱུར་ཏེ། སྤྱི་གཙུག་ཏུ་གཞག་པ་ནི་རྒྱལ་མཚན་གྱི་ཕྱག་རྒྱའོ། ། 
[279a.5]རྡོ་རྗེ་བཅིང་བ་དམ་བྱས་ཏེ། །མཐེ་བོ་བསྙམས་ལ་ནང་དུ་གཞུག །ཅེས་བྱ་བ་ནི་རྡོ་རྗེ་བསྡམས་པ་བཅིངས་ལ། མཐེ་བོ་བསྙམས་ལ་ནང་དུ་གཞུག་པ་ནི་དམ་ཚིག་གི་རྡོ་རྗེ་ཁུ་ཚུར་གྱི་ཚུལ་གྱིས་མཛུབ་མོ་གཉིས་ཀྱིས་རང་གི་མཐེ་བོའི་རྒྱབ་ཏུ་མནན་ནས། ཕྱག་གཡོན་པས་དྲངས་ཏེ། གཡས་
[279a.6]ཀྱི་ཕྱོགས་སུ་བསྒྲུབ་པར་བྱ་བ་འགུགས་པར་སེམས་པ་འདི་ནི་ཁྲོ་བོའི་ཞབས་འོག་ཏུ་འགུགས་པའི་ཕྱག་རྒྱའོ། །འཇིག་རྟེན་གསུམ་རྒྱལ་བཅིངས་ནས་ནི། །གང་གི་གཟུགས་ལ་རྐང་གཡོན་པས། །ཞེས་བྱ་བ་ནི་ཇི་སྐད་དུ་བཤད་པའི་འཇིག་རྟེན་གསུམ་ལས་རྣམ་པར་རྒྱལ་བ་དེ་བཅིངས་ཏེ། 
[279a.7]ལྷ་ཆེན་པོ་ལ་སོགས་པ་བསྒྲུབ་པར་བྱ་བའི་གཟུགས་བརྙན་མནན་ནས། ཨོཾ་བཛྲ་ཨ་ཀྲ་མ་ཧོ་ཞེས་བྱ་བ་དེས་ཅི་འདོད་པའི་ཁྲོ་བོའི་བཟླས་པ་བྱས་ལ། ཟླ་བ་ཕྱེད་སྦྱོར་བ་བྱས་ནས་བསྒྲུབ་པ་བྱས་ན་འགྲུབ་པར་འགྱུར་རོ། །རྡོ་རྗེ་ཕྱག་རྒྱ་གཉིས་བཅིངས་ཏེ། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་ཤིང་ལྗོན་
[279b]
[279b.1]པ་གཉིས་སུ་བསམས་ཏེ། བསྒྲུབ་པར་བྱ་བ་ལ་བསྣུན་པར་བསམས་ན། རྡོ་རྗེ་ཁུ་ཚུར་དེ་གཉིས་གཅིག་ལ་གཅིག་བསྡམས་ནས། ཨོཾ་བཛྲ་ཨཱ་བེ་ཤ་ཧ་པ་ཏྲཾ་ཏ་ཊཾ་ཞེས་བརྗོད་པ་དེས་ལྷ་ཆེན་པོ་ལ་སོགས་པ་སེམས་ཅན་ཐམས་ཅད་དབབ་པར་བྱའོ། །དེ་ནས་དེ་རང་གི་ངང་གིས་བདག་ཉིད་ལ་དབབ་
[279b.2]པར་འགྱུར་རོ། །རྡོ་རྗེའི་ཕྱག་རྒྱ་གཉིས་བཅིངས་ཏེ། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་བཅིངས་ཏེ། མཛུབ་མོ་གཉིས་གོ་ཆ་འཆིང་བའི་ཚུལ་དུ་ཕྱག་བྱའོ། །ཨོཾ་བུདྡྷ་མཻ་ཏྲི་བཛྲ་རཀྵ་ཧཾ། ཞེས་བརྗོད་པ་དེས་ལྷ་ཆེན་པོ་ལ་སོགས་པའི་སེམས་ཅན་རྣམས་སྡུག་བསྔལ་བསལ་བར་བྱ་སྟེ། རང་ངམ་
[279b.3]གཞན་ལ་འདིས་བསྲུང་བ་ནི་འབྲས་བུ་ཡིན་ནོ། །རྡོ་རྗེ་མཐིལ་དུ་བཅིངས་ནས་སུ། །ཞེས་བྱ་བ་ནི་རྡོ་རྗེ་ལག་མཐིལ་དུ་བཅིངས་ནས། མཐེ་བོ་གཉིས་ཀྱིས་ཁྲོས་ནས་དགབ་པར་བྱ་བ་དེ་ཉིད་ཀྱིས་རྡོ་རྗེའི་རིགས་ཆེན་པོ་རྣམས་འགྲུབ་པར་འགྱུར་རོ། །འདི་ཉིད་བཅིངས་པས་འཇིག་རྟེན་གསུམ་གྱི་
[279b.4]འཁོར་ལོ་མ་ལུས་པའི་དམ་ཚིག་འཛིན་པའི་ལས་ཀྱི་དུས་སུའམ། ཨོཾ་བཛྲ་ས་མ་ཡ་གྲྀཧྞ་བནྡྷ་ས་མ་ཡཾ་ཞེས་བྱ་བའི་སྔགས་ཀྱིས་དཀྱིལ་འཁོར་རྒྱལ་པོ་མཆོག་བསྒོམ་པའི་དུས་སུ་འདི་གཞུག་པ་དང་། སློབ་དཔོན་གྱིས་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོར་སློབ་དཔོན་དང་སློབ་མ་
[279b.5]རྣམས་གཞུག་པར་བྱའོ། །སེམས་དཔའ་རྡོ་རྗེ་དམ་བྱས་ཏེ། །ཞེས་བྱ་བ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་གསུངས་པའི་སེམས་མ་རྡོ་རྗེ་མ་བཅིངས་ཏེ། བསྟན་པར་བྱས་ནས་མཐེའུ་ཆུང་གཉིས་ཁབ་ལྟར་བསྒྲེངས་ནས། མཐེ་བོ་གཉིས་བསྒྲེངས་ཏེ། མཛུབ་མོ་གཉིས་ཀྱི་སྟེང་དུ་
[279b.6]མནན་པ་ནི། དཀྱིལ་འཁོར་རྒྱལ་པོ་མཆོག་བསྒོམ་པའི་དུས་སམ། ལས་ཀྱི་དུས་སུ་ཁམས་གསུམ་པ་ཐམས་ཅད་དམ་ཚིག་འཛིན་པའི་ཕྱག་རྒྱ་གཉིས་པ་ཡིན་ནོ། །དེའི་སྔགས་ནི་འདི་ཡིན་ཏེ། རྡོ་རྗེ་འདི་ནི་རྡོ་རྗེ་ཆེ། །སངས་རྒྱས་ཀུན་གྱིས་བྱིན་བརླབས་པ། །དམ་ཚིག་འདི་ལས་འདས་ན་
[279b.7]ནི། །རིགས་རྣམས་མྱུར་དུ་ཐལ་བར་རློག །ཨོཾ་ཧ་ན་ས་མ་ཡ་ཧཱུཾ་ཕཊ། རྡོ་རྗེ་ཕྱག་རྒྱ་གཉིས་བཅིངས་ཏེ། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་བཅིངས་ལ། མཛུབ་མོ་གཉིས་ལྕགས་སྒྲོག་ཏུ་སྤྲེལ་ཏེ། གཡས་ཕྱོགས་སུ་སྟོབས་ཀྱིས་གཅུས་ནས། སླར་ཡང་གཡོན་གྱི་ཕྱོགས་སུ་གཅུ་
[280a]
[280a.1]བ་ནི་ལས་ཀྱི་དུས་སམ། དཀྱིལ་འཁོར་རྒྱལ་མཆོག་གི་དུས་སུ་ལྷ་འགུགས་པའི་ཕྱག་རྒྱའོ། །འདིའི་སྔགས་ནི། ཨོཾ་བ་ལིནྟ་ཨོད་བ་ལིན་བཛྲ་ཨཱ་ཀཪྵ་ཡ་ཛཿརྡོ་རྗེ་བཅིང་བ་དམ་བྱས་ཏེ། དེ་ཞེས་བྱ་བ་ལ་སོགས་པའི་རྡོ་རྗེ་བཅིང་བ་དམ་པོར་བྱས་ཏེ། མཛུབ་མོ་གཉིས་བསྒྲེང་བ་
[280a.2]སྟེ། བཀུག་ནས་མཐེ་བོ་གཉིས་དབུས་སུ་བཞག་ལ། བཙིར་བ་ནི་བར་སྣང་གི་ལྷ་རྣམས་ཀྱི་ཕྱག་རྒྱའོ། །འདི་ནི་ལས་ཀྱི་དུས་སམ། དཀྱིལ་འཁོར་རྒྱལ་པོ་མཆོག་བསྒོམ་པའི་དུས་སུ་བར་སྣང་བ་རྣམས་ལ་བཀའ་བསྒོ་བ་ལ་སྦྱར་བར་བྱ་སྟེ། འདིའི་སྔགས་ནི་ཧཱུཾ་བཛྲ་ཨ་གྲ་པི་ཏ་ཡ་ཧཱུཾ་ཞེས་བྱ་བའོ། ། 
[280a.3]རྡོ་རྗེ་ཕྱག་རྒྱ་གཉིས་ཀ་ལས། །མཐེའུ་ཆུང་གཉིས་ཀ་བཅིངས་ནས་ཀྱང་། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་གྱེན་དུ་ཁ་བསྟན་ལ་མཛུབ་མོ་དང་མཐེའུ་ཆུང་གཉིས་སོ་སོར་ལྕགས་སྒྲོག་ལྟར་སྦྲེལ་ནས་བསྒྱུར་ཞིང་བཟློག་སྟེ། སྤྱི་བོར་གཞག་པ་ནི་ནམ་མཁའ་ལ་སྤྱོད་པའི་ཕྱག་རྒྱའོ། །འདི་ཡང་དཀྱིལ་
[280a.4]འཁོར་རྒྱལ་མཆོག་བསྒོམ་པའི་དུས་དང་། ལས་ཀྱི་དུས་དེར་རང་གི་བཀའ་བསྒོ་བ་ལ་སྦྱར་བར་བྱའོ། །འདིའི་སྔགས་ནི། ཨོཾ་བཛྲ་མཱ་ལ་ཨ་གྲ་བཾ་ཞེས་བྱའོ། །རྡོ་རྗེ་བཅིང་བ་བསྡམས་ནས་སུ། །རྡོ་རྗེ་བསྲུང་བ་བཙིར་བར་བྱ། །ཞེས་བྱ་བ་ནི་རྡོ་རྗེ་དབྱིངས་སུ་གསུངས་པའི་རྡོ་རྗེ་སྲུང་བའི་དམ་
[280a.5]ཚིག་གི་ཕྱག་རྒྱ་སྙིང་གར་རྡོ་རྗེ་བསྡམས་ཏེ་བཙིར་བ་ནི། ས་ལ་སྤྱོད་པ་རྣམས་ཀྱི་ཕྱག་རྒྱའོ། །འདི་ཡང་ལས་ཀྱི་དུས་དང་། དཀྱིལ་འཁོར་རྒྱལ་མཆོག་གི་དུས་སུ་རང་གི་བཀའ་བསྒོ་བ་ལ་སྦྱར་བར་བྱའོ། །འདིའི་སྔགས་ནི། ཨོཾ་བཛྲ་བནྡྷ་ཧཾ་ཞེས་བྱ་བའོ། །རྡོ་རྗེ་ཕྱག་རྒྱ་གཉིས་བཅིངས་ཏེ། །ཞེས་
[280a.6]བྱ་བ་ནི་རྡོ་རྗེ་ཁུ་ཚུར་གཉིས་བཅིངས་ལ། གཡོན་པའི་མཛུབ་མོ་གཡས་པའི་མཐེའུ་ཆུང་གིས་མདུད་ནས་གཅུ་ཞིང་སླར་ཡང་གཅུ་བ་བྱས་ནས། དྲག་ཏུ་གཏོགས་པ་ནི་ས་འོག་ན་གནས་པའི་ཕྱག་རྒྱའོ། །འདི་ཡང་དཀྱིལ་འཁོར་རྒྱལ་པོ་མཆོག་གི་དུས་སམ། ལས་ཀྱི་དུས་སུ་བཀའ་བསྒོ་
[280a.7]བ་བྱས་ན་འདི་ལས་མི་འདའ་བར་བྱེད་པར་འགྱུར་རོ། །འདིའི་སྙིང་པོ་ནི། ཨོཾ་བཛྲ་པཱ་ཏཱ་ལ་བྷཉྫ་བྷཉྫ་ཧཱུཾ་ཕཊ། རྡོ་རྗེ་བཅིང་བ་སྦྲེལ་བ་ནི། །མཛུབ་མོ་གཉི་ག་དམ་པོ་སྟེ། །ཞེས་བྱ་བ་ནི། ལག་པ་གཉིས་ཐུར་དུ་བསྟན་ལ་མཛུབ་མོ་གཉིས་ལྕགས་སྒྲོག་ཏུ་སྦྲེལ་ལ། གུང་མོ་དང་མཐེ་བོ་ཁབ་
[280b]
[280b.1]ལྟར་བྱ་སྟེ། མཐེ་བོ་རྩེ་མོ་གཉིས་དཔྲལ་བའི་ཕྱགས་སུ་བཞག་ལ་བསྐོར་བ་ནི། ཧེ་རུ་ཀ་རྡོ་རྗེའི་ཕྱག་རྒྱའོ། །མ་མོ་ཐམས་ཅད་པའི་ཕྱག་རྒྱ་ཐམས་ཅད་དཀྱིལ་འཁོར་རྒྱལ་པོ་མཆོག་གམ། ལས་ཀྱི་དུས་སུ་རང་གི་ལས་ལ་གཞག་པར་བྱའོ། །འདིའི་སྙིང་པོ་ནི། ཨོཾ་ཧེ་རུ་ཀ་བཛྲ་ས་མ་ཡ་
[280b.2]སརྦྦ་དུ་ཥྚ་ས་མུ་པྲ་བྷཉྫ་ག་ཧཱུཾ་ཕཊ་ཅེས་བྱ་བའོ། །རྡོ་རྗེ་ཁུ་ཚུར་གཉིས་བཅིངས་ཏེ། །མཉམ་པར་བཞག་སྟེ་སྙིང་གར་གཞག །ཁྲོ་བོའི་ཁུ་ཚུར་གྱིས་བཙིར་བ། །ཕྱི་རོལ་དཀྱིལ་འཁོར་འཇིགས་པའོ། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་བཅིངས་ལ་རྒྱབ་གཉིས་སྦྱར་ནས་མཛུབ་མོ་གཉིས་
[280b.3]བརྐྱང་སྟེ། སེན་མོ་སྦྱར་ནས་བཅིངས་ཏེ། རྩེ་མོ་བཙིར་བས་འབྱུང་པོ་དང་། ཡི་དགས་དང་། སྲིན་པོ་ལ་སོགས་པ་རྣམས་འཇིགས་པའི་ཕྱག་རྒྱའོ། །འདིས་འབྱུང་པོ་ལ་སོགས་པའི་དཀྱིལ་འཁོར་བཀུག་ནས། སྔགས་དང་ཕྱག་རྒྱ་རྣམས་ཐལ་བར་བྱེད་དོ། །འདིའི་སྔགས་ནི། 
[280b.4]ཨོཾ་དུཥྚ་བཛྲ་ཀྲོ་དྷ་ཧ་ན་ད་ཧ་པ་ཙ་བི་དྷྭནྶ་ཡ་བི་ཀ་ར་དུ་ཥྟ་ས་མ་ཡ་མུ་དྲ་མཎྜལཾ། བྷཉྫ་བྷཉྫ། མརྡ་མརྡ། ཁཱ་ད་ཁཱ་ད། པ་ར་མནྷྲཾ། བཛྲ་ས་མ་ཡ་ཧཱུཾ་ཕཊ། ཅེས་བྱ་བའོ། །སྙིང་གར་རྡོ་རྗེ་ཁུ་ཚུར་གཉིས་སྦྱར་ལ། མཛུབ་མོ་གཉིས་སོ་སོར་བསྒྲེངས་ནས་སྦྱར་ཏེ། ཕན་ཚུན་གཉི་ག་བཙིར་བ་ནི། ། 
[280b.5]གདུག་པ་འཇོམས་པའི་ཕྱག་རྒྱ་སྟེ། འདི་ནི་ལས་ཀྱི་དུས་སམ། དཀྱིལ་འཁོར་རྒྱལ་པོ་མཆོག་གི་དུས་སུ་སྔོན་དུ་སྦྱར་བར་བྱའོ། །གཡོན་པའི་རྡོ་རྗེ་མཛུབ་མོ་ལ། གཡས་པའི་མཛུབ་མོ་བཀུག་ནས་གཟུང་། །རབ་ཏུ་ཁྲོས་པས་དྲག་བཏོགས་ན། །རི་རབ་ཀྱང་ནི་ལྟུང་བར་བྱེད། །ཅེས་
[280b.6]བྱ་བ་ནི་རྡོ་རྗེ་ཁུ་ཚུར་གཉིས་བཅིངས་པའི་གཡོན་པའི་མཛུབ་མོ་གཡས་པའི་མཛུབ་མོའི་ལྕགས་ཀྱུས་བཟུང་ནས། ཡང་དང་ཡང་དུ་དྲག་ཏུ་བཏོགས་པས་འབྱུང་པོ་དང་། ཡི་དགས་དང་། སྲིན་པོ་ལ་སོགས་པའི་གདུག་པ་ཐམས་ཅད་འཇོམས་པའི་ཕྱག་རྒྱའོ། །དེའི་སྔགས་ནི་འདི་
[280b.7]ཡིན་ཏེ། ཨོཾ་མ་ཧཱ་བཛྲ་ཀྲཱུ་ར་ཀྲོ་དྷ་པཱ་ཏ་ཡ་སརྦྦ་དུཤྚ་མཎྚ་ལཾ་བི་ནཱ་ཤ་ཡ་སརྦ་དུཥྚ་ས་མ་ཡཾ་བི་ཀ་ར་བི་དྷྭནྶ་ཡ་སྥོ་ཊ་ཡཾ་བྷ་ཉྫ་སརྦ་དུཤྚ་ས་མ་ཡ་མུ་དྲ་བནྡྷ་གྲྀ་ཧྞ་ཧ་ན་ད་ཧ་པ་ཙ་དུཥྚ་ས་མ་ཡ་སཏྭ་ན་བཛྲ་ས་མ་ཡ་ཧཱུཾ་ཕཊ་ཅེས་བྱ་བའོ། །གཡོན་པའི་རྡོ་རྗེ་མཛུབ་མོ་ལ། །གཡས་པའི་མཛུབ་མོ་ལྕགས་ཀྱུས་
[281a]
[281a.1]དབྱུང་། །རབ་ཏུ་ཁྲོས་ཤིང་བཀུག་པ་ཡིས། །གདོན་རྣམས་ཀུན་ལ་དབང་དུ་བྱེད། །ཅེས་བྱ་བ་ནི་གཡོན་པའི་རྡོ་རྗེ་ཁུ་ཚུར་གྱི་མཛུབ་མོ་བསྒྲེང་བ་ལ། གཡས་པའི་ཁུ་ཚུར་གྱིས་མཛུབ་མོའི་ལྕགས་ཀྱུར་དྲངས་པ། མཁའ་འགྲོ་མ་རྣམས་འགུགས་པའི་ཕྱག་རྒྱའོ། །འདིའི་
[281a.2]སྙིང་པོ་ནི། ཨོཾ་བཛྲ་ཨཱ་ཀཪྵ་ཤཱི་གྷྲཾ་སརྦྦ་དུཥྚ་གྷ་ན་ཧ་ན་བཛྲ་དྷ་ར་ས་ཏྱེ་ན་ཧཱུཾ་ཛཿ། ལས་ཀྱི་དུས་སམ། དཀྱིལ་འཁོར་རྒྱལ་པོ་མཆོག་གི་དུས་སུ་དགུག་པར་བྱའོ། །རྡོ་རྗེ་བཅིང་བ་བྱས་ནས་སུ། །ལག་ངར་སྙིང་གར་ཤིན་ཏུ་བསྡམ། །རྡོ་རྗེ་མཛུབ་ཉིད་མཆན་ཁུང་དུ། །བྲུད་པ་ཡིས་ནི་སྙིང་
[281a.3]འབྱིན་ཏོ། །ཞེས་བྱ་བ་ནི་རང་གི་སྙིང་གའི་ཕྱོགས་སུ་ལག་ངར་གཉིས་རྡོ་རྗེ་བཅིང་བ་དམ་པོར་བྱས་ལ། རྡོ་རྗེ་ཁུ་ཚུར་གྱི་མཛུབ་མོ་གཉིས་ལྕགས་ཀྱུར་བྱས་ལ་མཆན་ཁུང་གཉིས་བྲུད་པ་ནི་སྙིང་འབྱིན་པའི་ཕྱག་རྒྱ་སྟེ། འདིའི་སྙིང་པོ་ནི། ཨོཾ་བཛྲ་པྲ་ཏི་གྲྀ་ཧྞ་ཧྲྀ་ད་ཡ་ཨཱ་ཀཪྵ་ཡ་ཨདྱ་ཡཾ་ས་ཏི་
[281a.4]ས་ས་དྷ་ར་དྷི་ན་མྲྀ་ཡ་ཏི། ཏ་སྶྱ་ཧྲྀ་ད་ཡཾ་ནིཥྚ་ས་ཏུ་ས་མ་ཡ་ཧཱུཾ་ཛཿཞེས་སྔར་བཤད་པ་བཞིན་དུ་མཁའ་འགྲོ་མ་དང་། རྣལ་འབྱོར་མ་ཐམས་ཅད་འགུགས་པའི་ཕྱག་རྒྱ་སྟེ། དཀྱིལ་འཁོར་རྒྱལ་མཆོག་གི་དུས་སམ། དུར་ཁྲོད་དུ་ལས་བྱེད་པའི་དུས་སམ། མཁའ་འགྲོ་མ་དང་། རྣལ་
[281a.5]འབྱོར་མ་ཐམས་ཅད་ཀྱིས་བཟུང་བས་ན། བཀུག་ནས་ཕྱིས་སྙིང་འབྱིན་པའི་ཕྱག་རྒྱས་སེམས་ཅན་ཐམས་ཅད་ཀྱི་སྙིང་འབྱིན་པར་བྱེད་པ་དེ་བྱིན་ལ། དེ་ནས་དེས་སྒྲུབ་པ་པོས་བཀའ་སྩལ་པ་བཞིན་བྱེད་པར་འགྱུར་རོ། །མཛུབ་མོ་གཉིས་ཀྱི་རྩེ་མོ་ཡིས། །མཐེ་བོ་གཉིས་ཀའི་དྲུང་དུ་ནི། ། 
[281a.6]ཡིད་ཀྱིས་ཁྲོས་ནས་བཙིར་བར་བྱ། །རིམས་ལ་སོགས་པ་འགུགས་པའོ། །ཞེས་བྱ་བ་ནི་ལག་མཐིལ་གཉིས་སུ་མཐེ་བོང་གཉིས་བཞག་ནས་མཛུབ་མོའི་རྩེ་མོ་གཉིས་མཐེ་བོ་གཉིས་ཀྱི་དྲུང་དུ་འཁོར་བ་དང་བཅས་པས་བཙིར་བ་ནི་རིམས་ལ་སོགས་པ་འགུགས་པའི་ཕྱག་རྒྱ་སྟེ། འདི་དཀྱིལ་
[281a.7]འཁོར་རྒྱལ་པོ་མཆོག་གི་དུས་སམ། ལས་ཀྱི་དུས་སུ་འཕགས་པའི་སྤྱི་བོའི་གཙུག་ཏོར་གྱིས་རིམས་ལ་སོགས་པའི་ནད་རྣམས་འགུགས་པར་བྱེད་དོ། །འདིའི་སྙིང་པོ་ནི། ཨོཾ་བཛྲ་ས་མ་ཡ་ཨ་ན་ཡ། སརྦ་དུཥྚ་ཛྭ་རཱ་དྷི་ནཱ་ཤ་ཡ་ཧཱུཾ་ཕཊ་ཅེས་བྱ་བའོ། །རྡོ་རྗེ་ཐལ་མོ་དམ་བྱས་ཏེ། །མཛུབ་མོ་
[281b]
[281b.1]གཉིས་ནི་བཀུག་ནས་སུ། །ཞེས་བྱ་བ་ནི། རྡོ་རྗེ་ཐལ་མོའི་མཛུབ་མོ་གཉིས་ལྕགས་ཀྱུ་ལྟར་བཀུག་ནས། མཐེ་བོ་གཉིས་མཉམ་པར་སྦྱར་ནས་མནན་པ་ནི་སྡིག་པ་འཕྲོག་པའི་ཕྱག་རྒྱའོ། །དེ་ནི་རིམས་ལ་སོགས་པའི་ནད་རྣམས་ཟད་པར་བྱ་བའི་དོན་དུ་སྦྱར་བར་བྱའོ། །དེའི་སྙིང་པོ་ནི་འདི་ཡིན་
[281b.2]ཏེ། ཨོཾ་བཛྲ་ཀརྨྨ་བི་ཤོ་དྷཱ་ཡ་སརྦྦ་ཨ་བ་ར་ཎ་ནེ་བུདྡྷ་སཏྟྱ་ན་ས་མ་ཡ་ཧཱུཾ་ཞེས་བྱ་བའོ། །རྡོ་རྗེའི་ཕྱག་རྒྱ་གཉིས་ནང་དུ། །ཞེས་བྱ་བ་ལ་སོགས་པ་ནི་རྡོ་རྗེ་ཁུ་ཚུར་གཉིས་ཀྱི་མཛུབ་མོ་གཉིས་ལྕགས་སྒྲོག་ལྟར་བཅིངས་ནས་གྱེན་དུ་འཕང་བ་ནི་ལྟུང་བ་སློང་བའི་ཕྱག་རྒྱའོ། །འདིའི་སྙིང་པོ་ནི། ཨོཾ་སརྦྦ་
[281b.3]ཨ་པ་ཡ་ཨཱ་ཀཪྵ་ནི་བི་ཤོ་དྷ་ན་བཛྲ་ས་མ་ཡ་ཧཱུཾ་ཕཊ། རྡོ་རྗེ་བཅིང་བ་དམ་བྱས་ཏེ། །གུང་མོ་གཉི་ག་ངོས་སྦྱར་ནས། །མཐའ་མ་བཞི་ནི་ངོས་སྤྲད་ནས། །སྡིག་པ་འཇོམས་པར་གྲགས་པ་ཡིན། །ཞེས་བྱ་བ་ནི་རྡོ་རྗེ་བཅིང་བ་བརྟན་པར་བྱས་ལ། མཐེ་བོ་དང་མཐེ་ཆུང་བཞི་གཅིག་ལ་གཅིག་ངོས་
[281b.4]སྦྱར་ནས། གུང་མོ་གཉིས་བསྒྲེང་བའི་རྩེ་མོ་སྦྱར་ནས། ཕན་ཚུན་དྲལ་བ་ནི་སྡིག་པ་དྲལ་བའི་ཕྱག་རྒྱའོ། །འདིའི་སྙིང་པོ་ནི། ཨོཾ་བཛྲ་པཱ་ཎི་བི་སྥོ་ཊ་ཡ་སརྦྦ་ཨ་པ་ཡ་བནྦྷ་ན་ནེ་ཏྲ་ཀུ་ཤཱ་སརྦྦ་ཨ་པ་ཡེ་ག་ཏེ་བྷྱཿ། སརྦྦ་ས་ཏཱ་ནཱཾ་སརྦྦ་ཏ་ཐཱ་ག་ཏ་བཛྲ་ས་མ་ཡ་ཏྲཊ་ཅེས་བྱའོ། །དེའི་དོན་ནི་འདི་སྐད་སྟོན་
[281b.5]པ་ཡིན་ཏེ། ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པའི་ཆོ་གས་ལྷའི་རྣལ་འབྱོར་བྱས་ལ། རང་གི་ཁྲོ་བོའི་སྔགས་ཀྱིས་ཡི་གེ་བཟླས་པ་འབུམ་བྱས་ལ། དེ་ནས་བཙན་ཐབས་ཀྱི་སྒྲུབ་པ་བྱེད་པར་འདོད་ན། རྡོ་རྗེ་གཙུག་ཏོར་ལ་སོགས་པས་བདག་ཉིད་བསྲུང་བ་བྱས་ལ། 
[281b.6]རྡོ་རྗེ་ཧཱུཾ་མཛད་ཀྱི་ཕྱག་རྒྱ་དང་། རྡོ་རྗེ་ཧཱུཾ་མཛད་ཀྱི་སྔགས་ཀྱི་བདག་ཉིད་རྡོ་རྗེ་ཧཱུཾ་མཛད་དུ་བྱས་ཏེ། གནོད་སྦྱིན་མོ་ལ་སོགས་པའི་གཟུགས་བརྙན་མདུན་དུ་བཞག་ལ། དེའི་སྔགས་སམ། མིང་གཟུགས་བརྙན་གྱི་སྙིང་གར་བཅུག་ནས། ཁྲོ་བོ་འདོད་པའི་རྒྱལ་པོས་བསྒྲུབ་བྱ་དེ་འགུགས་ཏེ། འཇིག་རྟེན་
[281b.7]གསུམ་ལས་རྣམ་པར་རྒྱལ་བ་བཅིངས་ནས། ཡི་གེ་ཧཱུཾ་གིས་ལྟུང་བར་བྱའོ། །དེ་ནས་ཁྲོ་བོ་ཞབས་འོག་ཏུ་འགུགས་པས་བཀུག་ནས་གཟུགས་བརྙན་དེ་དང་ཉེ་བར་བཞག་ནས། ཁྲོ་བོ་རྡོ་རྗེ་ལྕགས་ཀྱུའི་ཕྱག་རྒྱས་དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ཏེ། བསྒྲུབ་པར་བྱ་
[282a]
[282a.1]བའི་གཟུགས་བརྙན་ལ། འཇིག་རྟེན་གསུམ་ལས་རྣམ་པར་རྒྱལ་པའི་ཕྱག་རྒྱ་བཅིང་ངོ་། །ཨོཾ་བཛྲ་ཨ་ཀྲ་མ་ཧོཿཞེས་བྱ་བས་གནོན་པ་དང་། ཨོཾ་བཛྲ་ཨཱ་བེ་ཤ་ཧ་ན་པ་ཏ་ཏྲཊ་ཅེས་བྱ་བས་དབབ་ཅིང་གཟིར་བར་བྱའོ། །བུདྡྷ་མཻ་ཏྲི་ཞེས་བྱ་བས་བབས་པའི་སྡུག་བསྔལ་བསལ་
[282a.2]ལ། ཁྲོ་བོ་ཏི་རཱིནྟི་རིའི་ཕྱག་རྒྱ་བཅིངས་ཏེ། ཨོཾ་བཛྲ་ས་མ་ཡ་གྲྀཧྞ་བནྡྷ་ས་མ་ཡ་མ་ནུ་སྨ་ར་སརྦྦ་ཏ་ཐཱ་ག་ཏ་ས་མ་ཡ་སྟྭཾ། དྲྀ་ཌྷོམེ་བྷ་བ་སྠི་ཏོ་མེ་བྷ་བ་ཨཛྱོ་མེ་བྷ་བ་ཨ་པྲ་ཏི་ཧ་ཏྱོ་མེ་བྷ་བ། སརྦྦ་ཀརྨྨ་སུ་ཙ་མེ་ཙིཏྟཾ་ཤྲེ་ཡཿཀུ་རུ་ཧཱུཾ་ཧ་ཧ་ཧ་ཧ་ཧཱུཾ་ཞེས་བརྗོད་ནས། དམ་ཚིག་ལ་གཞག་པ་དང་། རྡོ་རྗེ་འདི་ནི་རྡོ་རྗེ་
[282a.3]ཆེ། །ཞེས་བྱ་བ་ལ་སོགས་པ་དམ་ཚིག་གི་ཕྱག་རྒྱ་བསྟན་པས། རྡོ་རྗེ་ཧེ་རུ་ཀའི་ཕྱག་རྒྱས་རང་གི་ལས་ལ་སྦྱར་བས་གནོད་སྦྱིན་མོ་ཐམས་ཅད་བུད་མེད་ཀྱི་གཟུགས་ཀྱི་ཆུང་མ་དང་། བུ་མོ་ལ་སོགས་པ་བྱེད་པར་འགྱུར་རོ། །དྲག་པོ་ལ་སོགས་པ་སྐྱེས་པའི་གཟུགས་ཅན་ནས། བྲན་གྱི་མཐར་
[282a.4]ཐུག་པའི་བར་དུ་ལྷ་ཐམས་ཅད་བཀུག་ནས། སྙིང་པོ་དང་ཕྱག་རྒྱས་རང་གི་ལས་ལ་སྦྱར་ལ། ཀྱེ་ཅི་ཞིག་བགྱི་ཞེས་ཟེར་རོ། །དེ་ནས་རང་གི་ཁྲོ་བོའི་ལྷའི་ཕྱག་རྒྱ་ཆེན་པོ་དང་། དམ་ཚིག་དང་། ཆོས་དང་། ལས་ཀྱི་ཕྱག་རྒྱ་བཅིངས་ལ། བསྒྲུབ་པར་བྱ་བའི་མིང་དང་། སྔགས་སྤེལ་ནས། རང་
[282a.5]གི་ཁྲོ་བོའི་སྔགས་ཀྱི་བཟླས་པ་ཟླ་བ་ཕྱེད་བྱས་པས་གཟུགས་བརྙན་དེ་ནས་སྒྲ་འབྱུང་བར་འགྱུར་རོ། །དེ་ནས་སྒྲུབ་པ་པོས་ཁམས་གསུམ་རྣམ་པར་རྒྱལ་བའི་ཕྱག་རྒྱ་བཅིངས་ལ། ཧཱུཾ་ཞེས་བྱ་བར་རབ་ཏུ་སྦྱར་བར་བྱའོ། །དེ་ནས་བསྒྲུབ་པར་བྱ་བའི་གཟུགས་བརྙན་གྱི་མདུན་དུ་གནས་ཏེ། གནང་བ་ནོད་
[282a.6]ཅིང་ཀྱེ་ཅི་ཞིག་བགྱི་ཞེས་ཟེར་རོ། །དེ་ནས། རྡོ་རྗེ་འདི་ནི་རྡོ་རྗེ་ཆེ། །ཞེས་བྱ་བ་ལ་སོགས་པ་བརྗོད་ཅིང་དམ་ཚིག་གི་ཕྱག་རྒྱ་བསྟན་ཏོ། །དེ་ནས་ལྷ་ལ་སོགས་པ་བཀུག་ལ། སྙིང་པོ་དང་ཕྱག་རྒྱ་རྣམས་ལ་ངེས་པར་སྦྱར་ནས། འདི་གྱིས་ཤིག་ཅེས། རང་གིས་བཀའ་བསྒོའོ། །དེ་ནས་རྐང་
[282a.7]པས་གནོན་པའི་སྔགས་དང་ཕྱག་རྒྱས་རྐང་པའི་འོག་ནས་བཏོན་ཏེ། རྡོ་རྗེ་སློང་བས་བསླངས་ནས། རྡོ་རྗེ་རིན་ཆེན་གྱིས་དབང་བསྐུར་ནས། བསྒྲུབ་པར་བྱ་བ་ཅི་བདེ་བར་གཞག་གོ། །འབྱུང་པོ་དང་། ཡི་དགས་དང་། སྲིན་པོ་ལ་སོགས་པའི་གདོན་རྣམས་ལས་བྱེད་པར་འདོད་ན། སྔར་
[282b]
[282b.1]བཤད་པ་བཞིན་དུ་རྡོ་རྗེ་ཧཱུཾ་མཛད་ཀྱི་སྦྱོར་བས་སྔགས་ལན་འབུམ་བརྗོད་པ་དང་། ཁྲོ་བོ་གཞན་གྱི་སྦྱོར་བས་རེ་རེ་ཞིང་བསྙེན་པ་ཁྲི་བྱས་ལ། ཁྲོ་བོ་རྡོ་རྗེ་ལྕགས་ཀྱུས་གདོན་རྣམས་བཀུག་ལ། ཁྲོ་བོ་སྟོབས་པོ་ཆེས་དེ་དག་དཀྱིལ་འཁོར་གྱི་སྔགས་དང་ཕྱག་རྒྱ་བཟའ་བ་དང་། སླར་ཡང་དབུ་དང་
[282b.2]ཕྱག་སྟོང་ཕྲག་མངའ་བའི་ཁྲོ་བོ་སྟོབས་པོ་ཆེས་མ་རུངས་པ་བཟའ་བར་བྱའོ། །མཁའ་འགྲོ་མ་དང་རྣལ་འབྱོར་མའི་གདོན་རྣམས་བཀུག་ནས་མཉེས་པར་བྱས་ཏེ། སྔགས་གཉི་ག་རེ་རེ་ཞིང་འབུམ་བཟླས་པར་བྱའོ། །དེ་ནས་ཁྲོ་བོ་གཞན་གྱི་རྣལ་འབྱོར་པས་དེའི་མཚན་མོར་དུར་ཁྲོད་
[282b.3]དམ། ལྷ་ཁང་སྟོང་པར་དེ་བཀུག་ཅིང་། སྙིང་པོ་དྲངས་ནས་ཕྱག་རྒྱས་མཉེས་པར་བྱས་པས། དེ་དག་གིས་མངོན་པར་འདོད་པའི་དངོས་གྲུབ་ཀྱི་བར་དུ་བྱེད་དོ། །བརྒྱ་ལ་གནོད་པར་བྱེད་ན་རྡོ་རྗེ་ཧེ་རུ་ཀའི་ཕྱག་རྒྱས་དེ་གཞོམ་པར་བྱའོ། །རིམས་ལ་སོགས་པ་འཇོམས་པར་བྱེད་ཀྱང་། 
[282b.4]རྡོ་རྗེ་ཧཱུཾ་མཛད་ཀྱི་སྦྱོར་བས་སྔགས་གཉིས་སོ་སོར་བཟླས་པ་འབུམ་བྱ་བའམ། ཡང་ན་ཁྲོ་བོ་གཞན་གྱི་སྦྱོར་བས་ཀྱང་ངོ་། །དེ་ནས་ཁྲོ་བོ་སྤྱི་གཙུག་བསྡམས་ལ། རིམས་ལ་སོགས་པའི་ནད་རྣམས་བཀུག་སྟེ། དེ་ནས་བསྒྲུབ་པར་བྱ་བའི་སྤྱི་བོ་ནས་བརྩམས་ནས། ལུས་ཀུན་བཀང་
[282b.5]ན་དེ་དང་བྲལ་བར་འགྱུར་རོ། །རིགས་ཐམས་ཅད་ཀྱི་དཀྱིལ་འཁོར་གྱི་རྟོག་པའི་སྤྱིའི་ཆོ་ག་ནི་དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ཏེ། རྡོ་རྗེ་ཕྱག་རྒྱ་བཟུང་ནས་ནི། །དཀྱིལ་འཁོར་ཆེན་པོར་སྲང་བུ་བྲེ། །ཞེས་བྱ་བ་ལ་སོགས་པ་ནི་ཐོག་མར་སློབ་དཔོན་གྱི་གཡོན་པའི་རྡོ་རྗེ་ཁུ་ཚུར་
[282b.6]གྱིས་རིགས་ཐམས་ཅད་པའི་དཀྱིལ་འཁོར་གྱི་སྲད་བུ་ཚོན་སྣ་ལྔའི་སྐུད་པ་བླངས་ཏེ། ཚངས་པའི་ཐིག་གདབ་པར་བྱའོ། །ཕྱི་ནས་ཇི་ལྟར་འདོད་པ་བཞིན་དུ་བྱའོ། །རྡོ་རྗེའི་ཕྱག་རྒྱ་གཉི་ག་ཡི། །མཛུབ་མོ་རྩེ་མོ་རབ་སྦྱར་བ། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་ཀ་གྱེན་དུ་བསྟན་ལ། མཛུབ་
[282b.7]མོ་གཉིས་བསྒྲེང་སྟེ། ཕན་ཚུན་དུ་ལོགས་ཀྱི་རྩེ་མོ་སྦྱར་ནས། དེ་བཞིན་གཤེགས་པ་ཐམས་ཅད་འབར་བའི་ལྟ་བས་བཀུག་སྟེ། ཚོན་རྩི་ལ་གཞུག་པར་བྱ་བ་ནི། ཚོན་ཐམས་ཅད་བྱིན་གྱིས་བརླབ་པའི་ཕྱག་རྒྱའོ། །འདིའི་སྔགས་ནི། ཨོཾ་བཛྲ་ཙི་ཏྲ་ས་མ་ཡ་ཧཱུཾ་ཞེས་བྱའོ། །དེ་ལ་ཚོན་
[283a]
[283a.1]དཀར་པོ་ལ་ནི་རྣམ་པར་སྣང་མཛད་དཀར་པོའི་གཟུགས་ཀྱིས་སོ། །སྔོན་པོ་ལ་ནི་མི་བསྐྱོད་པ་སྔོན་པོའི་གཟུགས་ཀྱིས་སོ། །སེར་པོ་ལ་ནི་རིན་ཆེན་འབྱུང་ལྡན་སེར་པོའི་གཟུགས་ཀྱིས་སོ། །དམར་པོ་ལ་ནི་འོད་དཔག་ཏུ་མེད་པ་དམར་པོའི་གཟུགས་ཀྱིས་སོ། །ལྗང་གུ་ལ་
[283a.2]ནི་དོན་ཡོད་གྲུབ་པ་ལྗང་གུའི་གཟུགས་ཀྱིས་གཞུག་པར་བྱའོ། །མཛུབ་མོའི་རྩེ་མོ་ཡང་དག་པར། །སྦྱར་ལ་བཀན་ཏེ་བསྡམས་ནས་སུ། །ཞེས་བྱ་བ་ནི་ཚོན་རྩི་བྱིན་གྱིས་རློབ་པའི་ཕྱག་རྒྱ་ཉིད་སྔོན་དུ་བསྟན་པར་བྱས་ལ། སྒོ་འབྱེད་པའི་དུས་སུ་མཛུབ་མོ་གཉིས་སོ་སོར་བྱས་པ་ནི། སྒོ་འབྱེད་
[283a.3]པའི་ཕྱག་རྒྱ་སྟེ། རབ་ཏུ་ཁྲོ་ནས་སྒོ་དབྱེ་བའི་སྦྱོར་བ་འདིར་བྱའོ། །དེའི་སྔགས་ནི་འདི་ཡིན་ཏེ། ཨོཾ་བཛྲ་ཨུཌྒྷ་ཊ་ས་མ་ཡ་པྲ་བེ་ཤ་ཡ་ཧཱུཾ་ཞེས་བྱ་བ་ལའོ། །ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་པའི་ཕྱག་རྒྱ་ཆེན་པོ་དང་། དམ་ཚིག་དང་། ཆོས་དང་། ལས་ཀྱི་ཕྱག་
[283a.4]རྒྱ་རྣམས་སྒྲུབ་པར་བྱེད་པའི་མཚན་མ་ཐོབ་ནས་ཕྱག་རྒྱ་ཆེན་པོའོ། །དམ་ཚིག་དང་། ཆོས་དང་། ལས་ཀྱི་ཕྱག་རྒྱ་རང་ཉིད་ཀྱིས་བཅིངས་ལ། གཡོན་བརྐྱང་བའི་ཚུལ་གྱིས་གནས་ཏེ། ཤིན་ཏུ་ཁྲོས་པའི་ཁྲོ་བོའི་སྐད་འབྱིན་ཅིང་ཁྲོ་བོའི་ལྟ་བས་བལྟས་ནས། བསྒྲུབ་པར་བྱའོ་ཞེས་བྱ་བ་
[283a.5]ནི་དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ནོ། །དེ་བཞིན་གཤེགས་པ་ཐམས་ཅད་ཅེས་བྱ་བ་ནི། དེ་བཞིན་གཤེགས་པ་ཡང་ཡིན་ལ། ཐམས་ཅད་ཀྱང་ཡིན་པས་ན་དེ་བཞིན་གཤེགས་པ་ཐམས་ཅད་དེ། དེ་དག་གི་རྡོ་རྗེ་དམ་ཚིག་གི་རྡོ་རྗེའི་རིགས་ཆེན་པོ་དེ་ཉིད་གསལ་བར་བྱེད་
[283a.6]པའི་སྒྲའི་ཚོགས་དེ་ཉིད་ནི་རྟོག་པའི་རྒྱལ་པོའོ། །དེ་བས་ན་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་དམ་ཚིག་གི་རྟོག་པའི་རྒྱལ་པོ་ཆེན་པོ་ལས་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོའི་ཆོ་ག་རྒྱས་པ་ཇི་སྐད་བཤད་པ་རྫོགས་སོ་ཞེས་བྱ་བ་ནི་མ་ལུས་པའོ། །ཆོ་ག་ལྷག་
[283a.7]མ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་བཤད་པ་ཉིད་དུ་བལྟ་བར་བྱའོ། །ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོའི་འགྲེལ་པ་རྫོགས་སོ།། །།དེ་ལྟར་ཁམས་གསུམ་རྣམ་པར་རྒྱལ་བའི་དུམ་བུའི་རྡོ་རྗེའི་རིགས་ཆེན་པོའི་ཕྱག་རྒྱ་ཆེན་པོ་གཙོ་བོར་གྱུར་པའི་
[283b]
[283b.1]ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་བཤད་ནས། ད་ནི་དམ་ཚིག་གི་ཕྱག་རྒྱ་གཙོ་བོར་གྱུར་པ་དེས་འདུལ་བའི་འགྲོ་བ་རྣམས་རྗེས་སུ་གཟུང་བའི་ཕྱིར། འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་ནི་དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་
[283b.2]བ་ནི་དེ་མ་ཐག་པའོ། །དང་པོ་སྦྱོར་བའི་རྗེས་ཐོགས་ལ། །ཞེས་བྱ་བའི་དོན་ཏོ། །དེ་ལ་དང་པོ་སྦྱོར་བ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་པ་ཉིད་ཡིན་པར་བལྟ་བར་བྱའོ། །བཅོམ་ལྡན་འདས་རྡོ་རྗེ་ཞེས་བྱ་བ་ནི་རྣམ་པར་སྣང་མཛད་དོ། །ཡང་ཞེས་བྱ་བ་ནི་འཇིག་
[283b.3]རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལ་ལྟོས་པས་ན་ཡང་ངོ་། །རྡོ་རྗེ་གཟུངས་ཀྱི་ཞེས་བྱ་བ་ནི་རྡོ་རྗེ་རྣམ་པར་སྣང་མཛད་ལ་སོགས་པ་ནས། ཁྲོ་བོ་རྡོ་རྗེ་འབེབས་པ་དང་། བྱམས་པའི་མཐར་ཐུག་པ་དེ་དག་ནི་གཟུངས་སོ། །དེ་དག་ནི་དྲན་པ་དང་། ཤེས་རབ་དང་། ཡང་དག་པར་ལྡན་
[283b.4]པ་གཉིས་སུ་མེད་པའི་སེམས་དེ་ནི་རྡོ་རྗེ་གཟུངས་ཀྱི་དམ་ཚིག་གོ། །རྡོ་རྗེ་ཁྲོ་བོའི་དམ་ཚིག་གི་ཕྱག་རྒྱ་ལྷ་མོ་ལ་སོགས་པའི་གཟུགས་དེ་ལས་བྱུང་བའོ། །གང་གི་ཕྱིར་ཕྱག་ན་རྡོ་རྗེའི་ཐུགས་སུ་གྱུར་པའི་རྡོ་རྗེ་དེ་ཉིད་རྡོ་རྗེ་གཟུངས་ཀྱི་དམ་ཚིག་གི་ཕྱག་རྒྱ་ལས་བྱུང་བའི་རྡོ་རྗེ་དེས་བྱིན་གྱིས་བརླབས་པའི་ཏིང་ངེ་
[283b.5]འཛིན་གང་ཡིན་པ་དེའི་དོན་གྱི་རྗེས་སུ་སོང་བའི་མིང་དེ་སྐད་ཅེས་བྱ་བའི་ཏིང་ངེ་འཛིན་གང་ཡིན་པ་དེ་ལ་སྙོམས་པར་ཞུགས་ནས་རྡོ་རྗེ་ཁྲོ་བོའི་དམ་ཚིག་གི་ཕྱག་རྒྱ་ཕྱག་ན་རྡོ་རྗེའི་ཐུགས་ཀར་གནས་པའི་སེམས་དཔའི་རྡོ་རྗེའི་མཐུ་ལས་བྱུང་བའི་གཟུངས་ཀྱི་ལྷ་མོ་སྤྲུལ་པའི་རྣམ་པར་ཐུགས་རྩེ་གཅིག་ཏུ་
[283b.6]མཛད་ཅེས་བྱ་བའི་ཐ་ཚིག་གོ། །ཕྱག་ན་རྡོ་རྗེའི་ཐུགས་ཀ་ནས། །ཞེས་བྱ་བ་ནི་རྡོ་རྗེ་སེམས་དཔའི་ཐུགས་ཀ་ལས་བྱུང་བའོ། །རྡོ་རྗེ་སེམས་དཔའ་དེ་ཉིད་བཅོམ་ལྡན་འདས་ཕྱག་ན་རྡོ་རྗེ་ཞེས་བྱ་སྟེ། རྡོ་རྗེ་སེམས་དཔའི་ཐུགས་སུ་གྱུར་པ་རྡོ་རྗེ་འཆང་ཆེན་པོ་སེམས་དཔའི་རྡོ་རྗེའི་གཟུགས་ཅན་ནི་
[283b.7]ཕྱག་ན་རྡོ་རྗེ་ལ། རྡོ་རྗེ་ཧཱུཾ་མཛད་དང་། ཁྲོ་བོ་རྡོ་རྗེ་སེམས་དཔའ་ལ་སོགས་པ་རང་གི་གཟུགས་དང་འདྲ་བ་ཐམས་ཅད་ཀྱི་བདག་ཉིད་གང་ཡིན་པ་དེ་ནི་ཕྱག་ན་རྡོ་རྗེ་དང་། རང་གི་ལུས་ཐམས་ཅད་དང་འདྲ་བའོ། །ཐམས་ཅད་དང་འདྲ་བའི་བདག་ཉིད་དུ་གྱུར་པས་ཕྱག་ན་རྡོ་རྗེའི་ལུས་འབའ་ཞིག་དང་འདྲ་བ་མ་
[284a]
[284a.1]ཡིན་ཏེ། འོད་ཀྱི་དཀྱིལ་འཁོར་དང་འདྲ་བར་ཡང་སྟོན་ཏོ། །ཀུན་ནས་འབར་བས་བསྐོར་བ་ཞེས་བྱ་བ་ནི་ཀུན་ནས་འབར་བས་ན་ཀུན་ནས་འབར་བ་སྟེ། དེས་བསྐོར་བ་ནི་ནང་དུ་ཆུད་པ་ཞེས་བྱ་བའི་དོན་ཏོ། །དེ་གང་ཡིན་ཞེ་ན། རྡོ་རྗེ་ཁྲོ་བོའི་དམ་ཚིག་གི་ཕྱག་རྒྱའི་ལྷ་མོ་རྣམས་ཞེས་བྱ་
[284a.2]བ་སྨོས་ཏེ། རྡོ་རྗེ་ཁྲོ་བོ་ནི་རྡོ་རྗེ་ཧཱུཾ་མཛད་དང་། ཁྲོ་བོ་རྡོ་རྗེ་སེམས་དཔའ་ནས་བརྩམས་ནས་བསྐལ་པ་བཟང་པོའི་མཐར་ཐུག་པའོ། །དེ་དག་གི་དམ་ཚིག་གི་ཕྱག་རྒྱ་ནི། རྡོ་རྗེ་ལ་སོགས་པའི་ཕྱག་རྒྱའོ། །དེ་རྣམས་ཀྱི་ཉེ་བར་མཚོན་པའི་ལྷ་མོ་ནི་ཁྲོ་བོ་རྡོ་རྗེ་དམ་ཚིག་གིས་མཚོན་པའི་ལྷ་མོའོ། །གྱུར་
[284a.3]ནས་ནི་དེར་ཡང་དག་པར་གྱུར་ནས་སོ། །བྱུང་སྟེ་ནི་ཇི་སྐད་བཤད་པའི་ཕྱག་ན་རྡོ་རྗེའི་ཐུགས་ལས་ངེས་པར་བྱུང་བའོ། །ཅི་ཞིག་བྱེད་ཅེ་ན། འཇིག་རྟེན་གྱི་ཁམས་ཐམས་ཅད་ནས་ཞེས་བྱ་བ་སྨོས་ཏེ། རིག་པའི་ལྷ་མོས་འདུལ་བའི་སེམས་ཅན་གྱི་ཁམས་རྣམས་ལའོ། །དེ་བཞིན་གཤེགས་པ་
[284a.4]ཐམས་ཅད་ཀྱི་དོན་བསྒྲུབས་ནས་ཞེས་བྱ་བ་ནི། ཁམས་གསུམ་རྣམ་པར་རྒྱལ་བ་ལས་གསུངས་པའི་གཟུངས་ཁོང་དུ་ཆུད་པར་བྱས་པའོ། །སེམས་ཅན་གཞན་དག་མ་དད་པ་སྤངས་ནས། དེས་འདུལ་བའི་ལུས་དང་། ངག་དང་། ཡིད་ཀྱི་ཕྱག་རྒྱ་དེའི་གཟུགས་བརྙན་དུ་བསྐྱེད་ཅིང་
[284a.5]བསྒྲུབས་ནས་ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱ་བར་སྦྱར་རོ། །ཅིའི་ཕྱིར་སྐུ་དང་། གསུང་དང་། ཐུགས་རྡོ་རྗེའི་གཟུགས་སུ་གྱུར་ཞེ་ན། བཅོམ་ལྡན་འདས་རྡོ་རྗེ་སེམས་དཔའ་བཙུན་མོའི་གསང་བ་སྦ་བའི་ཕྱིར་རོ། །བུད་མེད་གཟུགས་ཀྱིས་འདུལ་བ་རྣམས་གདུལ་བར་བྱ་བའི་ཕྱིར། 
[284a.6]རྡོ་རྗེ་ཧཱུཾ་མཛད་དང་། ཁྲོ་བོ་རྡོ་རྗེ་སེམས་དཔའི་གཟུགས་སུ་གྱུར་ནས། བཅོམ་ལྡན་འདས་རྡོ་རྗེ་སེམས་དཔའ་དང་འབྲེལ་བའི་གསང་བའི་བཙུན་མོ་ནི་གསང་བའི་བཙུན་མོ་སྟེ། དེ་ལྟ་བུར་གྱུར་པའི་གསང་བའི་བཙུན་མོ་དེ་སྦ་བའི་ཕྱིར། སྐུ་དང་གསུང་དང་ཐུགས་རྡོ་རྗེ་གཟུངས་ཀྱི་ལྷ་མོ་རྡོ་རྗེ་ལ་
[284a.7]སོགས་པའི་ཕྱག་རྒྱའི་གཟུགས་སུ་གྱུར་ནས། རྡོ་རྗེ་ཧཱུཾ་མཛད་དང་། ཁྲོ་བོ་རྡོ་རྗེ་སེམས་དཔའ་ལ་སོགས་པའི་གཟུགས་སུ་སྦས་ཏེ། ཁམས་གསུམ་རྣམ་པར་རྒྱལ་བ་ལ་སོགས་པའི་ལྷ་མོའི་གཟུགས་ཡིན་པ་དེ་ཉིད་ཀྱི་ཕྱིར། གསང་བའི་བཙུན་མོ་ཞེས་བརྗོད་པའི་ཕྱིར་རམ། དྲན་པ་དང་
[284b]
[284b.1]ཤེས་རབ་དང་། ཡང་དག་པར་ལྡན་པའི་སེམས་ནི་གསང་བའི་རང་བཞིན་ཡིན་པའི་ཕྱིར་རོ། །ཨེ་མའོ་ཞེས་བྱ་བ་ནི་ངོ་མཚར་བའོ། །གསང་བའི་ཡེ་ཤེས་ཀྱི་གཟུགས་ཀྱི་ལྷ་མོར་སྤྲུལ་ལ། བླ་ན་མེད་པ་ནི་ཐམས་ཅད་ཀྱི་མཆོག་ཏུ་གྱུར་པ་ཡིན་པའི་ཕྱིར། འདིར་ནི་ཅི་ཞིག་ངོ་མཚར་ཆེ་ཞེ་ན། 
[284b.2]གང་གི་ཕྱིར་དེ་བཞིན་གཤེགས་པ་རྣམས་དང་འབྲེལ་པའི་བདེ་བ་ནི། དེ་བཞིན་གཤེགས་པའི་བདེ་བ་གང་ཡིན་པ་དེའི་ཕྱིར་ཞེས་བྱ་བ་སྨོས་ཏེ། གདུལ་བྱ་རྣམས་ལ་གཟུགས་ཀྱི་ཡེ་ཤེས་བསྐྱེད་པའི་ཕྱིར། དེ་བཞིན་གཤེགས་པ་རྣམས་ལ་སྨད་པའི་གཟུགས་ཡོད་པ་མ་ཡིན་ཡང་། བཙུན་མོ་
[284b.3]ཉིད་དུ་གྱུར་པ་ཡིན། །ཞེས་བྱ་བ་ནི་འདི་ལྟ་བུར་མཛད་པ་ནི་ངོ་མཚར་ཆེའོ། །ཧྲཱིཿཞེས་བྱ་བ་ནི། འཇིག་རྟེན་གསུམ་ལས་འདུལ་བར་བྱེད་པའི་གཟུངས་ཐམས་ཅད་ཀྱི་སྙིང་པོའོ། །འདི་སྐད་སྟོན་པ་ཡིན་ཏེ། ཡི་གེ་ཧྲཱིཿབརྗོད་པས་ལྷ་མོ་ཐམས་ཅད་དུ་གྱུར་ནས་ཕྱོགས་བཅུར་སོང་སྟེ། སེམས་ཅན་
[284b.4]གྱི་ཁམས་ཐམས་ཅད་གཟུངས་ཀྱི་རྟོག་པ་བསྐྱེད་ནས། རྡོ་རྗེའི་རིགས་ཀྱི་ལྷ་མོ་བསྒྲུབ་པའི་ཕྱིར་རོ། །དེ་ནས་ཡི་གེ་དྷཱིཿབརྗོད་པས་ལྷ་མོའི་གཟུགས་སུ་གྲུབ་ཅིང་རྫོགས་པར་བྱ་སྟེ། གཟུགས་དེའི་ནང་དུ་ཆུད་པའི་ཕྱག་རྒྱའི་གཟུགས་བརྙན་དུ་གྱུར་ནས། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་
[284b.5]འཁོར་ཆེན་པོའི་ཚུལ་གྱིས་བཞུགས་ཏེ། ཆེད་དུ་བརྗོད་པ་འདི་ཆེད་དུ་བརྗོད་དོ་ཞེས་བྱའོ། །འཇིག་རྟེན་གསུམ་ལས་རྣམ་པར་རྒྱལ་བའི་ཧྲཱིཿས་འཇིག་རྟེན་གསུམ་འདུལ་བར་བྱེད་པའི་སྙིང་པོ་ཡིན་ཞེས་གསུངས་པའི་ཕྱིར། དོན་གཞན་དུ་བལྟ་བར་མི་བྱའོ། །གཞུང་དེ་ཙམ་གྱིས་ནི་འཇིག་རྟེན་གསུམ་ལས་
[284b.6]རྣམ་པར་རྒྱལ་པའི་གཟུངས་ཀྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་བསྟན་པ་ཡིན་ནོ། །དེ་ནས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་ཚུལ་བསྡུ་བ་སྔོན་དུ་འགྲོ་བ་ནི་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡིན་པར་ཤེས་པར་བྱའོ། ། 
[284b.7]གཟུངས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་རྣམས་ནི། འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་དུ་དབང་བསྐུར་བ་དང་། དམ་ཚིག་ཐོབ་པ་རྣམས་ཀྱིས་བསྒྲུབ་པར་བྱའོ་ཞེས་བྱ་བ་འདིའི་དོན་བསྟན་པའི་ཕྱིར་རོ། །དེ་ནས་ཞེས་བྱ་བ་ལ་སོགས་པ་གསུངས་པ་
[285a]
[285a.1]ཡིན་ནོ། །དེ་ནས་ཞེས་བྱ་བའི་སྒྲ་ནི་རྗེས་ཐོགས་ཉིད་ལ་སྟེ། འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་གྱི་ཏིང་ངེ་འཛིན་རྣམ་པ་གསུམ་བསྒོམ་པའི་རྗེས་ཐོགས་ལ་ཞེས་བྱ་བའི་དོན་ཏོ། །ཕྱག་ན་རྡོ་རྗེ་ཞེས་བྱ་བ་ནི་རྡོ་རྗེ་འཆང་བའོ། །ཡང་ཞེས་
[285a.2]བྱ་བ་ནི། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལ་ལྟོས་པས་ན་ཡང་ཞེས་བྱ་བ་སྨོས་སོ། །རང་གི་རིགས་ནི་རྡོ་རྗེའི་རིགས་སོ། །དམ་ཚིག་གི་ཕྱག་རྒྱ་ནི་གཟུངས་ཀྱི་མཚན་མའི་ཕྱག་རྒྱ་སྟེ། དེའི་དཀྱིལ་འཁོར་དེ་གསུངས་པ་ནི་བཤད་པའོ། །དེ་ནས་ཞེས་བྱ་
[285a.3]བ་ནི་གནས་སྐབས་དེ་ནས་སོ། །གང་གི་ཕྱིར་གཟུངས་ཀྱི་དཀྱིལ་འཁོར་དུ་འཇུག་པ་མེད་པར་གཟུངས་ཀྱི་དཀྱིལ་འཁོར་དུ་གསུངས་པའི་དངོས་གྲུབ་རྣམས་འགྲུབ་པ་མ་ཡིན་པས་ན། རྒྱུ་དེའི་ཕྱིར་རབ་ཏུ་རྣམ་པར་ཕྱེ་སྟེ་བཤད་པར་བྱ་བ་ནས་རབ་ཏུ་བཤད་པར་བྱའོ། །རྡོ་རྗེའི་དཀྱིལ་འཁོར་ནི་མཚན་
[285a.4]མའི་ཕྱག་རྒྱའི་དཀྱིལ་འཁོར་རོ། །ཐུགས་ཀྱི་གསང་བའི་རང་བཞིན་ཡིན་པའི་ཕྱིར་དམ་པའོ། །རྡོ་རྗེ་དབྱིངས་དང་འདྲ་བས་ན། །ཞེས་བྱ་བ་ནི་སྤྲུལ་པའི་གཟུངས་ཀྱི་དཀྱིལ་འཁོར་དང་འདྲ་བའོ། །ཁྲོ་བོའི་གསང་བ་ཞེས་བཤད་དོ། །ཞེས་བྱ་བ་ནི་ཁྲོ་བོ་རྡོ་རྗེ་ཧཱུཾ་མཛད་ལ་སོགས་པའི་གསང་བ་གང་གི་
[285a.5]ཕྱིར་ལྷ་མོ་དེ་དག་གི་གཟུགས་སྤས་ནས། ཕྱག་རྒྱའི་གཟུགས་ཀྱིས་ཞུགས་པའི་བཤད་པ་ནི་བསྟན་པའོ། །དཀྱིལ་འཁོར་ཆེན་པོའི་ཚུལ་གྱིས་ནི། །དཀྱིལ་འཁོར་ཐམས་ཅད་སྲད་བུ་བྲེ། །ཞེས་བྱ་བ་ནི་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པའི་ཆོ་གའི་ཚུལ་གྱིས་
[285a.6]སོ། །རྡོ་རྗེ་ཧཱུཾ་མཛད་ཀྱི་རྣལ་འབྱོར་དང་ལྡན་པའི་རྣལ་འབྱོར་པས་དེ་ལས་གསུངས་པའི་རྣལ་འབྱོར་ཆེན་པོ་བྱས་ལ་འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་རིག་པ་ཐམས་ཅད་རེ་རེ་ཞིང་བཟླས་བརྗོད་ཁྲི་བྱས་ལ། དེ་ནས་དཀྱིལ་འཁོར་གྱི་སའི་དབུས་སམ། གཞན་དུ་འཇིག་རྟེན་གསུམ་ལས་
[285a.7]རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་ལས་གསུངས་པའི་ཏིང་ངེ་འཛིན་གསུམ་ཞག་བདུན་གྱི་བར་དུ་བསྒོམ་པར་བྱའོ། །དེ་ནས་ས་སྦྱང་བ་དང་། གཟུང་བ་དང་། བྱིན་གྱིས་བརླབ་པ་བྱས་ནས། ལྷག་པར་གནས་པའི་ཆོ་ག་རྗེས་སུ་སྤྱད་ལ། ཉི་མ་འཆར་ཀར་འཇིག་རྟེན་གསུམ་
[285b]
[285b.1]ལས་རྣམ་པར་རྒྱལ་བའི་དཀྱིལ་འཁོར་ཆེན་པོའི་ཐིག་གི་ཆོ་གས་ཐིག་གདབ་པའམ། འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་དུ་གསུངས་པའི་ཏིང་ངེ་འཛིན་རྣམ་པ་གསུམ་བསྒོམ་པ་སྔོན་དུ་འགྲོ་བས་འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་དུ་
[285b.2]རིག་པའི་བརྟུལ་ཞུགས་ཟླ་བ་དྲུག་གམ་ལོ་གཅིག་གི་བར་དུ་སྤྱད་ལ། ཕྱི་ནས་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པའི་ཆོ་གས་དཀྱིལ་འཁོར་ཐིག་གདབ་པར་བྱའོ། །དཀྱིལ་འཁོར་ལྔ་ཡི་གནས་རྣམས་སུ། །གསང་བའི་ཕྱག་རྒྱ་གཞག་པར་བྱ། །ཞེས་
[285b.3]བྱ་བ་ནི་རྣམ་པར་སྣང་མཛད་དང་། རྡོ་རྗེ་ཧཱུཾ་མཛད་དང་། རིན་ཆེན་ཧཱུཾ་མཛད་དང་། ཆོས་ཀྱི་ཧཱུཾ་མཛད་དང་། ལས་ཀྱི་ཧཱུཾ་མཛད་རྣམས་ཀྱི་ཁྲོ་བོའི་དཀྱིལ་འཁོར་དེ་རྣམས་ཀྱི་དཀྱིལ་འཁོར་ལྔའི་གནས་སུ་གསང་བའི་དཀྱིལ་འཁོར་གྱི་ཕྱག་རྒྱས་གསང་བའི་ཕྱག་རྒྱ་གཞག་པར་བྱའོ་ཞེས་བྱ་བ་དེ་ཉིད་ཀྱི་དོན་
[285b.4]བསྟན་པའི་ཕྱིར། རྡོ་རྗེ་དཀྱིལ་འཁོར་དབུས་སུ་ནི། །སངས་རྒྱས་སྐུ་གཟུགས་གཞག་པར་བྱ། །ཞེས་བྱ་བ་ནི་རྡོ་རྗེ་མཚན་མའི་ཕྱག་རྒྱ་གཟུངས་ཀྱི་དཀྱིལ་འཁོར་ནི་རྡོ་རྗེའི་དཀྱིལ་འཁོར་ཏེ། རྡོ་རྗེའི་རིགས་ཀྱི་གཟུངས་ཀྱི་དཀྱིལ་འཁོར་གྱི་ཕྱག་རྒྱ་ཞེས་བྱ་བའི་དོན་ཏོ། །དེའི་དབུས་སུ་ནི་རྡོ་རྗེའི་
[285b.5]དཀྱིལ་འཁོར་གྱི་དབུས་ཏེ། རྡོ་རྗེའི་དཀྱིལ་འཁོར་གྱི་དབུས་དེ་ལ་ཇི་སྐད་བཤད་པའི་རྣམ་པར་སྣང་མཛད་ཀྱི་ཕྱག་རྒྱ་ཆེན་པོ་ལུགས་མ་འམ། བརྐོས་པའི་སངས་རྒྱས་ཀྱི་གཟུགས་གཞག་པར་བྱས་ལ། སྔར་བཤད་པའི་རིག་པས་ནམ་མཁའ་ན་བཞུགས་པའི་ཡེ་ཤེས་སེམས་དཔའ་
[285b.6]བཀུག་ལ་རྣམ་པར་སྣང་མཛད་ཀྱི་གཟུགས་བརྙན་དང་གཅིག་ཏུ་གྱུར་པར་བྱའོ། །དེ་བཞིན་དུ་ཐམས་ཅད་ཀྱང་རང་གི་རིག་པས་བཀུག་ལ་གཟུགས་བརྙན་དང་གཅིག་ཏུ་གྱུར་པར་བྱའོ། །སངས་རྒྱས་ཁྲོ་བོའི་དམ་ཚིག་ཀྱང་། །ཞེས་བྱ་བ་ནི། སངས་རྒྱས་བཅོམ་ལྡན་འདས་ཀྱི་ཕྱོགས་ཐམས་ཅད་
[285b.7]དུ་རྡོ་རྗེ་དང་། རིན་པོ་ཆེ་དང་། པདྨ་དང་། སྣ་ཚོགས་རྡོ་རྗེ་སྟེ། ཁྲོ་བོ་རྣམས་བསྡུས་པའི་ཕྱག་རྒྱ་བཅིང་བར་བྱའོ། །ཁྲོ་བོའི་དམ་ཚིག་ནི་རྡོ་རྗེ་ཧཱུཾ་མཛད་ཀྱི་དཀྱིལ་འཁོར་ཆེན་པོའི་ཚུལ་གྱིས་བྲི་བར་བྱ་སྟེ། དེ་ལ་དབུས་སུ་མདུང་རྩེ་ཆུར་བྲིས་ལ་རྡོ་རྗེ་རབ་ཏུ་གཞག་པར་བྱའོ་ཞེས་བྱ་བ་ནི་རྡོ་རྗེ་
[286a]
[286a.1]ཧཱུཾ་མཛད་ཀྱི་གནས་སུ་མདུང་རྩེ་གསུམ་པའི་རྩེ་མོ་གཡས་སུ་བལྟས་པ་བྲི་བར་བྱས་ལ། དེའི་སྟེང་དུ་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་རྡོ་རྗེ་འབར་བ་མགོ་བོ་ཤར་དུ་བལྟས་པ་བྲི་བར་བྱའོ། །འོད་འབར་དབུས་སུ་བྲི་བར་བྱ། །ཞེས་པ་ནི། བཅོམ་ལྡན་འདས་ཀྱི་རྡོ་རྗེ་འབར་བ་དེ་དང་། 
[286a.2]ཁྲོ་བོ་རྡོ་རྗེ་སེམས་དཔའ་ལ་སོགས་པའི་ཕྱག་རྒྱ་རྣམས་ནི། ཟླ་བའི་དཀྱིལ་འཁོར་གྱི་སྟེང་དུ་འབར་བས་ཀུན་ནས་བསྐོར་བ་བྲི་བར་བྱའོ། །འདི་ལྟ་སྟེ། ཁྲོ་བོ་རྡོ་རྗེ་སེམས་དཔའི་གནས་སུ་རྡོ་རྗེ་རྩེ་ལྔ་པ་འབར་བ་དང་། ཁྲོ་བོ་རྡོ་རྗེ་རྒྱལ་པོའི་གནས་སུ་རྡོ་རྗེ་ལྕགས་ཀྱུ་དང་། ཁྲོ་བོ་རྡོ་རྗེ་ཆགས་པའི་གནས་
[286a.3]སུ་རྡོ་རྗེ་མདའ་དང་། ཁྲོ་བོ་རྡོ་རྗེ་ལེགས་པའི་གནས་སུ་རྡོ་རྗེ་ཁུ་ཚུར་གྱི་ཕྱག་རྒྱ་དང་། རིན་ཆེན་ཧཱུཾ་མཛད་ཀྱི་གནས་སུ་འཁོར་ལོ་རྩིབས་བརྒྱད་པ། ལྟེ་བར་ཡིད་བཞིན་གྱི་ནོར་བུ་རྩེ་མོ་རྡོ་རྗེ་རྩེ་ལྔ་པས་མཚན་པ་དང་། ཁྲོ་བོ་ཁྲོ་གཉེར་གྱི་གནས་སུ་དཔྲལ་བ་ཁྲོ་གཉེར་ཅན་བྲིས་ལ། ཁྲོ་གཉེར་གྱི་དབུས་སུ་རྡོ་
[286a.4]རྗེ་རིན་པོ་ཆེ་བྲིའོ། །ཁྲོ་བོ་རྡོ་རྗེ་ཉི་མའི་གནས་སུ་ཉི་མའི་དཀྱིལ་འཁོར་བྲིས་པ་དེའི་དབུས་སུ་རྡོ་རྗེ་རྩེ་ལྔ་པ་བྲི་བར་བྱའོ། །ཁྲོ་བོ་རྡོ་རྗེ་དབལ་གྱི་གནས་སུ་ཟླ་བའི་དཀྱིལ་འཁོར་གྱི་སྟེང་དུ་ཡིད་བཞིན་གྱི་ནོར་བུའི་རྒྱལ་མཚན་གྱི་ཕྱག་རྒྱ་བྲིའོ། །ཁྲོ་བོ་རྡོ་རྗེ་བཞད་པའི་གནས་སུ་སོའི་ཕྲེང་བ་གཉིས་མཐའ་
[286a.5]རྡོ་རྗེ་དང་ལྡན་པར་བྲིའོ། །རྡོ་རྗེ་སྡེའི་གནས་སུ་པདྨ་འདབ་མ་བརྒྱད་པ་བྲིས་ལ། དེའི་སྟེང་དུ་འདབ་མ་བཅུ་དྲུག་པའི་རྡོ་རྗེ་པདྨ་བྲི་བར་བྱའོ། །ཁྲོ་བོ་རྡོ་རྗེ་ཆོས་ཀྱི་གནས་སུ་འདབ་མ་བཅུ་དྲུག་པའི་རྡོ་རྗེ་པདྨ་འབར་བའི་དབུས་སུ་བྲི་བར་བྱའོ། །ཁྲོ་བོ་རྡོ་རྗེ་རྣོན་པོའི་གནས་སུ་རལ་གྲི། །ཁྲོ་བོ་རྡོ་རྗེ་རྒྱུའི་
[286a.6]གནས་སུ་རྡོ་རྗེ་རྩེ་གཅིག་པ་ལྟ་བུའི་འཁོར་ལོ་རྩིབས་བརྒྱད་པའོ། །ཁྲོ་བོ་རྡོ་རྗེ་གསུང་བའི་གནས་སུ་རྡོ་རྗེ་ལྕེའོ། །ལས་ཀྱི་ཧཱུཾ་མཛད་ཀྱི་གནས་སུ་རྡོ་རྗེ་རྩེ་གསུམ་པ་མགོ་ཤར་དུ་བལྟས་པ་བྲིས་ལ། དེའི་སྟེང་དུ་སྣ་ཚོགས་རྡོ་རྗེ། དེའི་མཐར་སྣ་ཚོགས་རྡོ་རྗེ་ཚད་ཕྲ་མོས་བསྐོར་བ། རྡོ་རྗེ་ལས་ཀྱི་གནས་
[286a.7]སུ་སྣ་ཚོགས་རྡོ་རྗེ། སྲུང་བའི་གནས་སུ་རྡོ་རྗེ་གོ་ཆ། གནོད་སྦྱིན་གྱི་གནས་སུ་རྡོ་རྗེ་མཆེ་བ་གཉིས། རྡོ་རྗེ་ཁུ་ཚུར་གྱི་གནས་སུ་རྡོ་རྗེ་དབྱིངས་ལས་གསུངས་པའི་དམ་ཚིག་གི་ཁུ་ཚུར་གྱིས་གཟུང་བའི་རྡོ་རྗེ་རྩེ་ལྔ་པ་བྲི་བར་བྱའོ། །སྒེག་མོ་ལ་སོགས་པ་ཡང་རྡོ་རྗེ་དབྱིངས་སུ་བཤད་པའི་མཚན་མ་
[286b]
[286b.1]ཕྱག་རྒྱ་ཉིད་འབར་བའི་དབུས་སུ་བྲི་བར་བྱའོ། །གཞན་ཡང་ཁྱད་པར་ནི་འདི་ཡིན་ཏེ། སྒེག་མོའི་ཕྱག་རྒྱ་ལ་ཁར་དཀྲོལ་བཞིས་བསྐོར་བའོ། །ཕྲེང་བ་མའི་ཕྱག་རྒྱ་ལ་རྔ་ཟླུམ་བཞིས་བསྐོར་བའོ། །གླུ་མའི་ཕྱག་རྒྱ་ལ་གླིང་བུ་བཞིས་བསྐོར་བའོ། །གར་མའི་ཕྱག་རྒྱ་ལ་རྔ་རྐེད་ཉག་བཞི་དང་། 
[286b.2]བདུག་པའི་ཕྱག་རྒྱ་ལ་ཟངས་དུང་བཞི་དང་། མེ་ཏོག་མའི་ཕྱག་རྒྱ་ལ་རྔ་བོ་ཆེ་བཞི་དང་། མར་མེའི་ཕྱག་རྒྱ་ལ་རྔ་དྲ་བ་ཅན་བཞིས་བསྐོར་བ་བྲི་བར་བྱའོ། །དྲི་ཆབ་མའི་ཕྱག་རྒྱ་ལ་རྔ་འདའ་ཀ་བཞིས་བསྐོར་བ་བྲི་བར་བྱའོ། །རྡོ་རྗེ་ལྕགས་ཀྱུ་དང་། ཞགས་པ་དང་། ལྕགས་སྒྲོག་དང་། དྲིལ་བུའི་
[286b.3]ཕྱག་རྒྱ་ནི་རྡོ་རྗེ་ལྕགས་ཀྱུ་ལ་སོགས་པའི་གནས་སུ་བྲིའོ། །བྱམས་པ་ལ་སོགས་པའི་དཀྱིལ་འཁོར་གྱི་ཁྱམས་ཀྱི་ཤར་ཕྱོགས་ཀྱི་གནས་སུ་རྡོ་རྗེ་རྩེ་ལྔ་པ་འབར་བ་ཉིས་བརྒྱ་བཞི་བཅུ་རྩ་དགུ་དང་། ལྷོ་ཕྱོགས་སུ་རྡོ་རྗེ་རིན་ཆེན་ཉིས་བརྒྱ་བཞི་བཅུ་རྩ་དགུ་དང་། ནུབ་ཕྱོགས་སུ་རྡོ་རྗེ་པདྨ་
[286b.4]ཉིས་བརྒྱ་བཞི་བཅུ་རྩ་དགུ་དང་། བྱང་ཕྱོགས་སུ་སྣ་ཚོགས་རྡོ་རྗེ་ཉིས་བརྒྱ་བཞི་བཅུ་རྩ་དགུ་བྲི་བར་བྱའོ། །ཕྱིའི་རྡོ་རྗེའི་རིགས་རྣམས་དགོད་པ་ནི་རེ་ཞིག་འདིར་བཤད་པར་མི་བྱ་སྟེ། དེ་དག་གི་རང་གི་དཀྱིལ་འཁོར་བཞི་ཕྱིས་འཆད་པར་འགྱུར་རོ། །ཕྱག་རྒྱ་ཐམས་ཅད་ཀྱི་གདན་དང་། ཁྱམས་རིམ་པ་
[286b.5]གསུམ་གྱི་སྟེང་དུ་པདྨ་དང་ཟླ་བ་ཤེས་པར་བྱའོ། །དེ་ནས་འདིར་རྣམ་པར་སྣང་མཛད་ལ་སོགས་པ་ནས་བསྐལ་པ་བཟང་པོ་ལ་མཐར་ཐུག་པའི་བར་གྱིས་དགོད་པའི་སྔགས་ནི་འདི་ཡིན་ཏེ། ཨོཾ་སརྦྦ་བཛྲི་ནི་བཛྲ་མཱ་ཏེ་ཨཱ་ན་ཡ་སརྦྦ་བཛྲ་སཏྱེ་ན་ཧཱུཾ་ཛཿ། འདི་ནི་རྣམ་པར་སྣང་མཛད་ཀྱི་རིག་པའོ། །ཧཱུཾ་སཏྱ་བཛྲ་
[286b.6]ཛཱ་ལ་མཱ་ལ་ཧཱུཾ་ཕཊ། ཨོཾ་རཏྣ་བཛྲ་ཛཱ་ལ་མཱ་ལ་ཧཱུཾ་ཧྲིཿ། ཨོཾ་དྷརྨྨ་བཛྲ་ཛཱ་ལ་མཱ་ལ་ཧཱུཾ་ཧྲཱིཿ། ཨོཾ་ཀརྨྨ་བཛྲ་ཛཱ་ལ་མཱ་ལ་ཧཱུཾ་ཨཿཞེས་བྱ་བ་ནི། སེམས་མ་རྡོ་རྗེ་མ་ལ་སོགས་པའིའོ། །རྡོ་རྗེ་ཧཱུཾ་མཛད་ཀྱི་རིག་པ་ནི་ཛྷིའོ། །ཨོཾ་བཛྲ་ཀྲོ་དྷ་ས་མ་ཡེ་ཛྷི། ཨོཾ་བཛྲ་རོ་ཥ་ཨཾ་ཀུ་ཤ་ཨཱ་ན་ཡ་སརྦྦ་ན་ཛྷི། ཨོཾ་བཛྲ་རོ་ཥེ་ཀརྨྨ་བཛྲི་ནི་བ་ཤཾ་
[286b.7]མེ་ཨཱ་ན་ཡ་ཧ་ཛྷི། ཨོཾ་བཛྲ་དུཥྚི་ཀྲོ་དྷེ་ཏོ་ཥ་ཡ་སརྦྦཉྫ། ཁྲོ་བོ་རྡོ་རྗེ་སེམས་དཔའ་ལ་སོགས་པ་ནས། རྡོ་རྗེ་ལེགས་པའི་བར་གྱི་རིག་པ་འདིའོ། །རྡོ་རྗེ་འཛིན་ཞེས་བྱ་བའི་དཀྱིལ་འཁོར་རོ་ཞེས་བྱ་བ་ནི། ཡི་གེ་ཛྷིས་ཉེ་བར་མཚོན་པའི་དཀྱིལ་འཁོར་ནི་རྡོ་རྗེ་ཛྷིའི་དཀྱིལ་འཁོར་ཏེ། བཅོམ་ལྡན་འདས་
[287a]
[287a.1]རྡོ་རྗེ་ཧཱུཾ་མཛད་ཀྱི་ཕྱག་རྒྱ་དེའི་རིག་པའོ། །རིན་ཆེན་ཧཱུཾ་མཛད་ཀྱི་ཕྱག་རྒྱ་ནི་ཛྷིའོ། །ཨོཾ་བཛྲ་བྷྲྀ་ཀུ་ཊི་ཀྲོ་དྷེ་ཧ་ར་སརྦྦ་ཨརྠཾ་ཛ། ཨོཾ་བཛྲ་ཛཱ་ལ་མཱ་ལ་པྲ་བེ་ཤ་མ་ཧཱ་ཀྲོ་དྷཱ། ཨགྣེ་ཛྭཱ་ལ་ཡ་སརྦྦ་པྲ་བེ་ཤ་ཡ་ཧ་ན་ར་བི་རོ་ཤ་ཤེ་ཛི། ཨོཾ་བཛྲ་དྷྭ་ཛཱ་གྲ་ཀེ་ཡཱུ་ར་མ་ཧཱ་ཀྲོ་དྷེ་ཧི་མེ་སརྦ་ན་ཛི། ཨོཾ་བཛྲ་
[287a.2]ཨཊྚ་ཧ་སི་ནི་ཧ་ས་ཧ་ཨཊྚཱཊྚ་ཧ་སེ་ན་མ་ར་ཡ་ཛྷི་ཞེས་བྱ་བ་ནི་ཡི་གེ་ཛྷིས་མཚོན་པའི་དཀྱིལ་འཁོར་ནི་རྡོ་རྗེ་ཛྷི་ཞེས་བྱ་བའི་དཀྱིལ་འཁོར་རོ། །རྡོ་རྗེ་སྡེའི་གནས་སུ་ཡི་གེ་དྷིའོ། །ཨོཾ་བཛྲ་ཤུདྡྷ་ཀྲོ་དྷེ་ཧ་ན་མཱ་ར་ཡ་སརྦ་དུ་ཥྚཱནྟི། ཨོཾ་བཛྲཏཱི་ཀྵཱ་ཀྲོ་དྷེ་ཙྪིནྡ་བཛྲ་ཀོ་ཤན་སརྦནྡི། ཨོཾ་ཧེ་ཏུ་མ་ཧཱ་ཀྲོ་དྷེ་པྲ་བེ་ཤ་
[287a.3]ཙཀྲཾ་པྲ་བེ་ཤ་ཡ་ན་སརྦནྡི། ཨོཾ་བཛྲ་ཛི་ཧྭཱཾ་མ་ཧཱ་ཀྲོ་དྷ་ཝ་ར་ཝ་ཙ་ན་པྲ་མུཉྩ་དི། རྡོ་རྗེ་དྷི་ཞེས་ཉེ་བར་མཚོན་པའི་དཀྱིལ་འཁོར་ནི། རྡོ་རྗེ་དྷི་ཞེས་བྱ་བའི་དཀྱིལ་འཁོར་རོ། །ལས་ཀྱི་ཧཱུཾ་མཛད་ཀྱི་གནས་སུ་ཧིའོ། །ཨོཾ་བཛྲ་སརྦྦ་མུ་ཁ་ཀརྨྨ་བཛྲ་ཎི་མ་ཧཱ་ཀྲོདྷེ་ཀུ་རུ་སརྦ་ཧྣི། ཨོཾ་བཛྲ་ཀ་བ་ཙ་ཀྲོ་དྷེ་ཀྵ་
[287a.4]མ་ཧྣི། ཨོཾ་བཛྲ་ཙཎྜ་ཀྲོ་དྷེ་མ་ཧཱ་ཡ་ཀྵི་ནི་བཛྲ་དཾཥྚྲ་ཀ་རཱ་ལ་བཥྚི་ཎཾ་བི་ཤ་པ་ཡ་ཧྣི་ཨོཾ། ཨོཾ་བཛྲ་ཀྲོ་དྷ་མུཥྚི་བནྡྷ་ཧྣི་རྡོ་རྗེ་ཧྣིའི་ཉེ་བར་མཚོན་པའི་དཀྱིལ་འཁོར་ནི། རྡོ་རྗེ་ཧི་ཞེས་བྱ་བའི་དཀྱིལ་འཁོར་རོ། །རྡོ་རྗེ་གར་གྱིས་ཉེ་བར་མཚོན་པའི་གསང་བའི་མཆོད་པ་ནི་རྡོ་རྗེ་གསང་བའི་མཆོད་པ་སྟེ། སྒེག་མོ་
[287a.5]ལ་སོགས་པ་གསང་བའི་མཆོད་པ་དེ་དག་གི་རིག་པའི་སྙིང་པོ་ནི་ཁར་ཀྲོལ་མ་ལ་སོགས་པའི་སྙིང་པོ་སྟེ། དེ་ལ་བཛྲ་ཧཱུཾ་ཁྞེམ་སྒེག་མོའི་ཁར་ཀྲོལ་བརྡུང་བ་རྣམས་ཀྱི་སྙིང་པོའོ། །བཛྲ་ཧཱུཾ་གྷུཾ་ཞེས་བྱ་བ་ནི་ཕྲེང་བ་མའི་རྔ་ཟླུམ་བརྡུང་བ་རྣམས་ཀྱི་སྙིང་པོའོ། །བཛྲ་ཧེ་ཞེས་བྱ་བ་ནི་གླུ་མའི་གླིང་བུ་འབུད་
[287a.6]པ་རྣམས་ཀྱི་སྙིང་པོའོ། །བཛྲ་ཧཱུཾ་ཏཾ་ཞེས་བྱ་བ་ནི་གར་མའི་རྔ་རྐེད་ཉག་བརྡུང་བ་རྣམས་ཀྱི་སྙིང་པོའོ། །འབད་པ་ཆེན་པོ་བྱས་པའི་སིལ་སྙན་གྱི་སྒྲ་བྱེད་པ་ནི་སྙན་གྱི་མཆོད་པ་སྟེ། སིལ་སྙན་གྱི་མཆོད་པའི་སྙིང་པོ་ནི་སིལ་སྙན་གྱི་མཆོད་པའི་སྙིང་པོའོ། །བཛྲ་ཏཱ་ཏེ་ཞེས་བྱ་བ་ནི་རྡོ་རྗེ་བདུག་པ་
[287a.7]མའི་ཟངས་དུང་འབུད་པའི་སྙིང་པོའོ། །བཛྲ་ཊཱཾ་ཏ་ཞེས་བྱ་བ་ནི་རྡོ་རྗེ་མེ་ཏོག་མའི་རྔ་བོ་ཆེ་བརྡུང་བའི་སྙིང་པོའོ། །བཛྲ་དྷཱ་ཏུ་ཞེས་བྱ་བ་ནི་རྡོ་རྗེ་མར་མེ་མའི་རྔ་དྲ་བ་ཅན་བརྡུང་བའི་སྙིང་པོའོ། །བཛྲཌཽ་དྷ་ཞེས་བྱ་བ་ནི་རྡོ་རྗེ་དྲི་ཆབ་མའི་རྔ་འདའ་ཀ་བརྡུང་བའི་སྙིང་པོའོ། །སྒོ་བ་རྣམས་ཀྱི་མཆོད་པའི་དོན་གྱི་
[287b]
[287b.1]སྙིང་པོ་ནི་སྒོ་བའི་མཆོད་པའི་སྙིང་པོའོ། །དེ་ལ་བཛྲ་ཛཿཛཿཞེས་བྱ་བ་ནི་རྡོ་རྗེ་ལྕགས་ཀྱུའི་སྙིང་པོའོ། །བཛྲ་ཧཱུཾ་ཧཱུཾ་ཞེས་བྱ་བ་ནི་རྡོ་རྗེ་ཞགས་པའི་སྙིང་པོའོ། །བཛྲ་བཾ་བཾ་ཞེས་བྱ་བ་ནི་རྡོ་རྗེ་ལྕགས་སྒྲོག་མའིའོ། །བཛྲ་ཨཿཨཿཞེས་བྱ་བ་ནི་རྡོ་རྗེ་འབེབས་པའིའོ། །ཨོཾ་སརྦྦ་སི་སྐཱ་ར་པ་རི་ཤུདྡྷེ་དྷརྨྨ་
[287b.2]ཏེ་ག་ག་ན་ས་མུངྒ་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་བཱ་རེ་སྭཱ་ཧཱ་ཞེས་བྱ་བ་ནི། བསྐལ་པ་བཟང་པོའི་རིག་པའོ། །དེ་ནས་ཞེས་བྱ་བ་ནི་གནས་སྐབས་སོ། །དེ་ལ་ཞེས་བྱ་བའི་ཇི་སྐད་དུ་བཤད་པའི་དཀྱིལ་འཁོར་དུ་འཇུག་པ་ལ་སོགས་པའི་ཆོ་ག་རྒྱས་པར་བཤད་པའོ། །ཁྲོ་བོ་རྡོ་རྗེ་ཏི་རཱིནྟི་རིའི་ཕྱག་
[287b.3]རྒྱས་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་འཇུག་པའི་སྦྱོར་བས་འདིར་འཇུག་པར་བྱའོ། །དེ་ཉིད་ཀྱི་ཆོ་ག་རྒྱས་པ་གང་ཡིན་པ་དེ་ནི་འདིར་འཇུག་པའི་ཆོ་ག་རྒྱས་པའོ། །ཐོག་མ་ཉིད་དུ་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་རིགས་སུ་འཇུག་པ་ནས་བརྩམས་ཏེ། 
[287b.4]དངོས་གྲུབ་ཀྱི་རྡོ་རྗེ་བརྟུལ་ཞུགས་ཀྱི་བར་དུ་རྒྱས་པར་བྱའོ་ཞེས་བྱ་བ་ནི་དོན་བསྟན་པ་ཡིན་ནོ། །དེ་ནས་དེ་ལ་ཞེས་བྱ་བ་ལ་སོགས་པ་ནི། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་འཇུག་པའི་ཆོ་གས་འཇུག་པར་བྱའོ། །རེ་ཞིག་རང་ཉིད་འཇིག་རྟེན་གསུམ་ལས་རྣམ་པར་རྒྱལ་
[287b.5]བའི་དཀྱིལ་འཁོར་ཆེན་པོ་བཤད་པའི་ཆོ་གས་རྡོ་རྗེ་ཧཱུཾ་མཛད་ཀྱི་རྣལ་འབྱོར་པས་རྣལ་འབྱོར་ཆེན་པོ་བྱས་ལ། འཇུག་པ་ཐམས་ཅད་དང་། དངོས་གྲུབ་ཀྱི་རྡོ་རྗེ་བརྟུལ་ཞུགས་ཀྱི་བར་དུ་བཅད་ལ་དེ་ནས་ཡང་དག་པར་བདག་ལ་བྱིན་གྱིས་བརླབས་པ་ལ་སོགས་པ་བྱིན་ནས། གཟུངས་ཀྱི་ལྷ་མོའི་
[287b.6]གཟུངས་ཀྱིས་གཟུངས་རྣམས་བསྡུ་བ་བྱ་སྟེ། དགུག་པའི་ཆོ་ག་རྒྱས་པ་ཐམས་ཅད་རྗེས་སུ་སྤྱད་ནས་སློབ་མ་གཞུག་པར་བྱའོ། །དེ་ནས་བཅུག་ལ་སོར་བཞི་པའི་ཚད་ཀྱི་འབར་བའི་རྡོ་རྗེ་རྩེ་ལྔ་པ་བྱིན་ལ། ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པའི་ཇི་ལྟ་བའི་ཆོ་
[287b.7]ག་རྗེས་སུ་སྤྱད་ནས། བཤད་མ་ཐག་པའི་མཚན་ཉིད་ཅན་གྱི་གསང་བའི་རྡོ་རྗེ་བླངས་ཏེ་གར་གྱིས་མཆོད་པར་བྱའོ་ཞེས་བྱ་བར་སྦྱར་རོ། །ཇི་ལྟར་བྱ་ཞེ་ན། དམ་ཚིག་གི་ཕྱག་རྒྱ་དང་། ལན་གྱི་ཕྱག་རྒྱ་དང་། ཉེ་བའི་ཕྱག་རྒྱ་དང་། ཡེ་ཤེས་དང་ཕྱག་རྒྱ་རྣམས་ཀྱི་ཞེས་བྱ་བ་སྨོས་ཏེ། དེ་ལ་རྡོ་རྗེ་ཧཱུཾ་
[288a]
[288a.1]མཛད་དང་། རྡོ་རྗེ་རྒྱལ་པོ་དང་། རྡོ་རྗེ་ཆགས་པ་དང་། ཁྲོ་བོ་རྡོ་རྗེ་ལེགས་པའི་ཕྱག་རྒྱ་རྣམས་ནི་དམ་ཚིག་གི་ཕྱག་རྒྱའོ། །རྡོ་རྗེ་ཁྲོ་གཉེར་དང་། རྡོ་རྗེ་ཉི་མ་དང་། རྡོ་རྗེ་དབལ་དང་། རྡོ་རྗེ་བཤད་པའི་ཕྱག་རྒྱ་རྣམས་ནི་ལན་གྱི་ཕྱག་རྒྱའོ། །ཁྲོ་བོ་རྡོ་རྗེ་ཆོས་དང་། རྣོན་པོ་དང་། རྒྱུ་དང་། ཁྲོ་བོ་རྡོ་རྗེ་
[288a.2]གསུང་གི་ཕྱག་རྒྱ་རྣམས་ནི། ཉེ་བའི་ཕྱག་རྒྱར་བརྗོད་དོ། །རྡོ་རྗེ་ལས་དང་། སྲུང་བ་དང་། གནོད་སྦྱིན་དང་། ཁྲོ་བོ་ཁུ་ཚུར་རྣམས་ནི་ཡེ་ཤེས་ཀྱི་ཕྱག་རྒྱར་བརྗོད་དོ། །ཕྱག་རྒྱ་དེ་རྣམས་ཀྱིས་རྡོ་རྗེ་འཆང་བ་ལ་མཆོད་པའི་དོན་ནི་བྱང་ཆུབ་ཀྱི་སེམས་དང་། སྦྱིན་པ་དང་། ཤེས་རབ་དང་། བརྩོན་འགྲུས་
[288a.3]བསྒོམ་པའི་མཚན་ཉིད་ཀྱིས་སྒྲུབ་པའི་མཆོད་པ་ནི། གཉིས་སུ་མེད་པའི་ཡེ་ཤེས་ཀྱི་མཚན་ཉིད་རྡོ་རྗེ་འཆང་བ་མཆོད་པའི་དོན་དུ་གར་གྱི་མཆོད་པས་བསྐོར་བར་བྱའོ་ཞེས་བྱ་བ་དེ་ཉིད་ཀྱི་དོན་བསྟན་པའི་ཕྱིར། དེ་ལ་དང་པོ་ཉིད་དུ་ཞེས་བྱ་བ་ལ་སོགས་པ་སྟེ། དེ་ལ་དང་པོ་ཉིད་ནི་ཐོག་མར་རོ། །རྡོ་རྗེ་
[288a.4]དབྱིངས་ཀྱི་བསྡུས་པ་ཡི། །སྙིང་པོས་རྡོ་རྗེ་གླུ་ལེན་ཅིང་། །ཞེས་བྱ་བ་ནི་རྡོ་རྗེ་དབྱིངས་ནི་རྣམ་པར་སྣང་མཛད་དེ། བྱང་ཆུབ་ཀྱི་སེམས་ལ་སོགས་པ་བསྡུས་པའི་གླུ་ལ་དེ་སྐད་ཅེས་བྱའོ། །ཨོཾ་རྡོ་རྗེ་སེམས་དཔའ་བསྡུས་པས་ན། །རྡོ་རྗེ་རིན་ཆེན་བླ་ན་མེད། །རྡོ་རྗེ་ཆོས་ནི་གླུར་བླངས་པས། །རྡོ་རྗེ་ལས་
[288a.5]རབ་བྱེད་པར་འགྱུར། །ཞེས་བྱ་བ་འདིས་ནི་རྡོ་རྗེ་དབྱིངས་སུ་བསྡུས་པའི་རྡོ་རྗེ་གླུའོ། །འདིས་དེ་ཁོ་ན་ཉིད་བསྐུལ་བའི་གླུས། དེ་བཞིན་གཤེགས་པ་ཐམས་ཅད་ལ་བསྟོད་པས་མཆོད་པ་བྱས་ནས། རྡོ་རྗེ་སློབ་དཔོན་གྱིས་རྡོ་རྗེ་སེམས་མའི་ཕྱག་རྒྱ་དྲག་ཏུ་གཏོགས་པར་བྱའོ་ཞེས་བྱ་བ་ནི་ལག་པ་གཡས་
[288a.6]པའི་ཁུ་ཚུར་བྱས་ནས་གུང་མོ་སོར་མོའི་རྒྱབ་ཏུ་མཐེ་བོང་གི་ལྟོ་སྦྱར་ལ། དེ་ལས་དབུ་མ་བརྐྱང་བ་འདི་ནི་སེམས་མ་རྡོ་རྗེ་མའི་ཕྱག་རྒྱའོ། །གུང་མོ་སོར་མོ་འདི་ལ་གཡོན་པའི་རྡོ་རྗེ་ཁུ་ཚུར་གྱིས་མཛུབ་མོ་བརྐྱང་བས་དྲག་ཏུ་གཏོགས་པར་བྱ་ཞིང་བཛྲ་ཨཱ་བེ་ཤ་ཡ་ཨཿཞེས་བྱ་བ་ལན་བརྒྱའི་བར་དུ་བྱའོ། ། 
[288a.7]དེ་ནས་ཇི་སྙེད་བཞུགས་པ་རྣམས་ཕྱག་རྒྱ་རྣམས་ཀྱིས་ཡང་དག་པར་འབེབས་སོ་ཞེས་བྱ་བ་ནི་གང་དང་གང་འཇུག་པ་ནི། ཇི་སྙེད་པ་བཞུགས་པ་རྣམས་དེ་དང་དེ་ལ་ཕྱག་རྒྱ་རྣམས་ཀྱིས་འབེབས་པར་འགྱུར་རོ། །རྡོ་རྗེ་ཧཱུཾ་མཛད་ལ་སོགས་པ་ནས། རྡོ་རྗེ་ཁུ་ཚུར་གྱི་བར་གྱི་ཕྱག་རྒྱ་བཅུ་དྲུག་པོ་རྣམས་ཀྱིས་
[288b]
[288b.1]ནང་ནས་འབེབས་པའོ། །དེ་བས་ན་དེ་དག་གི་ནང་ནས། རྡོ་རྗེ་གར་གྱི་ཚུལ་གྱིས་ནི། །རྡོ་རྗེ་ཁྲོ་བོ་མཛུབ་མོ་གཉིས། །རྡོ་རྗེ་ཧཱུཾ་མཛད་ཕྱག་རྒྱ་ནི། །སྙིང་གར་ཤིན་ཏུ་བཅིང་བར་བྱ། །ཞེས་སོ། །འདི་སྐད་དུ་སྟོན་པ་ཡིན་ཏེ། དེ་ལྟར་སློབ་དཔོན་གྱིས་དབབ་པ་བྱས་ནས། སློབ་མ་རྣམས་ཀྱི་ནང་ནས། 
[288b.2]འགའ་ཞིག་རྡོ་རྗེ་ཁྲོ་བོའི་སོར་མོ་གཉིས་བཅིངས་ཏེ། དེ་ནས་ཁྲོ་བོའི་སོར་མོ་གཉིས་དང་གར་བྱས་ནས། རྡོ་རྗེ་ཧཱུཾ་མཛད་ཀྱི་ཕྱག་རྒྱ་རང་གི་སྙིང་གའི་ཕྱོགས་སུ་བཅིངས་ཏེ། སིདྡྷི་བཛྲ་ཞེས་བརྗོད་པར་བྱའོ། །དེ་ཉིད་དམ་གཞན་གྱིས་དེ་བཞིན་དུ་གར་བྱས་ནས། འཇིག་རྟེན་གསུམ་ལས་རྣམ་པར་རྒྱལ་བའི་
[288b.3]དཀྱིལ་འཁོར་ཆེན་པོར་བཤད་པའི་ཁྲོ་བོ་རྡོ་རྗེ་རྒྱལ་པོའི་ཕྱག་རྒྱ་བཅིངས་ལ། ཨཱ་ན་ཡ་བཛྲ་ཞེས་བྱའོ། །དེ་བཞིན་དུ་གར་བྱས་པས་ཁྲོ་བོ་རྡོ་རྗེ་ཆགས་པའི་ཕྱག་རྒྱ་བཅིངས་ལ། རཱ་ག་བཛྲ་ཞེས་བྱའོ། །དེ་བཞིན་དུ་གར་བྱས་པས་ཁྲོ་བོ་རྡོ་རྗེ་ལེགས་པའི་ཕྱག་རྒྱ་བཅིངས་ནས། སཱ་དྷུ་བཛྲ་ཞེས་བྱའོ། །དེ་ནས་རང་གི་
[288b.4]གནས་སུ་ཕྱག་རྒྱ་བཀྲོལ་ནས་བཛྲ་མུཿཞེས་བྱའོ། །དེ་ནས་རྡོ་རྗེ་རིན་ཆེན་གྱི་ཕྱག་རྒྱ་སྙིང་གའི་ཕྱོགས་སུ་བཏེག་སྟེ། དབང་བསྐུར་བར་བྱ་ཞིང་། ཨོཾ་བཛྲ་རཏྣ་ཨ་བྷི་ཥིཉྩ་ཞེས་བརྗོད་དོ། །དེ་ནས་རྡོ་རྗེ་རིན་ཆེན་གྱི་ཕྱག་རྒྱ་བཅིང་བ་ལ་གཉིས་སུ་བྱས་ལ་མཛུབ་མོའི་རྩེ་མོ་གཉིས་གོ་ཆ་འཆིང་བ་ལྟར་བྱས་ནས། 
[288b.5]དར་དཔྱངས་བཅིང་བ་ཇི་ལྟ་བ་བཞིན་དུ་བྱས་ལ་སརྦྦ་མུ་དྲ་མཻ་ཏྲི་ཊི་ཀུ་རུ་བ་ར་ཀ་བ་ཙེ་ན་བཾ་ཞེས་བྱ་བ་འདི་བྱའོ། །དེ་ནས་བཛྲ་ཏུ་ཥྱ་ཧོ་ཞེས་བྱ་བ་འདི་དང་། མཉམ་པའི་ཐལ་མོས་མཉེས་པར་བྱའོ། །དེ་ཡང་། ཕྱག་རྒྱ་ཆོ་ག་བཞིན་བཀྲོལ་ཏེ། །ཐལ་མོ་གདབ་ཅིང་བཅིང་བར་བྱ། །ཞེས་སྨོས་ཏེ། དེ་ལྟར་
[288b.6]བྱས་ནས་ཅི་ཞིག་བྱ་ཞེ་ན། མཆོད་པའི་ཆོ་ག་འདི་ཡིས་ནི། །ཕྱག་ན་རྡོ་རྗེ་མཉེས་པར་བྱ། །ཞེས་བྱ་བ་སྨོས་སོ། །སྒྲུབ་པའི་མཆོད་པའི་མཚན་ཉིད་ཀྱིས་སོ། །དེའི་འོག་ཏུ་ལན་གྱི་གར་གྱི་མཆོད་པ་བྱ་སྟེ་ཞེས་བྱ་བ་ནི། དེ་ལྟར་རྡོ་རྗེ་ཧཱུཾ་མཛད་ལ་སོགས་པའི་དམ་ཚིག་གི་ཕྱག་རྒྱ་བཞི་སློབ་མ་ལ་
[288b.7]བབས་ནས་གར་བྱེད་ཅིང་མཆོད་པ་བྱེད་པ་ན། སློབ་དཔོན་གྱིས་དེ་མ་ཐག་ཏུ་ལན་གྱི་གར་གྱི་མཆོད་པ་བྱ་སྟེ། ཁྲོ་བོ་ཁྲོ་གཉེར་ལ་སོགས་པའི་ཕྱག་རྒྱས་གར་གྱི་མཆོད་པ་བྱའོ་ཞེས་བྱ་བའི་དོན་ཏོ། །དམ་ཚིག་གི་ཕྱག་རྒྱ་བཞིས་མཚོན་པའི་བྱང་ཆུབ་ཀྱི་སེམས་སྒྲུབ་པའི་མཆོད་པ་དང་། 
[289a]
[289a.1]ཕྱག་རྒྱའི་ལན་གྱི་མཆོད་པ་ནི། གང་གིས་བྱང་ཆུབ་ཀྱི་མཚན་ཉིད་ཅན་གྱི་སེམས་དངོས་སུ་བསྐྱེད་པ་དེའི་སྦྱིན་པའི་ཕ་རོལ་ཏུ་ཕྱིན་པའི་མཆོད་པ་བྱེད་པ་དེའི་རང་བཞིན་གྱི་ལན་གྱི་ཕྱག་རྒྱ་རྣམ་པ་བཞི་ཞེས་བྱའོ། །དེ་བཞིན་གར་གྱི་གཡོན་པ་ནི། །ཞེས་བྱ་བ་ནི། རྡོ་རྗེ་ཁྲོ་བོའི་སོར་
[289a.2]མོ་གཉིས་གར་བྱས་ནས། གཡས་པའི་ཁྲོ་བོའི་ཁུ་ཚུར་གྱིས་གཡོན་པའི་ཁྲོ་བོའི་ཁུ་ཚུར་གྱི་མཛུབ་མོ་བཟུང་ནས་བསྒྱུར་ཞིང་། མཛུབ་མོའི་ངོས་དཔྲལ་བའི་ཕྱོགས་སུ་བཞག་ནས། ཨ་ཧི་བཛྲ་ཞེས་བརྗོད་དོ། །དེ་བཞིན་གར་བྱེད་ཉི་མ་ཡང་། །བཀུག་ནས་ཡང་དག་དགུག་པར་བྱ། །ཞེས་
[289a.3]བྱ་བ་ནི། ཁྲོ་བོའི་ཁུ་ཚུར་དེ་ཉིད་གཉིས་སུ་བྱས་ནས་གར་བྱས་ཏེ། དེ་བཞིན་དུ་གཡས་པའི་ཁུ་ཚུར་གྱིས་གཡོན་པའི་མཛུབ་མོ་དྲངས་ནས། སྙིང་གའི་ཕྱོགས་སུ་ཉི་མའི་དཀྱིལ་འཁོར་གྱི་ཚུལ་དུ་བྱས་ལ་ཛྭ་ལ་ཡ་བཛྲ་ཞེས་བྱའོ། །རྡོ་རྗེ་རྒྱལ་མཚན་བསླངས་ནས་ནི། །རྡོ་རྗེ་ཧ་ཧ་ཞེས་དགོད་ཅིང་། ། 
[289a.4]ཞེས་བྱ་བ་ནི། བཤད་མ་ཐག་པའི་ཆོ་ག་དེ་ཉིད་ཀྱིས་གཡོན་པ་གཡས་པའི་ཁུ་ཚུར་གྱིས་བཟུང་ནས། ལག་ངར་གཉིས་བརྐྱང་ནས་སྤྱི་གཙུག་ཏུ་བཞག་སྟེ། དེ་ཧི་བཛྲ་ཞེས་བྱ་བའོ། །དེ་བཞིན་དུ་གར་བྱས་ནས་གཡོན་པའི་སོར་མོ་གཡས་པའི་ཁུ་ཚུར་གྱི་མཛུབ་མོ་བཟུང་ནས་དགོད་པའི་ཚུལ་དུ་ཁར་
[289a.5]བཞག་ནས། ཧ་ས་ཧ་ས་བཛྲ་ཞེས་བརྗོད་པར་བྱའོ། །ཕྱག་རྒྱ་དགྲོལ་བ་ལ་སོགས་པ་རྣམས་ནི་སྔ་མ་བཞིན་ནོ། །མཆོད་པའི་ཆོ་ག་འདི་ཡིས་ནི། །རྒྱལ་པོ་ལ་སོགས་མི་ཀུན་ཀྱང་། །མཉེས་པར་བྱེད་ཅེས་བྱ་བར་སྦྱར་རོ། །ཇི་ལྟར་མཉེས་ཤེ་ན། དབང་དང་རབ་ཀྱི་གཟི་བརྗིད་དང་། སྦྱིན་དང་
[289a.6]དགོད་པས་ཞེས་བྱ་བ་སྨོས་ཏེ། བདག་ཉིད་ནི་དབང་བསྐུར་བ་ཐོབ་པ་དེའི་ཕྱིར་དབང་ཉིད་དོ། །རབ་ཀྱི་གཟི་བརྗིད་ནི་ཁྲོ་བོ་རྡོ་རྗེ་གཟི་བརྗིད་དུ་གྱུར་པ་དེའི་ཕྱིར་རབ་ཀྱི་གཟི་བརྗིད་དོ། །སྦྱིན་པ་ནི་ཁྲོ་བོ་རྡོ་རྗེ་དབལ་དུ་གྱུར་པ་དེའི་ཕྱིར་སྦྱིན་པའོ། །དགོད་པ་ནི་རྡོ་རྗེ་བཞད་པ་ཁོང་དུ་ཆུད་པའི་ཕྱིར་བཞད་པས་
[289a.7]མཉེས་པར་བྱེད་པའོ། །དེ་ནས་སྦྱིན་པའི་ཕ་རོལ་ཏུ་ཕྱིན་པའི་རང་བཞིན་ལན་གྱི་ཕྱག་རྒྱ་རྣམ་པ་བཞི་པོ་བྱས་ནས་གང་གི་མཆོད་པའི་ཕྱག་རྒྱ་རྣམ་པ་བཞི་པོ་འདིས་མཆོད་པ་ནི། དེ་བཞིན་དུ་ཞེས་བྱ་བ་ལ་སོགས་པ་སྨོས་སོ། །བྱང་ཆུབ་ཀྱི་སེམས་མངོན་དུ་བྱས་ནས། ཉོན་མོངས་པའི་བག་ཆགས་
[289b]
[289b.1]དང་བཅས་པ་སྤོང་བའི་མཚན་ཉིད་དང་། ཆོས་ཐམས་ཅད་ཀྱི་མངོན་པར་ཞེན་པ་འདོར་བ་ལམ་གྱི་ངོ་བོ་སྦྱིན་པའི་ཕ་རོལ་ཏུ་ཕྱིན་པ་ལན་གྱི་ཕྱག་རྒྱ་བསྐྱེད་ནས། ཡང་དེ་ལ་རྣམ་པར་གྲོལ་བའི་ལམ་གྱི་མཚན་ཉིད་ཤེས་རབ་ཀྱི་ཕ་རོལ་ཏུ་ཕྱིན་པ་བསྐྱེད་པའི་ཕྱིར། དེ་ནས་ཤེས་རབ་ཀྱི་ཕ་རོལ་ཏུ་ཕྱིན་
[289b.2]པ་རྣམ་པ་བཞི་བརྗོད་པ་ནི། དེ་བཞིན་གར་ཡང་བཀྲོལ་ནས་ནི། །ཞེས་བྱ་བ་སྨོས་ཏེ། ཁྲོ་བོ་ཁུ་ཚུར་གཉིས་བཅིངས་ལ་མཛུབ་མོའི་སོར་མོ་གཉིས་པདྨ་དང་འདྲ་བར་བྱས་ལ། སྙིང་གའི་ཕྱོགས་སུ་བཞག་ལ། དད་པ་ཁྱད་པར་དུ་གྱུར་པའི་བསམ་པ་གཡོས་པ་གུས་པའི་སེམས་བསྐྱེད་ནས་བཏུད་
[289b.3]ཅིང་རབ་ཏུ་བཏུད་ནས། ཀ་མ་ཡ་བཛྲ་ཞེས་བརྗོད་དེ། དེ་བཞིན་གར་བྱེད་རྡོ་རྗེ་ཡི། །རལ་གྲིས་བགེགས་ནི་གཅད་པར་བྱ། །ཁྲོ་བོ་ཁུ་ཚུར་དེ་ཉིད་དང་། གར་བྱ་ཞིང་མཛུབ་མོ་གཉིས་པདྨ་དང་འདྲ་བར་བྱས་ལ། དེ་བཞིན་གཤེགས་པ་ཐམས་ཅད་ཕྱག་རྒྱ་དེས་གཅོད་ཅིང་། ཙྪིནྡ་བཛྲ་ཞེས་
[289b.4]བརྗོད་དོ། །མགལ་མེའི་འཁོར་ལོ་བསྐོར་བ་ཡིས། །འཁོར་ལོའི་དཀྱིལ་འཁོར་ཚུལ་དུ་བསྐོར། །ཞེས་བྱ་བ་ནི། དེ་ཉིད་ཀྱི་གར་བྱས་པ་ལས་བྱུང་བའི་པདྨའི་འདབ་མ་འདྲ་བའི་ཕྱག་རྒྱ་བཅིངས་ཏེ། སླར་ཡང་མགལ་མེའི་འཁོར་ལོ་ལྟར་བསྐོར་ཞིང་། བཱ་མ་ཡི་བཛྲ་ཞེས་བྱའོ། །རྡོ་རྗེ་ཚིག་ཏུ་
[289b.5]གླུ་ལེན་ལྟར། །ཕྱག་ན་རྡོ་རྗེ་མཆོད་པར་བྱ། །ཞེས་བྱ་བ་ནི། དེ་ཉིད་གར་བྱས་པ་ལས་བྱུང་བའི་པདྨའི་འདབ་མ་འདྲ་བའི་ཕྱག་རྒྱ་བཅིངས་ཏེ། ཁ་ལས་གྱེན་དུ་དེའི་ཕྱག་རྒྱ་བསྐུལ་ཞིང་། བྷུ་དྷི་བཛྲ་ཞེས་བརྗོད་པར་བྱའོ། །མཆོད་པའི་ཆོ་ག་འདི་ཡིས་ནི། །ཐམས་ཅད་རྟག་པ་ཉིད་དུ་འགྱུར། །ཞེས་
[289b.6]བྱ་བ་ནི། བྱང་ཆུབ་ཀྱི་སེམས་ཀྱི་རྣལ་འབྱོར་ནས་བརྩམས་ནས་བྱེ་བྲག་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པའི་ཏིང་ངེ་འཛིན་རྣམ་པ་བཞིའི་མཐུས་རྟག་ཏུ་མི་འཇིག་པའི་རྣལ་འབྱོར་དུ་འགྱུར་ཏེ། འདིར་ཡང་ཕྱག་རྒྱ་དགྲོལ་བ་ལ་སོགས་པ་སྔ་མ་བཞིན་དུ་སྦྱར་བར་བྱའོ། །དེ་བཞིན་དུ་ཉེ་བའི་ཕྱག་
[289b.7]རྒྱ་གར་གྱི་མཆོད་པ་བཤད་ནས་ཡེ་ཤེས་ཀྱི་ཕྱག་རྒྱ་གར་གྱི་མཆོད་པ་བྱ་བ་ནི། རྡོ་རྗེ་ཁྲོ་བོའི་མཛུབ་ཡང་དག །བཀན་ནས་རྩེ་མོ་སྦྱར་ནས་ཀྱང་། །ཞེས་བྱ་བ་ནི། རྣམ་པར་གྲོལ་བའི་ལམ་གྱི་རང་བཞིན་གྱི་ཉེ་བའི་ཕྱག་རྒྱ་བཅིངས་པས་རང་གི་ངང་གིས་སྤྲུལ་པ་ལ་སོགས་པ་བྱ་བ་ནན་ཏན་གྲུབ་པའི་
[290a]
[290a.1]ཡེ་ཤེས་ཀྱི་ཕྱག་རྒྱ་བསྐྱེད་པ་དེའི་ཕྱིར་ཡེ་ཤེས་ཀྱི་ཕྱག་རྒྱ་བརྗོད་དོ། །རྡོ་རྗེ་ལས་ལ་སོགས་པ་རྣམ་པ་བཞིའི་ཕྱག་རྒྱ་ནི། རྡོ་རྗེ་ཁྲོ་བོའི་མཛུབ་མོ་དག །བཀན་ཏེ་རྩེ་མོ་སྦྱར་བ་ལས། །བསྒྱུར་ནས་གཙུག་ཏོར་གྱི་ཕྱོགས་སུ་མཛུབ་མོ་དག་གཞག་པར་བྱ་སྟེ། གཡོན་པའི་ཕྱོགས་
[290a.2]ནས་གར་བསྐོར་བ་བྱས་ནས་ཡང་གཡས་པའི་ཕྱོགས་ནས་གར་གྱིས་བསྐོར་བ་སྙིང་གའི་ཕྱོགས་སུ་བཞག་ལ། ནི་ཏྱཻ་བཛྲ་ཞེས་བརྗོད་དོ། །དེ་བཞིན་དུ་ཁྲོ་བོའི་ཁུ་ཚུར་གཉིས་གར་བྱས་ལ་གོ་ཆའི་ཚུལ་དུ་བྱས་ཏེ། རཀྵ་བཛྲ་ཞེས་བྱ་བའོ། །དེ་བཞིན་དུ་གར་བྱས་ལ་ཁྲོ་བོའི་ཁུ་ཚུར་ཁར་བཞག་ནས་
[290a.3]ཁུ་ཚུར་མཐེའུ་ཆུང་གཉིས་མཆེ་བ་ལྟར་བྱས་ལ། ཁ་ད་བཛྲ་ཞེས་བྱའོ། །དེ་བཞིན་དུ་གར་བྱས་ལ་ཁྲོ་བོའི་ཁུ་ཚུར་གཉིས་ཁ་སྦྱར་ལ་ཕན་ཚུན་བཙིར་བར་བྱས་ལ། བནྡྷ་བཛྲ་ཞེས་བརྗོད་པར་བྱས་ནས་སྔ་མ་བཞིན་དུ་རེ་རེ་ཞིང་ཡང་ཕྱག་རྒྱ་དགྲོལ་བར་བྱའོ། །དེ་ལྟར་སློབ་དཔོན་གྱི་ལས་སུ་བྱ་བའི་ཆོ་ག་དང་། 
[290a.4]སློབ་མ་འཇུག་པ་ལ་སོགས་པ་བྱ་བ་རྒྱས་པར་བཤད་ནས། ད་ནི་དམ་ཚིག་དང་དབང་བསྐུར་བ་ཐོབ་པ་རྣམས་ལ་སློབ་དཔོན་གྱིས་གཟུངས་ཀྱི་དཀྱིལ་འཁོར་ལས་བཤད་པའི་དངོས་གྲུབ་རྣམས་བསྟན་པ་བཤད་པར་བྱའོ་ཞེས་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ནོ། །ཁྲོ་
[290a.5]བོའི་གསང་བའི་ནི་ཁྲོ་བོའི་གསང་བ་སྟེ། གཟུངས་ཀྱི་དཀྱིལ་འཁོར་དེའི་ཕྱག་རྒྱར་གྱུར་པའི་ཡེ་ཤེས་དེ་བསླབ་པར་བྱའོ། །རྡོ་རྗེ་གཟུང་བའི་ལག་གཉིས་ཀྱིས། །ཁྲོས་པའི་ཡིད་ཀྱིས་དྲག་གཏོགས་བྱ། །ཞེས་བྱ་བ་ནི། ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་བཤད་
[290a.6]པའི་རང་གི་ལྷའི་ཁྲོ་བོའི་རྣལ་འབྱོར་བྱས་ལ། ཧཱུཾ་བཛྲ་སྥོ་ཊ་ཞེས་བྱ་བ་འབུམ་བཟླས་སོ། །དེ་ནས་ཟླ་བ་ཉ་ལ་མཚན་ཐོག་ཐག་བཟླས་པ་བྱ་སྟེ། ཡང་ལས་ཀྱི་དུས་སུ་ཁྲོ་བོའི་རྣལ་འབྱོར་བྱས་ལ། སྙིང་པོ་འདི་དང་ལག་པ་གཉིས་སུ་རྡོ་རྗེ་འབར་བ་བསམ་པར་བྱའོ། །ལག་པ་གཡས་པར་གནས་
[290a.7]པའི་རྡོ་རྗེ་དབུས་སུ་བསྒྲུབ་པའི་བྱ་བའི་མིང་བྲིས་ཏེ། ཛ་ཧཱུཾ་བཾ་ཧོཿཞེས་བྱ་བས་བསྒྲུབ་པར་བྱ་བའི་མིང་གི་གནས་སུ་བསྒྲུབ་པར་བྱ་བ་དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ཏེ། ལག་པ་གཡོན་པའི་རྡོ་རྗེས་དངོས་སུ་བསྣུན་ཅིང་བཟུང་ནས། ཧཱུཾ་བཛྲ་སྥོ་ཊ་ཆེ་གེ་མོ་མཱ་ར་ཡ་ཐ་ཞེས་
[290b]
[290b.1]བྱ་བའོ། །མ་མཆུ་སོ་ཡིས་བཟུང་ནས་ནི། །གང་གི་མིང་སྨོས་གཟིར་བ་ནི། །ཞེས་བྱ་བ་ནི་སྔ་མ་བཞིན་དུ་བྱས་ལ་ཡིད་ཀྱིས་བསྒྲུབ་པར་བྱ་བ་མདུན་དུ་བཞག་སྟེ། བསྒྲུབ་བྱའི་མགོ་ནས་བཟུང་བའི་བསམ་པས་མ་མཆུ་སོ་ཡིས་བཟུང་ནས་བཙིར་ན་བཀའ་བཞིན་བྱེད་པར་འགྱུར་རོ། །ཁྲོ་བོ་ཁྲོ་ཆེན་ལྟ་བ་
[290b.2]ཡིས། །མིག་ཀྱང་འཛུམ་པར་བྱེད་པ་ནི། །སྙིང་པོ་བཟླས་ནས་མིག་ཏུ་རྡོ་རྗེ་བསྐྱེད་ནས་སྔ་མ་བཞིན་དུ་བསྒྲུབ་པར་བྱའོ། །ཡང་ལས་ཀྱི་དུས་སུ་ཡིད་ཀྱིས་དེ་བཞིན་བྱས་པའམ། དངོས་ཀྱི་གཟུགས་ལ་ཧཱུཾ་བཛྲ་ནེ་ཏྲ་ཆེ་གེ་ཙཀྵུ་སྥོ་ཊ་ཡ་ཐ་ཞེས་བྱ་བ་སྔར་བཤད་པ་བཞིན་བཟླས་པར་བྱའོ། །རྡོ་རྗེ་ཁྲོ་བོ་མཉམ་
[290b.3]གཞག་ལ། །ཞེས་བྱ་བ་ནི། དེ་ལྟར་སྔ་མ་བཞིན་དུ་ཐམས་ཅད་བྱས་ལ། དེ་ནས་ལས་ཀྱི་དུས་སུ་རྡོ་རྗེ་ཁྲོ་བོའི་རྣལ་འབྱོར་བྱས་ནས་རྡོ་རྗེ་ཁུ་ཚུར་གཉིས་བཅིངས་ཏེ། ལག་ངར་གཉིས་བསྒྲུབ་པར་བྱ་བའི་གཟུགས་སུ་བསམས་ནས། བདག་ཉིད་ཀྱི་སྙིང་གའི་ཕྱོགས་སུ་འཁྱུད་པ་ལྟར་བྱས་ཏེ། ཧཱུཾ་མན་
[290b.4]ས་བཛྲ་ཆེ་གེ་མོ་ཙིཏྟ་སྥོཊ་ཡ་ཐ་ཞེས་འདི་སྐད་སྨོས་པ་བཞིན་དུ་བཟླས་པར་བྱའོ། །འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་དུ་བཤད་པའི་དངོས་གྲུབ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་པའི་ལྷའི་རྣལ་འབྱོར་བྱས་ལ། གཟུངས་ཀྱི་
[290b.5]དཀྱིལ་འཁོར་ལ་སོགས་པ་རྣམས་ཀྱི་ངང་གི་ཕྱག་རྒྱ་བཞིས་ལུས་ལ་རྒྱས་གདབ་པར་བྱའོ་ཞེས་བྱ་བ་ནི། དེ་ནས་ཞེས་བྱ་བ་ལ་སོགས་པ་གསུངས་པ་ཡིན་ནོ། །དེ་ནས་ཞེས་བྱ་བ་ནི་དེའི་རྗེས་ཐོགས་ཉིད་ལའོ། །རྡོ་རྗེ་ཆེན་པོའི་རིགས་ཀྱི་གཟུངས་ཀྱི་དཀྱིལ་འཁོར་གྱི་གསང་བའི་ཕྱག་རྒྱ་ནི་གསང་
[290b.6]བའི་ཕྱག་རྒྱ་སྟེ་གཟུངས་ཀྱི་ཕྱག་རྒྱའོ། །དེ་ལ་བསླབ་པར་བྱའོ། །མཐེའུ་ཆུང་ལྕགས་ཀྱུར་བཅིངས་ནས་ནི། །རྡོ་རྗེ་ཁྲོ་བོ་གཞག་པར་བྱ། །ཞེས་བྱ་བ་ནི་རྡོ་རྗེ་ཁུ་ཚུར་གཉིས་བཅིངས་ལ་རྡོ་རྗེ་ལག་ངར་གཉིས་བསྙམས་ཏེ། མཐེའུ་ཆུང་ལྕགས་ཀྱུར་སྦྲེལ་ལ། འདིར་ཁམས་གསུམ་རྣམ་པར་
[290b.7]རྒྱལ་བའི་གཟུངས་ཀྱི་དཀྱིལ་འཁོར་གྱི། བཅོམ་ལྡན་འདས་རྣམ་པར་སྣང་མཛད་ཀྱི་ཕྱག་རྒྱའི་ཚུལ་དུ་བྱེད་པའི་ཕྱག་རྒྱ་ཆེན་པོའོ། །གཡོན་པའི་རྩེ་གསུམ་རྒྱབ་ཏུ་ནི། །འཇིག་རྟེན་གསུམ་ལས་རྒྱལ་ཞེས་བཤད། །ཅེས་བྱ་བ་ནི་ཇི་སྐད་བཤད་པའི་རྣམ་པར་སྣང་མཛད་ཀྱི་ཕྱག་རྒྱ་ལས་གཡོན་
[291a]
[291a.1]པའི་གུང་མོ་དང་མཛུབ་མོ་དང་སྲིན་ལག་གསུམ་མདུང་རྩེ་གསུམ་པ་ལྟར་བྱས་ལ་དེའི་རྒྱབ་ཀྱི་ཕྱོགས་སུ་གཡས་པའི་མཛུབ་མོ་བརྐྱང་བས་གཞག་པ་ནི། གཡོན་པའི་རྩེ་གསུམ་པའི་རྒྱབ་ཏུ་ཁམས་གསུམ་རྣམ་པར་རྒྱལ་བའི་ཞེས་བཤད་དེ། འདི་ནི་རྡོ་རྗེ་ཧཱུཾ་མཛད་ཀྱི་གནས་
[291a.2]སུའོ། །གཡོན་པའི་མཛུབ་མོ་ཐད་ཀར་བརྐྱང་། །ཞེས་བྱ་བ་ནི། ཇི་སྐད་འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱ་བཅིངས་ལ། གཡོན་པའི་མཛུབ་མོ་ཐད་ཀར་བརྐྱང་བ་ནི་རིན་ཆེན་ཧཱུཾ་མཛད་ཀྱིའོ། །དེ་བཞིན་བཀན་པའི་པདྨོ་ནི། །ཞེས་བྱ་བ་ནི། དེ་སྐད་དུ། འཇིག་རྟེན་པའི་འཁོར་ལོ་
[291a.3]ལས་རིག་པ་མཆོག་གི་པདྨའི་ཕྱག་རྒྱ་མེ་ཏོག་བཞི་པ་ཞེས་འཆད་པར་འགྱུར་རོ། །དེ་བཞིན་དུ་བཀན་པའི་པདྨོའོ། །འདི་སྐད་སྟོན་པ་ཡིན་ཏེ། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་བཤད་པའི་དམ་ཚིག་རྡོ་རྗེ་ཁུ་ཚུར་གྱིས་མཐེ་བོ་གཉིས་ཕན་ཚུན་ལྕགས་སྒྲོག་ཏུ་བཅིང་
[291a.4]བར་བྱ་སྟེ། མཛུབ་མོ་གཉིས་ཀྱང་ཕན་ཚུན་ལྕགས་སྒྲོག་ཏུ་བཅིང་བ་བྱས་ནས། གུང་མོ་དང་སྲིན་ལག་བཞི་རྒྱབ་སྦྱར་ལ། བསྐོར་ནས་གཞག་པ་འདི་ནི་དེ་བཞིན་བཀན་པའི་པདྨ་ཞེས་བྱ་བ་ནི་ཆོས་ཀྱི་ཧཱུཾ་མཛད་ཀྱི་གནས་སུའོ། །དེ་བཞིན་དུ་ནི་བསྒྱུར་ནས་ནི། །གཡོན་པའི་རྡོ་རྗེ་གཞག་པར་བྱ། །ཞེས་
[291a.5]བྱ་བ་ནི། ཇི་སྐད་གསུངས་པའི་འཇིག་རྟེན་གསུམ་ལས་རྣམ་པར་རྒྱལ་བའི་ཁམས་གསུམ་རྣམ་པར་རྒྱལ་བའི་ཕྱག་རྒྱ་ལས། གཡོན་པའི་མཛུབ་མོ་ཐད་ཀར་བརྐྱང་ལ། གཡས་པའི་མཛུབ་མོས་མནན་པ་ནི་ལས་ཀྱི་ཧཱུཾ་མཛད་ཀྱི་གནས་སུའོ། །དེ་ལྟར་བདག་པོ་ལྔའི་གནས་སུ་ཕྱག་རྒྱ་ཆེན་
[291a.6]པོ་འཆིང་བ་བསྟན་ནས། ད་ནི་ཁྲོ་བོ་རྡོ་རྗེ་སེམས་དཔའ་ལ་སོགས་པ་ནས་བརྩམས་ནས་ཁྲོ་བོ་རྡོ་རྗེ་ཁུ་ཚུར་གྱི་བར་དུ་གཟུངས་རྣམས་ཀྱི་ཕྱག་རྒྱ་ཆེན་པོའི་མཚན་ཉིད་ནི། རྡོ་རྗེ་མཐིལ་དུ་བཅིང་བ་བྱས་ཏེ་ཞེས་སྨོས་ཏེ། རྡོ་རྗེ་བསྡམས་པ་ནང་དུ་བཅིངས་ལ་མཐེ་བོ་གཉིས་བཏེག་ནས་ཁྲོས་པས་
[291a.7]དགབ་པ་འདི་ནི་ཁྲོ་བོ་རྡོ་རྗེ་སེམས་དཔའི་གནས་སུའོ། །མཛུབ་མོ་ལྕགས་ཀྱུར་བཀུག་པ་ཉིད། །ཅེས་བྱ་བ་ནི། རྡོ་རྗེ་རྒྱལ་པོའི་གནས་སུ་རྡོ་རྗེ་བསྡམས་པ་ནང་དུ་བཅིང་བའི་མཛུབ་མོ་གཉིས་ལྕགས་ཀྱུར་བྱའོ། །མཛུབ་མོའི་ངོས་ནི་སྦྱར་བ་ནི། །ཞེས་བྱ་བ་ནི། རྡོ་རྗེ་ཆགས་པའི་གནས་སུ་རྡོ་རྗེ་
[291b]
[291b.1]བསྡམས་པ་ནང་དུ་བཅིང་བའི་རྡོ་རྗེ་མཛུབ་མོ་གཉིས་ཕན་ཚུན་ལྟོ་སྦྱར་ནས་ཁབ་ལྟར་བྱའོ། །དེ་བཞིན་མཛུབ་མོ་ལེགས་སྦྱིན་པ། །ཞེས་བྱ་བ་ནི། རྡོ་རྗེ་ལེགས་པའི་གནས་སུ་རྡོ་རྗེ་བསྡམས་པ་ནང་དུ་བཅིང་བའི་མཛུབ་མོ་དང་མཐེ་བོ་གཉིས་སེ་གོལ་བརྡབ་པར་བྱའོ། །མཛུབ་མོ་སྤྲད་དེ་
[291b.2]དཔྲལ་བར་གཞག །ཅེས་བྱ་བ་ནི། རྡོ་རྗེ་ཁྲོ་གཉེར་གྱི་གནས་སུ་རྡོ་རྗེ་བསྡམས་པ་ནང་དུ་བཅིངས་ནས། མཛུབ་མོ་གཉིས་ཀྱི་རྩེ་མོ་བསྒྲེངས་ནས་མཛུབ་མོ་གཉིས་ཀྱི་རྩེ་མོ་བསྐོར་ཞིང་། ཕྱག་རྒྱ་དཔྲལ་བའི་ཕྱོགས་སུ་གཞག་གོ། །སྙིང་གར་ཉི་མ་རབ་ཏུ་བསྟན། །ཞེས་བྱ་བ་ནི་རྡོ་རྗེ་
[291b.3]ཉི་མའི་གནས་སུ་རྡོ་རྗེ་བསྡམས་པ་ནང་དུ་བཅིངས་ལ་སྙིང་གའི་ཕྱོགས་སུ་ཉི་མ་ལྟར་གཞག་པར་བྱའོ། །མཛུབ་མོ་བསྙམས་པ་སྤྱི་བོར་གཞག །ཅེས་བྱ་བ་ནི། རྡོ་རྗེ་རྒྱལ་མཚན་གྱི་གནས་སུ་རྡོ་རྗེ་བསྡམས་པ་ནང་དུ་བཅིངས་ལ། མཛུབ་མོ་གཉིས་ཁབ་ལྟར་བྱས་ལ་སྤྱི་བོར་གཞག་གོ། །བསྒྱུར་
[291b.4]ནས་དགོད་པ་གཞག་པར་བྱ། །ཞེས་བྱ་བ་ནི། བཞད་པའི་གནས་སུ་རྡོ་རྗེ་བསྡམས་པ་ནང་དུ་བཅིངས་ལ་བཞད་པ་ལྟར་ཡོངས་སུ་བསྐོར་ཞིང་གཞག་པར་བྱའོ། །མཛུབ་བསྙམས་པདྨ་ཁ་འབུས་བཞིན། །ཞེས་བྱ་བ་ནི། རྡོ་རྗེ་ཆོས་ཀྱི་གནས་སུ་རྡོ་རྗེ་བསྡམས་པ་ནང་དུ་བཅིངས་ལ་
[291b.5]མཛུབ་མོ་གཉིས་པདྨའི་འདབ་མ་ལྟར་བྱེད་པའོ། །གཉི་ག་རལ་གྲི་ཆང་པར་འཛིན། །ཞེས་བྱ་བ་ནི་རྣོན་པོའི་གནས་སུ་རྡོ་རྗེ་བསྡམས་པ་ནང་དུ་བཅིངས་ཏེ། མཐེ་བོང་གཉིས་ནང་དུ་བཅུག་ལ་མཐེ་བོ་གཉིས་ཀྱི་རྒྱབ་ཏུ་མཛུབ་མོ་གཉིས་གཞག་པར་བྱའོ། །མཛུབ་གཉིས་འཁོར་ལོར་བཅིངས་
[291b.6]པའོ། །ཞེས་བྱ་བ་ནི་རྡོ་རྗེ་འཁོར་ལོའི་གནས་སུ་རྡོ་རྗེ་བསྡམས་པ་ནང་དུ་བཅིངས་ལ་མཛུབ་མོ་གཉིས་ཁབ་ལྟར་བྱས་ནས་མཛུབ་མོ་གཉི་ག་ཉིད་རྡོ་རྗེ་ལྟར་བྱའོ། །མཛུབ་མོ་བསྙམས་ཏེ་ཁ་ནས་དབྱུང་། །ཞེས་བྱ་བ་ནི། རྡོ་རྗེ་སྲུང་བའི་གནས་སུ་རྡོ་རྗེ་བསྡམས་པ་ནང་དུ་བཞག་ལ་མཛུབ་མོ་
[291b.7]གཉིས་རྩེ་མོར་བྱས་ཏེ། ཕྱག་རྒྱ་ཁའི་ཕྱོགས་སུ་གྱེན་དུ་ཚིག་འབྱིན་པ་ལྟར་གཞག་གོ། །མཛུབ་མོ་ཤིན་ཏུ་བརྐྱང་བ་དང་། །ཞེས་བྱ་བ་ནི་རྡོ་རྗེ་ལས་ཀྱི་གནས་སུ་རྡོ་རྗེ་བསྡམས་པ་ནང་དུ་བཅིངས་ལ། མཛུབ་མོ་གཉིས་སོ་སོར་ཁབ་ལྟར་བྱའོ། །མཛུབ་མོ་མགུལ་དུ་བཅིང་བར་བྱ། །ཞེས་བྱ་བ་ནི། 
[292a]
[292a.1]རྡོ་རྗེ་སྲུང་བའི་གནས་སུ་རྡོ་རྗེ་བསྡམས་པ་ནང་དུ་བཅིངས་ལ། མཛུབ་མོ་གཉིས་སྐམ་པ་ལྟ་བུའི་ཕྱག་རྒྱས་མགུལ་པ་བཅིང་བར་བྱའོ། །དེ་གཉིས་ཁ་འགྲམ་མཆེ་བར་གཞག །ཅེས་བྱ་བ་ནི། གནོད་སྦྱིན་གྱི་གནས་སུ་རྡོ་རྗེ་བསྡམས་པ་ནང་དུ་བཅིངས་པའི་ཕྱག་རྒྱ་ཉིད་ལས་མཛུབ་
[292a.2]མོ་གཉིས་བརྐྱང་ལ་ཁ་འགྲམ་དུ་མཆེ་བའི་ཚུལ་དུ་གཞག་པར་བྱའོ། །ཁུ་ཚུར་དམ་དུ་བཅིངས་པ་ནི། །ཞེས་བྱ་བ་ནི་ཁྲོ་བོ་རྡོ་རྗེ་ཁུ་ཚུར་གྱི་གནས་སུ་རྡོ་རྗེ་བསྡམས་པ་ནང་དུ་བཅིངས་ལ། ཕྱག་རྒྱ་ཉིད་དམ་དུ་བཅིངས་པ་ནི་ཕྱག་རྒྱ་ཆེན་པོར་འགྱུར་རོ། །རྡོ་རྗེ་སེམས་མ་ལ་སོགས་པ་བཞི་དང་། སྒེག་
[292a.3]མོ་ལ་སོགས་པ་ནས་ཁྲོ་བོ་རྡོ་རྗེ་འབེབས་པའི་གནས་སུ་ཁམས་གསུམ་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་བཤད་པའི་དམ་ཚིག་གི་ཕྱག་རྒྱ་འདི་ཉིད་འདིར་ཕྱག་རྒྱ་ཆེན་པོར་ཤེས་པར་བྱའོ། །གསང་བའི་ཁུ་ཚུར་ལས་བྱུང་བ། །ཞེས་བྱ་བ་ནི། ཁྲོ་བོ་རྡོ་རྗེ་ཁུ་ཚུར་གྱི་གནས་སུ་ཁུ་ཚུར་
[292a.4]དམ་དུ་བཅིང་བ་ནི། འདིར་གསང་བའི་ཁུ་ཚུར་གྱི་ཕྱག་རྒྱར་བཤད་དོ། །སྙིང་གར་གཞག་ཅེས་བྱ་བ་ནི། རྡོ་རྗེ་སེམས་དཔའི་གནས་སུ་གསང་བའི་ཁུ་ཚུར་བཅིངས་ནས། སྙིང་གའི་ཕྱོགས་སུ་གཞག་པ་ནི་འདིར་གཟུངས་ཀྱི་དམ་ཚིག་གི་ཕྱག་རྒྱའོ། །རྩིབ་ལོགས་གཅུ་ཞེས་བྱ་བ་ནི། །རྒྱལ་
[292a.5]པོའི་གནས་སུ་གསང་བའི་ཁུ་ཚུར་རྩིབ་ལོགས་གཡས་སུ་གཞག་གོ། །མདའ་དྲང་བ་ནི་གཡོན་པ་ནས། །ཞེས་བྱ་བ་ནི་ཆགས་པའི་གནས་སུ་གསང་བའི་ཁུ་ཚུར་གཡོན་པའི་རྩིབ་ལོགས་ནས་མདའ་འདྲེན་པའི་ཚུལ་དུ་བྱེད་པ་འདི་ནི་གཡོན་ནས་མདའ་འདྲེན་པའོ། །སྙིང་ག་ནས་ནི་དབྱུང་བར་བྱ། ། 
[292a.6]ཞེས་བྱ་བ་ནི་ལེགས་པའི་གནས་སུ་གསང་བའི་ཁུ་ཚུར་གྱི་ཕྱག་རྒྱ་སྙིང་གའི་ཕྱོགས་སུ་ལེགས་སོ་སྦྱིན་པའི་བསམ་པས་ཁའི་ཕྱོགས་སུ་གྱེན་དུ་ཡང་འདེགས་པའོ། །ཁྲོ་གཉེར་དུ་ནི་བསྒྱུར་ནས་དེ། །ཞེས་བྱ་བ་ནི་རིན་ཆེན་གྱི་གནས་སུ་གསང་བའི་ཁུ་ཚུར་གྱི་ཕྱག་རྒྱ་ཡོངས་སུ་བསྒྱུར་ནས་མཛོད་སྤུའི་
[292a.7]གནས་སུ་གཞག་པར་བྱའོ། །ཉི་མའི་དཀྱིལ་འཁོར་སྟོན་པ་དང་། །ཞེས་བྱ་བ་ནི་ཉི་མའི་གནས་སུ་གསང་བའི་ཁུ་ཚུར་གྱི་ཕྱག་རྒྱ་སྙིང་གའི་ཕྱོགས་སུ་ཉི་མའི་དཀྱིལ་འཁོར་གྱི་ཚུལ་དུ་འཇོག་པའོ། །སྤྱི་བོར་ལག་པ་བརྐྱང་བ་དང་། །ཞེས་བྱ་བ་ནི་དཔལ་གྱི་གནས་སུ་གསང་བའི་ཁུ་ཚུར་གྱི་ཕྱག་རྒྱ་ལག་
[292b]
[292b.1]ངར་གཉིས་བརྐྱང་ནས་སྤྱི་བོར་གཞག་པའོ། །བསྐོར་ནས་དགོད་པར་གཞག་པར་བྱ། །ཞེས་བྱ་བ་ནི་བཞད་པའི་གནས་སུ་གསང་བའི་ཁུ་ཚུར་བཞད་པའི་ཚུལ་གྱིས་ཡོངས་སུ་བསྐོར་ནས་ཁར་གཞག་པའོ། །ཁ་ཡི་དབུས་སུ་རབ་གཞག་པ། །ཞེས་བྱ་བ་ནི་རྡོ་རྗེ་ཆོས་ཀྱི་གནས་སུ་གསང་བའི་ཁུ་ཚུར་
[292b.2]ཁའི་དབུས་སུ་གཞག་པར་བྱའོ། །མཛུབ་མོ་རལ་གྲི་འདེགས་པ་འདྲ། །ཞེས་བྱ་བ་ནི་རྣོན་པོའི་གནས་སུ་གསང་བའི་ཁུ་ཚུར་བཅིངས་ཏེ་དེ་བཞིན་གཤེགས་པ་ཐམས་ཅད་གཅོད་པའི་ཚུལ་གྱིས་གཞག་པར་བྱའོ། །འཁོར་ལོ་བསྐོར་བ་སྟོན་པ་དང་། །ཞེས་བྱ་བ་ནི་རྒྱུའི་གནས་སུ་གསང་བའི་ཁུ་ཚུར་གྱི་
[292b.3]ཕྱག་རྒྱ་ཉིད་འཁོར་ལོ་བསྐོར་བའི་ཚུལ་གྱིས་བསྟན་པའོ། །ཁ་ནས་རབ་ཏུ་འབྱིན་པ་ནི། །ཞེས་བྱ་བ་ནི་གསང་བའི་གནས་སུ་གསང་བའི་ཁུ་ཚུར་གྱི་ཕྱག་རྒྱ་ནི་ཁ་ནས་གྱེན་དུ་ཚིག་འབྱིན་པའི་ཚུལ་དུ་བྱའོ། །སྤྱི་བོར་ལུས་མཆོག་དཀྱིལ་འཁོར་བསྐོར། །ཞེས་བྱ་བ་ནི་ལས་ཀྱི་གནས་སུ་གསང་བའི་
[292b.4]ཁུ་ཚུར་གྱི་ཕྱག་རྒྱ་ཉིད་འཁོར་ལོ་བསྐོར་བ་ལྟར་གར་བྱེད་པའི་ཚུལ་གྱིས་ལུས་ཐམས་ཅད་ལ་བསྐོར་ལ་སྤྱི་བོར་གཞག་པར་བྱའོ། །དཔུང་པ་སྙིང་ག་རྩིབ་ལོགས་རྣམས། །རྡོ་རྗེ་སྲུང་བ་དེ་བཞིན་བྱ། །ཞེས་བྱ་བ་ནི་སྲུང་བའི་གནས་སུ་གསང་བའི་ཁུ་ཚུར་གྱི་ཕྱག་རྒྱ་གོ་ཆ་འཆིང་བའི་ཚུལ་གྱིས་ཕྲག་པ་
[292b.5]གཉིས་དང་སྙིང་ག་དང་རྩིབ་ལོགས་སུ་སྦྱར་བར་བྱའོ། །མཆེ་བའི་གནས་སུ་གཞག་པ་དང་། །ཞེས་བྱ་བ་ནི་གནོད་སྦྱིན་གྱི་གནས་སུ་གསང་བའི་ཁུ་ཚུར་གྱི་ཕྱག་རྒྱ་ཉིད་ཁའི་འགྲམ་དུ་མཆེ་བའི་ཚུལ་དུ་གཞག་པར་བྱའོ། །ཁུ་ཚུར་དམ་དུ་བསྡམས་པའོ། །ཞེས་བྱ་བ་ནི་ཁྲོ་བོ་རྡོ་རྗེ་ཁུ་ཚུར་གྱི་
[292b.6]གནས་སུ་གསང་བའི་ཁུ་ཚུར་བཅིངས་ལ་དམ་དུ་བསྡམས་པ་ནི་དམ་ཚིག་གི་ཕྱག་རྒྱའོ། །ཕྱི་རོལ་དཀྱིལ་འཁོར་ཕྱག་རྒྱ་ནི། །ཞེས་བྱ་བ་ནི་སྒེག་མོ་ལ་སོགས་པ་ནས་རྡོ་རྗེ་འབེབས་པའི་མཐར་ཐུག་པར་བཅིང་བར་བྱའོ། །མཚན་མ་གོ་རིམས་བཞིན་དུ་བཅིང་། །ཞེས་བྱ་བ་ནི། འཇིག་རྟེན་གསུམ་
[292b.7]ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་ཇི་ལྟར་རྡོ་རྗེ་ཧཱུཾ་ཞེས་བྱ་བས་ཕྱག་རྒྱར་འགྱུར་བ་དེ་ལྟར་འདིར་ཡང་བྱའོ་ཞེས་བྱ་བའི་དོན་ཏོ། །འདི་ཉིད་བཤད་པ་ནི། དམ་ཚིག་རྡོ་རྗེ་བཅིངས་པ་ལས། །ཞེས་བྱ་བ་ལ་རྡོ་རྗེ་བཅིངས་པ་ནི་རྡོ་རྗེ་ནང་དུ་བཅིང་བའོ། །དེ་བཞིན་རྡོ་རྗེ་ཁུ་ཚུར་གཞན། །ཞེས་བྱ་བ་ལ་
[293a]
[293a.1]འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་པ་ཉིད་ཀྱི་རྡོ་རྗེ་ཁུ་ཚུར་གཉིས་སུ་བྱས་པ་ནི་སྒེག་མོ་ལ་སོགས་པ་ནས། རྡོ་རྗེ་འབེབས་པའི་མཐར་ཐུག་པའི་ལས་ཀྱི་ཕྱག་རྒྱ་བཅིང་བར་བྱའོ། །རྣམ་པར་སྣང་མཛད་ལ་སོགས་པ་ནས། ལས་ཀྱི་ཧཱུཾ་
[293a.2]མཛད་ཀྱི་བར་གྱི་དམ་ཚིག་གི་ཕྱག་རྒྱའི་སྦྱོར་བས་འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་གྱི་ཕྱག་རྒྱ་ཆེན་པོ་དང་། དམ་ཚིག་གི་ཕྱག་རྒྱ་ཆེན་པོ་བཤད་པར་ཤེས་པར་བྱའོ། །དེ་ནས་སྒེག་མོ་ལ་སོགས་པའི་ཕྱག་རྒྱའི་དོན་གསལ་པོར་བརྗོད་པར་བྱ་སྟེ། རྡོ་རྗེ་
[293a.3]བསྡམས་པ་ནང་བཅིངས་ལ། །མཛུབ་མོ་གཉིས་ནི་གྱེན་དུ་བསྒྲེང་། །རྡོ་རྗེ་མཛུབ་མོ་སོ་སོར་བྱས། །སྙིང་གར་མཐེ་བོ་བསྙམས་ལ་གཞག །རབ་ཏུ་བརྐྱང་བ་ཕྲེང་བ་མའོ། །ཐལ་མོ་སྦྱར་བ་ཁ་ནས་དབྱུང་། །གར་ལས་ཐལ་མོ་སྤྱི་བོར་གཞག །རྡོ་རྗེ་བཅིང་བ་ཐུར་དུ་བླུགས། །རང་
[293a.4]གི་ཐལ་སྦྱར་གྱེན་དུ་གཏོར། །མཐེ་བོ་བསྙམས་ཏེ་རབ་ཏུ་བསྡམས། །རབ་ཏུ་བརྐྱང་ནས་བྱུག་པའོ། །མཛུབ་མོ་གཅིག་པུ་བཀུག་པ་དང་། །མཐེ་བོ་གཉིས་ནི་མདུད་པ་དོར། །མཐེ་བོ་མཛུབ་མོ་མདུད་པར་བཅིངས། །རྡོ་རྗེ་བཅིངས་པ་མཛུབ་མོ་བསྡམས། །ཞེས་བྱའོ། །ཕཊ་ཅེས་བྱ་བ་
[293a.5]ནི་གཟུངས་ཀྱི་ཁྲོ་བོ་རྡོ་རྗེ་སེམས་དཔའི་ཆོས་ཀྱི་ཕྱག་རྒྱ་ལྕེ་ལ་བསམ་པར་བྱའོ། །དེ་བཞིན་མཐའ་མར་ཕཊ་ཅེས་བྱ་བ་ནི། གཟུངས་ཀྱི་ཁྲོ་བོ་རྡོ་རྗེ་ཁུ་ཚུར་གྱི་ལྗགས་ལ་བསམ་པར་བྱའོ། །རྣམ་པར་སྣང་མཛད་དང་། རྡོ་རྗེ་སེམས་མ་དང་། རྡོ་རྗེ་ཧཱུཾ་མཛད་ཀྱི་ནི་ཧཱུཾ་ངོ་། །གཟུངས་ཀྱི་རིན་
[293a.6]ཆེན་ཧཱུཾ་མཛད་དང་། ཁྲོ་བོ་རྡོ་རྗེ་རིན་ཆེན་མའི་ཏྲཱཾ་ངོ་། །གཟུངས་ཀྱི་ཆོས་ཀྱི་ཧཱུཾ་མཛད་དང་། རྡོ་རྗེ་ཆོས་མའི་ཧྲཱིཿའོ། །ལས་ཀྱི་ཧཱུཾ་མཛད་དང་། རྡོ་རྗེ་ལས་མའི་ནི་ཡི་གེ་ཨཿའོ། །མ་ཧཱ་རཱ་ཏི་ཧཱུཾ། རཱུ་པ་ཤྭ་པེ་ཧཱུཾ། ཤྲོ་ཏ་སཽ་ཁྱ་ཧཱུཾ། སརྦ་པཱུ་ཛ་ཧཱུཾ། པྲ་ཧ་ལ་ད་ནི་ཧཱུཾ། ཕ་ལ་ག་མི་ཧཱུཾ། སུ་ཏེ་ཛ་གྲི་ཧཱུཾ། སུ་གནྡྷི་
[293a.7]གི་ཧཱུཾ། ཨ་ཡ་ཧི་ཛཿཧཱུཾ། ཨ་ཧི་ཧཱུཾ་ཧཱུཾ་ཧཱུཾ། ཧེ་སྥོཊ་བཾ་ཧཱུཾ། གྷ་ཎྜ་ཨཿཨཱཿཧཱུཾ། ཞེས་བྱ་བ་གཟུངས་ཀྱི་སྒེག་མོ་ནས་བརྩམས་ནས། གཟུངས་ཀྱི་རྡོ་རྗེ་འབེབས་པའི་བར་གྱི་ལྗགས་ལ་བསམ་པར་བྱའོ། །མདོར་ན་ལས་ཀྱི་ཕྱག་རྒྱ་ནི། །རྡོ་རྗེ་ཁུ་ཚུར་གཉིས་བྱས་ཏེ། །ཞེས་བྱ་བ་ནི་གཟུངས་ཀྱི་རྡོ་རྗེ་ཁུ་
[293b]
[293b.1]ཚུར་གྱི་ཕྱག་རྒྱ་ཆེན་པོ་གཉིས་སུ་བྱས་ནས། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོའི་ཚུལ་གྱིས་ལས་ཀྱི་ཕྱག་རྒྱ་བཅིང་བར་བྱའོ། །གཞན་ཡང་གཟུངས་ཀྱི་ཁྲོ་བོ་རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱ་གཉིས་སུ་བྱས་ནས་གསང་བའི་ལས་ཀྱི་ཕྱག་རྒྱ་བཅིང་བར་བྱའོ། །འདི་སྐད་
[293b.2]སྟོན་པ་ཡིན་ཏེ། ཇི་སྐད་བཤད་པའི་རྡོ་རྗེ་ཁུ་ཚུར་གཉིས་སུ་བྱས་ཏེ། རེ་རེ་ཞིང་གར་བྱས་ནས། ཡང་རེ་རེ་ཞིང་རྡོ་རྗེ་ཁུ་ཚུར་བཅིང་བ་གཉིས་སུ་བྱས་ནས་གཡོན་པའི་རྡོ་རྗེ་མཛུབ་མོ་བསྒྲེང་བ་གཡས་པས་གཟུང་བ་ནི་རྣམ་པར་སྣང་མཛད་ཀྱིའོ། །བསྒྱིངས་པ་དང་བཅས་པས་གསོར་བ་ནི། རྡོ་རྗེ་ཧཱུཾ་མཛད་
[293b.3]དང་། ཁྲོ་བོ་རྡོ་རྗེ་སེམས་དཔའ་དང་། གཟུངས་ཀྱི་ཁྲོ་བོ་སེམས་མ་རྡོ་རྗེ་མ་རྣམས་ཀྱིའོ། །མཛུབ་མོ་ལྕགས་ཀྱུ་ལྟར་གནས་པ་ནི། རྒྱལ་པོའི་གནས་ཀྱིའོ། །མདའ་འཕེན་པའི་ཚུལ་དུ་བྱེད་པ་ནི་ཆགས་པའི་གནས་ཀྱིའོ། །ལེགས་པར་བྱེད་པའི་ཚུལ་གྱིས་སྙིང་གར་གནས་པ་ནི་ལེགས་པའི་
[293b.4]གནས་ཀྱིའོ། །རྡོ་རྗེ་གཉིས་དབང་བསྐུར་བའི་ཚུལ་དུ་བྱེད་པ་ནི། རིན་ཆེན་ཧཱུཾ་མཛད་དང་། ཁྲོ་བོ་ཁྲོ་གཉེར་དང་། གཟུངས་ཀྱི་རྡོ་རྗེ་རིན་ཆེན་མའིའོ། །སྙིང་གར་ཉི་མ་བསྟན་པ་ནི་ཉི་མའི་གནས་ཀྱིའོ། །གཡོན་པའི་ལག་ངར་བསྒྲེང་བ་ནི་དཔལ་གྱི་གནས་ཀྱིའོ། །དེ་བཞིན་དུ་ཁའི་ཕྱོགས་སུ་
[293b.5]བསྐོར་བ་ནི་བཞད་པའི་གནས་ཀྱིའོ། །གཡས་པས་གཡོན་པར་འབྱེད་པ་ཆོས་ཀྱི་ཧཱུཾ་མཛད་དང་། ཁྲོ་བོ་རྡོ་རྗེ་ཆོས་དང་། གཟུངས་ཀྱི་རྡོ་རྗེ་ཆོས་མའིའོ། །སྙིང་གར་རལ་གྲི་འཛིན་པ་ནི་རྣོན་པོའི་གནས་ཀྱིའོ། །མགལ་མེའི་འཁོར་ལོ་བསྐོར་བ་ལྟར་བྱེད་པ་ནི་རྒྱུའི་གནས་ཀྱིའོ། །རྡོ་རྗེ་གཉིས་
[293b.6]གྱེན་དུ་ཚིག་འབྱིན་པ་ནི་གསང་བའི་གནས་ཀྱིའོ། །རྡོ་རྗེ་གར་བསྐོར་བ་བཀྲོལ་ནས་འགྲམ་པ་དང་སྤྱི་བོར་འཇོག་པ་ནི་ལས་ཀྱི་ཧཱུཾ་མཛད་དང་། རྡོ་རྗེ་ལས་དང་། གཟུངས་ཀྱི་ལས་ཀྱི་རྡོ་རྗེ་མའིའོ། །ཁྲབ་འཛིན་པ་ལྟ་བུ་ནི་སྲུང་བའི་གནས་ཀྱིའོ། །མཐེའུ་ཆུང་གཉིས་མཆེ་བ་ལྟ་བུར་བྱེད་པ་ནི། 
[293b.7]རྡོ་རྗེ་གནོད་སྦྱིན་གྱི་གནས་ཀྱིའོ། །ཁུ་ཚུར་གཉིས་འཚིར་བ་ནི་གཟུངས་ཀྱི་ཁྲོ་བོའི་ཁུ་ཚུར་གྱི་ལས་ཀྱི་ཕྱག་རྒྱའོ། །དེ་ལྟར་ཕྱག་རྒྱ་ཆེན་པོའི་ཁུ་ཚུར་གཉིས་སུ་བྱས་པའི་ལས་ཀྱི་ཕྱག་རྒྱ་བསྟན་ནས། དེ་བཞིན་དུ་དམ་ཚིག་རྡོ་རྗེ་ཁུ་ཚུར་གྱི་ཁྲོ་བོ་གཟུངས་ཀྱི་ཁུ་ཚུར་གཉིས་སུ་བྱས་ནས། རྣམ་པར་
[294a]
[294a.1]སྣང་མཛད་ལ་སོགས་པའི་ཕྱག་རྒྱ་བཅིང་བར་ཡང་ཤེས་པར་བྱའོ་ཞེས་བལྟ་བར་བྱའོ། །སྒེག་མོ་ལ་སོགས་པ་རྣམས་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པའི་རྡོ་རྗེ་ཁུ་ཚུར་གཉིས་བཅིངས་ནས། གར་ལས་བྱུང་བའི་ལས་ཀྱི་
[294a.2]ཕྱག་རྒྱ་བཅིང་བར་བྱའོ། །རྡོ་རྗེ་བསྙེམས་པའི་ཚུལ་གྱིས་ནི། །བསམ་པ་གཡོས་པས་འདུད་པ་དང་། །ཕྲེང་བ་བཅིང་དང་ཁ་ནས་དབྱུང་། །རྡོ་རྗེ་གར་ནི་རབ་བསྐོར་བ། །ཐུར་དུ་བླུགས་དང་གྱེན་དུ་གཏོར། །མཐེ་བོ་བསྙམས་ཏེ་རབ་ཏུ་བསྡམས། །རབ་ཏུ་བརྐྱང་ནས་བྱུག་པ་ཡིས། །མཆོད་པའི་
[294a.3]སྦྱོར་བ་བྱེད་པའོ། །དེ་བཞིན་དུ། མཛུབ་མོ་ལྕགས་ཀྱུར་བཅིང་བ་ནི། །མཐེའུ་ཆུང་ལས་ཏེ་ལྕགས་ཀྱུ་ཆེ། །མཁྲིག་མ་མདུད་ལ་མཛུབ་གཉིས་གདུབ། །རྒྱབ་གཉིས་ཀྱང་ནི་བསྙམས་ཏེ་མནན། །ཞེས་བྱ་བ་ནི་སྒེག་མོ་ནས་བརྩམས་ནས། གཟུངས་ཀྱི་ཁྲོ་བོ་རྡོ་རྗེ་འབེབས་མའི་ལས་ཀྱི་ཕྱག་རྒྱའོ། ། 
[294a.4]ཡང་སྒེག་མོ་ལ་སོགས་པ་ནས་རྡོ་རྗེ་འབེབས་མའི་བར་གྱི་གཟུངས་ཀྱི་ཁྲོ་བོ་ཁུ་ཚུར་གྱི་དམ་ཚིག་གི་ཕྱག་རྒྱ་གཉིས་སུ་བྱས་ནས། གསང་ཞིང་གསང་བའི་ལས་ཀྱི་ཕྱག་རྒྱ་སྔ་མ་བཞིན་དུ་བཅིང་བ་བལྟ་བར་བྱའོ། །འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་གྱི་འགྲེལ་པ་
[294a.5]རྫོགས་སོ།། །།དེ་ལྟར་འཇིག་རྟེན་གསུམ་ལས་རྣམ་པར་རྒྱལ་བའི་དམ་ཚིག་གི་ཕྱག་རྒྱ་གཙོ་བོར་གྱུར་པའི་གཟུངས་ཀྱི་དཀྱིལ་འཁོར་བཤད་ནས། འཇིག་རྟེན་གསུམ་ལས་རྣམ་པར་རྒྱལ་བའི་ཆོས་ཀྱི་ཕྱག་རྒྱ་གཙོ་བོར་གྱུར་པས་འདུལ་བའི་སེམས་ཅན་རྣམས་རྗེས་སུ་གཟུང་བའི་ཕྱིར། 
[294a.6]འཇིག་རྟེན་གསུམ་ལས་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་ནི། དེ་ནས་ཞེས་བྱ་བ་གསུངས་ཏེ། དེ་ནས་ཞེས་བྱ་བའི་སྒྲ་ནི་དེ་མ་ཐག་པ་སྟེ། དང་པོ་སྦྱོར་བའི་ཏིང་ངེ་འཛིན་གྱི་རྗེས་ཐོགས་ལ་ཞེས་བྱ་བའི་དོན་ཏོ། །འདིར་དང་པོ་སྦྱོར་བའི་ཏིང་ངེ་འཛིན་ནི་འཇིག་རྟེན་གསུམ་ལས་རྣམ་པར་རྒྱལ་
[294a.7]བའི་དཀྱིལ་འཁོར་ཆེན་པོར་བཤད་པའི་དང་པོ་སྦྱོར་བ་ནས་བརྩམས་ནས། རྡོ་རྗེ་དང་། རིན་པོ་ཆེ་དང་། ཆོས་དང་། ལས་ཀྱི་ཧཱུཾ་མཛད་སྤྲུལ་པའི་མཐར་ཐུག་པ་ཡིན་པར་བལྟ་བར་བྱའོ། །ཡང་ཞེས་བྱ་བ་ནི། འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་ལ་ལྟོས་
[294b]
[294b.1]པས་ན། ཡང་ཞེས་བྱ་བ་སྨོས་སོ། །དེ་བཞིན་གཤེགས་པ་ཐམས་ཅད་ནི། རྣམ་པར་སྣང་མཛད་ལ་སོགས་པའོ། །རྡོ་རྗེ་རིགས་ཀྱི་ཏིང་ངེ་འཛིན་གྱི་ཡེ་ཤེས་ནི་ཁམས་གསུམ་རྣམ་པར་རྒྱལ་བའི་དུམ་བུའི་བཅོམ་ལྡན་འདས་རྣམ་པར་སྣང་མཛད་ཀྱི་ཆོས་ཀྱི་དཀྱིལ་འཁོར་གྱི་ཏིང་ངེ་འཛིན་
[294b.2]གྱི་ཡེ་ཤེས་ལས་སྐྱེས་པའི་ཕྱིར་དང་། ཏིང་ངེ་འཛིན་གྱི་ཡེ་ཤེས་ལས་སྐྱེས་པའི་རྒྱུ་ཡིན་པའི་ཕྱིར་ཏིང་ངེ་འཛིན་གྱི་ཡེ་ཤེས་ཞེས་བཤད་དོ། །དེ་ལྟར་དེའི་གཟུགས་བརྙན་བསྐྱེད་ནས་སེམས་ཅན་གྱི་ཁམས་ལ་རྒྱས་འདེབས་པས་ན་ཕྱག་རྒྱའོ། །དེས་བྱིན་གྱིས་བརླབས་པ་ནི་སྤྲུལ་པ་སྟོན་པར་བྱེད་
[294b.3]པའི་ཏིང་ངེ་འཛིན་གང་ཡིན་པའི་ཕྱིར་མིང་དེ་སྐད་ཅེས་བྱ་བ་ལ་སྙོམས་པར་ཞུགས་ནས། བཅོམ་ལྡན་འདས་རྣམ་པར་སྣང་མཛད་ཁམས་གསུམ་རྣམ་པར་རྒྱལ་བའི་རང་གི་ཆོས་ཀྱི་དཀྱིལ་འཁོར་སྤྲུལ་པར་བྱེད་པ་དེ་སྟོན་པར་མཛད་པའི་རྣམ་པར་ཐུགས་རྩེ་གཅིག་མཛད་དོ་ཞེས་བྱ་བའི་དོན་ཏོ། ། 
[294b.4]དེ་བཞིན་དུ་རྡོ་རྗེ་དང་། རིན་ཆེན་དང་། ཆོས་དང་། ལས་ཀྱི་ཧཱུཾ་མཛད་རྣམས་རང་གི་དཀྱིལ་འཁོར་སྤྲུལ་པར་བྱེད་པ་སྟོན་པར་མཛད་པའི་རྣམ་པར་ཐུགས་རྩེ་གཅིག་ཏུ་མཛད་དོ། །མཛད་ནས་སྔགས་རྣམས་གསུངས་པ་དེས་དཀྱིལ་འཁོར་ལྔ་པོ་བསྐྱེད་པ་བསྟན་པའི་རྣམ་པར་སྣང་མཛད་དོ། ། 
[294b.5]དེ་ནས་ཞེས་བྱ་བའི་སྒྲ་ནི་དེ་མ་ཐག་པའོ། །ཆོས་ཀྱི་དཀྱིལ་འཁོར་སྤྲུལ་པའི་རྗེས་ཐོགས་ཉིད་ལ་བཅོམ་ལྡན་འདས་ཕྱག་ན་རྡོ་རྗེ་རྡོ་རྗེ་ཧཱུཾ་མཛད་ཀྱི་རང་གི་རིགས་འཇིག་རྟེན་གསུམ་ལས་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་བསྐྱེད་པའི་སྔགས་དང་ཏིང་ངེ་འཛིན་དང་བཅས་པས་རྡོ་རྗེ་དབྱིངས་ཀྱི་
[294b.6]དཀྱིལ་འཁོར་ཆེན་པོའི་དབྱིབས་ཀྱི་ཚུལ་གྱིས་རྫོགས་པར་མཛད་པའོ། །བཅོམ་ལྡན་འདས་རྣམ་པར་སྣང་མཛད་ཀྱི་ཕྱོགས་དང་མཚམས་རྣམས་སུ་ཟླ་བའི་དཀྱིལ་འཁོར་རྣམས་ལ། རྡོ་རྗེ་ཧཱུཾ་མཛད་ལ་སོགས་པ་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ཚུལ་གྱིས་ཏིང་ངེ་འཛིན་གྱི་ཕྱག་རྒྱ་ཆེན་
[294b.7]པོས་བཞུགས་སོ། །འདི་གསུངས་སོ་ཞེས་བྱ་བ་ནི། བཤད་མ་ཐག་པའི་རྒྱས་པར་བཤད་པ་གསུངས་སོ། །རྡོ་རྗེ་ཁྲོ་བོ་ཁུ་ཚུར་གྱི་མཐར་ཐུག་པའི་སྙིང་པོ་གསུངས་ནས། ལྷག་མ་རྣམས་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པ་ཉིད་ཀྱི་སྙིང་པོ་ཡིན་
[295a]
[295a.1]པར་བལྟ་བར་བྱའོ། །འདི་སྐད་སྟོན་པ་ཡིན་ཏེ། དཀྱིལ་འཁོར་སྤྲུལ་ནས་རང་རང་གི་སྙིང་པོ་རྣམ་པར་སྣང་མཛད་ནས་རྡོ་རྗེ་འབེབས་པའི་མཐར་ཐུག་པ་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་རང་གི་གནས་སུ་དགོད་པར་བྱའོ། །དེ་ནས་ཞེས་བྱ་བ་ནས་རང་གི་གནས་སུ་ལྷ་ཐམས་ཅད་
[295a.2]དགོད་པའི་མཐར་ཐུག་པ་བསྟན་པ་ནི། ཆོས་ཀྱི་དཀྱིལ་འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་བསྟན་པ་ཡིན་ནོ། །དེ་ནས་བསྡུ་བ་དང་། བྱིན་གྱིས་བརླབས་པ་ནས་བརྩམས་ནས། ཆོས་ཀྱི་དཀྱིལ་འཁོར་གྱི་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་
[295a.3]པ་ཡིན་པར་ཤེས་པར་བྱའོ། །འཇིག་རྟེན་གསུམ་ལས་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་དུ་གསུངས་པའི་དངོས་གྲུབ་ནི། འཇིག་རྟེན་གསུམ་ལས་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བསྒྲུབ་པར་བྱའོ་ཞེས་བསྟན་པའི་ཕྱིར། དེ་ནས་ཞེས་བྱ་བ་
[295a.4]ལ་སོགས་པ་ནི་སློབ་དཔོན་གྱི་ལས་ཀྱི་ཆོ་ག་རྒྱས་པ་དང་། སློབ་མ་འཇུག་པའི་ཆོ་ག་རྒྱས་པ་གསུངས་སོ། །དེ་ནས་ཞེས་བྱ་བ་ནི་རྗེས་ཐོགས་ལའོ། །ཡང་ཞེས་བྱ་བ་ནི་གཟུངས་ཀྱི་དཀྱིལ་འཁོར་ལ་ལྟོས་པའོ། །རྡོ་རྗེ་རིགས་ཀྱི་ཕྲ་མོའི་ཡེ་ཤེས་ནི་རྡོ་རྗེ་ཕྲ་མོ་སྟེ། དེའི་དམ་ཚིག་གི་དཀྱིལ་
[295a.5]འཁོར་དུ་གྱུར་པ་ནི། ཆོས་ཀྱི་དཀྱིལ་འཁོར་དུ་གྱུར་པའོ། །གང་གི་ཕྱིར་དཀྱིལ་འཁོར་འདིར་འཇུག་པའི་རྡོ་རྗེ་རིགས་ཀྱི་རྣལ་འབྱོར་པ་རྣམས་ཀྱིས་རྡོ་རྗེ་ཕྲ་མོ་བསྒོམས་ནས་བྱ་བ་ཡིན་པ་དེའི་ཕྱིར། དེ་ཉེ་བར་སྟོན་པའི་དམ་ཚིག་ལས་བྱུང་བའི་དཀྱིལ་འཁོར་ནི། འདི་གསུངས་པའོ། །དེ་ནས་
[295a.6]ཞེས་བྱ་བ་ནི་དེ་མ་ཐག་པ་སྟེ། རིག་པའི་བརྟུལ་ཞུགས་ཀྱི་རྗེས་ཐོགས་ལ་ཞེས་བྱ་བའི་དོན་ཏོ། །དེ་ནས་ཞེས་བྱ་བ་ནི་རྒྱུ་དེའི་ཕྱིར་རོ། །གང་གི་ཕྱིར་རྡོ་རྗེ་རིགས་ཀྱི་རྣལ་འབྱོར་པས་རྡོ་རྗེ་རིགས་ཀྱི་ཆོས་ཀྱི་དཀྱིལ་འཁོར་དུ་འཇུག་པས་ན་རྡོ་རྗེ་ཕྲ་མོ་བསྒོམས་ལ་བྱའི། གཞན་གྱིས་མ་ཡིན་ནོ་ཞེས་
[295a.7]བྱ་བའི་རྒྱུ་དེའི་ཕྱིར་རོ། །འདི་སྐད་སྟོན་པ་ཡིན་ཏེ། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པའི་ཆོ་གས་རྡོ་རྗེ་ཧཱུཾ་མཛད་ཀྱི་རྣལ་འབྱོར་ཇི་སྐད་གསུངས་པ་དང་། རྣལ་འབྱོར་ཆེན་པོ་བྱས་ལ། ཕྱི་ནས་ཆོས་ཀྱི་དཀྱིལ་འཁོར་ལས་གསུངས་པའི་བཅོམ་ལྡན་འདས་
[295b]
[295b.1]རྡོ་རྗེ་ཧཱུཾ་མཛད་ཀྱི་ཕྱག་རྒྱ་ཆེན་པོར་བསྒོམས་ནས། ཆོས་ཀྱི་དཀྱིལ་འཁོར་གྱི་སྔགས་རྣམས་རེ་རེ་ཞིང་ཡང་བཟླས་བརྗོད་འབུམ་བྱས་པས་ལྷ་རེངས་པའི་རིག་པའི་བརྟུལ་ཞུགས་སུ་འགྱུར་རོ། །དེ་ནས་དཀྱིལ་འཁོར་བྲི་བར་བྱ་བའམ། འོག་ནས་འཆད་པའི་ཕྱག་རྒྱ་བཞི་པའི་དཀྱིལ་འཁོར་གྱི་ཆོ་གས་སྣའི་རྩེ་
[295b.2]མོ་དཀྱིལ་འཁོར་མཚན་མ་ཐོབ་ཀྱི་བར་དུ་བསྒོམ་པར་བྱ་བའམ། ཏིང་ངེ་འཛིན་གསུམ་སྔོན་དུ་འགྲོ་བས་རིག་པའི་བརྟུལ་ཞུགས་ཇི་སྲིད་མཚན་མ་ཐོབ་པར་གྱུར་པ་དེ་སྲིད་ཀྱི་བར་དུ་བྱས་ལ། དེ་ནས་དེའི་རྗེས་ལ་དཀྱིལ་འཁོར་བྲི་བར་བྱའོ། །རྡོ་རྗེ་དབྱིངས་དང་འདྲ་བས་ན། །ཞེས་བྱ་བ་ནི་སྤྲུལ་པའི་ཆོས་
[295b.3]ཀྱི་དཀྱིལ་འཁོར་དང་འདྲ་བའོ། །དེའི་མིང་གང་ཡིན་ཞེ་ན། ཁྲོ་བོའི་ཡེ་ཤེས་ཞེས་ཀྱང་བཤད། །ཅེས་སྨོས་སོ། །དཀྱིལ་འཁོར་ཆེན་པོའི་ཚུལ་དུ་ནི། །དཀྱིལ་འཁོར་ཐམས་ཅད་སྲད་བུ་བྲེ། །ཞེས་བྱ་བ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་བཞིན་དུ་ཆོས་ཀྱི་དཀྱིལ་འཁོར་
[295b.4]འདིར་ཐམས་ཅད་ཀྱང་ཐིག་གདབ་པར་བྱའོ། །དེ་ཡི་དབུས་སུ་སངས་རྒྱས་བྲི། །ཡེ་ཤེས་རྡོ་རྗེའི་དབུས་ཆུད་པའོ། །ཞེས་བྱ་བ་ནི་རྣམ་པར་སྣང་མཛད་ཀྱི་གནས་སུ་སེང་གེའི་གདན་གྱི་སྟེང་དུ་རྡོ་རྗེ་རྩེ་ལྔ་པ་འབར་བ་ཆུར་བསྙལ་ཏེ་བྲིས་ལ། དེའི་སྟེང་དུ་བཅོམ་ལྡན་འདས་རྣམ་པར་སྣང་མཛད་ཏིང་ངེ་འཛིན་ལ་
[295b.5]སྙོམས་པར་ཞུགས་པ་སྙིང་གའི་ཕྱི་རོལ་གྱི་ཕྱོགས་སུ་རྡོ་རྗེ་ཕྲ་མོ་བསྣམས་པ་བྲི་བར་བྱའོ། །སངས་རྒྱས་ཀྱི་ནི་ཕྱོགས་ཀུན་དུ། །ཕྱག་རྒྱ་དེ་ཉིད་ཀུན་བྲིས་ཤིག །ཅེས་བྱ་བ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་པ་བཞིན་དུ་རྡོ་རྗེ་དང་། རིན་པོ་ཆེ་དང་། ཆོས་དང་། 
[295b.6]ལས་ཀྱི་རྡོ་རྗེའི་ཕྱག་རྒྱ་རྣམས་བྲི་བར་བྱའོ། །འཇིག་རྟེན་གསུམ་ལས་རྣམ་རྒྱལ་སོགས། །གོ་རིམས་བཞིན་དུ་དགོད་པར་བྱ། །ཞེས་བྱ་བ་ནི་སྐྱིལ་མོ་ཀྲུང་གིས་བཞུགས་ནས་རང་གི་སྙིང་གར་རྡོ་རྗེ་བསྡམས་པའི་ཕྱག་གཉིས་ཀྱིས་ཕྱག་མཚན་བསྣམས་པ་བྲི་བར་བྱའོ། །རྡོ་རྗེ་ཧཱུཾ་མཛད་དང་། རིན་ཆེན་
[295b.7]དང་། ཆོས་དང་། ལས་ཀྱི་ཧཱུཾ་མཛད་དེ་རྣམས་ཀྱི་ཕྱོགས་ཐམས་ཅད་དུ་ཁྲོ་བོ་རྡོ་རྗེ་སེམས་དཔའ་ལ་སོགས་པ་བྲི་བར་བྱའོ། །ཇི་ལྟར་བྲི་ཞེ་ན་ཆོ་ག་བཞིན་ཞེས་བྱ་བ་སྨོས་ཏེ། སངས་རྒྱས་རྡོ་རྗེ་འཛིན་པ་ལ་སོགས་པ་དེ་དག་ཐམས་ཅད་ཀྱང་སྙོམས་པར་འཇུག་པའི་ཏིང་ངེ་འཛིན་ལ་བཞུགས་པ། ཕྱག་
[296a]
[296a.1]གཉིས་ཀྱི་རྡོ་རྗེ་བསྡམས་པས་རང་གི་ཕྱག་རྒྱ་སྙིང་གར་བསྣམས་པ། ཡེ་ཤེས་རྡོ་རྗེའི་དབུས་སུ་ཆུད་པ་ལ་ཇི་ལྟར་ཡེ་ཤེས་རྡོ་རྗེ་དབུས་སུ་ཆུད་པ་དེ་བཞིན་དུ་འདིར་ཡང་བྱ་བས་ན་ཆོ་ག་བཞིན་ཞེས་པ་སྨོས་སོ། །དེ་ནས་འདིར་རྡོ་རྗེ་རིགས་ཀྱི་ཡེ་ཤེས་ཕྲ་མོའི་དཀྱིལ་འཁོར་ཞེས་བྱ་བ་ནི་
[296a.2]ཆོས་ཀྱི་དཀྱིལ་འཁོར་རོ། །ཆོ་གའི་རིམ་པ་རྒྱས་པར་བཤད་དོ། །ཞེས་བྱ་བ་ནི་སློབ་དཔོན་གྱི་ལས་ཀྱི་ཆོ་ག་རྒྱས་པ་དང་། སློབ་མ་འཇུག་པའི་ཆོ་ག་རྒྱས་པར་བཤད་པའོ། །དེ་ལ་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པའི་ཚུལ་གྱིས་ཇི་སྐད་བཤད་པའི་རྡོ་
[296a.3]རྗེ་ཧཱུཾ་མཛད་ཀྱི་རྣལ་འབྱོར་དང་། རྣལ་འབྱོར་ཆེན་པོ་བྱས་ལ་སྒོ་དབྱེ་བ་དང་། བུམ་པ་གཞུག་པ་ལ་སོགས་པའི་ཆོ་ག་རྗེས་སུ་སྤྱད་ནས་སློབ་དཔོན་གྱིས་ཕྱག་བྱ་བ་ལ་སོགས་པ་སྔོན་དུ་འགྲོ་བའི་སྡོམ་པ་གཟུང་བ་བྱས་ནས་ཞུགས་ཏེ། དེ་ལ་ཇི་ལྟ་བའི་ཕྲ་མོ་རྡོ་རྗེའི་དབང་བསྐུར་བ་ལ་སོགས་པ་ནས་དངོས་
[296a.4]གྲུབ་ཀྱི་རྡོ་རྗེ་བརྟུལ་ཞུགས་ཀྱི་བར་གྱི་ཆོ་ག་རྗེས་སུ་སྤྱད་ནས། ཡང་བདག་ལ་བྱིན་གྱིས་བརླབ་པ་ལ་སོགས་པ་བྱས་ནས། རང་ཉིད་ཀྱི་མིང་ནས་བརྗོད་ནས། རྡོ་རྗེས་དཀྱིལ་འཁོར་གྱི་ལས་བསྒྲུབ་པར་བྱའོ། །དེ་ནས་བསྡུ་བ་བྱས་ལ་ཆོ་ག་ཐམས་ཅད་རྗེས་སུ་སྤྱད་ལ་སློབ་མ་གཞུག་པར་བྱའོ། ། 
[296a.5]དེ་ནས་གཞུག་པ་བྱས་ལ་འདི་སྐད་ཅེས་བརྗོད་པར་བྱ་སྟེ། ཅི་ཞིག་བརྗོད་ཅེ་ན། དེ་རིང་ཁྱོད་ལ་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ཁྲོ་བོ་ཉིད་དུ་ཕྱག་ན་རྡོ་རྗེས་དབང་བསྐུར་གྱིས་ཞེས་བྱ་བ་སྨོས་ཏེ། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ཁྲོ་བོ་ནི་ཧཱུཾ་མཛད་དོ། །དེའི་རང་བཞིན་དུ་གྱུར་པའི་རྡོ་རྗེ་ཁྲོ་
[296a.6]བོ་ནི་དེའི་རྡོ་རྗེ་ཁྲོ་བོ་སྟེ། དེས་ཁྱོད་ལ་དབང་བསྐུར་གྱིས་ཞེས་བྱ་བ་ནི་དཀྱིལ་འཁོར་དུ་འཇུག་ཅིང་གསང་བའི་དབང་བསྐུར་བ་དེ་བསྐྱེད་པར་བྱའོ་ཞེས་བྱ་བའི་དོན་ཏོ། །དེ་ལེགས་པར་ནན་ཏན་དུ་གྱིས་ཤིག་ཅེས་བྱ་བ་ནི། གང་གི་ཕྱིར་བཅོམ་ལྡན་འདས་ཕྱག་ན་རྡོ་རྗེ་དང་། རྡོ་རྗེ་ཧཱུཾ་མཛད་ཀྱི་ཁྲོ་བོའི་
[296a.7]རྡོ་རྗེས་དབང་བསྐུར་བ་དེའི་ཕྱིར། ལེགས་པར་བཟུང་ལ་ནན་ཏན་དུ་བསྒྲུབ་པར་གྱིས་ཤིག །སེམས་ཅན་ཐམས་ཅད་ཀྱང་ཇི་སྐད་དུ་གསུངས་པའི་འབྲས་བུ་ཐོབ་པའི་ཕྱིར་གྱི་བར་དུ་ཞེས་སྦྱར་རོ། །མ་ལུས་ཤིང་ལུས་པ་མེད་པ་ནི། སེམས་ཅན་གྱི་ཁམས་ཟད་པར་རོ། །ཡོངས་སུ་ཞེས་བྱ་བ་ནི་
[296b]
[296b.1]ཀུན་ནས་སོ། །བསྐྱབ་པ་ནི། ངན་སོང་ལ་སོགས་པའི་སྡུག་བསྔལ་རྣམས་བསལ་བའི་དོན་དུའོ། །དེ་བཞིན་གཤེགས་པ་ཐམས་ཅད་ཀྱི་ཕན་པ་ཞེས་བྱ་བ་ནི་མ་འོངས་པ་ན་དེ་བཞིན་གཤེགས་པ་ཐམས་ཅད་དང་འབྲེལ་པའི་བདེ་བ་ཅན་ལ་སོགས་པའི་ཞིང་ཁམས་སུ་སྐྱེ་བའོ། །བདེ་བ་ནི་ཚེ་
[296b.2]འདི་ལས་རབ་ཏུ་དགའ་བ་ཐོབ་པའི་བདེ་བ་དང་ཡིད་བདེ་བའོ། །དམ་པ་འགྲུབ་པ་ནི་སངས་རྒྱས་ཉིད་དང་རྡོ་རྗེ་འཆང་བ་ལ་སོགས་པ་དེ་ཉིད་འཐོབ་པ་སྟེ་རྙེད་པ་དེའི་འབྲས་བུའི་ཕྱིར་རོ། །རྡོ་རྗེ་ཁྲོ་བོ་ཞེས་བྱ་བ་ནི་རྡོ་རྗེ་ཁྲོ་བོའི་ཏིང་ངེ་འཛིན་གྱིས་ཧཱུཾ་མཛད་ཀྱི་སྦྱོར་བས་སེམས་ཅན་ཐམས་ཅད་ཀྱང་ཇི་སྲིད་
[296b.3]འཚོའི་བར་དུ་ཡོངས་སུ་སྦྱོར་བའི་རྒྱུ་མཚན་གྱི་ཕྱིར་རོ། །བདུད་བྱེད་པ་ནི་བཤད་ཟིན་ཏོ། །བར་དུ་ཞེས་བྱ་བའི་སྒྲས་ནི་འཇིག་རྟེན་གྱི་ཕན་པ་དང་བདེ་བ་ཡང་གཟུང་ངོ་། །ཆོ་ག་ལྷག་མ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་ཟིན་པར་ཤེས་པར་བྱའོ། ། 
[296b.4]རྡོ་རྗེ་ཇི་ལྟ་བ་བཞིན་དུ་ལག་པ་གཉིས་སུ་སྦྱིན་ནོ་ཞེས་བྱ་བ་ནི་ནས་འབྲས་ཙམ་གྱི་རྡོ་རྗེ་ཕྲ་མོའོ། །དེ་ལྟར་སློབ་དཔོན་གྱི་ལས་ཀྱི་ཆོ་ག་དང་། སློབ་མ་འཇུག་པའི་ལས་ཀྱི་ཆོ་ག་རྒྱས་པར་བསྟན་ནས། ད་ནི་དམ་ཚིག་དང་དབང་བསྐུར་བ་ཐོབ་པར་གྱུར་པ་ལ་སློབ་དཔོན་གྱིས་ཆོས་ཀྱི་དཀྱིལ་འཁོར་
[296b.5]དུ་གསུངས་པའི་དངོས་གྲུབ་རྣམས་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་ཁྲོ་བོ་ནི་རྡོ་རྗེ་ཧཱུཾ་མཛད་ལ་སོགས་པའོ། །ཡེ་ཤེས་ཕྲ་མོ་ནི་རྡོ་རྗེ་ཕྲ་མོ་བརྟན་པར་གྱུར་པ་སྔོན་དུ་སོང་བའི་ཡེ་ཤེས་སོ། །དེ་ཡི་རྡོ་རྗེ་ཕྲ་མོ་བརྟན་བྱས་ལ། །ཞེས་བྱ་བ་སྨོས་ཏེ། འཇིག་རྟེན་
[296b.6]གསུམ་ལས་རྣམ་པར་རྒྱལ་བའི་དཀྱིལ་འཁོར་དུ་གསུངས་པའི་རང་གི་ལྷའི་རྣལ་འབྱོར་གྱི་ཕྱི་ནས་ཆོས་ཀྱི་དཀྱིལ་འཁོར་ལས་གསུངས་པའི་རང་གི་ཁྲོ་བོའི་ཕྱག་རྒྱ་ཆེན་པོ་བཅིངས་ཏེ། རྡོ་རྗེ་དབྱིངས་ཀྱི་ཆོས་ཀྱི་དཀྱིལ་འཁོར་ལས་གསུངས་པའི་ཆོ་ག་ཟླ་བ་གསུམ་རྡོ་རྗེ་ཕྲ་མོ་བསྒོམས་ལ་མཐར་
[296b.7]མཚན་ཐོག་ཐག་བྱས་ན་རྡོ་རྗེ་ཕྲ་མོ་བརྟན་པར་བྱས་པ་ཡིན་ནོ། །དེ་བརྟན་པར་བྱས་ནས་ནི། རྡོ་རྗེ་རང་གི་རྣལ་འབྱོར་གྱིས། །ཞེས་བྱའོ། །རང་འདོད་པའི་ཁྲོ་བོའི་རྣལ་འབྱོར་པས་ཡི་གེ་ཧཱུཾ་གིས་ཧཱུཾ་ཞེས་བྱ་བ་བཟླས་པ་ལ་སྦྱར་བར་བྱའོ། །གང་ཞེས་བྱ་བ་ནི་བསྒྲུབ་པར་བྱ་བའོ། །དེའི་སྲོག་ནི་
[297a]
[297a.1]འཇིག་པར་འགྱུར། །ཞེས་བྱ་བ་ནི་དེ་བརྒྱལ་བར་བྱ་ཞེས་བྱ་བའི་དོན་ཏོ། །འདི་སྐད་སྟོན་པ་ཡིན་ཏེ། སྣའི་བུ་གནས་ཡི་གེ་ཧཱུཾ་ཞེས་བྱ་བའི་སྦྱོར་བས་བསྒྲུབ་པར་བྱ་བའི་སྟེང་དུ་འབར་བའི་རྡོ་རྗེ་ལྟུང་བ་དེས་འདི་སེམས་མེད་པར་འགྱུར་རོ། །རྡོ་རྗེ་ཕྲ་མོ་བརྟན་བྱས་ཏེ། །ཞེས་བྱ་
[297a.2]བ་ནི་སྔ་མ་བཞིན་ནོ། །ཆོ་ག་བཞིན་དུ་མཆེད་པ་ནི། སྣའི་རྩེ་མོར་རྡོ་རྗེ་ཕྲ་མོ་བརྟན་པར་བྱས་ལ། རྡོ་རྗེ་དེ་ལས་རྡོ་རྗེ་ཕྲ་མོའི་རླུང་གི་དཀྱིལ་འཁོར་སྤྲུལ་པ་དེས་ཐམས་ཅད་བཀུག་ནས་དེས་བསྒྲུབ་པར་བྱ་བ་རྩའི་སྦུར་མ་བཞིན་དུ་ཁྱེར་བར་བསམས་ལ། ཇི་ལྟར་མངོན་པར་འདོད་པའི་གནས་སུ་བསྒྱུར་བར་བྱའོ། །རྡོ་རྗེ་
[297a.3]ཕྲ་མོའི་ཚུལ་སྦྱར་ལ། །ཞེས་བྱ་བ་ནི་སྔ་མ་བཞིན་དུ་རྡོ་རྗེ་ཕྲ་མོ་བསྒོམ་པ་བྱས་ལ་ཕྱིར་སྤྲོ་བར་བྱའོ། །ཁྲོ་བོར་ལྡན་པ་ཞེས་བྱ་བ་ནི་རང་གི་ཁྲོ་བོ་དང་ལྡན་པའི་རྡོ་རྗེ་ཕྲ་མོ་སྣའི་རྩེ་མོར་གནས་པར་བྱའོ། །ཇི་སྲིད་མཆེད་ཅེས་བྱ་བ་ནི་རྒྱས་པར་ཏེ། ཁ་བ་དང་ཆར་གྱི་རྒྱུན་བཞིན་དུ་སྤྲོ་བའི་ཚུལ་གྱིས་སོ། །འདི་སྐད་
[297a.4]དུ་སྟོན་པ་ཡིན་ཏེ། ཁྲོ་བོའི་ང་རྒྱལ་དང་ལྡན་པས་བསྒྲུབ་པར་བྱ་བའི་ཡུལ་དུ་ཁྱབ་པར་བྱས་ལ། དེ་ནས་བསྒྲུབ་པར་བྱ་བ་བརྒྱལ་བ་དང་ལྟུང་བར་བསམ་པར་བྱའོ། །དེ་བཞིན་དེ་ནི་བསྡུ་བ་ཡང་། །ཞེས་བྱ་བ་ནི། དེ་ལྟ་བུའི་སྦྱོར་བ་རྣམ་པ་གསུམ་ལས་གང་ཡང་རུང་བའི་སྦྱོར་བས་གདུག་པ་གཞོམ་
[297a.5]པར་བྱས་ནས། གང་གི་ཚེ་སྡིག་པ་གཞོམ་པར་ནུས་པ་དེའི་ཚེ་སྦྱོར་བས་འདིར་བསྒོམས་པའི་སྟོབས་ཀྱིས་དེ་ལ་ཞི་བའི་ལས་བྱའོ། །དེ་ལྟར་སྦྱོར་བ་དེས་རྡོ་རྗེ་ཕྲ་མོའི་རྣལ་འབྱོར་འདི་རབ་ཏུ་སྦྱར་བ་དེ་བཞིན་དུ་རང་གི་སྣའི་རྩེ་མོར་བསྡུས་ལ། དེ་ནས་རང་གི་སྙིང་གར་གཞག་ཅིང་བརྟན་པར་བྱའོ། །སེམས་
[297a.6]ཅན་གང་གིས་དགྲ་ལ་ནི། །ལྷན་ཅིག་གྱུར་པས་ཆེར་བརྟན་པ། །ཞེས་བྱ་བ་ནི། གང་གི་སེམས་ཅན་རྣམས་དགྲ་བོ་དང་བཅས་པའི་རྣལ་འབྱོར་གྱིས་བསྒོམས་པས་ཆེར་བརྟན་པར་འགྱུར་རོ། །བྱམས་པ་མཆེད་པའི་ཚུལ་གྱིས་ནི། །ཞེས་བྱ་བ་ནི་དཔེར་ན་བྱམས་པ་རིམ་གྱིས་སྤྲོ་བར་བཤད་པ་དེ་བཞིན་
[297a.7]དུ་སེང་གེ་དང་། སྟག་དང་། བྱ་རོག་དང་། བྱ་རྒོད་དང་། སྲིན་པོ་རྣམས་ཀྱི་རིགས་ཀྱིས་བསྒྲུབ་པར་བྱ་བ་ཟོས་པར་བསམ་པར་བྱའོ། །དགྲ་བོ་སྤྲོ་བས་གཞིག་པར་བྱ། །ཞེས་བྱ་བ་ནི་དེ་ལྟར་དགྲ་བོ་སྤྲོ་བའི་རིམ་པ་སྦྱོར་བ་དེ་བཞིན་དུ་གདུག་པ་རྣམས་གཟེར་ནད་དང་ལྡན་པ་བསམ་པར་བྱའོ། །འདི་སྐད་སྟོན་
[297b]
[297b.1]པ་ཡིན་ཏེ། དཀོན་མཆོག་གསུམ་ལ་གནོད་པར་བྱེད་པའི་སྡིག་པ་ཅན་དུ་གྱུར་པའི་སེམས་ཅན་མཐོང་ན་སྙིང་རྗེ་བསྐྱེད་དེ། དེ་དག་གཟིར་བར་བྱ་བའི་སྦྱོར་བས་དེ་གསད་པར་བྱའོ། །ཆོས་སམ་ཡང་ན་ཆོས་མིན་པ། །ཞེས་བྱ་བས་ཆོས་ནི་དགེ་བ་བཅུའོ། །ཆོས་མ་ཡིན་པ་ནི་མི་དགེ་བ་བཅུའོ། །ཆོས་ཐམས་
[297b.2]ཅད་རང་བཞིན་གྱིས་ནི་འོད་གསལ་བ་ཞེས་བྱ་བ་ནི་མངོན་དུ་བྱས་ཤིང་དགའ་བ་སྟེ། དེར་སྣང་བ་ཙམ་དུ་བསྒྲུབ་པར་བྱ་བ་བསམས་ནས། སྣང་བ་ཙམ་དེ་ཧཱུཾ་ཞེས་བྱ་བ་བསྒོམས་པའི་རྡོ་རྗེས་གཞིག་པར་བྱའོ། །གདུལ་དཀའ་བའི་སེམས་ཅན་གང་ཞེས་བྱ་བ་ནི་ཡིད་ཀྱི་མངོན་པར་འདུ་བྱེད་པའི་བཏང་སྙོམས་ཀྱིས་
[297b.3]གཟིར་བར་བྱ་བ་བསྟན་ཏོ། །སྦྱོར་བ་བཞི་པོ་དེ་ཡང་རྡོ་རྗེ་ཕྲ་མོ་བརྟན་པར་བྱས་ལ། རབ་ཏུ་སྦྱར་བར་བྱའོ། །རྡོ་རྗེ་དབྱིབས་ནི་བྲིས་ནས་ཀྱང་། །ཞེས་བྱ་བ་ནི། ནམ་མཁའི་ཕྱོགས་སུ་བསྒོམ་པར་བྱ་བ་ཉིད་ནི་གོ་སླའོ། །དེ་བཞིན་ཕྲ་མོའི་ཆོ་ག་ཡིས། །སྙིང་པོ་རྡོ་རྗེ་བསྒོམས་ནས་ཀྱང་། །ཞེས་བྱ་བ་ནི་
[297b.4]རྡོ་རྗེ་ཕྲ་མོ་བསྒོམས་ལ་འདི་བྱའོ་ཞེས་བྱ་བའི་དོན་ཏོ། །སྙིང་གར་རྡོ་རྗེ་སེམས་དཔའ་ནམ་མཁའ་ལ་སོགས་པའི་ཕྱོགས་སུ་བསྒོམ་པར་བྱ་སྟེ། ལྷག་མ་ནི་གོ་སླའོ། །དེ་ལྟར་ཕྱག་ན་རྡོ་རྗེ་བསྒོམས་པས་ཀྱང་ལྟུང་བར་འགྱུར་རོ། །སངས་རྒྱས་སུ་བསྒོམས་པས་ཀྱང་ལྟུང་བར་འགྱུར་རོ། །རྡོ་རྗེ་ཕྲ་
[297b.5]མོ་རབ་སྦྱར་བ། །ཞེས་བྱ་བ་ནི་རྡོ་རྗེ་ཕྲ་མོ་བསྒོམ་པར་བྱས་ལ་ཕྱིས་ཟླ་བའི་དཀྱིལ་འཁོར་དུ་བདག་ཉིད་བསྒོམས་ནས་བསྒྲུབ་པར་བྱ་བའི་སྟེང་དུ་ལྟུང་བར་བྱའོ། །བདག་ཉིད་ཟླ་བའི་རྡོ་རྗེར་བསམས་ནས། གང་གི་སྟེང་དུ་ལྟུང་བ་དེར་ལྟུང་བར་འགྱུར་རོ། །བདག་ཉིད་ཕྱག་ན་རྡོ་རྗེར་བསྒོམས་ནས་གང་གི་
[297b.6]སྟེང་དུ་ལྟུང་བ་དེར་ལྟུང་བར་འགྱུར་རོ། །བདག་ཉིད་སངས་རྒྱས་ཀྱི་གཟུགས་སུ་བསྒོམས་ནས། གང་གི་སྟེང་དུ་ལྟུང་བ་དེར་ལྟུང་བར་འགྱུར་རོ། །དེ་ནས་རྡོ་རྗེའི་རིགས་ཀྱི་ཆོས་ཀྱི་དཀྱིལ་འཁོར་གྱི་གསང་བའི་ཕྱག་རྒྱའི་ཡེ་ཤེས་བསླབ་པོ། །རྡོ་རྗེ་ཁྲོ་བོ་སྙོམས་ཞུགས་པས། །ཞེས་བྱ་བ་ནི། རང་གི་ཁྲོ་
[297b.7]བོ་སྙོམས་པར་ཞུགས་ཏེ་གནས་པའོ། །ཡིད་ཀྱིས་བསྒྲུབ་པར་བྱ་བའི་ལུས་ལ་བདག་ཉིད་ཞུགས་ལ། རང་གི་ལུས་ཀྱིས་ཡོངས་སུ་བསྐོར་བར་བསེ་བར་བྱའོ། །བསྒྲུབ་པར་བྱ་བ་གང་གི་མིང་ནས་བཟུང་བས་རྡོ་རྗེ་ཧཱུཾ་ཞེས་བརྗོད་ཅིང་རང་གི་ལུས་ཀྱིས་འཁྱུད་པས་གང་གི་མིང་སྨོས་པ་དེ་འཆི་བར་འགྱུར་རོ། །རྡོ་རྗེ་
[298a]
[298a.1]ཕྲ་མོ་སྙོམས་འཇུག་ལ། །ཞེས་བྱ་བ་ནི། ཧཱུཾ་མཛད་ལ་སོགས་པའི་རྣལ་འབྱོར་པས་རྡོ་རྗེ་ཕྲ་མོ་སྣའི་རྩེ་མོར་བརྟན་པར་བྱའོ། །སྣ་ནས་ཕྲ་བ་ཐང་ཅིག་མིན། །ཞེས་བྱ་བ་ནི་ཕྲ་བ་རྡོ་རྗེ་ཕྲ་མོའོ། །སྣ་ནས་ནི་དེའི་སྣའི་རྩེ་མོར་རོ། །ཐང་ཅིག་མིན་ཞེས་བྱ་བ་ནི་ཡང་ཡང་ངོ་། །དབུགས་
[298a.2]བཏང་ཧཱུཾ་ཞེས་བྱ་བའི་ཚུལ་གྱིས་ནི་དབུགས་བཏང་བ་དང་། ཡི་གེ་ཧཱུཾ་གི་ཚུལ་དུ་ནི་དབུགས་བཏང་བའི་ཡི་གེ་ཧཱུཾ་གི་ཚུལ་གྱིས་འཇིག་རྟེན་གསུམ་ཡང་ལྟུང་བར་འགྱུར་རོ། །འདི་སྐད་སྟོན་པ་ཡིན་ཏེ། རྡོ་རྗེ་ཕྲ་མོ་སྣའི་རྩེ་མོར་བསྟན་པར་བྱས་ལ། ཧཱུཾ་ཞེས་བྱ་བའི་ཚུལ་གྱིས་གང་གི་སྟེང་དུ་ལྟུང་བ་དེ་ལྟུང་བར་
[298a.3]བྱེད་དོ། །རྡོ་རྗེ་ཕྲ་མོའི་ཚུལ་སྦྱར་ལ། །ཞེས་བྱ་བ་ནི་རྡོ་རྗེ་ཕྲ་མོ་བསྒོམ་པ་བྱས་ལའོ། །ཁྲོས་ནས་རྡོ་རྗེ་ལྟ་བ་ཡིས། །ཞེས་བྱ་བ་ནི་ཁྲོ་བོའི་ཆ་བྱད་དུ་གྱུར་པའི་རྡོ་རྗེ་ལྟ་བས་སེམས་ཅན་གང་བལྟས་པ་དེ་ལྡོངས་པར་འགྱུར་རོ། །འདི་སྐད་སྟོན་པ་ཡིན་ཏེ། ཁྲོ་བོའི་རྣལ་འབྱོར་གྱི་གནས་ནས། ཁྲོ་བོའི་
[298a.4]ལྟ་བའི་ཚུལ་གྱིས་རང་གི་མིག་གཉིས་སུ་བསྒོམས་ལ། དེས་བསྒྲུབ་པར་བྱ་བ་གང་ལ་བལྟས་པ་དེ་དེས་ཁྲོ་བོའི་ཁ་ལྟ་བའི་ཚུལ་གྱིས། བསྒྲུབ་པར་བྱ་བའི་མིག་བཅོམ་ཞིང་བསྒྲུབ་པར་བྱ་བ་ཐལ་བར་བྱས་པར་བསམ་པར་བྱའོ། །བུ་ག་ནས་ནི་ཞུགས་ནས་ནི། །ཞེས་བྱ་བ་ནི་རང་གི་ཁྲོ་
[298a.5]བོའི་རྣལ་འབྱོར་བྱས་ལ་བསྒྲུབ་པར་བྱ་བའི་ལུས་ཇི་སྐད་བཤད་པའི་ཕྱོགས་ནས་ཡིད་ཀྱིས་འཇུག་པར་བྱའོ། །དེ་ནས་དེའི་སྙིང་གི་པདྨ་དྲངས་ཏེ་རང་གི་སྙིང་ལ་བསྲེས་པས་དེས་དེ་དབང་དུ་འགྱུར་རོ། །ཡང་ན་འཆི་བར་འགྱུར་རོ། །ཐམས་ཅད་ཀྱང་འདིར་རྡོ་རྗེ་ཕྲ་མོ་བསྒོམ་པར་བྱས་ནས། རང་ཁྲོ་བོའི་རྣལ་འབྱོར་གྱིས་ལས་བྱའོ། ། 
[298a.6]འཇིག་རྟེན་གསུམ་ལས་རྣམ་པར་རྒྱལ་བའི་ཆོས་ཉིད་ཀྱི་དཀྱིལ་འཁོར་ལས་གསུངས་པའི་དངོས་གྲུབ་རྣམས་ནི། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་རང་གི་ལྷའི་རྣལ་འབྱོར་བྱས་ལ་ཕྱག་རྒྱ་བཞིས་རྒྱས་བཏབ་ནས། ཕྱིས་ཆོས་ཀྱི་དཀྱིལ་འཁོར་
[298a.7]ལ་སོགས་པའི་ཕྱག་རྒྱ་ཆེན་པོ་ལ་སོགས་པ་བཅིངས་ཏེ། བསྒྲུབ་པར་བྱ་བ་དང་། མདུན་དུ་ཡང་ཆོས་ཀྱི་དཀྱིལ་འཁོར་ལས་གསུངས་པའི། ཕྱག་རྒྱ་རྣམ་པ་བཞིས་བསྒྲུབ་པར་བྱ་བའི་ལྷ་ལ་རྒྱས་བཏབ་ལ་བསྒྲུབ་པར་བྱའོ་ཞེས་བསྟན་པའི་ཕྱིར། དེ་ནས་རྡོ་རྗེའི་རིགས་ཀྱི་ཆོས་ཀྱི་ཕྱག་རྒྱའི་ཡེ་
[298b]
[298b.1]ཤེས་ལ་བསླབ་པའོ་ཞེས་གསུངས་སོ། །རྡོ་རྗེ་རིགས་ཀྱི་ཆོས་ཀྱི་ཡེ་ཤེས་ནི་ཆོས་ཀྱི་དཀྱིལ་འཁོར་རོ། །ཕྱག་རྒྱ་ནི་རྡོ་རྗེའི་རིགས་ཀྱི་ཆོས་ཀྱི་ཡེ་ཤེས་ཀྱི་ཕྱག་རྒྱ་སྟེ། ཕྱག་རྒྱ་ཆེན་པོ་དང་། དམ་ཚིག་དང་། ཆོས་དང་ལས་རྣམས་སོ། །རྡོ་རྗེ་ཡེ་ཤེས་སྦྱོར་བ་ཡིས། །ཞེས་བྱ་བ་ནི་རྡོ་རྗེ་དབྱིངས་སུ་
[298b.2]གསུངས་པའི་ཆོས་ཀྱི་དཀྱིལ་འཁོར་གྱི་སྦྱོར་བས་སོ། །འབར་བའི་ཕྲེང་བ་འཁྲིགས་པའི་འོད། །ཅེས་བྱ་བ་ནི་རྡོ་རྗེ་ཧཱུཾ་མཛད་ལ་སོགས་པ་བསྒོམ་པར་བྱའོ། །འདི་སྐད་སྟོན་པ་ཡིན་ཏེ། སེང་གེའི་གདན་ལ་སོགས་པ་རྣམས་སུ་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་རྩེ་ལྔ་པ་ཆུར་གནས་པར་བྱའོ། ། 
[298b.3]དེའི་སྟེང་དུ་ཕྱག་གཉིས་ཀྱིས་རྡོ་རྗེ་བསྡམས་པ་བཅིང་ནས་ཏིང་ངེ་འཛིན་གྱིས་བཞུགས་པ་སྙིང་གར་རང་གི་ཕྱག་རྒྱ་འབར་བའི་ཕྲེང་བ་འཁྲིགས་པའི་འོད་མངའ་བ། རྡོ་རྗེ་ཧཱུཾ་མཛད་ལ་སོགས་པ་ནས། རྡོ་རྗེ་འབེབས་པའི་བར་དུ་བསྒོམ་པར་བྱའོ། །རྣམ་པར་སྣང་མཛད་ནི་རྡོ་རྗེ་དབྱིངས་ཀྱི་ཆོས་ཀྱི་དཀྱིལ་འཁོར་ལས་
[298b.4]གསུངས་པའི་ཚུལ་གྱིས་བསྒོམ་པར་བྱའོ། །དེ་ནས་རྡོ་རྗེའི་རིགས་ཀྱི་ཆོས་ཀྱི་དམ་ཚིག་གི་ཕྱག་རྒྱའི་ཡེ་ཤེས་བསླབ་བོ་ཞེས་བྱ་བ་ནི་རྡོ་རྗེ་རིགས་ཀྱི་ཆོས་ཀྱི་དཀྱིལ་འཁོར་གྱི་དམ་ཚིག་གི་ཕྱག་རྒྱ་ནི་རྡོ་རྗེ་རིགས་ཀྱི་ཆོས་ཀྱི་དམ་ཚིག་གི་ཕྱག་རྒྱ་སྟེ། དེ་རྣམས་ཀྱི་ཡེ་ཤེས་ལ་བསླབ་པར་བྱའོ། །ཏིང་འཛིན་དམ་
[298b.5]ཚིག་ཡེ་ཤེས་ལས། །ཞེས་བྱ་བ་ནི་རྡོ་རྗེ་དབྱིངས་ཀྱི་ཆོས་ཀྱི་དཀྱིལ་འཁོར་དེར་རྡོ་རྗེ་བསྡམས་པ་ལས་བྱུང་བའི་དམ་ཚིག་གི་ཕྱག་རྒྱ་ཇི་སྐད་བཤད་པ་ནི་དམ་ཚིག་གི་ཕྱག་རྒྱའོ། །ཧཱུཾ་ཞེས་བྱ་བ་གཉིས་དང་ལྡན། །ཞེས་བྱ་བ་ནི་དེ་ཉིད་ཀྱི་རྡོ་རྗེ་སྡིགས་མཛུབ་གཉིས་བསྒྲེངས་ནས་སོ་སོར་ཁབ་ལྟར་བྱས་ཏེ། རྡོ་རྗེ་ཧཱུཾ་མཛད་
[298b.6]ལ་སོགས་པ་གང་ཡིན་པའི་བཟླས་བརྗོད་བྱས་ལ་སྡིགས་མཛུབ་བྱའོ། །ཅི་རིགས་གནས་སུ་བཞག་ནས་ནི། །ཞེས་བྱ་བ་ནི། སྐྱིལ་མོ་ཀྲུང་འདུག་གན་རྐྱལ་དུ། །གཡས་གཅུས་དེ་བཞིན་སླར་གཅུས་པ། །སྙིང་གར་གནས་པ་བཞི་པ་སྟེ། །རྡོ་རྗེ་སེམས་སོགས་དཀྱིལ་འཁོར་རོ། །དཔྲལ་བར་གཞག་
[298b.7]དང་ལྟག་པ་དང་། །ཕྲག་པ་དང་ནི་དགོད་པར་སྦྱར། །ཁར་གཞག་སྙིང་གར་རལ་གྲི་དང་། །སྙིང་གར་གཞག་དང་ཁ་ནས་དབྱུང་། །སྤྱི་བོ་ཐོང་ག་ཁར་གཞག་ལ། །མཛུབ་མོ་གཉིས་བཀུག་མདུན་དེ་བཞིན། །ཞེས་བྱ་བ་དེ་དག་ནི་ཁྲོ་བོ་རྡོ་རྗེ་སེམས་དཔའ་ནས་བརྩམས་ནས། ཁྲོ་བོ་རྡོ་རྗེ་ཁུ་ཚུར་གྱི་
[299a]
[299a.1]མཐར་ཐུག་པ་ཇི་ལྟ་བའི་རིམ་གྱིས་དམ་ཚིག་གི་ཕྱག་རྒྱའོ། །ལྷག་མ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་དམ་ཚིག་གི་ཕྱག་རྒྱ་ཉིད་ཡིན་ནོ། །དེ་ནས་རྡོ་རྗེའི་རིགས་ཀྱི་ཆོས་ཀྱི་དམ་ཚིག་ནི་ཆོས་ཀྱི་ཕྱག་རྒྱའི་ཡེ་ཤེས་བསླབ་པའོ་ཞེས་བྱ་བ་ནི་
[299a.2]རྡོ་རྗེ་རིགས་ཀྱི་ཆོས་ཀྱི་དམ་ཚིག་ནི་ཆོས་ཀྱི་ཕྱག་རྒྱ་སྟེ། དེའི་ཡེ་ཤེས་བསླབ་ཅིང་བསྟན་པའོ། །ཕཊ་ཅེས་བྱ་བ་ནི་ཁྲོ་བོ་རྡོ་རྗེ་སེམས་དཔའི་ལྗགས་ལ་དགོད་པར་བྱའོ། །ཤཊ་ཅེས་བྱ་བ་ནི་རྒྱལ་པོའོ། །མཊ་ཅེས་བྱ་བ་ནི་ཆགས་པའིའོ། །སཊ་ཅེས་བྱ་བ་ནི་ལེགས་པའིའོ། །རཊ་ཅེས་བྱ་བ་ནི་
[299a.3]རིན་ཆེན་གྱིའོ། །ཏཊ་ཅེས་བྱ་བ་ནི་ཉི་མའིའོ། །དྷཊ་ཅེས་བྱ་བ་ནི་དཔལ་གྱིའོ། །ཧཊ་ཅེས་བྱ་བ་ནི་བཞད་པའིའོ། །དྷེཊ་ཅེས་བྱ་བ་ནི་ཆོས་ཀྱིའོ། །ཧཊ་ཅེས་བྱ་བ་ནི་རྣོན་པོའིའོ། །ཕཊ་ཅེས་བྱ་བ་ནི་རྒྱུའིའོ། །དྷཊ་ཅེས་བྱ་བ་ནི་གསུངས་པའིའོ། །དྷཊ་ཅེས་བྱ་བ་ནི་ལས་ཀྱིའོ། །བྷཊ་ཅེས་བྱ་
[299a.4]བ་ནི་སྲུང་བའིའོ། །གྲིཊ་ཅེས་བྱ་བ་ནི་གནོད་སྦྱིན་གྱིའོ། །རིཊ་ཅེས་བྱ་བ་ནི་ཁུ་ཚུར་གྱིའོ། །ལྷག་མ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པ་གཟུང་བར་བྱའོ། །དེ་ནས་རྡོ་རྗེ་རིགས་ཀྱི་ཆོས་ཀྱི་དམ་ཚིག་གི་ལས་ཀྱི་ཕྱག་རྒྱའི་ཡེ་ཤེས་བསླབ་པའོ། །ཆོས་ཀྱི་
[299a.5]ཁུ་ཚུར་གཉིས་བྱས་ཏེ། །ཞེས་བྱ་བ་ནི་ཆོས་ཀྱི་དཀྱིལ་འཁོར་ལས་གསུངས་པའི་ཁྲོ་བོ་ལས་ཀྱི་ཕྱག་རྒྱ་རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱ་ནི་ཆོས་ཀྱི་ཁུ་ཚུར་ཏེ། དེ་ཉིད་དུ་བཤད་པ་འདིའི་ཡང་ཡིན་ནོ། །དེ་ཉིད་གཉིས་སུ་བྱས་ནས། ལས་ཀྱི་ཕྱག་རྒྱ་ཐམས་ཅད་བཅིང་བར་བྱའོ། །སྦྱོར་བ་ནི་འདི་ཡིན་
[299a.6]ཏེ། གཡོན་པའི་རྡོ་རྗེ་མཛུབ་མོ་ནི། །གཡས་པའི་ནང་དུ་བསྒྲེང་བར་བྱ། །ཞེས་བྱ་བ་ནི་རྣམ་པར་སྣང་མཛད་ཀྱིའོ། །བསྒྱིངས་བཅས་གསོར་བ་གཉིས་ཀ་ཡིས། །རྡོ་རྗེ་ཧཱུཾ་མཛད་དང་། ཁྲོ་བོ་རྡོ་རྗེ་སེམས་དཔའ་དང་། ཁྲོ་བོ་རྡོ་རྗེ་སེམས་མའིའོ། །ལྕགས་ཀྱུ་འཛིན་ལྟར་གནས་པ་ནི། །རྡོ་རྗེ་
[299a.7]རྒྱལ་པོའིའོ། །མདའ་འཕང་བ་ཡི་ཚུལ་དང་ནི། །རྡོ་རྗེ་ཆགས་པའིའོ། །ལེགས་སོ་སྦྱིན་པ་སྙིང་གར་གཞག །རྡོ་རྗེ་ལེགས་པའིའོ། །དབང་བསྐུར་བ་ནི་རྡོ་རྗེ་གཉིས། །རིན་ཆེན་ཧཱུཾ་མཛད་དང་། ཁྲོ་བོ་ཁྲོ་གཉེར་དང་། ཁྲོ་མོ་རྡོ་རྗེ་རིན་ཆེན་མའིའོ། །སྙིང་གར་ཉི་མ་བསྟན་པར་བྱ། །ཁྲོ་བོ་ཉི་
[299b]
[299b.1]མའིའོ། །གཡོན་པ་ལ་ནི་གྲུ་མོ་གཟུགས། །ཁྲོ་མོ་དཔལ་གྱིའོ། །དེ་བཞིན་ཁ་ཕྱོགས་བསྐོར་བར་བྱ། །ཁྲོ་བོ་བཞད་པའིའོ། །གཡས་པ་ཡི་ནི་གཡོན་པས་དབྱེ། །ཆོས་ཀྱི་ཧཱུཾ་མཛད་དང་། ཁྲོ་བོ་རྡོ་རྗེ་ཆོས་དང་། ཁྲོ་མོ་རྡོ་རྗེ་ཆོས་མའིའོ། །སྙིང་གར་གཡོན་པའི་རལ་གྲི་འདུད། །ཁྲོ་བོ་རྣོན་པོའིའོ། ། 
[299b.2]མགལ་མེའི་འཁོར་ལོ་བསྐོར་བ་དང་། །ཁྲོ་བོ་རྒྱུའིའོ། །རྡོ་རྗེ་གཉིས་ཀ་ཁ་ནས་དབྱུང་། །ཁྲོ་བོ་གསུངས་པའིའོ། །རྡོ་རྗེ་གར་ནི་བསྐོར་བ་ཡིས། །ཐལ་མོ་དགྲམ་པ་སྤྱི་བོར་གཞག །ལས་ཀྱི་ཧཱུཾ་མཛད་དང་། ཁྲོ་བོ་རྡོ་རྗེ་ལས་དང་། ཁྲོ་མོ་རྡོ་རྗེ་ལས་མའིའོ། །གོ་ཆ་ནི་ཁྲོ་བོ་སྲུང་བའིའོ། །མཐེའུ་ཆུང་གཉིས་
[299b.3]མཆེ་བ་དང་། །ཁྲོ་བོ་གནོད་སྦྱིན་གྱིའོ། །ཁུ་ཚུར་གཉིས་ནི་མནན་པའོ། །ཞེས་བྱ་བ་ནི་རྡོ་རྗེ་ཁུ་ཚུར་གྱིའོ། །རྡོ་རྗེ་བསྙེམས་པའི་ཚུལ་གྱིས་ནི། །བསམ་པ་གཡོས་པས་འདུད་པར་བྱའོ། །སྒེག་མོའི་ཕྱག་རྒྱའོ། །ཕྲེང་བ་བཅིང་བ་ནི་ཕྲེང་བ་མའིའོ། །ཁ་ནས་དབྱུང་ནི་གླུ་མའིའོ། །རྡོ་རྗེ་གར་ནི་བསྐོར་
[299b.4]བ་ནི། །གར་མའིའོ། །རྡོ་རྗེ་ཁུ་ཚུར་གྱིས་ནི། བདུག་པ་ཐུར་དུ་དེ་བཞིན་སྦྱིན་པ་ནི། བདུག་པ་མའིའོ། །རང་གི་ཁུ་ཚུར་གྱེན་དུ་འཐོར་ནི་མེ་ཏོག་མའིའོ། །མཐེ་བོ་བསྙམས་ཏེ་རབ་ཏུ་བསྡམས་ནི་མར་མེ་མའིའོ། །རབ་ཏུ་བརྐྱང་ནས་བྱུག་པ་ནི། །དྲི་ཆབ་མའིའོ། །མཛུབ་མོ་ལྕགས་ཀྱུ་བཅིང་
[299b.5]བ་ནི། །མཐེའུ་ཆུང་ལས་ཏེ་ལྕགས་ཀྱུ་ཆེ་ནི་ལྕགས་ཀྱུའིའོ། །མཁྲིག་མ་མདུད་པ་ནི་ཞགས་པའིའོ། །མཛུབ་གཉིས་མདུད་ནི་ལྕགས་སྒྲོག་གིའོ། །རྒྱབ་གཉིས་ཀྱང་ནི་བསྙམས་ཏེ་མནན། །ཞེས་བྱ་བ་ནི་རྡོ་རྗེ་འབེབས་པའིའོ། །ཐམས་ཅད་ཀྱང་གར་ལས་བྱུང་བས་ལས་ཀྱི་ཕྱག་
[299b.6]རྒྱའོ། །འཇིག་རྟེན་གསུམ་ལས་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་གྱི་འགྲེལ་པ་རྫོགས་སོ།། །།དེ་ལྟར་ཆོས་ཀྱི་ཕྱག་རྒྱ་གཙོ་བོར་གྱུར་པའི་འཇིག་རྟེན་གསུམ་ལས་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་བསྟན་ནས། ད་ནི་ལས་ཀྱི་ཕྱག་རྒྱ་གཙོ་བོར་གྱུར་པའི་འཇིག་རྟེན་
[299b.7]གསུམ་ལས་རྣམ་པར་རྒྱལ་བའི་ལས་ཀྱི་དཀྱིལ་འཁོར་དེས་འདུལ་བའི་འགྲོ་བ་རྣམས་རྗེས་སུ་གཟུང་བའི་ཕྱིར། སྡུད་པ་པོ་དེ་བཤད་པར་བཞེད་ནས། དེ་ནས་ཞེས་བྱ་བ་ལ་སོགས་པ་སྨོས་ཏེ། དེ་ནས་ཞེས་བྱ་བའི་སྒྲ་ནི་དེ་མ་ཐག་པ་སྟེ། དང་པོར་སྦྱོར་བའི་རྗེས་ཐོགས་ལ། །ཞེས་བྱ་བའི་དོན་ཏོ། །འདིར་
[300a]
[300a.1]དང་པོ་སྦྱོར་བའི་ཏིང་ངེ་འཛིན་ནི། འཇིག་རྟེན་གསུམ་ལས་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་དུ་གསུངས་པ་ཉིད་དུ་གཟུང་བར་བྱའོ། །བཅོམ་ལྡན་འདས་ཞེས་བྱ་བ་ནི་རྣམ་པར་སྣང་མཛད་དོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་ལས་ཀྱི་དམ་ཚིག་ནི། བཅོམ་
[300a.2]ལྡན་འདས་རྣམ་པར་སྣང་མཛད་ཀྱི་རྡོ་རྗེའི་རིགས་ཀྱི་ལས་ཀྱི་དཀྱིལ་འཁོར་རོ། །གང་གི་ཕྱིར་ཐུགས་ཀའི་སེམས་དཔའི་རྡོ་རྗེ་ལས་བྱུང་བ་ནི། སེམས་དཔའི་རྡོ་རྗེ་ལས་བྱུང་བ་སྟེ་དེ་ལས་བྱུང་བའོ། །དེས་བྱིན་གྱིས་བརླབས་པ་ནི་ལས་ཀྱི་དཀྱིལ་འཁོར་བསྐྱེད་ཅིང་བརྟན་པར་བྱེད་པའི་ཏིང་ངེ་འཛིན་གང་ཡིན་
[300a.3]པ་དེ་ལ་མིང་དེ་སྐད་ཅེས་བྱ་བ་ལ་སྙོམས་པར་ཞུགས་ཤིང་མངོན་སུམ་དུ་མཛད་ནས་རང་གི་རིག་པ་དམ་པ་འདི་གསུངས་ཤིང་སྨྲས་པའོ། །འདི་སྐད་སྟོན་པ་ཡིན་ཏེ། བཅོམ་ལྡན་འདས་རྣམ་པར་སྣང་མཛད་ཀྱི་རྡོ་རྗེ་རིགས་ཀྱི་རྣལ་འབྱོར་རང་གི་ལས་ཀྱི་དཀྱིལ་འཁོར་བསྐྱེད་པའི་ཕྱིར་དང་། རྡོ་རྗེ་སེམས་
[300a.4]དཔའི་ཐུགས་ཀར་གནས་པའི་སེམས་དཔའི་རྡོ་རྗེ་བརྟན་པར་མཛད་པའི་ཕྱིར། ཐུགས་རྩེ་གཅིག་ཏུ་མཛད་དོ། །དེ་བཞིན་དུ་ཕྱག་ན་རྡོ་རྗེ་དང་། རྡོ་རྗེ་སྙིང་པོ་དང་། རྡོ་རྗེ་སྤྱན་དང་། རྡོ་རྗེ་སྣ་ཚོགས་པས་རང་རང་གི་རྡོ་རྗེ་རིགས་ཀྱི་བྱང་ཆུབ་སེམས་དཔའི་ལས་ཀྱི་དཀྱིལ་འཁོར་བསྐྱེད་པའི་ཕྱིར་དང་། 
[300a.5]ཐུགས་ཀར་གནས་པའི་རྡོ་རྗེ་སེམས་དཔའ་བརྟན་པར་བྱ་བའི་ཕྱིར། ཐུགས་རྩེ་གཅིག་ཏུ་མཛད་ནས། རང་རང་གི་རིག་པ་འདི་གསུངས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ཞེས་བྱ་བ་ལ། དེ་ནས་ཞེས་བྱ་བ་ནི་དེ་མ་ཐག་པ་སྟེ། རིག་པ་རྣམ་པ་ལྔ་གསུངས་པའི་རྗེས་
[300a.6]ཐོགས་ཉིད་ལའོ། །ལྷ་མོ་རྣམས་རང་གི་སྙིང་ག་ནས་བསྐྱེད་དེ། ཟླ་བའི་དཀྱིལ་འཁོར་ལ་གནས་ཏེ་དགོད་དོ་ཞེས་བྱ་བར་སྦྱར་རོ། །ཕྱག་ན་རྡོ་རྗེ་ནི་འདིར་རྡོ་རྗེ་ཧཱུཾ་མཛད་དོ། །ཡང་ཞེས་བྱ་བ་ནི་རྡོ་རྗེ་རིགས་ཀྱི་ཆོས་ཀྱི་དཀྱིལ་འཁོར་ལ་ལྟོས་པས་ན་ཡང་ཞེས་བྱའོ། །རང་གི་རིགས་ནི་རྡོ་རྗེ་རིགས་སོ། ། 
[300a.7]མཆོད་པ་ནི་མཆོད་པ་ཆེན་པོའོ། །དབང་བསྐུར་བ་དང་། ཆོས་དང་། ལས་ཀྱི་མཚན་ཉིད་དོ། །དེའི་ཆོ་ག་རྒྱས་པ་ནི་འཇིག་རྟེན་གསུམ་ལས་རྣམ་པར་རྒྱལ་བའི་ཆོ་གས་བྱང་ཆུབ་ཏུ་སེམས་བསྐྱེད་པ་དང་། འགྲོ་བ་རྣམས་འདུལ་བ་དང་། སེམས་ཅན་ཐམས་ཅད་ཀྱི་བསམ་པ་ཡོངས་སུ་རྫོགས་
[300b]
[300b.1]པར་བྱེད་པའི་ལས་ཀྱི་ངོ་བོ་དེ་བསྐྱེད་པའི་ལྷ་མོ་རྣམས་ནི་མཆོད་པའི་ཆོ་ག་རྒྱས་པར་བྱེད་པའི་ལྷ་མོ་དེ་རྣམས་སོ། །རང་གི་སྙིང་ག་ལས་བསྐྱེད་པ་ནི་སྤྲུལ་པའོ། །ཅི་ཞིག་བྱེད་ཅེ་ན། འཇིག་རྟེན་གྱི་ཁམས་ཐམས་ཅད་དུ་ཞེས་བྱ་བ་སྨོས་ཏེ། ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་བཞུགས་
[300b.2]པའི་དེ་བཞིན་གཤེགས་པ་གང་ཡིན་པ་དེ་དག་ཐམས་ཅད་སྤྱན་དྲངས་པ་དང་། དབང་དུ་བྱ་བ་དང་། མཉེས་པར་བྱ་བ་དང་། ལས་ཐམས་ཅད་འགྲུབ་པར་བྱེད་པའི་དགོས་པ་བྱེད་པ་དེ་ཉིད་དུ་ཡང་དག་པར་སྦྱོར་བ་ལ་སོགས་པ་དེ་བཞིན་གཤེགས་པ་ཐམས་ཅད་ཀྱི་སངས་རྒྱས་ཀྱི་རྫུ་འཕྲུལ་དང་རྣམ་
[300b.3]པར་འཕྲུལ་པ་བྱས་ཏེ། དེ་སྤྱན་དྲང་བ་ནི་དགུག་པའོ། །དབང་དུ་བྱ་བ་ནི་རང་གི་དམ་ཚིག་གི་ཕྱག་རྒྱ་རང་གི་རིག་པ་ལ་སྦྱར་བའོ། །རྗེས་སུ་ཆགས་པ་ནི་དེའི་བདག་ཉིད་དུ་བསྒོམས་པས་དེའི་རང་བཞིན་མངོན་སུམ་དུ་བྱེད་པ་ན། ལས་ཐམས་ཅད་གྲུབ་པ་ནི་བྱང་ཆུབ་ཀྱི་སེམས་ལ་སོགས་པ་འགྲུབ་པའོ་
[300b.4]ཇི་སྐད་བཤད་པ་དེ་ཉིད་ཀྱི་འབྲས་བུ་དེ་དག་གི་དགོས་པ་བྱེད་པ་ཉིད་དུ་ཡང་དག་པར་སྦྱོར་བ་དེས་ན་དེ་ཉིད་ཀྱི་འབྲས་བུའི་ཕྱིར་རོ། །དེ་ལ་ཡང་དག་པར་སྦྱོར་བ་ནི་རབ་ཏུ་འཇོག་པའོ། །དེ་ལྟ་བུ་ལ་སོགས་པ་དེ་བཞིན་གཤེགས་པ་ཐམས་ཅད་ཀྱི་ཇི་ལྟ་བའི་རྫུ་འཕྲུལ་དང་། རྣམ་པར་འཕྲུལ་པ་དེ་དང་དེ་
[300b.5]དག་མཛད་ནས་སོ། །རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ཚུལ་དུ་ཞེས་བྱ་བ་ནི། ཇི་ལྟར་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་བཅོམ་ལྡན་འདས་རྣམ་པར་སྣང་མཛད་རྡོ་རྗེ་སེམས་དཔའི་ལ་སོགས་པས་ཕྱོགས་དང་མཚམས་སུ་ཡོངས་སུ་བསྐོར་ཞིང་བཞུགས་པ་དེ་བཞིན་དུ་འདིར་ཡང་བཅོམ་
[300b.6]ལྡན་འདས་ཕྱག་ན་རྡོ་རྗེ་ཧཱུཾ་མཛད་ལ་སོགས་པའི་གཟུགས་ཀྱིས་ཟླ་བའི་དཀྱིལ་འཁོར་ལ་བཞུགས་སོ། །དེ་ནས་བཅོམ་ལྡན་འདས་ཞེས་བྱ་བ་ལ་སོགས་པ་ནས། ཟླ་བའི་དཀྱིལ་འཁོར་ལ་གནས་ཏེ་འཁོད་དོ་ཞེས་བྱ་བའི་བར་གྱི་གཞུང་འདི་ཙམ་གྱིས་ནི་རྡོ་རྗེའི་རིགས་ཀྱི་ལས་ཀྱི་དཀྱིལ་
[300b.7]འཁོར་གྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་གསུངས་པ་ཡིན་ནོ། །དེ་ནས་བསྡུ་བ་དང་བྱིན་གྱིས་བརླབས་པ་ནས་བརྩམས་ཏེ། རྡོ་རྗེ་དབྱིངས་སུ་བཤད་པའི་ཚུལ་གྱིས་རྡོ་རྗེའི་རིགས་ཀྱི་ལས་ཀྱི་དཀྱིལ་འཁོར་གྱི་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་
[301a]
[301a.1]གསུམ་པ་ཡིན་པར་ཤེས་པར་བྱའོ། །རྡོ་རྗེའི་རིགས་ཀྱི་ལས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་རྣམས་ནི་རྡོ་རྗེ་རིགས་ཀྱི་ལས་ཀྱི་དཀྱིལ་འཁོར་གྱི་དམ་ཚིག་དང་། དབང་བསྐུར་བ་ཐོབ་པས་བསྒྲུབ་པར་བྱའོ་ཞེས་བསྟན་པའི་ཕྱིར། དེ་ནས་ཕྱག་ན་རྡོ་རྗེ་
[301a.2]ཞེས་བྱ་བ་ལ་སོགས་པས་སློབ་དཔོན་གྱི་ལས་ཀྱི་ཆོ་ག་དང་། སློབ་མ་འཇུག་པའི་ཆོ་ག་རྒྱས་པ་བསྟན་ཏོ། །དེ་ནས་ཞེས་བྱ་བའི་སྒྲ་ནི་སྐབས་སུ་བབས་པ་སྟེ། སློབ་དཔོན་གྱི་ལས་ཀྱི་ཆོ་ག་དང་། སློབ་མ་འཇུག་པའི་ཆོ་ག་རྒྱས་པ་རྩོམ་མོ་ཞེས་བྱ་བའི་ཐ་ཚིག་གོ། །འདི་ཞེས་བྱ་བ་ནི། 
[301a.3]བློ་ལ་གནས་པའོ། །རྡོ་རྗེ་ལས་ཀྱི་དམ་ཚིག་ནི་དེ་བཞིན་གཤེགས་པ་ཐམས་ཅད་དགུག་པ་ལ་སོགས་པའི་ཆོ་གའོ། །རྒྱས་པ་ནི་རྣམ་པ་དུ་མ་སྟེ། རྣམ་པར་སྣང་མཛད་དང་། རྡོ་རྗེ་ཧཱུཾ་མཛད་དང་། རིན་ཆེན་དང་། ཆོས་དང་། ལས་ཀྱི་ཧཱུཾ་མཛད་ཀྱི་དཀྱིལ་འཁོར་གྱི་དབྱེ་བ་ཐ་དད་པ་ཞེས་བྱ་བའི་དོན་
[301a.4]ཏོ། །དེའི་ལས་ཀྱི་དཀྱིལ་འཁོར་དེ་གསུངས་པ་ནི་བཤད་པའོ། །དེ་ནས་ཞེས་བྱ་བའི་སྒྲ་ནི་དེ་མ་ཐག་པ་སྟེ། སྔོན་དུ་བསྙེན་པའི་རྗེས་ཐོགས་ལ་ཞེས་བྱ་བའི་དོན་ཏོ། །འདི་སྐད་སྟོན་པ་ཡིན་ཏེ། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་པའི་ཆོ་གས་དཔལ་རྡོ་རྗེ་ཧཱུཾ་མཛད་
[301a.5]ཀྱི་རྣལ་འབྱོར་བྱས་ལ། དེ་ལས་གསུངས་པའི་རྣལ་འབྱོར་ཆེན་པོའི་བསྒྲུབ་པ་བྱས་ནས། དེ་ནས་རང་གི་སྙིང་གར་ལས་ཀྱི་དཀྱིལ་འཁོར་ཚིག་ཙམ་གྱིས་སྤྲུལ་ལ་རང་གི་རིག་པས་ལྷ་རྣམས་བཞག་ནས་བསྒོམ་པ་བྱས་ལ་རེ་རེ་ཞིང་ཡང་རང་གི་རིག་པ་ཁྲི་ཁྲི་བཟླས་པ་བྱའོ། །ཡང་ན་ལས་ཀྱི་དཀྱིལ་འཁོར་
[301a.6]ལས་གསུངས་པའི་ཏིང་ངེ་འཛིན་གསུམ་བསྒོམ་པ་སྔོན་དུ་འགྲོ་བས་རིག་པའི་བརྟུལ་ཞུགས་སྤྱད་ལ། ཇི་སྲིད་ལས་ཀྱི་དཀྱིལ་འཁོར་མངོན་སུམ་དུ་གྱུར་པ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་དཀྱིལ་འཁོར་དེ་བྲི་བར་བྱའོ། །དེ་ནས་ཞེས་བྱ་བ་ནི་རྒྱུ་དེའི་ཕྱིར་གྱི་དོན་ཏོ། །གང་གི་ཕྱིར་ལས་
[301a.7]ཀྱི་དཀྱིལ་འཁོར་དུ་འཇུག་པ་མེད་པ་ན། ལས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་རྣམས་བསྒྲུབ་པར་མི་འགྱུར་བ་དེའི་ཕྱིར། དངོས་གྲུབ་རྣམས་བསྒྲུབ་པའི་ལས་ཀྱི་དཀྱིལ་འཁོར་རབ་ཏུ་བཤད་པར་བྱའོ། །ལས་ཀྱི་དཀྱིལ་འཁོར་དམ་པ་སྟེ། །ཞེས་བྱ་བ་ནི་གོ་སླའོ། །དེ་ཅི་འདྲ་
[301b]
[301b.1]བ་ཞིག་ཅེ་ན། རྡོ་རྗེ་དབྱིངས་དང་འདྲ་བས་ན། །ཞེས་བྱ་བ་སྨོས་ཏེ། སྤྲུལ་པའི་དཀྱིལ་འཁོར་དང་འདྲ་བ། །ཞེས་བྱ་བའི་དོན་ཏོ། །དེའི་མིང་གང་ཞིག་ཡིན་ཞེ་ན། ལས་ཀྱི་རྡོ་རྗེ་ཞེས་བཤད་དོ། །ཞེས་བྱ་བ་སྨོས་སོ། །དཀྱིལ་འཁོར་ཆེན་པོའི་ཚུལ་དུ་ནི། །དཀྱིལ་འཁོར་ཐམས་ཅད་སྲད་བུ་བྲེ། ། 
[301b.2]ཞེས་བྱ་བ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་བཞིན་དུ་དཀྱིལ་འཁོར་འདི་ཐམས་ཅད་ཐིག་གདབ་པར་བྱའོ། །དབུས་ཀྱི་དཀྱིལ་འཁོར་དབུས་སུ་ནི། །སངས་རྒྱས་སྐུ་གཟུགས་གཞག་པར་བྱ། །ཞེས་བྱ་བ་ནི་བཅོམ་ལྡན་འདས་རྣམ་པར་སྣང་མཛད་ཀྱི་སྐུ་གཟུགས་
[301b.3]གཞག་པར་བྱའོ། །སངས་རྒྱས་ཀྱི་ནི་ཕྱོགས་ཀུན་དུ། །ཞེས་བྱ་བ་ནི། བཅོམ་ལྡན་འདས་རྣམ་པར་སྣང་མཛད་ཀྱི་ཕྱོགས་བཞིར་སེམས་མ་རྡོ་རྗེ་མ་ལ་སོགས་པའི་ཕྱག་རྒྱ་བཞི། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོའི་ཚུལ་གྱིས་བྲི་བར་བྱའོ། །དཀྱིལ་འཁོར་བཞི་
[301b.4]པོ་རྣམས་སུ་ཡང་། །རྡོ་རྗེ་ལ་སོགས་བཞི་པོ་རྣམས། །ཞེས་བྱ་བ་ནི་རྡོ་རྗེ་ཧཱུཾ་མཛད་དང་། རིན་ཆེན་ཧཱུཾ་མཛད་དང་། ཆོས་ཀྱི་ཧཱུཾ་མཛད་དང་། ལས་ཀྱི་ཧཱུཾ་མཛད་རྣམས་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་པའི་ཕྱག་རྒྱ་ཆེན་པོའི་ཚུལ་གྱིས་གཞག་པར་བྱའོ། །དེ་
[301b.5]རྣམས་ཀྱི་ནི་ཕྱོགས་ཀུན་དུ། །མཆོད་པ་ཆེན་པོ་རྣམ་གཞག་པ། །ཞེས་བྱ་བ་ནི་ཁྲོ་བོ་རྡོ་རྗེ་སེམས་དཔའི་རིག་པས་བྲི་བར་བྱའོ། །དེ་བཞིན་དུ་ཁྲོ་བོ་རྡོ་རྗེ་འབེབས་པའི་གཟུགས་འཛིན་པ་ནི་རྡོ་རྗེ་འབེབས་པའི་རིག་པས་བྲི་བར་བྱའོ་ཞེས་བྱ་བའི་བར་དུའོ། །བྱམས་པ་ལ་སོགས་པའི་གཟུགས་འཛིན་པ་ནི་
[301b.6]བྱམས་པ་ལ་སོགས་པའི་རིག་པས་བྲི་བར་བྱའོ། །རྡོ་རྗེ་ལས་ཀྱི་ཕྱག་རྒྱ་བཤད་དོ་ཞེས་བྱ་བ་ནི་ཁྲོ་བོ་རྡོ་རྗེ་སེམས་དཔའི་ལྷ་མོ་ནས་བརྩམས་ནས། ཇི་སྲིད་ཁྲོ་བོ་རྡོ་རྗེ་ཁུ་ཚུར་གྱི་བར་དུ་ལྷ་མོར་བཞུགས་པའི་རིག་པར་འགྱུར་རོ། །རྣམ་པར་སྣང་མཛད་ལ་སོགས་པ་བདག་པོ་ལྔར་སྤྲུལ་པའི་དུས་སུ་བཤད་
[301b.7]པའི་རིག་པ་དེ་ཉིད་ཀྱིས་ལས་ཐམས་ཅད་བྱེད་པར་འགྱུར་རོ། །ལྷག་མ་ནི་འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་ཆེན་པོར་གསུངས་པའི་རིག་པ་ཡིན་པར་ཤེས་པར་བྱའོ། །དེ་ནས་དཀྱིལ་འཁོར་བྲིས་ནས་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་
[302a]
[302a.1]འཇུག་པའི་ཆོ་གས་སློབ་དཔོན་ཞུགས་ལ། དེ་ནས་སྣ་ཚོགས་རྡོ་རྗེ་བླངས་ལ་ཆོ་ག་རྒྱས་པར་བྱས་ནས། སློབ་མ་བཅུག་ནས་སྣ་ཚོགས་པའི་རྡོ་རྗེའི་དབང་བསྐུར་བ་དེ་བྱིན་ལ། དེ་བཞིན་གཤེགས་པ་ཐམས་ཅད་ལ་དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་མཆོད་པ་བཅུ་དྲུག་
[302a.2]པོ་གང་ཡིན་པ་དེ་ཁྱོད་ཀྱིས་ཉི་མ་རེ་རེ་ཞིང་མཆོད་པར་བྱའོ་ཞེས་དམ་ཚིག་སྦྱིན་པར་བྱའོ། །སློབ་མ་འཇུག་པའི་ཆོ་ག་ལྷག་མ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པས་བྱའོ། །དེ་ལྟར་སློབ་དཔོན་གྱི་ལས་ཀྱི་ཆོ་ག་དང་སློབ་མ་འཇུག་པའི་ཆོ་ག་རྒྱས་པར་བསྟན་ནས། ། 
[302a.3]ད་ནི་འཇིག་རྟེན་གསུམ་ལས་རྣམ་པར་རྒྱལ་བའི་ལས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པའི་སློབ་དཔོན་གྱི་ལས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་ཀྱི་ཡེ་ཤེས་བསྟན་པར་བྱ་བ་ནི། རྡོ་རྗེ་རིགས་ཀྱི་ལས་ཀྱི་ཡེ་ཤེས་རྣམས་བསྐྱེད་དེ་ཞེས་གསུངས་སོ། །རྡོ་རྗེ་རིགས་ཀྱི་
[302a.4]ལས་ཀྱི་དཀྱིལ་འཁོར་གྱི་ཡེ་ཤེས་ཞི་བ་ལ་སོགས་པའི་ཡེ་ཤེས་ཀྱི་ལས་ཀྱི་དངོས་པོ་ངེས་པ་དེ་བསྐྱེད་ཅིང་བསྟན་པར་བྱ་ཞེས་བྱ་བའི་དོན་ཏོ། །དེ་ལ་དང་པོ་ཉིད་དུ་ཞི་བ་ལ་སོགས་པའི་ཡེ་ཤེས་བསླབ་བོ་ཞེས་བྱ་བ་ནི་ནད་ལ་སོགས་པ་ཞི་བར་བྱེད་པས་ཞི་བ་ཞེས་བརྗོད་དོ། །ཞི་བའི་ལས་ཀྱི་དོན་གྱི་ཕྱག་རྒྱ་
[302a.5]ནི་ཞི་བ་ལ་སོགས་པའི་ཕྱག་རྒྱ་སྟེ། བྱང་ཆུབ་མཆོག་གི་ཕྱག་རྒྱའོ། །དེའི་ཡེ་ཤེས་ནི་བསླབ་པའོ། །ཡམ་ཤིང་མངར་པོ་རྣམས་ཀྱི་མེ། །རབ་སྦར་རྡོ་རྗེ་ཁྲོ་བོ་ཡི། །ཞེས་བྱ་བ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་རྡོ་རྗེ་ཧཱུཾ་མཛད་ཀྱི་རྣལ་འབྱོར་བྱས་ལ་
[302a.6]དེའི་སྔགས་ཀྱི་བཟླས་པ་འབུམ་བྱས་ནས། ཞི་བ་ལ་སོགས་པའི་ལས་ཀྱི་སྔགས་ཀྱང་འབུམ་བཟླས་ལ་དེ་ནས་སྦྱིན་སྲེག་བྱའོ། །དཀྱིལ་འཁོར་བྱས་པའམ། སྔོན་དུ་འགྲོ་བ་བྱས་ནས་ཞི་བ་ལ་སོགས་པའི་སྦྱིན་སྲེག་བྱའོ། །དེ་སྐད་དུ་ཡང་། སྔོན་འགྲོ་རྣམས་ནི་བྱས་ནས་ནི། །སྦྱིན་སྲེག་གི་ནི་
[302a.7]ལས་རྣམས་བྱ། །ཞེས་གསུངས་སོ། །ཞི་བའི་ཆོ་ག་ལ་ནི་པླཀྴ་ལ་སོགས་པ་འོ་མ་དང་བཅས་པ་མངར་བའི་བུད་ཤིང་ལ་མེ་སྤར་ལ། ཤིན་ཏུ་མཉམ་པར་བཞག་པས་ཡུན་རིང་དུ་བརྟུལ་ཞུགས་སྤྱད་དེ། རྣམ་པར་གཡེང་བ་མེད་པར་མཉམ་པར་བཞག་ལ། རྡོ་རྗེ་ཧཱུཾ་མཛད་དང་གཞན་གང་ཡང་རུང་བའི་
[302b]
[302b.1]ལྷའི་རྣལ་འབྱོར་གྱིས་རྡོ་རྗེ་ཁྲོ་བོའི་སྙོམས་པར་འཇུག་པ་བྱས་ཏེ། ཏིལ་བསྲེག་པར་བྱའོ། །མེ་ཐབ་ཀྱི་དབུས་སུ་ཆོ་ག་བཞིན་དུ་ལྷ་བཞག་ལ་ཕྱག་ཏུ་དབུལ་བར་བྱའོ། །འདི་ཅི་ཞིག་བྱེད་ཅེ་ན། སྡིག་པ་སྲེག་པར་བྱེད་དོ་ཞེས་བྱ་བ་སྨོས་ཏེ། སྡིག་པ་དང་རིམས་དང་གདོན་ལ་སོགས་པའི་གཟུགས་སོ། ། 
[302b.2]ཡམ་ཤིང་དེ་དག་ཉིད་ཀྱིས་ནི། །ཞེས་བྱ་བ་ནི་བཤད་མ་ཐག་པའི་ཞི་བའི་ཆོ་ག་རྒྱས་པ་བྱའོ། །ཞི་བའི་ལས་ལ་དཱུར་བའི་ཡལ་ག་མར་དང་བཅས་པ་བསྲེགས་པས་ཚེ་འཕེལ་བར་འགྱུར་རོ། །ཡམ་ཤིང་དེ་དག་ཉིད་ཀྱིས་ནི། །ཞེས་བྱ་བ་ནི་ཞི་བའི་ཆོ་ག་ལས་བསྟན་པའི་མེ་སྤར་ལ་ཞི་བའི་ཆོ་གས་ཀུ་ཤའི་ཡལ་
[302b.3]ག་ལ་འབྲུ་མར་དང་བཅས་པ་སྲེག་བླུགས་བྱས་ན་རྟག་ཏུ་བསྲུང་བར་འགྱུར་རོ། །ཡམ་ཤིང་ཚ་བ་དང་པོར་ནི། །ཞེས་བྱ་བ་ནི། ནིམ་པ་ལ་སོགས་པའི་ཤིང་ལས་བྱུང་བའི་བུད་ཤིང་གིས་མེ་སྤར་ལ་དགུག་པའི་སྦྱིན་སྲེག་གི་ཆོ་གས་སེ་བ་ཚེར་མ་ཅན་གྱི་སྦྱིན་སྲེག་གིས་དགུག་པར་བྱེད་དོ། །ཡམ་ཤིང་
[302b.4]དེ་དག་ཉིད་ཀྱིས་ནི། །ཞེས་བྱ་བ་ནི། དགུག་པའི་ཆོ་གར་བསྟན་པས་སོ། །དབང་གི་སྦྱིན་སྲེག་གི་ཆོ་གས་མེ་ཏོག་དམར་པོའམ། འབྲས་བུའང་རུང་བས་སྲེག་བླུགས་བྱས་ན་སྐྱེ་བོ་རྣམས་ཆགས་པར་འགྱུར་རོ། །ཡམ་ཤིང་དེས་ནི་མེ་སྤར་ལ། །ཞེས་བྱ་བ་ནི་ནིམ་པ་ལ་སོགས་པ་ལས་བྱུང་བའི་ཁ་
[302b.5]བའི་བུད་ཤིང་ལ། མངོན་སྤྱོད་ཀྱི་ཆོ་གས་ལྕགས་ཀྱི་ཕྱེ་མ་ལས་སྦྱིན་སྲེག་བྱས་ན་བསྒྲུབ་པར་བྱ་བ་བཅིང་བར་འགྱུར་རོ། །ཡམ་ཤིང་དེ་དག་ཉིད་ཀྱིས་ནི། །ཞེས་བྱ་བ་ནི་སྔར་བཤད་པའི་བུད་ཤིང་གིས་མེ་སྤར་ལ། ནིམ་པ་ལ་སོགས་པའི་འབྲས་བུ་ཁ་བས་སྦྱིན་སྲེག་བྱས་ན། མངོན་སྤྱོད་ཀྱི་ཆོ་
[302b.6]གས་འཆི་བར་འགྱུར་རོ། །མཁས་པས་ཡམ་ཤིང་སྐྱུར་པོ་ཡིས། །ཞེས་བྱ་བ་ནི་ཡམ་ཤིང་སྐྱུར་བ་ལ་མེ་སྤར་ལ་དབང་དུ་བྱེད་པའི་སྦྱིན་སྲེག་གི་ཆོ་གས་སྐྱུར་བའི་མེ་ཏོག་དང་འབྲས་བུས་སྦྱིན་སྲེག་བྱས་ན། དབང་དུ་བྱ་བ་དམ་པ་མཆོག་ཏུ་འགྱུར་རོ། །ཡམ་ཤིང་དེ་དག་ཉིད་ཀྱིས་ནི། །ཞེས་བྱ་བ་ནི་བཤད་མ་
[302b.7]ཐག་པའི་བུད་ཤིང་གིས་མེ་སྤར་ལ། ཞི་བའི་ཆོ་གས་འདོད་པའི་འབྲས་བུའི་སྦྱིན་སྲེག་བྱས་ན། འདོད་པ་བཞིན་གྱི་གཟུགས་སུ་འགྱུར་རོ། །དེ་ལ་འདོད་པའི་འབྲས་བུ་ནི་ཤིང་མྱ་ངན་མེད་པའི་འབྲས་བུའོ། །ཁ་ཅིག་ནི་མ་ཏན་ཕ་ལ་ཡིན་ཟེར་རོ། །དེ་འདྲ་བ་ཡི་ཡམ་ཤིང་གིས། །ཞེས་བྱ་བ་ནི་བཤད་མ་ཐག་པའི་
[303a]
[303a.1]བུད་ཤིང་གིས་མེ་སྤར་ལ། ཞི་བའི་ཆོ་གས་ཚེར་མའི་སྡོང་བུའི་རྩེ་མོས་ཡམ་ཤིང་བྱའོ། །མི་སྣང་མེ་ཏོག་གི་ཞེས་བྱ་བ་ནི་ཨུ་དུམྺཱ་ར་དང་། ཨ་ཤྭདྠཱ་དང་། ནྱ་གྲོ་དྷ་ལ་སོགས་པའི་སྦྱིན་སྲེག་བྱས་ལ་འདོད་ན་མི་སྣང་བར་འགྱུར་རོ། །ཡམ་ཤིང་དེ་དག་ཉིད་ཀྱིས་ནི། །ཞེས་བྱ་བ་ནི་
[303a.2]བཤད་མ་ཐག་པའི་བུད་ཤིང་གིས་མེ་སྤར་ལ། ནམ་མཁའི་ལྕུག་མའི་མེ་ཏོག་གིས་ཞི་བའི་ཆོ་གས་སྦྱིན་སྲེག་བྱས་ན། ནམ་མཁའ་ལ་འགྲོ་བར་འགྱུར་རོ། །དེ་ལ་ནམ་མཁའི་ལྕུག་མ་ནི་སྡོང་བུའི་སྟེང་དུ་ལྕུག་མ་བྱུང་བས་རྩ་བ་མེད་པའོ། །ཁྲོ་བོར་མཉམ་གཞག་ཡམ་ཤིང་ནི། །ཞེས་བྱ་བ་ནི་ནིམ་པའི་
[303a.3]ཤིང་ལས་བྱུང་བའི་བུད་ཤིང་གིས་མེ་སྤར་ལ། དབང་དུ་བྱེད་པའི་ཆོ་གས་རྡོ་རྗེ་མེ་ཏོག་གི་སྦྱིན་སྲེག་བྱས་ཏེ། ཟུར་བཞི་པའི་རྡོ་རྗེའི་ཤིང་དེའི་མེ་ཏོག་གིས་སྦྱིན་སྲེག་བྱའོ། །ཡམ་ཤིང་དེ་དག་ཉིད་ཀྱིས་ནི། །ཞེས་བྱ་བ་ནི་བཤད་མ་ཐག་པའི་བུད་ཤིང་གིས་མེ་སྤར་ལ། དབང་དུ་བྱེད་པའི་ཆོ་གས་དཔལ་རྡོ་རྗེ་
[303a.4]སེམས་དཔའ་ལ་སོགས་པ་ལ་ཕུལ་བ་གང་གི་ཕྲེང་བས་སྦྱིན་སྲེག་བྱས་ན། བཀའ་བཞིན་བྱེད་པར་འགྱུར་རོ། །ཡམ་ཤིང་དེས་ནི་མེ་སྤར་ཏེ། །ཞེས་བྱ་བ་ནི་བཤད་མ་ཐག་པའི་མེ་སྤར་ལ་དབང་དུ་བྱེད་པའི་ཆོ་གས། བཅོམ་ལྡན་འདས་རྡོ་རྗེ་ཧཱུཾ་མཛད་དང་། ཕྱག་ན་རྡོ་རྗེ་ལ་ཕུལ་བའི་ཕྲེང་བས་སྦྱིན་སྲེག་
[303a.5]བྱའོ། །ཡམ་ཤིང་དེ་དག་ཉིད་ཀྱིས་ནི། །ཞེས་བྱ་བ་ནི་བཤད་མ་ཐག་པའི་མེ་སྤར་ལ། དབང་དུ་བྱེད་པའི་ཆོ་གས་ཆོས་ཀྱི་སྦྱིན་སྲེག་བྱའོ། །འདི་སྐད་སྟོན་པ་ཡིན་ཏེ། དཔལ་རྡོ་རྗེ་ཧཱུཾ་མཛད་ལ་སོགས་པའི་རྣལ་འབྱོར་བྱས་ལ། ཇི་སྐད་བཤད་པའི་ཚུལ་གྱིས་དཀྱིལ་འཁོར་བྱས་པའམ། གཞན་དག་ཏུ་ཞི་བ་
[303a.6]ལ་སོགས་པའི་ཐབ་ཁུང་བྱའོ། །དེ་ལ་ཞི་བ་ནི་ཁ་དོག་དཀར་པོའི་ས་གཞི་ལ་ཟླུམ་པོ་རྒྱར་ཁྲུ་གང་བ། ཟབས་སུ་སོར་བཅུ་གཉིས་པ་བརྐོས་ཏེ། ནང་མ་ལ་སོར་བཞིའི་ཕྱི་རོལ་དུ་དོར་བ་དང་དཔངས་དང་རྒྱར་སོར་བཞི་པའི་ཚད་ཀྱི་ཁ་ཁྱེར་གྱིས་ཀུན་ནས་བསྐོར་བའོ། །ཁ་ཁྱེར་གྱི་མཚམས་བཞི་རུ་རྡོ་རྗེ་རྩེ་གསུམ་
[303a.7]པ་བྱའོ། །ཡང་ཐབ་ཁུང་གི་དབུས་སུ་དཀྱིལ་འཁོར་གྱི་དབུས་ཀྱི་པདྨ་ལ་རྡོ་རྗེ་རྩེ་ལྔ་པ་སོར་བརྒྱད་པའི་ཚད་དུ་བྱའོ། །ས་དཀར་པོས་ཐབ་ཁུང་བྱུགས་ལ། ཕྱི་རོལ་ཀུན་ནས་བའི་ལྕི་བས་བྱུག་པར་བྱའོ། །སླར་ཡང་ཐབ་ཁུང་ས་གཞི་ཙནྡན་དཀར་པོས་བྱུགས་ལ་མེ་ཏོག་དཀར་པོ་དྲི་ཞིམ་པོ་དགྲམ་པར་བྱའོ། 
[303b]
[303b.1]རྒྱས་པ་ནི་ཟུར་བཞི་པ་ལ། ས་གཞི་སེར་པོ་ལ་རྒྱར་ཁྲུ་དོ། ཟབས་སུ་ཁྲུ་གང་པའི་ཐབ་ཁུང་བརྐོས་ལ། ནང་ནས་སོར་བརྒྱད་དོར་ལ་དཔངས་དང་རྒྱར་སོར་བརྒྱད་པས་ཀུན་ནས་བསྐོར་བའི་ཁ་ཁྱེར་བྱའོ། །ཐབ་ཁུང་གི་དབུས་སུ་འཁོར་ལོ་རྩིབས་བརྒྱད་པའི་ལྟེ་བར་སོར་དྲུག་པའི་ཚད་ཀྱི་རྡོ་རྗེ་རིན་པོ་ཆེ་
[303b.2]བྱས་ལ། ཐབ་ཁུང་ལ་ས་སེར་པོས་བྱུགས་ཏེ། ཁ་དོག་སེར་པོའི་དྲིས་ས་གཞི་ཐབ་ཁུང་ཀུན་ནས་བྱུགས་ལ། མེ་ཏོག་སེར་པོས་དགྲམ་པར་བྱའོ། །མངོན་སྤྱོད་ནི་རྩུབ་པ་དང་། ཚྭ་སྒོ་ཅན་དང་། གས་པ་དང་། མི་མཉམ་པ་དང་ནམ་མཁའི་མདོག་ལྟ་བུའི་ས་ཕྱོགས་སུ་གྲུ་གསུམ་པ། རྒྱར་
[303b.3]སོར་ཉི་ཤུ། ཟབས་སུ་སོར་བཅུ་པ། མགོ་བྱང་དུ་བལྟས་པའི་ཐབ་ཁུང་བརྐོ་བར་བྱའོ། །ནང་ནས་སོར་གསུམ་དོར་ལ། དཔངས་དང་རྒྱར་སོར་གསུམ་པའི་ཚད་ཀྱི་ཁ་ཁྱེར་གྱིས་ཀུན་ནས་བསྐོར་བའོ། །ཐབ་ཁུང་གི་དབུས་སུ་མདུང་རྩེ་གསུམ་པའི་སྟེང་དུ་སོར་བརྒྱད་ཀྱི་ཚད་ཀྱི་ཁྲོ་བོ་རྡོ་རྗེ་རྩེ་ལྔ་པ་བྱའོ། ། 
[303b.4]ས་ནག་པོས་ཐབ་ཁུང་བྱས་ལ། ཡང་ཐབ་ཁུང་གི་ས་གཞི་ནག་པོས་བྱུགས་ལ། བོང་བུ་དང་། རྔ་མོའི་སྤངས་དང་། རོ་བསྲེགས་པའི་ཐལ་བ་དང་། དྲི་མི་ཞིམ་པའི་མེ་ཏོག་གམ། ཡང་ན་དྲི་བྲལ་དགྲམ་པར་བྱ་བ་ཉིད་དོ། །སྔོ་དང་དམར་བའི་འབྲུ་རྣམས་དང་། །ཡང་ན་སྣུམ་པས་བྱ་བ་ཡིན། །ཞེས་
[303b.5]གསུངས་སོ། །འགུགས་པ་ནི་ས་གཞི་དམར་པོ་ལ་རྡོ་རྗེ་རྩེ་གཅིག་པ་ལྟ་བུ། རྒྱར་ཁྲུ་གང་བའི་ཚད་ལ། ཟབས་སུ་སོར་བཅུ་གཉིས་པའི་ཐབ་ཁུང་བརྐོས་ལ། ནང་ནས་སོར་བཞི་དོར་ནས། དཔངས་དང་རྒྱར་སོར་བཞི་པའི་ཁ་ཁྱེར་རྡོ་རྗེ་རྩེ་གཅིག་པ་ལྟ་བུས་ཀུན་ནས་བསྐོར་བར་བྱའོ། །ཐབ་ཁུང་
[303b.6]གི་དབུས་སུ་སོར་བརྒྱད་པའི་ཚད་ཀྱི་རྡོ་རྗེ་ལྕགས་ཀྱུ་གཞག་པར་བྱའོ། །དབང་དུ་བྱེད་པའི་ཆོ་ག་ལ་ཐབ་ཁུང་དུ་བྱུགས་པ་དང་དགྲམ་པ་ནི་ཆོ་ག་རྣམས་འཆད་པར་འགྱུར་བ་བཞིན་དུ་གཟུང་བར་བྱའོ། །དབང་དུ་བྱ་བ་ནི་ས་གཞི་དམར་པོ་ལ་གཞུའི་དབྱིབས་ཅན། རྒྱར་ཁྲུ་གང་བ། ཟབས་སུ་སོར་བཅུ་
[303b.7]གཉིས་པའི་ཐབ་ཁུང་བརྐོ་བར་བྱའོ། །ནང་ནས་སོར་བཞི་དོར་བ་དང་། དཔངས་དང་རྒྱར་སོར་བཞི་པའི་ཚད་ཀྱི་ཁ་ཁྱེར་གཞུའི་དབྱིབས་ཀྱིས་ཀུན་ནས་བསྐོར་བའི་ཐབ་ཁུང་གི་དབུས་སུ་རྡོ་རྗེ་པདྨ་འདབ་མ་བཅུ་དྲུག་པ་བྱས་ལ། དེ་ནས་ཐབ་ཁུང་ས་དམར་པོར་བྱུགས་ལ་ཡང་ཐབ་ཁུང་དྲི་དམར་པོས་
[304a]
[304a.1]བྱུག་ཅིང་མེ་ཏོག་དམར་པོ་དགྲམ་པར་བྱའོ། །དེ་ནས་རྡོ་རྗེ་གནོད་སྦྱིན་གྱི་སྔགས་བཟླས་པའི་ལས་ཐམས་ཅད་པའི་ཆུའི་སྣོད་དང་རང་གི་ལྷའི་བཟླས་པ་བྱས་པའི་མཆོད་ཡོན་གྱི་སྣོད་དག་ནི་ཞི་བའམ། རྒྱས་པ་དང་། དབང་གི་ལས་རྣམས་ལ། གཡོན་ཕྱོགས་སུ་གཞག་པར་བྱའོ། ། 
[304a.2]ལས་ཐམས་ཅད་པ་ལ་ནི་ཇི་ལྟར་རྗེས་སུ་སྤྱད་པ། རང་ཉིད་ཀྱི་སྔགས་བཟླས་ལ་གཡས་ཕྱོགས་སུ་གཞག་པར་བྱའོ། །འགུགས་པ་དང་འཆིང་བ་རྣམས་ལ་སྣོད་གཉིས་གཡས་ཕྱོགས་སུ་བཞག་ལ། ཡོ་བྱད་ཐམས་ཅད་ནི་གཡོན་ཕྱོགས་སུ་གཞག་པར་བྱའོ། །དེ་ནས་བདག་ཉིད་བསྲུང་བར་བྱ་
[304a.3]སྟེ། དེ་ལ་ཞི་བ་དང་དབང་དུ་བྱེད་པ་ལ་ནི་རྡོ་རྗེ་གཙུག་ཏོར་གྱིས་བསྲུང་བར་བྱའོ། །རྒྱས་པ་ལ་ནི་རྡོ་རྗེ་མཛོད་སྤུ་དང་། ཐལ་བའི་ཐིག་ལེས་བསྲུང་བར་བྱའོ། །དགུག་པ་དང་། གསད་པ་དང་། བཅིང་བ་དང་། མངོན་སྤྱོད་ཀྱི་ལས་རྣམས་ལ་ནི། རྡོ་རྗེ་གཙུག་ཏོར་ལ་སོགས་པའི་སྔགས་དང་ཕྱག་
[304a.4]རྒྱས་བདག་ཉིད་བསྲུང་བར་བྱའོ། །དེ་ལ་སྤྱི་བོའི་ཕྱོགས་སུ་རྡོ་རྗེ་གཙུག་ཏོར་བཞག་ལ། སྔགས་ནི་འདི་ཡིན་ཏེ། ཨོཾ་ཧཱུཾ་བནྡྷ་ཧཾ་ཞེས་བྱའོ། །སྨིན་མཚམས་ཀྱི་ཕྱོགས་སུ་རྡོ་རྗེ་མཛོད་སྤུ། ཨོཾ་སརྦྦ་ཨ་དྷི་པ་ཏི་སྟྭཾ་ཨ་བྷི་ཥིཉྩཱི་མི་བྷུར་བྷུ་བ་སྭཿ། ཁའི་ཕྱོགས་སུ་རིག་པ་མཆོག །ཨོཾ་དྷརྨྨ་ཞེས་བྱའོ། ། 
[304a.5]སྙིང་གའི་ཕྱོགས་སུ་འདོད་པའི་རྒྱལ་པོ། །ཊཀྐི་ཧཱུཾ་ཛཿ། ལྟེ་བའི་ཕྱོགས་སུ་གཤིན་རྗེ་གཤེད། ཨ་ཧོ་བཛྲ་ཧི་ཞེས་བྱའོ། །རྐེད་པའི་ཕྱོགས་སུ་རྡོ་རྗེ་སྐ་རགས། ཀ་ནེ་དུ་ནེ་ཧཱུཾ་ཕཊ་ཅེས་བྱའོ། །ཕྲག་པ་གཡས་སུ་རྡོ་རྗེ་ལྕགས་ཀྱུ། །ཨོཾ་བཛྲ་ཨཱ་ཀཪྵ་ཡ་ཧཱུཾ་ཛཿཞེས་བྱའོ། །ཕྲག་པ་གཡོན་
[304a.6]དུ་རྡོ་རྗེ་ཞགས་པ། ཨོཾ་མ་ཧཱ་བཛྲ་པཱ་ཤ་ཧྲཱིཿ་ཞེས་བྱ་བའོ། །ལག་ངར་གཡས་པ་ལ་རྡོ་རྗེ་ཀཱི་ལི་ཀཱི་ལ། ཨོཾ་བཛྲ་ཀཱི་ལི་ཀཱི་ལ་ཧོ་ཏྭཾ་ཞེས་བྱ་བའོ། །ལག་ངར་གཡོན་པ་ལ་རྡོ་རྗེ་བསྙེམས་པ། ཧེ་བཛྲ་གརྦྷ་སིདྡྷཱི་སིདྡྷྱི་ཏ་ཊ་ཞེས་བྱ་བའོ། །ལག་པ་གཡས་པ་ལ་རྡོ་རྗེ་འཆིང་བ། ཨོཾ་བཛྲ་དྲྀ་ཌྷ་ས་
[304a.7]མ་ཡ་སྟྭཾ་ཞེས་བྱ་བའོ། །ལག་པ་གཡོན་པ་ལ་རྡོ་རྗེ་ཁུ་ཚུར། ཨོཾ་བཛྲ་མུཥྚི་རུ་ཏྲ་རུ་ཏྲ་མ་ཊ་ཧཱུཾ་ཕཊ་ཅེས་བྱའོ། །བརླ་གཡས་པ་ལ་རྡོ་རྗེ་སྡེ། ཨོཾ་ཧྲཱིཿཔདྨ་དྷ་ར་ཨཱ་བ་ལོ་ཀི་ཡ་མཾ་ཞེས་བྱའོ། །བརླ་གཡོན་པ་ལ་རྡོ་རྗེ་ཁྲོ་བོ་སྤྱི་གཙུག །ཧཱུཾ་བཛྲ་བི་ནཱ་ཡ་ཀ་ཨ་དྷི་པ་མཱ་ར་ཡ་ཊ་ཞེས་བྱའོ། །པུས་མོ་གཡས་
[304b]
[304b.1]པའི་ལྷ་ང་ལ་རྡོ་རྗེ་རབ་ཏུ་འདུད་པ། ཨོཾ་མ་ཧཱ་བཛྲ་པྲ་ཎ་མྱ་ད་ཡ་ཧཱུཾ་ཞེས་བྱའོ། །གཡོན་པའི་པུས་མོའི་ལྷ་ང་ལ་རྡོ་རྗེ་ལྟུང་བྱེད། ཨོཾ་བཾ་བཛྲ་པྲ་པཏྟ་ཡ་སརྦ་གརྦྷ་ཡ་ཧཱུཾ་ཞེས་བྱའོ། །རྗེ་ངར་གཡས་པ་ལ་རྡོ་རྗེ་རྐང་གདུབ། ཨོཾ་ཧཱུཾ་བཛྲ་ནུ་པུ་ར་ཙ་ལ་བེ་ཚཾ་ཧཱུཾ་ཕཊ་ཅེས་བྱའོ། །གཡོན་པའི་རྗེ་ངར་ལ་རྡོ་རྗེ་
[304b.2]ལྕགས་སྒྲོག །ཨོཾ་ཧཱུཾ་བཛྲ་ཤཾ་ཀ་ལ་བནྡྷ་པི་ཏ་ཡ་ཀད་དྷེ་སྤོ་ཊ་ཡ་བཾ་ཕཊ་ཅེས་བྱ་བའོ། །རྐང་པ་གཡས་པ་ལ་རྡོ་རྗེ་རྣོན་པོ། །ཧཱུཾ་མ་ཧཱ་བཛྲ་ཨ་ཀྲ་མ་ཨ་ཀྲ་མ་སརྦ་ཧ་ར་ཧ་ར་བཛྲ་ཙྪི་ད་ཧཱུཾ་ཞེས་བྱའོ། །རྐང་པ་གཡོན་པ་ལ་རྡོ་རྗེ་ཤུགས་བཞག་ལ་སྙིང་པོ་ནི་འདི་ཡིན་ཏེ། ཨོཾ་མ་ཧཱ་བཛྲ་བི་ཀ་གཙྪ་དྷ་པ་ཨཱ་ན་ཡ་སརྦྦཾ་
[304b.3]ཧཱུཾ་ཕཊ་ཅེས་བྱ་བའོ། །དེ་དག་གི་ཕྱག་རྒྱ་ནི་འདི་ཡིན་ཏེ། རྡོ་རྗེ་ཁུ་ཚུར་གཉིས་བཅིངས་ལ། མཐེ་ཆུང་གཉིས་ལྕགས་སྒྲོག་ཏུ་སྦྲེལ་ནས། མཛུབ་མོ་གཉིས་བསྒྲེང་བ་ནི་ཐམས་ཅད་སློང་བའི་ཕྱག་རྒྱའོ། །དེ་ཉིད་བཟློག་ནས་མཛུབ་མོ་གཉིས་ཀྱི་རྩེ་མོ་སྤྱི་གཙུག་ཏུ་གཞག་པ་ནི་རྡོ་རྗེ་གཙུག་ཏོར་གྱི་ཕྱག་
[304b.4]རྒྱའོ། །དེ་ཉིད་བཟློག་ལ་མཛུབ་མོའི་རྩེ་མོ་གཉིས་སྨིན་མཚམས་སུ་གཞག་པ་ནི་རྡོ་རྗེ་མཛོད་སྤུའིའོ། །དེ་ཉིད་ཁར་གཞག་པ་ནི་རྡོ་རྗེ་རིག་པ་མཆོག་གིའོ། །དེ་ཉིད་སྙིང་གར་ལྕགས་ཀྱུས་འདྲེན་པ་ནི་འདོད་པའི་རྒྱལ་པོའོ། །དེ་ཉིད་བསྒྱུར་ནས་ལྟེ་བར་མཛུབ་མོའི་རྩེ་མོ་གཏད་ནས་གཞག་པ་ནི་
[304b.5]གཤིན་རྗེ་གཤེད་ཀྱིའོ། །ཁུ་ཚུར་དེ་ཉིད་རྐེད་པའི་ཕྱོགས་སུ་གཞག་པ་ནི། ཁྲོ་བོ་སྐེ་རགས་ཀྱིའོ། །དེ་ཉིད་ཀྱི་མཛུབ་མོ་གཉིས་ཀྱི་ལྕགས་ཀྱུ་ཕྲག་པ་གཡས་སུ་གཞག་པ་ནི་རྡོ་རྗེ་ལྕགས་ཀྱུའིའོ། །དེ་ཉིད་ཀྱི་མཛུབ་མོ་གཡས་པའི་ལྕགས་ཀྱུས་གཡོན་པའི་སྡིགས་མཛུབ་ཀྱི་དབུས་ནས་བཟུང་
[304b.6]སྟེ་ཕྲག་པ་གཡོན་པར་གཞག་པ་ནི་རྡོ་རྗེ་ཞགས་པའིའོ། །དེ་ཉིད་སྙིང་གའི་ཕྱོགས་སུ་རྡོ་རྗེ་མཛུབ་མོ་གཉིས་མདུད་པ་ནི་རྡོ་རྗེ་ཀཱི་ལི་ཀཱི་ལའིའོ། །དེ་ཉིད་ཀྱི་མཛུབ་མོའི་རྩེ་མོ་བརླ་གཡོན་པར་གཞག་པ་ནི་རྡོ་རྗེ་བསྙེམས་པའོ། །དེ་ཉིད་ཀྱི་མཛུབ་མོ་ཕན་ཚུན་ལྕགས་སྒྲོག་བཅིངས་ནས། སྙིང་གར་
[304b.7]གཞག་པ་ནི་རྡོ་རྗེ་བསྡམས་པའིའོ། །དེ་ཉིད་ཀྱི་མཛུབ་མོའི་རྩེ་མོ་གཉིས་ཀྱིས་མཐེ་བོང་གི་རྒྱབ་མནན་པ་ནི་རྡོ་རྗེ་ཁུ་ཚུར་གྱིའོ། །དེ་ཉིད་ཀྱི་མཛུབ་མོ་གཉིས་པདྨའི་འདབ་མ་ལྟར་བྱས་པ་ནི་རྡོ་རྗེ་སྡེའིའོ། །དེ་ཉིད་མདའ་འཕེན་པ་ལྟ་བུར་གཡས་པའི་མཛུབ་མོས་གཡོན་པའི་མཛུབ་མོ་བླངས་ནས་འདྲེན་
[305a]
[305a.1]ཅིང་གཡོན་ཕྱོགས་སུ་གཞག་པ་ནི་སྤྱི་གཙུག་གིའོ། །དེ་ཉིད་ཁ་ཐུར་དུ་བསྟན་ནས་གཞག་པ་ནི་རྡོ་རྗེ་རབ་ཏུ་འདུད་པའིའོ། །དེ་ཉིད་གཡོན་དུ་དམའ་བར་ཕབ་ནས་མྱུར་དུ་དྲལ་བ་ནི་རྡོ་རྗེ་རབ་ཏུ་ལྟུང་བའིའོ། །དེ་ཉིད་ཀྱི་མཛུབ་མོ་དང་མཐེའུ་ཆུང་སྦྲེལ་བ་ནི་རྐང་གདུབ་ལྟ་བུ་སྟེ། 
[305a.2]རྡོ་རྗེ་རྐང་གདུབ་ཀྱིའོ། །དེ་ཉིད་ཀྱི་མཛུབ་མོ་དང་མཐེབ་མོ་ལུ་གུ་རྒྱུད་དུ་སྦྲེལ་བ་ནི་རྡོ་རྗེ་ལྕགས་སྒྲོག་གིའོ། །དེ་ཉིད་མདུན་དུ་བསྐྱོད་པ་ནི་རྡོ་རྗེ་རྣོན་པོའིའོ། །དེ་ཉིད་མྱུར་དུ་བསྐོར་ནས་ཁར་བསྐྱོད་པ་ནི་རྡོ་རྗེ་ཤུགས་ཀྱིའོ། །དེ་ལྟར་བདག་ཉིད་བསྲུང་བ་བྱས་ནས། རྡོ་རྗེ་གནོད་སྦྱིན་བཟླས་པའི་
[305a.3]ཆུ་ཀུ་ཤའི་རྩེ་མོས་བླངས་ལ། ཡོ་བྱད་ཐམས་ཅད་གཡས་ཕྱོགས་ནས་བསང་བར་བྱའོ། །རྡོ་རྗེ་གནོད་སྦྱིན་གྱི་ཕྱག་རྒྱ་དང་སྔགས་ཀྱིས་མེ་བུད་པ་དང་། དེ་ཉིད་བཟླས་པའི་ཆུས་ལན་གསུམ་གྱི་བར་དུ་བསངས་ཏེ། ཐབ་ཁུང་དུ་བཅུག་ལ་རླུང་ཡབ་ཀྱིས་མེ་སྦར་བར་བྱ་ཞིང་། ཨོཾ་བཛྲ་ཛྭ་ལ་ཧཱུཾ་
[305a.4]ཞེས་བརྗོད་པར་བྱའོ། །ཡི་གེ་ཧཱུཾ་ལན་བདུན་བཟླས་ཏེ། མར་གྱིས་མེ་གསོ་བར་བྱའོ། །སྔགས་པས་མཉམ་པར་གཞག་པ་ཡིས། །ཀུ་ཤ་ལ་ནི་སྔགས་བཟླས་ཏེ། དེ་ཡང་དེ་ནས་བཞག་བྱས་ནས། །དངོས་གྲུབ་ཐམས་ཅད་རབ་ཏུ་འགྲུབ། །དང་པོར་ཤར་དུ་ཁ་བལྟས་གཞག །གཉིས་
[305a.5]པའི་རྩེ་མོ་ལྷོར་བསྟན་ནས། །གསུམ་པའི་རྩེ་མོ་ནུབ་ཏུ་བསྟན། །བཞི་པ་བྱང་དུ་བསྟན་པར་བྱ། །ཡང་ཀུ་ཤའི་ཚོགས་མང་པོས་ཐབ་ཁུང་རྩེ་མོ་ཤར་ཕྱོགས་སུ་བསྟན་ལ་གཡོགས་པར་བྱའོ། །ཨོཾ་བཛྲ་སཏྭ་ཨཱཿཞེས་བྱ་བའི་སྔགས་ཀྱིས་ཀུ་ཤ་མངོན་པར་བསྔགས་ལ་གཞག་པར་བྱའོ། ། 
[305a.6]དེ་ནས་རང་གི་ལྷའི་ཆོས་ཀྱི་ཡི་གེས་ཐབ་ཁུང་བསྐྱེད་ལ། དེའི་དབུས་སུ་ཡི་གེ་ཨོཾ་ལས་པདྨའི་གདན། དེའི་སྟེང་དུ་སྔར་བཤད་པའི་སྙིང་པོས་རྡོ་རྗེ་མེ། མདོག་དམར་སེར། ཕྱག་གཡོན་གྱི་དང་པོ་ན་དབྱུ་གུ། གཉིས་པ་ན་རིལ་པ་སྤྱི་བླུགས། གཡས་ཀྱི་དང་པོ་ན་རྡོ་རྗེ་རྩེ་གསུམ། གཉིས་
[305a.7]པ་ན་དགང་གཟར། དབུའི་གཙུག་ཏོར་འབར་བའི་ཕྲེང་བ་འཁྲུགས་པ་བསམས་ལ། དེ་ནས་ཁྲོ་བོ་འདོད་པའི་རྒྱལ་པོས་སྤྱན་དྲངས་ནས་ཁྲོ་བོ་རྡོ་རྗེ་ལྕགས་ཀྱུ་ལ་སོགས་པའི་ལས་ཀྱི་ཕྱག་རྒྱས་དགུག་པ་དང་། གཞུག་པ་དང་། བཅིང་བ་དང་དབང་དུ་བྱས་ཏེ། དེ་མེ་ཐབ་ཀྱི་དབུས་སུ་གཞག་པ་འདི་མེ་ལྷའི་
[305b]
[305b.1]གཟུགས་བྱས་ལ། རྡོ་རྗེ་གནོད་སྦྱིན་གྱིས་བགེགས་བསྐྲད་ནས་སྲུང་བ་བྱས་ཏེ། རྡོ་རྗེ་ཁུ་ཚུར་གྱིས་སྒོ་བཅད་ལ། རྡོ་རྗེ་གོ་ཆས་བསྲུང་བ་ཐམས་ཅད་ཡང་དག་པར་བསྲུངས་ཏེ། མེ་རང་གི་སྔགས་དང་། ཨོཾ་པྲ་ཝ་ར་སཏྐཱ་ར་པྲ་ཏཱི་ཙྪ་སྭཱ་ཧཱ་ཞེས་བྱ་བའི་རིག་པ་འདི་དང་། ཞབས་བསིལ་དང་མཆོད་
[305b.2]ཡོན་དབུལ་བར་བྱའོ། །ཕྱག་རྒྱ་ནི་འདི་ཡིན་ཏེ། གཡས་པའི་ཁུ་ཚུར་གྱི་སོར་མོ་ཐམས་ཅད་རྣ་ཆ་ལྟ་བུར་བྱས་ལ་མཐེ་བོང་དང་མཛུབ་མོ་གཉིས་སྐམ་པ་ལྟར་བྱས་པའི་ཕྱག་རྒྱས་མེ་ཏོག་ལ་སོགས་པ་དབུལ་བར་བྱ་སྟེ། དེ་ལྟར་ཕུལ་ནས་སོར་མོ་རྣམས་བརྐྱང་བར་བྱའོ། །དེ་ནས་མེའི་དམ་ཚིག་གི་
[305b.3]ཕྱག་རྒྱ་བཅིངས་ཏེ། མེ་བསྒྲུབས་ནས། ཨོཾ་བཛྲ་ཨ་ན་ལ་མ་ཧཱ་བྷཱུ་ཏ་ཛྭ་ལཱ་ཡ་སརྦྦ་བྷ་སྨིཾཀུ་དུ་སརྦྦ་དུཥྚཱཾ་ཧཱུཾ་ཕཊ། དྲྀ་ཤྱ་ཛཿཧཱུཾ་བཾ་ཧོཿ། ས་མ་ཡ་སྟྭཾ་ས་མ་ཡ་སྟྭཾ་ཨ་ཧཾ། ཨོཾ་བཛྲ་ཨ་ན་ལ་མ་ཧཱ་བྷཱ་ཏ་ཛྭ་ལཱ་ཡ་སརྦྦ་བྷ་སྨིཾ་ཀུ་རུ་སརྦྦ་དུཥྚཱཾ་ཧཱུཾ་ཕཊ་ཅེས་བྱ་བ་ལན་གསུམ་གྱི་བར་དུ་བརྗོད་པར་བྱའོ། །དེ་ནས་ཕྱག་རྒྱ་ནི་
[305b.4]འདི་ཡིན་ཏེ། ཕྱི་རོལ་གྱི་རྡོ་རྗེ་ཁུ་ཚུར་གཉིས་བཅིངས་ལ། གཡས་པ་འབར་བ་ལྟ་བུར་བྱས་པ་ནི། མེའི་དམ་ཚིག་གི་ཕྱག་རྒྱའོ། །མེ་རང་གི་ལྕེ་ལ་རྡོ་རྗེ་དཀར་པོ་བསམས་ནས། ཨོཾ་ཛྭ་ལ་ཛྭ་ལ་ཧཱུཾ་ཕཊ་ཅེས་བྱ་བ་ནི། མེ་ལྷའི་ལྕེ་ལ་དགོད་པར་བྱ་བ་དེ་ནི་ཆོས་ཀྱི་ཕྱག་རྒྱའོ། །ཡི་གེ་ཨ་ལས་རང་གི་
[305b.5]སྙིང་གར་སྣ་ཚོགས་རྡོ་རྗེ་བསམས་ཏེ། སྔགས་བརྗོད་ཅིང་གར་ལས་བྱུང་བའི་ཕྱག་རྒྱ་ཆེན་པོའི་ཚུལ་དུ་འཆིང་བར་བྱེད་པ་འདི་ནི་དེའི་ཕྱག་རྒྱའོ། །ཡི་གེ་ཧཱུཾ་ལས་རང་གི་སྙིང་གར་འབར་བའི་རྡོ་རྗེ་རྩེ་ལྔ་པ་བསམས་ཏེ། ཕྱག་གཡོན་པར་དབྱུ་གུ། ཕྱག་གཡས་པ་ན་རྡོ་རྗེ་རྩེ་གསུམ་པ་བླངས་ཏེ། 
[305b.6]སྔགས་བརྗོད་ཅིང་དེའི་དབྱིབས་སུ་འདུག་པ་འདི་ནི་ཕྱག་རྒྱ་ཆེན་པོའོ། །དེ་ནས་དེ་ལ་རྡོ་རྗེ་རིན་ཆེན་གྱི་ཕྱག་རྒྱས་དབང་བསྐུར་ལ། དམ་ཚིག་ལ་རབ་ཏུ་གནས་པར་བྱའོ། །ཨོཾ་བཛྲ་ས་མ་ཡ་གྲྀ་ཧྞ་བནྡྷ་ས་མ་ཡ། བཛྲ་སཏྭ་ས་མ་ཡ། མ་ནུ་སྨ་ར་སརྦ་ཏ་ཐཱ་ག་ཏ་ས་མ་ཡ་སྟྭཾ། དྲྀ་ཌྷོ་མེ་བྷ་བ། སྠི་ཏོ་མེ་བྷ་
[305b.7]བ། ཨ་ཧཱ་རྱོ་མེ་བྷ་བ། ཨ་པྲ་ཏི་ཧཱ་རྱོ་མེ་བྷ་བ། སརྦ་ཀརྨ་སུ་ཙ་མེ། ཙིཏྟཾ་ཤྲེ་ཡཿཀུ་རུ་ཧཱུཾ། ཧ་ཧ་ཧ་ཧ་ཧོ་ཧཱུཾ་ཞེས་བྱ་བ་འདི་དང་། ཁྲོ་བོ་ཏི་རཱི་ནྟི་རིའི་ཕྱག་རྒྱ་བཅིང་བ་དང་། སླར་ཡང་། རྡོ་རྗེ་འདི་ནི་རྡོ་རྗེ་ཆེ། །སངས་རྒྱས་ཀུན་གྱིས་བྱིན་བརླབས་པ། །དམ་ཚིག་འདི་ལས་འདས་ན་ནི། །རིགས་རྣམས་མྱུར་དུ་ཐལ་བར་རློག ། 
[306a]
[306a.1]ཨོཾ་ཧ་ན་ས་མ་ཡ་ཧཱུཾ་ཕཊ་ཅེས་བརྗོད་ལ་ངས་གང་སྨྲས་པ་དེ་བྱ་དགོས་སོ་ཞེས་བྱ་བ་དང་། ཕྱག་རྒྱའི་སྦྱོར་བས་དམ་ཚིག་ལ་གཞག་པར་བྱའོ། །དེ་ལ་ཕྱག་རྒྱ་ནི་འདི་ཡིན་ཏེ། སེམས་དཔའི་རྡོ་རྗེ་མ་བྱས་ཏེ། །མཐེ་བོ་གཉིས་ཀྱི་བར་མནན་ཞིང་། །མཐེའུ་ཆུང་རྡོ་རྗེ་རྩེ་མོར་ནི། །རྣོན་པོའི་
[306a.2]དམ་ཚིག་འཛིན་པ་པོ། །ཞེས་བྱ་བ་འདི་དང་། ཨོཾ་བཛྲ་བནྡྷ་ཧཾ་ཞེས་བྱ་བ་འདིས། རང་གི་དམ་ཚིག་ལ་སྦྱར་བར་བྱའོ། །ཕྱག་རྒྱ་སྦྱར་ཞིང་འདི་སྐད་ཅེས་བརྗོད་པར་བྱ་སྟེ། མངོན་པར་འདོད་པར་གྱིས་ཤིག་ཅེས་བརྗོད་པར་བྱའོ། །དེ་ལ་ཕྱག་རྒྱ་ནི་འདི་ཡིན་ཏེ། རྡོ་རྗེ་སྲུང་བ་དམ་བཅིངས་ལ། །རྡོ་རྗེ་
[306a.3]བསྡམས་པ་དེས་མནན་པས། །འདི་ནི་སྲུང་བའི་དམ་ཚིག་སྟེ། །སེམས་ཅན་ཐམས་ཅད་བསྲུང་བའོ། །སླར་ཡང་སྔགས་པས་མཆོད་ཡོན་ཕུལ་ནས། ལན་གསུམ་གྱི་བར་དུ་འཐོར་འཐུང་བྱས་པས། རྡོ་རྗེ་གནོད་སྦྱིན་གྱི་བཟླས་པའི་ཆུས་ལན་གསུམ་གྱི་བར་དུ་བསངས་ཏེ། རྡོ་རྗེ་སྲུང་བའི་ཕྱག་
[306a.4]རྒྱས་ཡང་དག་པར་བསྲུངས་ལ། མཆོད་པ་རྣམ་པ་ལྔས་མཆོད་པར་བྱའོ། །དེ་ནས་སྒེག་མོ་ལ་སོགས་པའི་མཆོད་པ་བཞིས་ཡང་དག་པར་མཆོད་ལ། ལས་དང་རྗེས་སུ་མཐུན་པའི་མེ་ལ་རང་གི་སྔགས་ཀྱིས་མར་གྱི་སྲེག་བླུགས་གསུམ་དགང་གཟར་གྱིས་དབུལ་བར་བྱའོ། །དེ་ནས་བགེགས་
[306a.5]ཡོད་མེད་བརྟག་པར་བྱའོ། །དེ་ལ་ལས་དང་རྗེས་སུ་མཐུན་པར་བརྗོད་པ་ནི་འདི་ཡིན་ཏེ། དེ་ལ་ཞི་བ་བྱེད་ན། ལན་གསུམ་གྱི་བར་དུ་ཁྲུས་བྱ་བ་སྔོན་དུ་འགྲོ་བས། གོས་དཀར་པོ་མ་ཉམས་པའི་སྟོད་གཡོགས་དང་། སྨད་གཡོགས་བགོས་ཏེ། སྙིང་བརྩེ་བ་དང་། དུལ་བ་དང་། ཚངས་པར་སྤྱོད་
[306a.6]པས་ཁ་ཤར་ཕྱོགས་སུ་བལྟས་ཏེ། འཇམ་པའི་སྟན་འབོལ་བའམ། པདྨའི་སྟན་ལ་འདུག་སྟེ། ཙནྡན་དཀར་པོ་དྲི་ཞིམ་པོ་དང་། མེ་ཏོག་དཀར་པོ་དང་། ཙནྡན་གྱི་བདུག་པ་དང་། བ་དཀར་མོའི་མར་དང་། དཀར་གསུམ་གྱི་ལྷ་བཤོས་དང་། བྱང་ཆུབ་མཆོག་གི་ཕྱག་རྒྱས་དགང་གཟར་བླངས་ལ། 
[306a.7]ཞི་བའི་ཉམས་དང་ལྡན་པས་མེའི་ལྷ་ཁ་དོག་དཀར་པོའི་གཟུགས་ཅན་བསམས་ལ། མར་གྱི་དགང་བླུགས་གསུམ་མེ་ལ་དབུལ་བར་བྱའོ། །རྒྱས་པ་ལ་ནི་དགའ་ཞིང་མགུ་བའི་གཟུགས་ཅན་མདོག་སེར་པོ། རྒྱན་སེར་པོ་དང་ལྡན་པའི་མེའི་ལྷ་བསམས་ལ། རང་གི་ལུས་དྲང་པོས་སྣ་ཚོགས་
[306b]
[306b.1]པའི་གོས་སམ། གོས་སེར་པོ་གྱོན་ལ། རྒྱན་སེར་པོས་བརྒྱན་པ། གདོང་དྲི་ཞིམ་པོས་བྱུགས་ལ་མེ་ཏོག་གི་ཕྲེང་བ་བཏགས་ཏེ། སྟན་བཟང་པོ་ལ་འདུག་ལ། བྱང་ཕྱོགས་སུ་ཁ་བལྟས་ཏེ། དགའ་བར་བཅས་པའི་ཡིད་ཀྱིས་མཆོད་པ་རྣམ་པ་ལྔ་སེར་བ་དང་། སྒེག་མོ་ལ་སོགས་པའི་མཆོད་
[306b.2]པས་ཡང་དག་པར་མཆོད་ལ། རིན་པོ་ཆེའི་ཁུ་ཚུར་གྱིས་དགང་གཟར་བླངས་ལ་སྦྱིན་སྲེག་བྱའོ། །མངོན་སྤྱོད་ལ་ནི་མེའི་ལྷ་མདོག་ནག་མོ་མཆེ་བ་གཙིགས་པ། འཇིགས་སུ་རུང་བ། རུས་པའི་རྒྱན་ཆ་ཅན། གོས་ནག་པོའི་སྟོད་གཡོགས་དང་སྨད་གཡོགས་གཡོན་དུ་ཁ་བསྟན་ནས་བགོས་པ་
[306b.3]བསམ་པར་བྱའོ། །བདག་ཉིད་གོས་སྔོན་པོའི་སྟོད་གཡོགས་དང་སྨད་གཡོགས་བགོས་ལ། དྲི་ནག་པོ་ལ་སོགས་པ་མཆོད་པའི་རྫས་དང་། སྲ་བའི་སྟན་ལ་གཤིན་རྗེའི་ཕྱོགས་སུ་བལྟས་ཏེ་འདུག་ནས་དངོས་སུ་ཁྲོ་བོ་ལྟ་བུར་མངོན་དུ་གྱུར་པར་བྱས་ནས། མཆོད་པ་རྣམ་པ་ལྔ་སྔོན་པོ་དང་། སྒེག་མོ་
[306b.4]ལ་སོགས་པས་ཡང་དག་པར་མཆོད་ལ། གཡོན་པའི་ཁྲོ་བོའི་ཁུ་ཚུར་གྱིས་སྦྱིན་སྲེག་བྱའོ། །དབང་དང་དགུག་པ་ལ་ནི་ཐམས་ཅད་དམར་པོར་ཤེས་པར་བྱ་སྟེ། ཁྱད་པར་ནི་འདི་ཡིན་ཏེ། བདེ་བའི་སྟན་ལ་ནུབ་ཕྱོགས་སུ་ཁ་བལྟས་ནས་དབང་གི་ལས་ལ་རྡོ་རྗེ་སྐྱིལ་ཀྲུང་གིས་འདུག་པར་བྱའོ། ། 
[306b.5]དགུག་པ་ལ་ནི་སྟེང་དུ་ཁ་བལྟས་ཏེ། སྲ་བའི་སྟན་ལ་འདུག་པར་བྱའོ། །དེ་ལ་དབང་དུ་བྱེད་པ་ལ་པདྨའི་ཁུ་ཚུར་གྱིས་སོ། །འགུགས་པ་ལ་ཁྲོ་བོ་རྡོ་རྗེ་ལྕགས་ཀྱུའི་ཕྱག་རྒྱ་ཆེན་པོའི་ཁྲོ་བོ་ཁུ་ཚུར་གཡས་པ་དང་གཡོན་པས་སྦྱིན་སྲེག་བྱའོ། །དེ་ལྟར་དེ་སྐད་དུ་ཡང་། དགང་བླུགས་ལན་གསུམ་
[306b.6]བྱས་ལ། འབར་བའི་མེ་ལ་མཚན་ཉིད་མཁས་པས་མཚོན་པར་བྱའོ། །སྔགས་ཀྱིས་གྲུབ་པའི་རྒྱུ་མཚན་གྱིས། །དེ་ཡི་ངེས་པ་སྐྱེ་བར་འགྱུར། །འཇའ་ཚོན་ལྟ་བུར་དགེ་བ་དང་། །བྱུ་རུ་བཅག་པའི་མདོག་འདྲ་དང་། །གཡས་སུ་འཁྱིལ་ཞིང་སྣུམ་པ་དང་། །ལྷམ་བུ་ཆུ་གཤེར་མདོག་འདྲ་
[306b.7]བ། །དགང་གཟར་བླུགས་གཟར་དབྱིབས་ལྟ་བུ། །ལེ་བརྒན་བེེ་ཌཱུརྱ་འདྲའི་མདོག །རྩེ་གསུམ་རྡོ་རྗེ་དཔལ་བེའུ་དང་། །ཉ་དང་དུང་དང་པདྨ་དང་། །རྒྱལ་མཚན་གདུགས་དང་བུམ་པར་བཅས། །རྔ་ཡབ་གཡུང་དྲུང་ལྟ་བུར་འབྱུང་། །གླིང་བུ་རྔ་རིངས་ཟབ་པ་དང་། །དྲི་ཞིམ་ཡིད་དུ་འོང་བ་ཡི། ། 
[307a]
[307a.1]གསེར་མདོག་དཀར་དང་དུད་མེད་དང་། །གསལ་དང་དྲི་མེད་ཉི་མའི་འོད། །གཡས་སུ་འཁྱིལ་ཞིང་འབར་བ་ཡི། །གང་ཞིག་བདེ་བར་འབར་བ་ནི། །ཞི་ལ་ཁ་དོག་དཀར་པོ་སྟེ། །རྒྱས་པ་ལ་ནི་སེར་པོའི་མདོག །རྗེས་སུ་ཆགས་པ་དམར་པོ་སྟེ། །མངོན་སྤྱོད་ལ་ནི་སྔོ་
[307a.2]དང་གནག །ཡང་ན་རྩེ་གཅིག་ཤིས་པ་སྟེ། །རྩེ་མོ་གཉིས་ལ་འབྲིང་དུ་འགྱུར། །རྩེ་མོ་གསུམ་ལ་ཐ་མ་རུ། །སྒྲུབ་པས་མདོར་བསྡུས་ཤེས་པར་བྱ། །ཞེས་གསུངས་སོ། །དེ་བཞིན་དུ་རྡོ་རྗེ་ལྕགས་ཀྱུ་དང་། མདའ་ལ་སོགས་པ་ཡང་ལྷ་ཐམས་ཅད་ཀྱི་ཕྱག་མཚན་ཡིན་པས་དངོས་གྲུབ་ཀྱི་
[307a.3]རྟགས་སུ་འགྱུར་རོ། །དུ་བ་འཚུབ་ཅིང་མེ་སྟག་འཕྲོ་བ་དང་། །རྐང་པས་ལྡང་ཞིང་འབར་བ་ཞན་པ་དང་། །མྱུར་བར་ཆད་ཅིང་གཟི་བརྗིད་མེད་པའི་འོད། །རྩུབ་ཅིང་མདོག་གནག་པ་ལ་ཤ་ཡི་མདོག །མདུང་དང་ཞིབ་མ་འདྲ་བ་དང་། །དེ་བཞིན་བ་གླང་མགོ་འདྲ་དང་། །མི་རོའི་དྲི་དང་ཉ་ཡི་དྲི། །ཡང་ན་
[307a.4]བོང་བུའི་སྒྲར་གྱུར་པ། །སྲེག་མཁན་འབར་བས་གདུངས་པ་དང་། །མྱུར་དུ་ཞི་བའི་རྣམ་པ་དང་། །མ་རུངས་འཇིགས་པར་བྱེད་པའི་གཟུགས། །མེ་ནི་བགེགས་དང་བཅས་པ་ཡིན། །དེ་ལྟར་བགེགས་དང་བཅས་པ་ཤེས་པར་བྱས་ལ། སྔ་མ་བཞིན་དུ་བསང་གཏོར་བྱས་ལ། རྡོ་རྗེ་གནོད་སྦྱིན་གྱི་
[307a.5]ཕྱག་རྒྱ་དང་། སྔགས་ཀྱིས་སྦྱངས་ནས་སྲུང་བས་ཡོངས་སུ་བསྐྱད་བར་བྱའོ། །ཨོཾ་བཛྲ་ཡཀྵ་ཀྲོདྷ་ཁ་ད་ཁ་ད་ཧཱུཾ་ཕཊ་ཅེས་བྱ་བས་མར་གྱི་དགང་གཟར་བདུན་བླུགས་པར་བྱའོ། །དེ་ནས་ལག་པ་གཡས་པའི་མཛུབ་མོའི་རྩེ་མོ་རང་གི་མཐེ་བོས་མནན་ལ་ཕྱག་རྒྱ་འདི་དང་མེ་ལྷ་རང་གི་སྔགས་བརྗོད་ཅིང་རྡོ་རྗེ་
[307a.6]གནོད་སྦྱིན་ཡང་ཡོངས་སུ་བཟླས་པའི་ཆུས་ལག་པས་ལན་གསུམ་གྱི་བར་དུ་འཐོར་འཐུང་བྱའོ། །སྔ་མ་བཞིན་དུ་བསང་གཏོར་བྱས་ལ། ལྕེ་ལ་ཡི་གེ་ཧཱུཾ་བཀོད་དེ། དགང་བླུགས་གསུམ་མམ་བདུན་བྱའོ། །ཅུང་ཟད་ཞལ་གདངས་པ་ལ་ཞི་བའི་ལས་ཀྱི་སྦྱིན་སྲེག་བྱའོ། །དེ་བཞིན་དུ་དབང་གི་ལས་དང་། 
[307a.7]རྒྱས་པ་དང་། དགུག་པ་དང་། དྲག་པོ་ཉིད་ལ་ནི་ཤིན་ཏུ་ཞལ་གདངས་པར་མེའི་རང་གི་སྔགས་ཀྱིས་དབུལ་བར་བྱ་ཞེས་ཤེས་པར་བྱའོ། །ཞུ་བའི་རྫས་ཐམས་ཅད་ཞལ་དུ་དབུལ་བར་བྱའོ། །ཡམ་ཤིང་རྣམས་དང་དེ་བཞིན་དུ་མི་རུས་ཀྱི་ཕྱེ་མ་ལ་སོགས་པ་རྣམས་ནི་འོད་ཀྱི་དཀྱིལ་འཁོར་རོ། །ཞོ་དང་
[307b]
[307b.1]བཟའ་བ་ལ་སོགས་པ་ནི་ཕྱག་ཏུའོ། །མེ་ཏོག་ནི་དབུ་ལའོ། །དྲི་ཆབ་ནི་ཐུགས་ལའོ། །བདུག་པ་ནི་སྣ་ལའོ། །དེ་ལྟར་དགང་བླུགས་བྱས་ནས། རྫས་ཐམས་ཅད་སོ་སོར་ལན་གསུམ་གསུམ་དབུལ་བར་བྱའོ། །རིམ་པ་འདི་ཡིན་ཏེ། འབར་བའི་མེ་ལ་ཡམ་ཤིང་སྟེ། །དེ་ནས་མར་དང་དེ་འོག་ཏིལ། ། 
[307b.2]དེ་འོག་ཞོ་དང་འབྲས་ཆན་སོགས། །ཆོ་ག་འདིས་ནི་མདོར་བསྡུས་པའོ། །དེ་ནས་འཐོར་འཐུང་དང་བསང་གཏོར་བྱས་ལ། མེ་ལྷ་འབར་བའི་གཟུགས་ཅན་ཞུ་བར་གྱུར་པའམ། ཡང་ན་ཤར་ལྷོའི་མཚམས་སུའམ། ཡང་ན་ཁྱམས་ལ་རང་གི་གཟུགས་ཀྱིས་གཞག་པར་བྱའོ། །དེ་ནས་ཞི་བ་ལ་
[307b.3]སོགས་པའི་ལས་དང་རྗེས་སུ་མཐུན་པའི་གནས་ལ་བཞུགས་པའི་མེའི་དབུས་སུ་ལྷའི་གདན་བསམ་པར་བྱའོ། །དེ་ལ་ཞི་བ་ལ་ནི་ཡི་གེ་ཨོཾ་ལས་པདྨ་དཀར་པོ་བསྐྱེད་ལ། དེའི་སྟེང་དུ་རྣམ་པར་སྣང་མཛད་སྐུ་མདོག་དཀར་པོ་བྱང་ཆུབ་མཆོག་གི་ཕྱག་རྒྱ་བཅིངས་པ་བཛྲ་དྷཱ་ཏུ་སྭཱ་ཧཱ་ཞེས་བྱ་བས་བསམ་པར་
[307b.4]བྱའོ། །དེ་ནས་བསྡུ་བ་བྱས་ལ། ཕྱི་རོལ་དུ་མཚན་བརྒྱ་རྩ་བརྒྱད་པས་བསྟོད་དེ། དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ལ། ཇི་ལྟར་བྲིས་པ་དེ་བཞིན་དུ་བསམས་ལ། རྡོ་རྗེ་གནོད་སྦྱིན་གྱིས་བགེགས་བསལ་བ་ལ་སོགས་པ་དང་། རྡོ་རྗེ་ཁུ་ཚུར་གྱིས་སྒོ་བཅད་ལ། རྡོ་རྗེ་
[307b.5]གོ་ཆས་སྲུང་བ་རྣམས་ཡང་དག་པར་བསྲུངས་ལ་མཆོད་ཡོན་ཕུལ་ནས། ཕྱག་རྒྱ་བཞིས་རྒྱས་བཏབ་ལ། དབང་བསྐུར་ཏེ་མེ་ཏོག་ལ་སོགས་པ་མཆོད་པ་ལྔ་དང་། སྒེག་མོ་ལ་སོགས་པ་མཆོད་པ་བརྒྱད་ཀྱིས་མཆོད་པར་བྱའོ། །དེ་ནས་ཕྱག་རྒྱ་བཞི་བྱས་ལ་བཅོམ་ལྡན་འདས་ལ་མཆོད་ཡོན་དང་
[307b.6]འཐོར་འཐུང་དང་། བསང་གཏོར་བྱས་ཏེ་ཆོ་ག་རྣམས་རྗེས་སུ་སྤྱད་ནས། དེའི་ལྗགས་ལ་ཡི་གེ་ཧཱུཾ་བསམས་ནས་མར་གྱི་དགང་བླུགས་གསུམ་མམ་བདུན་དབུལ་བར་བྱའོ། །ཞི་བའི་ལས་ལ་བྱང་ཆུབ་མཆོག་གི་ཕྱག་རྒྱས་དགང་གཟར་དང་བླུགས་གཟར་གཟུང་བར་བྱའོ། །དེ་ནས་སྔར་བཤད་
[307b.7]པ་བཞིན་དུ་རྗེས་སུ་མཐུན་པའི་རྫས་ཐམས་ཅད་རེ་རེ་ཞིང་ཡང་ལན་གསུམ་གྱི་བར་དུ་དབུལ་བར་བྱའོ། །དགང་གཟར་གྱིས་གཟུང་དུ་འདོད་པའི་རྫས་ཀྱི་ཁྱད་པར་དེ་དག་ནི་དགང་གཟར་གྱིས་དབུལ་བར་བྱའོ། །ཡམ་ཤིང་ནི་ལག་པས་དབུལ་བར་བྱའོ། །དེ་ནས་དགང་གཟར་གྱིས་ཏིལ་གྱི་སྦྱིན་སྲེག་
[308a]
[308a.1]གིས་སྡིག་པ་བསྲེག་པར་བྱའོ། །དེ་ལ་འདི་ནི་ཞི་བའི་སྦྱིན་སྲེག་གི་སྙིང་པོ་ཡིན་ཏེ། ཨོཾ་སརྦྦ་པཱ་པཾ་ད་ཧ་ན་བཛྲ་ཡ་ཆེ་གེ་མོ་པཱ་པཾ་ནིར་ད་ཧ་ན་སྭཱ་ཧཱ། དེ་ལྟར་སྦྱིན་སྲེག་བྱས་པའི་མཐར། ཨོཾ་སརྦྦ་ཏ་ཐཱ་ག་ཏ་མུཥྚི་བཾ་ཞེས་བྱ་བ་རིགས་ཀྱི་སྙིང་པོ་བརྗོད་ནས། ལན་གསུམ་གྱི་བར་དུ་
[308a.2]མར་གྱི་དགང་བླུགས་ཀྱིས་མེ་སྤར་ལ་ཡི་གེ་ཧཱུཾ་བཟླས་ཏེ། མཆོད་ཡོན་ཕུལ་ནས། དེ་ནས་འཐོར་འཐུང་དང་བསང་གཏོར་བྱས་ལ་མཚན་བརྒྱ་རྩ་བརྒྱད་པས་བསྟོད་དེ། མཆོད་པ་ཐམས་ཅད་ཀྱིས་ཡང་དག་པར་མཆོད་ལ། ཕྱག་བྱས་ཏེ་མཆོད་ཡོན་ཕུལ་ནས། མངོན་པར་འདོད་པ་དངོས་གྲུབ་ཀྱི་
[308a.3]ཕྱིར། གསོལ་བ་བཏབ་ལ་ཕྱག་རྒྱ་དགྲོལ་བར་འདོད་ན། བཛྲ་ས་ཏྭ་བཛྲ་ས་ཏྭ་ཞེས་ཡང་དང་ཡང་བཟླ་བར་བྱའོ། །ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། །ཞེས་
[308a.4]གསོལ་བ་བཏབ་ནས་རྡོ་རྗེ་སེམས་མའི་ཕྱག་རྒྱ་བཅིངས་ཏེ། གྱེན་དུ་བཀྲོལ་ལ་བཛྲ་ས་ཏྭ་མུཿཞེས་བྱའོ། །དེ་ལྟར་རྒྱལ་བའི་བཞུགས་གནས་ཀྱི་དཀྱིལ་འཁོར་དུའམ། སངས་རྒྱས་ཀྱི་ཡུལ་དུ་སྒྲུབ་པ་པོ་མངོན་པར་འདོད་པའི་དབང་གིས་བཅོམ་ལྡན་འདས་གཤེགས་སུ་གསོལ་བར་བྱའོ། །སླར་
[308a.5]ཡང་མེ་ལྷའི་སྦྱོར་བས་མེ་ཏོག་གིས། དེའི་སྔགས་དང་ལྡན་པས་ཐབ་ཀྱི་དབུས་སུ་བཞུགས་སུ་གསོལ་ལ། བསང་གཏོར་དང་འཐོར་འཐུང་བྱས་ནས། སྦྱིན་སྲེག་གི་རྫས་ལྷག་མ་རྣམས་ཀྱི་སྦྱིན་སྲེག་གིས་ཚིམ་པར་བྱས་ལ། དགང་བླུགས་དང་འཐོར་འཐུང་ཕུལ་ལ། བསང་གཏོར་བྱས་ནས་མཆོད་
[308a.6]པ་དང་། མཆོད་ཡོན་ཕུལ་ཏེ། མངོན་པར་འདོད་པའི་དངོས་གྲུབ་དེས་བླང་བར་བྱའོ། །དེ་ནས་བཛྲ་ས་ཏྭ་ཞེས་སྔ་མའི་བཟླས་པ་བྱས་ལ། ཕྱག་རྒྱ་དགྲོལ་བ་ལ་སོགས་པ་བྱས་ནས། སྔ་མ་བཞིན་དུ་གཤེགས་པའི་ཕྱིར་བསྐུལ་ཏེ། བཛྲ་ཧཱུཾ་མུཿཞེས་བྱ་བས་སྤྱི་བོར་བཀྲོལ་ལ་གཤེགས་སུ་
[308a.7]གསོལ་བར་བྱའོ། །དེ་ནས་རང་གི་ལྷ་ཇི་ལྟ་བ་བཞིན་དུ་མཆོད་ནས་སྔ་མ་བཞིན་དུ་གཤེགས་སུ་གསོལ་ནས་ལྡང་བར་བྱའོ། །དེ་ལྟར་ཉིན་རེ་ཞིང་ཐུན་བཞིའི་སྦྱོར་བའམ། ཐུན་གསུམ་གྱི་སྦྱོར་བས་རྟག་ཏུ་བྱའོ། །ཇི་ལྟར་ཞི་བས་རང་དང་གཞན་ལ་བྱེད་པ་དེ་བཞིན་དུ་འདིར་ཡང་། ཡམ་ཤིང་
[308b]
[308b.1]དམར་པོ་རྣམས་ཀྱིས་མེ། །རབ་སྦར་རྡོ་རྗེ་ཁྲོ་བོ་ཡི། །མཉམ་པར་གཞག་པས་སྙོམས་ཞུགས་ལ། །ཏིལ་བསྲེགས་པས་ནི་སྡིག་སྲེགས་ཤིག །ཅེས་བྱའོ། །རྒྱས་པ་ལ་ཡང་བཅོམ་ལྡན་འདས་རིན་ཆེན་འབྱུང་ལྡན་རྣམ་པར་སྣང་མཛད་བཞིན་དུ་ཐབ་ཁུང་གི་དབུས་སུ་བསྒོམས་ལ། ནོར་
[308b.2]བུའི་ཁུ་ཚུར་གྱིས་འབྲས་ཀྱི་སྦྱིན་སྲེག་བྱའོ། །ཨོཾ་བཛྲ་པུཥྚ་ཡེ་ཆེ་གེ་མོ་པུཥྚིཾ་ཀུ་རུ་སྭཱ་ཧཱ་ཞེས་བྱའོ། །དེ་ལྟར་རིམ་པ་འདིས། ཡམ་ཤིང་དེ་དག་ཉིད་ཀྱིས་ནི། །མེ་ནི་རབ་ཏུ་སྤར་ནས་ཀྱང་། །རྟག་ཏུ་འབྲས་ནི་བསྲེག་བྱས་ན། །གདོན་མི་ཟ་བར་ཁྱིམ་རྒྱས་འགྱུར། །ཞེས་བྱའོ། །ཚེ་རིང་བ་བསྒྲུབ་པ་
[308b.3]ན་བཅོམ་ལྡན་འདས་འོད་དཔག་ཏུ་མེད་པ་དེ་བཞིན་དུ་བསྒོམས་ལ། ཞི་བའི་ཐབ་ཁུང་གི་དབུས་སུ་དེ་བཞིན་དུ་ཆོ་ག་ཐམས་ཅད་རྗེས་སུ་སྤྱད་ལ། ཁ་བྱང་ཕྱོགས་སུ་བལྟས་ནས་དཱུར་བའི་ཡལ་ག་མར་དང་བཅས་པ་སྙིང་པོ་འདིས་བསྲེག་པར་བྱའོ། །ཨོཾ་བཛྲ་ཨཱ་ཡུར་ཆེ་གེ་མོ་ཨཱ་ཡུརྡ་དེ་སྭཱ་ཧཱ་ཞེས་བྱ་
[308b.4]བས། ཡམ་ཤིང་དམར་པོ་རྣམས་ཀྱིས་ཀྱང་། །མཁས་པས་རབ་ཏུ་མེ་སྦར་ཏེ། །དཱུར་བའི་ཡལ་ག་མར་བཅས་པས། །སྲེག་པར་བྱེད་ན་ཚེ་འཕེལ་ལོ། །དེ་ནས་རང་དང་གཞན་སྲུང་བར་བྱེད་པར་འདོད་ན། ཞི་བའི་ཐབ་ཁུང་དེ་ཉིད་ལ་བཅོམ་ལྡན་འདས་དོན་ཡོད་པར་གྲུབ་པར་བསྒོམས་ལ། འབྲུ་
[308b.5]མར་གྱི་དགང་བླུགས་དེ་བཞིན་དུ་བྱས་ལ་ཀུ་ཤའི་ཡལ་ག་དང་འབྲུ་མར་གྱིས་སྦགས་ལ་སྔར་བཤད་པ་བཞིན་དུ་སྦྱིན་སྲེག་བྱའོ། །ཨོཾ་ཨ་པྲ་ཏི་ཧ་ཏ་བཛྲ་ཡ་ཆེ་གེ་མོ་རཀྵ་ཀུ་རུ་སྭཱ་ཧཱ་ཞེས་བྱ་བ་ནི། ཡམ་ཤིང་དེ་དག་ཉིད་ཀྱིས་ནི། །མེ་ནི་རབ་ཏུ་སྦར་བྱས་ལ། །ཀུ་ཤའི་ཡལ་ག་འབྲུ་མར་གྱིས། །བསྲེག་
[308b.6]པར་བྱས་ན་ངེས་པར་བསྲུང་། །ཞེས་བྱའོ། །རྡོ་རྗེ་རྩེ་གཅིག་པ་ལྟ་བུའི་ཐབ་ཁུང་དུ། ནིམ་པའི་ཤིང་ལ་སོགས་པ་ནས་བྱུང་བའི་བུད་ཤིང་གིས་མེ་སྦར་ནས་ཆོ་ག་ཐམས་ཅད་རྗེས་སུ་སྤྱད་ལ། ཁྲོ་བོ་རྡོ་རྗེ་ལྕགས་ཀྱུ་དེར་སྔ་མ་བཞིན་དུ་བསམས་ལ་སྦྱིན་སྲེག་བྱའོ། །ཧཱུཾ་བཛྲ་ཨཱ་ཀཪྵ་ཡ་ཆེ་གེ་མོ་སྭཱ་ཧཱ་
[308b.7]ཞེས་བྱ་བ་ནི། ཡམ་ཤིང་ཚ་བས་དང་པོར་ནི། །རྡོ་རྗེ་ཁྲོ་བོའི་ཏིང་འཛིན་གྱིས། །མེ་སྤར་ནས་ཀྱང་སེ་བ་ཡི། །ཚེར་མ་ཅན་གྱིས་འགུགས་པར་འགྱུར། །ཞེས་བྱའོ། །ཡང་ན་དབང་དུ་བྱེད་པའི་ཐབ་ཁུང་དུ། ནིམ་པ་ལ་སོགས་པའི་བུད་ཤིང་གིས་མེ་སྤར་ལ། དཀྱིལ་འཁོར་གྱི་དབུས་སུ་སྔ་མ་
[309a]
[309a.1]བཞིན་དུ་བཅོམ་ལྡན་འདས་རྡོ་རྗེ་ཆགས་པ་བསྒོམ་པར་བྱའོ། །པདྨའི་ཁུ་ཚུར་གྱིས་མེ་ཏོག་དམར་པོ་དང་། འབྲས་བུ་དམར་པོའི་སྦྱིན་སྲེག་བྱའོ། །ཧཱུཾ་བཛྲ་རཱ་ག་ཡ་ཆེ་གེ་མོ་སྭཱ་ཧཱ་ཞེས་བྱ་བ་ནི། ཡམ་ཤིང་དེ་དག་ཉིད་ཀྱིས་ནི། །ཁྲོ་དང་ལྡན་པར་མེ་སྤར་ནས། །མེ་ཏོག་
[309a.2]མར་རམ་འབྲས་བུ་འང་རུང་། །སྦྱིན་སྲེག་བྱས་ན་སྐྱེ་བོ་རེངས། །ཞེས་བྱ་བ་ནི་མངོན་སྤྱོད་ཀྱི་ཐབ་ཁུང་དུ། ཇི་སྐད་བཤད་པའི་ཁའི་ཡམ་ཤིང་ལ་མེ་སྤར་ལ་ཐབ་ཁུང་གི་དབུས་སུ་བཅོམ་ལྡན་འདས་རྡོ་རྗེ་ལྕགས་སྒྲོག་བསམ་པར་བྱའོ། །ཁྲོ་བོའི་ཁུ་ཚུར་གྱིས་ལྕགས་ཀྱི་ཕྱེ་མའི་སྦྱིན་སྲེག་བྱས་ཏེ། 
[309a.3]ཧཱུཾ་བཛྲ་བནྡྷ་ཡ་ཆེ་གེ་མོ་བནྡྷ་ཡ་སྭཱ་ཧཱ་ཞེས་བྱ་བ་ནི། རྣལ་འབྱོར་ཅན་གྱིས་ཁྲོས་ནས་ཀྱང་། །ཡམ་ཤིང་དེ་ནི་མེ་སྤར་ལ། །ལྕགས་ཀྱི་ཕྱེ་མ་བསྲེགས་ནས་ནི། །རྡོ་རྗེ་བཅིང་བ་ཉིད་དུ་འགྱུར། །ཞེས་བྱའོ། །དེ་བཞིན་དུ་མངོན་སྤྱོད་ཀྱི་ཐབ་ཁུང་དུ་བཅོམ་ལྡན་འདས་རྡོ་རྗེ་ཧཱུཾ་མཛད་ཇི་ལྟ་བ་བཞིན་དུ་བསམས་ལ། 
[309a.4]ཁྲོ་བོའི་ཁུ་ཚུར་གྱིས་ནིམ་པ་ལ་སོགས་པ་ཁ་བའི་འབྲས་བུས་སྦྱིན་སྲེག་བྱ་སྟེ། ཧཱུཾ་བཛྲ་མ་ར་ཎ་ཡ་མ་རི་ཨུཏྤ་ཏ་ཡ་སྭཱ་ཧཱ་ཞེས་བྱ་བ་ནི། ཡམ་ཤིང་དེ་དག་ཉིད་ཀྱིས་ནི། །མཉམ་པར་བཞག་སྟེ་མེ་བུས་ལ། །འབྲས་བུ་ཁ་བ་ཁྲོ་ཞིང་བསྲེག །སྐད་ཅིག་ཏུ་ནི་འཆི་བར་འགྱུར། །ཞེས་བྱའོ། །དབང་
[309a.5]གི་ཐབ་ཁུང་དུ་བུད་ཤིང་སྐྱུར་བ་ལས། ཇི་ལྟ་བ་བཞིན་དུ་མེ་སྤར་ལ་བཅོམ་ལྡན་འདས་རྡོ་རྗེ་ཆགས་པ་ཐབ་ཁུང་གི་དབུས་སུ་བསམས་ལ། པདྨའི་ཁུ་ཚུར་གྱིས་འབྲས་བུ་དང་མེ་ཏོག་སྐྱུར་པོས་སྦྱིན་སྲེག་བྱས་ཏེ། ཨོཾ་བཛྲ་པཱ་ཤ་ཀ་ར་ཡེ་ཆེ་གེ་མོ་པ་ཤཾ་མ་ན་ཡ་སྭཱ་ཧཱ་ཞེས་བྱ་བ་ནི། མཁས་པས་ཡམ་ཤིང་
[309a.6]སྐྱུར་བ་ཡིས། །ཁྲོས་ནས་བྱིན་ཟ་སྦར་ནས་ནི། །འབྲས་བུ་ལོ་མ་སྐྱུར་བསྲེགས་ན། །དབང་དུ་བྱ་བ་དམ་པའོ། །ཞེས་བྱ་བའོ། །འདོད་པའི་འབྲས་བུའི་སྦྱིན་སྲེག་དང་། མི་སྣང་བའི་མེ་ཏོག་གི་སྦྱིན་སྲེག་དང་། ནམ་མཁའི་ལྕུག་མའི་སྦྱིན་སྲེག་རྣམས་ནི། ཞི་བའི་ཐབ་ཁུང་དུ་བཅོམ་ལྡན་འདས་རྣམ་པར་སྣང་མཛད་ཇི་ལྟ་བ་
[309a.7]བཞིན་དུ་བསམས་ལ། བྱང་ཆུབ་མཆོག་གི་ཕྱག་རྒྱས་སྲེག་བླུགས་གསུམ་བྱའོ། །རྡོ་རྗེ་བཀའ་བཞིན་བྱེད་པ་དང་། དཔའ་བོ་དང་། ཕྱག་ན་རྡོ་རྗེ་དང་། སངས་རྒྱས་དབང་དུ་བྱེད་པའི་སྦྱིན་སྲེག་རྣམས་ཀྱང་། དབང་དུ་བྱེད་པའི་ཐབ་ཁུང་གི་དབུས་སུ་བཅོམ་ལྡན་འདས་རྡོ་རྗེ་ཆགས་པ་བསམས་ལ། དེ་ནས་པདྨའི་ཁུ་ཚུར་
[309b]
[309b.1]གྱིས་དགང་བླུགས་བཞི་དབུལ་བར་བྱའོ། །སྔར་བཤད་པའི་སྦྱིན་སྲེག་ཐམས་ཅད་ཀྱི་ཐུན་མོང་གི་རིམ་པ་ལ་ཁྱད་པར་ནི་འདི་ཡོད་དེ། འདི་ལྟར་ཧཱུཾ་བཛྲ་ཞེས་རིགས་ཀྱི་སྙིང་པོ་བརྗོད་པ་དང་། ཡི་གེ་ཧཱུཾ་གིས་མཆོད་ཡོན་ཕུལ་ལ། རྡོ་རྗེ་ཧཱུཾ་མཛད་དང་། རྡོ་རྗེ་ལྕགས་སྒྲོག་དང་། རྡོ་རྗེ་ལྕགས་ཀྱུའི་ཁྲོ་བོ་རྣམས་
[309b.2]དང་། ཁྲོ་བོ་ཏི་རཱི་ནྟི་རིའི་ཕྱག་རྒྱ་དང་། ཧཱུཾ་མུཿཞེས་བྱ་བས་གཤེགས་སུ་གསོལ་ལོ། །ཨོཾ་བཛྲ་སྥོ་ཊ་མ་ཧཱ་ཀྲོ་དྷ་བནྡྷ་བནྡྷ། སརྦ་མ་ཡ་ཧཱུཾ་བཾ་ཞེས་ཡི་གེ་བཾ་དང་བཅས་པས་ཁྲོ་བོ་ཆེན་པོས་རྡོ་རྗེ་ལྕགས་སྒྲོག་བཅིང་བའི་སྦྱོར་བ་བྱའོ། །ཨོཾ་སུཾ་བྷ་ནི་སུཾ་བྷ་ཧཱུཾ། གྲྀ་ཧྞ་གྲྀ་ཧྞ་ཧཱུཾ། གྲྀ་ཧྞཱ་པ་ཡ་གྲྀཧྞཱ་པ་ཡ་ཧཱུཾ། 
[309b.3]ཨཱ་ན་ཡ་ཧོ་བྷ་ག་བཱན། བཛྲ་ཧཱུཾ་ཕཊ་ཧཱུཾ་ཞེས་བྱ་བ་ཡི་གེ་ཧཱུཾ་གི་མཐའ་ཅན་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱིས་བསད་པའི་སྦྱོར་བ་བྱའོ། །ཨོཾ་བཛྲ་ཨཾ་གུ་ཤ་མ་ཧཱ་ཀྲོ་དྷ་ཨཱ་ཀཪྵ་ཡ་སརྦྦ་ས་མ་ཡ་ཧཱུཾ་ཛཿཛཿཞེས་ཡི་གེ་ཛཿདང་བཅས་པའི་ཁྲོ་བོ་རྡོ་རྗེ་ལྕགས་ཀྱུར་དགུག་པའི་སྦྱོར་བ་བྱའོ། །ཨོཾ་བཛྲ་དྷཱ་ཏུ་ཨོཾ་ཞེས་བྱ་བ་རྒྱས་
[309b.4]པ་ལ་བཅོམ་ལྡན་འདས་རིན་ཆེན་འབྱུང་ལྡན་ཡི་གེ་ཨོཾ་གྱི་མཐའ་ཅན་གྱི་སྦྱོར་བ་ཡང་བྱའོ། །དབང་དུ་བྱ་བ་ལ་ཨོཾ་བཛྲ་རཱ་ག་ཧོ་ཞེས་བྱ་བ་དང་། ཡི་གེ་ཧོ་དང་བཅས་པ་དང་། རྡོ་རྗེ་ཆགས་པས་སྦྱོར་བར་བྱའོ། །པླཀྵ་དང་། ཨུ་དུམྺཱ་ར་དང་། ནྱ་གྲོ་དྷ་དང་། མྱ་ངན་མེད་པ་དང་། ཙུ་ཏ་དང་། ཤ་མི་དང་། པ་
[309b.5]ལ་ཤ་དང་། ཀསྨརྫྱ་ལ་སོགས་པ་མཆོད་སྦྱིན་གྱི་ཤིང་འོ་མ་ཅན་རྣམས་སམ། གཞན་དག་གི་ལྗོན་པ་རློན་པའི་རྩེ་མོའི་ཆ་ལས་བྱུང་བ་མཐོ་གང་གི་ཚད་ཙམ་རྩེ་མོ་གཉི་ག་སྦྲང་རྩི་དང་འོ་མ་དང་མར་ལ་སྤགས་ལ། ཙནྡན་དཀར་པོའི་ཆུར་ཡོངས་སུ་སྤངས་པའི་ཡམ་ཤིང་དང་། ནས་དང་། འོ་མ་དང་། 
[309b.6]ཞོ་དང་། འབྲས་ཡོས་དང་། དཱུར་བ་དང་། ཀུ་ཤའི་མྱུ་གུ་དང་། ཙནྡན་དཀར་པོ་དང་། ཙུ་ཏའི་ལོ་མ་དང་། པྲི་ཡང་ཀུའི་མེ་ཏོག་དང་། འབྲས་ཆན་དང་། མེ་ཏོག་དཀར་པོ་དྲི་ཞིམ་པ་དང་། ནཱ་ག་གེ་སར་དང་། སྤོས་ཀྱི་རོང་བུ་དང་། སྦྲང་རྩི་དང་། མར་དང་། ཇི་ལྟར་རྙེད་པའི་རྫས་རྣམས་དང་། ཞི་བའི་
[309b.7]ལས་ལ་སྦྱིན་སྲེག་བྱ་སྟེ། མངར་གསུམ་དང་ནི་སྦྱར་བ་ཡི། །ཟས་མཆོག་གི་ནི་གོང་བུ་དང་། །སྦྲང་རྩི་མར་དང་ཞོ་སྦྱར་ལ། །ཏིལ་ནག་ཞོ་དང་མར་ནག་དང་། །ཤ་ཏ་པུཥྤ་བིལ་བ་དང་། །ཤཱ་ལིའི་འབྲས་དང་འབྲས་དཀར་དང་། །ནཱ་ག་གེ་སར་པདྨ་དང་། །ཀརྞི་ཀ་ཡི་མར་དང་བཅས། །འབྲུ་རྣམས་ཀུན་དང་
[310a]
[310a.1]ལག་པན་དང་། །དེ་བཞིན་ཡམ་ཤིང་མཆོད་སྦྱིན་བྱ། །དེ་བཞིན་རྒྱས་པ་ལ་སོགས་ཀྱིས། །རྫས་རྣམས་དུ་མའི་སྦྱིན་སྲེག་བྱ། །ཡམ་ཤིང་སྦོམས་ནི་ཆང་པའི་ཚད། །ཆུར་ནི་ཁྲུ་གང་ཙམ་བྱས་ལ། །ཞོ་དང་འོ་མ་མར་སྦགས་ཏེ། །རྒྱས་པའི་ཆོ་གས་སྦྱིན་སྲེག་བྱ། །འདིར་ནི་
[310a.2]ཡམ་ཤིང་སེར་པོ་ཡི། །དྲི་ཡི་ཆུ་ལ་ཡམ་ཤིང་ནི། །དབུས་མའི་ཆ་ལས་བྱུང་བ་སྤང་། །ཞེས་འབྱུང་ངོ་། །ཡུངས་ཀར་ཚ་བའི་ཏིལ་མར་དང་། །རང་གི་ཁྲག་དང་ལན་ཚྭ་དང་། །སྐེ་ཚེ་ནིམ་པའི་ལོ་མ་དང་། །ཐལ་བ་དང་ནི་རྐང་རྗེས་ས། །བོང་བུ་སོགས་ཀྱི་སྤངས་དང་ནི། །རྟུག་པ་སྐྲ་དང་སེན་མོ་
[310a.3]དང་། །བྱ་རོག་སྒྲོ་འམ་རྐང་དང་ནི། །གཅི་བ་འམ་ནི་ཚེར་མ་དང་། །གྱོ་མོག་རུས་པའི་ཕྱེ་མ་དང་། །དེ་བཞིན་ཤ་ཆེན་ལ་སོགས་དང་། །ཀུ་པི་ད་ར་ནིམ་པ་དང་། །དུར་ཁྲོད་སོལ་བ་མགལ་དུམ་དང་། །ཚེར་མ་ཡི་ནི་ལྕུག་མ་དང་། །སེང་ལྡེང་གི་ནི་ཡམ་ཤིང་དང་། །མངོན་སྤྱོད་དོན་དུ་གཉེར་བ་
[310a.4]ཡི། །མཁས་པས་སྦྱིན་སྲེག་ཆོ་ག་བྱ། །དེ་བཞིན་སྲེག་རྫས་ཐམས་ཅད་ལ། །ཁྲག་གིས་བསྐུས་ནས་མངོན་སྤྱོད་བྱ། །ཀུན་ལ་ལན་ཚྭ་སྦྱར་བ་ཡི། །དགྲ་བོའི་མིང་ཡང་སྤེལ་བར་བྱ། །སོར་ནི་བཅུ་པའི་ཚད་དག་ནི། །རྩ་བ་ལས་བྱུང་བཀས་པ་ཡི། །ཡམ་ཤིང་རྩེ་གཉིས་རྣོན་པོ་ལ། །དུག་དང་
[310a.5]ཁྲག་དང་ཏིལ་སྦགས་ནས། །དགྲ་བོའི་གཟུགས་བརྙན་བྱས་ནས་ནི། །ཐལ་བ་སོལ་བ་ཕུབ་མ་སོགས། །ཡང་ན་སྦྱིན་སྲེག་རྫས་རྣམས་ནི། །སྐེ་ཚེ་དང་ནི་ཚྭ་རྣམས་སོ། །རང་གི་མིང་ངམ་གཟུགས་བརྙན་དག །གཏུབས་ཤིང་གཏུབས་ཤིང་སྦྱིན་སྲེག་བྱ། །དེ་ཡི་སྙིང་གར་མནན་ནས 
[310a.6]ཀྱང་། །སྦྱིན་སྲེག་ལས་རྣམས་བརྩམ་པར་བྱ། །པ་ལ་ཤ་དང་ཨུ་དུམྺཱ་ར་པླཀྵ་དང་། །ནྱ་གྲོ་དྷ་དང་སེང་ལྡེང་དང་ནི་ཉི་མ་སྐྱེས། །བྱི་ཏང་ག་དང་ཨ་མྲ་དང་ནི་ཀསྨརྫྱ། །ཤཾམྱ་དང་ནི་ཨ་པ་མརྒ་ལས་སྐྱེས་དང་། །མྱ་ངན་མེད་དང་བཅས་པ་ཡི། །ཡམ་ཤིང་བཅུ་གཉིས་དག་ཏུ་བཤད། །གསར་
[310a.7]དང་ཡལ་ག་གཅིག་པུ་ནི། །ཐམས་ཅད་ལས་ལ་སྦྱིན་སྲེག་བྱ། །གཅུ་དང་དྲང་དང་གསར་བ་དང་། །ལས་རྣམས་ཀུན་ལ་རྩེ་གཅིག་དང་། །རྩེ་མོ་གཉིས་པས་སྦྱིན་སྲེག་བྱ། །དྲི་བཟངས་ཆུ་ཡིས་བསྒོས་ནས་ནི། །ཞི་བའི་རྫས་རྣམས་གང་ཡིན་དང་། །རྒྱས་པ་ལ་ཡང་དེ་བཞིན་བཤད། ། 
[310b]
[310b.1]བདག་ཉིད་བཟའ་བའང་གང་རུང་བ། །ལས་རྣམས་ཀུན་ལ་སྦྱིན་སྲེག་བྱ། །ཉིན་རེ་ཞིང་ནི་ཡམ་ཤིང་དང་། །རང་གི་བཟའ་བའང་རྟག་ཏུ་བསྲེག །པུས་མོའི་བར་དུ་རབ་བཞག་ནས། །སྲེག་བླུགས་ཡང་དག་སྤྱད་པར་བྱ། །ཏུ་རུ་སྐ་ནི་ཉུང་མར་སྤགས། །སོང་བཞི་ཡམ་ཤིང་བསྲེག་
[310b.2]བྱས་ན། །ལྷ་རྣམས་ཀུན་གྱིས་གསང་བ་དང་། །གསལ་དང་ནད་མེད་པ་རུ་གསུངས། །རྟག་ཏུ་གུ་གུལ་མར་ལ་སྤགས། །སྦྱིན་སྲེག་རབ་ཏུ་བསྔགས་པ་ཡིན། །སཱ་ལའི་ཤིང་གི་སྦྱིན་སྲེག་ནི། །སྔགས་རྣམས་ཐ་དད་པ་ལ་བསྔགས། །སྦྱིན་སྲེག་ལས་རྣམས་མཐོང་བ་ཡིས། ། 
[310b.3]སྦྱིན་སྲེག་ཆོ་ག་བྱ་བ་ཡིན། །ཞེས་གསུངས་པས། རྒྱུད་དང་རྟོག་པ་གཞན་ལ་བལྟ་བར་བྱའོ། །སྦྱིན་སྲེག་བྱེད་པ་ན་མི་སྨྲ་བས་བྱའོ། །དེ་ལ་དཀྱིལ་འཁོར་རམ་ལྷའི་ཁང་པའི་ཤར་ཕྱོགས་ཀྱི་ཆ་ལ་ཞི་བའི་ཐབ་ཁུང་དང་། དབང་གི་ཐབ་ཁུང་བྱའོ། །ལྷོ་ཕྱོགས་སུ་རྒྱས་པའི་ཐབ་ཁུང་དང་། 
[310b.4]བྱང་ཕྱོགས་སུ་མངོན་སྤྱོད་ཀྱི་ཐབ་ཁུང་དང་། ནུབ་ཕྱོགས་ཀྱི་ཆ་ལ་རྡོ་རྗེའི་རྣམ་པ་ལྟ་བུའི་ཐབ་ཁུང་དུ་འགུགས་པའི་ལས་བྱའོ། །དེ་སྐད་དུ་ཡང་། །བཅོམ་ལྡན་འདས་རྣམ་པར་སྣང་མཛད་ཀྱི་མདུན་དུ་ཞི་བ་དང་། དབང་ལ་སོགས་པ་རྣམས་ཀྱི་སྦྱིན་སྲེག་བྱའོ། །བཅོམ་ལྡན་འདས་ཀྱི་རྒྱབ་ཏུ་
[310b.5]དགུག་པ་དང་། བཅོམ་ལྡན་འདས་ཀྱི་གཡས་སུ་དགའ་ཞིང་མགུ་བས་རྒྱས་པའི་ལས་བྱའོ། །གཡོན་དུ་ཁ་ལྷོར་བལྟས་ལ་མངོན་སྤྱོད་ཀྱི་ལས་བྱའོ་ཞེས་གསུངས་སོ། །སྦྱིན་སྲེག་གི་ཆོ་གའོ། །དེ་ནས་ཡང་གསང་ཞིང་སྦ་བར་བྱ་བ་གསུངས་པ་ནི། ལས་ཀྱི་དཀྱིལ་འཁོར་གྱི་ཕྱག་རྒྱ་ནི་ལས་
[310b.6]ཀྱི་ཕྱག་རྒྱ་སྟེ། གསང་བ་དེའི་ལས་ཀྱི་ཕྱག་རྒྱ་ནི། གསང་བའི་ལས་ཀྱི་ཕྱག་རྒྱའོ། །དེའི་ཡུལ་གྱི་ཡེ་ཤེས་བསླབ་པར་བྱའོ། །ཡིད་འོང་བུད་མེད་ལྷན་ཅིག་ཏུ། །ཞེས་བྱ་བ་ནི་འདོད་པའི་ལྷའི་ཕྱག་རྒྱ་ཆེན་པོ་ནི། སྒྲུབ་པའི་ཡིད་དུ་འོང་བའི་བུད་མེད་དོ། །དེས་ལྷན་ཅིག་གཞག་པ་ནི། བདག་
[310b.7]ཉིད་དང་ལྷན་ཅིག་པ་སྟེ། རྡོ་རྗེ་ཧཱུཾ་མཛད་ལ་སོགས་པའི་སྐུའི་གསང་བ་དང་ལྷན་ཅིག་ཏུ་གྱུར་པར་མོས་པས་རྡོ་རྗེ་ཧཱུཾ་མཛད་དང་ལྷན་ཅིག་ཏུ་གྱུར་པར་མོས་པར་བྱའོ། །གནས་ཤིང་བུ་གར་ཨཉྫ་ན། །བཅུག་ནས་བསྐུལ་བ་བྱས་ནས་ཀྱང་། །ཞེས་བྱ་བ་ནི། བུ་ག་ནི་པདྨའོ། །ཨཉྫ་ན་ནི་ལིག་པུ་
[311a]
[311a.1]མིག་གོ། །དེར་བཅུག་པ་ནི་བཞག་ནས་བསྒོམས་པའོ། །ཨཉྫ་ན་དེས་མིག་ལ་བསྐུས་ན། དཔལ་རྡོ་རྗེ་ཧཱུཾ་མཛད་ལ་སོགས་པ་རང་གི་ལྷ་དང་ལྷ་མོ་རྣམས་དབང་དུ་བྱེད་པར་འགྱུར་རོ། །འདི་སྐད་སྟོན་པ་ཡིན་ཏེ། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན 
[311a.2]པོར་གསུངས་པའི་ཕྱག་རྒྱ་བཞིས་དཔལ་རྡོ་རྗེ་ཧཱུཾ་མཛད་ལ་སོགས་པའི་རང་གི་ལྷའི་རྣལ་འབྱོར་བྱས་ལ། ཕྱིས་ལས་ཀྱི་དཀྱིལ་འཁོར་ལས་གསུངས་པའི་རང་གི་ལྷའི་ཕྱག་རྒྱ་ཆེན་པོ་བཅིངས་ཏེ། དེ་ནས་ཨོཾ་གུ་ཧྱ་ར་ཏི་བཛྲ་ཝ་ཤཾ་ཀ་ར་སིདྡྷི་སིདྡྷི་ཧཱུཾ་ཞེས་བྱ་བའི་སྙིང་པོ་ཡི་གེ་འབུམ་བཟླས་ནས་ཐུན་
[311a.3]བཞིའི་སྦྱོར་བ་ཇི་ལྟ་བ་བཞིན་དུ་བྱའོ། །དེ་ནས་ཟླ་བ་ཉ་ལ་དཀྱིལ་འཁོར་བྲིས་པའམ། རས་རིས་མདུན་དུ་བཞག་ལ། ཤྲཱི་པརྞི་ཀའི་ཤིང་ལ་པདྨ་དང་། རྡོ་རྗེའི་གཟུགས་བྱས་ལ། སྲོ་ཏ་ཨཉྫ་ན་སྟེང་དུ་བཞག་སྟེ། ཆོ་ག་ཐམས་ཅད་རྗེས་སུ་སྤྱད་ནས། རྡོ་རྗེ་བསྡམས་པ་བཅིངས་ཏེ། ཨོཾ་གུ་
[311a.4]ཧྱ་ར་ཏི་བཛྲ་ཝ་ཤཾ་ཀ་ར་སིདྡྷི་སིདྡྷི་ཞེས་བྱ་བ་འདི་དང་། མཚན་ཐོག་ཐག་བྱས་ན་དེས་འགྲུབ་པར་འགྱུར་རོ། །རྡོ་རྗེ་སྲུང་བ་དང་། གནོད་སྦྱིན་དང་། ཁྲོ་བོ་སེམས་དཔས་ཡང་དག་པར་བསྲུངས་ལ། ཡི་གེ་བརྒྱ་པས་བརྟན་པར་བྱའོ། །མིག་ལ་མིག་སྨན་བསྐུ་བར་བྱའོ། །དེ་སྐད་དུ་ཡང་། རང་གི་རིགས་ཀྱི་ལྷ་གང་ཡིན། །དེ་ནི་
[311a.5]ཡིད་འོང་བུད་མེད་བཤད། །མིག་སྨན་ཚོགས་ལ་དེས་བཟླས་ནས། །པདྨའི་སྟེང་དུ་གཞག་པར་བྱའོ། །བྷ་ག་པདྨ་ཞེས་སུ་བཤད། །བཅུག་ལ་བཞག་པར་བརྗོད་པ་ཡིན། །བྷ་གའི་སྦྱོར་བ་འདི་ཡིས་ནི། །མིག་སྨན་ལ་སོགས་བསྒྲུབ་པར་བྱ། །ཞེས་གསུངས་སོ། །ལྡོང་རོས་བུ་གར་བཅུག་
[311a.6]ནས་ནི། །ཞེས་བྱ་བ་ནི། དེ་བཞིན་དུ་ལྡོང་རོས་དང་། གོ་རོ་ཙ་ན་དང་། གུར་གུམ་དང་། ཡིད་དུ་འོང་བའི་བུད་མེད་དང་ལྷན་ཅིག་ཡང་དག་པར་སྦྱར་རོ་ཞེས་ཤེས་པར་བྱའོ། །ལྡོང་རོས་ཞེས་བྱ་བ་ལ་སོགས་པ་ནི་སྔ་མ་བཞིན་ནོ། །རྡོ་རྗེ་བསྡམས་པས་དེ་གཡོགས་ཏེ། །ཞེས་བྱ་བ་ནི་རྡོ་རྗེ་དབྱིངས་ཀྱི་
[311a.7]དཀྱིལ་འཁོར་ལས་གསུངས་པའི་རྡོ་རྗེ་བསྡམས་པ་བཅིངས་ལ། དེ་བཟུང་ནས་དེ་ཉིད་དང་མཚན་ཐོག་ཐག་བཟླས་པར་བྱའོ། །མཚན་མ་རྣམ་པ་བཞི་པོས་ནི། །དངོས་གྲུབ་རྣམ་པ་བཞིར་འགྱུར་རོ། །ཞེས་བྱ་བ་ནི་དེ་ལ་མཚན་མ་བཞི་ནི་དྲོ་བ་དང་། དུ་བ་དང་། རྡུལ་བ་དང་། འབར་བའོ། །དྲོ་བས་
[311b]
[311b.1]ནི་དབང་དུ་བྱེད་དོ། །དུ་བས་ནི་རྐང་མགྱོགས་སོ། །རྡུལ་བས་ནི་མི་སྣང་བའོ། །འབར་བས་ནི་ནམ་མཁའ་ལ་འགྲོ་བའོ། །མིག་སྨན་བྱས་པ་དང་རྐང་པ་ལ་བྱུག་པ་དང་། ཡན་ལག་ལ་བྱུག་པ་དང་། དཔྲལ་བར་ཐིག་ལེ་བྱས་པས་འགྲུབ་པར་འགྱུར་རོ། །གོ་རོ་ཙ་ན་བུ་གར་བཅུག །ཅེས་བྱ་བ་ནི་
[311b.2]སྔ་མ་བཞིན་ནོ། །གསང་བའི་ཁུ་ཚུར་གྱིས་བཙིར་ན། །ཞེས་བྱ་བ་ནི་འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་ལས་གསུངས་པའི་ཁྲོ་བོ་རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱའི་གསང་བའི་ཁུ་ཚུར་དེས་གོ་རོ་ཙ་ན་པདྨའི་སྟེང་དུ་བཞག་ནས། མཚན་ཐོག་ཐག 
[311b.3]བཟླས་ནས་སྔར་བསྟན་པའི་ཚུལ་གྱིས་དངོས་གྲུབ་ཏུ་གྱུར་ཏེ། དཔྲལ་བར་ཐིག་ལེ་བྱས་ནས་ནམ་མཁའ་ལ་འགྲོ་བར་འགྱུར་བ་དང་། རྡོ་རྗེ་ཧཱུཾ་མཛད་དང་འདྲ་བར་འགྱུར་རོ། །གུར་གུམ་བུ་གར་བཅུག་ནས་ནི། །ཞེས་བྱ་བ་སྔ་མ་བཞིན་ནོ། །བུ་གར་སེམས་དཔའི་རྡོ་རྗེ་ཞེས་བྱ་བ་ནི། པདྨའི་
[311b.4]སྟེང་དུ་གུར་གུམ་སྔ་མ་བཞིན་དུ་བཞག་ལ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལས་གསུངས་པའི་རྡོ་རྗེ་སེམས་མའི་ཕྱག་རྒྱ་པདྨ་ལ་བཞག་སྟེ། མཚན་ཐོག་ཐག་བཟླས་ན་དེས་འགྲུབ་པར་འགྱུར་རོ། །དེས་ཐིག་ལེ་བྱས་ན་རྡོ་རྗེ་འཛིན་པ་དང་འདྲ་བར་འགྱུར་རོ། །དེ་ལྟར་དངོས་གྲུབ་ཀྱི་ཡེ་
[311b.5]ཤེས་བསྟན་ནས། ད་ནི་ལས་ཀྱི་དཀྱིལ་འཁོར་ལས་གསུངས་པའི་དངོས་གྲུབ་རྣམས་ནི། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་བཤད་པའི་ལྷའི་རྣལ་འབྱོར་བྱས་ལ། ཕྱིས་ལས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་ཆེན་པོ་བཅིངས་ཏེ། ལས་ཀྱི་དཀྱིལ་
[311b.6]འཁོར་བྲིས་པ་དང་། བརྐོས་པ་ལ་སོགས་པའི་ལྷ་རྣམས་བསྒྲུབས་ལ་རང་གི་ཕྱག་རྒྱ་བཞིས་རྒྱས་བཏབ་ན་དངོས་གྲུབ་ཏུ་འགྱུར་བའི་ཕྱིར་རོ། །རྒྱས་བཏབ་ནས་ཇི་ལྟ་བ་བཞིན་དུ་བསྒྲུབ་པར་བྱའོ་ཞེས་བསྟན་པའི་ཕྱིར། དེ་ནས་ཞེས་བྱ་བ་གསུངས་ཏེ། དེ་ནས་ཞེས་བྱ་བ་ནི་དངོས་གྲུབ་ཀྱི་ཡེ་
[311b.7]ཤེས་བསླབ་པའི་རྗེས་ཐོགས་སུའོ། །རྡོ་རྗེ་རིགས་ཀྱི་ལས་ཀྱི་དཀྱིལ་འཁོར་གྱི་ཕྱག་རྒྱ་ཆེན་པོ་དེའི་ཡེ་ཤེས་བསླབ་པོ། །རྡོ་རྗེ་དགོས་པའི་ཚུལ་གྱིས་ནི། །ཞེས་བྱ་བ་ནི་རྡོ་རྗེ་དབྱིངས་ཀྱི་ལས་ཀྱི་དཀྱིལ་འཁོར་གྱི་ནི་རྡོ་རྗེ་དགོས་པ་སྟེ། དེའི་ཚུལ་གྱིས་ནི་རྡོ་རྗེའི་ཚུལ་གྱིས་ཏེ། དེའི་ཕྱག་རྒྱ་ཆེན་པོའོ། ། 
[312a]
[312a.1]རྡོ་རྗེ་ཁུ་ཚུར་ཚུལ་གྱིས་ནི། །རྡོ་རྗེ་ཁྲོ་བོ་མཉམ་པར་གཞག །ཅེས་བྱ་བ་ནི་རིམ་གྱིས་བཅིང་བའོ། །འདི་སྐད་སྟོན་པ་ཡིན་ཏེ། རྡོ་རྗེ་ཁུ་ཚུར་གཉིས་མཚན་མ་དང་བཅས་པ་བཅིངས་ལ། སྙིང་ག་རྩིབ་ལོགས་རྒྱབ་སྦྱར་བ། །དཔྲལ་བ་ལ་སོགས་དེ་བཞིན་དུ། །ཁ་དང་རྣ་
[312a.2]བ་མགོ་ལྟག་པ། །སྤྱི་བོ་ཕྲག་པ་ཁ་རྐེད་གཞག །ཅེས་བྱ་བའི་རིམ་པ་འདིས། ཁྲོ་བོ་རྡོ་རྗེ་སེམས་དཔའི་གནས་ནས་བརྩམས་ནས། ཁྲོ་བོ་རྡོ་རྗེ་ཁུ་ཚུར་གྱི་གནས་ཀྱི་བར་དུ་བཤད་པའི་ལྷ་མོ་དེ་རྣམས་ཀྱི་ཕྱག་རྒྱ་ཆེན་པོར་འགྱུར་རོ། །ལྷག་མ་ནི་འཇིག་རྟེན་གསུམ་ལས་རྣམ་པར་རྒྱལ་བའི་
[312a.3]གཟུངས་ཀྱི་དཀྱིལ་འཁོར་དུ་བཤད་པ་ཉིད་འདིའི་ཕྱག་རྒྱ་ཆེན་པོ་ཡིན་པར་ཤེས་པར་བྱའོ། །ཧཱུཾ་ཞེས་མཛུབ་མོའི་ཚུལ་གྱིས་ནི། །དམ་ཚིག་མཆོག་ནི་འདིར་དེ་བཞིན། །ཞེས་བྱ་བ་ནི་དེ་ཉིད་ཀྱི་རྡོ་རྗེ་ཁུ་ཚུར་གཉིས་བཅིངས་ནས། མཚན་མ་སྤངས་པའི་སྡིགས་མཛུབ་གཉིས་སོ་སོར་བསྒྲེངས་ཏེ། སྙིང་
[312a.4]ག་རྩིབ་ལོགས་རྒྱབ་སྦྱོར་བ། །དཔྲལ་བ་ལ་སོགས་དེ་བཞིན་དུ། །ཁ་དང་རྣ་བ་མགོ་ལྟག་པ། །སྤྱི་བོ་ཕྲག་པ་ཁ་རྐེད་གཞག །ཅེས་བྱ་བ་འདིས་སྦྱར་བར་བྱའོ། །ལྷག་མ་རྣམས་ནི་འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་ལས་གསུངས་པ་ཉིད་འདིའི་དམ་
[312a.5]ཚིག་གི་ཕྱག་རྒྱ་ཡིན་ནོ། །ཆོས་ཀྱི་ཕྱག་རྒྱའང་འདིར་དེ་བཞིན། །ཨོཾ་ཞེས་དང་པོའི་ཡི་གེ་ཨ། །ཞེས་བྱ་བ་ནི་ཡི་གེ་ཨས་ཉེ་བར་མཚོན་པའི་ཡི་གེ་གཞན་མ་རྣམས་ཀྱང་ཡི་གེ་ཨ་ཞེས་བྱའོ། །ཡི་གེ་ཨོཾ་ཞེས་བྱ་བ་དང་པོར་གྱུར་པ་གང་ཡིན་པའི་ཡི་གེ་རྣམས་ནི། ཡི་གེ་ཨ་ལ་སོགས་པ་སྟེ། ། 
[312a.6]ཨའི་ཡི་གེ་ལྷག་མ་དབྱངས་ཀྱི་ཡི་གེ་བཅུ་དྲུག་ཅེས་བྱ་བའི་དོན་ཏོ། །དབྱངས་ཀྱི་ཡི་གེ་བཅུ་དྲུག་པོ་དེ་དག་གིས་ཡི་གེ་ཨོཾ་དང་བཅས་པ་ནི། ཇི་ལྟར་རྡོ་རྗེ་དབྱིངས་ཀྱི་ལས་ཀྱི་དཀྱིལ་འཁོར་དུ་ཆོས་ཀྱི་ཕྱག་རྒྱར་བསྟན་པ་དེ་བཞིན་དུ་འདིས་ཀྱང་ཤེས་པར་བྱའོ། །དེ་ནི་འདིར་བརྗོད་པར་བྱ་སྟེ། ཨོཾ་ཨོཾ་
[312a.7]ཨོཾ་གྲ་ཨོཾ་ཨ་ལཾ་ཨོཾ་ཨཱི། ས་ཨོཾ་ཨི་ཧྲིཿཨོཾ་ཨི་རཾ། ཨོཾ་ཨུ་ཀཾ་ཨོཾ། །རི་ན་ཨོཾ་རི། ཁཾ་ཨོཾ་ལེ་ཤཾ་ཨོཾ་ལཻ་ཧཱུཾ། ཨོཾ་ཨེ་ཧྲི་ཨོཾ་ཨེ། ཤ་ཨོཾ་ཨོཾ། །ནོ་ཨོཾ་ཨོ། །ཤོ་ཨོཾ་ཨཾ། སཾ་ཨོཾ་ཨཿཞེས་བྱ་བ་དང་ལྷག་མ་རྣམས་ནི། འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་ལས་
[312b]
[312b.1]གསུངས་པ་ཉིད་གཟུང་བར་བྱའོ། །ལས་ཀྱི་ཕྱག་རྒྱ་མདོར་བསྡུས་ན། །ལས་ཀྱི་ཕྱག་རྒྱ་གཉིས་སུ་བྱས། །ཞེས་བྱ་བ་ནི་ཁྲོ་བོའི་རྡོ་རྗེ་ཁུ་ཚུར་གྱི་གནས་སུ་བཤད་པའི་རྐེད་པར་གཞག་པ་ནི། རྡོ་རྗེ་ཁུ་ཚུར་གཉིས་སུ་བྱས་ལ་ལས་ཀྱི་ཕྱག་རྒྱ་ཐམས་ཅད་བཅིང་བར་བྱའོ། །རིམ་པ་ནི་འདི་ཡིན་ཏེ། 
[312b.2]གཡོན་པ་རྡོ་རྗེ་མཛུབ་མོ་ནི། །གཡས་པའི་ནང་དུ་བསྒྲེང་བར་བྱ། །བྱང་ཆུབ་མཆོག་གི་ཕྱག་རྒྱ་སྟེ། །སངས་རྒྱས་བྱང་ཆུབ་སྦྱིན་བྱེད་པའོ། །བསྒྱིངས་བཅས་གསོར་བ་གཉི་གས་ནི་རྡོ་རྗེ་ཧཱུཾ་མཛད་དང་། ཁྲོ་བོ་རྡོ་རྗེ་སེམས་དཔའ་དང་། སེམས་མ་རྡོ་རྗེ་མའི་གནས་ཀྱིའོ། །ལྕགས་ཀྱུ་འཛིན་
[312b.3]ལྟར་གནས་པ་ཡི། །རྡོ་རྗེ་རྒྱལ་པོའི་གནས་ཀྱིའོ། །མདའ་འཕངས་པ་ཡི་ཚུལ་དང་ནི། །རྡོ་རྗེ་ཆགས་པའི་གནས་ཀྱིའོ། །ལེགས་སོ་ཞེས་པ་སྙིང་གར་གཞག་པ་ནི། རྡོ་རྗེ་ལེགས་པའི་གནས་ཀྱིའོ། །དབང་བསྐུར་བ་ནི་རྡོ་རྗེ་གཉིས་ནི་རིན་ཆེན་ཧཱུཾ་མཛད་དང་། ཁྲོ་བོ་ཁྲོ་གཉེར་དང་། རྡོ་རྗེ་རིན་ཆེན་
[312b.4]མའི་གནས་རྣམས་ཀྱིའོ། །སྙིང་གར་ཉི་མ་བརྟན་པར་བྱ་བ་ནི། རྡོ་རྗེ་ཉི་མའི་གནས་ཀྱིའོ། །གཡོན་པ་ལ་ནི་གྲུ་མོ་གཟུགས་ནི་དཔལ་གྱི་གནས་ཀྱིའོ། །དེ་བཞིན་དུ། ཁ་ཕྱོགས་བསྐོར་བར་བྱ་བ་ནི། བཞད་པའི་གནས་ཀྱིའོ། །གཡས་པ་ཡིས་ནི་གཡོན་པ་དབྱེ་བ་ནི། ཆོས་ཀྱི་ཧཱུཾ་མཛད་དང་། ཁྲོ་བོ་
[312b.5]རྡོ་རྗེ་ཆོས་དང་། རྡོ་རྗེ་ཆོས་མའི་གནས་ཀྱེའོ། །སྙིང་གར་གཡོན་པ་རལ་གྲི་མདུད་པ་ནི། རྡོ་རྗེ་རྣོན་པོའི་ལས་ཀྱིའོ། །མགལ་མེའི་འཁོར་ལོ་བསྐོར་བ་དང་། །ཞེས་བྱ་བ་ནི་རྡོ་རྗེ་རྒྱུའི་གནས་ཀྱིའོ། །རྡོ་རྗེ་གཉི་ག་ཁ་ནས་དབྱུང་བ་ནི། །གསུངས་པའི་གནས་ཀྱིའོ། །རྡོ་རྗེ་གར་བསྐོར་བཀྲོལ་བ་ཡིས། ། 
[312b.6]ཐལ་མོ་འགྲམ་པ་སྤྱི་བོར་གཞག །ལས་ཀྱི་ཧཱུཾ་མཛད་དང་། ཁྲོ་བོ་རྡོ་རྗེ་ལས་དང་། ལས་ཀྱི་རྡོ་རྗེ་མའི་གནས་ཀྱིའོ། །གོ་ཆ་ནི་རྡོ་རྗེ་སྲུང་བའི་གནས་ཀྱིའོ། །མཐེ་ཆུང་མཆེ་བ་དང་ནི་རྡོ་རྗེ་གནོད་སྦྱིན་གྱི་གནས་ཀྱིའོ། །ཁུ་ཚུར་གཉིས་ནི་མནན་པའོ། །ཁྲོ་བོ་རྡོ་རྗེ་ཁུ་ཚུར་གྱི་གནས་ཀྱིའོ། །རྡོ་རྗེ་བསྒྱིངས་པའི་
[312b.7]ཚུལ་གྱིས་ནི། །བསམ་པ་གཡོས་པར་འདུད་པར་བྱ། །ཕྲེང་བ་བཅིངས་དང་ཁ་ནས་དབྱུང་། །རྡོ་རྗེ་གར་ནི་བསྐོར་བ་ཡིན། །རྡོ་རྗེ་ཁུ་ཚུར་ཚུལ་གྱིས་ནི། །རྡོ་རྗེ་གཉི་ག་ཐུར་དུ་བླུགས། །གྱེན་འཐོར་མཐེ་བོ་བསྙམས་ཏེ་བསྡམས། །རབ་ཏུ་བརྐྱང་ནས་བྱུགས་པ་ཡིས། །མངོན་པར་འདོད་པ་
[313a]
[313a.1]སྦྱར་བར་བྱ། །མཛུབ་མོ་ལྕགས་ཀྱུ་བཅིང་བ་ནི། །མཐེའུ་ཆུང་ལས་ཏེ་ལྕགས་ཀྱུ་ཆེ། །མཁྲིག་མ་མདུད་པ་མཛུབ་གཉིས་མདུད། །རྒྱབ་གཉིས་ཀྱང་ནི་བསྙམས་ཏེ་མནན། །ཞེས་བྱ་བ་ནི། རྡོ་རྗེ་སྒེག་མོའི་གནས་ནས་བརྩམས་ནས། ཁྲོ་བོ་རྡོ་རྗེ་འབེབས་པའི་མཐར་ཐུག་པ་དེ་དག་གི་
[313a.2]ལས་ཀྱི་ཕྱག་རྒྱའོ། །ཐམས་ཅད་འགྲུབ་བྱེད་དག་པ་སྟེ། །རྡོ་རྗེ་ལས་ཀྱི་ཚུལ་གྱིས་སོ། །ཞེས་བྱ་བ་ནི། རྣམ་པར་སྣང་མཛད་ལ་སོགས་པ་ནས་རྡོ་རྗེ་འབེབས་པའི་མཐར་ཐུག་པ་ཇི་སྐད་བཤད་པའི་དངོས་གྲུབ་འདོད་པ་དེས་ལས་ཀྱི་ཕྱག་རྒྱ་འདི་དག་ཐམས་ཅད་ཀྱིས་དངོས་གྲུབ་ཐམས་ཅད་བྱེད་དོ། ། 
[313a.3]དག་པ་ནི་ཀུན་དུ་ལམ་ངན་པ་སྤངས་པའོ། །རྡོ་རྗེ་ལས་ནི་གར་གྱི་སྦྱོར་བ་ལས་བྱུང་བའི་གར་ནི་དེ་དག་གི་ཡིན་ནོ་ཞེས་བྱ་བའི་དོན་ཏོ། །འཇིག་རྟེན་གསུམ་ལས་རྣམ་པར་རྒྱལ་བའི་ལས་ཀྱི་དཀྱིལ་འཁོར་གྱི་འགྲེལ་པ་རྫོགས་སོ།། །།དེ་ལྟར་རྒྱས་པ་ལ་དགའ་བའི་སེམས་ཅན་རྗེས་
[313a.4]སུ་གཟུང་བའི་ཕྱིར། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་དང་། གཟུངས་དང་། ཆོས་དང་ལས་ཀྱི་དཀྱིལ་འཁོར་རྣམས་བསྟན་ནས། ད་ནི་བར་མ་ལ་དགའ་བའི་སེམས་ཅན་རྣམས་རྗེས་སུ་གཟུང་བའི་ཕྱིར། འཇིག་རྟེན་གསུམ་ལས་རྣམ་པར་རྒྱལ་བའི་
[313a.5]དཀྱིལ་འཁོར་འཇིག་རྟེན་གསུམ་ལས་རྣམ་པར་རྒྱལ་བའི་དུམ་བུར་གསུངས་པའི་དངོས་གྲུབ་ཐམས་ཅད་བསྡུས་པར་གྱུར་པ། ཕྱག་རྒྱ་བཞི་པའི་དཀྱིལ་འཁོར་ནི། དེ་ནས་བཅོམ་ལྡན་འདས་ཞེས་བྱ་བ་ལ་སོགས་པ་གསུངས་སོ། །དེ་ནས་ཞེས་བྱ་བ་ནི་དེ་མ་ཐག་པ་སྟེ། དང་པོར་སྦྱོར་བའི་
[313a.6]ཏིང་ངེ་འཛིན་གྱི་རྗེས་ཐོགས་ཉིད་ལའོ། །དེ་ལ་དང་པོ་སྦྱོར་བའི་ཏིང་ངེ་འཛིན་ཉིད་ནི་འཇིག་རྟེན་གསུམ་ལས་རྣམ་པར་རྒྱལ་བའི་ལས་ཀྱི་དཀྱིལ་འཁོར་ཉིད་དུ་གསུངས་པ་ཉིད་གཟུང་བར་བྱའོ། །བཅོམ་ལྡན་འདས་ཞེས་བྱ་བ་ནི་རྣམ་པར་སྣང་མཛད་དོ། །ཡང་ཞེས་བྱ་བ་ནི་འཇིག་རྟེན་གསུམ་ལས་
[313a.7]རྣམ་པར་རྒྱལ་བའི་ལས་ཀྱི་དཀྱིལ་འཁོར་ལ་ལྟོས་པས་ན། ཡང་ཞེས་བྱ་བ་སྨོས་ཏེ། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་དམ་ཚིག་གི་ཕྱག་རྒྱ་བཅོམ་ལྡན་འདས་རྣམ་པར་སྣང་མཛད་དང་། འཇིག་རྟེན་གསུམ་ལས་རྣམ་པར་རྒྱལ་བ་ལ་ལྟོས་པའི་ཕྱག་རྒྱ་བཞིའི་དཀྱིལ་འཁོར་དེ་ཉིད་ཀྱིས། 
[313b]
[313b.1]སེམས་ཅན་གྱི་ཁམས་ལ་རྒྱས་འདེབས་པས་ན་ཕྱག་རྒྱའོ། །དེའི་བྱིན་གྱིས་བརླབས་པའི་བརྟན་པར་གྱུར་པའི་ཏིང་ངེ་འཛིན་གང་ཡིན་པ་མིང་དེ་སྐད་ཅེས་བྱ་བ་དེ་ལ་སྙོམས་པར་ཞུགས་ཤིང་མངོན་སུམ་དུ་མཛད་པའོ། །འདི་ཞེས་བྱ་བ་ནི་འཆད་པར་འགྱུར་བ་བློ་ལ་གནས་པའི་རང་གི་རིག་པ་དམ་པ་
[313b.2]གསུངས་པ་དེ་འཆད་པའོ། །འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱ་བཞི་པའི་དཀྱིལ་འཁོར་སྤྲུལ་པ་ལ་བརྟན་པར་བྱེད་པའི་རྣམ་པར་ཐུགས་རྩེ་གཅིག་ཏུ་མཛད་ནས། རིག་པ་དམ་པ་འདི་གསུངས་སོ། །དེས་དཀྱིལ་འཁོར་བསྐྱེད་པ་བརྟན་པའི་རྒྱུར་གྱུར་ཏོ་ཞེས་བྱ་བའི་དོན་ཏོ། ། 
[313b.3]དེ་ལྟར་རྡོ་རྗེ་ཧཱུཾ་མཛད་དང་། རིན་ཆེན་ཧཱུཾ་མཛད་དང་། ཆོས་ཀྱི་ཧཱུཾ་མཛད་དང་། ལས་ཀྱི་ཧཱུཾ་མཛད་རྣམས་ཀྱི་རང་གི་ཕྱག་རྒྱ་བཞི་པའི་དཀྱིལ་འཁོར་སྔ་མ་བཞིན་དུ་སྤྲུལ་པས་བརྟན་པར་བྱས་པ་ལ་ཡང་ཤེས་པར་བྱའོ། །འདི་སྐད་སྟོན་པ་ཡིན་ཏེ། དཀྱིལ་འཁོར་གྱི་བདག་པོ་ལྔས་སོ་སོར་རིག་
[313b.4]པ་གསུངས་ནས་གཅིག་ཏུ་གྱུར་ནས་བསྐྱེད་པ་ཡིན་ནོ། །ཇི་ལྟར་དེ་བཞིན་གཤེགས་པའི་ཕྱག་རྒྱ་བཞི་པའི་དཀྱིལ་འཁོར་སྤྲུལ་པའི་ཕྱིར། དང་པོར་སྦྱོར་བའི་ཏིང་ངེ་འཛིན་བསྐྱེད་པར་འདོད་པས་ཀྱང་འོག་མིན་དུ་མངོན་པར་བྱང་ཆུབ་ནས་དེ་བཞིན་གཤེགས་པ་རྣམ་པ་ལྔ་དང་བཅས་པ་
[313b.5]སྟེ། ཇི་སྐད་བཤད་པའི་རྩེ་མོ་རྡོ་རྗེ་དང་ནོར་བུ་རིན་པོ་ཆེ་ལས་བྱས་པའི་ཁང་པ་བརྩེགས་མར་བྱོན་པ་ཡིན་གྱི་གཅིག་པུ་བྱོན་པ་མེད་པའི་ཕྱིར་རོ། །རྡོ་རྗེ་རིགས་ཀྱི་ཕྱག་རྒྱ་བཞི་པའི་དཀྱིལ་འཁོར་འདིར་ཡང་བསྐྱེད་པའི་རྒྱུར་གྱུར་པའི་རྡོ་རྗེ་ཧཱུཾ་མཛད་ལ་སོགས་པ་བསྒོམ་པར་བྱའོ། །དེ་བས་ན་
[313b.6]དེ་བཞིན་གཤེགས་པའི་ཕྱག་རྒྱ་བཞི་པ་སྤྲུལ་ཅིང་བསྐྱེད་པའི་ཕྱིར་ཡེ་ཤེས་བཞིའི་བདག་ཉིད་རྡོ་རྗེ་ཧཱུཾ་མཛད་དང་། རིན་ཆེན་དང་། ཆོས་དང་། ལས་ཀྱི་ཧཱུཾ་མཛད་རྣམས་དགོད་པར་བྱའོ། །ཕྱག་རྒྱ་བཞི་པའི་དཀྱིལ་འཁོར་རྣམ་པ་ལྔ་པ་ཐམས་ཅད་སྤྲུལ་པར་བཤད་པས། རྡོ་རྗེ་ཧཱུཾ་མཛད་ལ་
[313b.7]སོགས་པའི་ཕྱག་རྒྱ་བཞི་པའི་དཀྱིལ་འཁོར་སྤྲུལ་པ་ཐམས་ཅད་དུ་ཡང་བལྟ་བར་བྱའོ། །དཔེར་ན་རྣམ་པར་སྣང་མཛད་ཀྱི་རིག་པ་གསུངས་ནས་ཐམས་ཅད་གཅིག་ཏུ་གྱུར་ཏེ། རྣམ་པར་སྣང་མཛད་ཀྱི་དཀྱིལ་འཁོར་བསྐྱེད་པ་དེ་བཞིན་དུ་ལས་ཀྱི་ཧཱུཾ་མཛད་ཀྱི་རིག་པ་གསུངས་ནས། 
[314a]
[314a.1]ཐམས་ཅད་གཅིག་ཏུ་གྱུར་ཏེ། ཕྱག་རྒྱ་བཞིའི་དཀྱིལ་འཁོར་བསྐྱེད་པ་ཡིན་ནོ་ཞེས་བྱ་བའི་བར་དུ་འགྱུར་རོ། །གཞུང་འདི་ཙམ་གྱིས་ནི། ཕྱག་རྒྱ་བཞི་པའི་དཀྱིལ་འཁོར་གྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་ལྔ་པོ་གསུངས་པ་ཡིན་ནོ། །དེ་ནས་བསྡུ་བ་བྱ་བ་
[314a.2]ནས་བརྩམས་པ་ནི། ཕྱག་རྒྱ་བཞི་པའི་དཀྱིལ་འཁོར་གྱི་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་ལྔ་པོ་ཤེས་པར་བྱའོ། །འཇིག་རྟེན་གསུམ་ལས་རྣམ་པར་རྒྱལ་བའི་དུམ་བུ་ལས་གསུངས་པའི་དངོས་གྲུབ་ནི་འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱ་བཞི་པའི་
[314a.3]དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པར་བསྒྲུབ་པར་བྱ་བའི་ཕྱིར། དེ་ནས་ཕྱག་ན་རྡོ་རྗེ་ཞེས་བྱ་བ་ལ་སོགས་པ་སློབ་དཔོན་གྱི་ལས་ཀྱི་ཆོ་ག་དང་སློབ་མ་འཇུག་པའི་ཆོ་ག་རྒྱས་པ་གསུངས་སོ། །དེ་ནས་ཞེས་བྱ་བ་ནི་གནས་སྐབས་ཏེ། ཕྱག་རྒྱ་བཞི་པའི་དཀྱིལ་འཁོར་སྟོན་
[314a.4]པ་ཞེས་བྱ་བའི་དོན་ཏོ། །ཡང་ཞེས་བྱ་བ་ནི་ལས་ཀྱི་དཀྱིལ་འཁོར་ལ་ལྟོས་པའོ། །དེ་ནས་ཞེས་བྱ་བ་ནི་དེ་མ་ཐག་པ་སྟེ། ཕྱག་རྒྱ་བཞི་བསྒོམ་པའི་བརྟུལ་ཞུགས་སྤྱད་པ་དེའི་རྗེས་ཐོགས་ལ་ཕྱག་རྒྱ་བཞི་པའི་དཀྱིལ་འཁོར་བྲི་བར་བྱའོ། །དེ་ནས་ཞེས་བྱ་བ་ནི་དེའི་རྒྱུ་དེའི་ཕྱིར་རོ་ཞེས་བྱ་
[314a.5]བའི་དོན་སྟོན་ཏོ། །གང་གི་ཕྱིར་ཕྱག་རྒྱ་བཞི་པའི་དཀྱིལ་འཁོར་དུ་འདུན་པ་མེད་ན་བར་མ་ལ་དགའ་བའི་སེམས་ཅན་རྣམས་རྗེས་སུ་གཟུང་བ་མེད་པ་དེའི་ཕྱིར་ཕྱག་རྒྱ་བཞི་པའི་དཀྱིལ་འཁོར་རབ་ཏུ་བཤད་པར་བྱས་པའོ། །རྡོ་རྗེ་དབྱིངས་དང་འདྲ་བས་ན། །ཞེས་བྱ་བ་ནི་སྤྲུལ་པའི་ཕྱག་རྒྱ་བཞི་
[314a.6]པའི་དཀྱིལ་འཁོར་དང་འདྲའོ། །རྡོ་རྗེ་ཁྲོ་བོ་ཞེས་སུ་བཤད། །ཅེས་བྱ་བ་ནི་དེ་བཤད་ཟིན་ཏོ། །དཀྱིལ་འཁོར་ཆེན་པོའི་ཚུལ་དུ་ནི། །དཀྱིལ་འཁོར་ཐམས་ཅད་སྲད་བུ་བྲེ། །ཞེས་བྱ་བ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་བཞིན་དུ། དཀྱིལ་འཁོར་
[314a.7]འདི་ཐམས་ཅད་ཀྱི་ཐིག་ཀྱང་བཏབ་ལ། ཉེ་བའི་ཁྱམས་སྤངས་པའི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་བཞིན་དུ་བྲི་བར་བྱའོ། །སངས་རྒྱས་ཀྱི་ནི་ཕྱོགས་ཀུན་དུ། །ཞེས་བྱ་བ་ནི་འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་
[314b]
[314b.1]དུ་མདུང་རྩེ་གསུམ་པའི་སྟེང་དུ་རྡོ་རྗེ་རྩེ་ལྔ་པ་འབར་བ་ལ་སོགས་པ་གང་ལ་ཡོད་པ་དེ་ནི་འཇིག་རྟེན་གསུམ་ལས་རྣམ་པར་རྒྱལ་བའི་རིན་པོ་ཆེ་དང་། ཆོས་དང་ལས་ཀྱི་ཧཱུཾ་མཛད་ལ་སོགས་པའི་ཕྱག་རྒྱ་ནི་འཇིག་རྟེན་གསུམ་ལས་རྒྱལ་བ་ལ་སོགས་པའོ། །འདི་སྐད་སྟོན་པ་ཡིན་ཏེ། འཇིག་རྟེན་གསུམ་
[314b.2]ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པའི་ཚུལ་གྱིས་དཀྱིལ་འཁོར་གྱི་དབུས་སུ་རྣམ་པར་སྣང་མཛད། ཨོཾ་སརྦྦ་ཏ་ཐཱ་ག་ཏ་བཛྲ་ས་མ་ཡ་ཧཱུཾ་ཞེས་བརྗོད་ནས་གཞག་པར་བྱའོ། །རྡོ་རྗེ་ཧཱུཾ་མཛད་ཀྱི་གནས་སུ་གླང་པོ་ཆེའི་གདན་ལ་ཟླ་བའི་དཀྱིལ་འཁོར་ལ་མདུང་རྩེ་གསུམ་པའི་སྟེང་དུ་ཡི་གེ་
[314b.3]ཛྷི་ལས་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་རྡོ་རྗེ་རྩེ་ལྔ་པ་འབར་བ། རིན་ཆེན་འབྱུང་ལྡན་གྱི་གནས་སུ་རྟའི་གདན་གྱི་སྟེང་དུ་ཟླ་བའི་དཀྱིལ་འཁོར་དེའི་སྟེང་དུ་འཁོར་ལོ་རྩིབས་བརྒྱད་པའི་སྟེང་དུ་ཡི་གེ་ཛྷི་ལས་ཡིད་བཞིན་གྱི་ནོར་བུ་རིན་པོ་ཆེ་རྩེ་མོ་རྡོ་རྗེ་རྩེ་ལྔ་པས་མཚན་པ། འོད་དཔག་ཏུ་མེད་པའི་གནས་སུ་
[314b.4]རྨ་བྱའི་གདན་གྱི་སྟེང་དུ་ཟླ་བའི་དཀྱིལ་འཁོར་ལ་པདྨ་འདབ་མ་བརྒྱད་པ། དེའི་སྟེང་དུ་ཡི་གེ་དྷི་ལས་པདྨ་འདབ་མ་བཅུ་དྲུག་པ་རྡོ་རྗེས་མཚན་པ། དོན་ཡོད་པར་གྲུབ་པའི་གནས་སུ་མཁའ་ལྡིང་གི་གདན་གྱི་སྟེང་དུ་ཟླ་བའི་དཀྱིལ་འཁོར་ལ་བརྒྱ་བྱིན་གྱི་རྡོ་རྗེ་རྩེ་གསུམ་པ། དེའི་སྟེང་དུ་ཡི་གེ་ཧྲཱིཿལས་སྣ་ཚོགས་
[314b.5]རྡོ་རྗེ་ལ་སྣ་ཚོགས་རྡོ་རྗེ་ཕྲ་མོས་ཡོངས་སུ་བསྐོར་བ་བྲི་བར་བྱའོ། །དེ་ནས་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོའི་སྦྱོར་བས་སློབ་དཔོན་གྱི་ལས་ཀྱི་ཆོ་ག་རྗེས་སུ་སྤྱད་ལ་ཇི་ལྟ་བ་བཞིན་བསྡུ་བར་བྱའོ། །དེ་ནས་མཚན་བརྒྱ་རྩ་བརྒྱད་པས་བསྟོད་པ་བྱས་ལ། དེ་ལྟར་དཀྱིལ་
[314b.6]འཁོར་འདིར་ཡང་དཀྱིལ་འཁོར་ཆེན་པོའི་ཚུལ་གྱིས་སྤྱན་དྲངས་པ་ལ་སོགས་པའི་ཆོ་ག་རྒྱས་པར་བྱའོ། །དེ་ནས་ཞེས་བྱ་བའི་སྒྲ་ནི་དེ་མ་ཐག་པའོ། །ཆོ་ག་ཐམས་ཅད་རྗེས་སུ་སྤྱད་ལ་མཚན་བརྒྱ་རྩ་བརྒྱད་པས་བསྟོད་པའི་རྗེས་ཐོགས་ལ་ཞེས་བྱའོ། །ཇི་ལྟར་འཇིག་རྟེན་གསུམ་ལས་རྣམ་པར་
[314b.7]རྒྱལ་བའི་དཀྱིལ་འཁོར་ཆེན་པོ་ལས། ཁྲོ་བོ་རྡོ་རྗེ་ལྕགས་ཀྱུའི་ལས་ཀྱི་ཕྱག་རྒྱས་དགུག་པར་བཤད་པ་དེ་བཞིན་དུ་འདིར་ཡང་དགུག་པ་དང་། ཞགས་པས་གཞུག་པ་དང་། ལྕགས་སྒྲོག་གིས་བཅིང་བ་དང་། ཁྲོ་བོ་རྡོ་རྗེ་འབེབས་པའི་ལས་ཀྱི་ཕྱག་རྒྱས་དབང་དུ་བྱས་ཏེ། རྡོ་རྗེ་གནོད་
[315a]
[315a.1]སྦྱིན་གྱིས་བགེགས་བསྐྲད་ནས་ཕྱོགས་བཅིང་བ་ལ་སོགས་པ་བྱས་ནས། ཁྲོ་བོ་རྡོ་རྗེ་ཁུ་ཚུར་གྱིས་སྒོ་བཅད་ལ་ཁྲོ་བོ་རྡོ་རྗེ་སྲུང་བས་སྲུང་བ་ཐམས་ཅད་ཡང་དག་པར་བསྲུངས་ལ། ཕྱག་རྒྱ་བཞིའི་དཀྱིལ་འཁོར་ལྔ་ལས་བཤད་པའི་རིག་པས་མཆོད་ཡོན་དུ་ཕུལ་ལ། 
[315a.2]དེ་ནས་བཅོམ་ལྡན་འདས་རྣམ་པར་སྣང་མཛད་དུ་བྱས་ནས། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་པའི་ཕྱག་རྒྱ་བཞིས་རྒྱས་བཏབ་ནས། འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་ལས་གསུངས་པའི་ཕྱག་རྒྱ་བཞིས་མདུང་
[315a.3]རྩེ་གསུམ་པ་རྡོ་རྗེའི་ཕྱག་རྒྱས་མནན་པ་ལ་སོགས་པ་ཕྱག་རྒྱ་བཞིས་རྒྱས་གདབ་པར་བྱའོ། །བཅོམ་ལྡན་འདས་རྣམ་པར་སྣང་མཛད་ལ་རྡོ་རྗེ་དབྱིངས་སུ་བཤད་པའི་རྡོ་རྗེ་རིན་ཆེན་གྱི་ཕྱག་རྒྱས་དབང་བསྐུར་བ་དང་། འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་ཕྱག་རྒྱ་བཞི་
[315a.4]ལ་དེ་བཞིན་གཤེགས་པའི་སྐུ་ལྔ་དང་རྡོ་རྗེ་རིན་པོ་ཆེའི་ཕྲེང་བའི་དབང་བསྐུར་བས་དབང་བསྐུར་ལ། སྔ་མ་བཞིན་མཆོད་པ་ཐམས་ཅད་ཀྱིས་ཡང་དག་པར་མཆོད་ལ། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་གཟུངས་ཀྱི་དཀྱིལ་འཁོར་དུ་གསུངས་པའི་ཆོ་གས་སློབ་མ་འཇུག་
[315a.5]པའི་ཆོ་ག་རྒྱས་པར་བྱའོ། །དེ་ལྟར་སློབ་དཔོན་གྱི་ལས་ཀྱི་ཆོ་ག་རྒྱས་པ་དང་། སློབ་མ་འཇུག་པའི་ཆོ་ག་རྒྱས་པར་བཤད་ནས། དམ་ཚིག་དང་དབང་བསྐུར་བ་ཐོབ་པའི་སློབ་དཔོན་གྱིས་འཇིག་རྟེན་གསུམ་ལས་རྣམ་པར་རྒྱལ་བ་ལས་གསུངས་པའི་དངོས་གྲུབ་རྣམས་བསྒྲུབ་པར་བྱའོ་ཞེས་བསྟན་
[315a.6]པའི་ཕྱིར། བཅུག་ནས་ཕྱག་རྒྱ་བཞི་ཡི་དཀྱིལ་འཁོར་གྱི། །ཞེས་བྱ་བ་སྨོས་སོ། །ཕྱག་རྒྱ་བཞིའི་དཀྱིལ་འཁོར་གྱི་གསང་བའི་ཕྱག་རྒྱ་རྣམ་པ་བཞི་བསྒོམས་ནས་བུད་མེད་དང་ལྷན་ཅིག་ཏུ་གནས་པར་བྱའོ་ཞེས་བྱ་བ་དེའི་ངོ་བོའི་ཡེ་ཤེས་བསླབ་པའོ། །རང་གི་ཕྱག་རྒྱ་བཞིའི་དཀྱིལ་འཁོར་བྲིས་ནས་
[315a.7]ཆོས་ཉིད་དག་བརྗོད་ལ་ཞེས་བྱ་བ་ནི། ཨོཾ་སརྦྦ་ཏ་ཐཱ་ག་ཏ་བི་ཤུདྡྷ་དྷརྨྨ་ཏེ་ཧོ་ཞེས་བྱ་བ་དང་། རྡོ་རྗེ་ཧཱུཾ་མཛད་ལ་སོགས་པའི་སྦྱོར་བས་རིག་པ་འདི་བཟླས་ནས། ཇི་སྲིད་དུ་ཕྱག་རྒྱ་བཞི་པའི་དཀྱིལ་འཁོར་ཐུན་བཞིར་སྒོམ་པའི་སྦྱོར་བས་ཟླ་བ་གཅིག་གམ། ཟླ་བ་དྲུག་གམ། ལོ་གཅིག་གི་བར་དུ་དཀྱིལ་
[315b]
[315b.1]འཁོར་དེ་མངོན་སུམ་དུ་མཐོང་བ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་ཟླ་བ་ཉ་བ་ལ་ཕྱག་རྒྱ་བཞི་པའི་དཀྱིལ་འཁོར་རང་ཉིད་ཀྱིས་བྲིས་ཏེ། གཞན་གྱིས་བྲི་བར་མི་བྱའོ། །དེ་ལྟར་བདག་ཉིད་ཀྱིས་རྣམ་པར་སྣང་མཛད་ལ་སོགས་པའི་ཕྱག་རྒྱ་བཞི་པའི་དཀྱིལ་འཁོར་བྲིའོ། །ཆོས་ཉིད་
[315b.2]དག་པ་བརྗོད་ཅེས་བྱ་བ་ནི། བཤད་མ་ཐག་པའི་རིག་པ་བཟླས་པའོ། །བུད་མེད་ལྷན་ཅིག་གནས་ན་ཡང་། །གྲུབ་པ་ཡང་ནི་ཐོབ་པར་འགྱུར། །ཞེས་བྱ་བ་ནི་རྡོ་རྗེ་ཧཱུཾ་མཛད་ལ་སོགས་པའི་ཕྱག་རྒྱ་ཆེན་པོས། བུད་མེད་དང་ལྷན་ཅིག་ཏུ་གྱུར་པར་ལྷག་པར་མོས་ནས་ལྷན་ཅིག་ཏུ་གནས་པ་
[315b.3]དེས་དངོས་གྲུབ་ཐོབ་པར་འགྱུར་རོ། །རང་ཉིད་ཀྱིས་ཕྱག་རྒྱ་བཞི་པའི་དཀྱིལ་འཁོར་བྲིས་ནས་ཞུགས་ལ་མཚན་ཐོག་ཐག་བསྒོམ་པར་བྱའོ། །དེ་ནས་ཉི་མ་ཤར་བའི་དུས་སུ་རྡོ་རྗེ་ཧཱུཾ་མཛད་དང་འདྲ་བར་འགྱུར་རོ། །རང་གི་ཕྱག་རྒྱ་བཞི་པའི་དཀྱིལ་འཁོར་བྲིས་པ་ཞེས་བྱ་བ་ནི་སྔ་མ་བཞིན་ནོ། ། 
[315b.4]ཆོས་ཉིད་དག་པ་བརྗོད་ལ་ཞེས་བྱ་བ་ནི། ཨོཾ་བཛྲ་བི་ཤུདྡྷ་དྲྀཥྚ་ཛཿཞེས་བརྗོད་ཅིང་། ཆགས་པས་བུད་མེད་བལྟས་ནས་ནི། །གྲུབ་པ་ཡང་ནི་ཐོབ་པར་འགྱུར། །ཞེས་བྱ་བ་ལ་ཤིན་ཏུ་བུད་མེད་ལ་ཆགས་པ་ནི་དེས་རང་གི་ཕྱག་རྒྱ་ཆེན་པོ་ལ་བལྟས་ལ་བསྒོམས་ཏེ། སྔར་བཤད་པའི་ཚུལ་གྱིས་
[315b.5]བསྒྲུབས་ན་དངོས་གྲུབ་ཐོབ་པར་འགྱུར་རོ། །གང་གི་ཕྱག་རྒྱ་བཞི་པའི་དཀྱིལ་འཁོར་བྲིས་ནས་ཞེས་བྱ་བ་ནི་སྔ་མ་བཞིན་ནོ། །ཆོས་ཉིད་དག་པ་བརྗོད་ལ་ཞེས་བྱ་བ་ནི། ཨོཾ་སྭ་བྷཱ་བ་བི་ཤུདྡྷ་མུ་ཁཱི་ཧཱུཾ་ཞེས་བརྗོད་དོ། །བུད་མེད་མཛེས་ལ་འཕྲད་པས་འགྲུབ། །ཅེས་བྱ་བ་ནི་འཇིག་རྟེན་གསུམ་
[315b.6]གྱི་དབང་ཕྱུག་གི་ཕྱག་རྒྱ་ཆེན་པོའི་ཕྱག་རྒྱ་ཆེན་པོ་སྦྱོར་བས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་དུ་བྱས་ལ། འཇིག་རྟེན་དབང་ཕྱུག་གི་ཕྱག་རྒྱ་ཆེན་པོ་མངོན་སུམ་དུ་གྱུར་པ་ནི་དངོས་གྲུབ་ཐོབ་པའོ། །རང་གི་ཕྱག་རྒྱ་བཞི་པའི་དཀྱིལ་འཁོར་བྲིས་ནས་ཞེས་བྱ་བ་ནི་སྔ་མ་བཞིན་ནོ། །ཆོས་ཉིད་དག་པ་
[315b.7]བརྗོད་ལ་ཞེས་བྱ་བ་ནི། ཨོཾ་སྭ་བྷཱ་བ་བི་ཤུདྡྷ་ཀཱ་ཡ་བཱཀ་མ་ན་ཀརྨ་བཛྲི་ཧཾ་ཞེས་བརྗོད་དོ། །བཅོམ་ལྡན་འདས་ལས་ཀྱི་ཧཱུཾ་མཛད་དུ་བྱས་ལ། མདུན་དུ་གནས་པའི་རང་གི་ཕྱག་རྒྱ་ཆེན་པོ་ལ་འཁྱུད་ནས། རང་བཞིན་གྱིས་རྣམ་པར་དག་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་སྦྱོར་བ་བྱའོ། །དེས་
[316a]
[316a.1]ཅིར་འགྱུར་ཞེ་ན། དངོས་གྲུབ་ཐོབ་པར་འགྱུར་ཏེ། ལས་ཀྱི་ཧཱུཾ་མཛད་དུ་འགྱུར་ཞེས་བྱ་བའི་ཐ་ཚིག་གོ། །དེ་ནས་ཞེས་བྱ་བ་ནི། གཞན་ཡང་ཞེས་བྱ་བའི་དོན་ཏོ། །ཕྱག་རྒྱ་བཞིའི་དཀྱིལ་འཁོར་གྱི་གསང་བ་སྦས་པའོ། །ཕྱག་རྒྱ་ནི་རིགས་ལྔ་བསྒོམ་པའོ། །རིགས་ལྔ་
[316a.2]བསྒོམས་པ་དེ་བསླབ་པར་བྱའོ། །དཀྱིལ་འཁོར་འདིར་ནི་ཞུགས་ནས་ཀྱང་། །ཞེས་བྱ་བ་ནི། སྔར་བཤད་པའི་བཅོམ་ལྡན་འདས་རྣམ་པར་སྣང་མཛད་ཀྱི་ཕྱག་རྒྱ་བཞི་པའི་དཀྱིལ་འཁོར་དུ་ཞུགས་ནས་ཕྱིས། འདོད་པའི་ཡོན་ཏན་ལྔ་ཡིས་ནི། །ཞེས་བྱ་བ་ནི་སྒྲུབ་པ་པོའི་ཡིད་དུ་འོང་བའི་རྒྱུར་
[316a.3]གྱུར་པའོ། །གཞན་གྱི་བུད་མེད་མཆོག་ཅེས་བྱ་བ་ནི། དེ་ལ་རྡོ་རྗེ་ཧཱུཾ་མཛད་ལ་སོགས་པའི་ཕྱག་རྒྱ་སྟེ། བུད་མེད་མཆོག་མཛེས་པར་གྱུར་པའོ། །ཡིད་དུ་འོང་བ་དེས་ཤིན་ཏུ་གྲུབ་པ་ཐོབ་པར་འགྱུར་ཞེས་བྱ་བའོ། །དེ་ལ་རྣམ་པར་སྣང་མཛད་དང་། མི་བསྐྱོད་པ་དང་། རིན་ཆེན་འབྱུང་ལྡན་དང་། 
[316a.4]སྣང་བ་མཐའ་ཡས་དང་། དོན་ཡོད་གྲུབ་པའི་རིག་པ་རྣམས་ནི་འདོད་པའི་ཡོན་ཏན་ལྔའོ། །འདོད་པར་བྱས་པས་ན་འདོད་པ་སྟེ། མངོན་པར་འདོད་ཅེས་བྱ་བའི་དོན་ཏོ། །དེ་ནི་དགེ་བ་སྟེ། ཡིད་ཀྱིས་འདོད་ཆགས་ལ་སོགས་པའི་ཉོན་མོངས་པ་སྤངས་པའི་ཕྱིར། ཡོན་ཏན་ཞེས་བྱ་བ་ནི། དཔལ་
[316a.5]གྱི་དོན་ཏེ་སྐལ་བ་དང་ལྡན་པར་འགྱུར་ཞེས་བྱ་བའི་དོན་ཏོ། །འདོད་པ་དམ་པར་གྱུར་པའི་དངོས་གྲུབ་ཐོབ། །ཅེས་བྱའོ། །དེ་སྐད་དུ་ཡང་། གསང་བ་སྲ་ཞིང་མཐོ་བ་ལས། །གསང་བ་ལྔ་ཡིས་བསྒྲུབ་པས་ནི། །འདོད་པའི་ཡོན་ཏན་ལྔ་ཞེས་བཤད། །དེ་བཞིན་གཤེགས་པའི་རིགས་
[316a.6]ལ་སོགས། །རོལ་པ་བསྒྲུབ་པ་ཉིད་ཡིན་ནོ། །གཞན་ཡང་མི་བསྐྱོད་ཡེ་ཤེས་རིགས། །རིན་ཆེན་ལ་གནས་དེ་བཞིན་རིགས། །འོད་དཔག་མེད་པའི་རིགས་རྣམས་དང་། །དེ་བཞིན་དོན་ཡོད་གྲུབ་པ་དང་། །འདིར་ནི་འདོད་ཡོན་ཞེས་སུ་བཤད། །སངས་རྒྱས་ཐམས་ཅད་རྫུ་འཕྲུལ་ཆེ། ། 
[316a.7]སེམས་ཅན་རྣམས་ལ་ཐུགས་བརྩེ་བ། །ཞེས་ཡང་དང་ཡང་དུ་རྒྱས་པར་བཤད་དོ། །ཧོ་བཛྲ་ཀརྨ་ཞེས་ལན་གསུམ་གྱི་བར་དུ་བརྗོད་ནས་འདོད་པའི་ཡོན་ཏན་རྣམ་པ་ལྔ་ལ་བསྒོམ་པར་བྱའོ། །འདི་སྐད་སྟོན་པ་ཡིན་ཏེ། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་
[316b]
[316b.1]གསུངས་པའི་ཚུལ་གྱིས། རྡོ་རྗེ་ཧཱུཾ་མཛད་ལ་སོགས་པའི་སྦྱོར་བས་ཇི་སྐད་གསུངས་པའི་རྣལ་འབྱོར་ཆེན་པོ་བྱས་ལ། རང་གི་སྙིང་གར་སྟོང་གསུམ་པའི་སངས་རྒྱས་ཀྱི་ཞིང་གི་ཚད་དང་མཉམ་པའི་ཟླ་བའི་དཀྱིལ་འཁོར་ལ། ནམ་མཁའ་དང་མཉམ་པའི་སྦྱོར་བས་ཞུགས་ཏེ། ཡིད་ཀྱིས་རྡོ་རྗེ་
[316b.2]ཧཱུཾ་མཛད་དུ་བསྐྱེད་ལ། ཧཱུཾ་ཞེས་བྱ་བས་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་སྤྲུལ་ཏེ། ཨོཾ་སརྦྦ་ཏ་ཐཱ་ག་ཏ་ས་མ་ཡེ་ཧཱུཾ་ཞེས་བྱ་བས་རྣམ་པར་སྣང་མཛད་ཀྱི་ཕྱག་རྒྱ་ཆེན་པོ་བཅིངས་ལ། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་སྤྲུལ་ལ། བདག་
[316b.3]ཉིད་རྣམ་པར་སྣང་མཛད་དུ་གྱུར་པར་བྱའོ། །ཧཱུཾ་བཛྲ་མ་ཊ་ཅེས་བྱ་བས། རྡོ་རྗེ་ཧཱུཾ་མཛད་ཀྱི་ཕྱག་རྒྱ་ཆེན་པོ་བཅིང་བར་བྱའོ། །ཨོཾ་བྷྲྀ་ཀུ་ཊི་བཛྲ་རཏྣ་ཞེས་བྱ་བས་རིན་ཆེན་ཧཱུཾ་མཛད་ཀྱི་ཕྱག་རྒྱ་ཆེན་པོ་བཅིང་བར་བྱའོ། །ཧཱུཾ་པདྨ་བཛྲི་དྷྲྀ་ཀ་ཅེས་བྱ་བས་ཆོས་ཀྱི་ཧཱུཾ་མཛད་ཀྱི་ཕྱག་རྒྱ་ཆེན་པོ་བཅིང་ངོ་། །ཧཱུཾ་བཛྲ་
[316b.4]ཀརྨྨ་ཨ་ཀྲྀད་ཅེས་བྱ་བས། ལས་ཀྱི་ཧཱུཾ་མཛད་ཀྱི་ཕྱག་རྒྱ་ཆེན་པོ་བཅིངས་ལ། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་བདག་ཉིད་ཀྱིས་སྤྲུལ་པར་བྱའོ། །ཨོཾ་བཛྲ་ཛྭ་ལ་ཨགྷ་པྲ་དཱི་པྟ་ཨཱ་ཀཪྵ་ཡ་སརྦྦ་ཏ་ཐཱ་ག་ཏཾ་མ་ཧཱ་ས་མ་ཡ་ཧཱུཾ་ཛཿཞེས་བྱ་བ་ནས། ཨོཾ་བཛྲ་ཨ་བྷི་ཤ་མ་ཧཱ་ཀྲོ་
[316b.5]དྷ་སརྦྦ་ས་མ་ཡ་ཧཱུཾ་ཨཿཞེས་བྱ་བའི་བར་དུ་ཚིག་ཙམ་གྱིས་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོའི་ལྷ་ཐམས་ཅད་སྙིང་པོས་བཞུགས་སུ་གསོལ་ལ། ཨོཾ་བཛྲ་ཨཱཏྨ་ཀོ྅ཧཾ་ཞེས་བརྗོད་པས་ལྷ་ཐམས་ཅད་ཀྱི་སྐུ་དང་། གསུང་དང་། ཐུགས་རྡོ་རྗེའི་བདག་ཉིད་དུ་བསྒོམ་
[316b.6]པར་བྱའོ། །ཨོཾ་སྭ་བྷཱ་བ་ཤུདྡྷོ྅ཧཾ་ཞེས་རང་བཞིན་གྱིས་རྣམ་པར་དག་པར་བསྒོམས་ལ། བདག་ཉིད་གཟུགས་བརྙན་དང་མཚུངས་པར་བསམ་པར་བྱའོ། །ཨོཾ་སརྦ་ས་མོ྅ཧཾ་ཞེས་བརྗོད་པས་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་བདག་མེད་པའི་རང་བཞིན་དུ་བདག་གིས་བསམ་པར་
[316b.7]བྱའོ། །དེ་ནས་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོའི་རང་བཞིན་ནི་ང་ཉིད་ཡིན་ནོ་ཞེས་ང་རྒྱལ་བསྐྱེད་ལ་འདི་སྐད་ཅེས་ལན་གསུམ་བརྗོད་དོ། །ཧོ་བཛྲ་ཀརྨྨ་ཞེས་བརྗོད་དོ། །དེ་ནས་རང་འདོད་པའི་ལྷའི་ཁྲོ་བོ་ཧཱུཾ་མཛད་བཞིའི་སྔགས་ཡིད་ཀྱིས་བསམ། རྡོ་རྗེའི་
[317a]
[317a.1]ཚིག་གམ། ཁྲོ་བོའི་བཟླས་བརྗོད་བྱས་ལ། རང་གི་སྙིང་གའི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་བསྒོམས་ཏེ། ཇི་སྲིད་མངོན་དུ་མཐོང་བར་གྱུར་པ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་དཀྱིལ་འཁོར་ཆེན་པོ་བྲིས་ལ་མཚན་ཐོག་ཐག་
[317a.2]བསྒོམས་ནས། འཇིག་རྟེན་གསུམ་ལས་རྣམ་པར་རྒྱལ་བའི་དཔལ་རྡོ་རྗེ་ཧཱུཾ་མཛད་ཉིད་དུ་འགྱུར་རོ། །གལ་ཏེ་འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་བསྒྲུབ་པར་འདོད་ན་རྣམ་པར་སྣང་མཛད་དང་། དེ་བཞིན་དུ་འཇིག་རྟེན་གསུམ་ལས་རྣམ་པར་རྒྱལ་བ་དང་རིན་ཆེན་ཧཱུཾ་མཛད་
[317a.3]དང་། ལས་ཀྱི་ཧཱུཾ་མཛད་མ་རྣམས་ཀྱི་གཟུངས་ཀྱི་ཕྱག་རྒྱ་ཆེན་པོ་བཅིངས་ཏེ། ཨོཾ་སརྦྦ་ཏ་ཐཱ་ག་ཏ་བཛྲ་ས་མ་ཡེ་ཧཱུཾ་ཞེས་བྱ་བ་ལ་སོགས་པ། ཕྱག་རྒྱ་རྣམ་པ་ལྔས་སྔར་བཤད་པ་བཞིན་དུ་རང་གི་སྙིང་གར་གཟུངས་ཀྱི་དཀྱིལ་འཁོར་སྤྲུལ་ལ། འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་
[317a.4]ཀྱི་དཀྱིལ་འཁོར་ལས་གསུངས་པའི་རིག་པས་རང་གི་གནས་རྣམས་སུ་གཟུངས་ཐམས་ཅད་བཀོད་ནས། སྔར་བཤད་པའི་སྙིང་པོ་བརྗོད་པའི་རིམ་གྱིས་སྒོམ་པ་རྣམ་པ་བཞི་བྱས་ཏེ། རེ་རེ་ཞིང་བཟླས་བརྗོད་ཁྲི་བྱས་ནས་དེས་འགྲུབ་པར་འགྱུར་རོ། །དེ་ནས་གཟུངས་ཀྱི་དཀྱིལ་འཁོར་ཇི་ལྟ་
[317a.5]བ་བཞིན་དུ་བྲིས་ལ། མཚན་ཐོག་ཐག་སྒོམ་པ་བྱས་ན་འགྲུབ་པར་འགྱུར་རོ། །གལ་ཏེ་འཇིག་རྟེན་གསུམ་ལས་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་བསྒྲུབ་པར་འདོད་ན་སྔ་མ་བཞིན་ཕྱག་རྒྱ་རྣམ་པ་ལྔས་རང་གི་སྙིང་གར་ཆོས་ཀྱི་དཀྱིལ་འཁོར་སྤྲུལ་ལ། ཆོས་ཀྱི་དཀྱིལ་འཁོར་ལས་
[317a.6]གསུངས་པའི་སྔགས་རྣམས་བརྗོད་པ་ཙམ་གྱིས་རྣམ་པར་སྣང་མཛད་ལ་སོགས་པ་ནས། ཁྲོ་བོ་རྡོ་རྗེ་འབེབས་པའི་མཐར་ཐུག་པ་རང་གི་གནས་སུ་བཀོད་ལ། སྔ་མ་བཞིན་དུ་སྙིང་པོ་བརྗོད་པའི་རིམ་གྱིས་དོན་རྣམ་པ་བཞི་བསྒོམས་ཏེ། དེ་ནས་སྣའི་རྩེ་མོར་སྙིང་ག་ན་གནས་པའི་ཆོས་
[317a.7]ཀྱི་འཁོར་ལོ་བཏེག་སྟེ། སྣའི་རྩེ་མོར་ཆོས་ཀྱི་དཀྱིལ་འཁོར་ལས་གསུངས་པའི་རྡོ་རྗེ་ཧཱུཾ་མཛད་ཀྱི་སྔགས་ཡིད་ཀྱིས་བརྗོད་ཅིང་ཐམས་ཅད་བདག་ཡིན་ནོ་ཞེས་བསྒོམ་ཞིང་ཇི་སྲིད་མངོན་སུམ་དུ་གྱུར་པ་དེ་སྲིད་ཀྱི་བར་དུ་བསྒོམ་པར་བྱའོ། །དེ་ནས་སྤྲོ་བ་དང་། བསྡུ་བའི་སྦྱོར་བས་ཟླ་བ་གཅིག་བསྒོམས་ལ། 
[317b]
[317b.1]དེ་ནས་ཆོས་ཀྱི་དཀྱིལ་འཁོར་བྲིས་ཏེ། མཚན་ཐོག་ཐག་བསྒོམས་ན་ཏིང་ངེ་འཛིན་ཐམས་ཅད་ཐོབ་པར་འགྱུར་རོ། །གལ་ཏེ་འཇིག་རྟེན་གསུམ་ལས་རྣམ་པར་རྒྱལ་བའི་ལས་ཀྱི་དཀྱིལ་འཁོར་འགྲུབ་པར་འདོད་ན། དེ་བཞིན་དུ་ཆོ་ག་ཐམས་ཅད་རྗེས་སུ་སྤྱད་ལ། ཨོཾ་བཛྲ་པཱ་ཎི་བཛྲ་ཀརྨྨ་ཀ་རོདྦྷ་
[317b.2]བ་ཞེས་བྱ་བའི་སྙིང་པོ་འདི་དང་། སྣ་ཚོགས་རྡོ་རྗེ་ཕྱག་རྒྱ་འདིས་གཟུང་ངོ་། དེ་ལ་ཕྱག་རྒྱ་ནི་འདི་ཡིན་ཏེ། རྡོ་རྗེའི་ཕྱག་རྒྱ་གཉིས་བཅིངས་པས། །དེ་གཉིས་རྡོ་རྗེ་དམ་དུ་གཟུང་། །མཛུབ་མོ་མཐེའུ་ཆུང་བསྣོལ་བ་ནི། །རྡོ་རྗེ་གོས་མཆོག་དཀྱིལ་འཁོར་རོ། །ཞེས་བྱ་བའོ། །དེ་ལྟར་སྣ་
[317b.3]ཚོགས་རྡོ་རྗེ་བླངས་ནས། ཡིད་ཀྱིས་དེ་བཞིན་དུ་སྙིང་གར་ཞུགས་ཏེ། སྔ་མ་བཞིན་དུ་རིག་པ་རྣམ་པ་ལྔས་རང་གི་སྙིང་གར་ལས་ཀྱི་དཀྱིལ་འཁོར་གྱི་ལྷ་རྣམས་སྤྲུལ་ལ། ལས་ཀྱི་དཀྱིལ་འཁོར་ལས་བཤད་པའི་རིག་པ་རྣམས་ཀྱིས་རང་གི་གནས་སུ་བཞག་ལ་སྔར་བཤད་པའི་སྙིང་པོ་
[317b.4]བརྗོད་པའི་རིམ་གྱིས་དོན་རྣམ་པ་བཞི་བསྒོམས་ཏེ། རེ་རེ་ཞིང་བཟླས་པ་ཁྲི་བྱས་པས། དེ་ལྟར་ལས་ཀྱི་དཀྱིལ་འཁོར་འགྲུབ་པར་འགྱུར་རོ། །དེ་ནས་དཀྱིལ་འཁོར་བྲིས་ལ་མཚན་ཐོག་ཐག་བསྒོམས་ན་འགྲུབ་པར་འགྱུར་རོ། །ཉིན་རེ་ཞིང་(རྣམ་,རྣལ་)འབྱོར་ཆེན་པོ་ལན་རེ་བྱས་ལ་ཐུན་བཞི་རུ་
[317b.5]བསྒོམས་ལ་ཇི་སྐད་བཤད་པ་བཞིན་དུ་བྱའོ། །ཇི་ལྟར་རྡོ་རྗེ་རིགས་ཀྱི་སྒྲུབ་པ་བཤད་པ་ཉིད་ཀྱིས་དེ་བཞིན་གཤེགས་པ་ལ་སོགས་པའི་སྒྲུབ་པ་ལ་ཡང་ཤེས་པར་བྱའོ། །དེའི་དོན་ནི་འདི་སྐད་འཆད་པ་ཡིན་ཏེ། འདིར་དབང་བསྐུར་བ་ཐམས་ཅད་ཀྱི་སློབ་དཔོན་དུ་གྱུར་ཏེ། རིགས་ཐམས་
[317b.6]ཅད་ཀྱི་སྒྲུབ་པ་གནང་བའི་ཕྱིར་རོ། །དེ་ལྟར་འདིར། འདོད་པའི་ཡོན་ཏན་ལྔ་ཡིས་ནི། །བུད་མེད་མཆོག་ནི་མགུ་བྱས་ན། །ཤིན་ཏུ་གྲུབ་པ་ཐོབ་པར་འགྱུར། །ཞེས་བྱ་བའི་རིགས་ཐམས་ཅད་སྒྲུབ་པའི་རྗེས་སུ་གནང་བའི་ཕྱིར་རོ། །ཐམས་ཅད་དུ་ཡང་ཧོ་བཛྲ་ཀརྨཱ་ཞེས་ལན་གསུམ་
[317b.7]བརྗོད་ཅིང་བསྒོམ་པ་དང་བཟླས་པ་བྱའོ། །དེ་ནས་ཕྱག་རྒྱ་ཐམས་ཅད་ཀྱི་དམ་ཚིག་སྨྲོས་ཤིག །བདག་ཉིད་ཆེན་པོ་གང་གང་གི །ཕྱག་རྒྱ་གང་དང་གང་བཅིང་བ། །བཟླས་པའི་སྙིང་པོའི་དོན་དུ་ནི། །དེར་ནི་བདག་ཉིད་བསྒོམ་པར་བྱ། །ཡེ་ཤེས་འདི་ཡི་ཚུལ་གྱིས་ནི། །ཕྱག་ན་རྡོ་རྗེས་
[318a]
[318a.1]གསུངས་པ་བཞིན། །བདག་ཉིད་ཆེན་པོའི་ཕྱག་རྒྱ་ཀུན། །དེ་དག་ཀུན་གྱིས་འགྲུབ་པར་འགྱུར། །དེ་ནས་ཕྱག་རྒྱ་ཐམས་ཅད་ཀྱི་གསང་བ་བརྗོད་པར་བྱའོ། །རང་གི་དབང་པོ་བཤིག་ནས་ནི། །རྡོ་རྗེ་བཅིང་བས་གཟུང་བར་བྱ། །དེ་ཡིས་ཕྱག་རྒྱ་གང་རེག་པ། །དེ་མ་ཐག་
[318a.2]ཏུ་དེ་དབང་འགྱུར། །དེ་ནས་ཕྱག་རྒྱ་ཐམས་ཅད་ཀྱི་ཆོས་ཉིད་བརྗོད་པར་བྱའོ། །རྡོ་རྗེ་ཕྲ་མོའི་ཚུལ་སྦྱར་ལ། །ཡེ་ཤེས་ཕྱག་རྒྱ་བཅིང་བར་བྱ། །ཆོ་ག་འདི་ཡི་ཚུལ་གྱིས་ནི། །ཡེ་ཤེས་ཕྱག་རྒྱ་དབང་དུ་འགྱུར། །དེ་ནས་ཕྱག་རྒྱ་ཀུན་གྱི་ལས་བརྗོད་པར་བྱའོ། །གླུ་དང་གར་དང་ཟས་དང་བྲོ། ། 
[318a.3]སྤྱོད་པ་ལ་སོགས་བདེ་བ་རྣམས། །སངས་རྒྱས་རྣམས་ལ་ཕུལ་བྱས་ན། །ལས་ཀྱི་ཕྱག་རྒྱ་དབང་དུ་འགྱུར། །ཞེས་བྱའོ། །དེ་ལྟར་རིག་པ་ཐམས་ཅད་ཀྱི་དངོས་གྲུབ་ཀྱི་ཡེ་ཤེས་བཤད་ནས། ད་ནི་འཇིག་རྟེན་གསུམ་ལས་རྣམ་པར་རྒྱལ་བའི་དུམ་བུར་གསུངས་པའི་དངོས་གྲུབ་རྣམས་འཇིག་
[318a.4]རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་རང་གི་ལྷའི་རྣལ་འབྱོར་བྱས་ལ། དེར་བཤད་པའི་རང་གི་ལྷའི་ཕྱག་རྒྱ་བཞིས་རྒྱས་བཏབ་ནས། ཇི་ལྟ་བ་བཞིན་དུ་བསྒྲུབ་པར་བྱའོ་ཞེས་བྱ་བའི་དོན་འདི་བསྟན་པར་བྱ་བའི་ཕྱིར། དེ་ནས་ཞེས་བྱ་བ་གསུངས་ཏེ། 
[318a.5]དེ་ནས་ཞེས་བྱ་བ་ནི། དེ་བས་ན་ཞེས་བྱ་བའི་དོན་ཏོ། །ཇི་ལྟ་བ་བཞིན་དུ་ཞེས་བྱ་བ་ནི། ཇི་ལྟ་བ་བཞིན་དུ་དེ་ལ་འདིར་ཡང་ཞེས་བྱ་བའི་སྒྲའི་དོན་ཏོ། །འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་བཤད་པའི་རྡོ་རྗེ་ཧཱུཾ་མཛད་ཀྱི་སྦྱོར་བ་བྱས་ནས། དེ་ལས་བཤད་པའི་
[318a.6]རྣལ་འབྱོར་ཆེན་པོ་བྱས་ལ། དེ་ལ་ཕྱག་རྒྱ་བཞི་པའི་དཀྱིལ་འཁོར་ཇི་ལྟ་བ་བཞིན་དུ་བྲི་བར་བྱའོ། །དེ་ལ་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་བཤད་པའི་ཕྱག་རྒྱ་བཞི་པོ་རྣམས་ཀྱི་ཇི་ལྟ་བ་བཞིན་དུ་བཅོམ་ལྡན་འདས་རྣམ་པར་སྣང་མཛད་ལ། ཕྱག་རྒྱ་
[318a.7]བཞིས་རྒྱས་བཏབ་ནས། དེ་ནས་རྡོ་རྗེ་མནན་པའི་མདུང་རྩེ་གསུམ་པའི་ཕྱག་རྒྱ་བཞི་འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་ལས་བཤད་པའི་རང་གི་དམ་ཚིག་གི་ཕྱག་རྒྱ་བཞི་པོ་རྣམས་ཀྱིས་རྒྱས་གདབ་པར་བྱ་སྟེ། རང་ཇི་ལྟ་བ་བཞིན་དུ་ཞེས་བྱ་བ་སྨོས་པས་དཀྱིལ་
[318b]
[318b.1]འཁོར་གྱི་སློབ་དཔོན་གྱི་དོན་འདི་བྱའོ་ཞེས་གསུངས་པ་ཡིན་ནོ། །ཁ་ཅིག་ན་རེ་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་རང་གི་ཁྲོ་བོའི་ལྷའི་རྣལ་འབྱོར་བྱས་ལ་ཕྱིས་ལྷ་རྣམས་ཀྱི་ཕྱག་རྒྱ་བཅིང་བར་བྱ་བ་འདི་ནི་ཇི་ལྟ་བ་བཞིན་ནོ་ཞེས་བྱ་བའི་སྒྲའི་
[318b.2]དོན་བཤད་པ་དེ་ཡིན་ནོ་ཞེས་ཟེར་རོ། །འདི་ཡང་རྒྱུད་ཕྱི་མ་དང་བཤད་པའི་རྒྱུད་ལས་བཅོམ་ལྡན་འདས་ཀྱིས་གསུངས་པས། དེས་སྒྲུབ་པ་ཉམས་པས་དངོས་གྲུབ་ཐོབ་པར་མི་འགྱུར་རོ་ཞེས་བསམས་ནས། དེ་བས་ན་ཐམས་ཅད་དྲན་པར་བྱའོ་ཞེས་བརྗོད་དོ། །ཇི་སྐད་བཤད་པའི་
[318b.3]རྡོ་རྗེས་མནན་པའི་རྩེ་གསུམ་པ་དེ་ནི། རྡོ་རྗེས་མནན་པའི་རྩེ་གསུམ་པའི་ཕྱག་རྒྱ་སྟེ། དེ་ལ་སོགས་པ་གང་ཡིན་པ་དེ་ནི་རྡོ་རྗེས་མནན་པའི་རྩེ་གསུམ་པའི་ཕྱག་རྒྱ་ཕྱོགས་བཞིར་གནས་པའོ། །དེ་གང་ཡིན་ཞེ་ན། དམ་ཚིག་གི་ཕྱག་རྒྱ་ཞེས་བྱ་བ་སྨོས་ཏེ། འཇིག་རྟེན་གསུམ་ལས་
[318b.4]རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་གྱི་རྡོ་རྗེ་ཧཱུཾ་མཛད་དང་། རིན་ཆེན་དང་། ཆོས་དང་། ལས་ཀྱི་ཧཱུཾ་མཛད་ཀྱི་ཕྱག་རྒྱ་ཞེས་བྱ་བའི་དོན་ཏོ། །ཆོ་ག་རྒྱས་པ་དང་ལྡན་པ་ན་ཉེ་བར་མཚོན་པ་སྟེ། མནའ་བསྒག་པའི་བྱ་བ་སྔོན་དུ་འགྲོ་བའི་གཟུངས་ཀྱི་དཀྱིལ་འཁོར་ལས་བཤད་
[318b.5]པའི་ཆོ་ག་རྒྱས་པ་འདི་ནི་འདིར་ཆོ་ག་རྒྱས་པ་ཞེས་བརྗོད་དོ། །དེ་ལ་འདིའི་མཚན་ཉིད་ནི་འདི་ཡིན་ཏེ། རྡོ་རྗེ་ཁུ་ཚུར་གཉིས་བཅིངས་ནས། །དཔུང་པའི་རྡོ་རྗེ་གཉིས་བསྙམས་ལ། །མཐེའུ་ཆུང་གཉིས་ལྕགས་ཀྱུར་བཅིང་བ་བྱས་ནས། གཡོན་པའི་ཁུ་ཚུར་གྱི་སོར་མོ་གསུམ་མདུང་རྩེ་
[318b.6]གསུམ་པ་ལྟར་བྱས་ལ། མདུང་རྩེ་གསུམ་པའི་རྒྱབ་ཏུ་གཡས་པའི་མཛུབ་མོ་བརྐྱང་ལ་གཞག །འདི་ནི་རྡོ་རྗེས་མནན་པའི་རྩེ་གསུམ་པའི་ཕྱག་རྒྱའོ། །ཕྱག་རྒྱ་ཆེན་པོ་ནི་དམ་ཚིག་གི་ཕྱག་རྒྱ་ལྟར་སྦྱོར་བས་དམ་ཚིག་གི་ཕྱག་རྒྱའོ། །འཇིག་རྟེན་གསུམ་ལས་རྣམ་པར་རྒྱལ་བ་བཅིངས་
[318b.7]ཏེ། གཡོན་པའི་ཁུ་ཚུར་ཐང་གར་གཞག་པ་ནི་གཟུངས་ཀྱི་རིན་ཆེན་ཧཱུཾ་མཛད་ཀྱི་ཕྱག་རྒྱ་ཆེན་པོའོ། །དམ་ཚིག་གི་ཕྱག་རྒྱའི་ཁུ་ཚུར་གྱིས་ནི་དམ་ཚིག་གི་ཕྱག་རྒྱ་ཆེན་པོའོ། །རྡོ་རྗེ་ཁུ་ཚུར་གཉིས་བཅིངས་ལ་ལག་ངར་གཉིས་ཀྱི་རྡོ་རྗེ་བསྙམས་ནས། མཐེའུ་ཆུང་དང་མཐེ་བོ་གཉིས་ལུ་གུ་རྒྱུད་དུ་
[319a]
[319a.1]སྦྲེལ་ལ། ཕྱག་རྒྱ་ཡོངས་སུ་བསྒྱུར་ལ་མཛུབ་མོ་ཁ་གྱེན་དུ་བསྟན་ཏེ། ཕན་ཚུན་བཅིངས་ལ་གུང་མོ་དང་སྲིན་མཛུབ་གཉིས་ཕན་ཚུན་རྒྱབ་སྦྱར་ལ་བཞི་ཀ་བསྒྲེངས་ནས་གཞག་པ་ནི། གཟུངས་ཀྱི་ཆོས་ཀྱི་ཧཱུཾ་མཛད་ཀྱི་ཕྱག་རྒྱ་ཆེན་པོའི་དམ་ཚིག་གི་ཕྱག་རྒྱའི་ཚུལ་གྱིས་ནི་དམ་ཚིག་གི་
[319a.2]ཕྱག་རྒྱའོ། །དེ་བཞིན་དུ་ཁམས་གསུམ་རྣམ་པར་རྒྱལ་བའི་ཕྱག་རྒྱ་བྱས་ལ། ཡོངས་སུ་བསྐོར་བ་དེ་ལས་གཡོན་པའི་མཛུབ་མོ་ཐད་གར་བཞག་ལ། གཡོན་པའི་མཛུབ་མོ་དེའི་སྟེང་དུ་གཡས་པའི་མཛུབ་མོ་གཞག་པ་ནི་གཟུངས་ཀྱི་ལས་ཀྱི་ཕྱག་རྒྱ་ཆེན་པོ་སྟེ། དམ་ཚིག་གིས་ནི་དམ་ཚིག་གི་ཕྱག་
[319a.3]རྒྱའོ། །ཡི་གེ་ཧཱུཾ་ནི་རྡོ་རྗེ་ཧཱུཾ་མཛད་ཀྱི་ཕྱག་རྒྱའོ། །ཡི་གེ་ཏྲཱཾ་ནི་རིན་ཆེན་ཧཱུཾ་མཛད་ཀྱིའོ། །ཡི་གེ་ཧྲཱིཿནི་ཆོས་ཀྱི་ཧཱུཾ་མཛད་ཀྱིའོ། །ཡི་གེ་ཨཿནི་ལས་ཀྱི་ཧཱུཾ་མཛད་ཀྱི་སྟེ། གཟུངས་རྣམས་ཀྱི་ཆོས་ཀྱི་ཕྱག་རྒྱའོ། །རྡོ་རྗེ་བསྡམས་པ་ནང་དུ་བཅིངས་ལ་མདུན་དུ་བཞག་ནས་གཉིས་སུ་བྱས་ནས་རྡོ་རྗེ་ཁུ་ཚུར་
[319a.4]གཉིས་སུ་འགྱུར་རོ། །འདི་བསྙེམས་བཅས་གསོར་བ་འདི་ཡིས་ནི། རྡོ་རྗེ་ཧཱུཾ་མཛད་ཀྱི་ལས་ཀྱི་ཕྱག་རྒྱའོ། །དབང་བསྐུར་བ་ནི་རྡོ་རྗེ་གཉིས། །རིན་ཆེན་ཧཱུཾ་མཛད་ཀྱིའོ། །གཡས་པ་ཡིས་ནི་གཡོན་པ་དབྱེ། །ཆོས་ཀྱི་ཧཱུཾ་མཛད་ཀྱིའོ། །རྡོ་རྗེ་གར་བསྐོར་དགྲོལ་བ་ཡིས། །ཐལ་མོ་འགྲམ་པ་སྤྱི་བོར་
[319a.5]གཞག །ལས་ཀྱི་ཧཱུཾ་མཛད་ཀྱིའོ། །གཟུངས་ཀྱི་ལས་ཀྱི་ཕྱག་རྒྱ་རྣམས་ཡིན་ཏེ། ཐམས་ཅད་ཀྱང་གར་ལས་བྱུང་བས་བྱའོ། །དེ་ལྟར་ཕྱག་རྒྱ་བཞི་པའི་དཀྱིལ་འཁོར་གྱི་དམ་ཚིག་གི་ཕྱག་རྒྱ་བཞི་བསླབ་པའོ། །ཕྱག་རྒྱ་བཞི་པའི་ཚུལ་འདིས་ནི། །འཆད་པར་འགྱུར་བའི་རྡོ་རྗེའི་སིལ་སྙན་དང་། རྔ་
[319a.6]བརྡུང་བ་བརྡབ་ནས་སོ། །འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་དུ་བཤད་པའི་སྒེག་མོ་ལ་སོགས་པ་མཆོད་པ་བརྒྱད་ཀྱི་ལས་ཀྱི་ཕྱག་རྒྱས། ཕྱག་རྒྱ་བཞི་པའི་དཀྱིལ་འཁོར་དུ་མཆོད་པ་བྱས་ཏེ། རྡོ་རྗེ་སེམས་དཔའ་བསྡུས་པས་ནི། །ཞེས་བྱ་བ་ནི། ཨོཾ་རྡོ་རྗེ་
[319a.7]སེམས་དཔའ་བསྡུས་པས་ནི། །རྡོ་རྗེ་རིན་ཆེན་བླ་ན་མེད། །རྡོ་རྗེ་ཆོས་ནི་གླུར་བླངས་པས། །རྡོ་རྗེ་ལས་རྣམས་བྱེད་པར་འགྱུར། །ཞེས་བྱ་བའི་རྡོ་རྗེ་གླུ་འདིས། དྲིལ་བུ་དཀྲོལ་ལ་བསྟོད་པ་ཐམས་ཅད་བྱས་ཏེ། སློབ་དཔོན་གྱི་གཡོན་པའི་ཁྲོ་བོའི་ཁུ་ཚུར་གྱིས་གཡས་པའི་སེམས་མ་རྡོ་རྗེ་མ་དྲལ་ཞིང་
[319b]
[319b.1]སློབ་མ་ཐམས་ཅད་ལ་དབབ་པར་བྱ་སྟེ། བཛྲ་ཨཱ་བེ་ཤ་ཨཿཞེས་བརྗོད་དོ། །དེ་ནས་གཞུག་པའི་ཕྱག་རྒྱ་རྣམས་ཀྱིས་དབབ་པར་བྱའོ། །དེ་ནས་དེ་ལ་ཕྱག་རྒྱ་དང་། ལན་གྱི་ཕྱག་རྒྱ་དང་། ཉེ་བའི་ཕྱག་རྒྱ་དང་། ཡེ་ཤེས་ཀྱི་ཕྱག་རྒྱས་གར་གྱི་མཆོད་པས་མཆོད་པ་གྱིས་ཤིག་ཅེས་བྱའོ། །དེ་
[319b.2]ཐམས་ཅད་ཇི་ལྟར་བྱ་ཞེ་ན། དེ་ལ་གར་གྱི་མཆོད་པ་ཞེས་བྱ་བ་སྨོས་ཏེ། གར་གྱི་མཆོད་པའི་ཕྱག་རྒྱ་གར་ལས་བྱུང་བ་ནི་འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱ་བཅིངས་ཏེ། སིདྡྷི་བཛྲ་ཞེས་བརྗོད་ཅིང་མཆོད་པ་བྱའོ། །ལན་གྱི་ཕྱག་རྒྱའི་མཆོད་པ་ནི། །ཨ་ཧེ་བཛྲ་ཞེས་བྱའོ། ། 
[319b.3]ཉེ་བའི་ཕྱག་རྒྱའི་མཆོད་པ་ནི། ཀརྨྨ་བཛྲ་ཞེས་བྱའོ། །ཡེ་ཤེས་ཀྱི་ཕྱག་རྒྱའི་མཆོད་པ་ནི། ནྲྀ་ཏྱ་བཛྲ་ཞེས་བརྗོད་ལ་མཆོད་པར་བྱའོ། །དེ་ལ་གར་གྱི་མཆོད་པས་མཆོད་པ་ནི་འདི་ཡིན་ནོ་ཞེས་བྱ་བ་ནི། གར་གྱི་མཆོད་པས་མཆོད་པའི་མཚན་ཉིད་འདི་ཡིན་ནོ་ཞེས་བྱ་བའི་དོན་ཏོ། །རྡོ་རྗེ་གར་གྱི་
[319b.4]སྦྱོར་བ་ཡིས། །ཞེས་བྱ་བ་ལ་སོགས་པ་ལ་ནི། རྡོ་རྗེ་ཁུ་ཚུར་གཉིས་བཅིངས་ལ་མཛུབ་མོ་གཉིས་བརྐྱང་ལ། སིདྡྷི་བཛྲི་བཛྲ་ཞེས་བརྗོད་ཅིང་གར་བྱས་པ་ལ། རང་གི་སྙིང་གར་རྡོ་རྗེ་ཧཱུཾ་མཛད་ཀྱི་ཕྱག་རྒྱ་བཅིངས་ལ། དེ་ནས་གཟུངས་ཀྱི་དཀྱིལ་འཁོར་ལས་གསུངས་པའི་ཆོ་གས་སམ། ཕྱག་རྒྱ་
[319b.5]དགྲོལ་བ་ཇི་ལྟ་བ་བཞིན་དུ་བྱས་ལ། མཉམ་པའི་ཐལ་མོས་མཉེས་པའི་བར་དུའོ། །དེ་བཞིན་ཡང་ཁྲོ་བོའི་ཁུ་ཚུར་གཉིས་བཅིངས་ཏེ། གཉིས་ཀར་བྱས་ནས། གཡས་པའི་ཁྲོ་བོའི་ཁུ་ཚུར་གྱིས་གཡོན་པའི་མཛུབ་མོ་བཟུང་སྟེ་ཡོངས་སུ་བསྒྱུར་ནས་དཔྲལ་བའི་ཕྱོགས་སུ་གཡས་པའི་མཛུབ་
[319b.6]མོའི་རྩེ་མོ་ཨ་ཧེ་བཛྲ་ཞེས་བྱ་བའི་སྙིང་པོ་འདིས་གཞག་པ་འདི་ནི་ལན་གྱི་ཕྱག་རྒྱའོ། །དེ་བཞིན་གར་ཡང་དཀྲོལ་ནས་ནི། །ཞེས་བྱ་བ་ལ་སོགས་པ་ནི་སྔ་མ་བཞིན་དུ་གར་བྱས་ལ། མཛུབ་མོ་གཉིས་པདྨའི་འདབ་མ་འདྲ་བ་བྱས་ལ་རང་གི་སྙིང་གར་གཞག་པར་བྱའོ། །བསམ་པ་གཡོས་པས་
[319b.7]འདུད་པ་ཞེས་བྱ་བ་ནི་རབ་ཏུ་འདུད་པའོ། །སྙིང་པོ་ནི་འདི་ཡིན་ཏེ། ཀ་མ་ཡ་བཛྲ་ཞེས་པའོ། །རྡོ་རྗེ་ཁྲོ་བོའི་མཛུབ་བསྙམས་ཏེ། །བཀན་ནས་མཐེབ་མོ་སྤྲད་བྱས་ཏེ། །ཞེས་བྱ་བ་ལ་སོགས་པ་ནི། རྡོ་རྗེ་ཁྲོ་བོའི་མཛུབ་མོ་གཉིས་བསྙམས་ཏེ་བཀན་ཞིང་རྩེ་མོ་སྦྱར་བ་བྱས་ནས། ཡོངས་སུ་
[320a]
[320a.1]བསྒྱུར་ཞིང་གཙུག་ཏོར་གྱི་ཕྱོགས་སུ་མཛུབ་མོ་གཉིས་ཀྱི་རྩེ་མོའི་ཕྱག་རྒྱ་བཞག་ལ། དེ་ནས་གཡོན་ཕྱོགས་སུ་གར་བྱ་བའི་སྦྱོར་བས་སྨད་པ་དང་། ཡང་གཡས་ཕྱོགས་སུ་གར་བྱ་བའི་སྦྱོར་བས་བསྟོད་དེ། སྙིང་གའི་ཕྱོགས་སུ་བཞག་ལ་ནྱ་ཊྱ་བཛྲ་ཞེས་བརྗོད་པར་བྱའོ། །ཕྱག་
[320a.2]རྒྱ་ཇི་ལྟ་བ་བཞིན་དུ་བཀྲོལ་ནས་མཉམ་པའི་ཐལ་མོས་མཉེས་པར་བྱ་བ་ནི་རེ་རེ་ཞིང་ཡང་བལྟ་བར་བྱའོ། །འཇིག་རྟེན་གསུམ་ལས་རྣམ་པར་རྒྱལ་བའི་དུམ་བུ་ལས། བཅོམ་ལྡན་འདས་རྣམ་པར་སྣང་མཛད་ཀྱི་ཕྱག་རྒྱ་བཞི་པའི་དཀྱིལ་འཁོར་གྱི་འགྲེལ་པའོ།། །།ཇི་ལྟར་བཅོམ་ལྡན་འདས་
[320a.3]རྣམ་པར་སྣང་མཛད་ཀྱི་ཕྱག་རྒྱ་བཞི་པའི་དཀྱིལ་འཁོར་ཇི་ལྟ་བ་དེ་བཞིན་དུ་རྡོ་རྗེ་ཧཱུཾ་མཛད་དང་། རིན་ཆེན་དང་། ཆོས་དང་། ལས་ཀྱི་ཧཱུཾ་མཛད་རྣམས་ཀྱང་རང་རང་གི་ཕྱག་རྒྱས་དཀྱིལ་འཁོར་བྲིས་ནས་དངོས་གྲུབ་ཐམས་ཅད་སྟེར་བར་འགྱུར་རོ། །དེ་ལ་རྡོ་རྗེ་ཧཱུཾ་མཛད་དབུས་སུ་བྲིས་ལ་མི་བསྐྱོད་པའི་གནས་སུ་
[320a.4]གཟུངས་ཀྱི་ཁྲོ་བོ་རྡོ་རྗེ་སེམས་དཔའི་མཚན་མའི་ཕྱག་རྒྱ་བྲི་བ་དང་། རིན་ཆེན་འབྱུང་ལྡན་གྱི་གནས་སུ་ཁྲོ་བོ་རྒྱལ་པོ་དང་། དོན་ཡོད་གྲུབ་པའི་གནས་སུ་ཁྲོ་བོ་ཆགས་པ་དང་། འོད་དཔག་ཏུ་མེད་པའི་གནས་སུ་གཟུངས་ཀྱི་ཁྲོ་བོ་ལེགས་པའི་མཚན་མའི་ཕྱག་རྒྱ་བྲི་བར་བྱའོ། །དེ་དག་གི་ཕྱག་རྒྱ་ནི་འདི་ཡིན་
[320a.5]ཏེ། ཧཱུཾ་བཛྲི་མ་ཊ་ཞེས་བྱ་བ་ནི་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱིའོ། །ཨོཾ་བཛྲ་ཀྲོ་དྷ་ས་མ་ཡེ་ཛྷི། ཨོཾ་བཛྲ་རོ་ཥ་ཎ་ཨཾ་ཀུ་ཤྱ་ཨ་ན་ཡ་སརྦྦ་ཛྷི། ཨོཾ་བཛྲ་རོ་ཥེ་ཀ་མ་བཛྲ་ནི་ཝ་ཤ་མེ་ཨ་ཡ་ཧེ་ཛྷི། ཨོཾ་བཛྲ་ཏུཥྚ་ཀྲོ་དྷེ་ཏུ་ཝ་ཤ་ཡ་སརྦྦ་ཛྷི། ཞེས་བྱ་བ་ནི་ལྷག་མ་རྣམས་ཀྱིའོ། །དེ་བཞིན་དུ་དཀྱིལ་འཁོར་བྲིས་
[320a.6]ནས། དབུས་སུ་བཅོམ་ལྡན་འདས་རིན་ཆེན་ཧཱུཾ་མཛད་བྲི་བའི་ཕྱག་རྒྱ་ཧཱུཾ་བྷྲྀ་ཀུ་ཊི་བཛྲ་རཏྣ་ཞེས་བྱ་བ་འདིས་བྲིའོ། །མི་བསྐྱོད་པའི་གནས་སུ་གཟུངས་ཀྱི་ཁྲོ་བོ་རྡོ་རྗེ་ཁྲོ་གཉེར། ཨོཾ་བཛྲ་བྷྲྀ་ཀུ་ཊི་ཀྲོ་དྷ་ར་སརྦྦ་ཨརྠཉྫི་ཞེས་བྱ་བ་འདིས་བྲིའོ། །རིན་ཆེན་འབྱུང་ལྡན་གྱི་གནས་སུ་ཉི་མ། ཨོཾ་བཛྲ་ཛྭ་ལ་མཱ་ལ་པྲ་བྷེ་མ་ཧཱ་ཀྲོ་དྷ་
[320a.7]ཨནྣེ་ཛྭ་ལ་ར་བེ་རོ་ཥ་ཛྷ། ཞེས་བྱ་བ་འདིས་བྲིའོ། །དོན་ཡོད་གྲུབ་པའི་གནས་སུ་ཁྲོ་བོ་རྡོ་རྗེ་རྒྱལ་མཚན་གྱི་རྩེ་མོའི་དཔུང་རྒྱན། ཨོཾ་བཛྲ་དྷྭ་ཛ་ཨ་གྲ་ཀེ་ཡཱུ་ར་ཀྲོ་དྷེ་དེ་ཧེ་ནི་སརྦྦ་ཛི་ཞེས་བྱ་བ་འདིས་བྲིའོ། །འོད་དཔག་ཏུ་མེད་པའི་གནས་སུ་གཟུངས་ཀྱི་ཁྲོ་བོ་བཞད་པའི་ཕྱག་རྒྱ། ཨོཾ་བཛྲ་ཨ་ཏ་ཧ་སི་ནི་ཧ་ས་ཧ་ས་
[320b]
[320b.1]ཊྚ་ཊྚ་ཧ་སི་ནི་མ་ར་ཛི་ཞེས་བྱ་བ་འདིས་བྲིའོ། །དེ་བཞིན་དུ་དཀྱིལ་འཁོར་བྲིས་ལ། དབུས་སུ་བཅོམ་ལྡན་འདས་ཆོས་ཀྱི་ཧཱུཾ་མཛད་ཀྱི་ཕྱག་རྒྱ་ཧཱུཾ་པདྨ་བཛྲ་ཧྲི་དྷ་ཞེས་བྱ་བ་འདིས་བྲིའོ། །མི་བསྐྱོད་པའི་གནས་སུ་ཁྲོ་བོ་རྡོ་རྗེ་དག་པ། ཨོཾ་བཛྲ་ཤུདྡྷ་ཀྲོ་དྷ་ཧ་ནི་མཱ་ར་ཡ་སརྦྦ་དུཥྚཱཾ་དི་ཞེས་བྱ་བ་འདིས་བྲིའོ། །རིན་ཆེན་
[320b.2]འབྱུང་ལྡན་གྱི་གནས་སུ་ཁྲོ་བོ་རྡོ་རྗེ་རྣོན་པོ། ཨོཾ་ཏི་ཀྵྙ་ཀྲོ་དྷེ་ཙྪནྡ་བཛྲ་ཀོ་ཥེ་ན་སརྦྦཾ་དི་ཞེས་བྱ་བ་འདིས་བྲི་བར་བྱའོ། །དོན་ཡོད་གྲུབ་པའི་གནས་སུ་ཁྲོ་བོ་ཆེན་པོ་རྡོ་རྗེ་རྒྱུ། ཨོཾ་བཛྲ་ཧེ་ཏུ་མ་ཧཱ་ཀྲོ་དྷེ་པྲ་བཱི་ཤེ་ཙ་ཀྲཾ་པཱ་བི་ཤ་ཡ་སརྦྦཾ་དི་ཞེས་བྱ་བ་འདིས་བྲིའོ། །འོད་དཔག་ཏུ་མེད་པའི་གནས་སུ་ཁྲོ་བོ་ཆེན་པོ་རྡོ་རྗེ་ལྕེ། ཨོཾ་
[320b.3]བཛྲ་ཛི་ཧྭཱམ་ཧཱ་ཀྲོ་དྷ་བ་ཤ་བཾ་ཙ་མ་མུ་ཛི་བྷི་ཞེས་བྱ་བ་འདིས་ཕྱག་རྒྱ་བྲིའོ། །དེ་བཞིན་དུ་དཀྱིལ་འཁོར་བྲིས་ལ། དབུས་སུ་བཅོམ་ལྡན་འདས་ལས་ཀྱི་ཧཱུཾ་མཛད་ཀྱི་ཕྱག་རྒྱའི་ཧཱུཾ་བཛྲ་ཀརྨྨ་ཨ་གྲི་ཀྲིག་ཅེས་བྱ་བ་འདིས་བྲིའོ། །མི་བསྐྱོད་པའི་གནས་སུ་ལས་ཐམས་ཅད་པ། ཨོཾ་སརྦྦ་མུ་ཁཾ་ཀརྨྨ་བཛྲ་ཎི་མ་
[320b.4]ཧཱ་ཀྲོ་དྷེ་ཀུ་རུ་སརྦྦ་ཧྞི། རིན་ཆེན་འབྱུང་ལྡན་གྱི་གནས་སུ་ཁྲོ་བོ་རྡོ་རྗེ་གོ་ཆ། ཨོཾ་བཛྲ་ཀ་བ་ཀྲོ་དྷེ་ར་ཀྲ་མཾ་ཧྚ་ཞེས་བྱ་བ་འདིས་བྲིའོ། །དོན་ཡོད་པར་གྲུབ་པའི་གནས་སུ་རྡོ་རྗེ་གཏུམ་པོ། ཨོཾ་བཛྲ་བནྡྷ་ཀྲོ་དྷེ་མ་ཧཱ་ཨཱ་ཤ་ནི་བཛྲ་དཾཥྚྭཱ་ཀ་རཱ་ལོ་གྲབྷི་ཥ་ཎ་བྷ་ཤ་པ་ཡ་ཧྞི་ཞེས་བྱ་བ་འདིས་བྲིའོ། །འོད་དཔག་ཏུ་མེད་
[320b.5]པའི་གནས་སུ་གཟུངས་ཀྱི་ཁྲོ་བོ་རྡོ་རྗེ་ཁུ་ཚུར་གྱི་མཚན་མའི་ཕྱག་རྒྱ། ཨོཾ་བཛྲ་ཀྲོ་དྷེ་མུཥྚི་བནྡྷ་ཧྞི་ཞེས་བྱ་བ་འདིས་བྲི་བར་བྱའོ། །དེ་ལ་རྡོ་རྗེ་ཧཱུཾ་མཛད་ལ་སོགས་པ་རྣམ་པ་བཞི་ནི། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་སྔགས་དང་ཕྱག་རྒྱ་རང་རང་གི་
[320b.6]རྣམ་པ་བཞི་གཟུང་བར་བྱའོ། །ལྷག་མ་རྣམས་ནི་འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་དུ་བཤད་པ་ཡིན་ནོ། །དེ་ལྟར་རས་དང་རྩིག་པ་དང་ནམ་མཁའ་ལ་བྲིས་པ་དེ་ཐམས་ཅད་ཀྱིས་ཕྱག་རྒྱ་བཞི་པའི་དཀྱིལ་འཁོར་གྱི་དངོས་གྲུབ་ཐམས་ཅད་ཐོབ་པ་ཡིན་པར་ཤེས་
[320b.7]པར་བྱའོ། །འཇིག་རྟེན་གསུམ་ལས་རྣམ་པར་རྒྱལ་བའི་དུམ་བུ་ལས། ཕྱག་རྒྱ་བཞི་པའི་དཀྱིལ་འཁོར་གྱི་བཤད་པ་རྫོགས་སོ།། །།དེ་ལྟར་བར་མ་ལ་དགའ་བའི་སེམས་ཅན་ཐམས་ཅད་རྗེས་སུ་གཟུང་བའི་ཕྱིར། ཕྱག་རྒྱ་བཞི་པའི་དཀྱིལ་འཁོར་གསུངས་ནས། ད་ནི་མདོར་བསྡུས་
[321a]
[321a.1]པ་ལ་དགའ་བའི་སེམས་ཅན་རྗེས་སུ་གཟུང་བར་བྱ་བའི་ཕྱིར། དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ཞེས་བྱ་བ་ལ་སོགས་པ་འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱ་གཅིག་པའི་དཀྱིལ་འཁོར་གསུངས་པ་ཡིན་ནོ། །དེ་ནས་ཞེས་
[321a.2]བྱ་བ་ནི་དེ་མ་ཐག་པ་སྟེ། དང་པོར་སྦྱོར་བའི་ཏིང་ངེ་འཛིན་གྱི་རྗེས་ཐོགས་ལ་ཞེས་བྱ་བའི་དོན་ཏོ། །དེ་ལ་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པའི་ཚུལ་གྱིས་རྡོ་རྗེ་ཧཱུཾ་མཛད་ཀྱི་རྣལ་འབྱོར་བྱས་ལ། དེ་ལས་བཤད་པའི་རྣལ་འབྱོར་ཆེན་པོའི་སྒྲུབ་པ་བྱའོ། ། 
[321a.3]དེ་ནས་རྡོ་རྗེ་ཧཱུཾ་མཛད་ཀྱི་ཕྱག་རྒྱ་ཆེན་པོ་བཅིངས་ཏེ། ནམ་མཁའི་ཕྱོགས་སུ་འདུག་ལ། སངས་རྒྱས་ཀྱི་ཞིང་འདི་དག་ཐམས་ཅད་ཨ་ཀཱ་རོ་མུ་ཁཾ་སརྦྦ་དྷརྨྨ་ཎཱཾ་ཨཱབྱ་ནུཏྤནྣ་ཏྭཱཏ་ཅེས་བྱ་བ་འདི་ཡིད་ཀྱིས་བརྗོད་པས་ནམ་མཁའ་དང་མཚུངས་པར་བསྒོམ་པར་བྱའོ། །དེ་ནས་འོག་ཏུ་ཡཾ་ལས་རླུང་
[321a.4]གི་དཀྱིལ་འཁོར། དེའི་སྟེང་དུ་བཾ་ལས་ཆུ། དེའི་སྟེང་དུ་སུཾ་ལས་གསེར་གྱི་ས་གཞི། ཡང་དེའི་སྟེང་དུ་ཡི་གེ་བཾ་ལས་རྒྱ་མཚོ་ཆེན་པོ། དེའི་དབུས་སུ་ཧཱུཾ་སུཾ་ཧཱུཾ་ཞེས་བྱ་བ་ལས་རིའི་རྒྱལ་པོ་རི་རབ་སྟེ། རིན་པོ་ཆེ་བཞིའི་རང་བཞིན་ཅན་ཟུར་བཞི་པ་རིན་པོ་ཆེ་དུ་མས་བརྒྱན་པ་སྟོང་གསུམ་པའི་སངས་རྒྱས་
[321a.5]ཀྱི་ཞིང་གི་ཚད་དང་མཉམ་པར་བསམ་པར་བྱའོ། །ཨོཾ་བཛྲ་དྀ་ཌྷོ་མེ་བྷབ་རཀྵ་སརྦྦཾ་སྭཱ་ཧཱ་ཞེས་བརྗོད་པ་དང་། རྡོ་རྗེ་བསྡམས་པ་བརྐྱང་བ་ས་ལ་རེག་པས་སྣ་ཚོགས་རྡོ་རྗེའི་རང་བཞིན་དུ་བྱིན་གྱིས་བརླབ་པར་བྱའོ། །དེ་ནས་རྡོ་རྗེ་ཆེན་པོའི་རི་རབ་ཀྱི་རྩེ་མོར་ཡི་གེ་ཧཱུཾ་ལས་རྩེ་མོ་རྡོ་རྗེ་དང་། ནོར་བུ་དང་
[321a.6]རིན་པོ་ཆེ་ལས་བྱས་པའི་ཁང་བུ་བརྩེགས་པ་སྤྲུལ་ལ། ཡང་དག་པར་བསྲུངས་ཏེ། ཁང་བུ་བརྩེགས་པའི་དབུས་སུ་ཧཱུཾ་ག་ཧཱུཾ་ཞེས་བྱ་བས་གླང་པོ་ཆེའི་གདན་གཉིས་བསྐྱེད་ལ། དེའི་སྟེང་དུ་ཡི་གེ་ཨས་ཟླ་བའི་དཀྱིལ་འཁོར་གཉིས་བསྐྱེད་དེ། འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱ་
[321a.7]བཅིངས་ཏེ། ཧཱུཾ་བཞི་བརྗོད་ནས། འཇིག་རྟེན་གྱི་ཁམས་ཀྱི་རྡུལ་ཕྲ་རབ་དང་མཉམ་པ་དེ་བཞིན་གཤེགས་པ་ཐམས་ཅད་ཀྱི་ཐུགས་ལས་རྡོ་རྗེ་ཧཱུཾ་མཛད་ཀྱི་གཟུགས་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་པ་ཕྱུང་ནས། འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་
[321b]
[321b.1]པའི་འཇིག་རྟེན་གྱི་ཁམས་ཐམས་ཅད་ན་གནས་པའི་བྱང་ཆུབ་སེམས་དཔའི་འཁོར་གྱི་དཀྱིལ་འཁོར་དང་བཅས་པའི་དེ་བཞིན་གཤེགས་པ་ཐམས་ཅད་རྡོ་རྗེ་རིགས་ཀྱི་གཟུགས་སུ་བྱིན་གྱིས་བརླབས་ནས་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་གྱུར་པ་གང་ཡིན་པ་རྣམས་
[321b.2]དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ཏེ་རང་གི་དམ་ཚིག་ལ་བཞག་ནས། རྡོ་རྗེ་ཧཱུཾ་མཛད་ཀྱི་སྐུ་གཅིག་ཏུ་གྱུར་ཏེ། དེ་བཞིན་གཤེགས་པ་ཐམས་ཅད་ཀྱི་ཐུགས་ལ་ཞུགས་སོ། །དེ་ནས་དེ་བཞིན་གཤེགས་པ་ཐམས་ཅད་ཀྱི་ཐུགས་ལ་གཡོན་བརྐྱང་བས་བཞུགས་
[321b.3]པ་ཡན་ལག་ཐམས་ཅད་ལས་བསྐལ་པའི་མེ་ཆེན་པོའི་འོད་དང་མཉམ་པ་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་པའི་རྡོ་རྗེ་ཁྲོ་བོ་ཕྱུང་ནས་ཡང་བསྡུས་ཏེ་ཁང་པ་བརྩེགས་པའི་དབུས་སུ་སྔར་གྱི་གླང་པོ་ཆེའི་གདན་གྱི་སྟེང་དུ་བཞུགས་སོ་ཞེས་བྱ་བ་འདི་ནི་དང་པོར་སྦྱོར་
[321b.4]བའི་ཏིང་ངེ་འཛིན་ཡིན་ནོ། །ཕྱག་ན་རྡོ་རྗེ་ནི་བཤད་མ་ཐག་པའི་རྡོ་རྗེ་ཧཱུཾ་མཛད་དོ། །ཡང་ཞེས་བྱ་བ་ནི་ཕྱག་རྒྱ་བཞི་པའི་དཀྱིལ་འཁོར་ལ་ལྟོས་པས་ན་ཡང་ཞེས་བྱ་བ་སྨོས་སོ། །འདི་ཞེས་བྱ་བ་ནི་བློ་ལ་གནས་པའི་རྡོ་རྗེ་དམ་ཚིག་གི་ཁྲོ་བོ་འདི་གསུངས་སོ་ཞེས་བྱ་བའོ། །རང་ནི་བདག་ཉིད་དེ་ལས་
[321b.5]སྐྱེས་པའོ། །དམ་ཚིག་གི་ཁྲོ་བོ་ནི་འདའ་བར་མི་བྱ་བའི་ཁྲོ་བོ་སྟེ། རང་གི་རྡོ་རྗེ་དམ་ཚིག་གི་ཁྲོ་བོ་ནི་བཅོམ་ལྡན་འདས་རྡོ་རྗེ་ཧཱུཾ་མཛད་དེ་ཡི་གེ་ཧཱུཾ་ལས་དེ་སྐྱེད་པར་བྱེད་པའོ། །དེ་གསུངས་པ་ནི་བཤད་པའོ། །འདི་སྐད་སྟོན་པ་ཡིན་ཏེ། ཇི་སྐད་དུ་བཤད་པའི་གླང་པོ་ཆེའི་གདན་ལ་འདུག་ནས། བཅོམ་
[321b.6]ལྡན་འདས་རྡོ་རྗེ་ཧཱུཾ་མཛད་ཀྱི་རང་གི་ཐུགས་ལས་རྡོ་རྗེ་ཧཱུཾ་མཛད་སྤྲུལ་ལ། ཡི་གེ་ཧཱུཾ་འདོན་ཅིང་མདུན་དུ་བསྐྱེད་དེ། གླང་པོ་ཆེའི་སྟེང་དུ་ཤར་ཕྱོགས་སུ་ཁ་བལྟས་ཏེ་གཞག་པར་བྱའོ་ཞེས་བྱ་བ་འདི་ནི་རྡོ་རྗེ་ཧཱུཾ་མཛད་ཀྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་ཡིན་ནོ། །འདིར་ཡང་
[321b.7]རྣལ་འབྱོར་པས་ཏིང་ངེ་འཛིན་ཡང་དེ་བཞིན་དུ་རྗེས་སུ་སྦྱངས་ནས། དེ་ནས་བསྡུ་བ་བྱས་ཏེ་ལས་ཀྱི་རྒྱལ་པོ་མཆོག་བསྒོམ་པ་སྔ་མ་བཞིན་དུ་ཤེས་པར་བྱའོ། །འཇིག་རྟེན་གསུམ་ལས་རྣམ་པར་རྒྱལ་བའི་དུམ་བུར་གསུངས་པའི་དངོས་གྲུབ་ཐམས་ཅད་རྡོ་རྗེ་ཧཱུཾ་མཛད་ཀྱི་ཕྱག་རྒྱ་གཅིག་པའི་དཀྱིལ་
[322a]
[322a.1]འཁོར་དུ་བཤད་པའི་དམ་ཚིག་དང་དབང་བསྐུར་བ་ཐོབ་པས་བསྒྲུབ་པར་བྱའོ་ཞེས་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བ་ནི་སྐབས་སུ་བབ་པའོ། །བཅོམ་ལྡན་འདས་རྡོ་རྗེ་ཧཱུཾ་མཛད་དཔའ་བོ་གཅིག་ཏུ་བཤད་མ་ཐག་པའི་
[322a.2]དཀྱིལ་འཁོར་ནི་འདི་ཡིན་ནོ། །དེ་ནས་ཞེས་བྱ་བ་ནི་བཤད་མ་ཐག་པའི་སྟེ་སྔོན་དུ་བསྙེན་པ་བྱས་པའི་རྗེས་ཐོགས་ལ་ཞེས་བྱ་བའི་དོན་ཏོ། །དེ་ནས་རྒྱུ་དེའི་ཕྱིར་རོ། །གང་གི་ཕྱིར་ཕྱག་རྒྱ་གཅིག་པའི་དཀྱིལ་འཁོར་དུ་འཇུག་པ་མེད་ན་མདོར་བསྡུས་པ་ལ་དགའ་བའི་དོན་གྲུབ་པར་མི་འགྱུར་བ་དེའི་ཕྱིར་
[322a.3]རབ་ཏུ་བཤད་པར་བྱའོ། །གསང་བའི་དཀྱིལ་འཁོར་དམ་པ་སྟེ། །ཞེས་བྱ་བ་ནི། དེ་ལ་འཇིག་རྟེན་གསུམ་ལས་རྣམ་པར་རྒྱལ་བའི་དུམ་བུ་ལས་གསུངས་པའི་དངོས་གྲུབ་ཐམས་ཅད་ནི་རྡོ་རྗེ་ཧཱུཾ་མཛད་གཅིག་པུས་དངོས་གྲུབ་ཐམས་ཅད་བསྡུས་པར་གྱུར་པའི་ཕྱག་རྒྱ་གཅིག་པའི་དཀྱིལ་འཁོར་ནི་
[322a.4]གསང་བས་ན་སྦ་བ་སྟེ། བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་ཕྱག་རྒྱ་གཅིག་པའི་དཀྱིལ་འཁོར་རོ། །གསང་བ་ཡང་ཡིན་ལ། དཀྱིལ་འཁོར་ཡང་ཡིན་པས་ན་གསང་བའི་དཀྱིལ་འཁོར་ཏེ་འདི་ནི་དམ་པའོ། །དེའི་དོན་ནི་འདི་སྐད་སྟོན་པ་ཡིན་ཏེ། བཤད་མ་ཐག་པའི་ཚུལ་གྱིས་བཅོམ་
[322a.5]ལྡན་འདས་རྡོ་རྗེ་ཧཱུཾ་མཛད་ཀྱི་ཏིང་ངེ་འཛིན་རྣམ་པ་གསུམ་བསྒོམས་པ་ནས་བརྩམས་ཏེ། ཧཱུཾ་ཞེས་བརྗོད་པས་ཕྱག་རྒྱ་གཅིག་པའི་དཀྱིལ་འཁོར་བསྒོམས་ཏེ། ཉིན་རེ་ཞིང་ཐུན་བཞིའི་སྦྱོར་བས་ཟླ་བ་གཅིག་གམ། ཟླ་བ་དྲུག་གམ། ལོ་གཅིག་གི་བར་དུ་ཇི་སྲིད་མངོན་སུམ་དུ་མཐོང་བར་གྱུར་པ་དེ་སྲིད་
[322a.6]ཀྱི་བར་དུ་བསྒོམ་པར་བྱའོ། །དེའི་རྗེས་ལ་དཀྱིལ་འཁོར་བྲི་བར་བྱའོ། །རྡོ་རྗེ་དབྱིངས་དང་འདྲ་བས་ན། །ཞེས་བྱ་བ་ནི་སྤྲུལ་པའི་རྡོ་རྗེ་ཧཱུཾ་མཛད་ཀྱི་དཀྱིལ་འཁོར་དང་འདྲའོ། །རྡོ་རྗེ་ཧཱུཾ་ཞེས་བྱ་བ་སྟེ། །ཞེས་བྱ་བ་ནི་འདི་ལ་རྡོ་རྗེ་ཧཱུཾ་ཞེས་བྱ་བའི་མིང་བཏགས་པའོ། །དཀྱིལ་འཁོར་ཆེན་པོའི་ཚུལ་དུ་ནི། ། 
[322a.7]དཀྱིལ་འཁོར་ཐམས་ཅད་བྲི་བར་བྱ། །ཞེས་བྱ་བ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོའི་ཚུལ་གྱིས་ཉེ་བའི་ཁྱམས་བོར་ནས། དེ་ལས་བཤད་པའི་ཕྱི་རོལ་གྱི་དཀྱིལ་འཁོར་བྲི་བར་བྱའོ། །དེའི་དབུས་སུ་ཞེས་བྱ་བ་ནི་དཀྱིལ་འཁོར་གྱི་དབུས་སུའོ། །ཅི་ཞིག་བྱ་ཞེ་ན། 
[322b]
[322b.1]ལེགས་བྲི་བ་ཞེས་བྱ་བ་སྨོས་ཏེ། རྡོ་རྗེ་ཧཱུཾ་མཛད་ཀྱི་རྡོ་རྗེའོ། །གང་ལ་ཞེ་ན། ཟླ་བའི་དཀྱིལ་འཁོར་ལའོ་ཞེས་བྱ་བ་སྨོས་ཏེ། གླང་པོ་ཆེའི་སྟེང་གི་ཟླ་བའི་དཀྱིལ་འཁོར་རོ། །ཅི་འདྲ་བ་ཞིག་ཅེ་ན། རྡོ་རྗེ་ཧཱུཾ་གི་ཕྱག་རྒྱ་ཆེ། །ལག་ན་འཛིན་པ་རྡོ་རྗེ་བཅས། །ཞེས་བྱ་བ་ནི་རྡོ་རྗེ་དང་བཅས་པའི་ཧཱུཾ་
[322b.2]མཛད་ཀྱི་ཕྱག་རྒྱ་ཆེན་པོ་ཅན་ནི་ཕྱག་རྒྱ་ཆེན་པོ་སྟེ། འཇིག་རྟེན་གསུམ་ལས་རྣམ་པར་རྒྱལ་བའོ། །ལག་ན་འཛིན་པ་ནི་འཛིན་པ་སྟེ། ཕྱག་གིས་འཛིན་པས་ན་ལག་ན་འཛིན་པའོ། །རྡོ་རྗེ་ཧཱུཾ་མཛད་ཀྱི་ཕྱག་རྒྱ་ཆེན་པོ་རྡོ་རྗེ་དང་བཅས་པ་ཕྱག་གིས་འཛིན་པ་གང་ཡིན་པ་དེ་ལ་དེ་སྐད་ཅེས་བྱའོ། ། 
[322b.3]བརྐྱང་བསྐུམ་ཚུལ་དུ་གནས་པ་དང་། །ཞེས་བྱ་བ་ནི་བཤད་ཟིན་ཏེ། ཁ་དོག་གཟུགས་ནི་ཇི་བཞིན་བྱ། །ཞེས་བྱ་བ་ནི། ཨུཏྤལ་ཆེར་སྔོ་འཚེར་བའི་མདོག །སངས་རྒྱས་ཕྲེང་བ་ལ་སོགས་བརྒྱན། །མཆེ་བ་ཅུང་ཟད་ཕྱུང་བའི་ཞལ། །ཁྲོ་དང་བཅས་པས་འཛུམ་པ་ཡི། །ཞལ་
[322b.4]བཞི་ཕྱག་ནི་བརྒྱད་པ་སྟེ། །འབར་བའི་ཕྲེང་བ་འཁྲིགས་པའི་མདོག །གཡོན་པའི་ཞབས་ཀྱི་མཐིལ་གྱིས་ནི། །དབང་ཕྱུག་ཆེན་པོ་མནན་པར་བྱ། །གཡས་པའི་ཞབས་ཀྱིས་ཨུ་མ་ཡི། །ནུ་མའི་སྟེང་དུ་གནོན་པར་བྲི། །དེའི་སྙིང་པོ་ནི་འདི་ཡིན་ཏེ། ཡང་ན་ཞལ་གཅིག་ཕྱག་གཉིས་
[322b.5]པ་བྲི་བར་བྱའོ། །དེ་ནས་ཞེས་བྱ་བ་ནི་སྐབས་སུ་བབ་པའོ། །འདིར་ཞེས་བྱ་བ་ནི་བཤད་མ་ཐག་པའི་གསང་བའི་དཀྱིལ་འཁོར་རོ། །ཚོ་ག་ཐམས་ཅད་རྒྱས་པར་བྱ་སྟེ་ཞེས་བྱ་བ་ནི། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་པའི་ཚུལ་གྱིས་སློབ་དཔོན་གྱི་
[322b.6]ལས་ཀྱི་ཆོ་ག་རྒྱས་པ་དང་། སློབ་མ་འཇུག་པའི་ཆོ་ག་རྒྱས་པར་བྱས་ནས་ཞེས་བྱ་བའི་དོན་ཏོ། །རྡོ་རྗེ་ཧཱུཾ་མཛད་ཀྱི་ཕྱག་རྒྱ་གཅིག་པའི་དཀྱིལ་འཁོར་དུ་དབང་བསྐུར་བ་ཐོབ་པ་ལ་དངོས་གྲུབ་སྒྲུབ་པ་བསྟན་པར་བྱའོ་ཞེས་བསྟན་པའི་ཕྱིར། །རྡོ་རྗེ་ཧཱུཾ་ཞེས་བྱ་བ་གསང་བའི་ཕྱག་རྒྱའི་ཡེ་ཤེས་ལ་
[322b.7]བསླབ་པའོ་ཞེས་བྱ་བ་སྨོས་སོ། །རྡོ་རྗེ་ཧཱུཾ་ཞེས་བྱ་བའི་གསང་བ་ནི་ཕྱག་རྒྱ་གཅིག་པའི་དཀྱིལ་འཁོར་རོ། །དེའི་ཕྱག་རྒྱ་ནི་ཁྲོ་བོའི་སོར་མོས་བསྒྲུབ་པའི་ཕྱག་རྒྱའོ། །དེའི་ཡེ་ཤེས་བསླབ་པ་ནི་བརྗོད་ཅིང་བཤད་དོ་ཞེས་བྱ་བའི་ཐ་ཚིག་གོ། །དཀྱིལ་འཁོར་འདིར་ནི་ཞུགས་ནས་ཀྱང་། ། 
[323a]
[323a.1]ཞེས་བྱ་བ་ནི། རང་ཉིད་རྡོ་རྗེ་ཧཱུཾ་མཛད་ཀྱི་དཀྱིལ་འཁོར་འདིར་ཞུགས་པའོ། །འཇིག་རྟེན་གསུམ་རྒྱལ་མཛུབ་མོ་ནི། །བུ་གར་བཅུག་ནས་བསྒྲུབས་ནས་ནི། །ཞེས་བྱ་བ་ནི་གཡོན་པའི་ཁྲོ་བོའི་ཁུ་ཚུར་གྱི་སྡིགས་མཛུབ་ཀྱིས་སྒྲུབ་པའོ། །ཇི་ལྟར་སྒྲུབ་ཅེ་ན། བུ་གར་བཅུག་
[323a.2]ནས་ཞེས་བྱ་བ་སྨོས་ཏེ། གཡོན་པའི་ཁྲོ་བོའི་མཛུབ་མོ་གཡས་པའི་ཁྲོ་བོའི་ཁུ་ཚུར་གྱིས་བྱང་ཆུབ་མཆོག་གི་ཚུལ་དུ་གཞག་ཅིང་བསྒྲུབ་པར་བྱའོ། །དེ་སྐད་དུ་ཡང་། རིག་པ་ལ་གནས་བསྒྲུབས་ན་ནི། །ཞེས་གསུངས་སོ། །ལས་ཀུན་རབ་ཏུ་བསྒྲུབ་པར་འགྱུར། །ཞེས་བྱ་བ་ནི་འཇིག་རྟེན་
[323a.3]གསུམ་ལས་རྣམ་པར་རྒྱལ་བ་ལ་སོགས་པ་ལས་ཐམས་ཅད་ལ་ཐོགས་པ་མེད་པར་འགྲུབ་པར་འགྱུར་རོ། །འདི་སྐད་སྟོན་ཏེ། རྡོ་རྗེ་ཧཱུཾ་མཛད་ཀྱི་སྦྱོར་བས། ཧཱུཾ་བཛྲ་ས་མ་ཡ་ཀི་ཊ་ཞེས་བྱ་བའི་སྙིང་པོ་བརྗོད་ཅིང་ཐུན་བཞིའི་སྦྱོར་བས་ལོ་གཅིག་གི་བར་དུ་བསྒོམས་ལ། རང་གི་བྱ་བ་བྱས་ཏེ། 
[323a.4]དེ་ནས་དཀྱིལ་འཁོར་བྲིས་ལ་འཇུག་པར་བྱའོ། །མཚན་ཐོག་ཐག་བཟླས་ཤིང་། འཇིག་རྟེན་གསུམ་ལས་རྣམ་པར་རྒྱལ་བའི་མཛུབ་མོས་བསྒྲུབ་པར་བྱས་ན་དེས་འགྲུབ་པར་འགྱུར་རོ། །དེ་ལྟར་དམ་ཚིག་གི་ཕྱག་རྒྱ་བསྒྲུབ་པ་བཤད་ནས། ད་ནི་ཕྱག་རྒྱ་ཆེན་པོ་བསྒྲུབ་པ་གསུངས་པ་ནི། དེ་
[323a.5]ནས་ཞེས་བྱ་བ་ལ་སོགས་པའོ། །དེ་ནས་ཞེས་བྱ་བ་ནི་དེའི་རྗེས་ལ་ཞེས་བྱ་བའི་དོན་ཏོ། །རྡོ་རྗེ་ཧཱུཾ་ཞེས་བྱ་བ་ནི་གསང་བའི་ཕྱག་རྒྱ་ནི་ཕྱག་རྒྱ་ཆེན་པོའོ། །དེའི་ཡེ་ཤེས་བསླབ་པར་བྱའོ། །དཀྱིལ་འཁོར་ལེགས་པར་ཞུགས་ནས་ནི། །ཞེས་བྱ་བ་ནི། བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་བཤད་མ་
[323a.6]ཐག་པའི་ཕྱག་རྒྱ་གཅིག་པའི་དཀྱིལ་འཁོར་དུ་རང་ཉིད་ཀྱིས་བྲིས་ལ་འཇུག་པར་བྱའོ། །ཇི་ལྟར་འཇུག་ཅེ་ན། ལེགས་པ་ཞེས་བྱ་བ་བསྒོམ་པར་བྱ་སྟེ། འདི་སྐད་སྟོན་པ་ཡིན་ཏེ། ཧཱུཾ་བཛྲ་ས་མ་ཡ་ཧཱུཾ་ཞེས་བྱ་བའི་སྙིང་པོ་སྔར་བཤད་པའི་ཚུལ་གྱིས་བཟླས་པ་བྱེ་བ་བྱས་ལ་ལོ་གཅིག་ཙམ་དུ་སྙིང་པོ་བརྗོད་
[323a.7]ཅིང་སྔར་བཤད་པའི་ཚུལ་གྱིས་བསྒོམ་པ་བྱ་སྟེ། རྟགས་བྱུང་བ་ན་དཀྱིལ་འཁོར་བྲིས་ལ་འཇུག་པར་བྱའོ། །དེ་ནས་ཧཱུཾ་བཛྲ་ས་མ་ཡ་ཧཱུཾ་ཞེས་བརྗོད་ཅིང་། རྡོ་རྗེ་ཧཱུཾ་མཛད་ཀྱི་ཕྱག་རྒྱ་ཆེན་པོ་བཅིངས་ཏེ། མཚན་ཐོག་ཐག་རྡོ་རྗེ་ཧཱུཾ་མཛད་དུ་བདག་ཉིད་བསྒོམས་ལ་འདི་ཙམ་གྱིས་ཕྱག་རྒྱ་ཆེན་པོ་མཆོག་
[323b]
[323b.1]གནས་པའོ། །དེ་ལྟར་གནས་ན་རྡོ་རྗེ་ཧཱུཾ་ཞེས་བྱ་བ་ནས་སྒྲུབ་པ་པོས། ལས་རྣམས་ཀུན་ནི་བྱེད་པར་འགྱུར། །ཞེས་བྱའོ། །དེ་ལྟར་དམ་ཚིག་གི་ཕྱག་རྒྱ་སྒྲུབ་པ་དང་། ཕྱག་རྒྱ་ཆེན་པོ་སྒྲུབ་པ་རིག་པའི་ཐབས་གཞན་བཤད་ནས། ད་ནི་འཇིག་རྟེན་གསུམ་ལས་རྣམ་པར་རྒྱལ་བའི་དུམ་བུ་ལས་
[323b.2]བཤད་པའི་དངོས་གྲུབ་ཐམས་ཅད་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་པའི་ཕྱག་རྒྱ་ཆེན་པོ་བཞིས་ཇི་ལྟ་བ་བཞིན་དུ་རང་གི་ལྷའི་རྣལ་འབྱོར་བྱས་ནས། ཕྱག་རྒྱ་གཅིག་པའི་དཀྱིལ་འཁོར་བསྒྲུབ་པར་བྱའོ། །འཇིག་རྟེན་གསུམ་ལས་རྣམ་པར་རྒྱལ་བའི་
[323b.3]དུམ་བུ་ལས་བཤད་པའི་དངོས་གྲུབ་ཐམས་ཅད་དཀྱིལ་འཁོར་ཆེན་པོར་བཤད་པའི་རྡོ་རྗེ་ཧཱུཾ་མཛད་ཀྱི་རྣལ་འབྱོར་དང་། དེ་ལས་བཤད་པའི་རྣལ་འབྱོར་ཆེན་པོ་བྱས་ལ། དེ་ལས་བཤད་པའི་ཕྱག་རྒྱ་རྣམས་ཀྱིས་བཅོམ་ལྡན་འདས་རྡོ་རྗེ་ཧཱུཾ་མཛད་དེ་ལ་རྒྱས་བཏབ་ནས་བསྒྲུབ་པར་བྱའོ་ཞེས་བསྟན་པའི་ཕྱིར་
[323b.4]རོ། །དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བ་ནི་དེ་མ་ཐག་པ་སྟེ་ཡེ་ཤེས་བསླབ་པའི་རྗེས་ཐོགས་ལ་ཞེས་བྱ་བའི་ཐ་ཚིག་གོ། །ཕྱག་རྒྱ་བཞི་བཅིང་བ་ཇི་ལྟ་བ་བཞིན་དུ་བསླབས་ཏེ་ཞེས་པ་ནི། ཇི་ལྟར་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་
[323b.5]མནའ་བསྒག་པ་སྔོན་དུ་སོང་བའི་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་ཕྱག་རྒྱ་ཆེན་པོ་ལ་སོགས་པའི་ཕྱག་རྒྱ་བཞི་བསླབ་ཅིང་བསྟན་པ་དེ་བཞིན་དུ་འདིར་ཡང་བསྟན་པར་བྱ་བའི་དོན་ཏོ། །དེ་བཞིན་དུ་དངོས་གྲུབ་ཏུ་འགྱུར་རོ་ཞེས་བྱ་བ་ནི། ཇི་ལྟར་འཇིག་རྟེན་གསུམ་ལས་རྣམ་པར་རྒྱལ་བ་ལ་སོགས་པའི་
[323b.6]དཀྱིལ་འཁོར་རྣམས་སུ་དངོས་གྲུབ་ཏུ་འགྱུར་བ་དེ་བཞིན་དུ་འདིར་ཡང་འགྱུར་རོ་ཞེས་བྱ་བའི་དོན་ཏོ། །གང་གི་ཕྱིར་དངོས་གྲུབ་ཐམས་ཅད་བསྡུས་པར་གྱུར་པའི་དཀྱིལ་འཁོར་འདི་ཡིན་ནོ་ཞེས་དགོངས་པའི་ཕྱིར་རོ། །དཀྱིལ་འཁོར་དུ་ཇི་ལྟ་བ་དེ་བཞིན་དུ་རས་ལ་སོགས་པ་ལ་བྲིས་པ་དང་། ལུགས་
[323b.7]མ་ལ་སོགས་པའི་གཟུགས་ཐམས་ཅད་ལ་ཡང་དངོས་གྲུབ་འདི་ཐུན་མོང་ཡིན་ནོ་ཞེས་བྱ་བ་ནི། ཇི་ལྟར་ས་ལ་བྲིས་པའི་དཀྱིལ་འཁོར་དུ་ཐམས་ཅད་འགྲུབ་པར་འགྱུར་བ་དེ་བཞིན་དུ་རས་དང་རྩིག་པ་ལ་སོགས་པ་ལ་ཕྱག་རྒྱ་གཅིག་པའི་དཀྱིལ་འཁོར་བྲིས་ན་ཐམས་ཅད་འགྲུབ་པར་འགྱུར་རོ། ། 
[324a]
[324a.1]ལུགས་མ་ལ་སོགས་པ་ཞེས་བྱ་བ་ནི། གསེར་ལ་སོགས་པའི་རང་བཞིན་རྣམས་སོ། །དེ་ལྟར་རྡོ་རྗེའི་རིགས་ཆེན་པོའི་དཀྱིལ་འཁོར་བསྟན་ནས། ད་ནི་བཅོམ་ལྡན་འདས་ཕྱག་ན་རྡོ་རྗེས་རྟོག་པའི་རྒྱལ་པོ་ཡུན་རིང་དུ་གནས་པར་བྱ་བའི་ཕྱིར། དེ་བཞིན་གཤེགས་པ་ཐམས་
[324a.2]ཅད་བོས་ཏེ། བྱིན་གྱིས་བརླབས་པར་གསོལ་བ་འདེབས་པའོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས། བདག་གི་རིགས་འདི་ལ་བྱིན་གྱིས་བརླབ་ཏུ་གསོལ། ཇི་ལྟར་ཡང་རིགས་ཐམས་ཅད་བྱིན་གྱིས་བརླབས་པས། སེམས་ཅན་ཐམས་ཅད་ཇི་ལྟར་དགའ་བ་བཞིན་དུ་
[324a.3]བགྱིས་ཀྱང་། དཀའ་བ་མེད་ཅིང་བརྟུལ་ཞུགས་མེད་པར་དངོས་གྲུབ་ཐམས་ཅད་ཐོབ་པར་བགྱི་བའི་སླད་དུའོ་ཞེས་བྱ་བས། དེ་ལྟར་བཅོམ་ལྡན་འདས་ཕྱག་ན་རྡོ་རྗེས་གསོལ་བ་བཏབ་པར་འགྱུར་ཏེ། དེ་ནས་ཞེས་བྱ་བ་ནི། དེའི་རྗེས་ཐོགས་ལ་ཡང་བཅོམ་ལྡན་འདས་དེ་བཞིན་གཤེགས་
[324a.4]པ་ཐམས་ཅད་གཅིག་ཏུ་འདུས་ཏེ་ཞེས་བྱ་བ་དང་། ཡང་གི་སྒྲ་ནི་སྔར་བཤད་པའི་བསྡུ་བ་ལ་ལྟོས་པའོ། །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པའི་རྒྱལ་པོ་བྱིན་གྱིས་བརླབ་པའི་ཕྱིར། རྡོ་རྗེ་སེམས་དཔའ་ཁྱོད་ལེགས་སོ་ཞེས་བཀའ་སྩལ་ཏོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་
[324a.5]ནི། བཅོམ་ལྡན་འདས་ཕྱག་ན་རྡོ་རྗེའི་ཐུགས་ཀར་གནས་པའི་རྡོ་རྗེ་འབར་བའོ། །དེའི་དམ་ཚིག་ནི་རྡོ་རྗེ་རིན་པོ་ཆེའི་རིགས་ཐམས་ཅད་ལས་སྐྱེས་པ་སྟེ། དེ་སྟོན་པར་བྱེད་པའི་དམ་ཚིག་གི་ཚོགས་ལ་ཡང་དེ་བཞིན་གཤེགས་པ་ཐམས་ཅད་ཀྱི་དོན་རྡོ་རྗེ་དམ་ཚིག་གི་ཡང་ཁྱད་པར་དུ་གྱུར་པས་ན་རྟོག་
[324a.6]པའི་རྒྱལ་པོའོ། །དེའི་ཕྱིར་རྟོག་པའི་རྒྱལ་པོ་རྡོ་རྗེ་ཆེན་པོའི་རིགས་ཀྱི་རྟོག་པའི་རྒྱལ་པོ་ཆེན་པོ་རྒྱས་པ་རྫོགས་པར་ཞེས་བྱ་བ་ནི་རྡོ་རྗེ་ཆེན་པོ་ནི་ཇི་སྐད་དུ་བཤད་པའི་རྡོ་རྗེ་འབར་བ་དེའི་རིགས་ལས་སྐྱེས་པའོ། །དེའི་རྟོག་པའི་ཆོ་ག་ནི་དཀྱིལ་འཁོར་ཆེན་པོ་ལ་སོགས་པ་སྟོན་པར་བྱེད་པའི་སྒྲའི་ཚོགས་
[324a.7]སོ། །དོན་རྒྱས་པ་ནི་དཀྱིལ་འཁོར་ཆེན་པོ་ལས་གསུངས་པའི་སྒྲུབ་པ་རྒྱས་པ་རྫོགས་སོ་ཞེས་བྱ་བ་ནི་རྩ་བའི་རྒྱུད་ཀྱི་མདོའི་རང་བཞིན་མཐར་ཐུག་པའོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་དེའི་རྗེས་སུ་འཇུག་པའི་དམ་ཚིག་གི་རང་བཞིན་ཕྱག་རྒྱ་བཞིའི་བདག་ཉིད་ལའང་དམ་ཚིག་གི་ཕྱག་
[324b]
[324b.1]རྒྱ་ཞེས་བརྗོད་དེ། འདི་དག་ཐམས་ཅད་ནི་རྡོ་རྗེའི་རིགས་ཆེན་པོའི་ཁྲོ་བོས་ཁྲོ་བ་འདུལ་བའི་ཕྱིར་གསུངས་པ་ཡིན་ནོ། །གདུག་པ་མ་རུངས་འདུལ་བའི་ཕྱིར། །ཁྲོ་བོའི་སྤྲུལ་པར་རབ་གྲགས་པ། །བློ་ལྡན་རྡོ་རྗེ་སེམས་དཔའ་ཡིས། །རྟོག་པའི་རྒྱལ་པོ་འདི་གསུངས་སོ། །ལུས་ཅན་བྱང་
[324b.2]ཆུབ་བསྒྲུབ་པའི་ཕྱིར། །དྲི་མ་མེད་པ་དེ་ཉིད་ནི། །སྣང་བྱེད་དག་པ་འདི་བཤད་ལས། །བདག་གིས་བསོད་ནམས་གང་བསགས་པ། །དེ་ཡིས་འཇིག་རྟེན་མ་ལུས་པ། །སངས་རྒྱས་ཀུན་མཁྱེན་ཀུན་དགའ་ཆེ། །སྙིང་པོ་བསམ་མི་ཁྱབ་ཆེན་གཙོ། །རྡོ་རྗེ་འཛིན་ཆེན་རྒྱལ་གྱུར་ཅིག །རྡོ་རྗེ་ཆེན་
[324b.3]པོའི་རིགས་འཇིག་རྟེན་གསུམ་ལས་རྣམ་པར་རྒྱལ་བའི་དུམ་བུ་བཤད་པ་དེ་ཁོ་ན་ཉིད་སྣང་བར་བྱེད་པ་ཞེས་བྱ་བ་རྫོགས་སོ།། །།དེ་ལྟར་ཁྲོ་བོས་ཁྲོ་བ་སྤངས་པའི་ཕྱིར་རྡོ་རྗེའི་རིགས་བསྟན་ནས། ད་ནི་ཁྱབ་འཇུག་ལ་སོགས་པས་དང་པོ་རབ་ཏུ་དགའ་བ་རྟོགས་ནས། ཕྱིར་མི་ལྡོག་པ་ལ་གཞག་
[324b.4]ཅིང་དངོས་སུ་བསྒྲུབས་ནས། ཕྱི་རོལ་གྱི་རྡོ་རྗེའི་རིགས་ལ་མོས་པའི་སེམས་ཅན་རྣམས་ཀྱི་དོན་དུ། འཇིག་རྟེན་གསུམ་གྱི་དཀྱིལ་འཁོར་ཆེན་པོ་གསུངས་པ་ནི། དེ་ནས་ཡང་བཅོམ་ལྡན་འདས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བའི་སྒྲ་ནི་དེ་མ་ཐག་པ་སྟེ། དང་པོར་སྦྱོར་
[324b.5]བའི་རྗེས་ཐོགས་ཉིད་ལའོ། །དེ་ལ་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་དང་པོ་སྦྱོར་བའི་ཏིང་ངེ་འཛིན་རྫོགས་པར་བྱས་ནས། རྡོ་རྗེ་ཧཱུཾ་མཛད་དང་། རིན་ཆེན་ཧཱུཾ་མཛད་དང་། ཆོས་ཀྱི་ཧཱུཾ་མཛད་དང་། ལས་ཀྱི་ཧཱུཾ་མཛད་སྤྲུལ་ནས། འཇིག་རྟེན་པའི་
[324b.6]འཁོར་ལོ་ཐམས་ཅད་འདོད་པའི་རྒྱལ་པོས་བཀུག་ནས། ཇི་ལྟ་བ་བཞིན་དུ་རང་གི་བཀའ་བསྒོ་བ་ལ་ངེས་པར་སྦྱར་བར་བྱའོ་ཞེས་བྱ་བ་འདི་ཙམ་ནི་དང་པོ་སྦྱོར་བའི་ཏིང་ངེ་འཛིན་ཏེ། འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་པའི་རྣམ་པར་སྣང་མཛད་དང་། མི་བསྐྱོད་པ་ལ་
[324b.7]སོགས་པའི་དེ་བཞིན་གཤེགས་པ་ཐམས་ཅད་སླར་ཡང་གཅིག་ཏུ་འདུས་པའོ། །ཡང་གི་སྒྲ་ནི་རྡོ་རྗེ་ཆེན་པོའི་རིགས་བྱིན་གྱིས་བརླབ་པའི་ཕྱིར། འདུས་པ་ལ་ལྟོས་པའི་ཕྱིར་རོ། །མཁྱེན་བཞིན་དུ་ཞེས་བྱ་བ་ནི། ཁོ་བོ་ཅག་གི་བཀས་དབང་ཕྱུག་ཆེན་པོའི་ལུས་ཞབས་ཀྱི་འོག་ནས་ངེས་པར་
[325a]
[325a.1]བསྟན་པར་བྱའོ་ཞེས་བསྟན་པར་བྱ་བའི་ཕྱིར། བྱང་ཆུབ་སེམས་དཔའ་ཆེན་པོ་ཕྱག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ཅི་ཞིག་བཀའ་སྩལ་ཞེ་ན། དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བཀའ་ཉོན་ལ། དབང་ཕྱུག་ཆེན་པོའི་ལུས་འདི་ཁྱོད་ཀྱི་
[325a.2]རྐང་པའི་འོག་ནས་གཏང་བར་བྱོས་ཞེས་གསུངས་སོ། །དེ་ནས་བཅོམ་ལྡན་འདས་ཕྱག་ན་རྡོ་རྗེས། དེ་བཞིན་གཤེགས་པ་ཐམས་ཅད་ལ་འདི་སྐད་ཅེས་གསོལ་ཏོ། །བདག་ནི་བཅོམ་ལྡན་འདས་ཀྱིས་མ་རུངས་པ་ཐམས་ཅད་འདུལ་བའི་ཁྲོ་བོར་དབང་བསྐུར་ནས། དེ་བདག་གིས་བཀུམ་
[325a.3]ལགས་ན། ཇི་ལྟར་བདག་གིས་དེ་གཏང་བར་བགྱི་ཞེས་བྱ་བ་ནི། རྒྱུ་ཅིའི་ཕྱིར་དེ་བཞིན་གཤེགས་པ་ཐམས་ཅད་ཀྱིས་བཀའ་སྩལ་པར་མཛད་སྙམ་དུ་བསམས་པའོ། །འདི་སྐད་སྟོན་པ་ཡིན་ཏེ། དེ་བཞིན་གཤེགས་པ་ཐམས་ཅད་ཀྱིས་བཀའ་སྩལ་པས་བདག་གིས་དེ་བཀུམ་ལགས་ན། 
[325a.4]དེ་ལས་དེ་བཞིན་གཤེགས་པས་ཇི་ལྟ་བ་བཞིན་དེ་གསོ་བ་མཛད་པ་ལགས་པ་དེ་ལྟ་ན། དེ་ཕྱིས་གཏང་བར་བྱའོ། །དེ་ནས་དེ་བཞིན་གཤེགས་པ་ཐམས་ཅད་ཀྱིས། ཕྱག་ན་རྡོ་རྗེའི་བཀའ་འདི་གསན་ནས། ཤི་བའི་རྣམ་པར་ཤེས་པ་དགུག་པའི་སྙིང་པོ་འདི་ཐུགས་ལས་ཕྱུང་ངོ་ཞེས་སྦྱར་རོ། ། 
[325a.5]དེ་ལ་ཤི་བ་ནི་ཐམས་ཅད་ནས་ཐམས་ཅད་དུ་ཤི་འཕོས་པའོ། །དེའི་རྣམ་པར་ཤེས་པ་དགུག་པ་ནི། འཇིག་རྟེན་གྱི་ཁམས་ཐལ་བས་ཁེབས་པ་ན། ཐལ་བའི་དབང་པོའི་དབྱངས་ཞེས་བྱ་བ་དེ་བཞིན་གཤེགས་པའི་གསང་བའི་ལྕགས་ཀྱུས་བཀུག་ནས་ལྷ་ཆེན་པོ་ལ་བཅུག་གོ། །ལྷ་ཆེན་
[325a.6]པོ་བརྒྱལ་བ་བསླང་བ་ཙམ་ནི་མ་ཡིན་གྱི། གང་གི་ཕྱིར་ངེས་པར་བརྒྱལ་བ་ཡོངས་སུ་དག་པར་བྱ་བའི་ཕྱིར། བཅོམ་ལྡན་འདས་རྣམ་པར་སྣང་མཛད་ཀྱི་བཀའ་དང་། རྡོ་རྗེའི་ཚིག་དང་ཕྱག་རྒྱ་ཇི་ལྟ་བས་བརྒྱལ་བ་ལས་བསླངས་ནས། བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་ཞབས་ཀྱི་གནོན་
[325a.7]པ་དེ་དག་དེ་ལ་ཞབས་ཀྱི་མཐིལ་གྱིས་རེག་པའི་མཐུས་གཟུངས་དང་ཏིང་ངེ་འཛིན་གྱི་སྒོ་ལ་སོགས་པ་བསམ་གྱིས་མི་ཁྱབ་པ་སྐྱེས་ནས། ཏིང་ངེ་འཛིན་གྱི་མཐུས་སྔ་མའི་ལུས་དེ་ཡོངས་སུ་བཏང་སྟེ། ཐལ་བས་ཁེབས་པའི་འཇིག་རྟེན་གྱི་ཁམས་སུ་ལྷ་ཆེན་པོ་སྲིད་པ་ཐ་མའི་བྱང་ཆུབ་སེམས་དཔའི་
[325b]
[325b.1]ལུས་སུ་བདག་ཉིད་དུ་གྱུར་ནས་མངོན་པར་རྫོགས་པར་སངས་རྒྱས་པར་གྱུར་ཏོ། །དེ་ནས་ལྷ་ཆེན་པོའི་ལུས་དེ་ཐམས་ཅད་ནས་ཐམས་ཅད་དུ་རྣམ་པར་ཤེས་པ་མེད་པ་ལ་སོགས་པར་གྱུར་ཏོ་ཞེས་བྱའོ། །གལ་ཏེ་ལ་ལ་དག་བརྒྱལ་བ་དེ་དང་དེས་རང་ཉིད་སངས་རྒྱས་པ་ལྟ་བུར་སྣང་བར་མཐོང་
[325b.2]ཞེས་འཆད་དེ། བཤད་པ་འདི་ནི་གཞུང་གི་དོན་མ་ཡིན་ནོ། །གསང་བའི་ལྕགས་ཀྱུ་བསྡམས་བྱས་ཏེ། །ཞེས་བྱ་བ་ནི་རྡོ་རྗེ་བསྡམས་པ་ནང་དུ་བཅིངས་པ་ལ་མཛུབ་མོ་གཉིས་བརྐྱང་བ་ཅུང་ཟད་བསྐུམ་ནས་ལྕགས་ཀྱུ་ལྟར་བྱས་པ་འདི་ནི་གསང་བའི་ལྕགས་ཀྱུ་སྟེ། འཇིག་རྟེན་གསུམ་ལས་རྣམ་
[325b.3]པར་རྒྱལ་བའི་གཟུངས་ཀྱི་དཀྱིལ་འཁོར་གྱི་རྡོ་རྗེ་རྒྱལ་པོའི་གནས་སུ་བསྟན་ཟིན་ཏོ། །དེ་དག་བརྟན་པར་བྱས་ལ། ཐ་མ་མཉམ་དུ་བརྐྱང་བྱས་ལ། །ཞེས་བྱ་བ་ནི་མཐེའུ་ཆུང་གཉིས་ཁབ་ལྟར་བརྐྱང་བའོ། །ཤི་བའི་མགོ་བོར་བཞག་ན་ནི། །སྲོག་ནི་ཕྱིར་ཡང་ཐོབ་པར་འགྱུར། །ཞེས་བྱ་བ་ནི་
[325b.4]འདིས་ནི་ཐུན་མོང་བར་གྱུར་པའི་ངོ་བོ་འདི་བཤད་པ་ཡིན་ནོ། །ཨེ་མའོ་ཞེས་བྱ་བ་ནི་ངོ་མཚར་བ་སྟེ། སངས་རྒྱས་ཐམས་ཅད་ཀྱི་སངས་རྒྱས་ཀྱི་ཡེ་ཤེས་བླ་ན་མེད་པའོ། །འདིར་ཅི་ཞིག་ངོ་མཚར་ཆེ་ཞེ་ན། གང་གི་ཕྱིར་ནི་ཤི་བའི་ལུས་འདི་ཡང་འཚོ་བའི་ཁམས་སུ་གྱུར་པ་ཡིན་ནོ་ཞེས་སྨོས་ཏེ་
[325b.5]རྣམ་པར་ཤེས་པ་དང་བཅས་པར་འགྱུར་བའོ། །རྡོ་རྗེ་ཁྲོ་བོ་མཛུབ་ལེགས་པ། །ཞེས་བྱ་བ་ནི་རྡོ་རྗེ་ཁྲོ་བོའི་མཛུབ་མོ་གཉིས་བཀན་ཏེ། ཟུར་སྤྲད་ནས་སྦྱར་ཏེ་དེའི་རྩེ་མོ་བསྒྱུར་བར་བྱས་ནས། འོག་ནས་བསླང་སྟེ་འབྱིན་པའི་ཕྱག་རྒྱའོ། །དེ་ལྟར་ཞབས་ཀྱི་འོག་ནས་བཏོན་པའི་ཕྱག་རྒྱས་རང་
[325b.6]གི་ཞབས་ཀྱི་འོག་ནས་བཏོན་ཏེ། རྡོ་རྗེ་བསླང་བའི་ཕྱག་རྒྱས་བསླང་བར་བྱའོ་ཞེས་ཤེས་པར་བྱའོ། །དེ་བཞིན་གཤེགས་པ་དེས་ཞེས་བྱ་བ་ནི་ཐལ་བའི་དབང་པོའི་དབྱངས་དེས་སོས་པར་བྱིན་གྱིས་བརླབས་ཏེ། སྤྲུལ་པའི་ལུས་རྣམ་པར་ཤེས་པ་དང་བཅས་པ་བརྟན་པར་མཛད་དོ། །རང་
[325b.7]ཉིད་ཀྱི་རྒྱལ་ཚབ་ཏུ་བཅུག་གོ་ཞེས་བྱ་བ་ནི་ཉོན་མོངས་པ་དང་བཅས་པའི་འཇིག་རྟེན་གྱི་ཁམས་ཀྱི་བདག་པོ་བཅོམ་ལྡན་འདས་རྡོ་རྗེ་ཧཱུཾ་མཛད་མི་མཇེད་ཀྱི་འཇིག་རྟེན་གྱི་ཁམས་ཀྱི་རྒྱལ་པོའི་ལྷ་ཆེན་པོ་རྒྱལ་ཚབ་ཏུའོ། །ལྷ་ཆེན་པོ་དེ་ཐལ་བའི་དབང་པོའི་དབྱངས་ཞེས་བྱ་བ་རང་ཉིད་ཀྱི་རྒྱལ་ཚབ་
[326a]
[326a.1]ཏུ་བཅུག་པ་ནི་དེས་དེ་གཞག་པའོ། །གང་དུ་ཞེ་ན་མི་མཇེད་ཀྱི་འཇིག་རྟེན་གྱི་ཁམས་འདི་ཉིད་དུའོ། །ཅིའི་དོན་དུ་ཞེ་ན་སེམས་ཅན་གྱི་དོན་དུའོ། །མ་རུངས་པ་ཐམས་ཅད་འདུལ་བའི་ཕྱིར་ཞེས་བྱ་བ་ནི། འཇིགས་བྱེད་ཀྱི་གཟུགས་ཅན་གྱིས་གདུག་པའི་སེམས་ཅན་
[326a.2]ཐམས་ཅད་འདུལ་བ་ལ་རབ་ཏུ་གཞག་པའོ། །དེ་ནས་ཞེས་བྱ་བའི་སྒྲ་ནི་དེ་མ་ཐག་པའོ། །དབང་ཕྱུག་ཆེན་པོའི་ལུས་རྒྱལ་ཚབ་ཏུ་བཅུག་པའི་རྗེས་ཐོགས་ལའོ། །དེ་ནས་ནི་དེའི་ཕྱིར་ཏེ། གང་གི་ཕྱིར་བཅོམ་ལྡན་འདས་ཕྱག་ན་རྡོ་རྗེའི་ཞབས་ཀྱི་མཐིལ་གྱིས་དབང་ཕྱུག་ཆེན་པོ་མནན་པའི་ཕྱིར་
[326a.3]རོ། །ཞབས་ཀྱི་མཐིལ་ཞེས་བྱ་བ་ནི་ཐུགས་ལ་དགོངས་ནས་སོ། །ཟླ་བའི་ཞབས་ཀྱིས་ཞེས་བྱ་བ་ནི། ཀུན་ནས་བཟང་པོའི་ཟླ་བའི་གཟུགས་ཀྱི་བྱང་ཆུབ་སེམས་དེའི་ཞབས་ཀྱི་འོད་ཟེར་གྱི་ཚོགས་ཀྱི་སྣང་བ་ཅན་གྱི་རིག་པ་ནི་ཟླ་བའི་ཞབས་ཞེས་བྱའོ། །འདི་ཉིད་བསྟན་པ་ནི་དེ་བཞིན་གཤེགས་
[326a.4]པ་ཐམས་ཅད་ཀྱི་བྱང་ཆུབ་སེམས་ཀྱི་ཕྱག་རྒྱ་ནི། དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་ཀྱི་སེམས་ཆེན་པོ་ཀུན་དུ་བཟང་པོ་སྟེ། དེ་གསལ་བར་བྱེད་པའི་ཕྱག་རྒྱ་ངེས་པར་འབྱུང་བའོ། །རྡོ་རྗེ་བཅིང་བ་དམ་བྱས་ཏེ། །ཞེས་བྱ་བ་ནི་རྡོ་རྗེ་དབྱིངས་སུ་གསུངས་པའི་རྡོ་རྗེ་བསྡམས་པ་བཅིངས་
[326a.5]ལ། མཐེ་བོ་དང་མཐེའུ་ཆུང་གཉིས་ལེགས་པར་བརྐྱང་ནས་དབང་ཕྱུག་ཆེན་པོའི་མགོ་བོའི་རྣ་བ་གཡོན་པའི་སྟེང་དུ་གཞག་པ་ནི་ཟླ་བ་རི་མོའི་ཕྱག་རྒྱའོ། །ཟླ་བའི་བླ་མ་དེ་བཞིན་གཤེགས་པ་ཞེས་བྱ་བ་ནི་བྱང་ཆུབ་ཀྱི་སེམས་ཆེན་པོ་ཟླ་བའི་གཟུགས་ཅན་གྱི་བླ་མ་ནི། གཞན་ལས་ཁྱད་པར་དུ་
[326a.6]གྱུར་པས་ཟླ་བའི་བླ་མ་དེ་བཞིན་གཤེགས་པ་བྱང་ཆུབ་ཀྱི་སེམས་ཆེན་པོ་རྣམ་པར་སྣང་མཛད་ཆེན་པོའོ། །ཕྱག་ན་རྡོ་རྗེའི་ཞབས་ཀྱིས་མནན་པས་ཟླ་བ་ཕྱེད་པའི་དབང་བསྐུར་བར་གྱུར་ནས། དབང་ཕྱུག་ཆེན་པོའི་མགོ་བོའི་རྣ་བ་གཡོན་པའི་སྟེང་དུ་ཞབས་ཀྱིས་བཞག་པས་དབང་ཕྱུག་ཆེན་པོ་
[326a.7]བྱང་ཆུབ་ཀྱི་སེམས་ཆེན་པོ་རྟོགས་ནས། དྲི་མ་མེད་པའི་སེམས་སུ་གྱུར་ཏེ། དེ་ནས་དེ་བཞིན་གཤེགས་པ་ཐལ་པའི་དབང་པོའི་དབྱངས་ཞེས་བྱ་བར་བདག་ཉིད་སྐྱེས་སོ་ཞེས་བསྟན་པར་བྱ་བའི་ཕྱིར། གང་གི་ཕྱིར་བསྐལ་པ་ཆེན་པོའི་བར་དུ་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་ཞབས་
[326b]
[326b.1]ཀྱིས་མནན་ཅིང་གཞག་པ་དང་དབང་དུ་བྱ་བའི་དོན་བསྟན་པ་ཡིན་ནོ། །དབང་ཕྱུག་ཆེན་པོ་དེ་ཡང་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་ཞབས་ཀྱིས་རེག་པས་བླ་ན་མེད་པའི་བདེ་བ་དང་ཡིད་བདེ་བ་ཐོབ་སྟེ། བླ་ན་མེད་པའི་གཟུངས་དང་རྣམ་པར་ཐར་པའི་སྒོ་དང་། ཕ་རོལ་ཏུ་ཕྱིན་པ་རྟོགས་པར་མཛད་
[326b.2]དོ། །དེ་ནས་ཞབས་ཀྱི་འོག་ཏུ་འཆི་འཕོས་ནས་འཇིག་རྟེན་གྱི་ཁམས་ཐལ་བས་ཁེབས་པར་སྲིད་པ་ཐ་མ་པའི་བྱང་ཆུབ་སེམས་དཔར་གྱུར་ནས། དེ་ནས་མངོན་པར་སངས་རྒྱས་སོ། །ལ་ལ་དག་དེར་སྐྱེས་པ་ནི་སེམས་ཀྱི་སྣང་བ་ཙམ་ཡིན་ནོ་སྙམ་ན། དེ་ཡང་རིགས་པ་མ་ཡིན་ཏེ། 
[326b.3]གསུངས་པ་མེད་པའི་ཕྱིར་རོ། །དེ་ལྟར་བཤད་པ་ཡིན་ན། དེ་བཞིན་གཤེགས་པའི་མཐུ་ཆེན་པོ་དང་འགལ་བར་འགྱུར་རོ། །ཁོ་བོ་ཅག་དེ་བཞིན་གཤེགས་པ་མཐོང་བའི་སྐལ་བ་དང་མི་ལྡན་པ་ཡང་དེ་བཞིན་གཤེགས་པའི་སྔགས་ལ་གུས་པས་ཚེ་འདི་ལས་སངས་རྒྱས་ཉིད་རྙེད་པ་
[326b.4]དང་། རྡོ་རྗེ་འཛིན་པ་ཉིད་ཐོབ་པར་འགྱུར་བ་ན་དབང་ཕྱུག་ཆེན་པོ་རྒྱལ་ཚབ་ཏུ་གྱུར་པས་ཐོབ་པར་མི་འགྱུར་རོ་ཞེས་བྱ་བའི་རིགས་པ་དང་ཡང་འགལ་བ་ཡིན་ནོ། །དེ་ནས་ཞེས་བྱ་བ་ནི་དབང་བསྐུར་བའི་རྗེས་ཐོགས་ལའོ། །ལག་ཏུ་རྡོ་རྗེ་མདུང་རྩེ་བྱིན་ནས་ཞེས་བྱ་བ་ནི། དབང་ཕྱུག་ཆེན་
[326b.5]པོའི་ལག་པ་གཡོན་པ་དེར། དེ་བཞིན་གཤེགས་པ་ཐམས་ཅད་ཀྱི་ཕྱག་གཡས་པས་རྡོ་རྗེ་མདུང་རྩེ་བྱིན་ནས། རྡོ་རྗེ་རིག་པ་དམ་པོ་ཞེས་མིང་གི་དབང་བསྐུར་བ་བྱིན་ནོ། །ཨེ་མའོ་ཞེས་བྱ་བ་ནི་ངོ་མཚར་བའོ། །ཅི་ཞིག་ངོ་མཚར་ཞེ་ན། ཞབས་མཆོག་གིས་ནི་གང་རེག་པ། ། 
[326b.6]སངས་རྒྱས་ཉིད་དུ་གྲུབ་པ་ཐོབ། །ཅེས་བྱ་བ་སྨོས་ཏེ། བདག་ནི་ངོ་མཚར་ཆེ་བའོ། །འདི་སྐད་སྟོན་པ་ཡིན་ཏེ། རྐང་པས་མནན་ཅིང་ཚར་གཅད་པ་རྣམས་ཁྲོ་བ་དང་ཁོན་སྐྱེས་པས་ངན་སོང་དུ་འགྲོ་བར་འགྱུར་ལ། འདིར་ནི་བཅོམ་ལྡན་འདས་ཕྱག་ན་རྡོ་རྗེ་ཞབས་ཀྱི་མཆོག་གིས་
[326b.7]བདག་ལ་རེག་པས་བྱང་ཆུབ་རྟོགས་པའི་རྒྱུར་གྱུར་པས་ན་ཚར་གཅད་པ་ནི་མ་ཡིན་ནོ། །གང་གི་ཕྱིར་བདག་གིས་སངས་རྒྱས་ཉིད་ཐོབ་པར་གྱུར་པ་འདི་ལ་གདུལ་བྱ་རྣམས་ཀྱི་ཞབས་ཀྱིས་མནན་ཅིང་ཚར་གཅད་པར་མཐོང་བ་ནི་ངོ་མཚར་བའོ། །དེའི་ཕྱིར་རྡོ་རྗེ་ཁྲོ་བོའི་ཏིང་ངེ་འཛིན་དེ་ལས་
[327a]
[327a.1]ལངས་ནས་ཞེས་བྱ་བ་ནི་རྡོ་རྗེ་ཧཱུཾ་མཛད་ཀྱི་ཏིང་ངེ་འཛིན་ལས་བཞེངས་ནས་རྡོ་རྗེ་སེམས་དཔའི་གཟུགས་ཀྱིས་གནས་སོ་ཞེས་བྱ་བའི་དོན་ཏོ། །གང་གི་ཕྱིར་རྡོ་རྗེ་སེམས་དཔའ་ཉིད་འདིར་དེ་བཞིན་གཤེགས་པའི་འཁོར་ལོས་སྒྱུར་བའི་རྡོ་རྗེ་ཧཱུཾ་མཛད་དུ་གྱུར་པ་ཡིན་
[327a.2]གྱི། ལྕང་ལོ་ཅན་ན་གནས་པའི་ས་བཅུའི་དབང་ཕྱུག་ནི་མ་ཡིན་ནོ། །ཅིའི་ཕྱིར་ཏིང་ངེ་འཛིན་དེ་ལས་ལངས་ཤེ་ན། ཉོན་མོངས་པ་གཞན་གྱི་དབང་དུ་མ་གྱུར་པའི་མཉམ་པར་བཞག་པས་དེ་གནས་དང་གནས་མ་ཡིན་པ་མཁྱེན་ཅིང་ཇི་ལྟ་བ་བཞིན་དུ་གྱུར་པ་ལ་གཞུག་པར་བྱ་ཞེས་བསྟན་པའི་
[327a.3]དོན་དུ་དགོངས་པ་ཡོད་པས་ན་བཞེངས་པ་ཡིན་ནོ། །དེ་རྣམས་ཞེས་བྱ་བ་ལ་སོགས་པ་ནི་གནང་པ་ནོད་པ་དང་གནས་ཀྱི་ངེས་པའི་དོན་དུ་དེ་ལྟར་གསོལ་བ་འདེབས་པར་བྱེད་པ་ཡིན་ནོ། །ཨོཾ་སཏྭ་ཨུཥྞཱི་ཥ་ཕཊ་ཅེས་བྱ་བའི་སྙིང་པོ་འདིས་བཅོམ་ལྡན་འདས་རྣམ་པར་སྣང་མཛད་ཀྱིས་དེ་ལ་བཀའ་
[327a.4]སྩལ་ནས་སྲུང་བར་བྱེད་པ་ཡིན་ནོ། །དེའི་དོན་ནི་འདི་སྐད་སྟོན་པ་ཡིན་ཏེ། གསང་སྔགས་ཀྱི་སྒོའི་སྤྱད་པ་སྤྱོད་པར་འདོད་པ་རྣམས་ཀྱིས་ཉོན་མོངས་པ་དང་། ཉེ་བའི་ཉོན་མོངས་པ་སྤང་བར་བྱ་བའི་ཕྱིར། བདག་ཉིད་སྲུང་བ་བྱས་ལ་འཇིག་རྟེན་པའི་འཁོར་ལོ་ཐམས་ཅད་ལ་བཀའ་བསྒོ་བ་བྱའོ། ། 
[327a.5]དེ་ལྟ་མ་ཡིན་ན་འཇིག་རྟེན་པའི་འཁོར་ལོ་དེ་དག་འཚེ་བར་བྱེད་པར་འགྱུར་རོ། །དེ་ནས་འདི་བཤད་མ་ཐག་ཏུ་ཞེས་བྱ་བ་ནི་དེ་མ་ཐག་ཁོ་ནར་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་རབ་དང་མཉམ་པའི་རྣམ་པར་སྣང་མཛད་ལ་སོགས་པ་དེ་བཞིན་གཤེགས་པའི་གཙུག་ཏོར་རྣམས་ལས་དངོས་
[327a.6]སུའོ། །བཅོམ་ལྡན་འདས་ཕྱག་ན་རྡོ་རྗེ་དེ་ཉིད་ནི་དེ་བཞིན་གཤེགས་པ་ཐམས་ཅད་ཀྱི་ཐུགས་ལ་གནས་པའི་རྡོ་རྗེ་འཛིན་པ་ཆེན་པོའོ། །ཁ་དོག་དུ་མའི་འོད་ཟེར་དུ་འགྱུར་ཏེ། །ཞེས་བྱ་བ་ནི་སྔོན་པོ་དང་། སེར་པོ་དང་། དམར་པོ་དང་། ལྗང་གུ་དང་དཀར་པོའི་ཁ་དོག་གི་འོད་ཟེར་དུ་གྱུར་ནས། 
[327a.7]དེ་བཞིན་གཤེགས་པ་ཐམས་ཅད་ཀྱི་ཇི་སྐད་བཤད་པའི་གཙུག་ཏོར་ནས་བྱུང་ནས། འཇིག་རྟེན་གྱི་ཁམས་ཐམས་ཅད་སྣང་བར་བྱས་ནས་ཡང་། བཅོམ་ལྡན་འདས་ཕྱག་ན་རྡོ་རྗེའི་གཙུག་གི་མཚམས་ཀྱི་སྐྱེས་བུ་ཆེན་པོའི་མཚན་གྱི་ངོ་བོར་གྱུར་ཏེ་གནས་སོ། །དེ་ནས་གཟི་བརྗིད་ཀྱི་ཕུང་པོ་དེ་ལས་
[327b]
[327b.1]ཞེས་བྱ་བ་ནི་བཅོམ་ལྡན་འདས་རྡོ་རྗེ་སེམས་དཔའི་གཙུག་ཏོར་རོ། །དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་ནས་འདི་བྱུང་ངོ་ཞེས་བྱ་བ་ནི་ངེས་པར་ཕྱུང་བའོ། །ཡང་འདི་སྐད་སྟོན་པ་ཡིན་ཏེ། སེམས་དཔའི་གཙུག་ཏོར་གྱིས་བདག་ཉིད་སྲུང་བ་བྱས་ལ། ཡང་འབར་བའི་འཁོར་ལོའི་ཕྱག་
[327b.2]གིས་གཙུག་ཏོར་གཟི་བརྗིད་ཀྱི་ཕུང་པོ་བསྒྲུབས་ལ་གཞག་པར་བྱ་སྟེ་ཕྱིས་འཇིག་རྟེན་པའི་འཁོར་ལོ་ལ་བཀའ་བསྒོ་བ་བྱའོ། །དེ་ལྟར་རྡོ་རྗེ་སེམས་དཔས་གཙུག་ཏོར་དང་གཟི་བརྗིད་ཕུང་པོའི་ཕྱག་རྒྱ་དང་སྔགས་དག་གིས་བདག་ཉིད་སྲུང་བ་བྱས་ནས། ད་ནི་དེ་ནས་བྱང་ཆུབ་སེམས་དཔའ་ཆེན་པོ་
[327b.3]ཕྱག་ན་རྡོ་རྗེས་རང་གི་རིག་པ་དམ་པ་འདི་གསུངས་སོ་ཞེས་བྱ་བ་ནས། ཨོཾ་བཛྲ་ས་མ་ཡ་ཀརྨ་ས་དྷ་ཡ་ཀྲྀཏ། འདི་ཞེས་བྱ་བའི་བར་དུ་འཇིག་རྟེན་པའི་འཁོར་ལོའི་དཀྱིལ་འཁོར་ཆེན་པོའི་ལྷ་རྣམས་སྤྲུལ་པ་བཤད་པ་ཡིན་ནོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཅེས་བྱ་
[327b.4]བ་ནས། ས་ད་ཀྲྀཏ་ཅེས་བྱ་བའི་བར་དུ་འཇིག་རྟེན་གསུམ་གྱི་འཁོར་ལོ་ཆེན་པོའི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པ་བསྟན་པ་ཡིན་ན། །དེ་ནས་བསྡུ་བ་བྱས་ལ་བྱིན་གྱིས་བརླབས་པ་ནས་བརྩམས་པ་ནི། འཇིག་རྟེན་གསུམ་གྱི་འཁོར་ལོ་ཆེན་པོའི་ལས་ཀྱི་
[327b.5]མཆོག་ཅེས་བྱ་བའི་ཏིང་ངེ་འཛིན་གསུམ་པ་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་བཤད་པའི་ཚུལ་དུ་འདིར་ཡང་ཤེས་པར་བྱའོ། །འཇིག་རྟེན་པའི་འཁོར་ལོའི་དཀྱིལ་འཁོར་ཆེན་པོར་དམ་ཚིག་དང་དབང་བསྐུར་བ་ཐོབ་པས་དེ་ལས་བཤད་པའི་དངོས་གྲུབ་རྣམས་བསྒྲུབ་པར་བྱའོ་ཞེས་བསྟན་
[327b.6]པའི་ཕྱིར་རོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་ཞེས་བྱ་བ་ལ་སོགས་པས་སློབ་དཔོན་གྱི་ལས་ཀྱི་ཆོ་ག་དང་སློབ་མ་འཇུག་པའི་ཆོ་ག་རྒྱས་པ་གསུངས་པ་ཡིན་ནོ། །དེ་ནས་ཞེས་བྱ་བ་ནི་སྐབས་སུ་བབ་པ་སྟེ། རྡོ་རྗེའི་རིགས་ཐམས་ཅད་ནི་འཇིག་རྟེན་དང་འཇིག་རྟེན་ལས་འདས་པ་རྣམས་སོ། །དེ་དག་
[327b.7]གི་དཀྱིལ་འཁོར་ནི་འཇིག་རྟེན་གསུམ་གྱི་འཁོར་ལོ་ཕྱག་རྒྱ་ཆེན་པོའི་གཙོ་བོར་གྱུར་པ་འདི་བསྟན་པའོ། །དེ་ནས་ཞེས་བྱ་བ་ནི་དེ་མ་ཐག་པ་སྟེ། འཇིག་རྟེན་གསུམ་གྱི་དཀྱིལ་འཁོར་ཆེན་པོ་བསྒོམ་པའི་མཚན་མ་ཐོབ་པ་དེའི་རྗེས་ཐོགས་ཉིད་ལའོ། །དེ་ནས་ནི་རྒྱུ་དེའི་ཕྱིར་ཞེས་བྱ་བའི་དོན་
[328a]
[328a.1]ཏོ། །གང་གི་ཕྱིར་འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོར་འཇུག་པ་མེད་ན་དེས་འདུལ་པའི་སེམས་ཅན་གྱི་ཁམས་རྣམས་དེ་ལས་བཤད་པའི་དངོས་གྲུབ་ཏུ་མི་འགྱུར་བ་དེའི་ཕྱིར་རབ་ཏུ་བཤད་པར་བྱའོ། །དཀྱིལ་འཁོར་ཆེན་པོ་དམ་པ་སྟེ། །ཆོས་ཀྱི་འཁོར་
[328a.2]ལོ་འདྲ་བ་ནི། །དཀྱིལ་འཁོར་ཐམས་ཅད་སྲད་བུ་བྲེ། །ཞེས་བྱ་བ་ནི་ཟླུམ་པོར་རོ། །དཀྱིལ་འཁོར་གྱི་དབུས་སུ་ཡང་། །སེང་ལྡེང་ཕུར་བུ་བཏབ་ནས་ནི། །ཞེས་བྱ་བ་ལ་སོགས་པ་ནི་མཁས་པས་སོ། །ཨོཾ་བཛྲ་ཀཱི་ལི་ཀཱི་ལ་ཡ་སརྦྦ་བགྷྣཱིཾ་བནྡྷ་བཾ་ཧཱུཾ་ཕཊ་ཅེས་བྱ་བ་ནི། སྔགས་འདིས་སྟེང་རྡོ་རྗེ་
[328a.3]རྩེ་ལྔ་པ་ལྟ་བུ་འོག་རྡོ་རྗེ་རྩེ་གཅིག་པ་ལྟ་བུ་སེང་ལྡེང་གི་ཕུར་བུ་ལ་བརྒྱ་རྩ་བརྒྱད་བཟླས་ཏེ། དཀྱིལ་འཁོར་གྱི་དབུས་སུ་གདབ་པར་བྱའོ། །ཚོན་སྣ་ལྔའི་སྐུད་པ་ཕུར་བུ་ལ་ཉིས་ལྡབ་ཏུ་བྱས་ལ་བཏགས་ཏེ། དཀྱིལ་འཁོར་ཐམས་ཅད་ཀྱི་སྲད་བུ་བྲེ་བར་བྱའོ། །སྲད་བུ་བཞི་དང་ལྡན་པ་དང་། 
[328a.4]ཞེས་བྱ་བ་ནི་འཁོར་ལོ་བྱས་ནས་ཕྱོགས་དང་མཚམས་ཀྱི་ཐིག་གདབ་པར་བྱའོ། །དེ་ཡི་ཕྱི་རོལ་བྱུང་ནས་ནི། །ཞེས་བྱ་བ་ནི། ཕྱི་རོལ་གྱི་རིམ་པ་ལ་ཐིག་སྐུད་ཉིས་འགྱུར་དུ་བྱའོ། །དཀྱིལ་འཁོར་གསུམ་པ་ལ་ཐིག་སྐུད་སུམ་འགྱུར་གྱིས་ཐིག་གདབ་པར་བྱའོ། །ཕྱོགས་མཚམས་འཁོར་
[328a.5]ལོའི་རྩིབས་ཚུལ་དུ། །གྲྭ་ཡི་རི་མོ་སྲད་བུ་བྲེ། །ཞེས་བྱ་བ་ནི་མཚམས་རྣམས་སུ་རི་མོ་བཞི་རྡོ་རྗེ་རྩེ་གཅིག་པ་ལྟ་བུ་བྱའོ། །འདི་སྐད་སྟོན་པ་ཡིན་ཏེ། དཀྱིལ་འཁོར་ཉིས་འགྱུར་གྱི་ཚད་ལས་ལྷག་པའི་ཚོན་སྣ་ལྔའི་སྲད་བུ་སེང་ལྡེང་གི་ཕུར་པ་ལ་བཏགས་ཏེ། གལ་ཏེ་དཀྱིལ་འཁོར་ཐམས་ཅད་
[328a.6]ལ་ཁྲུ་བཅུ་གཉིས་ཀྱི་ཚད་ཡོད་ན་དེ་ལས་ཁྲུ་དེའི་ཚད་ཀྱི་ཐིག་སྐུད་ཀྱིས་དབུས་མའི་ཐིག་གདབ་པར་བྱའོ། །གཉིས་པ་ལ་ཁྲུ་བཞིའི་ཚད་དང་། གསུམ་པ་ལ་ཁྲུ་དྲུག་གི་ཚད་དང་། དེ་ལྟར་དཀྱིལ་འཁོར་ཆ་མཉམ་པའི་རིམ་པ་གསུམ་ལ་རིམ་པ་རེ་རེ་ཞིང་སྒོ་བཞི་བཞི་ཡོད་པར་ཐིག་གདབ་པར་
[328a.7]བྱའོ། །དེ་ནས་ཁྲོ་བོའི་ལྟ་བས་སྔ་མ་བཞིན་དུ་སྒོ་རྣམས་ཕྱེ་ལ། དེ་ནས་སྲད་བུ་བྲེས་པ་དེར་དག་པའི་ཚོན་གྱིས་དགང་བར་བྱ་ཞེས་བྱ་བ་ནི། འཇིག་རྟེན་གསུམ་ལས་རྣམ་པར་རྒྱལ་བའི་འཁོར་ལོའི་དཀྱིལ་འཁོར་ཆེན་པོར་བཤད་མ་ཐག་པའི་ཆོ་གས་ཐིག་གདབ་པར་བྱ་སྟེ། ཨོཾ་བཛྲ་རཱ་ག་ས་
[328b]
[328b.1]མ་ཡ་ཧཱུཾ་ཞེས་བྱ་བ་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་པའི་ཚོན་གྱི་ཕྱག་རྒྱ་དང་བཅས་པས་དཀར་པོ་ལ་སོགས་པ་ཁ་དོག་རེ་རེ་ཞིང་སྔགས་ལན་བདུན་བཟླས་པ་བྱས་ནས་ཁ་དོག་རྣམ་པ་ལྔས་དགང་བར་བྱའོ། །ཐོག་མར་ཇི་ལྟར་བརྩམ་པར་བྱ་བ་ཡིན་ཞེ་ན། ། 
[328b.2]གཡོན་པའི་རྡོ་རྗེ་ཁུ་ཚུར་ཆེས། །ཆོ་ག་བཞིན་དུ་གཟུང་བར་བྱ། །དང་པོ་བྲིས་ནས་ཞེས་བྱ་བ་ནི། ཐོག་མར་གཡོན་པའི་རྡོ་རྗེ་ཁུ་ཚུར་གྱིས་ཚོན་རྩི་བླངས་ལ་བྲི་བར་བྱའོ། །ཕྱིས་ཅི་བདེ་བ་ཞེས་བྱ་བ་ནི། ཚོན་རྩིའི་ལས་བྱེད་པ་ནའོ། །དེ་ནས་རྡོ་རྗེ་སློབ་དཔོན་ནི། མཉམ་པར་བཞག་ལ་དབུས་
[328b.3]འདུག་ནས། །ཞེས་བྱ་བ་ནི། དེ་ལ་དེ་ནས་ཞེས་བྱ་བ་ནི། ཚོན་སྣ་ལྔས་སོ་སོ་ཞིང་ཡང་དཀྱིལ་འཁོར་བྲི་བ་ནི། རྣམ་པར་སྣང་མཛད་ལ་སོགས་པ་ནས། རྡོ་རྗེ་འབེབས་པའི་བར་གྱི་གནས་རྣམས་སུ་བྲི་བར་བྱའོ། །སྔ་མ་བཞིན་དུ་ཁྲོ་བོ་ཏི་རཱིནྟི་རིའི་ཕྱག་རྒྱས་ཞུགས་ཏེ། དཀྱིལ་འཁོར་གྱི་སྒོ་ཐམས་
[328b.4]ཅད་དབྱེ་བར་བྱ་བ་ནི། ཨོཾ་བཛྲོདྒྷ་ཊ་ས་མ་ཡ་པྲ་བེ་ཤ་ཤཱི་གྷྲི་སྨ་ར་བཛྲ་ས་མ་ཡ་ཧཱུཾ་ཕཊ། ཅེས་བརྗོད་པས་སྔར་བཤད་པའི་ཕྱག་རྒྱས་དཀྱིལ་འཁོར་གྱི་སྒོ་རྣམས་དབྱེ་བར་བྱའོ། །དེ་ལྟར་ཉེ་བར་མཚོན་པའི་ཚིག་བསྟན་ནས་ད་ནི་རྣམ་པར་སྣང་མཛད་ལ་སོགས་པ་ཇི་ལྟ་བ་དེ་བཞིན་དུ་བྲི་བར་བྱའོ་ཞེས་རྣམ་
[328b.5]པར་འགྲེལ་པ་ནི། གསེར་རམ་ཡང་ན་དངུལ་ཡང་རུང་། ཞེས་བྱ་བ་ལ་སོགས་པ་ནི། དེ་ལ་དཀྱིལ་འཁོར་གྱི་དབུས་ན་གནས་པའི་ཕུར་བུ་ཧཱུཾ་བཞི་བརྗོད་ཅིང་བཏོན་ལ། དེའི་ཁུང་བུ་དྲི་ཞིམ་པོ་དང་བཅས་པའི་ཚོན་སྣ་ལྔས་བཀང་ལ། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་
[328b.6]འཁོར་ཆེན་པོ་ལས་བཤད་པའི་སྐུ་མདོག་དང་དབྱིབས་ཀྱིས་བཅོམ་ལྡན་འདས་རྣམ་པར་སྣང་མཛད་དཀྱིལ་འཁོར་གྱི་དབུས་སུ་གཞག་པར་བྱའོ། །ཨོཾ་སརྦ་བིད་ཅེས་བརྗོད་དོ། །རྡོ་རྗེ་ཧཱུཾ་མཛད་ལ་སོགས་པ་ཡང་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་བཤད་པའི་ཚུལ་
[328b.7]གྱིས། བཅོམ་ལྡན་འདས་ཀྱི་ཤར་ཕྱོགས་ལ་སོགས་པར་བྲི་བར་བྱ་སྟེ། ཨོཾ་སུཾ་བྷ་ནི་སུཾ་བྷ་ཧཱུཾ། གྲྀ་ཧྞ་གྲྀ་ཧྞ་ཧཱུཾ། གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧཱུཾ། ཨཱ་ན་ཡ་ཧོ་བྷ་ག་ནཱ་ན་བཛྲ་ཧཱུཾ་ཕཊ། ཅེས་བྱ་བ་ལ་སོགས་པ་ནི་སྙིང་པོའོ། །བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་ཞབས་དྲུང་དུ་དབང་ཕྱུག་ཆེན་པོ་དང་། ཨུ་མ་ཡང་
[329a]
[329a.1]སྔ་མ་བཞིན་བྲི་བར་བྱའོ། །འཇུག་གམ་ཕྱིར་ནི་འབྱུང་བ་ན། །ཞེས་བྱ་བ་ལ་སོགས་པ་ནི། སྲད་བུ་འོག་ཏུ་བདག་ཉིད་འཛུལ་བར་ཡིད་ཀྱིས་བསམས་ལ་བྱའོ། །འཇུག་གམ་ཕྱིར་ནི་འབྱུང་བ་ན། །ཞེས་བྱ་བ་འདིས་རྡོ་རྗེ་ཤུགས་བཤད་པ་ཡིན་ནོ། །དཀྱིལ་འཁོར་གཉིས་པར་དེ་
[329a.2]བཞིན་དུ། །ཞེས་བྱ་བ་ནི། དབུས་ཀྱི་སྙིང་པོའི་དཀྱིལ་འཁོར་ལ་ལྟོས་ནས་རིམ་པ་གཉིས་པའི་དཀྱིལ་འཁོར་དུ་འགྱུར་རོ། །དེའི་ཤར་ཕྱོགས་ཀྱི་རིམ་པ་ལ་སྒྱུ་མ་རྡོ་རྗེ་དང་། རྡོ་རྗེ་དྲིལ་བུ་དང་། ཐུབ་པ་རྡོ་རྗེ་དང་། རྡོ་རྗེ་མཚོན་ཆ་རྣམས་སྔར་བཤད་པའི་མཚན་ཉིད་དུ་བྲི་བར་བྱའོ། །ལྷོ་ཕྱོགས་
[329a.3]སུ་ཁྲོ་བོ་རྡོ་རྗེ་འཁྱིལ་པ་དང་། རྡོ་རྗེ་འོད་དང་། རྡོ་རྗེ་དབྱིག་པ་དང་། རྡོ་རྗེ་སེར་སྐྱ་རྣམས་སོ། །དཀྱིལ་འཁོར་འདིའི་ཤར་ཕྱོགས་ཀྱི་སྒོར་ཚོགས་ཀྱི་བདག་པོ་རྡོ་རྗེ་གླང་སྣ། ལྷོའི་སྒོར་རྡོ་རྗེ་ཕྲེང་བ། ནུབ་ཀྱི་སྒོར་རྡོ་རྗེ་དབང་། བྱང་གི་སྒོར་རྡོ་རྗེ་རྒྱལ་བ། ཡང་དཀྱིལ་འཁོར་འདིའི་ནུབ་ཕྱོགས་སུ་ཕོ་
[329a.4]ཉ་རྡོ་རྗེ་གཏུན་ཤིང་། རྡོ་རྗེ་རླུང་། རྡོ་རྗེ་མེ། རྡོ་རྗེ་འཇིགས་པ་རྣམས་སྔར་བཤད་པའི་མཚན་ཉིད་ཀྱིས་བྲི་བར་བྱའོ། །བྱང་ཕྱོགས་སུ་བྲན་རྡོ་རྗེ་མཆེ་བ། རྡོ་རྗེ་དུས། རྡོ་རྗེ་བགེགས་ཀྱི་གཙོ་བོ། ཀླུ་རྡོ་རྗེ་རྣམས་བྲི་བར་བྱའོ། །རྡོ་རྗེ་ཤུགས་ཀྱིས་བརྒལ་ནས་ནི། །ཕྱི་རོལ་དཀྱིལ་འཁོར་གཞག་པ་
[329a.5]ནི། །ལྟག་འོག་རིམ་པ་ཇི་བཞིན་དུ། །མ་མོ་ཐམས་ཅད་བྲི་བར་བྱ། །ཞེས་བྱ་བ་ནི། དེ་ལ་དབུས་ཀྱི་སྙིང་པོའི་དཀྱིལ་འཁོར་ལ་ལྟོས་ནས། དཀྱིལ་འཁོར་གསུམ་པ་ནི་ཐམས་ཅད་ཀྱི་ཕྱི་རོལ་ཏེ། དེ་ལ་གནས་པ་ལྷ་མོ་དཀའ་བཟློག་མ་ལ་སོགས་པ་མ་མོ་ཐམས་ཅད་བྲི་བར་བྱའོ། །དེ་ལ་
[329a.6]ཤར་ཕྱོགས་ཀྱི་རིམ་པ་ལ་དཀའ་བཟློག་མ་དང་། རྡོ་རྗེ་གསེར་དང་། རྡོ་རྗེ་གཞོན་ནུ་མ་དང་། རྡོ་རྗེ་འཇོ་མ་དང་། རྡོ་རྗེ་ཞི་བ་མ་དང་། རྡོ་རྗེ་ཁུ་ཚུར་གྱི་མིང་ཅན་བྲི་བར་བྱའོ། །ལྷོ་ཕྱོགས་སུ་འཇིགས་མ་དང་། རྡོ་རྗེ་བདུད་རྩི་མ་དང་། རྡོ་རྗེ་མདངས་མ་དང་། རྡོ་རྗེ་ཟབ་མོ་དང་། རྡོ་རྗེ་དབྱིག་
[329a.7]མཆོག་མ་དང་། རྡོ་རྗེ་རྐེད་བཅིངས་མའོ། །ནུབ་ཕྱོགས་སུ་དཔའ་མོ་དང་། རྡོ་རྗེ་ཕོ་ཉ་མོ་དང་། རྡོ་རྗེ་ཤུགས་ཅན་མ་དང་། རྡོ་རྗེ་བགོ་བ་མོ་དང་། རྡོ་རྗེ་འབར་མ་དང་། རྡོ་རྗེ་འཁྱོར་མའོ། །བྱང་ཕྱོགས་སུ་དབྱངས་ཅན་མ་དང་། རྡོ་རྗེ་ཁ་དང་། རྡོ་རྗེ་དུས་དང་། རྡོ་རྗེ་དབང་མོ་དང་། རྡོ་རྗེ་རུལ་
[329b]
[329b.1]པ་མོ་དང་། རྡོ་རྗེ་ཆུ་སྲིན་མོ་བྲི་བར་བྱའོ། །འཇིག་རྟེན་པ་དེ་དག་ཐམས་ཅད་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་མཚན་ཉིད་བཤད་ཟིན་པས་ཡང་བཤད་པར་མི་བྱའོ། །འཇིག་རྟེན་པའི་འཁོར་ལོའི་ལས་ཀྱི་དཀྱིལ་འཁོར་ལས་གསུངས་པའི་རིག་པས་མ་མོ་
[329b.2]རྣམས་བྲི་བར་བྱའོ། །དེའི་ཕྱི་དང་ནང་གི་སྒོ་རྣམས་སུ་ཁྲོ་བོ་རྡོ་རྗེ་ལྕགས་ཀྱུ་ལ་སོགས་པ་སྒོ་སྐྱོང་བ་རྣམས་བྲི་བར་བྱ་སྟེ། རྡོ་རྗེའི་སྒོ་ནི་ཐམས་ཅད་དུ། །སྒོ་བ་རྣམས་ཀྱང་དེ་ཉིད་དོ། །ཞེས་བྱ་བ་སྨོས་ཏེ། དེ་ནས་རབ་ཏུ་བཤད་བྱ་བ། །ཆོ་ག་རྒྱས་པ་ཇི་བཞིན་པའི། །ཞེས་བྱ་བ་ནི་བྲིས་པའི་རྗེས་ཐོགས་
[329b.3]ལ་བུམ་པ་ལ་སོགས་པས་མཆོད་པར་བྱས་ནས། ལེགས་པར་ཁྲུས་བྱས་ལ་རྡོ་རྗེ་གནོད་སྦྱིན་གྱི་སྔགས་བཟླས་ནས་སྟོད་གཡོགས་དང་། སྨད་གཡོགས་དང་གཙུག་ཏོར་བཅིངས་ལ། རྒྱན་ཐམས་ཅད་ཀྱིས་བརྒྱན་ཏེ། རྡོ་རྗེ་ཧཱུཾ་མཛད་ཀྱི་རྣལ་འབྱོར་དང་རྣལ་འབྱོར་ཆེན་པོ་བྱའོ། །དེ་ནས་ཇི་ལྟ་བའི་
[329b.4]རྡོ་རྗེ་གཟུངས་ཀྱི་ཕྱག་རྒྱས་འཇིག་རྟེན་པའི་འཁོར་ལོའི་དཀྱིལ་འཁོར་ཆེན་པོར་ཞུགས་ཏེ། བྱ་བ་ཐམས་ཅད་བྱའོ་ཞེས་བྱ་བ་དེ་ཇི་ལྟ་བའི་ཆོ་ག་རྒྱས་པའོ། །དེ་ནས་ཞེས་བྱ་བ་ནི་དེ་མ་ཐག་པ་སྟེ། རང་གི་ཆོ་ག་ཐམས་ཅད་རྗེས་སུ་སྤྱད་ལ་དཀྱིལ་འཁོར་རྡོ་རྗེས་བསྒྲུབས་ཏེ། བསྡུ་བ་བྱས་ལ་རྡོ་རྗེ་ཧཱུཾ་མཛད་དུ་
[329b.5]བསྒོམས་ནས་སྔ་མ་བཞིན་དུ་མཚན་བརྒྱ་རྩ་བརྒྱད་པས་བསྟོད་པའི་རྗེས་ཐོགས་ལ། དགུག་པ་ལ་སོགས་པའི་ལས་བྱ་སྟེ་ཞེས་བྱ་བ་ནི། དེ་ལ་དགུག་པའི་ལས་ནི་ཁྲོ་བོ་རྡོ་རྗེ་ལྕགས་ཀྱུའི་ལས་ཀྱི་ཕྱག་རྒྱ་འཇིག་རྟེན་པའི་འཁོར་ལོར་བཤད་པ་དེའི་སྙིང་པོས་རང་རང་གི་སྒོ་ལ་མངོན་དུ་ཕྱོགས་པར་ལྷ་
[329b.6]རྣམས་བཀུག་ཅིང་གཞག་པ་དང་། ཞགས་པ་ལ་སོགས་པ་ལྷག་མ་རྣམས་ཀྱིས་གཞུག་པ་དང་། བཅིང་བ་དང་། དབང་དུ་བྱས་ལ། རྡོ་རྗེ་གནོད་སྦྱིན་གྱི་དམ་ཚིག་གི་ཕྱག་རྒྱས་བགེགས་བསྐྲད་པ་ལ་སོགས་པ་བྱས་ནས། རྡོ་རྗེ་ཁུ་ཚུར་གྱིས་སྒོ་བཅད་དེ་རྡོ་རྗེ་གོ་ཆས་སྲུང་བ་རྣམས་ཡང་དག་པར་
[329b.7]བསྲུངས་ལ། རྡོ་རྗེ་ཧཱུཾ་མཛད་ཀྱིས་དཀྱིལ་འཁོར་གྱི་ལྷ་རྣམས་ལ་མཆོད་ཡོན་ཕུལ་ནས་ཕྱག་རྒྱ་བཞིས་རྒྱས་གདབ་པ་ལ་སོགས་པ་ཆོ་ག་ཐམས་ཅད་བྱེད་པ་ནི་འདིར་སོགས་པའི་སྒྲའི་དོན་ཡིན་ནོ། །དགུག་པ་ལ་སོགས་པའི་ལས་གང་ཡིན་པ་དེ་ནི་དགུག་པ་ལ་སོགས་པ་དེ་བྱེད་པའོ། །རྡོ་རྗེ་
[330a]
[330a.1]སློབ་དཔོན་ཉིད་ཁྲོ་བོ་ཏི་རཱ་ནྟི་རིའི་ཕྱག་རྒྱ་བཅིངས་ཏེ་ཞེས་བྱ་བ་ལ་སོགས་པ་གོ་སླའོ། །རྡོ་རྗེ་དམ་ཚིག་གི་ཡེ་ཤེས། །ཞེས་བྱ་བ་ནི་རྣམ་པར་སྣང་མཛད་དང་རྡོ་རྗེ་ཧཱུཾ་མཛད་ལ་སོགས་པ་ནས་མ་མོ་རྣམས་ཀྱི་བར་དུ་དཀྱིལ་འཁོར་གྱི་ཕྱག་རྒྱ་ལ་སོགས་པ་ནི་རྡོ་རྗེ་དམ་ཚིག་གི་
[330a.2]ཡེ་ཤེས་སོ། །དེ་བསྐྱེད་པར་བྱ་ཞེས་བྱ་བ་ནི། དེ་བས་ན་ཁྱེད་ཀྱིས་སུ་ལ་ཡང་མ་སྨྲ་ཤིག །གང་གི་ཕྱིར་དམ་ཚིག་མི་ཤེས་པ་ལ་བརྗོད་པ་འདིས་སེམས་ཅན་དམྱལ་བར་ལྟུང་བ་དང་། དུས་མ་ཡིན་པར་འཆི་བར་འགྱུར་བ་དེའི་ཕྱིར། ཁྱོད་ཀྱིས་དམ་ཚིག་མི་ཤེས་པ་སུ་ལ་འང་མ་སྨྲ་ཤིག་ཅེས་
[330a.3]བྱའོ། །ལྷག་མ་ནི་གོ་སླའོ། །མཐེ་ཆུང་མཐེ་བོ་སྦྲེལ་བ་དང་། །ལག་གཉིས་བླ་དང་འོག་ཏུ་བཏང་། །ཞེས་བྱ་བ་ནི་ལག་པ་གཡོན་པ་ཁ་ཐུར་དུ་བསྟན་ལ་མདུན་དུ་ཐད་ཀར་བརྐྱང་སྟེ། དེའི་སྟེང་དུ་ལག་པ་གཡས་པ་དེ་བཞིན་དུ་བརྐྱང་སྟེ་བཀན་ནས། གཡོན་པའི་མཐེའུ་ཆུང་གིས་གཡས་པའི་མཐེ་
[330a.4]བོ་དང་གཡས་པའི་མཐེ་བོས་གཡོན་པའི་མཐེའུ་ཆུང་དང་ལུ་གུ་རྒྱུད་ལྟར་སྦྲེལ་བ་ཡང་གཡས་པའི་མཐེའུ་ཆུང་གིས་གཡོན་པའི་མཐེ་བོ་དང་། གཡོན་པའི་མཐེ་བོས་གཡས་པའི་མཐེའུ་ཆུང་ལུ་གུ་རྒྱུད་ལྟར་སྦྲེལ་བར་བྱས་ནས། ལྷག་མ་སོར་མོ་གསུམ་པ་རྡོ་རྗེ་རྩེ་མོ་གསུམ་པ་ལྟར་བྱས་པ་འདི་ནི་རྡོ་རྗེ་
[330a.5]འཆང་བའིའོ། །དེ་ནས་ཞེས་བྱ་བ་ནི། དཀྱིལ་འཁོར་བསྟན་པའི་རྗེས་ཐོགས་ལ། །ཞེས་བྱ་བའི་དོན་ཏོ། །གནས་སྐབས་འདིར་དབང་བསྐུར་བ་མི་སྲིད་པས། ཕྱི་རོལ་གྱི་བུམ་པའི་དབང་བསྐུར་བ་གང་ཡིན་པ་དེ་ཡང་རྡོ་རྗེ་འཛིན་པའི་ཕྱག་རྒྱ་སྔོན་དུ་འགྲོ་བ་ཡིན་གྱི་ཕྱི་ནས་ནི་མ་ཡིན་པས་སོ། ། 
[330a.6]དེ་བས་ན་གདོང་གཡོགས་བཅིངས་པའི་རྗེས་ཐོགས་ལ་འཇུག་པར་བྱེད་པ་ཡིན་པའི་ཕྱིར་རོ། །དེ་ལ་ཐོག་མར་རེ་ཞིག་སློབ་མ་དཀྱིལ་འཁོར་དུ་འཇུག་པ་ན། སློབ་དཔོན་ལ་འདི་སྐད་ཅེས་བརྗོད་པར་བྱའོ། །དགའ་ཆེན་ཁྱོད་བདག་སྟོན་པ་བས། །སློབ་དཔོན་ཁྱོད་ནི་དགོངས་སུ་གསོལ། །བྱང་
[330a.7]ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དག་ཀྱང་བདག་ལ་སྩོལ། །སྡོམ་པ་དག་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་པོ་ཡང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོ་བདག་ནི་གཞུག་པར་
[330b]
[330b.1]མཛོད། །ཅེས་བརྗོད་དུ་བཅུག་ལ། དེའི་རྗེས་ཐོགས་ལ་གསོལ་བ་འདེབས་པ་དེ་རྣམས་བྱང་ཆུབ་ཏུ་སེམས་བསྐྱེད་པ་དང་། གསུམ་ལ་སྐྱབས་སུ་འགྲོ་བ་བྱིན་ལ། གདོང་གཡོགས་བཅིང་བ་བྱས་ནས། དེ་ནས་གཞུག་པ་བྱས་ཏེ། ཨོཾ་པྲ་བེ་ཤ་ཡ་བཛྲ་པྲ་བེ་ཤ་ཡ་ཞེས་བྱ་བ་ལ་སོགས་པའི་
[330b.2]སྙིང་པོ་འདིས་ཀྱང་ཞུགས་སོ། །དེ་ནས་སྙིང་པོ་འདིས་མེ་ཏོག་གཏོར་རོ་ཞེས་བྱ་བ་ནི། ཨོཾ་པྲ་ཏཱིཙྪ་ཨ་དྷི་ཏིཥྛ་བཛྲ་ཧོ། དེ་ནས་ཕྲེང་བ་བཅིང་བ་བྱས་ཏེ། ཨོཾ་པྲ་ཏི་གྲྀ་ཧྞ་དང་ཨི་མཾ་སཏྭ་མ་ཧཱ་བ་ལ་ཞེས་བྱ་བ་ནི། དེ་ནས་གདོང་གཡོགས་བཅིངས་པ་ཇི་ལྟ་བ་བཞིན་དུ་བཅིངས་པ་དེ་བཞིན་དུ་བཀྲོལ་
[330b.3]ནས། རྡོ་རྗེ་ལྕགས་ཀྱུ་ནས་བརྩམས་ནས་རྣམ་པར་སྣང་མཛད་ཀྱི་བར་དུ། དཀྱིལ་འཁོར་རིམ་པ་བཞིན་དུ་བསྟན་ཏེ། ལྷ་གང་ཡིན་པ་དེ་ནི་དེ་ལ་མི་བསྟན་ཏེ་ཞེས་བྱ་བ་ནི། ལྷ་རྣམས་ཀྱི་རང་བཞིན་ཅི་ཞིག་ཡིན་ཞེ་ན། ལྷ་རྣམས་ཀྱི་དེ་ཁོ་ན་ཉིད་བསྟན་པར་མི་བྱའོ། །རྡོ་རྗེ་ལྕགས་ཀྱུ་ནས་བརྩམས་ནས། 
[330b.4]རྣམ་པར་སྣང་མཛད་ཀྱི་བར་དུ་གཟུགས་བརྙན་ཙམ་ཞིག་བསྟན་པར་བྱའོ། །དེ་ཅིའི་ཕྱིར་ཞེ་ན་ཞེས་བྱ་བ་ནི་དེའི་ཕྱིར། གཟུགས་བརྙན་ཙམ་ཞིག་སྟོན་ལ། ལྷ་རྣམས་ཀྱི་དེ་ཁོ་ན་ཉིད་མི་སྟོན་ཞེ་ན། སེམས་ཅན་ལོག་པར་ལྟ་བ་དག་ཀྱང་ཡོད་དེ་ཞེས་བྱ་བ་ལ་སོགས་པ་སྨོས་ཏེ། གང་གི་ཕྱིར་དེ་
[330b.5]དག་ཀྱང་ཡོད་དེ་ཞེས་བྱ་བ་ནི། ཡང་དག་པར་བདོག་པའོ། །སེམས་ཅན་ཇི་ལྟ་བུ་ཞིག་ཅེ་ན། ལོག་པར་ལྟ་བ་ཅན་ནོ། །གང་ཞིག་དད་པ་མེད་པ་ལ་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱིས། ཨོཾ་སུཾ་བྷ་ནི་སུཾ་བྷ་དྷཱུཾ། གྲྀ་ཧྞ་གྲྀ་ཧྞ་ཧཱུཾ། གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧཱུཾ། ཨཱ་ན་ཡ་ཧོ་བྷ་ག་བཱ་ན་བཛྲ་ཧཱུཾ་ཕཊ། 
[330b.6]ཅེས་བརྗོད་པས་དེ་བཞིན་གཤེགས་པ་ཐམས་ཅད་ཀྱི་ཐུགས་ལས་བྱུང་ནས། འཇིག་རྟེན་གྱི་ཁམས་རབ་འབྱམ་སྤྲིན་རྒྱ་མཚོ་ཐམས་ཅད་ཀྱི་དེ་བཞིན་གཤེགས་པ་ཐམས་ཅད་བྱང་ཆུབ་སེམས་དཔའི་འཁོར་གྱི་དཀྱིལ་འཁོར་དང་བཅས་པ་ཇི་སྙེད་པ་བྱིན་གྱིས་བརླབས་ཏེ་བཀུག་ནས་འཇིག་
[330b.7]རྟེན་གསུམ་ལས་རྣམ་པར་རྒྱལ་བའི་འཁོར་ལོའི་དཀྱིལ་འཁོར་ཆེན་པོར་གཞུག་པ་དང་། དམ་ཚིག་གིས་བཅིང་བ་དང་། རང་གི་ཡེ་ཤེས་ལ་ངེས་པར་སྦྱོར་བ་ཞེས་བྱ་བ་དེས་སོ་སོར་སྤོང་བར་འགྱུར་བའི་འཇིག་རྟེན་པས། རྡོ་རྗེ་ཧཱུཾ་མཛད་ལ་སོགས་པའི་ལྷ་རྣམས་ཀྱི་དེ་ཁོ་ན་ཉིད་བསྟན་
[331a]
[331a.1]པར་མི་བྱ་བས་སོ། །ད་ནི་སྤོང་བ་དེ་དག་འདིར་བསྟན་པར་བྱའོ། །གང་དག་ཇི་ལྟར་སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་གདོན་མི་ཟ་བ་ཞེས་བྱ་བ་ལ་སོགས་པ་ནི། དེ་ལྟར་ཁས་བླངས་པར་གྱུར་པ་ཅི་ཞིག་སྤོང་ཞེ་ན། གདོན་མི་ཟ་བར་ཡོད་པའི་སངས་
[331a.2]རྒྱས་བཅོམ་ལྡན་འདས་རྣམས་ཀྱི་ཡེ་ཤེས་སུ་མི་འགྱུར་ཏེ། གཞན་གྱི་དབང་དུ་གྱུར་པའི་ཕྱིར་རོ། །ཇི་ལྟར་ཡིན་ཞེ་ན། ཇི་ལྟར་དེ་བཞིན་གཤེགས་པའི་རིགས་སུ་ཕྱག་ན་རྡོ་རྗེས་དབང་བསྐུར་བ་ཞེས་བྱ་བ་སྨོས་ཏེ། ཇི་ལྟར་ཁྱེད་ཀྱིས་འདི་ལྟར་བཅོམ་ལྡན་འདས་རྡོ་རྗེ་ཧཱུཾ་མཛད་དེ་བཞིན་གཤེགས་
[331a.3]པས་བྱིན་གྱིས་བརླབས་ནས། འཇིག་རྟེན་གསུམ་གསུམ་གྱི་འཁོར་ལོའི་དཀྱིལ་འཁོར་ཆེན་པོར་བཅུག་ཅིང་དབང་བསྐུར་དགོས་པར་བརྗོད་པའི་ཕྱིར་རོ། །ཅི་འདི་ལྟར་སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་སུ་གྱུར་ཏེ། མི་འགྱུར་བ་དང་། གདོན་མི་ཟ་བའི་ཡེ་ཤེས་སུ་དེ་བཞིན་གཤེགས་པ་
[331a.4]རྣམས་བཞེངས་པའི་ཕྱིར་རོ། །དེའི་ཕྱིར་དེ་བཞིན་གཤེགས་པ་ཉིད་ཅེས་བྱ་བ་སྨོས་ཏེ། དེ་བཞིན་གཤེགས་པ་ཉིད་ཀྱི་ཡེ་ཤེས་ནི་ཐུན་མོང་མ་ཡིན་པ་དེ་བཞིན་གཤེགས་པའི་དམ་ཚིག་ཅེས་བྱ་བའི་དོན་ཏོ། །དེའི་ཕྱིར་ཕྱག་ན་རྡོ་རྗེས་དབང་བསྐུར་བར་མི་འགྱུར་བ་དང་། སྤོང་བར་འགྱུར་རོ་
[331a.5]སྙམ་པ་དེའི་ཕྱིར། ལྷ་རྣམས་ཀྱི་དེ་ཁོ་ན་ཉིད་བསྟན་པར་མི་བྱའོ། །གཞན་དུ་ན་ཞེས་བྱ་བ་ནི་སྤོང་བའི་ཚིག་གི་དོན་ཏོ། །ལྷ་གང་དག་ལ་དད་པ་ཞེས་བྱ་བ་ནི་བཅོམ་ལྡན་འདས་རྡོ་རྗེ་ཧཱུཾ་མཛད་ལ་སོགས་པ་ནས་མ་མོའི་དཀྱིལ་འཁོར་གྱི་མཐར་ཐུག་པའི་ལྷ་གང་དག་ལ་དད་པ་དེ་དག་ལ་མནའི་
[331a.6]སྙིང་པོ་བྱིན་ནས། དཔལ་རྡོ་རྗེ་ཧཱུཾ་མཛད་ལ་སོགས་པ་ལ་དེ་ཁོ་ན་ཉིད་བསྟན་པར་བྱའོ། །འདི་སྐད་སྟོན་པ་ཡིན་ཏེ། ཉན་ཐོས་དང་རང་རྒྱལ་བའི་ཐེག་པར་མོས་པ་དང་། ཐེག་པ་ཆེན་པོར་མོས་པའི་མདོ་སྡེ་པ་གང་ཡིན་པ་དེ་དག་རྡོ་རྗེ་འཆང་ཆེན་པོའི་བདག་ཉིད་ཆེན་པོ་མི་ཤེས་པས་
[331a.7]དཀྱིལ་འཁོར་དུ་གཞུག་པ་དང་བསྟན་པར་མི་བྱའོ། །འཇུག་པར་མོས་པ་གང་ཡིན་པ་དེ་དག་ནི་གཞུག་པར་བྱ་ཞིང་ལྷ་རྣམས་ཀྱི་དེ་ཁོ་ན་ཉིད་ཀྱང་བསྟན་པར་བྱའོ། །དེ་ནས་རྡོ་རྗེ་རིན་པོ་ཆེས་མཚན་པའི་ཕྲེང་བས་དབང་བསྐུར་ནས་ཞེས་བྱ་བ་ནི། འཇིག་རྟེན་གསུམ་ལས་རྣམ་པར་
[331b]
[331b.1]རྒྱལ་བའི་དཀྱིལ་འཁོར་ཆེན་པོར་བཤད་པའི་ཆོགས་རྡོ་རྗེ་འཆང་བའི་ཕྱག་རྒྱ་ཁྲོ་བོ་ཏི་རཱིནྟི་རིའི་ཕྱག་རྒྱ་ཇི་ལྟ་བ་བཞིན་དུ་སློབ་མའི་སྙིང་གར་ཏིཥྛ་བཛྲ་ཞེས་བྱ་བ་ལ་སོགས་པས་བཀྲོལ་ལ་ཆུའི་དབང་བསྐུར་བ་དང་། རྡོ་རྗེ་དབྱིངས་སུ་བཤད་པའི་རྡོ་རྗེ་རིན་ཆེན་གྱི་དབང་བསྐུར་བས་སློབ་མ་དབང་བསྐུར་ལ། རྡོ་རྗེ་རྩེ་
[331b.2]གསུམ་པའི་དབང་བསྐུར་ཏེ། དེ་ནས་མིང་གི་དབང་བསྐུར་རོ། །ཇི་ལྟར་བྱ་ཞེ་ན། ཇི་ལྟར་རྡོ་རྗེ་དམ་ཚིག་གི་དཀྱིལ་འཁོར་ཆེན་པོ་བཞིན་དུ་བྱའོ་ཞེས་བྱ་བ་སྨོས་ཏེ། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ཇི་ལྟ་བ་བཞིན་དུ་བྱའོ་ཞེས་བྱ་བའི་ཐ་ཚིག་གོ། །འདི་སྐད་སྟོན་པ་ཡིན་ཏེ། འཇིག་
[331b.3]རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་གསུངས་པའི་ཆོ་གས། རྡོ་རྗེ་ཧཱུཾ་མཛད་ཀྱི་སྦྱོར་བ་བྱས་ལ་དེ་ལས་གསུངས་པའི་རྣལ་འབྱོར་ཆེན་པོ་དང་། འཇིག་རྟེན་གསུམ་གྱི་འཁོར་ལོ་དེའི་ཏིང་ངེ་འཛིན་གསུམ་བསྒོམས་ལ་བསྡུ་བ་བྱས་ཏེ། འཇིག་རྟེན་གསུམ་གྱི་འཁོར་ལོ་ཐམས་
[331b.4]ཅད་ཀྱི་ཕྱག་རྒྱ་བཞིས་རྒྱས་གདབ་པ་དང་། ཇི་ལྟ་བ་བཞིན་དུ་དབང་བསྐུར་བ་དང་། མཆོད་པ་རྣམས་ཀྱིས་ཡང་དག་པར་མཆོད་ལ། ཟླ་བ་གཅིག་གམ་ཟླ་བ་དྲུག་གམ་ལོ་གཅིག་གི་བར་དུ་རྡོ་རྗེ་ཧཱུཾ་མཛད་ཀྱི་བསྒོམ་པ་དང་བཟླས་པ་བྱས་ལ། དེ་ནས་དཀྱིལ་འཁོར་བྲིས་ཏེ། རང་ཉིད་དབང་བསྐུར་ནས་
[331b.5]སློབ་མ་གཞུག་པར་བྱའོ། །དེ་ལ་ཐོག་མར་རེ་ཞིག་སློབ་མ་ཇི་ལྟ་བ་བཞིན་དུ་ལྷག་པར་གནས་པ་བྱས་ལ། རྡོ་རྗེ་ཧཱུཾ་མཛད་ལ་སོགས་པ་ཕྱག་བཞི་ཇི་ལྟ་བ་བཞིན་དུ་བྱེད་དུ་བཅུག་ལ། དེ་ནས་རྡོ་རྗེ་ཧཱུཾ་མཛད་ཀྱིས་བྱིན་གྱིས་བརླབས་པའི་ཕྱིར་རོལ་ན་གནས་པའི་བུམ་པའི་ཆུས་དབང་བསྐུར་ཏེ། རྡོ་རྗེ་ཧཱུཾ་མཛད་
[331b.6]དུ་དེ་བྱིན་གྱིས་བརླབས་ལ། རང་ཉིད་རྡོ་རྗེ་འཆང་བའི་ལས་ཀྱི་ཕྱག་རྒྱ་བཅིང་བ་དད། སློབ་མ་ཡང་སྙིང་པོ་འདིས་བཅིང་ངོ་། །ཨོཾ་སརྦ་ཏ་ཐཱ་ག་ཏ་བཛྲ་དྷ་ར་གྲྀ་ཧྞ་གྲྀ་ཧྞ་བནྡྷ་ས་མ་ཡ་ཧཱུཾ། ཞེས་བྱ་བ་དང་། དེ་ནས་ཕྱག་རྒྱ་འདི་དང་མེ་ཏོག་གི་ཕྲེང་བ་བླངས་ཏེ། དཀྱིལ་འཁོར་ཆེན་པོར་ཞུགས་ལ་ཤར་
[331b.7]ཕྱོགས་ཀྱི་སྒོ་ནས། ཨོཾ་པྲ་བེ་ཤ་ཡ་བཛྲ་པྲ་བེེ་ཤ་ཡ། བཛྲ་ཨཱ་བེ་ཤ་ཡ་བཛྲ་ཨ་དྷི་ཏིཥྛ་ཧཱུཾ། ཞེས་བྱ་བའི་སྙིང་པོ་འདི་དང་། འཇིག་རྟེན་པའི་འཁོར་ལོའི་དཀྱིལ་འཁོར་ཆེན་པོར་བཤད་པའི་ཁྲོ་བོ་རྡོ་རྗེ་ལྕགས་ཀྱུའི་ལས་ཀྱི་ཕྱག་རྒྱས་དགུག་པ་དང་། དེ་ནས་ལྷོ་ཕྱོགས་ཀྱི་སྒོ་ནས་སྔ་མ་བཞིན་དུ་བཅུག་སྟེ། 
[332a]
[332a.1]རྡོ་རྗེ་ཞགས་པའི་ལས་ཀྱི་ཕྱག་རྒྱས་གཞུག་པ་དང་། དེ་ནས་ནུབ་ཕྱོགས་ཀྱི་སྒོ་ནས་བཅུག་ལ། རྡོ་རྗེ་ལྕགས་སྒྲོག་གིས་བཅིང་བ་དང་། དེ་ནས་བྱང་ཕྱོགས་ཀྱི་སྒོ་ནས་བཅུག་ལ་ཁྲོ་བོ་རྡོ་རྗེ་འབེབས་པའི་ལས་ཀྱི་ཕྱག་རྒྱས་དབང་དུ་བྱས་ལ། དེ་ནས་ཡང་ཤར་ཕྱོགས་ཀྱི་སྒོ་ནས་
[332a.2]བཅུག་ལ་འདི་སྐད་དུ་ཡང་བསྒོས་ཤིག །དེང་ཁྱོད་དེ་བཞིན་གཤེགས་པའི་རིགས་སུ་ཞུགས་ཀྱིས། ངས་ཁྱོད་ལ་ཡེ་ཤེས་གང་གིས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་རིགས་སུ་གྲུབ་པ་ཡང་ཐོབ་ན། དངོས་གྲུབ་གཞན་ལྟ་སྨོས་ཀྱང་ཅི་དགོས། དེ་ལྟ་བུའི་ཡེ་ཤེས་རྡོ་རྗེ་བསྐྱེད་པར་
[332a.3]བྱས་ཀྱིས་ཁྱོད་ཀྱིས་དཀྱིལ་འཁོར་ཆེན་པོ་མ་མཐོང་བ་རྣམས་ལ་མ་སྨྲ་ཞིག །དམ་ཚིག་ཉམས་པར་གྱུར་ཏ་རེ། དེ་ནས་རྡོ་རྗེ་སློབ་དཔོན་ཉིད་ཀྱིས་ཁྲོ་བོ་ཏི་རཱིནྟི་རིའི་ཕྱག་རྒྱ་བཅིངས་ལ་འདི་སྐད་ཅེས་བརྗོད་པར་བྱའོ། །ངས་ཁྱོད་ལ་རྡོ་རྗེ་དམ་ཚིག་གི་ཡེ་ཤེས་བསྐྱེད་པར་བྱ་ཡིས། དེ་ཁྱོད་ཀྱིས་སུ་
[332a.4]ལ་ཡང་མ་སྨྲ་ཞིག་མི་བདེ་བ་མ་སྤངས་པར་ཁྱོད་དུས་བྱས་ཏེ། དམྱལ་བར་ལྟུང་བར་གྱུར་ཏ་རེ་ཞེས་བསྒོ་ལ་མནའི་སྙིང་པོ་འདི་སྦྱིན་ནོ། །རྡོ་རྗེ་ཁྲོ་བོ་ཏེ་རཱིནྟི་རིའི་ཕྱག་རྒྱ་ཡང་སྟོན་ཅིག །རྡོ་རྗེ་འདི་ནི་རྡོ་རྗེ་ཆེ། །དམ་ཚིག་འོད་ཀྱི་རིགས་བསྲེགས་པས། ། གལ་ཏེ་འདས་ན་ཀླད་པ་ནས། ། 
[332a.5]བརྩམས་ཏེ་ལུས་རྣམས་འཇིག་པར་བྱེད། །དེ་ནས་ཡང་རྡོ་རྗེ་སློབ་དཔོན་ནི་རང་ཉིད་རྡོ་རྗེ་འཛིན་པའི་ཕྱག་རྒྱ་ཁ་ཐུར་དུ་བསྟན་པ་དང་གྱེན་དུ་བསྟན་པ་བཅིངས་ལ། རྡོ་རྗེ་སློབ་མའི་སྤྱི་བོར་བཞག་སྟེ། འདི་སྐད་ཅེས་བརྗོད་པར་བྱའོ། །འདི་ནི་ཁྱོད་ཀྱི་རྡོ་རྗེ་དམ་ཚིག་ཡིན་གྱིས། །གལ་ཏེ་
[332a.6]འགའ་ཞིག་ལ་སྨྲས་ན་ཀླད་པ་འགས་པར་འགྱུར་རོ། །དེ་ནས་དམ་ཚིག་གི་ཕྱག་རྒྱ་དེ་ཉིད་དང་། མནའི་ཆུའི་སྙིང་པོ་ལན་ཅིག་བསྔགས་ལ་སློབ་མ་དེ་འཐུང་དུ་གཞུག་གོ། །དེ་ལ་མནའི་སྙིང་པོ་ནི་འདི་ཡིན་ཏེ། རྡོ་རྗེ་སེམས་དཔའ་དེར་ཁྱོད་ཀྱི། །སྙིང་ལ་ཡང་དག་ཞུགས་པར་
[332a.7]འགྱུར། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་ཏེ་གཤེགས། །ཨོཾ་བཛྲ་ཨུ་ད་ཀ་ཐ། དེ་ནས་སློབ་མ་ལ་འདི་སྐད་བརྗོད་དེ། དེང་ཕྱིན་ཆད་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱིས་ངས་བྱོས་ཤིག་ཅེས་བསྒོ་བ་གང་ཡིན་པ་དེ་བྱ་དགོས་སོ། །ཁྱོད་ཀྱིས་ང་ལ་བརྙས་པར་མ་བྱེད་ཅིག ། 
[332b]
[332b.1]མི་བདེ་བ་མ་སྤངས་པར་ཁྱོད་དུས་བྱས་ནས་དམྱལ་བར་ལྟུང་བར་གྱུར་ཏ་རེ་ཞེས་སྨྲས་ལ་འདི་སྐད་དུ། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་ལ། རྡོ་རྗེ་སེམས་དཔའ་བདག་ལ་དབབ་པར་གྱུར་ཅིག་ཅེས་སྨྲོས་ཤིག་པར་བསྒོའོ། །དེ་ནས་རྡོ་རྗེ་འབེབས་པའི་དམ་ཚིག་གི་
[332b.2]ཕྱག་རྒྱ་འདི་དང་། ཨོཾ་བཛྲ་ཨཱ་བེ་ཤ་ཨ་ཞེས་བྱ་བའི་སྙིང་པོ་འདིས་དབབ་ལ་བསྐྱེད་པར་བྱའོ། །དེ་ནས་ཨོཾ་པྲ་ཏཱིཙྪ་ཨ་དྷི་ཏིཥྛ་བཛྲ་ཧོ། །ཞེས་བྱ་བའི་སྙིང་པོ་འདིས་མེ་ཏོག་དོར་བར་བྱའོ། །དེ་ནས་ཨོཾ་པྲ་ཏི་གྲྀཧྞ་ཏྭཾ་མི་མཾ་སཏྭ་མ་ཧཱ་བ་ལ་ཞེས་བྱ་བ་ངེས་ཕྲེང་བ་བླངས་ཏེ། དེ་ཉིད་ཀྱི་མགོ་ལ་
[332b.3]བཅིང་བར་བྱའོ། །དེ་ནས། ཨོཾ་རྡོ་རྗེ་སེམས་དཔའ་དེང་ཁྱོད་ཀྱི། །མིག་འབྱེད་པར་ནི་བརྩོན་པར་མཛད། རྡོ་རྗེ་མིག་ནི་བླ་མེད་པ། །དེ་རིང་ཉིད་དུ་འབྱེད་པར་ཤོག །ཅེས་བྱ་བ་འདི་དང་། དེ་ལྟར་བཅིངས་པའི་གདོང་གཡོགས་དགྲོལ་བར་བྱའོ། །དེ་ནས་ཧེ་བཛྲ་པཱ་ཤྱ་ཞེས་བྱ་བས་
[332b.4]རྡོ་རྗེ་ལྕགས་ཀྱུ་ནས་བརྩམས་ནས་རྣམ་པར་སྣང་མཛད་ཀྱི་མཐར་ཐུག་པའི་དཀྱིལ་འཁོར་བསྟན་ཏོ། །སློབ་མས་རྡོ་རྗེ་འཛིན་པའི་ཕྱག་རྒྱ་དང་། ཏིཥྛ་བཛྲ་ཞེས་བྱ་བ་ལ་སོགས་པའི་སྙིང་པོ་འདིས་སློབ་མའི་སྙིང་གར་དགྲོལ་བར་བྱའོ། །དེ་ནས་རྣམ་པར་རྒྱལ་བའི་བུམ་པ་ལས། རྡོ་རྗེ་ཁུ་
[332b.5]ཚུར་གྱིས་ཆུ་བླངས་ལ། ཨོཾ་ཨ་བྷི་ཥིཉྩ་བཛྲ་དྷ་ར་ཏེ་ས་མ་ཡཱ་གྲ་གྲ་ཞེས་བྱ་བ་འདིས་དབང་བསྐུར་བར་བྱའོ། །དེ་ནས་ཕྱག་རྒྱའི་དབང་བསྐུར་བ་དང་། མཚན་མའི་དབང་བསྐུར་བ་དང་། མིང་གི་དབང་བསྐུར་བ་ཇི་ལྟ་བ་བཞིན་དུ་སྦྱིན་པ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་
[332b.6]ཆེན་པོའི་སློབ་མའི་ཆོ་ག་བཞིན་དུ་བྱའོ། དེ་ལྟར་འཇིག་རྟེན་པའི་འཁོར་ལོའི་དཀྱིལ་འཁོར་ཆེན་པོའི་སློབ་དཔོན་གྱི་ལས་ཀྱི་ཆོ་ག་དང་། སློབ་མ་འཇུག་པའི་ལས་ཀྱི་ཆོ་ག་རྒྱས་པར་བསྟན་ནས་འཇིག་རྟེན་གསུམ་པའི་འཁོར་ལོའི་དཀྱིལ་འཁོར་ཆེན་པོའི་དམ་ཚིག་དང་དབང་བསྐུར་བ་ཐོབ་པས་ཇི་ལྟར་མངོན་
[332b.7]པར་འདོད་པའི་དངོས་གྲུབ་རྣམས་བསྒྲུབ་པར་འདོད་པ་ན་སློབ་དཔོན་གྱི་ཕྱག་རྒྱ་དང་སྙིང་པོ་བྱིན་ནོ་ཞེས་བསྟན་པར་བྱ་བའི་ཕྱིར། དེ་ནས་ཕྱག་རྒྱ་ཆེན་པོ་བཅིངས་པ་བསླབ་པོ་ཞེས་བྱ་བ་སྨོས་ཏེ། འདིར་ཕྱག་རྒྱ་ཆེན་པོ་འཆིང་བ་ན། དམ་ཚིག་གི་ཕྱག་རྒྱ་ཉིད་ཡིན་ནོ་ཞེས་བྱ་བར་དགོངས་སོ། །ཕྱག་རྒྱ་
[333a]
[333a.1]ཆེན་པོ་བཅིང་བ་ཡང་རྣམ་པར་སྣང་མཛད་དང་། རྡོ་རྗེ་ཧཱུཾ་མཛད་ལ་སོགས་པ་ནས་མ་མོའི་མཐར་ཐུག་པ་རྣམས་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་པའི་རྗེས་སུ་འབྲང་བ་ཤེས་པར་བྱའོ། །རྡོ་རྗེ་བཅིང་བ་དམ་བཅས་ཏེ། །ཞེས་བྱ་བ་ལ་
[333a.2]སོགས་པ་ནི། རྡོ་རྗེ་དབྱིངས་སུ་བཤད་པའི་རྡོ་རྗེ་བཅིངས་པ་བསྡམས་པ་བསྟན་པར་བྱས་ནས། དེ་ཉིད་ཀྱི་མཐེ་བོ་གཉིས་ནང་དུ་བཀུག་ནས། མཛུབ་མོ་གཉིས་ནང་དུ་བཀུག་ལ་དེས་མཐེ་བོ་གཉིས་ཀའི་རྒྱབ་བཀབ་པ་ནི། སེམས་དཔའ་གཙུག་ཏོར་གྱི་ཕྱག་རྒྱའོ། །ཨོཾ་བཛྲས་ཏྭ་ཨུཥྞཱི་ཥ་ཧཱུཾ་ཕཊ། 
[333a.3]ཅེས་བྱ་བའི་སྙིང་པོ་འདིས་ལྷ་ཐམས་ཅད་དང་རྣལ་འབྱོར་པས་ཡེ་ཤེས་སེམས་དཔའ་བཅུག་ནས་བྱིན་གྱིས་བརླབས་ལ། བདག་ཉིད་བསྲུང་བའི་ཕྱིར་རང་གི་གཙུག་ཏོར་སྦྱར་བར་བྱའོ། །རྡོ་རྗེ་བཅིང་བ་བྱས་ནས་ནི། མཐེ་བོ་གུང་མོ་ཞེས་བྱ་བ་ནི་རྡོ་རྗེ་དབྱིངས་སུ་གསུངས་པ་ཉིད་ཀྱིས་རྡོ་རྗེ་བསྡམས་
[333a.4]པ་བཅིངས་ལ། མཐེ་བོ་དང་གུང་མོ་དང་མཐེའུ་ཆུང་རྣམས་སོ་སོར་བསྒྲེང་བར་བྱས་པ་འདི་ནི། གཟི་བརྗེད་ཕུང་བོའི་ཕྱག་རྒྱ་སྟེ། ཨོཾ་ན་མཿསརྦྦ་ཏ་ཐཱ་ག་ཏོ་ཥྞཱི་ཥེ་ཏེ་ཛོ་ཨ་བ་ལོ་ཀི་ཏེ་མཱུརྟ་ཧཱུཾ་ཛྭ་ལ་དྷ་ཀ་བི་དྷ་ཙྪིནྡ་བིནྡྷ་ཧཱུཾ་ཕཊ། ཅེས་བྱ་བའི་སྔགས་འདིས་སྤྱི་གཙུག་གི་སྟེང་དུ་གཟི་བརྗེད་ཕུང་པོའི་འཁོར་
[333a.5]ལོའི་ལག་པ་འདི་བཞག་པས། སྒྲུབ་པ་པོས་དངོས་གྲུབ་ཆེན་པོ་བསྒྲུབ་པར་བསྒོམས་ལ་འདི་བསྒྲུབ་པར་བྱའོ། །གང་གི་རྡོ་རྗེ་སེམས་དཔའི་གཙུག་ཏོར་བསྒྲུབ་པར་བདག་ཉིད་སྦྱོར་བ་ཡིན་པ་དེའི་ཚེ། གཡོན་བརྐྱང་བའི་གནས་པས་གནས་པ་སྐུ་མདོག་སྔོན་པོ་གཡོན་པའི་ཁྲོ་བོའི་ཁུ་ཚུར་
[333a.6]གྱིས་སྙིང་གར་སྡིགས་མཛུབ་བྱེད་པ། དེ་ལས་གཞན་པ་གཡས་པའི་རྡོ་རྗེ་ཁུ་ཚུར་རྡོ་རྗེ་རྩེ་ལྔ་པ་སྤྱི་གཙུག་ཏུ་འཕངས་ནས་འཛིན་ཅིང་གནས་པར་བདག་ཉིད་བསྒོམས་ལ། གཟི་བརྗིད་ཕུང་པོ་ཡང་སྐུ་མདོག་དམར་པོ། ཕྱག་གཡས་པའི་གུང་མོ་ལ་རྡོ་རྗེ་འཁོར་ལོ་རྩིབས་བརྒྱད་པ་བསྐོར་ཞིང་གནས་
[333a.7]པ། ཕྱག་གཡོན་པ་གདན་ལ་བརྟེན་ཞིང་བཞུགས་པ་རྒྱལ་པོ་ཆེན་པོའི་ཆ་ལུགས་ཅན། ཞབས་གཡས་པ་བརྐྱང་བ། ཞབས་གཡོན་པ་གདན་ལ་ཕྱེད་ཀྲུང་གི་སྦྱོར་བས་བཞུགས་པ་བསམ་པར་བྱའོ། །རྡོ་རྗེ་རིན་པོ་ཆེ་ཅོད་པན་གྱི་དབང་བསྐུར་བ་ཡང་འདིར་ཤེས་པར་བྱའོ། །རྡོ་རྗེ་ཕྱག་རྒྱ་གཉིས་
[333b]
[333b.1]བཅིངས་ཏེ། མཐེ་བོ་མཐེའུ་ཆུང་སྦྲེལ་བ་ནི། །ཞེས་བྱ་བ་ནི། རྡོ་རྗེ་ཁུ་ཚུར་གཉིས་དམ་དུ་བཅིངས་ལ་རྡོ་རྗེ་ལག་ངར་གཉིས་བསྙམས་ཏེ། མཐེའུ་ཆུང་གཉིས་དང་། མཐེ་བོ་གཉིས་ལྕགས་ཀྱུ་ལྟར་བཅིང་བ་བྱས་ལ་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་ཨོཾ་ནི་སུཾ་བྷ་བཛྲ་ཧཱུཾ་ཕཊ། ཅེས་བྱ་བའི་སྙིང་
[333b.2]པོ་ནི་འདི་ཡིན་ནོ། །རིག་པ་ཆེན་པོའི་དམ་པ་ཞེས་བྱ་བ་ལ་སོགས་པ་ནི། བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་བཤད་མ་ཐག་པའི་ཕྱག་རྒྱ་དེ་བཅིངས་ཤིང་། མཐེ་བོའི་ངོས་གཉིས་ཀྱིས་བཙིར་བ་ནི་འདོད་པའི་རྒྱལ་པོའོ། །སྙིང་པོ་ནི་འདི་ཡིན་ཏེ། ཨོཾ་ཊཀྐི་ཛཿསྙིང་པོ་འདི་དང་། རྡོ་རྗེ་ཧཱུཾ་མཛད་ཀྱི་སྦྱོར་
[333b.3]བས་སྙིང་གར་འདོད་པའི་རྒྱལ་པོ་གཞག་གོ། །དེ་ཉིད་ལས་གུང་མོ་དང་སྲིན་ལག། །སོར་མོ་རབ་ཏུ་བསྡམས་པས་ན། །ཞེས་བྱ་བ་ལ་སོགས་པ་ནི། རིག་པ་མཆོག་གི་དམ་ཚིག་གི་ཕྱག་རྒྱ་བཅིངས་ལ་སྲིན་ལག་གཉིས་དང་གུང་མོ་གཉིས་ཀྱི་རྒྱབ་བསྐུམ་ནས། རིན་པོ་ཆེ་གཉིས་ཀྱི་ཚུལ་དུ་བྱས་
[333b.4]ཏེ་བསྒྱུར་ནས་སྨིན་མཚམས་ཀྱི་ཕྱོགས་སུ་རིན་པོ་ཆེ་གཉིས་གཞག་པ་ནི་རིན་ཆེན་ཧཱུཾ་མཛད་ཀྱིའོ། །འདིའི་སྙིང་པོ་ནི། ཨོཾ་བཛྲ་རཏྣ་ཨུཏྟ་མ་ཛྭ་ལ་ཧཱུཾ་ཕཊ། ཅེས་བྱ་བའོ། །དེ་ཉིད་ལས་ཞེས་བྱ་བ་ནི། རིག་པ་མཆོག་གི་ཕྱག་རྒྱ་དེ་ཉིད་དོ། །བསྐྱེད་དེ་གཞག་ཅེས་བྱ་བ་ནི། བཀན་ནས་གཞག་པར་
[333b.5]བྱའོ། །གང་དུ་གཞག་པར་བྱ་ཞེ་ན། སྙིང་གར་ཡང་ནི་བསྒྱུར་བར་བྱ། །ཞེས་བྱ་བ་སྨོས་སོ། །རང་གི་སྙིང་གའི་ཕྱོགས་སུ་བསྒྱུར་ཞིང་ཡོངས་སུ་བསྐོར་བར་བྱས་ལ། མཐེ་བོ་དང་མཐེའུ་ཆུང་གཉིས་ལྕགས་སྒྲོག་ལྟར་སྦྲེལ་བར་བྱས་ཏེ་གཞག་པ་འདི་ནི་པདྨའི་རིག་པ་དམ་པ་ཆོས་ཀྱི་ཧཱུཾ་མཛད་ཀྱིའོ། ། 
[333b.6]འདིའི་སྙིང་པོ་ནི། སྭ་བྷཱ་བ་ཤུདྡྷེ་བཛྲ་པདྨ་ཤོ་དྷ་ཡ་སརྦ་པཱ་པཾ་བིཏྱཱ་ཨུཏྟ་རྟམ་ཧཱུཾ་ཕཊ། ཅེས་བྱ་བའོ། །དེ་ཉིད་སྤྱི་བོ་ནས་བརྩམས་ཏེ། །ལུས་ཀྱི་དཀྱིལ་འཁོར་བསྐོར་བར་བྱ། །ཞེས་བྱ་བ་ནི་རིག་པ་ཆེན་པོ་དམ་པའི་དམ་ཚིག་གི་ཕྱག་རྒྱ་དེ་ཉིད་སྤྱི་བོ་ནས་བརྩམས་ཏེ་དགོད་པའི་སྦྱོར་བས་ལུས་ཐམས་ཅད་
[333b.7]བསྟན་པའི་ཚུལ་གྱིས་བསྐོར་ལ་ཡང་དེ་ཉིད་ཀྱི་སྤྱི་བོར་གཞག་པ་འདི་ནི་སྣ་ཚོགས་རྡོ་རྗེའིའོ། །འདིའི་སྙིང་པོ་ནི། ཨོཾ་བཛྲ་ཀརྨ་ཨུཏྟ་མ་བཛྲ་དྷ་ར་ས་མ་ཡ་མ་ནུས་སྨ་ར་སུཾ་བྷ་ནི་སུཾ་བྷ་ཨཱ་ཀཪྵ་ཡ་པྲ་བེ་ཤ་ཡ། བནྡྷ་ཡ། ས་མ་ཡ་གྷ་དྷ་ཡ་སརྦྦ་ཀརྨ་ནི་མེ་ཀུ་རུ་མ་ཧཱ་ས་ཏྭ་ཧཱུཾ་ཕཊ་ཅེས་བྱ་བའོ། །སེམས་མ་
[334a]
[334a.1]རྡོ་རྗེ་དམ་བྱས་ཏེ། །ཞེས་བྱ་བ་ལ་སོགས་པ་ནི། རྡོ་རྗེ་དབྱིངས་སུ་གསུངས་པའི་སེམས་མ་རྡོ་རྗེ་མའི་བཅིང་བ་དམ་པོར་བྱས་ཏེ། མཐེའུ་ཆུང་གཉིས་བསྒྲེང་བར་བྱས་པ་ནི་བཅོམ་ལྡན་འདས་རྣམ་པར་སྣང་མཛད་ཀྱི་ཕྱག་རྒྱའོ། །དིའི་སྙིང་པོ་ནི། ཨོཾ་ས་རྦྦ་ཅེས་བྱའོ། ། 
[334a.2]མཐེ་བོ་མཐེ་ཆུང་གཉིས་བཅིངས་ནས། །གཡོན་པའི་སོར་མོ་དབུས་མ་གསུམ། །ཞེས་བྱ་བ་ལ་སོགས་པ་ནི་རིག་པ་ཆེན་པོའི་དམ་པའི་ཕྱག་རྒྱ་ལས་གཡོན་པའི་སོར་མོ་དབུས་མ་གསུམ་མདུང་རྩེ་གསུམ་པའི་སེན་མོ་རྩེ་མོར་བྱས་པ་ནི་རྡོ་རྗེའི་རིག་པ་དམ་པའི་དབང་ཕྱུག་ཆེན་པོའི་རྡོ་རྗེ་
[334a.3]མདུང་གི་ཕྱག་རྒྱའོ། །རྡོ་རྗེ་བཅིང་བ་དམ་བྱས་ཏེ། །གཡོན་པའི་རྡོ་རྗེ་བཙིར་བར་བྱ། །ཞེས་བྱ་བ་ནི་རྡོ་རྗེ་དབྱིངས་ལས་བཤད་པའི་རྡོ་རྗེ་བསྡམས་པ་བཅིང་བ་བརྟན་པར་བྱས་ལ། གཡོན་པའི་རྡོ་རྗེ་བཅིང་བ་བྱས་ཏེ། བཤད་མ་ཐག་པའི་རྡོ་རྗེ་བཅིང་བ་གཉིས་སུ་བྱས་པས། རྡོ་རྗེ་ཁུ་ཚུར་
[334a.4]གཉིས་སུ་འགྱུར་རོ། །དེ་ལ་གཡས་པའི་ཁུ་ཚུར་དང་། གཡོན་པའི་ཁུ་ཚུར་བཤད་མ་ཐག་པ་གཉིས་སུ་བཅིང་བ་བྱས་པ་འདི་ནི་ཕྱི་རོལ་གྱི་རྡོ་རྗེ་ཁུ་ཚུར་གྱི་ཕྱག་རྒྱ་སྟེ། ཁྱབ་འཇུག་ལ་སོགས་པའི་ཕྱག་རྒྱ་བསྐྱེད་པའི་རྒྱུར་གྱུར་པ་ཡིན་ནོ། །ཇི་ལྟར་རྡོ་རྗེ་ཁུ་ཚུར་ཞེས་བཤད་དོ། །རྡོ་རྗེ་རིགས་
[334a.5]ནི་ཀུན་གྱི་འདིའོ། །ཞེས་སྨོས་ཏེ། སྒྱུ་མའི་རྡོ་རྗེ་ལ་སོགས་པ་ནས་ཆུ་ཟླའི་མཐར་ཐུག་པའི་རང་གི་རྡོ་རྗེའི་རིགས་ཐམས་ཅད་ཀྱི་སྤྱོད་ཡུལ་དུ་གྱུར་པ་དེ་རྣམས་ནི་འདི་ཡིན་ནོ་ཞེས་ཤེས་པར་བྱའོ། །བཤད་མ་ཐག་པའི་རྡོ་རྗེ་ཁུ་ཚུར་གྱི་མཚན་ཉིད་གང་ཡིན་པ་འདི་ནི། རྡོ་རྗེ་གཉིས་སུ་བྱས་ནས་
[334a.6]འཇིག་རྟེན་པའི་རྡོ་རྗེ་ཁུ་ཚུར་གཉིས་སུ་འགྱུར་རོ། །མཚན་མ་ཀུན་ནི་དེས་གཞག་གོ། །ཞེས་བྱ་བ་ནི་འཁོར་ལོ་ལ་སོགས་པའི་མཚན་མ་རྣམས་འཁོར་ལོ་ལ་སོགས་པའི་ཚུལ་གྱི་གཟུགས་སུ་འཇོག་པ་ནི་ཕྱག་རྒྱའོ། །གང་དག་གི་ཞེ་ན། རྡོ་རྗེའི་རིགས་ནི་ཐམས་ཅད་ཀྱི། །ཕྱག་རྒྱ་
[334a.7]རྣམས་ཀྱང་འབྱུང་བ་སྟེ། །ཞེས་བྱ་བ་སྨོས་ཏེ། ཀྱང་ཞེས་བྱ་བ་ནི་ཕྱག་རྒྱ་རྣམས་ཀྱང་འབྱུང་བ་ཞེས་ངེས་པར་གཟུང་བའོ། །འདི་སྐད་སྟོན་པ་ཡིན་ཏེ། འཁོར་ལོ་ལ་སོགས་པའི་མཚན་མ་རྣམས་དགོད་པ་གང་ཡིན་པ་དེ་ནི་རྡོ་རྗེའི་རིགས་ཐམས་ཅད་ཀྱི་རྡོ་རྗེའི་ཕྱག་རྒྱར་འགྱུར་རོ། །དེའི་ཕྱིར་
[334b]
[334b.1]འཁོར་ལོ་ལ་སོགས་པའི་རང་གི་ཕྱག་རྒྱའི་ཚུལ་གྱིས་དེ་དག་དགོད་པར་བྱའོ། །མདུན་བརྐྱང་སྟེང་དུ་གཞག་པ་དང་། །ཞེས་བྱ་བ་ནི། གཡོན་པའི་ཁུ་ཚུར་གྱི་མཛུབ་མོ་བརྐྱང་བ་གཡས་པའི་ཁུ་ཚུར་གྱི་རྒྱབ་ཏུ་གཞག་པ་ནི་རྡོ་རྗེ་སྒྱུ་མའི་དམ་ཚིག་གི་ཕྱག་རྒྱའོ། །མཛུབ་མོ་མཐེབ་གདོང་སྦྱོར་བ་
[334b.2]དང་། །ཞེས་བྱ་བ་ནི་གཡོན་པའི་ཁུ་ཚུར་གྱི་མཐེ་བོ་དང་མཛུབ་མོ་གཉིས་ཕན་ཚུན་དུ་གདོང་སྦྱར་ལ་ཟླུམ་པོར་བྱས་ཏེ་ཐུར་དུ་བསྟན་ནས་དྲིལ་བུ་འཛིན་པ་ལྟར་བྱེད་པ་ནི་རྡོ་རྗེ་དྲིལ་བུའོ། །ཨོཾ་ཞེས་བྱ་བ་སྤྱི་བོར་གཞག །ཅེས་བྱ་བ་ནི་གཡོན་པའི་ཁུ་ཚུར། གཡས་པའི་མཐེ་བོང་གི་སྟེང་དུ་གཞག་པ་ནི་
[334b.3]ཐུབ་པ་རྡོ་རྗེའིའོ། །རྡོ་རྗེའི་སྟེང་དུ་གཞག་པའོ། །ཞེས་བྱ་བ་ནི་གཡས་པའི་ཁུ་ཚུར་གཡོན་པའི་ཁུ་ཚུར་གྱི་སྟེང་དུ་གཞག་པ་ནི་རྡོ་རྗེ་མཚོན་ཆའི་ཁུ་ཚུར་གྱི་ཕྱག་རྒྱའོ། །རབ་ཏུ་བརྐྱང་ནས་ལག་གནས་པའོ། །ཞེས་བྱ་བ་ནི་ལག་པ་གཡས་པ་བརྐྱང་པའི་སྟེང་དུ་གཡོན་པའི་ལག་པ་བརྐྱང་ནས 
[334b.4]ཁ་ཐུར་དུ་བསྟན་ནས་གཞག་པ་ནི་རྡོ་རྗེ་འཁྱིལ་པའིའོ། །ལག་པ་རྒྱབ་ཏུ་དེ་བཞིན་ཏེ། །ཞེས་བྱ་བ་ནི། གཡས་པའི་ལག་པ་བརྐྱང་པའི་རྒྱབ་ཏུ་གཡོན་པའི་ལག་པ་བརྐྱང་སྟེ་ཁ་ཕུབ་ནས་གཞག་པ་ནི་རྡོ་རྗེ་འོད་ཀྱིའོ། །ཁུ་ཚུར་བཅིངས་གཞག་ལག་ངར་བསྐུམ། །ཞེས་བྱ་བ་ནི་གཡོན་
[334b.5]པའི་ཁུ་ཚུར་གྱིས་དཔུང་པའི་ཕྱེད་ཙམ་དུ་བསྐུམ་ལ་མདུན་དུ་དབྱུག་པ་འཛིན་པའི་ཚུལ་དུ་བྱས་པ་འདི་ནི་རྡོ་རྗེ་དབྱིག་པའིའོ། །ཁ་ཡི་ཕྱོགས་སུ་བསྐོར་བར་བྱ། །ཞེས་བྱ་བ་ནི། གཡོན་པའི་ཁུ་ཚུར་ཁའི་ཕྱོགས་སུ་བསྐོར་བ་འདི་ནི་རྡོ་རྗེ་སེར་སྐྱའིའོ། །གཡོན་པའི་མཐེ་བོའི་སྟེང་དུ་
[334b.6]གཞག །ཅེས་བྱ་བ་ནི་གཡས་པའི་ཁུ་ཚུར་གཡོན་པའི་མཐེ་བོའི་སྟེང་དུ་གཞག་པ་ནི་རྡོ་རྗེ་གླང་སྣའིའོ། །ཕྲེང་བ་འཆིང་བའི་ཐབས་སུ་སྦྱར། །ཞེས་བྱ་བ་ནི། གཡོན་པའི་ཁུ་ཚུར་གྱིས་རང་གི་མགོ་བོ་ལ་ཕྲེང་བ་འཆིང་བའི་ཚུལ་དུ་བྱེད་པ་ནི་རྡོ་རྗེ་ཕྲེང་བའིའོ། །ནོར་སྦྱིན་པར་ནི་གཡས་པ་སྟེ། 
[334b.7]ཞེས་བྱ་བ་ནི། ལག་པ་གཡས་པའི་ཁུ་ཚུར་ཡང་དང་ཡང་ནོར་སྦྱིན་པའི་ཚུལ་དུ་བྱེད་པ་ནི་རྡོ་རྗེ་དབང་གིའོ། །རལ་གྲིའི་ཕྱག་རྒྱ་ཁུ་ཚུར་མཆོག །ཅེས་བྱ་བ་ནི་གཡས་པའི་ཁུ་ཚུར་རལ་གྲི་འཛིན་པའི་ཚུལ་དུ་བྱེད་པ་ནི། རྡོ་རྗེ་རྣམ་པར་རྒྱལ་བའོ། །གཡས་པའི་མདུན་དུ་གཏུན་རིངས་འཛིན། ། 
[335a]
[335a.1]ཞེས་བྱ་བ་ནི། གཡས་པའི་ཁུ་ཚུར་གྱིས་གཏུན་རིངས་མདུན་དུ་འཛིན་པའི་ཚུལ་དུ་བྱེད་པ་ནི་རྡོ་རྗེ་གཏུན་རིངས་ཀྱིའོ། །གཡས་པ་བརྐྱང་བ་དེ་བཞིན་ཏེ། །ཞེས་བྱ་བ་ནི། ལག་ངར་གཉིས་བཏེག་སྟེ་བརྐྱང་ལ། རླུང་གིས་ཁྱེར་བའི་དར་འཛིན་པའི་ཚུལ་དུ་བྱེད་པ་ནི་རྡོ་རྗེ་རླུང་
[335a.2]གིའོ། །གཡས་པས་འོད་ནི་འབར་བར་བསྟན། །ཞེས་བྱ་བ་ནི། གཡས་པའི་ཁུ་ཚུར་གྱིས་བརྐྱང་ནས་མེ་འབར་བའི་ཚུལ་དུ་བྱེད་པ་ནི་རྡོ་རྗེ་མེའིའོ། །རྡོ་རྗེ་ཁུ་ཚུར་བསྐྱོད་པའོ། །ཞེས་བྱ་བ་ནི། གཡོན་པའི་ཁུ་ཚུར་བསྐྱོད་ཅིང་མདུན་དུ་གཞག་པ་ནི་རྡོ་རྗེ་འཇིགས་བྱེད་ཀྱིའོ། །བསྒྱིངས་བཅས་
[335a.3]མཛུབ་མོ་ཁར་མཆེ་བ། །ཞེས་བྱ་བ་ནི། གཡོན་པའི་ཁུ་ཚུར་གྱི་མཛུབ་མོ་ལྕགས་ཀྱུ་ལྟར་ཁར་མཆེ་བའི་ཚུལ་དུ་བཞག་ནས། གཡས་པའི་ཁུ་ཚུར་རྐེད་པར་གཞག་པ་ནི་རྡོ་རྗེ་ལྕགས་ཀྱུའོ། །དབྱིག་པ་བསྡུ་ན་ཞིང་མནན་པ་དང་། །ཞེས་བྱ་བ་ནི། གཡོན་པའི་ཁུ་ཚུར་སྤྱི་བོར་བཞག་
[335a.4]ནས་བསྣུན་པ་ལྟར་བྱེད་པ་ནི་རྡོ་རྗེ་དུས་ཀྱིའོ། །དཔུང་པ་བསྐུམ་ཞིང་དཔྱང་བ་དང་། །ཞེས་བྱ་བ་ནི། གཡོན་པའི་ལག་ངར་བསྐུམ་ལ་དཔྱང་བ་ལྟར་བྱས་པ་ནི། རྡོ་རྗེ་བགེགས་ཀྱི་གཙོ་བོའིའོ། །གཡས་པ་གཡོན་གྱིས་འདྲེན་པའོ། །ཞེས་བྱ་བ་ནི། གཡོན་པའི་ཁུ་ཚུར་གྱི་ལག་ངར་གྱི་ཞགས་
[335a.5]པ་གཡས་པའི་ཁུ་ཚུར་གྱིས་འདྲེན་པའི་ཚུལ་དུ་བྱེད་པ་ནི་ཀླུ་རྡོ་རྗེ་དམ་ཚིག་གི་ཕྱག་རྒྱའོ། །ཨུ་མ་ལ་སོགས་པའི་མ་མོ་རྣམས་ཀྱི་དམ་ཚིག་གི་ཕྱག་རྒྱ་ནི་འཇིག་རྟེན་གསུམ་གྱི་འཁོར་ལོ་གཟུངས་ཀྱི་དཀྱིལ་འཁོར་དུ་འཆད་པར་འགྱུར་རོ། །ཁྲོ་བོ་རྡོ་རྗེ་ལྕགས་ཀྱུ་ལ་སོགས་པའི་དམ་ཚིག་གི་ཕྱག་
[335a.6]རྒྱ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་ཟིན་ཏོ། །རྣམ་པར་སྣང་མཛད་ལ་སོགས་པའི་ཆོས་ཀྱི་ཕྱག་རྒྱ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་ཟིན་ཏོ། །ཀླུ་རྡོ་རྗེ་ལ་མཐར་ཐུག་པའི་འཇིག་རྟེན་པའི་ལྷ་ཐམས་ཅད་ཀྱི་
[335a.7]ཆོས་ཀྱི་ཕྱག་རྒྱ་ནི། རང་གི་ཆོས་ཀྱི་དཀྱིལ་འཁོར་དུ་གསུངས་པའི་སྔགས་རྣམས་སོ། །རྣམ་པར་སྣང་མཛད་ཀྱི་ལས་ཀྱི་ཕྱག་རྒྱ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་ཟིན་ཏོ། །དཔལ་རྡོ་རྗེ་ཧཱུཾ་མཛད་ལ་སོགས་པ་ནས་རྡོ་རྗེ་འབེབས་པའི་བར་དང་། མ་མོའི་
[335b]
[335b.1]ཚོགས་ཀྱི་མཐར་ཐུག་པའི་འཇིག་རྟེན་པའི་ལྷ་རྣམས་ཀྱི་ལས་ཀྱི་ཕྱག་རྒྱ་ནི་འཇིག་རྟེན་པའི་འཁོར་ལོའི་ལས་ཀྱི་དཀྱིལ་འཁོར་དུ་གསུངས་པ་དེ་གཟུང་བར་བྱའོ། །དཀྱིལ་འཁོར་ཀུན་དུ་བརྟག་པ་ནི། །གཡོན་པས་རྡོ་རྗེ་བཟུང་ནས་སོ། །ཞེས་བྱ་བ་ནི། ཐིག་སྐུད་འདེབས་པ་དང་ཚོན་འདྲི་
[335b.2]བའི་དུས་སུ་ཐོག་མར་གཡོན་པའི་རྡོ་རྗེ་ཁུ་ཚུར་བྱས་ལ། ཕྱིས་ཅི་བདེ་བར་བྱའོ། །དེ་ནས་རབ་ཏུ་བཤད་པ་ནི། །ཞེས་བྱ་བ་ལ་སོགས་པ་ནི། དེ་ལྟར་ཕྱག་རྒྱའི་ཡེ་ཤེས་བསླབས་ནས། ཕྱག་རྒྱ་བསྒྲུབ་པའི་ལས་བཤད་པར་བྱ་སྟེ། དེ་ལ། སེམས་དཔའ་གང་གི་ཕྱག་རྒྱ་གང་། །ཞེས་བྱ་བ་ནི། རྣམ་
[335b.3]པར་སྣང་མཛད་ལ་སོགས་པ་ནས། མ་མོའི་མཐར་ཐུག་པའི་ཕྱག་རྒྱ་ཆེན་པོ་ལ་སོགས་པའི་ཕྱག་རྒྱ་རྣམས་སུ་བསྒོམ་པ་ན་དེང་བདག་ཉིད་ཕྱག་རྒྱའི་གཟུགས་སུ་གྱུར་པར་བདག་ཉིད་བསྒོམ་པར་བྱའོ། །ཕྱག་རྒྱ་བསྒྲུབ་པ་དམ་པར་འགྱུར། །ཞེས་བྱ་བ་ནི། འདི་སྐད་སྟོན་པ་ཡིན་ཏེ་རྣམ་པར་
[335b.4]སྣང་མཛད་དང་། རྡོ་རྗེ་ཧཱུཾ་མཛད་ལ་སོགས་པ་ནས་རྡོ་རྗེ་འབེབས་པའི་བར་དུ་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་པ་བཞིན་དུ་བསྒྲུབ་པ་དང་། ཕྱིའི་རྡོ་རྗེ་རིགས་རྣམས་ཀྱང་རྡོ་རྗེ་ཐལ་མོ་དང་། རྡོ་རྗེ་བསྡམས་པ་བཅིང་བ་དང་དེ་ནས་རྡོ་རྗེ་བསྡམས་པ་སྙིང་གར་
[335b.5]དགྲོལ་ལ། བདག་ཉིད་ལ་དབབ་པ་དང་། དམ་ཚིག་གི་རྡོ་རྗེ་ཁུ་ཚུར་བཅིང་བར་བྱའོ། །དེ་ནས་ཨོཾ་སུཾ་བྷ་ནི་སུཾ་བྷ་རཱ་ཛཱ་བིདྱ་ཨུཏྟ་མ་ཧཱུཾ་ཕཊ། ཅེས་བྱ་བ་ལ་སོགས་པའི་སྙིང་གའི་ནང་དུ་རྡོ་རྗེ་ལ་ཡིད་ཀྱིས་བྲིས་ནས། དེ་ཉིད་ཡིད་ཀྱིས་བརྗོད་ཅིང་ཆོས་ཐམས་ཅད་བདག་མེད་པར་བསྒོམས་ལ། 
[335b.6]དེར་ཟླ་བའི་དཀྱིལ་འཁོར་གྱི་རྣམ་པ་དང་། དེའི་སྟེང་དུ་ཡང་ཟླ་བའི་དཀྱིལ་འཁོར་གཉིས་པ་ཡང་དེ་དག་སྔགས་དང་བཅས་པ་ལས་རྡོ་རྗེ་རྩེ་ལྔ་པ་འབར་བའི་རྡོ་རྗེའོ། །དེ་ཉིད་ལས་རྡོ་རྗེ་རྩེ་གསུམ་པ་ལ་སོགས་པ་དེའི་ནང་དུ་སྙིང་པོ་བསམ་པར་བྱའོ། །ཕྱག་རྒྱ་གང་ཡིན་པ་དེ་ནི་ལྷ་
[335b.7]ཡིན་ལ། ལྷ་གང་ཡིན་པ་དེ་ནི་བདག་ཡིན་ནོ་ཞེས་བསྒོམས་ལ། དེ་ནས་ཕྱག་རྒྱའི་གཟུགས་དེ་བཛྲ་སཏྭ་ཧཱུཾ་ཞེས་བརྗོད་པས། རྡོ་རྗེ་སེམས་དཔའི་བདག་ཉིད་དུ་བསྒོམ་པར་བྱའོ། །ཡང་བསྙེམས་པ་དང་བཅས་པས་རྡོ་རྗེ་གསོར་ཞིང་འདི་སྐད་བརྗོད་དོ། །བཛྲ་སཏྭ་ཧཾ་ཞེས་བརྗོད་དེ་རྡོ་རྗེ་
[336a]
[336a.1]སེམས་དཔའོ། །དེ་ནས་རྡོ་རྗེ་སེམས་དཔའ་དེ་ནི་སུཾ་བྷ་ནི་སུཾ་བྷ་བཛྲ་བིདྱ་ཨུཏྟ་མ་ཧཱུཾ་ཕཊ། ཅེས་བྱ་བ་ལ་སོགས་པ་བརྗོད་པས། རྡོ་རྗེ་རིག་པ་མཆོག་ལ་སོགས་པའི་གཟུགས་ཀྱི་བདག་ཉིད་དུ་ངེས་པར་བྱས་ལ། མ་ཧཱ་ས་མ་ཡ་སཏྭ་ཧཾ་ཞེས་བརྗོད་དོ། །དེ་ནས་དེའི་དམ་
[336a.2]ཚིག་གི་ཕྱག་རྒྱ་བཅིངས་ལ་ས་མ་ཡོ྅ཧཾ་ཞེས་བརྗོད་དོ། །ཡང་དེ་ཉིད་ཀྱི་དམ་ཚིག་གི་ཕྱག་རྒྱ་དེས་སྙིང་ག་དང་། དཔྲལ་བ་དང་། ལྐོག་མ་དང་། སྤྱི་བོར་བྱིན་གྱིས་བརླབས་པར་བྱས་ཏེ། ས་མ་ཡ་སྟྭཾ་ཏིཥྛ་སྭ་མཾ་ཞེས་བྱའོ། །དེ་ནས་རྩེ་གསུམ་པ་ལ་སོགས་པ་བླངས་ལ་སྙིང་པོ་བརྗོད་ཅིང་། 
[336a.3]རྡོ་རྗེ་རིག་པ་མཆོག་ལ་སོགས་པའི་དབྱིངས་སུ་དེ་དག་གི་ཕྱག་རྒྱ་ཆེན་པོར་བྱིན་གྱིས་བརླབས་ཏེ། དེ་ནས་མདུན་དུ་རྡོ་རྗེ་མདུང་ལ་སོགས་པ་ཕབ་ལ། བཛྲ་ཤཱུ་ལ་མུ་དྲ་ཧཾ་ཞེས་བྱ་བས་ང་རྒྱལ་བསྐྱེད་ནས་བཛྲ་བིདྱཱ་མ་ཨཱཏྨ་ཀོ྅ཧཾ། ཞེས་བྱ་བ་ལ་སོགས་པ་བརྗོད་པས། རྡོ་རྗེ་རིག་པ་
[336a.4]མཆོག་ལ་སོགས་པའི་གཟུགས་སུ་རང་གི་ཕྱག་རྒྱ་དེ་བསྒོམ་པར་བྱའོ། །དེ་ནས་ཁྲོ་བོ་རྡོ་རྗེ་ལྕགས་ཀྱུ་ལ་སོགས་པའི་ལས་ཀྱི་ཕྱག་རྒྱ་ས་རྡོ་རྗེ་རིག་པ་མཆོག་ལ་སོགས་པ་དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ཏེ་རྡོ་རྗེ་རྩེ་གསུམ་པ་ལ་སོགས་པའི་དམ་ཚིག་
[336a.5]གི་ཕྱག་རྒྱ་རྣམས་ཀྱིས། ཨོཾ་སུཾ་བྷ་ནི་སུཾ་བྷ་བཛྲ་བིདྱ་ཨུཏྟ་མ་ཧཱུཾ་ཕཊ་དྲྀ་ཤྱ་ཞེས་བརྗོད་ཅིང་། རྡོ་རྗེ་རིག་པ་མཆོག་ལ་སོགས་པ་བལྟས་ལ། དེ་ཉིད་ཀྱི་དམ་ཚིག་གི་ཕྱག་རྒྱ་དང་། ཛ་ཧཱུཾ་བཾ་ཧོཿཞེས་བྱ་བས་རང་གི་ལུས་ལ་བཅུག་ནས་ས་མ་ཡ་སྟྭཾ་ཞེས་བརྗོད་པས། ཟླ་བའི་དཀྱིལ་འཁོར་
[336a.6]བསྐྱེད་ལ་ས་མ་ཡ་སྟྭཾ། ཨ་ཧཾ་ཞེས་བརྗོད་པས། རྡོ་རྗེ་རིག་པ་མཆོག་ལ་སོགས་པའི་གཟུགས་དང་གཅིག་ཏུ་གྱུར་པས་བདག་ཉིད་རྡོ་རྗེ་རིག་པ་མཆོག་ལ་སོགས་པ་བསྒོམ་པར་བྱའོ། །དེ་ནས་རང་གི་ཆོས་དང་ལས་དང་ཕྱག་རྒྱ་ཆེན་པོ་རྣམས་ཀྱིས་བདག་ཉིད་ལ་རྒྱས་བཏབ་ལ་འཇིག་
[336a.7]རྟེན་གསུམ་ལས་རྣམ་པར་རྒྱལ་བའི་ཕྱག་རྒྱས་སྙིང་ག་དང་། མཛོད་སྤུ་དང་། ལྐོག་མ་དང་། སྤྱི་བོར་བདག་ཉིད་བྱིན་གྱིས་བརླབས་ལ་རྡོ་རྗེ་དབྱིངས་ལས་གསུངས་པའི་རྡོ་རྗེ་རིན་ཆེན་གྱི་དམ་ཚིག་གི་ཕྱག་རྒྱས་རིན་པོ་ཆེ་ཅོད་པན་གྱི་དབང་གིས་དབང་བསྐུར་ནས་རྡོ་རྗེ་རིག་པ་མཆོག་གི་རྣལ་འབྱོར་
[336b]
[336b.1]པས་ཡང་ཟླ་བའི་རི་མོས་བདག་ཉིད་ལ་དབང་བསྐུར་བར་བྱའོ། །དེ་ནས་སྒེག་མོ་ལ་སོགས་པའི་གསང་བའི་མཆོད་པ་བཞིས་བདག་ཉིད་ཡང་དག་པར་མཆོད་ལ་འཇིག་རྟེན་གསུམ་གྱི་ལས་ཀྱི་འཁོར་ལོའི་དཀྱིལ་འཁོར་ལས་བཤད་པའི་རྡོ་རྗེ་གསེར་ལ་སོགས་པའི་ལས་ཀྱི་ཕྱག་རྒྱ་རྣམས་ཀྱིས་
[336b.2]མཆོད་ལ། དེ་ནས་ཕྱག་བཞི་བྱས་ཏེ། རང་གི་ཕྱག་རྒྱ་ཆེན་པོའམ། དམ་ཚིག་གམ། ལས་ཀྱི་ཕྱག་རྒྱ་བསྒོམ་པའམ་བཟླས་པ་བྱའོ། །དེ་ནས་བསྒོམ་པ་དང་བཟླས་པས་སྐྱོ་བ་ན་ཡང་མཆོད་པ་དང་། ཕྱག་བྱ་བ་དང་། འདོད་པའི་དོན་གྱི་དངོས་གྲུབ་ཀྱི་ཕྱིར་དགེ་བའི་རྩ་བ་བསྔོ་བ་དང་། 
[336b.3]ཕྱག་རྒྱ་དགྲོལ་བར་འདོད་པས་ཡང་དང་ཡང་དུ་བཛྲ་སཏྭ་ཞེས་བཟླས་ལ། ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། །ཞེས་གསོལ་བ་བཏབ་ལ། རྡོ་རྗེ་འཆང་
[336b.4]གི་ཕྱག་རྒྱ་གྱེན་དུ་བཀྲོལ་ཏེ། ཧཱུཾ་མུཿཞེས་བྱའོ། །དེ་ལྟ་བུས་ནི་རང་གི་ལྷ་གཤེགས་སུ་གསོལ་བར་འགྱུར་རོ། །དེ་ནས་རྡོ་རྗེ་སྲུང་བ་དང་། གནོད་སྦྱིན་དང་། ཁུ་ཚུར་རྣམས་ཀྱིས་བདག་ཉིད་བསྲུངས་ལ། ཡི་གེ་བརྒྱ་པ་དང་། བཛྲ་སཏྭ་ཞེས་བརྗོད་ཅིང་ལྡང་བར་བྱའོ། །དེ་ལྟར་ཉིད་རེ་ཞིང་བྱས་
[336b.5]ལ། ཇི་སྲིད་མཚན་མ་མཐོང་བར་འགྱུར་བའམ། བཟླས་པའི་གྲངས་ཡོངས་སུ་རྫོགས་པར་བྱས་ནས། དེ་ནས་མཚན་ཐོག་ཐག་བསྒོམ་པ་དང་། བཟླས་པ་བྱས་ན། རྡོ་རྗེ་རིག་པ་མཆོག་ལ་སོགས་པའི་དངོས་གྲུབ་འགྲུབ་པར་འགྱུར་རོ། །དེ་ལྟར་སྒྲུབ་པ་རྒྱས་པར་བསྟན་ནས། ད་ནི་
[336b.6]ཕྱག་རྒྱ་རྣམས་ཀྱི་ལས་བསྟན་པར་བྱ་སྟེ། གཙུག་ཏོར་ཆེན་པོ་སྲུང་བ་ཆེ། །ཞེས་བྱ་བ་དེ་ལ་གཙུག་ཏོར་ཆེན་པོ་ནི་རྡོ་རྗེ་སེམས་དཔའི་གཙུག་ཏོར་རོ། །སྲུང་བ་ཆེ་ནི་སྲུང་བ་དམ་པའོ། །གཟི་བརྗིད་ཕུང་པོ་རབ་སྒྲུབ་སྟེར། །ཞེས་བྱ་བ་ནི་དངོས་གྲུབ་བཟང་པོ་སྟེར་བའོ། །རྡོ་རྗེ་ཧཱུཾ་ཞེས་བྱ་ཀུན་
[336b.7]བྱེད། །ཅེས་བྱ་བ་ནི་ལས་ཐམས་ཅད་བྱེད་པས་ན་བྱ་བ་ཀུན་བྱེད་པའོ། །རྡོ་རྗེ་ཧཱུཾ་མཛད་ཀྱི་ཕྱག་རྒྱ་བརྒྱ་རྩ་བརྒྱད་བསྟན་པ་དེས་ལས་ཐམས་ཅད་བྱེད་དོ་ཞེས་བྱ་བའི་དོན་ཏོ། །སྙིང་གར་བཞག་པས་ཐམས་ཅད་འགུགས། །ཞེས་བྱ་བ་ནི་ཁྲོ་བོ་འདོད་པའི་རྒྱལ་པོའི་ཕྱག་རྒྱས་ཐམས་ཅད་
[337a]
[337a.1]འགུགས་པར་བྱེད་པའོ། །ཐམས་ཅད་རིག་པས་ཐམས་ཅད་འགྲུབ། །ཅེས་བྱ་བ་ནི་བཅོམ་ལྡན་འདས་རྣམ་པར་སྣང་མཛད་ཀྱི་ཕྱག་རྒྱས་དེའི་དངོས་གྲུབ་ཐམས་ཅད་སྟེར་བའོ། །རྡོ་རྗེ་རིག་པ་དམ་པའོ། །ཞེས་བྱ་བ་ནི། ཨོཾ་སུཾ་བྷ་ནི་སུཾ་བྷ་བཛྲ་བིདྱཱ་ཨུཏྟ་མ་ཧཱུཾ་ཕཊ། ཅེས་བྱ་
[337a.2]བའི་སྔགས་དང་ཕྱག་རྒྱ་འདིས་ཕྱི་རོལ་གྱི་རྡོ་རྗེ་ཐམས་ཅད་ལ་ཁྱབ་པར་གྱུར་པས་རིག་པ་དམ་པའོ། །རྡོ་རྗེ་རིག་པ་དམ་པས་དངོས་གྲུབ་དམ་པ་སྟེར་བའོ། །རྡོ་རྗེ་མདུང་གི་ཕྱག་རྒྱ་ཆེས། །གྲུབ་པ་ཆེན་པོ་སྦྱིན་པར་བྱེད། །ཨོཾ་ཧཱུཾ་བཛྲ་ཤཱུ་ལ་ཞེས་བྱ་བས་ལྷ་ཆེན་པོ་འཇིགས་བྱེད་ཀྱི་གཟུགས་འཛིན་
[337a.3]པའི་ཁྲོ་བོ་རྡོ་རྗེ་རིག་པའི་རྒྱལ་པོའི་ཕྱག་རྒྱ་དེ་ཡང་ཕྱི་རོལ་གྱི་རྡོ་རྗེའི་རིགས་ཐམས་ཅད་ལས་མཆོག་ཏུ་གྱུར་པའི་དངོས་གྲུབ་སྟེར་བའོ། །སྒྱུ་མའི་རྡོ་རྗེ་རབ་གྲུབ་སྟེ། །ཞེས་བྱ་བ་ནི་སྒྱུ་མའི་རྡོ་རྗེ་དེས་དགེ་ཞིང་བཟང་པོའི་དངོས་གྲུབ་སྟེར་རོ། །དྲིལ་བུ་ཡིས་ནི་ཡང་དག་འབེབས། །ཞེས་བྱ་བ་ནི། 
[337a.4]རྡོ་རྗེ་དྲིལ་བུ་དང་བཅས་པའི་ཕྱག་རྒྱ་གང་ཡིན་པ་དེས་འབེབས་པའི་ལས་བྱེད་དོ། །དབྱུག་པའི་ཤིང་གི་ཚངས་པའི་ཕྱག་རྒྱ་གང་ཡིན་པ་དེས་མྱ་ངན་ལས་འདས་པ་སྟེར་བའོ། །རྡོ་རྗེ་ནི་རྡོ་རྗེ་མཚོན་ཆའི་གང་ཡིན་པ་དེས་གདུག་ཅིང་མ་རུངས་པ་རྣམས་གསོད་པའོ། །འབར་བའི་མཆོག་ནི་རྡོ་རྗེ་
[337a.5]འཁྱིལ་པའི་ཕྱག་རྒྱ་གང་ཡིན་པ་དེས་གདུག་ཅིང་མ་རུངས་པ་རྣམས་འདུལ་བར་བྱེད་པའོ། །ཞི་བའི་མཆོག་གི་རྡོ་རྗེ་འོད་ཀྱི་ཕྱག་རྒྱ་གང་ཡིན་པ་དེས་ཐམས་ཅད་གསོད་པར་བྱེད་དོ། །དབྱུག་པ་མཆོག་ནི་རྡོ་རྗེ་གླང་སྣའི་ཕྱག་རྒྱ་གང་ཡིན་པ་དེས་ཐམས་ཅད་འཚོག་པར་བྱེད་དོ། །འཇིགས་པའི་
[337a.6]མིག་ནི་རྡོ་རྗེ་སེར་སྐྱའི་ཕྱག་རྒྱ་གང་ཡིན་པ་དེས་འཇིགས་ཤིང་སྐྲག་པར་བྱེད་དོ། །མྱོས་པའི་རྡོ་རྗེ་གླང་སྣའི་ཕྱག་རྒྱ་གང་ཡིན་པ་དེས་རབ་ཏུ་མྱོས་པའི་ལས་བྱེད་དོ། །ཕྲེང་བ་ནི་རྡོ་རྗེ་ཕྲེང་བའི་ཕྱག་རྒྱ་གང་ཡིན་པ་དེས་དབང་དང་འཆིང་བ་ལ་སོགས་པའི་ལས་རྣམས་བྱེད་དོ། །འདོད་པར་བྱེད་པའི་
[337a.7]རྡོ་རྗེ་དབང་གི་ཕྱག་རྒྱ་སྟེ། དེས་ཁྲོ་བ་ཞི་བར་བྱེད་ཅིང་དགའ་བ་སྐྱེད་པར་བྱེད་དོ། །གསོད་པ་ནི་རྣམ་པར་རྒྱལ་བའི་རྡོ་རྗེ་སྟེ། ཕྱག་རྒྱ་གང་ཡིན་པ་དེས་ཐམས་ཅད་གསོད་པར་བྱེད་དོ། །ཐོ་བས་གདུག་པ་འཇོམས་པར་བྱེད། །ཅེས་བྱ་བ་ནི། རྡོ་རྗེ་ཏུན་རིངས་ཀྱི་ཕྱག་རྒྱ་དེས་གདུག་པ་
[337b]
[337b.1]རྣམས་འཇོམས་པར་བྱེད་དོ། །རྡོ་རྗེ་རླུང་གི་ཕྱག་རྒྱ་སྟེ། །རས་ཀྱི་རྒྱུའི་དར་གྱིས་དངོས་གྲུབ་སྟེར་རོ། །འབར་བའི་མཆོག་ནི་རྡོ་རྗེ་མེའི་ཕྱག་རྒྱ་སྟེ། དེས་གདུག་པ་རྣམས་སྲེག་པར་བྱེད་དོ། །རྡོ་རྗེ་མཆེ་བ་ཟ་བ་སྟེ། །ཞེས་བྱ་བ་ནི། རྡོ་རྗེ་ལྕགས་ཀྱུའི་ཕྱག་རྒྱ་དེས་ཐམས་ཅད་ཟ་བར་བྱེད་དོ། །གསོད་
[337b.2]པ་ནི་རྡོ་རྗེ་དུས་ཀྱི་ཕྱག་རྒྱ་སྟེ། དེས་ཐམས་ཅད་གསོད་པར་བྱེད་དོ། །བགེགས་བཟང་པོ་ནི་རྡོ་རྗེ་བགེགས་ཀྱི་གཙོ་བོ་སྟེ། ཕྱག་རྒྱ་གང་ཡིན་པ་དེས་ཐམས་ཅད་ཀྱི་བགེགས་སྐྱེད་པར་བྱེད་དོ། །འཕྲོག་མ་ནི་རྡོ་རྗེ་ཀླུ་རྡོ་རྗེ་སྟེ། ཕྱག་རྒྱ་གང་ཡིན་པ་དེས་ཐམས་ཅད་འཕྲོག་པར་བྱེད་དོ། །དེ་བཞིན་
[337b.3]གཤེགས་པ་ཐམས་ཅད་ཀྱི་རྡོ་རྗེ་དམ་ཚིག་ནི་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་དམ་ཚིག་གང་ཡིན་པ་དེ་ལས་སོ། །རྟོག་པ་ཡང་ཡིན་ལ་འདི་རྒྱལ་པོ་ཆེན་པོ་ཡང་ཡིན་པས་དེའི་ཕྱིར་རྟོག་པའི་རྒྱལ་པོ་ཆེན་པོའོ། །འཇིག་རྟེན་གསུམ་གྱི་དཀྱིལ་འཁོར་ཆེན་པོའི་ཆོ་གའི་རྒྱལ་པོ་རྫོགས་
[337b.4]སོ་ཞེས་བྱ་བ་ནི་མཐར་ཐུག་པའོ། །འཇིག་རྟེན་གསུམ་གྱི་དཀྱིལ་འཁོར་ཆེན་པོའི་འགྲེལ་པ་རྫོགས་སོ།། །།དེ་ལྟར་ཕྱག་རྒྱ་ཆེན་པོ་གཙོར་གྱུར་པའི་འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོས་འདུལ་བའི་སྐྱེ་བོ་རྣམས་རྗེས་སུ་གཟུང་བར་བྱ་བའི་ཕྱིར་དེ་བསྟན་
[337b.5]ནས། ད་ནི་དམ་ཚིག་གི་ཕྱག་རྒྱ་གཙོ་བོར་གྱུར་པའི་འཇིག་རྟེན་གསུམ་གྱི་གཟུངས་ཀྱི་དཀྱིལ་འཁོར་གྱིས་འདུལ་བའི་སེམས་ཅན་རྣམས་རྗེས་སུ་གཟུང་བའི་ཕྱིར། དེ་ནས་ཡང་བཅོམ་ལྡན་འདས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བའི་སྒྲ་ནི་དེ་མ་ཐག་པ་སྟེ། དང་བོར་
[337b.6]སྦྱོར་བའི་རྗེས་ཐོགས་ལ། །ཞེས་བྱ་བའི་དོན་ཏོ། །འདིར་དང་པོ་སྦྱོར་བའི་ཏིང་ངེ་འཛིན་ནི་འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོར་བཤད་པ་གཟུང་བར་བྱའོ། །བཅོམ་ལྡན་འདས་ཞེས་བྱ་བ་ནི་རྣམ་པར་སྣང་མཛད་དོ། །དེ་ནས་ཡང་ཞེས་བྱ་བ་ནི་འཇིག་རྟེན་གསུམ་གྱི་
[337b.7]འཁོར་ལོའི་དཀྱིལ་འཁོར་ཆེན་པོ་ལ་ལྟོས་པས་ན་ཡང་ཞེས་སྨོས་སོ། །དེ་བཞིན་གཤེགས་པ་ཐམས་ཅད་ནི་བཅོམ་ལྡན་འདས་རྣམ་པར་སྣང་མཛད་དོ། །དེའི་རྡོ་རྗེའི་གཟུངས་ནི་དྲན་པ་དང་། ཤེས་རབ་དང་ཡང་དག་པར་ལྡན་པའི་སེམས་སོ། །དེའི་དམ་ཚིག་ནི་རྣམ་པར་སྣང་མཛད་ཀྱི་
[338a]
[338a.1]དཀྱིལ་འཁོར་བསྒོམ་པའོ། །དེ་ལས་བྱུང་བ་ནི་རྣམ་པར་སྣང་མཛད་ཀྱི་ཐུགས་ཀར་གནས་པའི་ཐུགས་ཀྱི་རྡོ་རྗེ་གང་ཡིན་པ་དེས། བྱིན་གྱིས་བརླབས་པའི་ཏིང་ངེ་འཛིན་གང་ལ་མིང་དེ་སྐད་ཅེས་བྱ་བའི་ཏིང་ངེ་འཛིན་དེ་ལ་སྙོམས་པར་ཞུགས་ནས། རང་གི་རིག་པ་དམ་
[338a.2]པ་འདི་གཟུངས་པ་ནི་བཤད་པའོ། །དེ་ནས་ཡང་བྱང་ཆུབ་སེམས་དཔའ་ཆེན་པོ་ཕྱག་ན་རྡོ་རྗེ་ཞེས་བྱ་བ་ལ་སོགས་པ་ནི་གོ་སླའོ། །དེ་ནས་ཞེས་བྱ་བ་ནས་བརྩམས་ནས། རྡོ་རྗེ་བྲན་གྱི་ཕྱག་རྒྱ་རྣམས་སོ་ཞེས་བྱ་བའི་བར་གྱི་གཞུང་འདི་ཙམ་གྱིས་ནི། འཇིག་རྟེན་གསུམ་གྱི་འཁོར་ལོའི་
[338a.3]གཟུངས་ཀྱི་དཀྱིལ་འཁོར་གྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གཉིས་པའོ། །དེ་ནས་བསྡུ་བ་དང་བྱིན་གྱིས་བརླབས་པ་ནས་བརྩམས་པ་ནི་ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡིན་པར་ཤེས་པར་བྱའོ། །འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་
[338a.4]འཁོར་དུ་གསུངས་པའི་དངོས་གྲུབ་རྣམས་ནི་འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་བསྒྲུབ་པར་བྱའོ་ཞེས་བསྟན་པའི་ཕྱིར། དེ་ནས་ཡང་ཕྱག་ན་རྡོ་རྗེ་ཞེས་བྱ་བ་ལ་སོགས་པ་སློབ་དཔོན་གྱི་ལས་ཀྱི་ཆོ་ག་དང་། སློབ་མ་འཇུག་པའི་
[338a.5]ཆོ་ག་རྒྱས་པར་གསུངས་སོ། །དེ་ནས་ཞེས་བྱ་བ་ནི་སྐབས་སུ་བབ་པའོ། །ཕྱག་ན་རྡོ་རྗེས་ཞེས་བྱ་བ་ནི་རྡོ་རྗེ་ཧཱུཾ་མཛད་དོ། །ཡང་ཞེས་བྱ་བ་ནི་འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོ་ལ་ལྟོས་པའོ། །རྡོ་རྗེའི་རིགས་ཐམས་ཅད་ནི་འཇིག་རྟེན་དང་འཇིག་རྟེན་ལས་འདས་པའི་
[338a.6]རིགས་སོ། །དེའི་རྡོ་རྗེའི་དཀྱིལ་འཁོར་ནི་མཚན་མའི་ཕྱག་རྒྱའི་དཀྱིལ་འཁོར་གསུངས་ཤིང་བཤད་པའོ། །དེ་ནས་ཞེས་བྱ་བ་ནི་རྗེས་ཐོགས་ལ་སྟེ། འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོར་བཤད་པའི་རྡོ་རྗེ་ཧཱུཾ་མཛད་ཀྱི་རྣལ་འབྱོར་དང་། དེ་ལས་བཤད་པའི་
[338a.7]རྣལ་འབྱོར་ཆེན་པོས་བྱས་ལ། དེ་ནས་འཇིག་རྟེན་གསུམ་གྱི་འཁོར་ལོའི་གཟུགས་རྣམས་ལ། རེ་རེ་ཞིང་ཡང་བཟླས་པ་ཁྲི་བྱ་བའམ། ཏིང་ངེ་འཛིན་གསུམ་བསྒོམ་པ་སྔོན་དུ་འགྲོ་བའི་འཇིག་རྟེན་གསུམ་གྱི་གཟུགས་ཀྱི་དཀྱིལ་འཁོར་ཇི་སྲིད་མངོན་སུམ་དུ་མཐོང་བར་གྱུར་པ་དེ་སྲིད་དུ་བསྒོམ་པར་
[338b]
[338b.1]བྱའོ། །དེ་ནས་དེའི་རྗེས་ལ་དཀྱིལ་འཁོར་བྲི་བར་བྱའོ། །དེ་ནས་ཞེས་བྱ་བ་ནི་རྒྱུ་དེའི་ཕྱིར་ཏེ། གང་གི་ཕྱིར་འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་དུ་འཇུག་པས་འདུལ་བའི་སེམས་ཅན་རྣམས་འདུལ་བ་དང་། མངོན་པར་འདོད་པའི་དངོས་གྲུབ་ཀྱི་ཕྱིར། དེ་ནས་རབ་ཏུ་
[338b.2]བཤད་བྱ་བ། །རྡོ་རྗེ་དཀྱིལ་འཁོར་དམ་པ་སྟེ། །ཞེས་བྱ་བ་སྨོས་སོ། །དེ་ལ་འཇིག་རྟེན་པའི་དཀྱིལ་འཁོར་ཐམས་ཅད་ཀྱི་མཆོག་ཡིན་པས་ན་དམ་པའོ། །གྲུ་བཞི་པ་ལ་བྱང་ཕྱོགས་སྒོ། །ཕྱི་རོལ་དཀྱིལ་འཁོར་སྲད་བུ་བྲེ། །དེ་ཡི་ནང་དུ་དེར་ཡང་ནི། །ཞེས་བྱ་བ་ནི། དེའི་ཕྱི་རོལ་གྱི་
[338b.3]དཀྱིལ་འཁོར་གྱི་ནང་མའི། དེ་བཞིན་སྒོ་ནི་ཤར་ཕྱོགས་བཏོད། །ཅེས་བྱ་བ་ནི་ནང་གིའོ། །དེ་བཞིན་དུ་ཞེས་བྱ་བ་སྨོས་པ་ནི་ཇི་ལྟར་ཕྱི་རོལ་གྱི་དཀྱིལ་འཁོར་ཟུར་བཞི་པ་སྒོ་གཅིག་བྱང་ཕྱོགས་སུ་བཏོད་པ་དེ་བཞིན་དུ་དབུས་མའི་དཀྱིལ་འཁོར་ལ་ཡང་སྒོ་ཤར་ཕྱོགས་སུ་བཏོད་པ་ཡིན་ནོ་ཞེས་བྱ་
[338b.4]བའི་དོན་ཏོ། །དེའི་དབུས་སུ་ཞེས་བྱ་བ་ནི་བཤད་མ་ཐག་པའི་དཀྱིལ་འཁོར་ནང་མའི་དབུས་སུའོ། །ཅི་རིགས་པར་བྱ་ཞེས་བྱ་བ་ནི། དེ་ནས་སྲད་བུ་བྲེས་ནས་ནི། དག་པའི་ཚོན་གྱིས་དགང་བར་བྱ། །ཞེས་བྱ་བའི་ཚུལ་གྱིས། སངས་རྒྱས་གཟུགས་ནི་གཞག་པར་བྱ། །ཞེས་བྱའོ། ། 
[338b.5]འཇིག་རྟེན་གསུམ་རྒྱལ་ལ་སོགས་པ། །ཞེས་བྱ་བ་ནི། རྡོ་རྗེས་མནན་པའི་རྩེ་གསུམ་པའི་ཕྱག་རྒྱ་ནི་འཇིག་རྟེན་གསུམ་ལས་རྣམ་པར་རྒྱལ་བ་སྟེ། དེ་དང་པོར་བྱས་པ་གང་ཡིན་པ་དེ་འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱའོ། རིན་ཆེན་ཧཱུཾ་མཛད་དང་། ཆོས་དང་ལས་ཀྱི་ཧཱུཾ་མཛད་
[338b.6]ཀྱི་གཟུངས་ཀྱི་དཀྱིལ་འཁོར་དུ་བཤད་པའི་བྲི་བའི་ཕྱག་རྒྱ་རྣམ་པ་བཞི་ལ་སོགས་པ་ཡིན་ནོ་ཞེས་བྲི་བས་ངེས་པར་བཤད་པའོ། །བཅོམ་ལྡན་འདས་རྣམ་པར་སྣང་མཛད་དེའི་ཕྱོགས་བཞི་པོ་ཀུན་དུ་དེ་རྣམས་སུ་གཞག་པར་བྱའོ། །འདི་སྐད་སྟོན་པ་ཡིན་ཏེ། ཕྱིའི་དཀྱིལ་འཁོར་ཇི་ལྟ་བ་བཞིན་དུ་
[338b.7]བྲིས་པའི་ནང་དུ་ཆ་དྲུག་ཏུ་བགོས་པ་ལས། ཆ་བཞི་ནི་དཀྱིལ་འཁོར་གཉིས་པ་བྲི་བར་བྱའོ། །དཀྱིལ་འཁོར་གཉིས་པ་དེ་ཡང་དེའི་ཕྱེད་ཀྱི་ཚད་ལ་གྲུ་བཞི་པ། དེའི་དབུས་སུ་རྣམ་པར་སྣང་མཛད་ལ་སོགས་པའི་གནས་སུ་སེང་གེ་དང་། གླང་པོ་ཆེ་དང་། རྟ་དང་། རྨ་བྱ་དང་། མཁའ་ལྡིང་གི་
[339a]
[339a.1]གདན་ལ་ཟླ་བའི་དཀྱིལ་འཁོར་དང་ལྡན་པ་བྲི་བར་བྱའོ། །དེ་ནས་ཇི་སྐད་བཤད་པའི་སེང་གེའི་གདན་ལ་རྣམ་པར་སྣང་མཛད་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་ཚུལ་དུ་གཞག་པར་བྱའོ། །དེའི་ཤར་ཕྱོགས་སུ་གླང་པོ་ཆེའི་གདན་ལ་
[339a.2]མདུང་རྩེ་གསུམ་པའི་རྡོ་རྗེའི་ཕྱག་རྒྱས་མནན་པའོ། །དེའི་གཡས་ཕྱོགས་སུ་རྟའི་གདན་གྱི་སྟེང་དུ་འཁོར་ལོའི་ལྟེ་བར་རྡོ་རྗེ་རིན་པོ་ཆེ། ནུབ་ཕྱོགས་སུ་རྨ་བྱའི་གདན་གྱི་སྟེང་དུ་པདྨ་འདབ་མ་བརྒྱད་པ། དེའི་སྟེང་དུ་འདབ་མ་བཅུ་དྲུག་པའི་རྡོ་རྗེས་མཚན་པའོ། །བྱང་ཕྱོགས་སུ་མཁའ་ལྡིང་གི་
[339a.3]གདན་ལ་དབང་པོའི་རྡོ་རྗེའི་སྟེང་དུ་མདུང་རྩེ་གསུམ་པ། དེའི་སྟེང་དུ་སྣ་ཚོགས་རྡོ་རྗེ་དེ་ལ་སྣ་ཚོགས་རྡོ་རྗེ་ཕྲ་མོའི་དཀྱིལ་འཁོར་གྱི་ཚུལ་གྱིས་བསྐོར་བ་བྲི་བར་བྱའོ། །དཀྱིལ་འཁོར་དེ་བཞིན་མཆོག་རྣམས་སུ། །རྡོ་རྗེའི་ཕྱག་རྒྱ་བྲི་བར་བྱ། །ཞེས་བྱ་བ་ནི། དཀྱིལ་འཁོར་གཉིས་པའི་ཤར་
[339a.4]ཕྱོགས་ཀྱི་དབུས་ཀྱི་ཆ་རྡོ་རྗེ་རྩེ་ལྔ་པ་འབར་བ་དེ་བཞིན་དུ་ལྷོ་ཕྱོགས་དང་། ནུབ་ཕྱོགས་དང་། བྱང་ཕྱོགས་སུ་བྲི་བར་བྱའོ། །དེའི་ཕྱོགས་རྣམས་ཐམས་ཅད་དུ། །རིགས་ཀྱི་ཕྱག་རྒྱ་བྲི་བར་བྱ། །ཞེས་བྱ་བ་ནི། རྡོ་རྗེའི་ཕྱག་རྒྱ་དེའི་ཕྱོགས་རྣམ་པ་བཞིའི་གཡོན་དང་གཡས་ཀྱི་ལོགས་སུ་སྒྱུ་མ་རྡོ་རྗེ་ལ་
[339a.5]སོགས་པའི་ཕྱག་རྒྱ་རྣམས་བྲི་བར་བྱའོ། །རྡོ་རྗེ་གླང་སྣ་ལ་སོགས་པ། །བཞི་པོ་རྣམས་ནི་སྒོ་སྲུང་ངོ་། །ཞེས་བྱ་བ་ནི། དཀྱིལ་འཁོར་ནང་མའི་སྒོ་ལ་རྡོ་རྗེ་གླང་སྣ་དང་རྡོ་རྗེ་ཕྲེང་བ་མ་བྲི་བར་བྱའོ། །ཕྱི་རོལ་གྱི་དཀྱིལ་འཁོར་གྱི་སྒོ་ལ་རྡོ་རྗེ་དབང་དང་། རྣམ་པར་རྒྱལ་བའི་རྡོ་རྗེ་བྲི་བར་བྱའོ། །འཇིགས་
[339a.6]མ་དཔལ་དང་སྒྲ་དབང་དང་། ཞེས་བྱ་བ་ལ་སོགས་པ་ནི། དཀྱིལ་འཁོར་གཉིས་པ་དེའི། ཤར་ལྷོའི་མཚམས་སུ་འཇིགས་མ། ལྷོ་ནུབ་ཀྱི་མཚམས་སུ་དཔལ་མོ། ནུབ་བྱང་གི་མཚམས་སུ་སྒྲའི་དབང་མོ། །བྱང་ཤར་གྱི་མཚམས་སུ་དཀའ་བཟློག་མ། སྔར་བཤད་པའི་མཚན་ཉིད་
[339a.7]ཀྱིས་བྲི་བར་བྱའོ། །ཕྱི་ཡི་གྲྭ་རྣམས་ཕྱག་རྒྱ་ནི། དེ་རྣམས་ཉིད་ནི་བྲི་བར་བྱ། །ཞེས་བྱ་བ་ནི། ཕྱིའི་དཀྱིལ་འཁོར་གྱི་མེའི་མཚམས་སུ་འཇིགས་མའི་རལ་གྲི། བདེན་བྲལ་གྱི་མཚམས་སུ་དཔལ་མོའི་པདྨ། རླུང་དུ་སྒྲའི་དབང་མོའི་པི་ཝང་། དབང་ལྡན་གྱི་མཚམས་སུ་པ་ཏི་ས་
[339b]
[339b.1]བྲི་བར་བྱའོ། །ཕྱི་ཡི་དཀྱིལ་འཁོར་རྣམས་སུ་ནི། །ལྷ་མོ་རྣམས་ཀྱང་བྲི་བར་བྱ། །ཞེས་བྱ་བ་ནི། ཕྱིའི་དཀྱིལ་འཁོར་དེ་ཉིད་ཀྱི་ཤར་ཕྱོགས་ལ་སོགས་པར་སྒྱུ་མ་རྡོ་རྗེ་ལ་སོགས་པ་དང་། ལྷོ་ཕྱོགས་སུ་ཁྲོ་བོ་རྣམས་དང་། ནུབ་ཕྱོགས་སུ་ཕོ་ཉ་རྣམས་བྲི་བར་བྱའོ། །བྱང་ཕྱོགས་སུ་བྲན་རྣམས་བྲི་བར་
[339b.2]བྱའོ། །འདི་སྐད་སྟོན་པ་ཡིན་ཏེ། དཀྱིལ་འཁོར་གཉིས་པའི་ལྷོའི་ཁྱམས་སུ་ཇི་སྐད་བཤད་པའི་རྡོ་རྗེའི་ཕྱག་རྒྱ་བཞི་བྲི་བར་བྱ་སྟེ། དེའི་ཕྱོགས་བཞི་དང་དབུས་ཀྱི་ཆ་དང་ལྡན་པར་བྲིས་ལ། དེའི་ཤར་ཕྱོགས་ཀྱི་དབུས་སུ་རྡོ་རྗེ། དེའི་བྱང་ཕྱོགས་སུ་སྒྱུ་མ་རྡོ་རྗེའི་འཁོར་ལོ། དེར་ཡང་རྡོ་རྗེ་
[339b.3]དྲིལ་བུ་བྲིས་ལ། རྡོ་རྗེའི་ཕྱག་རྒྱ་དེ་ཉིད་ཀྱི་ལྷོ་ཕྱོགས་སུ་ཐུབ་པ་རྡོ་རྗེའི་དབྱིག་པ། ཡང་རྡོ་རྗེས་མཚན་པའི་རྡོ་རྗེའོ། །ལྷོ་ཕྱོགས་ཀྱི་རྡོ་རྗེ་ཕྱག་རྒྱ་དེའི་ཤར་ཕྱོགས་སུ་རྡོ་རྗེ་འཁྱིལ་བའི་ཉི་མའི་དཀྱིལ་འཁོར། ཡང་རྡོ་རྗེ་འོད་ཀྱི་ཟླ་བའི་དཀྱིལ་འཁོར། རྡོ་རྗེའི་ཕྱག་རྒྱ་དེ་ཉིད་ཀྱི་ནུབ་ཕྱོགས་སུ་
[339b.4]རྡོ་རྗེ་དབྱིག་པའི་བེར་ཀ་དང་། ཡང་རྡོ་རྗེ་སེར་སྐྱའི་ཁར་མི་རོ་ཟ་བ་དང་། ནུབ་ཕྱོགས་ཀྱི་རྡོ་རྗེ་ཕྱག་རྒྱའི་ལྷོའི་ཕྱོགས་སུ་རྡོ་རྗེ་གཏུན་ཤིང་གི་གཏུན་རིངས་དང་། ཡང་རྡོ་རྗེ་རླུང་གི་བ་དན་ནོ། །རྡོ་རྗེ་ཕྱག་རྒྱ་དེ་ཉིད་ཀྱི་བྱང་ཕྱོགས་སུ་རྡོ་རྗེ་མེའི་དབྱུ་གུ་དང་། ཡང་རྡོ་རྗེ་འཇིགས་བྱེད་ཀྱི་བེ་ཅོན་ནོ། །བྱང་
[339b.5]ཕྱོགས་ཀྱི་རྡོ་རྗེ་ཕྱག་རྒྱའི་ནུབ་ཕྱོགས་སུ་རྡོ་རྗེ་ལྕགས་ཀྱུའི་ལྕགས་ཀྱུ་དང་། ཡང་རྡོ་རྗེ་དུས་ཀྱི་གཤིན་རྗེའི་དབྱིག་པ་དང་། རྡོ་རྗེའི་ཕྱག་རྒྱ་དེ་ཉིད་ཀྱི་ཤར་ཕྱོགས་སུ་རྡོ་རྗེ་བགེགས་ཀྱི་གཙོ་བོའི་དགྲ་སྟེ་དང་། ཡང་རླུང་གི་རྡོ་རྗེའི་ཀླུའི་ཞགས་པ་བྲི་བར་བྱའོ། །དེ་ནས་ཕྱིའི་དཀྱིལ་འཁོར་གྱི་ཤར་
[339b.6]ཕྱོགས་ལ་སོགས་པའི་ལྷའི་ཁྱམས་སུ་དབང་ལྡན་ནས་བརྩམས་ཏེ་གཡས་སྐོར་ཕྱོགས་སུ་བྲི་སྟེ། དེ་དག་གི་རིམ་པ་ནི་སྒྱུ་མ་རྡོ་རྗེ་དང་། དྲིལ་བུ་དང་། ཐུབ་པ་རྡོ་རྗེ་དང་། རྡོ་རྗེ་མཚོན་ཆ་ལ་སོགས་པ་རྣམས་ནི་འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོར་བཤད་པའི་སྙིང་པོ་ཉིད་
[339b.7]བྲི་བར་བྱའོ། །ལྷོ་ཕྱོགས་སུ་མེ་ནས་བརྩམས་ཏེ། རྡོ་རྗེ་འཁྱིལ་པ་དང་། རྡོ་རྗེ་འོད་དང་། རྡོ་རྗེ་དབྱིག་པ་དང་། རྡོ་རྗེ་སེར་སྐྱའོ། །ནུབ་ཕྱོགས་སུ་བདེན་བྲལ་ནས་བརྩམས་ཏེ། རྡོ་རྗེ་གཏུན་ཤིང་དང་། རྡོ་རྗེ་རླུང་དང་། རྡོ་རྗེ་མེ་དང་། རྡོ་རྗེ་འཇིགས་བྱེད་རྣམས་སོ། །བྱང་ཕྱོགས་སུ་རླུང་མཚམས་
[340a]
[340a.1]ནས་བརྩམས་ཏེ། རྡོ་རྗེ་ལྕགས་ཀྱུ་དང་། རྡོ་རྗེ་དུས་དང་། རྡོ་རྗེ་བགེགས་ཀྱི་གཙོ་བོ་དང་། ཀླུ་རྡོ་རྗེ་རྣམས་འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོར་བཤད་པའི་སྙིང་པོས་བྲི་བར་བྱའོ། །དེ་ནས་ཆོ་ག་རྒྱས་པ་རྣམས། །ཇི་བཞིན་པར་ནི་བཤད་པར་བྱ། །ཞེས་བྱ་བ་ནི། སློབ་
[340a.2]དཔོན་གྱི་ལས་དང་། སློབ་མ་འཇུག་པའི་ཆོ་ག་རྒྱས་པའོ། །དེ་ནས་ཞེས་བྱ་བ་ནི་དེ་མ་ཐག་པའོ། །འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་བཤད་པའི་ཆོ་གས་སློབ་དཔོན་གྱིས་དཔལ་རྡོ་རྗེ་ཧཱུཾ་མཛད་ཀྱི་རྣལ་འབྱོར་དང་རྣལ་འབྱོར་ཆེན་པོ་བྱས་ལ། ཇི་ལྟ་བ་བཞིན་དུ་
[340a.3]བཤད་པའི་རྡོ་རྗེ་འཛིན་པའི་ཕྱག་རྒྱ་བཅིངས་ལ། འཇུག་པ་ལ་སོགས་པའི་ཆོ་ག་ཐམས་ཅད་རྗེས་སུ་སྤྱད་ལ། དེ་ནས་དཀྱིལ་འཁོར་རྡོ་རྗེས་བསྒྲུབས་ལ་བསྡུ་བ་བྱས་ཏེ། མཚན་བརྒྱ་རྩ་བརྒྱད་པས་བཅོམ་ལྡན་འདས་རྡོ་རྗེ་ཧཱུཾ་མཛད་ལ་བསྟོད་ལ། དེ་ནས་དེའི་རྗེས་ལ་མདུན་གྱི་དཀྱིལ་འཁོར་
[340a.4]གྱི་ཁྲོ་བོ་རྡོ་རྗེ་ལྕགས་ཀྱུ་ལ་སོགས་པས་འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོ་ལས་བཤད་པའི་ལས་ཀྱི་ཕྱག་རྒྱ་དང་བཅས་པའི་དམ་ཚིག་གི་ལས་ཀྱི་རྣམ་པར་སྣང་མཛད་ལ་སོགས་པ་དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ཏེ། དམ་ཚིག་དང་། ཆོས་
[340a.5]དང་། ལས་དང་། ཕྱག་རྒྱ་ཆེན་པོ་རྣམས་ཀྱིས་ཇི་ལྟ་བ་བཞིན་དུ་རྒྱས་བཏབ་ལ་དབང་བསྐུར་ཏེ། མཆོད་པ་ཐམས་ཅད་ཀྱིས་ཡང་དག་པར་མཆོད་ལ། བཟླས་པ་བྱ་སྟེ། སློབ་མ་གཞུག་པའི་དོན་དུ། གནང་བ་མ་ནོས་པ་ནས་རྡོ་རྗེ་འཛིན་མའི་ཕྱག་རྒྱ་བཅིངས་ཏེ། ཇི་ལྟ་བ་བཞིན་དུ་བརྗོད་པར་བྱའོ། །ཇི་
[340a.6]སྐད་བཤད་པའི་མཚན་ཉིད་ཀྱིས་རྡོ་རྗེ་འཆང་བའི་ཕྱག་རྒྱ་ཆོ་ག་བཞིན་དུ་ཆིངས་ཤིག་ཅེས་སློབ་མ་ལ་བརྗོད་དོ། །སུའི་མདུན་དུ་ནི་དམ་ཚིག་མ་མཐོང་བ་དང་འཇིག་རྟེན་པའི་འཁོར་ལོའི་གཟུངས་ཀྱི་དཀྱིལ་འཁོར་མ་མཐོང་བའི་མདུན་དུའོ། །དམ་ཚིག་གི་ཕྱག་རྒྱ་དེ་རྣམས་ནི་ཇི་ལྟར་བྲིས་པ་
[340a.7]བཞིན་མ་སྨྲ་ཤིག་པའོ། །གསང་བ་འཕེལ་བར་མ་བྱེད་ཅིག །ཅེས་བྱ་བ་ནི། དམ་ཚིག་ཕྱག་རྒྱ་འདི་ཁྱོད་ཀྱི། །རྟག་ཏུ་ལས་ཀུན་བྱེད་པ་སྟེ། །མ་དང་སྲིང་མོ་རྣམས་དང་ནི། །ཆུང་མ་བུ་མོ་རྣམས་རྗེས་འབྲང་། །ཞེས་བྱ་བ་གང་ཡིན་པ་དེ་ཉིད་ཀྱང་བརྗོད་པར་མི་བགྱིའོ། །དེ་ནས་ལས་ཀྱི་རྡོ་རྗེ་ཞེས་བྱ་བ་ནི། གང་
[340b]
[340b.1]གི་ཆོ་སློབ་དཔོན་གྱི་ལག་ན་གནས་པའི་རྡོ་རྗེ་རྩེ་གསུམ་པ་རྡོ་རྗེ་འཆང་བའི་ཕྱག་རྒྱའི་སྟེང་དུ་བཞག་སྟེ། ཆོ་ག་བཞིན་དུ་ཆུག་ཤིག་ཅེས་བྱ་བ་ནི། གདོང་གཡོགས་བཅིང་བ་ལ་སོགས་པ་བྱས་ནས། འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོ་ལས་བཤད་པའི་ཆོ་གས་སློབ་མ་གཞུག་པར་བྱའོ། །ཞུགས་ནས་རྡོ་རྗེ་དེ་དེ་བཞིན་དུ་
[340b.2]བོར་ཅིག་ཅེས་བྱ་བ་ནི། ཇི་ལྟ་བ་བཞིན་དུ་དབབ་པ་བྱས་ནས། ཨོཾ་པྲ་ཏཱིཙྪ་ཨ་དྷི་ཏིཥྛ་བཛྲ་ཧོཿཞེས་བྱ་བ་འདིས་རྡོ་རྗེ་དེ་དཀྱིལ་འཁོར་དུ་དོར་བར་བྱའོ། །གང་ལ་དབབ་པའི་དམ་ཚིག་གི་ཕྱག་རྒྱ་དེ་དེའི་དབང་དུ་འགྱུར་རོ་ཞེས་བྱ་བ་ནི་མ་ལ་སོགས་པའི་གཟུགས་ཀྱིས་བསྒྲུབ་བྱ་བསྒྲུབ་པར་འགྱུར་བ་དང་། དེའི་འབྲས་བུ་དབང་དུ་བྱེད་པར་འགྱུར་རོ་ཞེས་
[340b.3]བྱ་བའི་དོན་ཏོ། །དེ་ཉིད་བཤད་པ་ནི་དེས་ལས་ཐམས་ཅད་བྱེད་དོ་ཞེས་བྱ་བའོ། །དེ་ནས་ཞེས་བྱ་བ་ལ་སོགས་པ་ནི། དེ་ལྟར་དཀྱིལ་འཁོར་དུ་ཞུགས་ནས་རྡོ་རྗེ་འཕངས་ཏེ། དེ་ནས་གདོང་གཡོགས་པ་འདིས་བཀྲོལ་ཏེ། ཨོཾ་རྡོ་རྗེ་སེམས་དཔའ་དེང་ཁྱོད་ཀྱི། །མིག་འབྱེད་པ་ནི་བརྩོན་པར་མཛད། ། 
[340b.4]རྡོ་རྗེའི་མིག་ནི་བླ་མེད་པ། དེ་རིང་ཉིད་དུ་འབྱེད་པར་ཤོག །ཅེས་བྱ་བའི་སྙིང་པོ་འདིས་གདོང་གཡོགས་བཅིངས་པ་དགྲོལ་བར་བྱའོ། །ཡི་གེ་ཧཱུཾ་ལས་མིག་གཉིས་སུ་རྡོ་རྗེ་གཉིས་བསྒོམས་ལ་འདི་སྐད་ཅེས་བརྗོད་དེ། ཧེ་བཛྲ་པ་ཤྱ་ཞེས་པས་སྒོ་སྲུང་ནས་བརྩམས་ཏེ། དཀྱིལ་འཁོར་རིམ་པ་བཞིན་
[340b.5]བསྟན་ལ། དེའི་སྙིང་གར་ཕྱག་རྒྱ་དགྲོལ་བར་བྱ་སྟེ། དེ་ནས་སློབ་མ་དེ་བཞིན་དུ་དབང་བསྐུར་བར་བྱའོ། །འདི་སྐད་སྟོན་པ་ཡིན་ཏེ། ཇི་ལྟ་བ་བཞིན་དུ་སློབ་མ་ལྷག་པར་གནས་པར་བྱས་ནས། ཐོག་མར་ཕྱག་བཞི་ཇི་ལྟ་བ་བཞིན་དུ་བྱས་ལ། དེ་ནས་རྡོ་རྗེ་ཧཱུཾ་མཛད་དུ་བྱིན་གྱིས་བརླབས་ལ། 
[340b.6]ཕྱི་རོལ་ན་གནས་པ་བུམ་པའི་ཆུས་དབང་བསྐུར་ལ། རང་ཉིད་རྡོ་རྗེ་འཛིན་པའི་ཕྱག་རྒྱ་བཅིངས་ཏེ། ཨོཾ་སརྦྦ་ཏ་ཐཱ་ག་ཏ་བཛྲ་དྷ་ར་གྲྀ་ཧྞ་བཛྲ་ས་མ་ཡ་ཧཱུཾ། ཞེས་བྱ་བ་འདིས་སློབ་མ་ཡང་འཆིང་དུ་གཞུག་གོ། །དེ་ནས་རྡོ་རྗེ་རྩེ་གསུམ་པ་མེ་ཏོག་ཕྲེང་བ་བཅིངས་པ་རྡོ་རྗེ་འཆང་བའི་སྟེང་དུ་གཞུག་པ་སློབ་མས་
[340b.7]དོར་བར་བྱ་སྟེ། ཨོཾ་བྲ་བེ་ཤ་བཛྲ་པྲ་བེ་ཤ་ཡ་བཛྲ་ཨཱ་བེ་ཤ་བཛྲ་ཨ་དྷི་ཏིཥྛ་བཛྲ་ཧཱུཾ་ཞེས་བྱ་བའི་སྙིང་པོ་འདིས་གཞུག་པར་བྱའོ། །དེ་ནས་ཁྲོ་བོ་རྡོ་རྗེ་ལྕགས་ཀྱུ་ལ་སོགས་པའི་ལས་ཀྱི་ཕྱག་རྒྱ་བཞིས་སློབ་མ་དགུག་པ་དང་། གཞུག་པ་དང་། བཅིང་བ་དང་། དབང་དུ་བྱ་བའོ། །དེང་ཁྱོད་དེ་བཞིན་
[341a]
[341a.1]གཤེགས་པ་ཐམས་ཅད་ཀྱི་རྡོ་རྗེའི་རིགས་སུ་ཞུགས་ཀྱིས་ངས་ཁྱོད་ལ་ཡེ་ཤེས་གང་གིས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་རིགས་ཀྱི་དངོས་གྲུབ་ཀྱང་འགྲུབ་པར་འགྱུར་ན། དངོས་གྲུབ་གཞན་ལྟ་སྨོས་ཀྱང་ཅི་དགོས། དེ་ལྟ་བུའི་རྡོ་རྗེ་ཡེ་ཤེས་བསྐྱེད་པར་བྱས། ཁྱོད་ཀྱིས་
[341a.2]དཀྱིལ་འཁོར་ཆེན་པོ་མ་མཐོང་བ་རྣམས་ལ་མ་སྨྲ་ཞིག། །ཁྱོད་ཀྱི་དམ་ཚིག་ཉམས་པར་གྱུར་ཏ་རེ། དེ་ནས་རྡོ་རྗེ་འཛིན་མའི་ཕྱག་རྒྱ་བཅིངས་ལ། འདི་སྐད་ཅེས་བརྗོད་དོ། །སུའི་མདུན་དུ་ཡང་དམ་ཚིག་གི་ཕྱག་རྒྱ་དེ་རྣམས་མ་སྨྲ་ཤིག །གསང་བ་འཕེལ་བར་མ་བྱེད་ཅིག་ཅེས་བྱའོ། །དེ་ནས་
[341a.3]རྡོ་རྗེ་སློབ་དཔོན་རང་ཉིད་རྡོ་རྗེ་འཛིན་མའི་ཕྱག་རྒྱ་ཁ་ཐུར་དུ་བསྟན་པ་དང་། གྱེན་དུ་བསྟན་པ་བཅིངས་ཏེ། སློབ་མའི་སྤྱི་བོར་བཞག་སྟེ་འདི་སྐད་ཅེས་བརྗོད་པར་བྱའོ། །འདི་ནི་ཁྱོད་ཀྱི་དམ་ཚིག་གི་རྡོ་རྗེ་ཡིན་གྱིས། གལ་ཏེ་འགའ་ཞིག་ལ་སྨྲས་ན་ཀླད་པ་འགས་པར་འགྱུར་རོ། །དེ་ནས་དམ་ཚིག་
[341a.4]གི་ཕྱག་རྒྱ་དེ་ཉིད་དང་། མནའི་ཆུའི་སྙིང་པོ་བསྔགས་ལ་དེ་འཐུང་དུ་གཞུག་གོ། །དེ་ལ་མནའི་སྙིང་པོ་ནི་འདི་ཡིན་ཏེ། རྡོ་རྗེ་སེམས་དཔའི་དེང་ཁྱོད་ཀྱི། །སྙིང་ལ་ཡང་དག་ཞུགས་པར་འགྱུར། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་ཏེ་གཤེགས། །ཨོཾ་བཛྲ་ཨུ་ད་ཀ་ཋཿ། དེ་
[341a.5]ནས་སློབ་མ་ལ་འདི་སྐད་བརྗོད་དོ། །དེང་ཕྱིན་ཆད་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱིས། ངས་འདི་བྱོས་ཤིག་ཅེས་བསྒོ་བ་གང་ཡིན་པ་དེ་བྱ་དགོས་སོ། །ཁྱོད་ཀྱིས་ང་ལ་བརྙས་པར་མ་བྱེད་ཅིག། མི་བདེ་བ་མ་སྤངས་པར་ཁྱོད་དུས་བྱས་ནས་དམྱལ་བར་ལྟུང་བར་གྱུར་ཏ་རེ་ཞེས་སྨྲས་ལ། འདི་
[341a.6]སྐད་དུ། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་ལ། རྡོ་རྗེ་སེམས་དཔའ་བདག་ལ་དབབ་པར་གྱུར་ཅིག་ཅེས་བསྒོའོ། །དེ་ནས་རྡོ་རྗེ་འབེབས་པའི་དམ་ཚིག་གི་ཕྱག་རྒྱ་དང་། བཛྲ་ཨཱ་བེ་ཤཱ་ཨཿཞེས་བྱ་བའི་སྙིང་པོ་འདིས་དབབ་པ་བསྐྱེད་པར་བྱའོ། །དེ་ནས་རྡོ་རྗེ་རྩེ་
[341a.7]གསུམ་གྱིས་དཀྱིལ་འཁོར་དུ་དོར་རོ། །སྙིང་པོ་ནི་འདི་ཡིན་ཏེ། ཨོཾ་པྲ་ཏཱིཙྪ་ཨ་དྷི་ཏིཥྛ་བཛྲ་ཧོཿཞེས་བྱ་བའོ། །དེ་ནས་རྡོ་རྗེ་དེ་བླངས་ཏེ། རང་གི་སྤྱི་བོར་བཞག་ལ་ཕྲེང་བ་བཅིང་བར་བྱའོ། །སྙིང་པོ་ནི་འདི་ཡིན་ཏེ། ཨོཾ་པྲ་ཏི་གྲྀ་ཧྞ་ཏྭཾ་མི་མཾ་སཏྭ་མ་ཧཱ་བ་ལ། དེ་ནས་གདོང་གཡོགས་དེ་དེ་བཞིན་དུ་
[341b]
[341b.1]བཅིངས་པ་དགྲོལ་ལོ། །སྙིང་པོ་ནི་འདི་ཡིན་ཏེ། རྡོ་རྗེ་སེམས་དཔའ་དེང་ཁྱོད་ཀྱི། །མིག་འབྱེད་པ་ནི་བརྩོན་པར་མཛད། །རྡོ་རྗེ་མིག་ནི་བླ་མེད་པ། །ཐམས་ཅད་མིག་ནི་དེང་འབྱེད་ཤོག །ཧེ་བཛྲ་པཱ་ཤྱ། དེ་ནས་སྒོ་བ་ནས་བརྩམས་ནས། རྣམ་པར་སྣང་མཛད་ཀྱི་བར་དུ་ཐམས་ཅད་
[341b.2]བསྟན་པར་བྱའོ། །དེ་ནས་རྡོ་རྗེ་འཛིན་མའི་ཕྱག་རྒྱ་བཅིངས་ལ་དེའི་སྙིང་གར་དགྲོལ་ལོ། །སྙིང་པོ་ནི་འདི་ཡིན་ཏེ། ཏིཥྛ་བཛྲ་དྲྀ་ཌྷོ་མེ་བྷ་བ། ཤཱ་ཤྭ་ཏོ་མེ་བྷ་བ། ཧྲྀ་ད་ཡ་མེ་ཨ་དྷི་ཏིཥྛ་སརྦྦ་སིདྡྷི་མྨེ་པྲ་ཡཙྪ་ཧཱུཾ་ཧ་ཧ་ཧ་ཧ་ཧོཿ། དེ་ནས་རྡོ་རྗེ་ཆུས་དབང་བསྐུར་བར་བྱའོ། །སྙིང་པོ་ནི་འདི་ཡིན་
[341b.3]ཏེ། ཨོཾ་བཛྲ་ཨ་བྷི་ཥིཉྩ་བཛྲ་དྷ་ར་ཏེ་ས་མ་ཡ་ག་གྲ། དེ་ནས་ཕྱག་རྒྱ་ཕྲེང་བའི་དབང་བསྐུར་བ་དང་། མཚན་མའི་དབང་བསྐུར་བ་དང་། མིང་གི་དབང་བསྐུར་བ་སྦྱིན་པར་བྱ་སྟེ། ལྷག་མ་ནི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བསྟན་པའི་ཆོ་གས་ཤེས་པར་
[341b.4]བྱའོ། །དེ་ལྟར་སློབ་དཔོན་གྱི་ལས་ཀྱི་ཆོ་ག་དང་། སློབ་མ་གཞུག་པའི་ཆོ་ག་རྒྱས་པར་བསྟན་ནས། ད་ནི་འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་ལས་བཤད་པའི་དངོས་གྲུབ་རྣམས་ནི་འཇིག་རྟེན་གསུམ་གྱི་གཟུངས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས་
[341b.5]བསྒྲུབ་པར་བྱའོ་ཞེས་བསྟན་པའི་ཕྱིར། དམ་ཚིག་གི་ཕྱག་རྒྱའི་གསང་བ་འདི་སྨྲོས་ཤིག་ཅེས་བྱ་བ་གསུངས་ཏེ། དེ་ལ་གསང་བའི་སྒྲ་ནི་སྦ་བར་བྱའི་ཞེས་བྱ་བའི་དོན་ཏོ། །ཨུ་མ་ལ་སོགས་པ་བུད་མེད་ཀྱི་གཟུགས་རབ་ཏུ་སྦས་ནས་མདུང་རྩེ་གསུམ་པ་ལ་སོགས་པའི་གཟུགས་སུ་གནས་པས་
[341b.6]གསང་བའོ། །དེའི་ཕྱིར་དེ་ལས་བྱུང་བའི་འབྲས་བུ་གང་ཡིན་པ་དེ་ནི་གསང་བའོ། །གསང་བའི་དངོས་པོ་ནི་གསང་བར་བྱ་སྟེ། དམ་ཚིག་གི་ཕྱག་རྒྱའི་གསང་བ་ནི་དམ་ཚིག་གི་ཕྱག་རྒྱ་གསང་བའི་བཙུན་མོའི་དངོས་གྲུབ་བོ། །དམ་ཚིག་ཕྱག་རྒྱ་འདི་ཁྱོད་ཀྱི། །རྟག་ཏུ་ལས་ཀུན་བྱེད་པས་ན། ། 
[341b.7]ཞེས་བྱ་བ་ལ་སོགས་པས་གསང་བ་གསུངས་པ་ཡིན་ནོ། །ཇི་སྐད་དུ་བཤད་པའི་རྩེ་གསུམ་པ་ལ་སོགས་པའི་མཚན་མའི་རང་བཞིན་གྱི་ཕྱག་རྒྱ་འདི་དག་ནི། དམ་ཚིག་གི་ཕྱག་རྒྱ་ཡིན་གྱི་སྐུའི་ཕྱག་རྒྱ་ནི་མ་ཡིན་ནོ། །འདི་ཁྱོད་ཀྱི། རྟག་ཏུ་ལས་ཀུན་བྱེད་པ་སྟེ། །ཞེས་བྱ་བ་ནི་ལས་ཐམས་ཅད་དུས་
[342a]
[342a.1]ཐམས་ཅད་ཀྱི་ཚེ་ཕྱེད་པའོ། །ཇི་ལྟར་ལས་ཐམས་ཅད་བྱེད་ཅེ་ན། ཆུང་མ་བུ་མོ་རྣམས་རྗེས་འབྲང་། །ཞེས་བྱ་བ་སྨོས་སོ། །འདི་སྐད་སྟོན་པ་ཡིན་ཏེ། སྒྲུབ་པ་པོའི་མངོན་པར་འདོད་པ་ལ་སོགས་པའི་གཟུགས་ཀྱིས་སྒྲུབ་པར་བྱེད་པ་དང་། མའི་ལས་ལ་སོགས་པ་བྱེད་
[342a.2]དོ་ཞེས་བྱ་བའི་ཐ་ཚིག་གོ། །དེ་ལ་མ་དང་། སྲིང་མོ་དང་། ཆུང་མ་དང་། བུ་མོ་རྣམས་ནི་གོ་སླའོ། །རྗེས་སུ་འབྲང་བ་ནི་གྲོགས་མོའམ་ཕྱི་བཞིན་འབྲང་བའོ། །དེ་དང་ལྷན་ཅིག་ཏུ་བཟླས་པ་བྱས་པས། བུད་མེད་ཐམས་ཅད་དབང་དུ་བྱེད་པར་འགྱུར་རོ། །བཤད་མ་ཐག་པའི་རིག་པ་འདིས་ཨུ་
[342a.3]མ་ལ་སོགས་པའི་བུད་མེད་ཐམས་ཅད་དབང་དུ་བྱས་ནས། ཆུང་མ་བཞིན་དུ་སྤྱད་པ་དང་། ཆུང་མ་དོན་དུ་གཉེར་བར་བསྒྲུབ་པས་ན་ལོངས་སྤྱོད་པར་བཤད་ཀྱང་ཆོས་མ་ཡིན་པ་དང་། འདོད་པས་ལོག་པར་གཡེམ་པར་མི་འགྱུར་རོ། །རིག་པས་ཨུ་མ་ལ་སོགས་པའི་གཟུགས་སུ་སྤྲུལ་ནས་
[342a.4]སྒྲུབ་པ་པོ་ལ་སྟེར་བར་བྱེད་པ་ནི། ཨུ་མ་ལ་སོགས་པ་བུད་མེད་ཀྱི་གཟུགས་ཀྱི་རྒྱུད་གཞན་མ་ཡིན་པ་དེ་བས་ན། གཞན་གྱི་ཆུང་མ་ཕྲོག་པ་མེད་པས་ཆོས་མ་ཡིན་པར་མི་འགྱུར་རོ། །ཅི་དགའ་བར་ཐམས་ཅད་དུ་སྤྱད་ནས་བསྒྲུབ་པ་བྱས་ན་དཀའ་ཐུབ་ལ་སོགས་པ་མེད་པར་ཡང་འགྲུབ་པར་འགྱུར་རོ་
[342a.5]ཞེས་བྱ་བའི་ཐ་ཚིག་གོ། །དེ་ནས་ཐམས་ཅད་དག་པ་སེམས་ཀྱིས་རིག་ན་ཞེས་བྱ་བ་ནི། དེ་ནས་དངོས་གྲུབ་ཐོབ་ནས་དུས་ཕྱིས་གང་གི་ཚེ་ཆུང་མའི་ལོངས་སྤྱོད་པས་ཉེ་བར་སྤྱད་པ་དེའི་ཚེ། ཆོས་ཐམས་ཅད་སྒྱུ་མ་ལྟ་བུར་རྟོགས་པ་དེས་དབང་དུ་བྱས་པ་ལས་ཉེ་བར་སྐྱེས་པས་འདི་ནི་བུད་མེད་དོ། ། 
[342a.6]བདག་ནི་སྐྱེས་པའོ་ཞེས་བྱ་བ་ཐམས་ཅད་དག་པར་སེམས་ཀྱིས་རིག་ནས། སངས་རྒྱས་དང་ཆུ་ལྷ་ཡང་མཐར་ཐུག་པའི་འཇིག་རྟེན་གསུམ་གྱི་འཁོར་ལོ་ཐམས་ཅད་ཡིད་ཀྱིས་ཀྱང་རྟོགས་པ་དང་། དམ་པ་ནི་རབ་ཏུ་དགའ་བ་ལ་སོགས་པའི་ས་རྣམས་རྫོགས་པར་བྱེད་པའི་ལས་བསྒྲུབ་པར་
[342a.7]འདོད་པ་བྱེད་པར་འགྱུར་རོ་ཞེས་བཅོམ་ལྡན་འདས་རྡོ་རྗེ་འཆང་བས་གསུངས་སོ། །འདི་སྐད་སྟོན་པ་ཡིན་ཏེ། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་དཔལ་རྡོ་རྗེ་ཧཱུཾ་མཛད་ཀྱི་རྣལ་འབྱོར་བྱས་ལ་རྡོ་རྗེ་གཙུག་ཏོར་ལ་སོགས་པ་ནས། རྡོ་རྗེ་འབེབས་
[342b]
[342b.1]པའི་མཐར་ཐུག་པའི་བར་དུ་སྔར་བཤད་པ་བཞིན་དུ་རང་གི་ལུས་ལ་བཀོད་ལ། མདུན་དུ་བཅོམ་ལྡན་འདས་རྡོ་རྗེ་འཛིན་མ་ཨུཏྤལ་སྔོན་པོའི་མདོག་ཅན་ཕྱག་ན་རྡོ་རྗེ་རྩེ་གསུམ་པ་བསྣམས་པ་རྡོ་རྗེ་ཕྲེང་བའི་ཅོད་པན་གྱི་དབང་བསྐུར་བའི་རྡོ་རྗེ་རྩེ་གསུམ་པའི་ཕྱག་རྒྱ་དང་། །ཨོཾ་སརྦྦ་བཛྲ་ག་མི་ཎི་བྷཀྵེ་ས་དྷ་
[342b.2]ཡ་ཧཱུཾ་ཧ་བཛྲ་པཱ་ཎི་ཧཱུཾ་ཕཊ་ཅེས་བྱ་བས་སྤྲུལ་ལ་བསྡུ་བ་བྱས་ཏེ། ཁྲོ་བོ་རྡོ་རྗེ་ལྕགས་ཀྱུ་ལ་སོགས་པའི་ལས་ཀྱི་ཕྱག་རྒྱས་དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ཏེ། རྡོ་རྗེ་འཛིན་མའི་ཕྱག་རྒྱ་འདི་ཉིད་ཀྱིས་རིག་པ་ལ་བལྟ་ཞིང་བསྒྲུབ་པར་བྱ་སྟེ། ཛཿཧཱུཾ་བཾ་ཧོཿས་
[342b.3]ས་མ་ཡ་སྟྭཾ་ས་མ་ཡ་སྟྭཾ་ཨ་ཧཾ་དང་མཐར་རིག་པ་ལན་གསུམ་དུ་བཟླས་བརྗོད་བྱའོ། །དེ་ནས་དེའི་ལྗགས་ལ་ཡི་གེ་ཧཱུཾ་དགོད་པ་དང་། ཡི་གེ་ཨ་ལས་རང་གི་སྙིང་གར་སྣ་ཚོགས་རྡོ་རྗེ་བསམས་ལ། རྡོ་རྗེ་རྩེ་གསུམ་པ་བླངས་ཏེ། རྡོ་རྗེ་འཛིན་མའི་གནས་སུ་འདུག་ལ། བཅོམ་ལྡན་
[342b.4]འདས་མའི་ལས་ཀྱི་ཕྱག་རྒྱ་གར་ལས་བྱུང་བ་འདི་བཤད་མ་ཐག་པའི་རིག་པ་བརྗོད་དོ། །དེ་ནས་ཡི་གེ་ཧཱུཾ་ལས་ཐུགས་ཀར་རྡོ་རྗེ་འབར་བ་བསྒོམས་ཏེ། རྡོ་རྗེ་རྩེ་གསུམ་པ་བླངས་ཏེ། བཅོམ་ལྡན་འདས་མའི་ཕྱག་རྒྱ་ཆེན་པོ་བསྟན་ཞིང་དེ་ཉིད་ཀྱི་རིག་པ་བརྗོད་པར་བྱ་སྟེ། གཡོན་པའི་ཁྲོ་
[342b.5]བོ་ཁུ་ཚུར་སྙིང་གར་བཞག་ལ་གཡས་པའི་རྡོ་རྗེ་ཁུ་ཚུར་གྱིས་རྡོ་རྗེ་རྩེ་གསུམ་པ་གསོར་བ་དང་བཅས་པས་གཡོན་བརྐྱང་བའི་གནས་པས་བཞུགས་པ་བཅོམ་ལྡན་འདས་མའི་ཕྱག་རྒྱ་ཆེན་པོའོ། །དེ་ནས་ཨོཾ་བཛྲ་ཛྭ་ལ་ཨ་ན་ལཱརྐ་ཧཱུཾ་ཞེས་བྱ་བ་དང་། རྡོ་རྗེ་ཏི་རཱིནྟི་རིའི་ཕྱག་རྒྱས་བཅོམ་ལྡན་
[342b.6]འདས་མ་རང་ཉིད་ལ་རྡོ་རྗེ་ཕྲེང་བའི་དབང་གིས་དབང་བསྐུར་བ་དང་། གཟུངས་ཀྱི་དཀྱིལ་འཁོར་ལས་གསུངས་པའི་ཁྲོ་མོ་སྒེག་མོ་ལ་སོགས་པའི་ལས་ཀྱི་ཕྱག་རྒྱ་རྣམས་ཀྱིས་ཡང་དག་པར་མཆོད་ལ་ཕྱག་བྱས་ཏེ། དེའི་སྙིང་གར་རྡོ་རྗེ་འབར་བའི་དབུས་སུ་རིག་པའི་ཡི་གེ་བཀོད་
[342b.7]ལ་ཐུན་བཞིའི་སྦྱོར་བས་གནས་ཏེ། རིག་པ་དེ་འབུམ་བཟླས་པར་བྱའོ། །དེ་ནས་མཚན་ཐོག་ཐག་བཟླས་པ་བྱས་ན། བཅོམ་ལྡན་འདས་རྡོ་རྗེ་ཧཱུཾ་མཛད་བྱོན་ནས་སྒྲུབ་པ་པོ་ལ། དེའི་བཅོམ་ལྡན་འདས་མ་ཆུང་མར་སྩོལ་བར་འགྱུར་རོ། །དེ་ནས་འཇིག་རྟེན་གསུམ་ལས་རྣམ་པར་
[343a]
[343a.1]རྒྱལ་བའི་རྡོ་རྗེ་ཧཱུཾ་མཛད་ཀྱི་བཅོམ་ལྡན་འདས་དང་འདྲ་བར་འགྱུར་རོ། །དེ་ནས་ལྷ་མོ་ཨུ་མ་ལ་སོགས་པའི་ཕྱག་རྒྱ་རྣམས་ཀྱི་བསྒྲུབ་པ་འབྱུང་སྟེ། དེ་ལ་རྩེ་གསུམ་པ་ལ་སོགས་པའི་ཕྱག་རྒྱ་རས་ལ་བྲིས་ལ། ཨོཾ་བཛྲ་ཤཱུ་ལ་ཨ་གྲེ་སྭཱ་ཧཱ་ཞེས་བྱ་བ་ལ་
[343a.2]སོགས་པའི་རིག་པ་རྣམས་ཀྱིས་ལྷ་མོ་ཨུ་མ་སྤྲུལ་ལ་བསྡུ་བ་བྱ་སྟེ། ཕྱི་རོལ་གྱི་གཟུངས་ཀྱི་ཁྲོ་བོ་རྡོ་རྗེ་ལྕགས་ཀྱུ་ལ་སོགས་པའི་ཕྱག་རྒྱ་རྣམས་ཀྱིས་དགུག་པ་དང་། གཞུག་པ་དང་། བཅིང་བ་དང་། དབང་དུ་བྱས་ཏེ། རྡོ་རྗེ་མདུང་ལ་སོགས་པའི་རང་གི་དམ་ཚིག་གི་ཕྱག་རྒྱ་རྣམས་ཀྱིས་
[343a.3]བསྒྲུབས་ཏེ། ཨོཾ་བཛྲ་ཤཱུ་ལ་ཨ་གྲི་སྭཱ་ཧཱ། དྲྀ་ཤྱ་ཛཿཧཱུཾ་བཾ་ཧོཿས་མ་ཡ་སྟྭཾ་ཨ་ཧཾ། ཨོཾ་བཛྲ་ཤཱུ་ལ་ཨ་གྲེ་སྭཱ་ཧཱ། ཞེས་བྱ་བ་ལན་གསུམ་བཟླས་སོ། །དེ་ནས་དེའི་ལྗགས་ལ་ཨོཾ་བཛྲ་ཤཱུ་ལ་ཨ་གྲེ་སྭཱ་ཧཱ། ཞེས་བྱ་བ་དགོད་པ་དང་འཇིག་རྟེན་གསུམ་གྱི་འཁོར་ལོའི་ལས་ཀྱི་དཀྱིལ་འཁོར་དུ་བཤད་པའི་
[343a.4]ལས་ཀྱི་ཕྱག་རྒྱ་བསྟན་ལ། འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་དུ་བཤད་པའི་རང་གི་སྙིང་གར་རྡོ་རྗེ་རྩེ་ལྔ་པ་འབར་བ་བསམས་ལ། དམ་ཚིག་གི་ཕྱག་རྒྱ་བསྟན་པར་བྱའོ། །དེ་ནས་རྡོ་རྗེ་དབྱིངས་སུ་བཤད་པའི་རྡོ་རྗེ་རིན་ཆེན་གྱི་ཕྱག་རྒྱས་དབང་བསྐུར་ལ་འཇིག་རྟེན་
[343a.5]གསུམ་གྱི་འཁོར་ལོའི་ལས་ཀྱི་དཀྱིལ་འཁོར་དུ་འཆད་པའི་སྒེག་མོ་ལ་སོགས་པའི་ལས་ཀྱི་ཕྱག་རྒྱ་རྣམ་པ་བཞི་དང་། རྡོ་རྗེ་གསེར་ལ་སོགས་པའི་ལས་ཀྱི་ཕྱག་རྒྱ་རྣམས་ཀྱིས་ཡང་དག་པར་མཆོད་ལ། འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་ལས་
[343a.6]བཤད་པའི་རྡོ་རྗེ་རྒྱལ་པོའི་དམ་ཚིག་གི་ཕྱག་རྒྱའི་གསང་བའི་ཕྱག་རྒྱ་བཅིངས་ལ། ཨོཾ་སརྦྦ་བཛྲ་ག་མི་ནི་སརྦྦ་བྷཀྵེ་ཀྲོ་དྷ་བཛྲ་ཨགྣ་ཡེ་སཱ་དྷ་ཡ་གུཧྱ་བཛྲི་ཎི་ཧཱུཾ་ཕཊ་ཅེས་བྱ་བའི་རིག་པ་བརྗོད་ལ། མདུང་རྩེ་གསུམ་པའི་ཕྱག་རྒྱ་ཡོངས་སུ་གྱུར་པ་ལས། ལྷ་མོ་ཨུ་མ་དེ་ཉིད་དང་བཅས་
[343a.7]པ་བསམས་ནས་ཁྲི་བཟླས་ནས། རང་གི་མཚན་མ་ལ་ལྕགས་ཀྱུ་ཁ་དོག་དམར་པོ་འོད་ཟེར་དམར་པོ་འཕྲོ་བ་བསམས་པས་བསྒྲུབ་པར་བྱ་བ་བུད་མེད་ཀྱི་གཟུགས་ཅན་གྱི་རྟགས་ཕུག་ནས་དྲངས་པར་བསམ། དེ་ནས་མཚན་ཐོག་ཐག་བཟླས་པ་བྱས་ན་ལངས་ནས་ཆུང་མ་བྱེད་པར་འགྱུར་
[343b]
[343b.1]རོ། །གང་ཡང་ལྷའི་བཙུན་མོ་བསྒྲུབ་པར་འདོད་པ་དེ་ཉིད་ཀྱི་སྦྱོར་བ་དེས་བསྒྲུབ་པར་བྱའོ། །མ་དང་སྲིང་མོ་དང་བུ་མོ་ལ་སོགས་པ་བསྒྲུབ་པར་འདོད་ན་སྦྱོར་བའི་དངོས་པོ་མི་བྱའོ། །འོན་ཀྱང་གསང་བའི་ལྕགས་ཀྱུ་བཅིངས་ལ། འོད་ཟེར་དམར་པོ་འབར་བའི་ལྕགས་ཀྱུས་བསྒྲུབ་པར་བྱ་
[343b.2]བའི་བུད་མེད་ཀྱི་པདྨ་ཕུག་ནས་དྲང་བར་བྱའོ། །དེ་ལྟར་ཕྱི་རོལ་གྱི་རྡོ་རྗེའི་རིགས་ཀྱི་ལྷ་མོ་ཐམས་ཅད་བཙུན་མོ་ལ་སོགས་པའི་གཟུགས་ཀྱིས་བསྒྲུབ་པར་བྱའོ། །ཇི་ལྟར་མངོན་པར་འདོད་པ་བཞིན་དུ་བསྒྲུབས་ལ། གང་ལ་ལོངས་སྤྱོད་པར་འདོད་པ་དེའི་ཚེ་གསང་བའི་ལྕགས་ཀྱུ་བཅིངས་ལ། 
[343b.3]ཇི་སྐད་བཤད་པའི་སྦྱོར་བས་རིག་པ་ལན་ཅིག་བཟླས་པས་དགུག་པ་དང་དབང་དུ་བྱེད་དོ། །དེ་ལྟར་གསང་བའི་དམ་ཚིག་ཕྱག་རྒྱ་བསྟན་ནས། འཇིག་རྟེན་གསུམ་གྱི་འཁོར་ལོའི་གཟུངས་ཀྱི་ཕྱག་རྒྱ་བསྒྲུབ་པ་ན། འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོ་ལས་བཤད་པའི་ཕྱག་རྒྱ་
[343b.4]བཞིས་རང་གི་ལྷའི་རྣལ་འབྱོར་བྱས་ལ། ཕྱིས་གཟུངས་ཀྱི་དཀྱིལ་འཁོར་གྱི་ཕྱག་རྒྱ་བཅིངས་ཏེ། དཔལ་རྡོ་རྗེ་ཧཱུཾ་མཛད་ཀྱི་རྣལ་འབྱོར་ཆེན་པོས་འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་གྱི་ཕྱག་རྒྱ་རྣམས་བསྒྲུབ་པར་བྱའོ་ཞེས་བསྟན་པར་བྱ་བའི་ཕྱིར། དེ་ནས་ཞེས་བྱ་
[343b.5]བ་ལ་སོགས་པ་གསུངས་ཏེ། དེ་ནས་ནི་དེའི་ཕྱིར་རོ། །དངོས་གྲུབ་ཀྱི་ཡེ་ཤེས་བསླབ་པ་བསྟན་པའི་རྗེས་ལ་དམ་ཚིག་གི་ཕྱག་རྒྱ་བསྒྲུབ་པར་བྱའོ། །དམ་ཚིག་ཁྲོ་བོའི་མཛུབ་བཅུག་ལ། །ཞེས་བྱ་བ་ནི། འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱའི་མཛུབ་མོའི་རྩེ་མོ་གཉིས་སྤྱི་
[343b.6]གཙུག་ཏུ་གཞག་པ་འདི་ནི་རྣམ་པར་སྣང་མཛད་ཀྱི་དམ་ཚིག་གི་ཕྱག་རྒྱའོ། །དེ་ཉིད་སྙིང་གར་མཛུབ་མོ་གཉིས་བསྡམས་པའི་ཚུལ་དུ་བྱེད་པ་ནི་རྡོ་རྗེ་ཧཱུཾ་མཛད་ཀྱིའོ། །དེ་ཉིད་ཀྱི་མཛུབ་མོའི་གཡས་ངོས་གཉིས་དཔྲལ་བར་གཞག་པ་ནི་རིན་ཆེན་ཧཱུཾ་མཛད་ཀྱིའོ། །དེ་ཉིད་ཁ་ནས་འདྲེན་པ་ནི་ཆོས་ཀྱི་
[343b.7]ཧཱུཾ་མཛད་ཀྱིའོ། །དེ་ཉིད་སྤྱི་བོར་བཞག་ནས་གཉིས་སུ་བྱས་པ་ནི་ལས་ཀྱི་ཧཱུཾ་མཛད་ཀྱི་དམ་ཚིག་གི་ཕྱག་རྒྱའོ། །གཡོན་པའི་རྡོ་རྗེ་མཛུབ་བཅིངས་ལ། །རྩེ་གསུམ་མཚན་མ་མནན་པར་བྱ། །ཞེས་བྱ་བ་ནི། འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱ་ཉིད་ལས་གཡས་པའི་སོར་མོ་དབུས་
[344a]
[344a.1]མ་གསུམ་མདུང་རྩེ་གསུམ་པ་ལྟར་བྱས་ལ། གཡོན་པའི་མཛུབ་མོ་གནོན་པ་ལྟར་བྱེད་པ་འདི་ནི་རྡོ་རྗེ་རིག་པ་མཆོག་གིའོ། །རྡོ་རྗེའི་རིགས་ནི་ཐམས་ཅད་ཀྱི། །གཡོན་པའི་རྡོ་རྗེ་གཙོ་བོར་འདུས། །དམ་ཚིག་ཆོ་ག་ཇི་བཞིན་པར། །ཕྱག་རྒྱ་བཅིངས་པ་བཤད་པར་བྱ། ། 
[344a.2]ཞེས་བྱ་བ་ནི། སྒྱུ་མ་རྡོ་རྗེ་ལ་སོགས་པ་ནས། ཀླུའི་རྡོ་རྗེའི་མཐར་ཐུག་པའི་རྡོ་རྗེའི་རིགས་གཞན་ཐམས་ཅད་ཀྱིའོ། །ཕྱི་རོལ་པ་དེ་དག་གི་རྡོ་རྗེའི་ཁུ་ཚུར་གཉིས་འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོ་ལས་བཤད་པའི་ཚུལ་གྱིས་བཅིངས་ལ། གཡོན་པའི་ཁུ་ཚུར་གྱིས་
[344a.3]མཚན་མ་ཐམས་ཅད་ཀྱི་ཚུལ་གྱིས་རྡོ་རྗེ་མཛུབ་མོས་སྡུད་པའི་ཕྱག་རྒྱ་བཅིངས་ཏེ། གཡོན་པའི་རྡོ་རྗེ་མཛུབ་མོ་དེ་ཉིད་ཀྱིས་འདུས་པའི་ཕྱག་རྒྱ་བཅིངས་ལ། འཆད་པར་འགྱུར་བའི་ཚུལ་གྱིས་གཟུངས་ཀྱི་དམ་ཚིག་གི་ཕྱག་རྒྱའོ། །འདིར་ཇི་ལྟ་བུའི་ཆོ་ག་ཡིན་ཞེ་ན། འཇིག་རྟེན་གསུམ་གྱི་འཁོར་ལོའི་
[344a.4]དཀྱིལ་འཁོར་ཆེན་པོར་བཤད་པའི་ཚུལ་གྱིས་རྡོ་རྗེ་བཅིང་བ་གཉིས་སུ་བྱས་ལ། གཡས་པའི་རྡོ་རྗེ་ཁུ་ཚུར་གྱིས་གཡོན་པའི་རྡོ་རྗེ་ཁུ་ཚུར་བཀན་ནས། ཡང་གཉིས་སུ་བྱས་ཏེ། ཁུ་ཚུར་གཉིས་སུ་བྱེད་པ་འདི་ནི་ཆོ་ག་ཇི་བཞིན་པ་ཞེས་བྱ་བའི་སྒྲའི་དོན་ཡིན་ནོ། །ཐམས་ཅད་འཁོར་ལོ་
[344a.5]སོར་རྩེ་གསུམ། །ཞེས་བྱ་བ་ནི། གཡོན་པའི་ཁུ་ཚུར་གྱི་སོར་མོ་ཐམས་ཅད་བརྐྱང་ལ་མཛུབ་མོ་ཅུང་ཟད་བསྐུམས་ཏེ། འཁོར་ལོ་ལྟ་བུར་གཞག་པ་ནི་སྒྱུ་མ་རྡོ་རྗེའི་གཟུངས་ཀྱི་ཕྱག་རྒྱའོ། །དྲིལ་བུའི་ཕྱག་རྒྱ་དེ་བཞིན་ནོ། །ཞེས་བྱ་བ་ནི་གཡོན་པའི་ཁུ་ཚུར་གྱི་མཛུབ་མོའི་གདོང་དང་མཐེ་
[344a.6]བོང་གི་གདོང་གཉིས་སྦྱར་ལ། ཁ་ཐུར་དུ་བསྟན་ལ་དྲིལ་བུ་འཛིན་པའི་ཚུལ་དུ་བྱེད་པ་ནི་རྡོ་རྗེ་དྲིལ་བུའོ། །དེ་བཞིན་ཨོཾ་གྱི་ཕྱག་རྒྱ་དང་། །ཞེས་བྱ་བ་ནི། འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོར་བཤད་པའི་ཐུབ་པ་རྡོ་རྗེའི་ཕྱག་རྒྱ་དེ་བཞིན་དུ་འདིར་ཡང་དེ་ལྟར་རྟོགས་པར་བྱའོ། ། 
[344a.7]གཡས་པའི་ཕྱི་རོལ་གྱི་ཁུ་ཚུར་མཐེ་བོའི་སྟེང་དུ་གཡོན་པའི་ཁུ་ཚུར་གཞག་པ་འདི་ནི་ཐུབ་པ་རྡོ་རྗེ་ཨོཾ་གྱི་སྤྱི་བོར་གཞག་པ་ནི་ཨོཾ་གྱི་ཕྱག་རྒྱའོ། །སེང་གེའི་རྣ་བར་ཡོངས་སུ་གཟུང་། །ཞེས་བྱ་བ་ནི། གཡོན་པའི་ཁུ་ཚུར་གྱི་མཛུབ་མོ་རང་གི་མཐེ་བོའི་སྟེང་དུ་བཞག་ལ། རྒྱབ་བསྐུམ་པས་
[344b]
[344b.1]ནི་རྡོ་རྗེའི་ཁྱིལ་པ་ལྟ་བུ་སེང་གེའི་རྣ་བར་ཡོངས་སུ་འཛིན་པ་ནི་རྡོ་རྗེ་མཚོན་ཆའིའོ། །འབར་བ་ཀུན་དུ་འཛིན་པ་དང་། །ཞེས་བྱ་བ་ནི། གཡོན་པའི་ཁུ་ཚུར་བརྐྱང་ལ། ཉི་མའི་འོད་ཟེར་ཀུན་དུ་འཛིན་པ་ལྟར་བྱས་ནས། རང་གི་སྙིང་གར་བསྐོར་བ་འདི་ནི་རྡོ་རྗེ་འཁྱིལ་པའིའོ། །འོད་ནི་ཡང་དག་
[344b.2]འདུས་པ་ཉིད། །ཅེས་བྱ་བ་ནི། གཡོན་པའི་ཁུ་ཚུར་གྱི་རྒྱབ་ཏུ་འོད་ཀྱི་དཀྱིལ་འཁོར་དུ་བྱེད་པ་ནི་རྡོ་རྗེ་འོད་ཟེར་གྱིའོ། །དབྱིག་པའི་ཁུ་ཚུར་འཛིན་པ་དང་། །ཞེས་བྱ་བ་ནི། གཡོན་པའི་ཁུ་ཚུར་དཔུང་པའི་ཕྱེད་ཙམ་དུ་བསྐུམས་ལ། དབྱིག་པ་འཛིན་པའི་ཚུལ་དུ་བྱེད་པ་ནི་རྡོ་རྗེ་དབྱིག་
[344b.3]པའིའོ། །ཁ་འགྲམ་ཕྱག་རྒྱ་བསྐོར་བའོ། །ཞེས་བྱ་བ་ནི། གཡོན་པའི་ཁུ་ཚུར་མིའི་ཤ་ཟ་བའི་ཚུལ་གྱིས་ཁའི་འགྲམ་དུ་ཡོངས་སུ་སྐོར་བ་བྱེད་པ་ནི་རྡོ་རྗེ་སེར་སྐྱའིའོ། །བཏུང་བའི་ཕྱག་རྒྱ་ཞེས་བྱ་བ་ནི། གཡོན་པའི་ཁུ་ཚུར་གྱི་མཐེ་བོ་དང་མཛུབ་མོ་དང་གུང་མོ་རྣམས་ཁམ་ཕོར་
[344b.4]གྱི་ཚུལ་གྱིས་ཁར་འཇོག་པ་དེ་ནི་རྡོ་རྗེ་གླང་སྣའིའོ། །ཕྲེང་བ་ཞེས་བྱ་བ་ནི། གཡོན་པའི་ཁུ་ཚུར་གྱིས་རང་གི་མགོ་བོ་ལ་ཕྲེང་བ་འཆིང་བའི་ཚུལ་དུ་བྱེད་པ་ནི་རྡོ་རྗེ་ཕྲེང་བའིའོ། །རྡོ་རྗེ་མནན་ནས་བཏུད་པ་སྟེ། །ཞེས་བྱ་བ་ནི། གཡས་པའི་ཁུ་ཚུར་གྱིས་གཡོན་པའི་ཁུ་ཚུར་གནོན་
[344b.5]པའི་ཚུལ་དུ་བྱེད་པ་ནི་རྡོ་རྗེ་དབང་གིའོ། །སྤྱི་བོར་གཞག་པ་ཚོགས་ཀྱིས་ཏེ། །ཞེས་བྱ་བ་ནི། གཡོན་པའི་ཁུ་ཚུར་སྤྱི་བོར་གཞག་པ་ནི་རྣམ་པར་རྒྱལ་བའི་རྡོ་རྗེའིའོ། །ལག་པ་བསྐུམ་པ་ཁར་བཞག་སྟེ། །ཞེས་བྱ་བ་ནི། གཡོན་པའི་ལག་ངར་བསྐུམ་ནས་ཁར་གཞག་པ་ནི་རྡོ་རྗེ་
[344b.6]གཏུན་རིངས་ཀྱིའོ། །རྒྱབ་ཏུ་ཡང་ནི་བསྐོར་བར་བྱ། །ཞེས་བྱ་བ་ནི། གཡོན་པའི་ཁུ་ཚུར་ཡོངས་སུ་བསྐོར་ནས་རྒྱབ་ཏུ་གཞག་པ་ནི་རྡོ་རྗེ་རླུང་གིའོ། །འབར་དང་མེ་སྟག་གཏོང་བ་སྟེ། །ཞེས་བྱ་བ་ནི། གཡོན་པའི་ཁུ་ཚུར་སོར་མོ་ཐམས་ཅད་བརྐྱང་ལ་འབར་བའི་མེ་སྟག་གཏོང་བའི་
[344b.7]ཚུལ་དུ་བྱེད་པ་ནི་རྡོ་རྗེ་མེའིའོ། །ཕྱེ་ནས་ཁར་ཡང་གནས་པར་བྱ། །ཞེས་བྱ་བ་ནི། གཡོན་པའི་ཁུ་ཚུར་ཕྱེ་ནས་ཁར་གཞག་པ་ནི་རྡོ་རྗེ་འཇིགས་བྱེད་ཀྱིའོ། །ཐ་མ་གཉིས་ནི་ཁར་བཅུག་དང་། །ཞེས་བྱ་བ་ནི། གཡོན་པའི་ཁུ་ཚུར་གྱི་མཐེ་བོང་དང་མཐེའུ་ཆུང་གཉིས་བརྐྱང་སྟེ་ཕྱེ་
[345a]
[345a.1]ནས་རང་གི་ཁར་བཅུག་པ་ནི་རྡོ་རྗེ་ལྕགས་ཀྱུའིའོ། །བརྩིར་ཞིང་རབ་ཏུ་གནོན་པའོ། །ཞེས་བྱ་བ་ནི། གཡོན་པའི་ཁུ་ཚུར་གྱིས་གཡས་པའི་ཁུ་ཚུར་མནན་ལ་འོག་ཏུ་ལྟུང་བ་ལྟར་བྱེད་པ་ནི་རྡོ་རྗེ་དུས་ཀྱིའོ། །དཔུང་པ་བསྣོལ་བས་བསྣོལ་བ་དང་། །ཞེས་བྱ་བ་ནི། དཔུང་
[345a.2]པ་གཉིས་ཕན་ཚུན་བསྣོལ་ལ་ཁ་ཐུར་དུ་བསྟན་པ་འདི་ནི་རྡོ་རྗེ་བགེགས་ཀྱི་གཙོ་བོའོ། །མྱུར་དུ་འཕྲོག་པའང་དེ་བཞིན་ནོ། །ཞེས་བྱ་བ་ནི། གཡོན་པའི་ཁུ་ཚུར་གྱིས་གཡས་པའི་ཁུ་ཚུར་བཟུང་ནས་འདྲེན་པར་བྱེད་པ་ནི་ཀླུ་རྡོ་རྗེའི་གཟུངས་ཀྱི་དམ་ཚིག་གི་ཕྱག་རྒྱའོ། །ཕྱག་རྒྱ་ཆེན་པོའི་སྦྱོར་
[345a.3]བས་རྣམ་པར་སྣང་མཛད་ལ་སོགས་པ་ནས་ཀླུ་རྡོ་རྗེའི་མཐར་ཐུག་པ་དེ་དག་འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་གྱི་ཕྱག་རྒྱ་ཆེན་པོར་འགྱུར་རོ། །ཆོས་ཀྱི་ཕྱག་རྒྱ་ནི་རྣམ་པར་སྣང་མཛད་ལ་སོགས་པ་ནས་ལས་ཀྱི་བར་དུ་འཇིག་རྟེན་གསུམ་ལས་རྣམ་པར་རྒྱལ་བའི་
[345a.4]གཟུངས་ཀྱི་དཀྱིལ་འཁོར་ལས་གསུངས་པས་ཞེས་བྱའོ། །ལྷག་མ་ནི་གཟུངས་ཀྱི་རིག་པ་ཉིད་ཡིན་ནོ། །རྣམ་པར་སྣང་མཛད་ལ་སོགས་པའི་ལས་ཀྱི་ཕྱག་རྒྱ་ནི། །འཇིག་རྟེན་གསུམ་ལས་རྣམ་པར་རྒྱལ་བའི་གཟུངས་ཀྱི་དཀྱིལ་འཁོར་དུ་བཤད་པ་ཉིད་གཟུང་བར་བྱའོ། །ལྷག་མ་ནི་
[345a.5]འཇིག་རྟེན་གསུམ་གྱི་འཁོར་ལོའི་ལས་ཀྱི་དཀྱིལ་འཁོར་དུ་བཤད་པ་ཉིད་ཡིན་ནོ། །འཇིགས་མ་དང་། དཔལ་མོ་དང་། དབྱངས་ཅན་མ་དང་། དཀའ་བཟློག་མ་རྣམས་ནི་རྡོ་རྗེ་འཛིན་མའི་ཕྱག་རྒྱའོ། །ཨོཾ་སརྦྦ་བཛྲ་ག་མི་ནི་སརྦྦ་བྷ་ཀྵེ་སཱ་དྷ་ཡ་གུཧྱ་བཛྲ་ཎི་ཧཱུཾ་ཕཊ། ཅེས་བྱ་བའི་རིག་པ་འདི་
[345a.6]ཡང་ཆོས་ཀྱི་ཕྱག་རྒྱ་གཟུང་བར་བྱ་བ་ཉིད་དོ། །དེ་དག་གི་ཕྱག་རྒྱ་ཆེན་པོའི་ཚུལ་གྱི་ལས་ཀྱི་ཕྱག་རྒྱའི་སྦྱོར་བས་འཆིང་བ་ནི། ལས་ཀྱི་ཕྱག་རྒྱར་ཤེས་པར་བྱའོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་དམ་ཚིག་ནི་ཀུན་རྫོབ་སྟེ། རྡོ་རྗེ་འབར་བ་ལས་སྐྱེས་པའི་རྡོ་རྗེའི་རིགས་སྟོན་པའི་སྒྲའི་
[345a.7]ཚོགས་ལ་ཡང་དམ་ཚིག་ཅེས་བྱའོ། །དེ་ཉིད་ཀྱི་རྟོག་པའི་རྒྱལ་པོ་ལས་རྡོ་རྗེའི་དཀྱིལ་འཁོར་གྱི་ཆོ་ག་རྒྱས་པ་སྟེ། འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་གྱི་ཆོ་ག་རྒྱས་པ་མཐར་རྫོགས་པ་ནི་མཐར་ཐུག་པའོ། །འཇིག་རྟེན་གསུམ་ལས་རྣམ་པར་རྒྱལ་བའི་འཇིག་
[345b]
[345b.1]རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་གྱི་འགྲེལ་པ་རྫོགས་སོ།། །།དེ་ལྟར་འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་གྱིས་འདུལ་བའི་སྐྱེ་བོ་རྗེས་སུ་གཟུང་བའི་ཕྱིར་བསྟན་ནས་ད་ནི་འཇིག་རྟེན་གསུམ་གྱི་འཁོར་ལོ་ཆོས་ཀྱི་ཕྱག་རྒྱ་གཙོ་བོར་གྱུར་པ་
[345b.2]དེས་འདུལ་བའི་སྐྱེ་བོ་རྗེས་སུ་གཟུང་བའི་ཕྱིར། ཆོས་ཀྱི་དཀྱིལ་འཁོར་ནི། དེ་ནས་ཡང་བཅོམ་ལྡན་འདས་ཞེས་བྱ་བ་ལ་སོགས་པ་གསུངས་སོ། །དེ་ནས་ཀྱི་སྒྲ་ནི་དེ་མ་ཐག་པ་སྟེ། དང་པོར་སྦྱོར་བའི་ཏིང་ངེ་འཛིན་གྱི་རྗེས་ཐོགས་ཉིད་ལའོ། །འདིར་ཡང་དང་པོ་སྦྱོར་བའི་ཏིང་ངེ་འཛིན་ནི་འཇིག་རྟེན་
[345b.3]གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་ཉིད་ལས་བཤད་པ་ཉིད་ལས་གཟུང་བར་བྱའོ། །བཅོམ་ལྡན་འདས་ཞེས་བྱ་བ་ནི་རྣམ་པར་སྣང་མཛད་དོ། །ཡང་ཞེས་བྱ་བ་ནི་འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་འཁོར་ལ་ལྟོས་པའོ། །དེ་བཞིན་གཤེགས་པ་ཐམས་ཅད་ཀྱི་ཆོས་
[345b.4]ནི་རང་བཞིན་གྱིས་རྣམ་པར་དག་པའོ། །ཐམས་ཅད་ཀྱི་ཆོས་ཞེས་བྱ་བ་ནི་ཏིང་ངེ་འཛིན་ཏོ། །དེའི་དམ་ཚིག་ནི་བཅོམ་ལྡན་འདས་རྣམ་པར་སྣང་མཛད་འཇིག་རྟེན་གསུམ་གྱི་འཁོར་ལོའི་ནང་དུ་ཆུད་པའི་ཆོས་ཀྱི་དཀྱིལ་འཁོར་དེ་ལས་བྱུང་བ་ནི་སྐྱེས་པ་སྟེ། དེའི་རྒྱུ་ལས་བྱུང་བ་ཞེས་བྱའོ། །དེ་གང་
[345b.5]ལས་ཤེ་ན་དེ་ལས་སོ། །བཅོམ་ལྡན་འདས་ཕྱག་ན་རྡོ་རྗེའི་ཐུགས་ཀར་ཆུད་པའི་རྡོ་རྗེ་འབར་བ་གང་ཡིན་པ་དེས་བྱིན་གྱིས་བརླབས་པའི་ཏིང་ངེ་འཛིན་གང་ཡིན་པ་དེའི་དོན་གྱི་རྗེས་སུ་སོང་བའི་མིང་དེ་སྐད་ཅེས་བྱ་བའི་ཏིང་ངེ་འཛིན་གང་ཡིན་པ་དེ་ལ་སྙོམས་པར་ཞུགས་པ་ནི་མངོན་སུམ་དུ་མཛད་
[345b.6]པའོ། །འདི་ཞེས་བྱ་བ་ནི་བདག་ཉིད་ཀྱི་བློ་ལ་གནས་པའོ། །རང་གི་རིག་པ་དམ་པ་ནི་མཆོག་ཏུ་གྱུར་པའི་རིག་པ་དམ་པ་སྟེ། དེ་གསུངས་པ་ནི་བཤད་པའོ། །འདི་སྐད་སྟོན་པ་ཡིན་ཏེ། བཅོམ་ལྡན་འདས་རྣམ་པར་སྣང་མཛད་ཀྱི་རང་གི་ཆོས་ཀྱི་དཀྱིལ་འཁོར་སྤྲུལ་པའི་ཕྱིར། རྡོ་རྗེ་ཧཱུཾ་མཛད་
[345b.7]ཀྱི་ཐུགས་ཀ་ན་གནས་པའི་རྡོ་རྗེ་བྱིན་གྱིས་བརླབས་པའི་རྣམ་པར་ཐུགས་རྩེ་གཅིག་ཏུ་མཛད་ཅེས་བྱ་སྟེ། ལྷག་མ་བྲན་རྣམས་ཀྱི་མཐར་ཐུག་པ་བསྟན་པ་ནི་གོ་བླའོ། །དེ་ནས་བཅོམ་ལྡན་འདས་ཞེས་བྱ་བ་ནས་བརྩམས་ནས། བྲན་རྣམས་ཀྱིའོ་ཞེས་བྱ་བ་ནི། གཞུང་འདི་ཙམ་གྱིས་ནི་འཇིག་རྟེན་
[346a]
[346a.1]གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་བསྟན་པ་ཡིན་ནོ། །དེ་ནས་བསྡུ་བ་དང་བྱིན་གྱིས་བརླབས་པ་ལ་སོགས་པ་སྔོན་དུ་འགྲོ་བ་ནི། ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་གསུམ་པ་ཡིན་པར་ཤེས་པར་བྱའོ། ། 
[346a.2]འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་དུ་བཤད་པའི་དངོས་གྲུབ་རྣམས་ནི། འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་གྱི་དམ་ཚིག་དང་དབང་བསྐུར་བ་ཐོབ་པས་བསྒྲུབ་པར་བྱ་བའོ་ཞེས་བྱ་བའི་དོན་བསྟན་པར་བྱ་བའི་ཕྱིར། དེ་ནས་ཡང་ཕྱག་ན་རྡོ་རྗེ་ཞེས་བྱ་
[346a.3]བ་ལ་སོགས་པས། སློབ་དཔོན་གྱི་ལས་ཀྱི་ཆོ་ག་དང་། སློབ་མ་འཇུག་པའི་ལས་ཀྱི་ཆོ་ག་རྒྱས་པར་གསུངས་པ་ཡིན་ནོ། །དེ་ནས་ཞེས་བྱ་བ་ནི་སྐབས་སུ་བབ་པའོ། །ཕྱག་ན་རྡོ་རྗེ་ནི་རྡོ་རྗེ་ཧཱུཾ་མཛད་དོ། །ཡང་ཞེས་བྱ་བ་ནི་འཇིག་རྟེན་གསུམ་གྱི་འཁོར་ལོའི་གཟུངས་ཀྱི་དཀྱིལ་
[346a.4]འཁོར་ལ་ལྟོས་པའོ། །རྡོ་རྗེའི་རིགས་ཐམས་ཅད་ནི་འཇིག་རྟེན་ལས་འདས་པའོ། །དེའི་ཆོས་ཀྱི་དམ་ཚིག་གི་དཀྱིལ་འཁོར་བཤད་པའོ། །དེ་ནས་ཞེས་བྱ་བ་ནི་དེ་མ་ཐག་པའོ། །འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་གསུངས་པའི་ཚུལ་གྱིས། རྡོ་རྗེ་
[346a.5]ཧཱུཾ་མཛད་ཀྱི་རྣལ་འབྱོར་དང་། དེ་ལས་བཤད་པའི་རྣལ་འབྱོར་ཆེན་པོ་བྱས་ཏེ། དེ་ནས་འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་ལས་གསུངས་པའི་སྔགས་ཐམས་ཅད་བཟླས་བརྗོད་རེ་རེ་ཞིང་བཟླས་བརྗོད་འབུམ་བྱས་པའམ། འཇིག་རྟེན་གསུམ་གྱི་འཁོར་ལོའི་ཆོས་
[346a.6]ཀྱི་དཀྱིལ་འཁོར་བསྒོམ་པ་ན། ཏིང་ངེ་འཛིན་རྣམ་པ་གསུམ་སྒོམ་པ་སྔོན་དུ་འགྲོ་བས་དེའི་མཚན་མ་ཐོབ་པའི་རྗེས་ཐོགས་ཉིད་ལ་དཀྱིལ་འཁོར་བྲི་བར་བྱའོ། །དེ་ནས་ཞེས་བྱ་བ་ནི་རྒྱུ་དེའི་ཕྱིར་ཏེ། གང་གི་ཕྱིར་འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་དུ་འཇུག་པ་མེད་
[346a.7]ན་དེས་འདུལ་བའི་སྐྱེ་བོ་རྗེས་སུ་གཟུང་བར་མི་འགྱུར་བ་དེའི་ཕྱིར་རབ་ཏུ་བཤད་པར་བྱའོ། །དམ་ཚིག་ཆེན་པོའི་དཀྱིལ་འཁོར་ཏེ། །ཞེས་བྱ་བ་ནི། དེ་ལ་དམ་ཚིག་ཀྱང་འདི་ཡིན་ལ་ཆེན་པོ་ཡང་འདི་ཡིན་པས་ན་དམ་ཚིག་ཆེན་པོ་སྟེ། ཆོས་ཐམས་ཅད་རང་བཞིན་གྱིས་རྣམ་པར་
[346b]
[346b.1]དག་པའི་ཏིང་ངེ་འཛིན་དེ་ལས་སྐྱེས་པའི་དཀྱིལ་འཁོར་ནི་དམ་ཚིག་ཆེན་པོའི་དཀྱིལ་འཁོར་ཏེ། འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་རོ། །འཇིག་རྟེན་གསུམ་གྱི་འཁོར་ལོ་བཞིན། །དཀྱིལ་འཁོར་ཐམས་ཅད་བྲི་བར་བྱ། ཞེས་བྱ་བ་ནི་འཇིག་རྟེན་གསུམ་གྱི་འཁོར་ལོའི་
[346b.2]དཀྱིལ་འཁོར་ཆེན་པོ་དང་འདྲ་བར་འདིར་ཡང་རིམ་པ་གཉིས་པར་ཕྱིའི་དཀྱིལ་འཁོར་ཐམས་ཅད་བྲི་བར་བྱ་ཞེས་བྱ་བའི་དོན་ཏོ། །སངས་རྒྱས་རྡོ་རྗེ་འཛིན་ལ་སོགས། །ཐམས་ཅད་སྙོམས་པར་ཞུགས་པའོ། །ཆོས་ཀྱི་དཀྱིལ་འཁོར་ཚུལ་ལྟ་བུར། །སྙིང་གར་མཚན་མ་ཡང་དག་གཞག། །ཅེས་བྱ་བ་ནི་
[346b.3]ཇི་ལྟར་འཇིག་རྟེན་གསུམ་ལས་རྣམ་པར་རྒྱལ་བའི་ཆོས་ཀྱི་དཀྱིལ་འཁོར་གྱི་ཡེ་ཤེས་ཀྱི་རྡོ་རྗེའི་སྟེང་དུ་རྡོ་རྗེ་སྐྱིལ་ཀྲུང་བཅས་ཏེ། སྙིང་གའི་ཕྱི་རོལ་གྱི་ཕྱོགས་སུ་ནས་འབྲས་ཙམ་གྱི་རྡོ་རྗེ་ཕྲ་མོའི་མཚན་མ་བཞག་ལ། རྡོ་རྗེ་བསྡམས་པ་བཀན་ཏེ། སྐྱིལ་ཀྲུང་གི་སྟེང་དུ་སྣོད་
[346b.4]འཛིན་པའི་ཚུལ་གྱིས་བཞག་ནས། མགྲིན་པ་བཀུག་ལ་སྣའི་རྩེ་མོར་གཏད་པའི་ལུས་དྲང་པོར་བསྲང་བའི་རྣམ་པར་སྣང་མཛད་དང་། རྡོ་རྗེ་ཧཱུཾ་མཛད་ལ་སོགས་པ་ནས། ཀླུ་རྡོ་རྗེ་ལ་མཐར་ཐུག་པ་ཏིང་ངེ་འཛིན་ལ་སྙོམས་པར་ཞུགས་པ་དེ་བཞིན་དུ་བྲི་བར་བྱའོ། ། 
[346b.5]འདི་སྐད་སྟོན་པ་ཡིན་ཏེ། འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོར་བཤད་པའི་ཚུལ་གྱིས། ཇི་ལྟ་བ་བཞིན་གྱི་དཀྱིལ་འཁོར་དབུས་སུ་ཕུར་བུ་བཏབ་ལ་སྐུད་པ་བཏགས་ཏེ། དཀྱིལ་འཁོར་ཟླུམ་པོ་སྒོ་བཞི་དང་ལྡན་པར་ཐིག་བཏབ་ལ། དེའི་ཕྱི་རོལ་
[346b.6]དུ་གཉིས་པ་ཡང་ཟླུམ་པོ་སྒོ་བཞི་དང་ལྡན་པར་ཐིག་གདབ་པར་བྱའོ། །དེ་ནས་དཀྱིལ་འཁོར་གྱི་དབུས་ན་གནས་པའི་ཕུར་བུ་ཧཱུཾ་བཞིས་བཏོན་ལ། ཁུང་བུ་ཚོན་ལྔས་བཀང་སྟེ། ཚོན་སྣ་ལྔས་དཀྱིལ་འཁོར་གཉིས་བྲིས་ལ། དེ་ནས་དཀྱིལ་འཁོར་
[346b.7]གྱི་དབུས་སུ་སེང་གེའི་གདན་གྱི་སྟེང་དུ་རྣམ་པར་སྣང་མཛད་དོ། །དེའི་ཤར་ཕྱོགས་སུ་གླང་པོ་ཆེའི་གདན་གྱི་སྟེང་དུ་རྡོ་རྗེ་ཧཱུཾ་མཛད། དེའི་ཞབས་དང་ཉེ་བའི་མདུན་ཕྱོགས་སུ་རྡོ་རྗེ་རིག་པ་མཆོག་ཡང་དག་པར་བྲི་བའོ། །བཅོམ་ལྡན་འདས་རྣམ་པར་
[347a]
[347a.1]སྣང་མཛད་ཀྱི་གཡས་ཕྱོགས་སུ་རྟའི་གདན་ལ་རིན་ཆེན་ཧཱུཾ་མཛད། རྒྱབ་ཏུ་རྨ་བྱའི་གདན་ལ་ཆོས་ཀྱི་ཧཱུཾ་མཛད། གཡོན་དུ་མཁའ་ལྡིང་གི་གདན་ལ་ལས་ཀྱི་ཧཱུཾ་མཛད་བྲི་བར་བྱའོ། །ཤར་ཕྱོགས་ཀྱི་སྒོའི་དབུས་སུ་ཁྲོ་བོ་རྡོ་རྗེ་ལྕགས་ཀྱུ། 
[347a.2]ལྷོ་ཕྱོགས་སུ་ཁྲོ་བོ་རྡོ་རྗེ་ཞགས་པ། ནུབ་ཕྱོགས་སུ་ཁྲོ་བོ་རྡོ་རྗེ་ལྕགས་སྒྲོག །བྱང་ཕྱོགས་ཀྱི་སྒོའི་དབུས་སུ་ཁྲོ་བོ་རྡོ་རྗེ་འབབས་པ་བྲི་བར་བྱའོ། །ཕྱིའི་དཀྱིལ་འཁོར་གྱི་ཤར་ཕྱོགས་སུ་སྒྱུ་མ་རྡོ་རྗེ། རྡོ་རྗེ་དྲིལ་བུ། ཐུབ་པ་རྡོ་རྗེ། རྡོ་རྗེ་མཚོན་ཆ་རྣམས་
[347a.3]གོ་རིམས་བཞིན་དུ་བྲི་བར་བྱའོ། ལྷོ་ཕྱོགས་སུ་རྡོ་རྗེ་འཁྱིལ་པ། རྡོ་རྗེ་འོད། རྡོ་རྗེ་དབྱིག་པ། རྡོ་རྗེ་སེར་སྐྱ་རྣམས་བྲིའོ། །ནུབ་ཏུ་རྡོ་རྗེ་གཏུན་རིངས། རྡོ་རྗེ་རླུང་། རྡོ་རྗེ་མེ། རྡོ་རྗེ་འཇིགས་བྱེད་དོ། །བྱང་ཕྱོགས་སུ་རྡོ་རྗེ་ལྕགས་ཀྱུ། རྡོ་རྗེ་དུས། རྡོ་རྗེ་བགེགས་
[347a.4]ཀྱི་གཙོ་བོ། །ཀླུ་རྡོ་རྗེ་བྲི་བར་བྱའོ། །དཀྱིལ་འཁོར་དེ་ཉིད་ཀྱི་ཤར་ཕྱོགས་ཀྱི་སྒོའི་དབུས་སུ་རྡོ་རྗེ་གླང་སྣ། ལྷོ་ཕྱོགས་སུ་རྡོ་རྗེ་ཕྲེང་བ། ནུབ་ཕྱོགས་སུ་རྡོ་རྗེ་དབང་། བྱང་དུ་རྣམ་པར་རྒྱལ་བའི་རྡོ་རྗེ་བྲི་བར་བྱའོ། །དེ་ནས་ཀྱི་སྒྲ་ནི་དེ་མ་ཐག་པ་སྟེ། སློབ་དཔོན་གྱི་ལས་ཀྱི་
[347a.5]རྗེས་ཐོགས་ལའོ། །དེ་ལ་སློབ་དཔོན་གྱི་ལས་ནི། དེ་ལྟར་དཀྱིལ་འཁོར་བྲིས་ལ། དགོངས་ཀའི་དུས་སུ་རང་ཉིད་ཁྲུས་བྱས། ལུས་དྲིས་བྱུགས། ཇི་སྙེད་པའི་རྒྱན་གདགས་ཤིང་། ཤིན་ཏུ་སྔོ་བའི་གོས་བགོས་ལ། དྲི་ཞིམ་ཕྲེང་བས་གདོང་ཡང་བརྒྱན། ཕྲ་མོའི་
[347a.6]རྡོ་རྗེ་དང་། ཕྲ་མོའི་དྲིལ་བུ་བླངས་ཏེ། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་ལས་བཤད་པའི་དཔལ་རྡོ་རྗེ་ཧཱུཾ་མཛད་ཀྱི་རྣལ་འབྱོར་དང་། དེ་ལས་བཤད་པའི་རྣལ་འབྱོར་ཆེན་པོ་བྱས་ལ། ཕྱིས་འཇིག་རྟེན་གསུམ་གྱི་འཁོར་ལོའི་ཆོས་
[347a.7]ཀྱི་དཀྱིལ་འཁོར་ལས་བཤད་པའི་བཅོམ་ལྡན་འདས་རྡོ་རྗེ་ཧཱུཾ་མཛད་ཀྱི་ཕྱག་རྒྱ་ཆེན་པོ་བཅིངས་ཏེ། དེ་ནས་དཀྱིལ་འཁོར་ཇི་ལྟ་བ་བཞིན་དུ་སྒོ་ཕྱ་ལ། བུམ་པ་ལ་སོགས་པ་བཅུག་ནས། ཇི་ལྟ་བ་བཞིན་དུ་ཕྱག་བཞི་བྱས་ནས་ཞུགས་ལ། དངོས་གྲུབ་ཀྱི་རྡོ་རྗེ་
[347b]
[347b.1]བརྟུལ་ཞུགས་ཀྱི་མཐར་ཐུག་པར་ཆོ་ག་ཐམས་ཅད་རྗེས་སུ་སྤྱད་ལ། ཡང་བདག་ལ་བྱིན་གྱིས་རློབ་པ་ལ་སོགས་པ་བྱས་ཏེ། དཀྱིལ་འཁོར་གྱི་ལྷ་ཐམས་ཅད་སྤྱན་དྲངས་ལ། ཕྱག་རྒྱ་བཞིས་རྒྱས་བཏབ་ནས། དབང་བསྐུར་ལ་མཆོད་པ་ཐམས་ཅད་ཀྱིས་ཡང་དག་པར་མཆོད་དེ་ཕྱག་
[347b.2]བྱས་ལ་གནང་བ་ནོད་དོ། །དེ་ནས་འདིར་ཆོས་ཀྱི་དམ་ཚིག་གི་དཀྱིལ་འཁོར་གྱི་འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་གྱི་ལས་བྱས་པར་གྱུར་ནས། དེ་ལྟར་ལས་བྱས་ཏེ། ཇི་ལྟ་བ་བཞིན་དུ་སློབ་མ་གཞུག་པ་ནི། འཇིག་རྟེན་གསུམ་གྱི་འཁོར་
[347b.3]ལོའི་དཀྱིལ་འཁོར་ཆེན་པོ་ལས་བཤད་པའི་ཆོ་གས་བྱའོ་ཞེས་བྱ་བའོ། །རྡོ་རྗེ་འཆང་ཞེས་བྱ་བ་ལ་སོགས་པ་སྨོས་ཏེ། རྡོ་རྗེ་འཆང་བའི་ཕྱག་རྒྱ་ཁྱད་པར་ཇི་ལྟ་བུ་ཞིག་ཅེ་ན། རྡོ་རྗེ་དྲིལ་བུར་བཅས་པ་བཅིངས་པའོ། །རྡོ་རྗེ་རྩེ་གསུམ་པ་དང་། རྡོ་རྗེ་རྩེ་གསུམ་པས་མཚན་
[347b.4]པའི་དྲིལ་བུ་ནི། འདིར་རྡོ་རྗེ་དང་བཅས་པའི་དྲིལ་བུ་གང་ལ་མངའ་བ་དེ་ནི་རྡོ་རྗེ་དྲིལ་བུ་དང་། བཅས་པའོ། །རྡོ་རྗེ་འཆང་བའི་ཕྱག་རྒྱ་བཅིངས་ལ། འཆིང་དུ་བཅུག་སྟེ་ཕྱག་བྱས་ལ། འཇིག་རྟེན་གསུམ་གྱི་འཁོར་ལོར་བཤད་པའི་ཆོ་གས་བཅུག་ལ། འདི་སྐད་ཅེས་བསྒོ་
[347b.5]ཤིག །ཁྱོད་ཀྱིས་དམ་ཚིག་མ་མཐོང་བ་དང་ཞེས་བྱ་བ་ནི། དམ་ཚིག་གི་ཆོས་ཀྱི་དཀྱིལ་འཁོར་འདི་མཐོང་བ་གང་ཡིན་པ་དེ་ནི་དམ་ཚིག་མཐོང་བ་ཡིན་ལ། དམ་ཚིག་མ་མཐོང་བ་ནི་འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་དུ་གཞུག་པ་ཞེས་བྱ་
[347b.6]བའི་དོན་ཏོ། །ལྷའི་རིགས་མ་མཐོང་བ་ཞེས་བྱ་བ་ནི། སྒོ་སྲུང་ནས་བརྩམས་ནས་རྣམ་པར་སྣང་མཛད་ཀྱི་བར་དུ་ལྷའི་རིགས་རྣམས་མ་མཐོང་བའོ། །གང་གིས་ལྷའི་རིགས་མཐོང་བར་བྱས་པ་དེའི་ལྷའི་རིགས་མཐོང་བ་མེད་པར་ནི་ལྷའི་རིགས་མ་མཐོང་བའོ། ། 
[347b.7]དེའི་ལྷའི་རིགས་མ་མཐོང་བ་ནི། དེ་ལྟར་བདག་ཉིད་ཀྱི་དཀྱིལ་འཁོར་མཐོང་བ་དེ་བཞིན་དུ། དེ་ལ་ལྷའི་གཟུགས་དང་བཞུགས་ལུགས་འདི་ཡིན་ཞེས་སུ་ལ་ཡང་མ་སྨྲ་ཤིག །ཅེས་བསྒོ་ལ་དྲིལ་བུ་འཁྲོལ་དུ་ཆུགས་ཤིག །འདི་སྐད་བསྒོ་ནས་ཀྱང་ཞེས་བྱ་བ་ནི། ཇི་
[348a]
[348a.1]ལྟར་དྲིལ་བུ་འདི་དཀྲོལ་བ། །ཞེས་བྱ་བ་ལ་སོགས་པའོ། །ཅི་ཞིག་བྱས་ནས་འདི་སྐད་ཅེས་བསྒོ་ཞེ་ན། མནའ་ཡི་སྙིང་པོ་བྱིན་པ་ལ། །ཞེས་བྱ་བ་སྨོས་སོ། །འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོ་ལས་བཤད་པའི་མནའི་
[348a.2]སྙིང་པོ་འདི་བརྗོད་དོ། །ཇི་ལྟར་དྲིལ་བུ་འདི་དཀྲོལ་བ། །ཞེས་བྱ་བ་ནི། ཇི་ལྟར་རྒྱུ་གང་གིས་དྲིལ་བུ་འདི་དཀྲོལ་བའི་སྒྲ་འདོན་པའོ། །སྒྲ་ཇི་ལྟར་མི་རྟག་པ་དེ་བཞིན་དུ་ལས་ཀྱི་རྡོ་རྗེས་ཁྱོད་མ་རུངས་པར་བྱེད་པའོ། །ཁྱད་པར་ཇི་ལྟ་བུ་ཞིག་ཅེ་ན། མི་རྟག་པ་སྟེ། འཆད་
[348a.3]པར་འགྱུར་བའི་དམ་ཚིག་ལས་འདས་པ་རྣམས་དུས་མ་ཡིན་པར་འཆི་བའོ། །དམ་ཚིག་ལས་འདས་ན་དུས་མ་ཡིན་པར་འཆི་བ་ངེས་སུ་ཞིག་ཅེ་ན། རྡོ་རྗེ་སློབ་དཔོན་བསྟི་སྟང་མེད། །དེ་ལ་རྡོ་རྗེ་སློབ་དཔོན་ནི་གསང་སྔགས་ཀྱི་ཐེག་པ་ལ། སངས་རྒྱས་ཀྱི་དཀྱིལ་
[348a.4]འཁོར་བྱེད་པ་ནི་སློབ་དཔོན་ནོ། །དེ་ལ་བསྟི་སྟང་མེད་པ་ནི་ཚུལ་ཁྲིམས་ཉམས་པའོ། །བརྩོན་འགྲུས་ཆུང་བའོ་ཞེས་བྱ་བ་ལ་སོགས་པར་སྨོས་པའོ། །རྡོ་རྗེ་སྤུན་ལ་མི་མཛའ་དང་། །ཞེས་བྱ་བ་ནི། །སངས་རྒྱས་ཀྱི་དཀྱིལ་འཁོར་དུ་ཞུགས་པའི་སློབ་མ་
[348a.5]སྟེ། གྲོགས་པོ་དེ་རྣམས་ལ་སྡང་བའོ། །གདུག་ལ་བྱམས་དང་ཆགས་བྲལ་བར། །ཞེས་པ་ནི། དཀོན་མཆོག་གསུམ་ལ་འཁུ་བ་དང་། སེམས་ཅན་མང་པོ་ལ་གནོད་པ་བྱེད་པས་ན་གདུག་པའོ། །དེ་རྣམས་ལ་བྱམས་པ་ནི་བདེ་བས་སྡུད་པའི་བསམ་པའོ། །ཆགས་
[348a.6]པ་དང་བྲལ་བ་ནི་བྱང་ཆུབ་ཀྱི་སེམས་ཆེན་པོ་བཏང་བའོ། །གལ་ཏེ་ཁྱོད་ཀྱིས་འདི་བྱས་ན། དུས་མ་ཡིན་པར་འཆི་བར་འགྱུར་བས། དེའི་ཕྱིར་ཁྱོད་ཀྱིས་འདི་མི་བྱའོ། །དེ་ནས་གདོང་གཡོགས་པ་བཀྲོལ་ལ་ཞེས་བྱ་བ་ནི། ཇི་ལྟ་བ་བཞིན་དུ་ཆོ་ག་ཐམས་ཅད་བྱས་ཏེ། འཇིག་
[348a.7]རྟེན་གསུམ་གྱི་འཁོར་ལོར་བཤད་པའི་ཆོ་གས་དཀྱིལ་འཁོར་བསྟན་ལ། དེའི་སྙིང་གར་རྡོ་རྗེ་འཆང་བའི་ཕྱག་རྒྱ་དགྲོལ་ལོ། །དེ་ནས་དབང་བསྐུར་བ་ལ་སོགས་པ་བྱའོ། །འདི་སྐད་སྟོན་པ་ཡིན་ཏེ། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་དུ་བཤད་པའི་
[348b]
[348b.1]ཆོ་གས་སློབ་མ་ལྷག་པར་གནས་པ་བྱས་ལ། ཇི་ལྟ་བ་བཞིན་དུ་ཕྱག་བཞི་བྱེད་དུ་བཅུག་ནས། དེ་ནས་ཆོས་ཀྱི་དཀྱིལ་འཁོར་དུ་བཤད་པའི་རྡོ་རྗེ་ཧཱུཾ་མཛད་དུ་བྱིན་གྱིས་བརླབས་ཏེ། ཕྱི་རོལ་ན་གནས་པའི་བུམ་པའི་ཆུས་དབང་བསྐུར་ཏེ་རྡོ་རྗེ་ཧཱུཾ་མཛད་དུ་བྱིན་གྱིས་བརླབས་ལ། རྡོ་རྗེ་འཆང་
[348b.2]བའི་ལས་ཀྱི་ཕྱག་རྒྱ་རང་ཉིད་ལ་བཅིངས་ལ་སློབ་མ་འཆིང་དུ་གཞུག་གོ། །སྙིང་པོ་ནི་འདི་ཡིན་ཏེ། ཨོཾ་སརྦ་ཐཱ་ག་ཏ་བཛྲ་དྷ་ར་གྲྀ་ཧྞ་བནྡྷས་ས་མ་ཡ་ཧཱུཾ་ཞེས་བྱ་བའོ། །དེ་ནས་རྡོ་རྗེ་རྩེ་གསུམ་པ་དང་བཅས་པའི་དྲིལ་བུའི་ཕྱག་རྒྱ་དེ་ཉིད་དང་མེ་ཏོག་གི་ཕྲེང་བ་འཛིན་དུ་བཅུག་ལ། འཇིག་
[348b.3]རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་གྱི་ཤར་ཕྱོགས་ཀྱི་སྒོ་ནས་བཅུག་ལ། སྙིང་པོ་ནི་འདི་ཡིན་ཏེ། ཨོཾ་བཛྲ་པྲ་བེ་ཤ་བཛྲ་ཨཱོ་བེ་ཤ་བཛྲ་ཨ་དྷི་ཏིཤྠ་བཛྲ་ཧཱུཾ། འཇིག་རྟེན་གསུམ་གྱི་ཆོས་ཀྱི་དཀྱིལ་འཁོར་ལོས་གསུངས་པའི་ཁྲོ་བོ་རྡོ་རྗེ་ལྕགས་ཀྱུའི་ལས་ཀྱི་ཕྱག་རྒྱས་
[348b.4]དགུག་པ་དང་། དེ་ནས་ལྷོའི་ཕྱོགས་ཀྱི་སྒོ་ནས་སྔ་མ་བཞིན་དུ་བཅུག་ལ། ཁྲོ་བོ་རྡོ་རྗེ་ཞགས་པའི་ལས་ཀྱི་ཕྱག་རྒྱས་གཞུག་པ་དང་། དེ་ནས་ནུབ་ཕྱོགས་ཀྱི་སྒོ་ནས་བཅུག་ལ། ཁྲོ་བོ་རྡོ་རྗེ་ལྕགས་སྒྲོག་གི་ལས་ཀྱི་ཕྱག་རྒྱས་བཅིང་བ་དང་། དེ་ནས་བྱང་ཕྱོགས་ཀྱི་སྒོ་
[348b.5]ནས་བཅུག་ལ། ཁྲོ་བོ་རྡོ་རྗེ་འབེབས་པའི་ལས་ཀྱི་ཕྱག་རྒྱས་འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་དུ་བཤད་པའི་ཚུལ་གྱིས་དབབ་པར་བྱའོ། །ཡང་ཤར་ཕྱོགས་ཀྱི་སྒོ་ནས་བཅུག་ལ། འདི་སྐད་བརྗོད་དེ་དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་
[348b.6]རིགས་སུ་ཞུགས་ཀྱི་ངས་ཁྱོད་ལ་ཡེ་ཤེས་གང་གིས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་རིགས་སུ་གྲུབ་པ་ཡང་ཐོབ་ན། དངོས་གྲུབ་གཞན་ལྟ་སྨོས་ཀྱང་ཅི་དགོས་ཏེ། དེ་ལྟ་བུའི་རྡོ་རྗེ་ཡེ་ཤེས་བསྐྱེད་པར་བྱའོ། །ཁྱོད་ཀྱིས་དཀྱིལ་འཁོར་ཆེན་པོ་མ་མཐོང་བ་རྣམས་
[348b.7]ལ་མ་སྨྲ་ཤིག །དམ་ཚིག་ཉམས་པར་གྱུར་ཏ་རེ། དེ་ནས་རྡོ་རྗེ་སློབ་དཔོན་རང་ཉིད་ཀྱིས་རྡོ་རྗེ་ཁྲོ་བོ་ཏི་རཱིརྙི་ཛྭརིའི་ཕྱག་རྒྱ་བཅིངས་ཏེ། འདི་སྐད་བརྗོད་པར་བྱའོ། །ངས་ཁྱོད་ལ་རྡོ་རྗེ་དམ་ཚིག་གི་ཡེ་ཤེས་བསྐྱེད་པར་བྱས་ཀྱི། ཁྱོད་ཀྱིས་འགའ་ཞིག་ལ་མ་སྨྲ་ཤིག །མི་
[349a]
[349a.1]བདེ་བ་མ་སྤངས་པར་དུས་བྱས་ནས་སེམས་ཅན་དམྱལ་བར་སྟུང་བར་གྱུར་ཏ་རེ། དེ་ནས་མནའི་སྙིང་པོ་བྱིན་ལ། རྡོ་རྗེ་ཁྲོ་བོ་ཏི་རཱི་ནྟི་རིའི་ཕྱག་རྒྱ་བསྟན་ནས་སོ། །རྡོ་རྗེ་འདི་ནི་ཁྲོ་བོ་ཆེ། །དམ་ཚིག་ཁྱོད་ཀྱི་རིགས་བསྲེགས་པས། །གལ་ཏེ་འདས་ན་ཀླད་པ་
[349a.2]ནས། །བརྩམས་ཏེ་ལུས་རྣམས་འཇིག་པར་བྱེད། །དམ་ཚིག་བཅིང་བར་བྱའོ། དེ་ནས་ཡང་སློབ་དཔོན་བདག་ཉིད་ཀྱིས་རྡོ་རྗེ་འཛིན་པའི་ཕྱག་རྒྱ་ཁ་ཐུར་དུ་བསྟན་པ་དང་། གྱེན་དུ་བསྟན་པ་བཅིངས་ཏེ། སློབ་མའི་སྤྱི་བོར་བཞག་ལ་འདི་སྐད་ཅེས་བརྗོད་དོ། །འདི་ནི་
[349a.3]ཁྱོད་ཀྱི་རྡོ་རྗེའི་དམ་ཚིག་ཡིན་གྱིས། གལ་ཏེ་འགའ་ཞིག་ལ་སྨྲས་ན་ཀླད་པ་འགས་པར་འགྱུར་རོ། །དེ་ནས་དམ་ཚིག་གི་ཕྱག་རྒྱ་དེ་ཉིད་དང་། མནའི་སྙིང་པོས་བསྔགས་ལ་རྡོ་རྗེ་སློབ་མ་དེ་འཐུང་དུ་གཞུག་གོ། །དེ་ལ་མནའི་སྙིང་པོ་ནི་འདི་ཡིན་ཏེ། རྡོ་རྗེ་སེམས་
[349a.4]དཔའ་དེང་ཁྱོད་ཀྱི། །སྙིང་ལ་ཡང་དག་བཞུགས་པར་གྱུར། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་ཏེ་གཤེགས། །བཛྲ་ཨུ་ད་ཀཿཞེས་བྱ་བའི་ཚིག་གིས་སོ། །དེ་ནས་སློབ་མ་ཡང་རྡོ་རྗེ་འཛིན་མའི་ཕྱག་རྒྱ་རྡོ་རྗེ་དྲིལ་བུ་དང་བཅས་པ་བཅིངས་ལ། 
[349a.5]འདི་སྐད་ཅེས་བསྒོ་ཤིག །ཁྱོད་ཀྱིས་དམ་ཚིག་མ་མཐོང་བ་དང་། ལྷའི་རིགས་མ་མཐོང་བ་སུ་ལ་ཡང་མ་སྨྲ་ཤིག་ཅེས་བསྒོ་ལ་དྲིལ་བུ་དཀྲོལ་དུ་གཞུག་གོ། །ཇི་ལྟར་དྲིལ་བུ་འདི་དཀྲོལ་བ། །དེའི་སྒྲ་ཇི་ལྟར་མི་རྟག་པ། །དེ་བཞི་ན་ལས་ཀྱི་རྡོ་རྗེ་ཁྱོད། །མི་
[349a.6]རྟག་པར་ནི་མ་རུང་བྱེད། །ཅེས་དེ་སྐད་དུ་བརྗོད་ལ། རྡོ་རྗེ་སློབ་དཔོན་བསྟི་སྟང་མེད། །རྡོ་རྗེ་སྤུན་ལ་མི་མཛའ་དང་། །གདུག་ལ་བྱམས་དང་ཆགས་བྲལ་བར། །གལ་ཏེ་ཁྱོད་ཀྱིས་བྱས་ནའོ། །ཞེས་བྱ་བ་དང་། དེ་ནས་ཡང་འདི་སྐད་དུ་བརྗོད་དེ། དེང་
[349a.7]ནས་བརྩམས་ཏེ་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱིས། ངས་འདི་བྱོས་ཤིག་ཅེས་བསྒོ་བ་གང་ཡིན་པ་དེ་བྱ་དགོས་སོ། །ཁྱོད་ཀྱིས་ང་ལ་བརྙས་པར་མ་བྱེད་ཅིག །མི་བདེ་བ་མ་སྤངས་པར་ཁྱོད་དུས་བྱས་ནས་དམྱལ་བར་ལྟུང་བ་གྱུར་ཏ་རེ་ཞེས་སྨྲས་ལ། འདི་སྐད་དུ། 
[349b]
[349b.1]དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་ལ། རྡོ་རྗེ་སེམས་དཔའ་བདག་ལ་དབབ་པར་གྱུར་ཅིག་ཅེས་སྨྲོས་ཤིག་ཅེས་བསྒོའོ། །དེ་ནས་རྡོ་རྗེ་འབེབས་པའི་དམ་ཚིག་གི་ཕྱག་རྒྱ་བཅིངས་ལ་དབབ་པ་བསྐྱེད་པར་བྱའོ། །སྙིང་པོ་ནི་འདི་ཡིན་ཏེ། བཛྲ་
[349b.2]ཨཱ་བེ་ཤ་ཨཿ། དེ་ནས་མེ་ཏོག་གི་ཕྲེང་བ་དོར་ཏེ། སྙིང་པོ་ནི་འདི་ཡིན་ཏེ། ཨོཾ་པྲ་ཏཱི་ཙྪ་ཨ་དྷི་ཏིཥྛ་བཛྲ་ཧོ། དེ་ནས་མེ་ཏོག་དེ་བླངས་ཏེ་དེའི་སྤྱི་བོར་བཅིང་ངོ་། །འདིའི་སྔགས་ནི། །ཨོཾ་པྲ་ཏི་གྲྀ་ཧྞ་ཏྭ་མི་མཾ་སཏྭ་མ་ཧཱ་བ་ལ། དེ་ནས། ཨོཾ་རྡོ་རྗེ་སེམས་དཔའ་དེང་ཁྱོད་
[349b.3]ཀྱི། །མིག་འབྱེད་པར་ནི་བརྩོན་པར་མཛད། །རྡོ་རྗེའི་མིག་ནི་བླ་མེད་པ། །ཐམས་ཅད་མིག་ནི་དེང་འབྱེད་ཤོག །ཅེས་བྱ་བ་འདི་དང་དེ་བཞིན་དུ་གདོང་གཡོགས་བཅིངས་པ་དགྲོལ་བར་བྱའོ། །དེ་ནས་སྒོ་གསུམ་ནས་བརྩམས་ནས་རྣམ་པར་སྣང་མཛད་ཀྱི་བར་དུ་བསྟན་
[349b.4]ལ། །ཧེ་བཛྲ་པ་ཤྱ་རྡོ་རྗེ་འཆང་བའི་ཕྱག་རྒྱ་སློབ་མའི་སྙིང་གར་བཀྲོལ་ལ། ཏིཥྛ་བཛྲ་དྲྀ་ཌྷོ་མེ་བྷ་བ། ཤཱ་ཤྭ་ཏོ་མེ་བྷ་བ་ཧྲྀ་ད་ཡཾ་ཨ་དྷི་ཏིཥྛ་སརྦ་སིནྷིམྨི་པྲ་ཡཙྪ་ཧཱུཾ་ཧ་ཧ་ཧ་ཧ་ཧོཿཞེས་བྱ་བ་འདི་བརྗོད་དོ། །དེ་ནས་རྣམ་པར་རྒྱལ་བའི་བུམ་པ་ལས། རྡོ་རྗེ་ཁུ་ཚུར་གྱིས་ཆུ་
[349b.5]བླངས་ཏེ་དབང་བསྐུར་རོ། །དེའི་སྙིང་པོ་ནི་འདི་ཡིན་ཏེ། ཨོཾ་བཛྲ་ཨ་བྷི་ཥིཉྩ་བཛྲ་དྷ་ར་ཏེ་ས་མ་ཡ་གྲ་གྲ །དེ་ནས་ཕྱག་རྒྱའི་དབང་བསྐུར་བ་དང་། མཚན་མའི་དབང་བསྐུར་བ་དང་། མིང་གི་དབང་བསྐུར་བ་ཇི་ལྟ་བ་བཞིན་དུ་བྱིན་ལ། ཆོ་ག་ལྷག་མ་ནི་འཇིག་རྟེན་གསུམ་ལས་
[349b.6]རྣམ་པར་རྒྱལ་བའི་དཀྱིལ་འཁོར་ཆེན་པོར་བཤད་པ་གཟུང་ངོ་། །དེ་ལྟར་སློབ་དཔོན་གྱི་ལས་ཀྱི་ཆོ་ག་དང་། སློབ་མ་འཇུག་པའི་ཆོ་ག་རྒྱས་པར་བསྟན་ནས། ད་ནི་འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་དུ་དམ་ཚིག་དང་དབང་བསྐུར་བ་ཐོབ་པས། འཇིག་
[349b.7]རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་དུ་གསུངས་པའི་དངོས་གྲུབ་རྣམས་བསྒྲུབ་དགོས་པས། འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོ་ལས་བཤད་པའི་ལྷའི་སྦྱོར་བ་དང་། ཕྱི་རོལ་གྱི་རྡོ་རྗེའི་རིགས་ཀྱི་སྦྱོར་བ་བྱས་ལ། ཕྱི་ནས་འཇིག་རྟེན་
[350a]
[350a.1]གསུམ་གྱི་འཁོར་ལོ་ནི་ཆོས་ཀྱི་དཀྱིལ་འཁོར་གྱི་ཕྱག་རྒྱ་ཆེན་པོ་ལ་སོགས་པ་བཅིངས་ལ་བསྒྲུབ་པར་བྱའོ་ཞེས་བསྟན་པའི་ཕྱིར། ཆོས་ཀྱི་དམ་ཚིག་ཅེས་བྱ་བ་ལ་སོགས་པ་གསུངས་ཏེ། དེ་ལ་ཆོས་ཀྱི་དམ་ཚིག་ནི་འཇིག་རྟེན་གསུམ་གྱི་འཁོར་ལོའི་
[350a.2]ཆོས་ཀྱི་དཀྱིལ་འཁོར་རོ། །དེའི་ཕྱག་རྒྱ་ནི་ཏིང་ངེ་འཛིན་དེས་སེམས་ཅན་གྱི་ཁམས་ལ་རྒྱས་འདེབས་པའོ། །དེའི་ཡེ་ཤེས་བསླབ་པ་ནི་དེ་བསྟན་པའོ། །སངས་རྒྱས་རྡོ་རྗེ་འཛིན་ལ་སོགས། །ཞེས་བྱ་བ་ནི། རྣམ་པར་སྣང་མཛད་ནས་བརྩམས་ནས་རྡོ་རྗེ་འབེབས་
[350a.3]པའི་བར་རོ། །ཆོས་ཀྱི་དཀྱིལ་འཁོར་དེ་བཞིན་ནོ། །ཞེས་བྱ་བ་ནི། རྣམ་པར་སྣང་མཛད་ནས་བརྩམས་ནས། འཇིག་རྟེན་གསུམ་ལས་རྣམ་པར་རྒྱལ་བའི་ཆོས་ཀྱི་འཁོར་ལོ་ལྟ་བུའོ། །དེ་ཇི་ལྟ་བུ་ཞེ་ན། བསམ་གཏན་ཞེས་བྱ་བ་ལ་སོགས་པ་སྨོས་ཏེ། བསམ་གཏན་ནི་
[350a.4]ཏིང་ངེ་འཛིན་ཏོ། །དེ་ལ་དེ་བཞིན་གཤེགས་པ་ཐམས་ཅད་གཅིག་ཏུ་བསྡུས་པ་ནི་བཅོམ་ལྡན་འདས་རྣམ་པར་སྣང་མཛད་དེ། རང་བཞིན་གྱིས་རྣམ་པར་དག་པ་ཆོས་ཀྱི་ཏིང་ངེ་འཛིན་འདི་ནི་རྣམ་པར་སྣང་མཛད་དོ། །དེ་བཞིན་གཤེགས་པ་ཐམས་ཅད་ཀྱི་རྗེས་སུ་སློབ་
[350a.5]པ་དང་། འཇིག་པ་དང་། ལྟུང་བ་དང་། འགུགས་པའི་ངོ་བོའི་ཆོས་ནི་བཅོམ་ལྡན་འདས་རྡོ་རྗེ་ཧཱུཾ་མཛད་དོ། །རང་བཞིན་གྱིས་རྣམ་པར་དག་པའི་ཕྱིར། འདི་ནི་བསམ་གཏན་ཡིན་ནོ། །དབང་བསྐུར་བའི་དམ་ཚིག་ནི་རིན་ཆེན་ཧཱུཾ་མཛད་ཀྱིའོ། །ཤེས་རབ་
[350a.6]ཀྱི་ཕ་རོལ་ཏུ་ཕྱིན་པའི་ངོ་བོ་ཞེས་བྱ་བ་ནི། ཆོས་ཀྱི་ཧཱུཾ་མཛད་ཀྱིའོ། །བརྩོན་འགྲུས་ཀྱི་ཕ་རོལ་ཏུ་ཕྱིན་པའི་ངོ་བོ་ཆོས་ཐམས་ཅད་རང་བཞིན་གྱིས་རྣམ་པར་དག་པའོ་ཞེས་བྱ་བ་ནི་ལས་ཀྱི་ཧཱུཾ་མཛད་ཀྱི་བསམ་གཏན་ནོ། །དེ་བཞིན་གཤེགས་པ་ཐམས་ཅད་སྤྱན་འདྲེན་པར་བྱེད་པ་ཞེས་བྱ་བ་
[350a.7]ནི་ཁྲོ་བོ་རྡོ་རྗེ་ལྕགས་ཀྱུའིའོ། །དེ་བཞིན་གཤེགས་པ་ཐམས་ཅད་གཞུག་པ་ནི་རྡོ་རྗེ་ཞགས་པའིའོ། །དེ་བཞིན་གཤེགས་པ་ཐམས་ཅད་འཆིང་བར་བྱེད་པ་ནི་རྡོ་རྗེ་ལྕགས་སྒྲོག་གིའོ། །དེ་བཞིན་གཤེགས་པ་ཐམས་ཅད་དབང་དུ་བྱེད་པའི་ཆོས་ཀྱི་རང་བཞིན་གྱིས་རྣམ་པར་དག་པ་
[350b]
[350b.1]ཞེས་བྱ་བ་ནི་ཁྲོ་བོ་རྡོ་རྗེ་འབེབས་པའི་བསམ་གཏན་ནོ། །ཐམས་ཅད་མཉམ་པ་ཉིད་བསམ་པ། རྡོ་རྗེ་རིག་པ་དམ་པ་སྟེ། །ཞེས་བྱ་བ་ནི་ཆོས་ཀྱི་དབྱིངས་རང་བཞིན་གྱིས་རྣམ་པར་དག་པའི་ཆོས་ཐམས་ཅད་མཉམ་པ་ཉིད་ཅེས་བྱ་བའི་དོན་ཏོ། །འགྲོ་བ་འདི་ཀུན་སྒྱུ་མ་བཞིན། །ཞེས་བྱ་བ་ནི་
[350b.2]སྒྱུ་མ་རྡོ་རྗེའིའོ། །དེ་བཞིན་སྡུག་བསྔལ་དྲིལ་བུ་འདྲ། །ཞེས་བྱ་བ་ནི་འབྲས་བུར་གྱུར་པ་ཕུང་པོའི་སྡུག་བསྔལ་ལོ། །དེ་སྐད་ཅིག་མ་ཡིན་ནོ་ཞེས་སྡུག་བསྔལ་དྲིལ་བུའི་སྒྲ་ལྟ་བུར་ཞེས་པ་ནི་དྲིལ་བུའི་བསམ་གཏན་ནོ། །སྡུག་བསྔལ་ཐམས་ཅད་མྱ་ངན་འདས། །ཞེས་བྱ་བ་ནི་ཐུབ་
[350b.3]པ་རྡོ་རྗེ་སྟེ། དེ་ལ་ཐམས་ཅད་ཀྱང་ཡིན་ལ་སྡུག་བསྔལ་ཡང་ཡིན་པས་དེ་སྡུག་བསྔལ་ཐམས་ཅད་དེ། བྱང་ཆུབ་སེམས་དཔའི་ས་ལས་བཤད་པའི་སྡུག་བསྔལ་གྱི་རྣམ་པ་བརྒྱ་རྩ་བཅུའོ། །དེའི་མྱ་ངན་ལས་འདས་པ་ནི་སྡུག་བསྔལ་ཐམས་ཅད་འགོག་པས་འགོག་པའི་བདེན་
[350b.4]པ་སྟེ། ཐུབ་པ་རྡོ་རྗེ་བསམ་གཏན་བཤད་པའོ། །རྡོ་རྗེ་འཇོམས་པ་བླ་ན་མེད། །ཅེས་བྱ་བ་ནི། རྡོ་རྗེ་མཚོན་ཆའི་བསམ་གཏན་ཏེ། སྟོང་པ་ཉིད་ཀྱི་རྡོ་རྗེའི་རྣལ་འབྱོར་བསམ་གཏན་ནོ་ཞེས་བྱ་བའི་དོན་ཏོ། །སེམས་ཅན་འདུལ་ཕྱིར་ཁྲོ་བོ་མཆོག། ཅེས་བྱ་བ་ནི་གདུག་ཅིང་མ་རུངས་པའི་སེམས་
[350b.5]ཅན་རྣམས་ཐུགས་རྗེས་འདུལ་བའི་ཕྱིར་ཁྲོ་བོ་མཆོག་གི་གཟུགས་སྟོན་པའི་བསམ་གཏན་ནི་རྡོ་རྗེ་འཁྱིལ་པའོ། །ཞི་བ་ཡིས་ནི་ངེས་པར་གསོད། །ཅེས་བྱ་བ་ནི་ཞི་བར་གྱུར་པ་ནི་ཟླ་བ་སྟེ། རྟག་པ་དང་། ཆད་པ་དང་། ཉོན་མོངས་པ་དང་བཅས་པའི་བག་ཆགས་སྤངས་པས་ན། 
[350b.6]དེ་ཉིད་གསོད་པ་ཞེས་བྱ་བའི་དོན་བསམ་གཏན་འདི་ནི་རྡོ་རྗེ་འོད་ཀྱིའོ། །དབྱིག་པ་འདྲ་ལ་འཚོག་པ་མེད། །ཅེས་བྱ་བ་ནི་རྡོ་རྗེ་དབྱིག་པའི་བསམ་གཏན་ཏེ་དབྱིག་པ་ནི་ཚར་གཅོད་པའོ། །འཚོག་པ་ནི་མཚོན་ཆ་བསྣུན་པའོ། །འདི་སྐད་སྟོན་པ་ཡིན་ཏེ། ཆོས་བདག་མེད་པ་བསྒོམས་
[350b.7]པས་གཟུང་བ་དང་འཛིན་པའི་རྣམ་པར་རྟོག་པ་ཐམས་ཅད་ནུབ་པ་འདི་ནི་འདིར་དབྱིག་པས་འཚོག་པ་སྟེ། དེས་རྣམ་པར་རྟོག་པ་རྣམས་ཀྱང་མི་འབྱུང་བར་འགྱུར་རོ། །དེའི་ཕྱིར། དབྱིག་པ་འདྲ་ལ་འཚོག་པ་མེད། །ཅེས་བྱ་བ་འདི་ནི་རྡོ་རྗེ་དབྱིག་པའི་བསམ་གཏན་ནོ། །ལོག་པར་
[351a]
[351a.1]ལྟ་བ་འཇིགས་པར་བྱེད། །ཅེས་བྱ་བ་ནི། ཆོས་ཐམས་ཅད་མ་སྐྱེས་པའི་ཕྱིར་ཆོས་ཐམས་ཅད་མེད་པར་སྟོན་པ་ནི་ལོག་པར་ལྟ་བ་སྟེ། དེས་བྱིས་པའི་སྐྱེ་བོ་སྐྲག་པར་བྱེད་པའི་ཕྱིར་རོ། ར་རོ་འདྲ་བ་དཔའ་བ་མེད། །ཅེས་བྱ་བ་ནི་རྡོ་རྗེ་གླང་སྣའི་བསམ་
[351a.2]གཏན་ཏེ། དེ་ལ་ཆོས་ཐམས་ཅད་ཀྱི་རང་བཞིན་གྱིས་རྣམ་པར་དག་པའོ་ཞེས་བསྒོམས་པས། གང་གི་ཚེ་དངོས་པོ་ལ་མངོན་པར་ཞེན་པར་གྱུར་པ་དེའི་ཚེ་ཏིང་ངེ་འཛིན་གྱིས་ར་རོ་བར་གྱུར་པ་ཡིན་ཏེ། དེ་ལྟར་གྱུར་པའི་རྣལ་འབྱོར་པ་དེ་ར་རོ་བ་འདྲ་བར་དཔའ་བ་མེད་ཅེས་བྱ་སྟེ་
[351a.3]རྣམ་པར་རྟོག་པ་ཐམས་ཅད་མེད་པར་གྱུར་པས་སྲོག་ཆགས་དང་། སྲོག་ཆགས་མ་ཡིན་པས་མི་གཡོས་པའི་ཕྱིར་རོ། །ཕྲེང་བ་འདྲ་བར་འཆིང་བ་མེད། །ཅེས་བྱ་བ་ནི་མེ་ཏོག་གི་ཕྲེང་བ་ཉིད་ལས་གཞན་པ་ནི་འཆིང་བ་མེད་དེ། གང་འདོད་པ་དེས་བཅིངས་པར་གྱུར་ནི། འཆི་བའམ་
[351a.4]འཆི་བ་ལ་ཐུག་པ་ཙམ་གྱི་སྡུག་བསྔལ་འཐོབ་པར་འགྱུར་ཡང་འདོད་པ་ཡོངས་སུ་སྤངས་པར་མི་ནུས་སོ། །དཔེ་དེ་བཞིན་དུ་བྱང་ཆུབ་ཀྱི་ཡན་ལག་གི་མེ་ཏོག་གི་ཕྲེང་བ་བཅིངས་པར་གྱུར་པས། བྱང་ཆུབ་སེམས་དཔའ་ལ་སོགས་པའི་འདོད་པ་ཡོངས་སུ་སྤང་བར་མི་ནུས་སོ་ཞེས་བྱ་
[351a.5]བ་འདི་ནི་རྡོ་རྗེ་ཕྲེང་བའི་བསམ་གཏན་ནོ། །བུད་མེད་འདོད་པས་འགྲོ་དབང་བྱེད། །ཅེས་བྱ་བ་ནི། རྡོ་རྗེ་དབང་གི་བསམ་གཏན་ནི། གསལ་བ་ཐམས་ཅད་ཀྱི་དབྱེ་བ་ཐ་དད་པས་དམ་ཚིག་དང་ཆོས་དང་། ལས་དང་། ཕྱག་རྒྱ་ཆེན་པོའི་མཚན་ཉིད་ཀྱི་བུད་མེད་ལ་ཆགས་པ་དེ་རང་
[351a.6]བཞིན་གྱིས་རྣམ་པར་དག་པ་ལ་མོས་པས། སངས་རྒྱས་ལ་སོགས་པ་སེམས་ཅན་གྱི་ཁམས་ལ་ཆགས་པའོ། །གང་ལ་ཞེ་ན། འགྲོ་དབང་བྱེད་ཅེས་བྱ་བ་སྨོས་སོ། །བརྟན་པ་ཙམ་གྱིས་གཞན་འཕམ་མོ། །ཞེས་བྱ་བ་ནི། རྣམ་པར་རྒྱལ་བའི་རྡོ་རྗེའི་བསམ་གཏན་ཏེ། ཤེས་རབ་
[351a.7]ཀྱི་རལ་གྲི་གཟུང་བ་དང་། འཛིན་པའི་རྣམ་པར་རྟོག་པ་ཐམས་ཅད་ཀྱིས་མི་སྐྲག་པས་ན་བརྟན་པ་སྟེ། དེས་ན་གཞན་ལ་ལྟོས་པ་མེད་པས་བརྟན་པ་ཙམ་གྱིས་གཞན་འཕམ་པར་བྱེད་པའོ། །འཚོག་པ་འཆད་པའི་མཚོན་ཡིན་ཏེ། །ཞེས་བྱ་བ་ནི་རྡོ་རྗེ་གཏུན་རིངས་ཀྱི་བསམ་གཏན་ནོ། ། 
[351b]
[351b.1]ཆོས་ཐམས་ཅད་རང་བཞིན་གྱིས་རྣམ་པར་དག་པོའི་ཞེས་བྱ་བ་ཤེས་རབ་ཀྱི་ཏིང་ངེ་འཛིན་གྱི་གཏུན་ཤིང་གིས་ཆོས་ཐམས་ཅད་སྤོང་བས་འཚོག་པ་སྟེ། དེ་ནི་ཚར་གཅོད་པའི་མཆོག་ཡིན་ཏེ། ཏིང་ངེ་འཛིན་ནི་དེ་ཐོབ་པས་དངོས་པོར་འཛིན་པ་མ་སྐྱེས་པའི་ཕྱིར་རོ། །རེག་པ་རྣམས་ནི་རླུང་གིའོ། ། 
[351b.2]ཞེས་བྱ་བ་ནི་མཆོག་ཅེས་བྱ་བར་སྦྱར་རོ། །འཇིག་རྟེན་ནི་རྡོ་རྗེ་རླུང་གི་བསམ་གཏན་ཡིན་ཏེ། ཆོས་ཐམས་ཅད་རང་བཞིན་གྱིས་འོད་གསལ་བའོ་ཞེས་བྱ་བ་སེམས་ཀྱི་མཚན་ཉིད་མེད་པའི་བརྩོན་འགྲུས་ཀྱི་ལས་ཀྱི་བདག་ཉིད་དེ་མངོན་སུམ་དུ་བྱེད་པ་ནི་རེག་བྱའོ། །དེའི་ཕྱིར་དེ་
[351b.3]ལྟར་གྱུར་པའི་རེག་བྱ་ལས་གཞན་མཆོག་ཏུ་གྱུར་པ་མེད་དོ། །གཟི་བརྗིད་ཅན་ནི་བྱིན་ཟ་མཆོག །ཅེས་བྱ་བ་འདི་ནི། རྡོ་རྗེ་མེའི་བསམ་གཏན་ཏེ། ཆོས་ཐམས་ཅད་བདག་མེད་པའི་ཡེ་ཤེས་ཀྱི་མེས་རྣམ་པར་རྟོག་པ་རྣམས་བསྲེགས་པས་ཡང་སྐྱེ་བར་མི་འགྱུར་བ་དེའི་
[351b.4]ཕྱིར། དེ་ལས་གཙོ་བོ་དང་མཆོག་ཏུ་གྱུར་པ་མེད་དོ། །ཟས་རྣམས་ཀྱི་ནང་ན་ཁྲག་དམ་པ་ཞེས་བྱ་བ་ནི། རྡོ་རྗེ་འཇིགས་བྱེད་ཀྱི་བསམ་གཏན་ཏེ། ཁྲག་ལ་སེམས་པ་ཞེས་གྲགས་པ་ཡིན་ནོ། །འདིར་ཆོས་ཐམས་ཅད་རང་བཞིན་གྱིས་རྣམ་པར་དག་པའོ་
[351b.5]ཞེས་བྱ་བར་ངེས་པའི་ཡེ་ཤེས་གང་ཡིན་པ་དེ་ནི་སངས་རྒྱས་རྣམས་ཀྱི་ཐུགས་ཏེ། དེ་མངོན་སུམ་དུ་བྱེད་པའི་རྣལ་འབྱོར་པ་རྣམས་ཀྱི་བཟའ་བ་ཡིན་ནོ། །མཆེ་བ་དག་པར་ཞུགས་པ་སྟེ། །ཞེས་བྱ་བ་ནི། མཆེ་བ་ཡང་དག་པའི་རྣོ་བ་བརྟན་པར་གྱུར་པ་
[351b.6]གང་ལ་མངའ་བར་གྱུར་པ་དེ་ནི་མཆེ་བ་དག་པའོ། །དེས་གསོད་ཅིང་དངོས་པོ་གཅོད་པས་དེར་ཞུགས་པ་ཡིན་ཏེ། མཆེ་བ་དག་པ་འདི་ནི་མཆེ་བའི་ལྟ་བ་རྣམ་པར་དག་པའོ། །ཆོས་ཐམས་ཅད་རང་བཞིན་གྱིས་འོད་གསལ་བའོ་ཞེས་བསྟན་པ་ནི། །ལྟ་བ་དེས་རྣམ་
[351b.7]པ་ལྔའི་ཆོས་ཀྱི་བདག་ཉིད་ཀྱི་སངས་རྒྱས་ཀྱི་སར་ཞུགས་པར་གྱུར་ཏེ་འདི་ནི་རྡོ་རྗེ་ལྕགས་ཀྱུའི་བསམ་གཏན་ཏོ། །འཆི་བདག་ཐམས་ཅད་གནས་ན་འདུག །ཅེས་བྱ་བ་ནི། རྡོ་རྗེ་ལུས་ཀྱི་བསམ་གཏན་ཏེ། འདུས་བྱས་ཐམས་ཅད་སྐད་ཅིག་མ་ཡིན་ནོ་ཞེས་བྱ་བའི་ཐ་ཚིག་
[352a]
[352a.1]གོ། །འདི་སྐད་སྟོན་པ་ཡིན་ཏེ། སྐད་ཅིག་རེ་རེ་ཞིང་འཇིག་པར་འགྱུར་བ་དེའི་ཕྱིར། དོན་དམ་པར་ཐམས་ཅད་མེད་པ་ཡིན་ནོ་ཞེས་བྱ་བར་གནས་པའོ། །འཇིགས་ལས་ལྷག་པའི་བགེགས་གཞན་མེད། །ཅེས་བྱ་བ་ནི། རྡོ་རྗེ་བགེགས་ཀྱི་
[352a.2]གཙོ་བོའི་བསམ་གཏན་ཏེ། སེམས་ཅན་ལ་བསྣུན་པར་འདོད་པས་འཇིགས་པའོ། །འདི་སྐད་སྟོན་པ་ཡིན་ཏེ། ཕྱི་རོལ་གྱི་བགེགས་ཀྱི་གཙོ་བོས་བགེགས་བྱེད་དོ་ཞེས་བྱ་བ་འདི་དག་ལོག་པར་རྟོག་པ་སྟེ། གང་གི་ཕྱིར་ཆོས་ཐམས་ཅད་རང་བཞིན་གྱིས་རྣམ་པར་དག་པས་ཕྱི་
[352a.3]རོལ་གྱི་དོན་མེད་པ་ཡིན་པ་དེའི་ཕྱིར། རང་གི་རྣམ་པར་རྟོག་པ་ལས་བྱུང་བ་ཁོ་ནའི་བགེགས་དེ་ལས་གཞན་པའི་བགེགས་ཡོད་པ་མ་ཡིན་ནོ་ཞེས་དེ་ལྟར་ཤེས་པའི་བྱང་ཆུབ་ཀྱི་སེམས་གོམས་པ་དེ་ལས་སངས་རྒྱས་དང་། བྱང་ཆུབ་སེམས་དཔའ་ཉིད་དུ་འགྱུར་རོ། །ཆུ་
[352a.4]ལས་ལྷག་པའི་རོ་གཞན་མེད། །ཅེས་བྱ་བ་ནི། །ཀླུའི་རྡོ་རྗེའི་བསམ་གཏན་ཏེ། གཟུང་བ་དང་། འཛིན་པའི་རྣམ་པར་རྟོག་པ་སྤངས་པའི་བཅོམ་ལྡན་འདས་རྣམ་པར་སྣང་མཛད་ཀྱི་གཉིས་སུ་མེད་པའི་ཡེ་ཤེས་ཀྱི་བདུད་རྩིའི་ཆུ་འཐུངས་པས་མངོན་དུ་གྱུར་པ་དེས་སྐོམ་པ་ཐམས་ཅད་
[352a.5]བསལ་བ་འདི་དང་མཚུངས་པའི་ཆུ་གཞན་མེད་དོ། །རྡོ་རྗེ་ཆེན་པོའི་རིགས་འདི་དང་། །དེ་ལས་གཞན་པའི་ཕྱི་རོལ་གྱི་རྡོ་རྗེའི་རིགས་རྣམས་ཀྱི་ཆོས་ཀྱི་ཕྱག་རྒྱ་བཟླས་པས། བྱང་ཆུབ་ཆེན་པོ་ཐོབ་པར་འགྱུར་རོ། །ཇི་ལྟར་བྲིས་པ་དང་། རྗེས་སུ་མཐུན་པར་རྡོ་རྗེ་ཆེན་པོའི་
[352a.6]རིགས་དང་། ཕྱི་རོལ་གྱི་རྡོ་རྗེའི་རིགས་འདི་དག་གིས་འཇིག་རྟེན་གསུམ་གྱི་འཁོར་ལོའི་ཆོས་ཀྱི་དཀྱིལ་འཁོར་གྱི་ཕྱག་རྒྱ་ཆེན་པོ་བཅིངས་ལ། འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་ཆེན་པོ་ལས་བཤད་པའི་དམ་ཚིག་གི་ཕྱག་རྒྱ་དང་། འཇིག་རྟེན་གསུམ་
[352a.7]གྱི་འཁོར་ལོའི་ལས་ཀྱི་དཀྱིལ་འཁོར་ལས་བཤད་པའི་ལས་ཀྱི་ཕྱག་རྒྱ་བལྟ་བར་བྱའོ།། །།འཇིག་རྟེན་གསུམ་གྱི་འཁོར་ལོའི་དཀྱིལ་འཁོར་གྱི་འགྲེལ་པ་རྫོགས་སོ།། 
