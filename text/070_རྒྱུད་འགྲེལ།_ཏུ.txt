[1a]
[1b]
[1b.1]༄༅། །ད་ནི་སྙིང་རྗེ་ཆེན་པོ་འབྱུང་བའི་དཀྱིལ་འཁོར་དེར་ཞུགས་པ་རྣམས་ཀྱི་རྗེས་སུ་བསྔགས་པ་བཤད་དེ། དེ་ཡང་དེ་ནས་བཅོམ་ལྡན་འདས་ལ་གསང་བ་པའི་བདག་པོ་ཕྱག་ན་རྡོ་རྗེས་འདི་
[1b.2]སྐད་ཅེས་གསོལ་ཏོ་ཞེས་པ་ནས། བཅོམ་ལྡན་འདས་དེ་ཅིའི་སླད་དུ་ཞེ་ན། རིགས་ཀྱི་བུ་དང་རིགས་ཀྱི་བུ་མོ་དེ་དག་ཉིད་སངས་རྒྱས་བཅོམ་ལྡན་འདས་རྣམས་སུ་བལྟ་བར་བགྱི་བ་ལགས་སོ་ཞེས་པའི་བར་ཏེ། 
[1b.3]བཅོམ་ལྡན་འདས་རིགས་ཀྱི་བུའམ། རིགས་ཀྱི་བུ་མོ་གང་སྙིང་རྗེ་ཆེན་པོའི་སྙིང་པོ་འབྱུང་བའི་དཀྱིལ་འཁོར་གྱི་རྒྱལ་པོ་ཆེན་པོ་འདིའི་དམ་ཚིག་ལ་བཞུགས་པར་གྱུར་པ་དེའི་བསོད་ནམས་ཇི་ཙམ་ཞིག་མངོན་པར་
[1b.4]འདུས་བགྱིས་པར་རིག་པར་བགྱི་ཞེས་པ་ནི་དཀྱིལ་འཁོར་དུ་ཞུགས་ཤིང་དམ་ཚིག་མནོས་པ་འབའ་ཞིག་ལ་མི་བྱའོ། དེ་བཞིན་གཤེགས་པའི་སྐུ་ལ་སོགས་པ་མཉམ་པ་ཉིད་མི་ཟད་པའི་རྡོ་རྗེའི་རྒྱན་དེ་དག་གིས་བྱིན་
[1b.5]གྱིས་བརླབས་པར་གྱུར་པ་སྙིང་རྗེ་ཆེན་པོའི་དཀྱིལ་འཁོར་དང་། ཡི་གེའི་འཁོར་ལོ་བསྐོར་བའི་དཀྱིལ་འཁོར་དང་། གསང་བའི་དཀྱིལ་འཁོར་རྣམས་དེ་བཞིན་གཤེགས་པའི་སྐུ་གསུང་ཐུགས་ཀྱི་མཚན་མར་
[2a]
[2a.1]གྱུར་པ་སྟེ། དེ་དག་ཉིད་ལ་དམ་ཚིག་གསུམ་ཞེས་བྱའོ། །དམ་ཚིག་ལ་ཞུགས་པ་ཞེས་པ་དེའི་རྒྱུ་དང་རང་བཞིན་དང་འབྲས་བུ་ལ་སྦྱོར་བར་ཤེས་པ་ཞེས་པ་སྟེ། དེ་དག་ཤེས་ཡང་རྒྱུ་ཤེས་པ་ནི་སྐུ་མི་ཟད་པ་ལ་
[2a.2]སོགས་པའི་རྡོ་རྗེའི་རྒྱན་གྱི་རྒྱུ་བྱང་ཆུབ་ཀྱི་སྙིང་པོ་ཡིན་པར་ཤེས་པའོ། །རང་བཞིན་ཤེས་པ་ནི་སྐུ་ཟད་པ་ལ་སོགས་པ་ཉིད་ཤེས་པའོ། །འབྲས་བུ་ལ་སྦྱོར་བ་ནི་གསང་སྔགས་ཀྱི་སྤྱད་པ་རྣམས་ཀྱིས་བླ་ན་མེད་པའི་བྱང་ཆུབ་ཏུ་འགྱུར་པའམ། ཇི་
[2a.3]ལྟར་བསམས་པ་འགྲུབ་པ་ལ་སོགས་པ་འཐོབ་པར་ཤེས་ནས་དེ་ལ་སྦྱོར་བ་སྟེ། དེ་ལྟ་བུར་ཞུགས་པར་གྱུར་པ་དེའི་བསོད་ནམས་ཇི་ཙམ་ཞིག་མངོན་པར་འདུས་བྱས་པ་ཞེས་ཞུས་པའོ། །སེམས་དང་པོ་བསྐྱེད་པ་ནས་ཉེ་བར་བཟུང་སྟེ། དེ་
[2a.4]བཞིན་གཤེགས་པ་ལས་བྱུང་བའི་བསོད་ནམས་མངོན་པར་འདུས་བྱས་པ་ཇི་ཙམ་པ་རིགས་ཀྱི་བུའམ་རིགས་ཀྱི་བུ་མོ་དེ་དག་གི་བསོད་ནམས་མངོན་པར་འདུས་བྱས་པ་དེ་ཙམ་དུ་རིག་པར་བྱའོ་ཞེས་པ་ནི་ས་དང་པོའི་སེམས་བསྐྱེད་པ་ནས་ས་བཅུ་
[2a.5]གཅིག་ཏུ་འགྱུར་བའི་བསོད་ནམས་མངོན་པར་འདུས་བྱས་པ་དང་མཉམ་མོ་ཞེས་པ་སྟེ། ཅིའི་ཕྱིར་ཞེ་ན། དམ་ཚིག་དེ་ལྟ་བུ་ལ་ཞུགས་པ་ནི་མོས་པས་སྤྱོད་པ་ནས་ཞུགས་ན་མཐའ་དེ་བཞིན་གཤེགས་པའི་བར་འགྱུར་བའི་ཕྱིར་རོ། །རིགས་ཀྱི་
[2b]
[2b.1]བུ་དང་རིགས་ཀྱི་བུ་མོ་དེ་དག་ནི་དེ་བཞིན་གཤེགས་པའི་ཞལ་དང་ཐུགས་ལས་སྐྱེས་པའི་སྲས་ཡིན་པར་རིག་པར་བྱའོ་ཞེས་པ་ལ་ཞལ་ནས་སྐྱེས་པ་ནི་འཇུག་པའི་སྒོ་ནས་སྐྱེས་པ་སྟེ། ཞལ་ནི་མོས་པས་སྤྱོད་པའི་ས་ལ་སོགས་པ་སྟེ། དེ་དག་མོས་པས་སྤྱོད་པའི་ས་ལ་ཞུགས་པའི་ཕྱིར་རོ། །
[2b.2]སྐྱེས་པ་ནི་དེ་བཞིན་གཤེགས་པར་འཇུག་པའོ། །ཐུགས་ལས་སྐྱེས་པའི་སྲས་ཞེས་པ་ནི་དེ་བཞིན་གཤེགས་པའི་སྤྱོད་པ་དང་མཐུན་པར་སྤྱོད་པའི་ཕྱིར་རོ། །རིགས་ཀྱི་བུའམ། རིགས་ཀྱི་བུ་མོ་དེ་དག་ཕྱོགས་གང་ན་གནས་པ་དེར་དེ་བཞིན་གཤེགས་པས་ཆེན་པོ་དགོངས་མི་དགོས་
[2b.3]པར་འགྱུར་རོ་ཞེས་པ་ནི་དེ་དག་གང་ན་འཁོད་པ་སེམས་ཅན་གྱི་དོན་སྤྱད་པ་སྟེ། ས་ཕྱོགས་དེ་བཞིན་གཤེགས་པས་སེམས་ཅན་གྱི་དོན་སྤྱད་པ་ཆེན་པོ་མི་དགོས་སོ་ཞེས་པའོ། །མགྲིན་གཅིག་ཏུ་ཞེས་པ་ནི་དུས་གཅིག་ཏུ་སྨྲས་པ་དང་། སྨྲ་བའི་ཚིག་གཅིག་པ་དང་། སྨྲ་བར་བྱ་བའི་དོན་
[2b.4]གཅིག་པ་དང་། སྒྲ་གཅིག་ཏུ་འབྱིན་པའོ། །ད་ནི་དཀྱིལ་འཁོར་ལ་སོགས་པ་བསྲུང་བ་ལ་སོགས་པ་རྣམས་འཆད་དེ། སྔགས་དེ་རྣམས་ཀྱང་དེ་བཞིན་གཤེགས་པའི་གསུང་གི་འཁོར་ལོས་ཁམས་གསུམ་དུ་ཁྱབ་པའི་བྱིན་གྱི་རླབས་སུ་གྱུར་པ་སྟེ། དེ་ནས་ཡང་བཅོམ་ལྡན་འདས་
[2b.5]རྣམ་པར་སྣང་མཛད་ཀྱིས་ཐམས་ཅད་ལྡན་པའི་འཁོར་དེ་དག་ལ་གཟིགས་ནས་ཞེས་པ་ནས་དུས་གསུམ་དུ་ཆགས་པ་མེད་པའི་སྟོབས་དང་ལྡན་པའི་གསང་སྔགས་ཀྱི་ཚིག་དག་ཡོད་དོ་ཞེས་བྱ་བའི་བར་ནི་ཁྱད་པར་དེ་ལྟ་བུ་དང་ལྡན་པའི་གསང་སྔགས་ཀྱི་ཚིག་ཡོད་ཀྱིས་བཤད་དོ་ཞེས་
[2b.6]པའི་ཚིག་ཁོང་ནས་དབྱུང་བར་རིག་པར་བྱའོ། །མཐའ་ཡས་པར་འཇུག་པ་རྒྱ་ཆེན་པོ་ལས་འབྱུང་བ་ཞེས་པ་ནི་སེམས་ཅན་གྱི་ཁམས་ཐམས་ཅད་དུ་ཁྱབ་པར་འཇུག་པ་ཞེས་པའོ། །སྣ་ཚོགས་ཀྱི་གཟུགས་ཀྱི་ནོར་བུ་དང་འདྲ་བ་ཞེས་པ་ནི་ཡིད་བཞིན་གྱི་ནོར་བུ་དེ་གཟུགས་སྣ་ཚོགས་སུ་
[2b.7]སྣང་ལ། སེམས་ཅན་གྱིས་ཅི་འདོད་པ་ཐོབ་པའི་བྱ་བ་སྣ་ཚོགས་བྱེད་དེ། དེ་བཞིན་དུ་རིག་པའི་རྒྱལ་མོ་འདི་ཡང་སེམས་ཅན་རྣམས་ཀྱི་དོན་དུ་གཟུགས་སྣ་ཚོགས་སྟོན་ཅིང་བྱ་བ་སྣ་ཚོགས་བྱེད་ཅེས་པའོ། །བསོད་ནམས་ཀྱི་ཚོགས་དཔག་ཏུ་མེད་པ་བསགས་པ་ཞེས་པ་ནི་དེ་བཞིན་
[3a]
[3a.1]གཤེགས་པའི་གསུང་དེ་ཚད་མེད་པའི་བསོད་ནམས་ཀྱི་ཚོགས་བསགས་པ་ལས་བྱུང་བའི་ཕྱིར་རོ། །ཐོགས་པ་མེད་པའི་རྟོགས་པ་ལ་གནས་པ་ཞེས་པ་ནི་སེམས་ཅན་གྱི་ཁམས་ཐམས་ཅད་ཡེ་ཤེས་ཀྱི་སྒྲིབ་པ་མེད་པར་མཁྱེན་ཞེས་པ་སྟེ། དེ་བས་ན་དུས་
[3a.2]གསུམ་དུ་ཆགས་པ་མེད་པའི་སྟོབས་དང་ལྡན་པའི་གསང་སྔགས་ཀྱི་ཚིག་ཅེས་གསུངས་སོ། །དེ་ནས་བཅོམ་ལྡན་འདས་ཀྱིས་དེའི་ཚེ་ལྗགས་ཀྱི་དབང་པོ་འདོད་པ་ཐམས་ཅད་ཡོངས་སུ་རྫོགས་པར་ཞེས་པ་ནས། ཏིང་ངེ་འཛིན་ལ་སྙོམས་པར་ཞུགས་སོ་ཞེས་པའི་བར་གྱིས་རིག་པའི་རྒྱལ་
[3a.3]མོ་དེ་ཡོངས་སུ་བསྒྲགས་པའི་ཕྱིར་ཏིང་ངེ་འཛིན་ལ་ཞུགས་པ་སྟེ། དེ་ལྟར་ཏིང་ངེ་འཛིན་དུ་ཞུགས་པ་ཡང་། བཅོམ་ལྡན་འདས་ཏིང་ངེ་འཛིན་དེ་ལྟ་བུ་ཞིག་ལ་ཞུགས་ཀྱིས། ངོ་མཚར་བ་ཞིག་འབྱུང་ངོ་སྙམ་ནས་སེམས་ཅན་རྣམས་ལྟ་བ་དང་ཉན་པ་ལ་གཟུང་བར་བྱ་བའི་ཕྱིར་རོ། །ལྗགས་
[3a.4]ཀྱི་དབང་པོ་འདོད་པ་ཐམས་ཅད་ཡོངས་སུ་རྫོགས་པ་རྣམ་པར་སྤྲུལ་པས་ཐམས་ཅད་དང་ལྡན་པའི་སངས་རྒྱས་ཀྱི་ཞིང་ཀུན་དུ་གཡོགས་ནས་ཞེས་པ་ནི་ཏིང་ངེ་འཛིན་དེར་འཇུག་པའི་ཕྱིར་དེ་བཞིན་གཤེགས་པས་བསྐལ་པ་དུ་མར་བདེན་པའི་ཚིག་བསགས་པ་ལས་བྱུང་བ་དེ་བཞིན་གཤེགས་པའི་སྐྱེས་བུ་
[3a.5]ཆེན་པོའི་མཚན་ལྗགས་རྒྱ་ཆེ་བ་སྲབ་པ་ཁ་དོག་ཟངས་འདྲ་བ་དེས་ཁྱབ་པར་བྱས་ཞེས་པའོ། །རྒྱ་ཆེན་པོ་ཞེས་པ་ནི་ཏིང་ངེ་འཛིན་དེའི་ཁྱད་པར་ཏེ། ཁམས་གསུམ་ཐམས་ཅད་དུ་ཁྱབ་པར་བྱེད་པའི་ཕྱིར་རོ། །ཡོངས་སུ་དག་པ་ཞེས་པ་ཤེས་བྱ་དང་ཉོན་མོངས་པའི་སྒྲིབ་པ་མེད་པའོ། །
[3a.6]ཆོས་ཀྱི་རྒྱལ་མཚན་ཞེས་པ་ནི་རྒྱལ་མཚན་ལྟར་གཞན་ལས་འཕགས་པའི་ཆོས་སྟོན་པར་བརྗོད་པའོ། །ཏོག་ཅེས་པ་ནི་ཏིང་ངེ་འཛིན་དེ་ཉིད་སྔགས་ཀྱི་ཚིག་སྟོན་པའི་མཚན་ཉིད་དོ། །རྩེ་མོ་ལ་ལྟ་བ་ཞེས་པ་ནི་ཁམས་གསུམ་ཐམས་ཅད་གཟིགས་པས་ན་རྩེ་མོ་ལྟར་མཐོ་བ་སྟེ། དེ་དག་ནི་
[3a.7]ཏིང་ངེ་འཛིན་གྱི་ཁྱད་པར་རོ། །དེ་བཞིན་གཤེགས་པ་ཐམས་ཅད་ཀྱིས་ཆོས་ཀྱི་དབྱིངས་ཁྱབ་པ་ཞེས་པ་ནི་ཁམས་གསུམ་ཐམས་ཅད་ཁྱབ་པ་ཞེས་པའོ། །དེ་བས་ན་སེམས་ཅན་གྱི་ཁམས་མ་ལུས་པ་རྣམས་ཡོངས་སུ་བསྐྱབ་པ་ཞེས་བྱ་སྟེ། བཅོམ་ལྡན་འདས་དེ་ལྟ་བུའི་
[3b]
[3b.1]སྒྲ་འབྱིན་པ་རིག་སྔགས་ཀྱི་རྒྱལ་མོ་གསུངས་སོ་ཞེས་སྦྱར་རོ། །སངས་རྒྱས་མཁས་པ་ཐམས་ཅད་ཀྱིས། །རིག་སྔགས་འདི་གསུངས་སོད་ལ་ནི། །ཞེས་པ་ནས། སྲིན་པོ་འཇིགས་པའི་གཟུགས་ཅན་ནི། །དེ་དག་ཐམས་ཅད་འཇིག་པར་འགྱུར། །ཞེས་པའི་བར་གྱིས་རིག་
[3b.2]པའི་རྒྱལ་མོ་དེ་མཐུ་རྗེས་སུ་བསྔགས་པ་སྟེ། སེམས་ཅན་ཐམས་ཅད་བསྲུང་བ་དང་། །བསྐྱབ་ཅིང་སྤ་བའི་ཕྱིར་གསུངས་ཏེ། །ཞེས་པ་ནི། བསྲུང་བ་ནི་གནོད་པ་ཆུང་ངུ་ལས་བསྲུང་བའོ། །སྦ་བ་ནི་གནོད་པ་འབྲིང་པོ་ལས་སྦ་བའོ། །བསྐྱབ་པ་ནི་གནོད་པ་ཆེན་པོ་ལས་སེམས་
[3b.3]ཅན་རྣམས་སྐྱོབ་པར་བྱེད་པའོ། །གང་གི་སྙིང་ལ་སྲུང་གནས་པ། །དེ་དག་ལ་ནི་འཇིགས་པ་མེད། །ཅེས་པ་ནི་སེམས་ཅན་གང་རིག་པའི་རྒྱལ་མོ་འདི་སྙིང་ལ་དྲན་ན་དེ་ལ་འཇིགས་པ་མེད་དོ་ཞེས་པའོ། །དེ་ནས་ཡང་བཅོམ་ལྡན་འདས་ཀྱིས་ཆོས་ཀྱི་དབྱིངས་རྒྱ་ཆེན་པོར་བྱིན་གྱིས་བརླབས་
[3b.4]ནས་ཞེས་པ་ནས་དེ་བཞིན་གཤེགས་པའི་ལྗགས་ཀྱིའོ་ཞེས་པའི་བར་གྱིས་དཀྱིལ་འཁོར་དུ་དགོས་པའི་སྔགས་རྣམས་བཤད་པ་སྟེ། དེ་ནས་ཡང་བཅོམ་ལྡན་འདས་ཀྱིས་ཆོས་ཀྱི་དབྱིངས་རྒྱ་ཆེན་པོར་བྱིན་གྱིས་བརླབས་ནས་ཞེས་པ་ལ། ཆོས་ཀྱི་དབྱིངས་ལ་ཡང་རྣམ་པ་གཉིས་ཏེ། 
[3b.5]ཟབ་པ་དང་རྒྱ་ཆེ་བའོ། །དེ་ལ་ཟབ་པ་ནི་བྱང་ཆུབ་ཀྱི་སྙིང་པོའི་རང་བཞིན་ནོ། །རྒྱ་ཆེ་བ་ནི་སྐུ་ལ་སོགས་པ་མི་ཟད་པའི་རྡོ་རྗེའི་རྒྱན་གྱི་འཁོར་ལོ་སྟེ། སྐུ་ལ་སོགས་པ་མི་ཟད་པའི་འཁོར་ལོ་དེ་ཉིད་བྱིན་གྱིས་བརླབས་ནས་ཞེས་པའོ། །དེའི་ཚེ་ཆོས་ཀྱི་མཛོད་ཀྱི་སྙིང་པོ་ཅན་ཞེས་བྱ་བའི་ཏིང་
[3b.6]ངེ་འཛིན་ལ་སྙོམས་པར་ཞུགས་སོ་ཞེས་པ་ནི་ཏིང་ངེ་འཛིན་དེའི་བྱེ་བྲག་སྟེ། ཆོས་ཀྱི་མཛོད་ཅེས་པ་ནི་དམ་ཚིག་གི་སྔགས་ལ་སོགས་པ་དེ་ལས་འབྱུང་བའི་ཕྱིར་རོ། །སྙིང་པོ་ཞེས་པ་ནི་འབྱུང་བའི་གནས་ཏེ་སྔགས་དེ་རྣམས་འབྱུང་བའི་གནས་དེ་ཡིན་ནོ་ཞེས་པའོ། །དམ་ཚིག་ལ་འཇུག་པའི་རིག་
[3b.7]སྔགས་འབྱུང་ངོ་ཞེས་པ་ལ་དམ་ཚིག་ཅེས་པ་ནི་ཀུན་དུ་འགྲོ་བའམ། རྟོག་པ་སྟེ་དེ་ཡང་སྐུ་ལ་སོགས་པ་མི་ཟད་པའི་རྡོ་རྗེའི་རྒྱན་ཏེ་དེ་རྟོག་པ་ལ་འཇུག་པ་ནི་རིག་པ་འདི་ལྟ་སྟེ། འཇུག་པ་ཡང་མ་ཐོབ་པར་འཇུག་པ་དང་། ཐོབ་ནས་ཞིག་སྟེ་འཇུག་པའོ། །དེ་ལ་མ་ཐོབ་པར་
[4a]
[4a.1]འཇུག་པ་ནི་དཀྱིལ་འཁོར་མ་མཐོང་བ་དང་པོར་རིག་པ་འདི་བླངས་ཏེ་འཇུག་པའོ། །བྱང་ཆུབ་སེམས་དཔའ་ཀུན་དུ་བཟང་པོ་ལ་སོགས་པ་རྣམས་ཀྱང་རིག་པ་དེ་བརྗོད་པ་ཙམ་གྱིས་རང་བཞིན་གྱིས་དཀྱིལ་འཁོར་དེ་མཐོང་བར་འགྱུར་རོ། །ཐོབ་ནས་ཞིག་སྟེ་འཇུག་པ་
[4a.2]ནི་དཀྱིལ་འཁོར་དུ་ཞུགས་ཟིན་པ་བར་གཞན་གྱིས་མཆོད་ནས་དམ་ཚིག་གི་སྔགས་འདོན་པའོ། །སྔགས་དེ་འདོན་པ་ཡང་དེ་བཞིན་གཤེགས་པའི་སྐུ་དང་གསུང་དང་ཐུགས་གསུམ་གྱི་འཁོར་ལོའི་ཡོན་ཏན་གསང་བ་དེ་ཐོས་པའོ། །དེ་ནས་དེ་མ་ཐག་ཏུ་སངས་རྒྱས་ཀྱི་ཞིང་ཐམས་ཅད་དང་བྱང་ཆུབ་
[4a.3]སེམས་དཔའི་འཁོར་གྱི་དཀྱིལ་འཁོར་ཐམས་ཅད་དུ་དམ་ཚིག་ལ་འཇུག་པའི་རིག་སྔགས་ཀྱི་སྒྲ་ཞེས་པ་ལ། སངས་རྒྱས་ཀྱི་ཞིང་ཐམས་ཅད་ཅེས་པ་ནི་འདུལ་བའི་འགྲོ་བ་ཕལ་རྣམས་ལའོ། །བྱང་ཆུབ་སེམས་དཔའི་འཁོར་གྱི་དཀྱིལ་འཁོར་ཐམས་ཅད་དུ་ཞེས་པ་ནི་ཀུན་དུ་བཟང་པོ་ལ། 
[4a.4]སོགས་པའི་འཁོར་རྣམས་ལའོ། །གང་ཞིག་ཐོས་ནས་མཁས་པ་རྣམས་ཆོས་ཐམས་ཅད་ལས་འདའ་བར་མི་འགྱུར་ཞེས་པ་ལ་དམ་ཚིག་ནི་མཁས་པ་རྣམས་ཀྱིས་ཐོས་ནས་ལུང་གི་ཆོས་དང་རྟོགས་པའི་ཆོས་གཉིས་ལས་མི་འདའ་བ་སྟེ། ལུང་གི་ཆོས་ལས་མི་འདའ་བ་ནི་དམ་པའི་ཆོས་
[4a.5]ཡོངས་སུ་མི་གཏོང་བ་ལ་སོགས་པའི་དམ་ཚིག་རྣམས་མི་འདྲལ་བའོ། །རྟོགས་པའི་ཆོས་ལས་མི་འདའ་བ་ནི་རང་བཞིན་གྱི་དཀྱིལ་འཁོར་དེ་ཡིད་ལ་བྱེད་པ་མི་གཏོང་བའོ། །ཆོས་ཀྱི་དབྱིངས་ཀུན་དུ་འབྱུང་བའི་གསང་སྔགས་ནི་འཇུག་པ་སྟེ་སློབ་མའམ། བདག་ཀྱང་རུང་སྟེ་སྟོང་པ་ཉིད་དུ་བསྒྱུར་
[4a.6]བའོ། །རྡོ་རྗེ་སེམས་དཔའི་བྱིན་གྱིས་བརླབས་པའི་སྔགས་ནི་གནས་པ་སྟེ། ཡེ་ཤེས་ལྔའི་རང་བཞིན་ནམ། རྡོ་རྗེ་སེམས་དཔའ་ཉིད་ཀྱི་སྐུར་གནས་པའོ། །རྡོ་རྗེ་གོ་ཆའི་སྔགས་ནི་ལྡང་བ་སྟེ། སེམས་ཅན་ཐམས་ཅད་བདེ་བ་དང་ལྡན་པའི་བྱམས་པ་ཆེན་པོའི་གོ་ཆ་བགོས་པའོ། །དེ་བཞིན་
[4a.7]གཤེགས་པའི་སྤྱན་གྱི་སྔགས་ནི་སློབ་མ་མིག་གཡོགས་བཀྲོལ་ཏེ་དཀྱིལ་འཁོར་བལྟར་གཞུག་པའོ། །བྱུག་སྤོས་ཀྱི་སྔགས་ནི་དེ་བཞིན་གཤེགས་པའི་ཚུལ་ཁྲིམས་རྣམ་པར་དག་པའི་ཡོན་ཏན་ལས་གྱུར་པའོ། །མེ་ཏོག་གི་སྔགས་ནི་བྱམས་པ་ཆེན་པོའི་ཡོན་ཏན་ལས་གྱུར་པའོ། །བདུག་སྤོས་
[4b]
[4b.1]ཀྱི་སྔགས་ནི་ཆོས་ཀྱི་དབྱིངས་དང་རྗེས་སུ་མཐུན་པའི་ཡེ་ཤེས་ཀྱི་ཉོན་མོངས་པ་ལ་སོགས་པ་བསྲེགས་པའི་ཡོན་ཏན་ལས་གྱུར་པའོ། །མར་མེའི་སྔགས་ནི་དེ་བཞིན་གཤེགས་པའི་ཡེ་ཤེས་ཀྱི་འོད་འབར་བ་ནམ་མཁའ་བཞིན་དུ་རྒྱ་ཆེ་བར་སྣང་བ་ལས་གྱུར་པའོ། །མཆོད་ཡོན་གྱི་སྔགས་
[4b.2]ནི་ཆོས་ཀྱི་དབྱིངས་རྣམ་པར་དག་པ་ནམ་མཁའ་དང་མཉམ་ཞིང་མི་མཉམ་པ་ལས་བྱུང་བའོ། །གཙུག་ཏོར་གྱི་སྔགས་ནི་དེ་བཞིན་གཤེགས་པའི་སྤྱི་གཙུག་བལྟར་མི་སྣང་བ་ནམ་མཁའ་ལྟར་མཐའ་མེད་པ་ལས་བྱུང་བའོ། །དེ་བཞིན་གཤེགས་པའི་གོ་ཆའི་སྔགས་ནི་དེ་བཞིན་ཉིད་ཐོབ་པར་
[4b.3]བྱེད་པའི་ལམ་གྱི་ཡེ་ཤེས་འབར་བ་དེས་ཤེས་བྱ་དང་ཉོན་མོངས་པའི་སྒྲིབ་པ་དག་སྲེག་པར་བྱེད་པ་ལས་བྱུང་བའོ། །ཀུན་དུ་འབར་བའི་སྔགས་ནི་འོད་ཀྱི་དཀྱིལ་འཁོར་ཏེ། དེ་ཡང་ལམ་གྱི་ཤེས་རབ་འབར་བས་ཤེས་བྱ་དང་། ཉོན་མོངས་པའི་སྒྲིབ་པ་སྲེག་པར་བྱེད་པ་ལས་བྱུང་བའོ། །དེ་
[4b.4]བཞིན་གཤེགས་པའི་ལྗགས་ཀྱི་སྔགས་ནི་བདེན་པའི་ཚིག་གི་ཆོས་ལ་གནས་པ་ལས་བྱུང་བ་སྟེ། དེ་བཞིན་གཤེགས་པའི་སྤྱན་དང་གཙུག་ཏོར་ལ་སོགས་པའི་སྔགས་དེ་རྣམས་འོག་ནས་འབྱུང་བའི་ཕྱག་རྒྱ་དང་ལྡན་པར་བྱ་སྟེ། སློབ་དཔོན་ཉིད་དེ་བཞིན་གཤེགས་པའི་སྐུར་བསྒྱུར་ན་ཡང་
[4b.5]སྔགས་དེ་རྣམས་ཀྱིས་བསྒྱུར་བར་བྱའོ། །ནམ་སྙིང་པོ་འབྲུ་གཅིག་པ་ལས་བསྒྱུར་ན་ནི་འདི་རྣམས་ཀྱང་མི་དགོས་སོ། །སློབ་མ་དབང་བསྐུར་བ་ན་ཡང་བུམ་པའི་ཆུས་བཀྲུས་པའི་འོག་ཏུ་སྔགས་དེ་རྣམས་ཕྱག་རྒྱ་དང་བཅས་པར་སྦྱར་རོ། །བཅོམ་ལྡན་འདས་ཇི་ལྟར་ན་དཀྱིལ་འཁོར་བྲི་བའི་
[4b.6]ཚེ་ན་ནི་བགེགས་རྣམས་ཞི་བར་འགྱུར་བ་ལགས་ཞེས་པ་ནི་ཐོག་མ་དཀྱིལ་འཁོར་འདྲི་བ་སྟེ། སྦྱོར་བའི་ཚེ་དང་བྲིས་ནས་སློབ་མ་ལ་སོགས་པ་གཟུད་པའི་ལས་བྱེད་པའི་ཚེ་དང་། སློབ་མ་ལ་སོགས་པ་བཙུད་ཟིན་པའི་ཚེ་བགེགས་བྱུང་ན་ཇི་ལྟར་བགྱི་ཞེས་ཞུས་པའོ། །གསང་སྔགས་སྒྲུབ་པའི་ཚེ་ན་
[4b.7]ཡང་། །ལོག་འདྲེན་རྣམས་ནི་མ་མཆིས་འགྱུར། །ཞེས་པ་ནི་དཀྱིལ་འཁོར་མ་བྲིས་ཀྱང་རུང་སྟེ། སྤྱིར་སྔགས་སྒྲུབ་པ་ལ་བགེགས་བྱུང་ན་ཇི་ལྟར་ཞི་བར་བགྱི་ཞེས་པའོ། །གསང་སྔགས་རྣམས་ཀྱང་ཇི་ལྟར་བསྒྲུབ།།ཅེས་པ་ནི་གསང་སྔགས་ཀྱི་སྒྲུབ་པ་བཟླས་པའི་ཡན་ལག་བཞི་ལ་
[5a]
[5a.1]སོགས་པ་ཇི་ལྟར་བགྱི་ཞེས་པའོ། །དེ་ཡི་འབྲས་བུ་ཅི་འདྲར་འགྱུར། །ཞེས་པ་ནི་གསང་སྔགས་བསྒྲུབས་ན་དེའི་འབྲས་བུ་ཅི་འདྲ་བར་འགྱུར་ཞེས་པའོ། །བགེགས་ནི་རང་གི་སེམས་ལས་བྱུང་། །ཞེས་པ་ནས། ཚངས་པའི་མ་འོན་ཏེ་བརྒྱ་བྱིན་ཡང་། །དེ་ཡི་མོད་ལ་མྱུར་དུ་
[5a.2]འཚིག །ཅེས་པའི་བར་གྱིས་བགེགས་ཞི་བར་བྱ་བ་བཤད་པ་སྟེ། དེ་ཡང་མཚན་མ་མེད་པ་དང་མཚན་མ་དང་བཅས་པའོ། །མཚན་མ་མེད་པ་ནི་བྱང་ཆུབ་ཀྱི་སེམས་བསྒོམ་པའོ། །མཚན་མ་དང་བཅས་པ་ནི་འཕགས་པ་མི་གཡོ་བའི་གཟུགས་སུ་བསྒྱུར་ཅིང་སྔགས་དང་ཕྱག་རྒྱ་དང་
[5a.3]དཀྱིལ་འཁོར་དུ་ལྡན་པར་སྦྱར་བའོ། །སྔོན་ཆད་སེར་སྣ་བསྟན་པའི་ཕྱིར། །བགེགས་ནི་རང་གི་སེམས་ལས་བྱུང་། །དེ་ཡི་རྒྱུ་ནི་གཞིག་པའི་ཕྱིར། །ཞེས་པ་ནས། བྱང་ཆུབ་སེམས་ཞེས་བཤད་པ་ཡིན། །ཞེས་པའི་བར་ནི་བགེགས་ནི་ཆོས་དང་ཟང་ཟིང་གཞན་ལ་མི་གཏོང་བར་
[5a.4]འཇུངས་པ་ལས་བརྟེན་པའི་བག་ཆགས་རང་གི་སེམས་ལ་བསགས་པ་ལས་གྱུར་ཏེ་བགེགས་དེའི་རྒྱུ་ནི་སེར་སྣ་ཡིན་ནོ། །དེ་གཞིག་པའི་ཕྱིར་བྱང་ཆུབ་ཀྱི་སེམས་བསྒོམ་པ་ནི་བྱང་ཆུབ་ཀྱི་སྙིང་པོའི་རང་བཞིན་གོམས་པར་བྱ་བ་སྟེ། སྟོང་པ་ཉིད་གོམས་པར་བྱས་ན་སེར་སྣའི་དངོས་པོའམ། 
[5a.5]བགེགས་ཀྱི་དངོས་པོ་དག་དམིགས་སུ་མེད་པའི་སྒོ་ནས་ཞི་བར་འགྱུར་རོ། །གང་ཏུ་སེམས་དང་སེམས་བྱུང་བའི། །ཞེས་པ་ནས། སྤྲོས་པ་ཐམས་ཅད་འགག་འགྱུར་བ། །ཞེས་པའི་བར་ནི་བྱང་ཆུབ་ཀྱི་སེམས་དེ་ཉིད་ཀྱི་ཁྱད་པར་ཏེ། བྱང་ཆུབ་ཀྱི་སེམས་དེ་ནི་རྣམ་པར་རྟོག་པ་ལ་
[5a.6]སོགས་པ་སྤོང་ཞིང་འགོག་པའི་རང་བཞིན་ནོ་ཞེས་པའོ། །སྔགས་པས་བྱང་ཆུབ་སེམས་དྲན་ཞིང་། མི་གཡོ་བ་ནི་ཡིད་ལ་བཟླས། །དེ་ཡི་ཕྱག་རྒྱ་བཅིངས་ནས་ནི། །བགེགས་རྣམས་ཐམས་ཅད་འཇིག་པར་འགྱུར། །ཞེས་པ་ནི་བགེགས་བསལ་བའི་ཐབས་གཉིས་པ་སྟེ། སྔགས་
[5a.7]བས་བྱང་ཆུབ་ཀྱི་སེམས་དྲན་པར་བྱས་ནས་འཕགས་པ་མི་གཡོ་བའི་སྔགས་ཡིད་ལ་བཟླས་པར་བྱ་སྟེ། དེའི་སྙིང་གར་རླུང་གི་དཀྱིལ་འཁོར་གྱི་ནང་ན་ཡི་གེ་ཧཾ་འདུག་པར་བསམས་ཏེ་ཡི་གེ་ཧཾ་གི་སྒྲས་ཆོས་ཐམས་ཅད་རྒྱུ་དང་འབྲས་བུ་མི་དམིགས་པ་ནི་བྱང་ཆུབ་ཀྱི་སེམས་དྲན་པའོ། །སྔགས་ཟློས་
[5b]
[5b.1]པ་ནི་ཡིད་ལ་མི་གཡོ་བར་ཟློས་པ་སྟེ། དེ་ལྟར་སྔགས་དེ་ཕྱག་རྒྱ་དང་ལྡན་པར་བཟླས་ནས་བསྡིགས་ན་བགེགས་དེ་འབྱེར་བར་འགྱུར་རོ། །གསང་བ་པའི་བདག་པོ་དེ་ལ་རླུང་བཅིང་བ་ཉོན་ཅིག་ཅེས་པ་ནས། སྔོན་གྱི་རྒྱལ་བ་རྣམས་ཀྱིས་བཤད། །ཅེས་པའི་བར་ནི་རླུང་བཅིང་པའི་ཆོ་ག་སྟེ། བདག་
[5b.2]ཡི་གེ་ཨ་ལས་རྣམ་པར་སྣང་མཛད་དུ་བསྒྱུར་ནས་ཡིད་ལ་འཕགས་པ་མི་གཡོ་བའི་སྙིང་པོ་ཧཾ་བསམ་ཞིང་རླུང་གི་ཕྱོགས་སུ་དྲིའི་ཐིག་ལེ་བདུན་བྱ་བ་ནི་རླུང་གི་རྒྱལ་པོ་འཁོར་དང་བཅས་པ་སྟེ། འཁོར་དྲུག་གིས་མཐའ་བསྐོར་ནས་རྒྱལ་པོ་ཉིད་དབུས་སུ་གཞག་ལ་ཀུན་ཀྱང་རི་དགས་
[5b.3]ལ་ཞོན་པ་ཁ་དོག་སྔོན་པོར་བསམས་ཏེ། དེའི་སྟེང་དུ་ཁམ་ཕོར་གྱིས་བཀབ་ལ། ཁམ་ཕོར་དེ་རི་རབ་ཏུ་བསམས་ཏེ་དེའི་སྟེང་དུ་ཡི་གེ་ཨཾ་བསམ་ཞིང་ཨཾ་ལས་དབང་ཆེན་གྱི་དཀྱིལ་འཁོར་གསེར་གྱི་ཁ་དོག་འདྲ་བ་ཤིན་ཏུ་ཁྲོ་བར་བསམ་མོ། །སེམས་དཔའ་ཆེན་པོ་ཆུ་ཡི་ཡང་། །
[5b.4]ཞེས་པ་ནས། ཕྱོགས་ཀུན་ནས་ནི་ལངས་པའི་སྤྲིན། །དེ་མ་ཐག་ཏུ་འཇིག་པར་འགྱུར། །ཞེས་པའི་བར་གྱིས་ནི་ཆུའི་བགེགས་བསལ་བ་སྟེ། བདག་ཉིད་ཡི་གེར་ལས་འཕགས་པ་མི་གཡོ་བ་མདོག་དམར་པོ་འབར་བར་བསམས་ལ་སྤྲིན་གྱི་གཟུགས་ལ་བྲིས་ཏེ་དེ་རལ་གྲིའི་ཕྱག་
[5b.5]རྒྱས་གཏུབས་ན་འཇིག་པར་འགྱུར་རོ། །ཡང་ན་སྔགས་པ་མི་གཡེང་པས། །དེ་དག་ཕུར་བུས་གདབ་བྱས་ཏེ། །མཁས་པ་རྡོ་རྗེར་གྱུར་ནས་སུ། །ཐམས་ཅད་རྡོ་རྗེའི་ཕུར་བུས་གདབ། །ཡང་ན་བགེགས་རྣམས་ཐམས་ཅད་ནི། །ཞི་བར་བྱ་བ་ཡང་བཤད་དེ། །ཞེས་པ་ནི་ཆུའི་བགེགས་
[5b.6]དེ་ཉིད་བསལ་བའི་ཕྱིར་གཞན་གསུངས་པ་སྟེ། བདག་ཉིད་ཕྱག་ན་རྡོ་རྗེར་བསྒྱུར་ལ། རྡོ་རྗེ་རྩེ་ལྔ་པའི་ཕྱག་རྒྱ་བཅིངས་ནས་ཕྱག་རྒྱའི་རྩེ་སྤྲིན་གྱི་གཟུགས་ལ། ཕུར་བུས་གདབ་པའི་ཐབས་སུ་བཙུགས་ན་ཞི་བར་འགྱུར་རོ། །ཡང་ན་བགེགས་སུ་གྱུར་པ་ཀུན་ཞི་བར་འགྱུར་བར་བྱ་བར་
[5b.7]ཡང་བཤད་དོ། །སྔགས་པ་དཀྱིལ་འཁོར་དབུས་གནས་ནས། །ཞེས་པ་ནས། དོགས་པ་མེད་པར་འཆི་བར་འགྱུར། །ཞེས་པའི་བར་གྱིས་བགེགས་ཞི་བར་བྱེད་པའི་ཐབས་གཞན་གསུངས་པ་སྟེ། སྔགས་པ་འཕགས་པ་མི་གཡོ་བའི་གཟུགས་སུ་བསྒྱུར་ནས་དེའི་སྔགས་བཟླས་པར་
[6a]
[6a.1]བྱ་སྟེ། འཕགས་པ་མི་གཡོ་བར་བསྒྱུར་བའི་སྙིང་གར་རླུང་གི་དཀྱིལ་འཁོར་བསམས་ཏེ་དེ་ལ་སྔགས་གནས་པར་བསམ་ཞིང་སྔགས་པ་ཉིད་དཀྱིལ་འཁོར་ཆེན་པོའི་སྒོ་ཁྱུད་ཀྱི་ནང་དུ་འདུག་ལ་དེར་བགེགས་ཀྱི་གཟུགས་བྲིས་ཏེ། དེའི་སྤྱི་བོར་རྐང་པ་གཡོན་པས་བཙིར་
[6a.2]ན་བགེགས་ཞི་བར་འགྱུར་རོ། །དེ་ཡི་གཟུགས་བརྙན་བྱས་ནས་སུ། །ཞེས་པ་ནས། དེ་ཡི་མོད་ལ་མྱུར་དུ་འཚིག །ཅེས་པའི་བར་གྱིས་ཀྱང་བགེགས་བསལ་བའི་ཐབས་གཞན་བཤད་པ་སྟེ། བགེགས་ཀྱི་གཟུགས་བྱས་ལ་དུག་དང་སྐེ་ཚེ་བསྲེས་པས་བསྐུས་ཏེ་མེ་ལ་བསྐམས་ན་
[6a.3]བགེགས་ཞི་བར་འགྱུར་རོ། །དེ་ནས་བཅོམ་ལྡན་འདས་ལ་ཕྱག་ན་རྡོ་རྗེས་འདི་སྐད་ཅེས་གསོལ་ཏོ་ཞེས་པ་ནས། བྱང་ཆུབ་སེམས་དཔའ་གསང་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པ་རྣམས་ཀྱིས་ཀྱང་རང་རང་གི་གནས་ལ་གནས་ནས་དོན་ཐམས་ཅད་བ་སྒྲུབ་པར་བགྱིའོ་ཞེས་པའི་བར་ནི་
[6a.4]སྔར་བགེགས་བསལ་བ་བཤད་པའི་སྐབས་སུ་འཕགས་པ་མི་གཡོ་བ་རླུང་གི་ཁ་དོག་ཏུ་གནས་ཏེ་བསྐྲད་པ་དང་། མེའི་ཁ་དོག་ཏུ་བསྒྱུར་ཏེ་བགེགས་བསྐྲད་པ་དང་། ཁམ་ཕོར་ལ་དབང་ཆེན་གྱི་དཀྱིལ་འཁོར་བསམས་ནས་རླུང་བཅིང་བར་བཤད་པའི་དོན་ཕྱག་ན་རྡོ་རྗེས་མཇལ་བ་ནི་ཞི་བ་དང་
[6a.5]རྒྱས་པའི་ལས་བྱ་བ་རྣམས་ལ། ལྷ་རྣམས་རང་རང་གི་དཀྱིལ་འཁོར་ལ་གནས་ནས་ཞི་བ་ལ་སོགས་པའི་ལས་རྣམས་བྱེད་པར་མཇལ་ཏེ། དེ་ཅིའི་སླད་དུ་ཞེ་ན། དམ་ཚིག་གི་ཚུལ་གྱིས་དེ་ལྟ་བུ་ཡིན་ཏེ་ལྷ་རྣམས་རང་རང་གི་དཀྱིལ་འཁོར་ལ་གནས་པར་སྦྱར་ན་གང་དུ་བསམས་པ་དེ་བྱིན་
[6a.6]གྱིས་ཀྱང་རློབ་པ་ལས་གང་བྱ་བ་རྣམས་ཀྱང་དེ་བཞིན་གཤེགས་པས་ཇི་སྐད་གསུངས་པ་བཞིན་དུ་བྱེད་པར་འགྱུར་ཏེ། དེ་བས་ན་སྔགས་པ་རྣམས་ཀྱང་ལྷའི་ཁ་དོག་ཅི་འདྲ་བར་དེར་བསྒྱུར་ཏེ་ལས་རྣམས་བྱ་བར་མཇལ་ཏོ་ཞེས་པའོ། །བཅོམ་ལྡན་འདས་ཀྱིས་བཀའ་སྩལ་པ། 
[6a.7]གསང་བ་པའི་བདག་པོ་དེ་དེ་བཞིན་ཏེ། དེ་སྐད་སྨྲས་པ་དེ་དེ་བཞིན་ནོ་ཞེས་པ་ནི་ཕྱག་ན་རྡོ་རྗེས་མཇལ་བ་དེ་ཕྱིན་ཅི་མ་ལོག་པར་མཇལ་ཏོ་ཞེས་པའོ། །གང་གིས་ཁ་དོག་གང་གསུངས་པ། །དེ་ཉིད་དེ་ཡི་དཀྱིལ་འཁོར་ཏེ། ཞེས་པ་ནི་ལྷ་རྣམས་ཀྱི་ཁ་དོག་ཅི་འདྲ་བ་དེའི་དཀྱིལ་འཁོར་
[6b]
[6b.1]ཡང་དེ་འདྲ་བར་བྱའོ་ཞེས་པ་སྟེ། ལྷའི་ཁ་དོག་སེར་པོ་ནི་དབང་ཆེན་གྱི་དཀྱིལ་འཁོར་ལ་སྦྱར་བར་བྱ་ཞིང་། ལྷའི་ཁ་དོག་དཀར་པོ་ནི་ཆུའི་དཀྱིལ་འཁོར་ལ་སྦྱར་བར་བྱ། ལྷའི་ཁ་དོག་དམར་པོ་ནི་མེའི་དཀྱིལ་འཁོར་ལ་སྦྱར་བར་བྱ་ལ། ལྷའི་ཁ་དོག་སྔོན་པོ་དང་ནག་པོ་ནི་རླུང་གི་དཀྱིལ་འཁོར་
[6b.2]ལ་སྦྱར་བར་བྱ་སྟེ། དེ་རྣམས་ནི་སོ་སོའི་དཀྱིལ་འཁོར་མཐའ་གཅིག་ཏུའོ། །དེ་ལས་མཆོད་པའི་ཡོ་བྱད་ལ་སོགས་པས་གཞན་དུ་བསྒྱུར་ན་རྒྱལ་བའི་ལྷ་ཡང་ཞི་བར་འགྱུར། ཞི་བ་ཡང་ཁྲོ་བོ་ལ་སོགས་པར་དགོས་པའི་དབང་གིས་བསྒྱུར་དུ་རུང་བར་ཤེས་པར་བྱའོ། །ལྷ་ལ་ལ་ནི་
[6b.3]ཁ་དོག་ཐམས་ཅད་དང་ལྡན་པ་སྟེ། དཔེར་ན་འཕགས་མ་སྒྲོལ་མ་ལ་སོགས་པ་ཁ་དོག་ལྗང་གུ་ཡིན་པས་ཁ་དོག་ཐམས་ཅད་དང་ལྡན་པ་སྟེ། དཀྱིལ་འཁོར་ཀུན་དང་ལས་ཐམས་ཅད་བྱེད་པར་ཤེས་པར་བྱའོ། །དེ་བཞིན་དུ་དགོས་པའི་དབང་གིས་མཆོད་པའི་ཡོ་བྱད་ལ་སོགས་པས་
[6b.4]བསྒྱུར་ན་རང་བཞིན་སོ་སོར་ངེས་པ་ལས་ཀྱང་ལས་ཐམས་ཅད་བྱེད་པར་ཤེས་པར་བྱའོ། །དེ་ལ་གསང་བ་པའི་བདག་པོ་མ་འོངས་པའི་དུས་ན་སེམས་ཅན་བློ་ཞན་པ་ཞེས་པ་ནས། དེས་སེམས་ཅན་རྣམས་ལ་ཕན་པར་བཞེད་ནས་འདི་དག་ཐམས་ཅད་བཤད་དོ་ཞེས་བྱ་བར་ནི་མི་ཤེས་སོ་
[6b.5]ཞེས་པའི་བར་གྱིས་ནི་ལྷ་རྣམས་ཀྱི་ཁ་དོག་གང་ཡིན་པ་དཀྱིལ་འཁོར་ཡང་དེ་ཡིན་པར་གསུངས་པ་ན། དབང་ཆེན་དང་མེའི་དཀྱིལ་འཁོར་ལ་སོགས་པ་ནི་འཇིག་རྟེན་པའི་རྒྱུད་ལ་ཡོད་ཀྱི་འཇིག་རྟེན་ལས་འདས་པའི་རྒྱུད་བྱ་བའི་རྒྱུད་དང་རྣལ་འབྱོར་གྱི་རྒྱུད་ཀུན་ལས་མི་འབྱུང་བས་ན་འདི་
[6b.6]ནི་སངས་རྒྱས་ཀྱིས་གསུངས་པ་མ་ཡིན་ནོ་ཞེས་ཟེར་ཏེ། གང་འཇིག་རྟེན་གྱི་རྒྱུད་རྣམས་ཀྱང་སངས་རྒྱས་བཅོམ་ལྡན་འདས་ཐམས་ཅད་མཁྱེན་པས་སེམས་ཅན་རྣམས་སོ་སོའི་དད་པ་དང་རྗེས་སུ་མཐུན་པར་བཤད་དོ་ཞེས་མི་ཤེས་པའི་ཕྱིར་རོ་ཞེས་པ་སྟེ། དེ་ཅིའི་ཕྱིར་དེ་ལྟར་མི་ཤེས་
[6b.7]ཤེ་ན། བློ་ཞན་ཅིང་དད་པ་ཆུང་བ་ལ་སོགས་པའི་ཉེས་པས་བསྐལ་པའི་ཕྱིར་རོ། །ཆོས་རྣམས་ཀྱི་ནི་ཆོས་ཀྱི་མཚན། །བླུན་པོ་དེས་ནི་དེ་མི་ཤེས། །ཆོས་རྣམས་ཀུན་གྱི་མཚན་ཉིད་ནི། །སྟོང་པ་ཉིད་དུ་ཡང་དག་གསུངས། །ཞེས་པ་ནི་དེ་དག་ནི་བདག་ཉིད་ཀྱང་མ་རུང་ལ་གཞན་ཡང་
[7a]
[7a.1]ཕུང་བར་བྱེད་པ་ཡིན་ནོ་ཞེས་བྱ་བ་དང་སྦྱར་རོ། །སྔགས་པ་རྟག་ཏུ་དེར་གནས་ནས། །རབ་ཏུ་ངེས་པར་ལས་བྱའོ། །ཞེས་པ་ནི་སྔགས་པས་སྟོང་པ་ཉིད་ལ་གནས་ནས་ཞི་བ་ལ་སོགས་པའི་ལས་བྱའོ་ཞེས་པ་སྟེ། སྟོང་པ་ཉིད་ལ་གནས་ནས་ལས་བྱ་བ་ཡང་གཅིག་
[7a.2]ནི་མཚན་མ་མེད་པའི་ཏིང་ངེ་འཛིན་ལ་གནས་ནས་དེ་ཉིད་ཀྱིས་གྲུབ་པ་ཐོབ་པར་འགྱུར་བའོ། །གཅིག་ནི་སྟོང་པ་ཉིད་ཀྱི་ཏིང་ངེ་འཛིན་མངོན་དུ་བྱས་ནས་དེ་ལས་ལངས་ཏེ་བཟླས་ལ་སོགས་པ་བྱས་ནས་གྲུབ་པ་ཐོབ་པའོ། །དེ་དག་ནི་བགེགས་ཞི་བར་བྱ་བའི་སྐབས་སོ།། །།
[7a.3]ད་ནི་ཀུན་དུ་བཟང་པོ་ལ་སོགས་པ་བྱང་ཆུབ་སེམས་དཔའ་དེ་རྣམས་ཐོག་མ་མོས་པས་སྤྱོད་པའི་ས་ལ་ཞུགས་པའི་ཚེ་རང་རང་གིས་རྣམ་པར་གྲོལ་བའི་སྒོ་གསང་སྔགས་ཀྱི་ཚིག་བསྟན་པ་དེ་ཉིད་ལ་གོམས་པར་བྱས་པས་ས་བཅུ་དང་ས་བཅུ་གཅིག་ལ་སོགས་པ་ཡོངས་སུ་རྫོགས་པའི་རང་
[7a.4]རང་གི་རྣམ་པར་ཐར་པའི་སྒོ་ཇི་ལྟར་རྟོགས་པའི་གསང་སྔགས་རྣམས་སྙིང་རྗེ་ཆེན་པོ་འབྱུང་བའི་དཀྱིལ་འཁོར་དུ་དགོད་པའི་ཕྱིར་སྨྲ་བར་འདོད་ནས་བཅོམ་ལྡན་འདས་ལ་གསོལ་བ་སྟེ། དེ་ནས་ཕྱག་ན་རྡོ་རྗེ་ལ་སོགས་པ་རྡོ་རྗེ་འཛིན་པ་དེ་དག་ཅེས་ལ་སོགས་པས་སོ། །དེ་ནས་བཅོམ་ལྡན་
[7a.5]འདས་རྣམ་པར་སྣང་མཛད་ཀྱིས་བྱང་ཆུབ་སེམས་དཔའ་དེ་དག་དང་རྡོ་རྗེ་འཛིན་དེ་དག་ལ་མི་ཉམས་པའི་ཆོས་ཉིད་དུ་བྱིན་གྱིས་བརླབས་ཞེས་པ་ནི་བྱང་ཆུབ་སེམས་དཔའ་དེ་རྣམས་མི་འགོང་བའམ། སྤོབས་པ་སྐྱེ་བར་བྱིན་གྱིས་བརླབས་ཞེས་པའོ། །སངས་རྒྱས་ཀྱི་རྒྱན་ཞེས་པ་ནི་བྱང་ཆུབ་
[7a.6]སེམས་དཔའ་ཀུན་དུ་བཟང་པོ་ཏིང་ངེ་འཛིན་དུ་ཞུགས་ན་སྤུའི་ཁུང་བུ་རེ་རེ་ནས་སངས་རྒྱས་རེ་རེ་འབྱུང་སྟེ། དེ་ལྟར་ལུས་ལས་སངས་རྒྱས་གྲངས་མེད་པ་འབྱུང་བར་འགྱུར་བ་དེ་ཉིད་ལ་རྒྱན་ཞེས་བྱའོ། །དེ་བཞིན་དུ་ཏིང་ངེ་འཛིན་རྣམས་བྱང་ཆུབ་སེམས་དཔའ་སོ་སོའི་ཡོན་ཏན་དང་རྗེས་
[7a.7]སུ་མཐུན་པར་ཤེས་པར་བྱ་སྟེ། དེ་བཞིན་དུ་གསང་སྔགས་རྣམས་ཀྱང་དེ་བཞིན་གཤེགས་པའི་ཡོན་ཏན་ལས་བྱུང་ཞིང་བྱང་ཆུབ་སེམས་དཔའ་དེ་རྣམས་ཀྱི་སོ་སོའི་རྣམ་པར་གྲོལ་བའི་སྒོ་སྟེ། དེ་དག་ཉིད་ཀྱི་ཚིག་ཏུ་བྱིན་གྱིས་བརླབས་པར་ཤེས་པར་བྱའོ། །དེ་ནས་ཡང་
[7b]
[7b.1]བཅོམ་ལྡན་འདས་རྣམ་པར་སྣང་མཛད་ཀྱིས་ཐམས་ཅད་དང་ལྡན་པའི་འཁོར་འདུས་པ་ལ་གཟིགས་ནས་ཞེས་པ་ནས། རྣམ་རྟོག་རྣམ་པར་སྤངས་ཏེ་སྤྱད་པ་སྤྱོད་པར་གྱིས་ཞེས་པའི་བར་དུ་སྔར་ཡི་གེ་ཨ་རྣམ་པ་བཞི་བྱང་ཆུབ་དང་སྤྱོད་པ་དང་ཀུན་དུ་སངས་རྒྱས་པ་དང་མྱ་ངན་ལས་འདས་པའི་ཏིང་ངེ་འཛིན་གྱི་སྒོ་
[7b.2]གསོད་པ་སྟེ། དེ་ཉིད་ཀྱི་དོན་བྱང་ཆུབ་དང་སྤྱོད་པ་དང་ཀུན་དུ་སངས་རྒྱས་པ་དང་མྱ་ངན་ལས་འདས་པའི་རང་བཞིན་ཡང་བསྟན་པ་སྟེ། དེ་བསྟན་པ་ཡང་འདུལ་བའི་འགྲོ་བ་རྣམས་ལ་ལ་ནི་ཡི་གེ་ཨ་ལ་སོགས་པའི་ཡི་གེ་འབྲུའི་སྒོ་ནས་གོམས་པར་བྱེད་ལ། ལ་ལ་ནི་དེའི་དོན་གྱི་སྒོ་ནས་གོམས་པར་བྱེད་
[7b.3]དེ། དེ་བས་ན་དོན་འདི་བསྟན་པས་བྱང་ཆུབ་ལ་སོགས་པའི་རང་བཞིན་ཁོང་དུ་ཆུད་པར་བྱ་བར་དོན་གྱི་སྒོ་ནས་བསྟན་ཏོ། །རེ་བ་ཐམས་ཅད་ཡོངས་སུ་རྫོགས་པར་བྱེད་པ་དུས་གསུམ་མཐའ་ཡས་པའི་སྒོ་ངེས་པའི་ཡེ་ཤེས་ཡོངས་སུ་རྫོགས་པར་བྱེད་པའི་ཆོས་ཀྱི་ཚིག་རྣམས་གསུངས་སོ་ཞེས་པ་
[7b.4]ལ་རེ་བ་ཐམས་ཅད་ཡོངས་སུ་རྫོགས་པར་བྱེད་པ་དུས་གསུམ་མཐའ་ཡས་པའི་སྒོ་ངེས་པའི་ཡེ་ཤེས་ནི་དེ་བཞིན་ཉིད་ཀྱི་ཡེ་ཤེས་ལ་བྱ་སྟེ། རེ་བ་ཐམས་ཅད་ཡོངས་སུ་རྫོགས་པར་བྱེད་པ་ཞེས་པ་ནི་ཡེ་ཤེས་རྣམ་པར་མི་རྟོག་ཀྱང་སྨོན་ལམ་གྱི་ཤུགས་ཀྱིས་སྐུ་མི་ཟད་པའི་རྡོ་རྗེའི་རྒྱན་ལ་སོགས་
[7b.5]པ་ཐམས་ཅད་དུ་ཁྱབ་པར་སེམས་ཅན་ཐམས་ཅད་ལ་རྗེས་སུ་མཐུན་པའི་དོན་བྱེད་དོ་ཞེས་པའོ། །དུས་གསུམ་མཐའ་ཡས་པའི་སྒོ་ངེས་པའི་ཡེ་ཤེས་ཡོངས་སུ་རྫོགས་པར་བྱེད་པ་ཞེས་པ་ནི་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་ལ་སོགས་པའི་ཏིང་ངེ་འཛིན་རྣམ་པ་མང་པོའི་སྒོ་ནས་
[7b.6]སྟོང་པ་ཉིད་དུ་འཇུག་ཅིང་ཡེ་ཤེས་ངེས་པར་བྱེད་པའོ། །ཡོངས་སུ་རྫོགས་པར་བྱེད་པའི་ཚིག་རྣམས་ཡོངས་སུ་ཞེས་པ་ནི་ཡེ་ཤེས་དེ་ཉིད་ཡོངས་སུ་རྫོགས་པར་བྱེད་པའི་ཚིག་སྟེ། དེ་ཡང་། མཁའ་ལྟར་དྲི་མེད་ངོ་བོ་ཉིད་མེད་པ། །ཞེས་པ་ལ་སོགས་པའི་ཚིགས་སུ་བཅད་པ་རྣམས་ཏེ། དེ་རྣམས་
[7b.7]ཀྱི་དོན་ཁོང་དུ་ཆུད་ན་ཡེ་ཤེས་དེ་ཡོངས་སུ་རྫོགས་པར་འགྱུར་བའི་ཕྱིར་རོ། །དེ་ལ། མཁའ་ལྟར་དྲི་མེད་ངོ་བོ་ཉིད་མེད་པ། །ཞེས་པ་ནི་བྱང་ཆུབ་ཀྱི་རང་བཞིན་ཏེ་ཇི་ལྟར་ནམ་མཁའ་ལ་རྡུལ་ལ་སོགས་པའི་སྒྲིབ་པའི་དྲི་མ་མེད་ཅིང་སྔོན་པོ་ལ་སོགས་པའི་ངོ་བོ་ཉིད་དུ་གཟུང་དུ་མེད་པ་དེ་བཞིན་དུ་བྱང་ཆུབ་ཀྱི་
[8a]
[8a.1]རང་བཞིན་ལ་ཡང་ཉོན་མོངས་པ་ལ་སོགས་པའི་སྒྲིབ་པའི་དྲི་མ་མེད་ཅིང་དེའི་རྣམ་པ་ཡེ་ཤེས་ཀྱི་གཟུང་དུ་མེད་པའོ་ཞེས་པའོ། །རྣམ་མང་ཡེ་ཤེས་སྣ་ཚོགས་སྦྱིན་པར་བྱེད། །ཅེས་པ་ནི་སྤྱོད་པའི་རང་བཞིན་ཏེ། མངོན་པར་བྱང་ཆུབ་པ་ཉིད་ཀྱི་ཚེ་ན་སྔོན་གྱི་སྨོན་ལམ་གྱི་
[8a.2]ཤུགས་ཀྱིས་མི་ཟད་པ་ལ་སོགས་པའི་རྡོ་རྗེའི་རྒྱན་རྣམས་སེམས་ཅན་རྣམ་པ་མང་པོ་ལ་ཇི་ལྟར་རྗེས་སུ་མཐུན་པར་ལུང་གི་ཆོས་དང་རྟོགས་པའི་ཆོས་དག་སྟོན་ཏེ། ཆོས་དེ་དག་བསྟན་ན་སེམས་ཅན་རྣམ་པ་སྣ་ཚོགས་པ་དེ་རྣམས་ཀྱིས་ཡེ་ཤེས་ཐོབ་པར་འགྱུར་བའི་ཕྱིར་རོ། །གཉིས་སུ་ན་རྒྱུའི་
[8a.3]ཆོ་གའི་སྤྱོད་པ་ལ་ཡང་བྱ་སྟེ། རྣམ་པར་དག་པའི་ཆོས་དེ་ཉིད་ལ་འཇུག་པའི་ཚེ་ཀུན་རྫོབ་དང་དོན་དམ་པའི་ཡེ་ཤེས་ཐོབ་པར་བྱེད་པའི་ཕྱིར་རོ། །ངོ་བོ་ཉིད་ཀྱིས་རྟག་ཏུ་སྟོང་པ་ཉིད། །ཅེས་པ་ནི་ཀུན་དུ་སངས་རྒྱས་པའི་རང་བཞིན་ལ་བྱ་སྟེ། ཕྱི་གཟུང་བར་བྱ་བའི་ཆོས་རྣམས་ཀྱང་རང་
[8a.4]བཞིན་མེད་ན། འཛིན་པར་བྱེད་པའི་ཡེ་ཤེས་ཀྱང་མེད་དེ།དེ་ལྟར་གཟུང་བ་དང་འཛིན་པའི་ཆ་གཉིས་ཀ་སྤངས་པའི་རང་བཞིན་ཕྱིན་ཅི་མ་ལོག་པར་ཡོངས་སུ་གྲུབ་པའི་མཚན་ཉིད་ལ་བྱའོ། །རྐྱེན་ལ་རག་ལས་ཟབ་ཅིང་བལྟ་བར་དཀའ། །ཞེས་པ་ནི་མྱ་ངན་ལས་འདས་པའི་རང་
[8a.5]བཞིན་ལ་བྱ་སྟེ། རྐྱེན་ལ་རག་ལས་ཞེས་པ་ནི་གཞན་གྱི་དབང་གི་མཚན་ཉིད་ཀྱི་ཡེ་ཤེས་མར་མེའི་རྒྱུན་དང་འདྲ་བ་སྐད་ཅིག་མའི་རྒྱུན་མི་འཆད་པར་རྟེན་ཅིང་འབྲེལ་པར་འབྱུང་བའི་རང་བཞིན་ཞེས་པའོ། །ཟབ་ཅིང་བལྟ་བར་དཀའ་ཞེས་པ་ནི་ཟབ་པ་ནི་གཟུང་བ་དང་འཛིན་པའི་ཆ་གཉིས་
[8a.6]སྤངས་པ་སྟོང་པ་ཉིད་ཀྱི་རང་བཞིན་ནོ། །དེ་བས་ན་སྟོང་པ་ཉིད་ཀྱི་རང་བཞིན་དེ་ལ་སྔོན་པོ་ལ་སོགས་པའི་རྣམ་པ་མེད་པས་བལྟ་བར་དཀའ་ཞེས་པའོ། །ཁྱད་པར་འགྲོ་བ་རྣམས་ལ་རྟག་པ་རུ། །ཞེས་པ་ནས། དེ་ལས་གོ་འཕང་རྙེད་དཀའ་གཞན་མེད་དོ། །ཞེས་པའི་བར་ནི་བྱང་ཆུབ་ཀྱི་རང་
[8a.7]བཞིན་རྣམ་པར་དག་པའི་ཆོས་ཉིད་དེ་ལ་འཇུག་ཅིང་གོམས་པར་བྱེད་པ་དེའི་འབྲས་བུ་ཐོབ་པའི་རིམ་པ་བཤད་པ་སྟེ། ཁྱད་པར་འགྲོ་བ་རྣམས་ལ་རྟག་པ་རུ། །རྣམ་པར་བསམས་པའི་འབྲས་བུ་མཆོག་སྦྱིན་བྱེད། །ཅེས་པ་ནི་རྣམ་པར་དག་པའི་ཆོས་ཉིད་དེ་ལ་ཉན་པ་དང་བསམས་པ་
[8b]
[8b.1]དང་གོམས་པར་བྱས་ན་འཇིག་རྟེན་གྱི་རྒྱལ་པོ་དང་ལོངས་སྤྱོད་ལ་སོགས་པ་བདེ་བའི་མཆོག་ཐོབ་པར་འགྱུར་རོ་ཞེས་པའོ། །ཇི་ལྟར་ནམ་མཁའ་ཆགས་མེད་སྤྱོད་ཡུལ་ཅན། །འགྲོ་བ་ཀུན་གྱི་གནས་སུ་གྱུར་པ་ལྟར། །དེ་བཞིན་རྣམ་པར་དག་པའི་ཆོས་ཉིད་འདི། །སྲིད་གསུམ་མ་ལུས་འབྱོར་པ་
[8b.2]འབྱུང་བར་བྱེད། །ཅེས་པ་ནི་རྣམ་པར་དག་པའི་ཆོས་ཉིད་དེ་ལ་མོས་པས་སྤྱོད་པའི་ས་ལ་གནས་ནས་གོམས་པར་བྱས་ན་ཁམས་གསུམ་གྱི་དབང་པོ་མངོན་པར་མཐོ་བའི་མཚན་ཉིད་ཐོབ་པར་འགྱུར་རོ་ཞེས་པ་སྟེ། རྣམ་པར་དག་པའི་ཆོས་རྣམ་པར་མི་རྟོག་ཀྱང་དེ་ལྟ་བུའི་འབྲས་བུ་འབྱུང་སྟེ་
[8b.3]དག་པ་ནི་དཔེར་ན་ནམ་མཁའ་རྣམ་པར་མི་རྟོག་ཀྱང་འགྲོ་བ་ཐམས་ཅད་ཀྱི་གནས་བྱེད་པ་བཞིན་དུ་རྣམ་པར་དག་པའི་ཆོས་ཉིད་དེ་ཡང་རྣམ་པར་མི་རྟོག་བཞིན་དུ་ཁམས་གསུམ་གྱི་འབྱོར་པ་འབྱུང་བར་བྱེད་དེ། །དེ་བས་ན། ཇི་ལྟར་ནམ་མཁའ་ཆགས་མེད་སྤྱོད་ཡུལ་ཅན། །འགྲོ་བ་ཀུན་གྱི་
[8b.4]གནས་སུ་འགྱུར་པ་ལྟར། །དེ་བཞིན་རྣམ་པར་དག་པའི་ཆོས་ཉིད་འདི། །སྲིད་གསུམ་མ་ལུས་འབྱོར་པ་འབྱུང་བར་བྱེད། །ཅེས་གསུངས་པ་ཡིན་ནོ། །མཆོག་སྐྱེས་མཁས་པ་གང་ཞིག་འདིར་སྤྱོད་ན། །རྒྱལ་བ་ཀུན་དང་སྤྱོད་ཡུལ་གཅིག་པར་འགྱུར། །ཞེས་པ་ནི་ས་རབ་ཏུ་དགའ་བ་ལ་
[8b.5]གནས་པ་རྣམས་ཀྱིས་གོམས་པར་བྱས་ན་དེའི་འབྲས་བུ་སངས་རྒྱས་རྣམས་དང་སྤྱོད་ཡུལ་གཅིག་པར་འགྱུར་རོ། །རྒྱལ་བས་ཇི་སྐད་གསུངས་པའི་ཆོས་ཉིད་ནི། །ཤིན་ཏུ་རྣམ་དག་ཐམས་ཅད་སྣང་བྱེད་པ། །དེ་ལས་གོ་འཕང་རྙེད་དཀའ་གཞན་མེད་དོ། །ཞེས་པ་ནི་སངས་རྒྱས་ཐོབ་
[8b.6]པ་ནི་འབྲས་བུ་སྟེ། སངས་རྒྱས་པ་ལ་རྙེད་པར་དཀའ་བ་གཞན་མེད་ཅིང་། འཇིག་རྟེན་གྱི་ཁམས་ཐམས་ཅད་དུ་ཐམས་ཅད་མཁྱེན་པའི་ཡེ་ཤེས་ཀྱིས་ཁྱབ་པར་སྣང་བར་མཛད་པའི་ཕྱིར་རོ། །རྒྱལ་བས་ཇི་སྐད་གསུངས་པའི་ཆོས་ཉིད་ནི། །ཤིན་ཏུ་རྣམ་དག་ཅེས་པ་ནི་དེ་ལྟ་བུའི་ཆོས་ཉིད་
[8b.7]རྣམ་པར་དག་པ་བཅོམ་ལྡན་འདས་རྣམ་པར་སྣང་མཛད་ཀྱིས་གསུངས་སོ་ཞེས་པ་ནི་སྡུད་པ་པོའི་ཚིག་གོ། །ཡངས་པའི་ཆོས་ནི་ཟབ་ལ་འགྲིབ་མེད་ཅིང་། །མཉམ་མེད་འཇིག་རྟེན་ཕན་བྱེད་དེ་ལ་ནི། །རྣམ་དག་རྣམ་པར་སྦྱངས་ཏེ་སྤྱད་པར་གྱིས། །ཞེས་པ་ལ་དེ་ལྟ་བུའི་རང་བཞིན་གྱི་ཆོས་དེ་
[9a]
[9a.1]ལ་རྣམ་པར་རྟོག་པ་སྤངས་ཏེ་སྤྱད་པར་གྱིས་ཤིག་ཅེས་པའོ། །ཡངས་པའི་ཆོས་ནི་ཟབ་ལ་འགྲིབ་མེད་ཅིང་། །ཞེས་པ་ནི་ཆོས་ཉིད་རྣམ་པར་དག་པ་དེ་རྒྱ་ཆེ་ཞིང་མི་འགྱུར་བར་ཡོངས་སུ་གྲུབ་པའི་མཚན་ཉིད་ཡིན་པས་འགྲིབ་པའམ། འགོག་པ་མེད་ཅེས་པ་སྟེ། ཆོས་
[9a.2]ཉིད་དེའི་རང་བཞིན་སྤྱིར་བསྟན་པའོ། །གསང་བ་པའི་བདག་པོ་དེ་ལ་འདོད་པའི་ཁམས་ཀྱི་དབང་ཕྱུག་ལ་མྱོས་པར་བྱེད་པ་ཞེས་བྱ་བའི་རིག་སྔགས་ཡོད་དེ་ཞེས་པ་ནས། འདི་ལྟ་སྟེ་དཔེར་ན་གསང་སྔགས་ཀྱིས་ནི་མེའི་ཚ་བ་མེད་པར་བྱས་ནས་གྲང་བར་བྱེད་པར་འགྱུར་རོ། །རིགས་ཀྱི་བུ་
[9a.3]དག་དཔེའི་ཚིག་འདི་རྣམས་ཀྱིས་གསང་སྔགས་ཀྱི་མཐུ་ལ་མངོན་པར་དད་པར་བྱའོ་ཞེས་པའི་བར་གྱིས་སྔགས་ཀྱི་རྒྱུ་དང་རང་བཞིན་དང་མཐུ་དང་འབྲས་བུ་རྣམས་བཤད་ལ། རྒྱུ་དང་རང་བཞིན་ནི་གོང་དུ་ཡི་གེ་ལ་སོགས་པའི་ནང་དུ་བཤད་དོ། །སྐབས་འདིར་ནི་སྔགས་ཀྱི་མཐུ་བསྟན་
[9a.4]པར་བཤད་དེ། དེ་ཡང་སྒྲུབ་པ་པོ་ཡིད་གཉིས་དང་ཐེ་ཚོམ་ཅན་གང་དག་བསྒྲུབ་པ་ལ་ཐེ་ཚོམ་དུ་གྱུར་པ་དང་། གྲུབ་པ་ཐོབ་བམ་མི་ཐོབ་སྙམ་དུ་ཐེ་ཚོམ་ཟ་བ་འོག་ནས་འབྱུང་བའི་སྔགས་ཀྱི་མཐུ་རྣམས་བསྟན་པས་བསལ་ཏེ། དེ་ལ་རབ་ནི་འདོད་པའི་ཁམས་ཀྱི་དབང་ཕྱུག་ཆེན་པོའི་རིག་
[9a.5]སྔགས་ཀྱིས་ལྷའི་བུ་ཐམས་ཅད་སྤྱོད་པར་འགྱུར་བ་དང་གཟུགས་ཁམས་ཀྱི་དབང་ཕྱུག་ཆེན་པོ་ལ་ཡིད་མགྱོགས་ཞེས་བྱ་བའི་རིག་སྔགས་ལས་བྱུང་བའི་མཐུ་སྟེ་གཉིས་བཤད་དོ། །མིག་འཕྲུལ་མཁན་གྱི་སྔགས་ཀྱིས་སྤྱོད་པ་དང་ལྷ་མ་ཡིན་གྱི་སྔགས་ཀྱིས་སྒྱུ་མ་ལ་སོགས་པ་རྣམས་མཐུ་
[9a.6]འབྲིང་དུ་བཤད་དོ། །དུག་དང་རིམས་ལ་སོགས་པ་མེད་པར་བྱེད་པ་དང་མ་མོ་རྣམས་ཀྱི་སྔགས་ཀྱིས་འཆི་བར་བྱེད་པ་དང་། མེའི་ཚ་བ་མེད་པར་བྱས་ནས་གྲང་པོར་བྱེད་པ་རྣམས་མཐུ་ཐ་མར་བཤད་དོ། །གསང་བ་པའི་བདག་པོ་དེ་ལ་འདོད་པའི་ཁམས་ཀྱི་དབང་ཕྱུག་ལ་མྱོས་པར་བྱེད་པ་
[9a.7]ཞེས་བྱ་བའི་རིག་སྔགས་ཡོད་དེ་ཞེས་པ་ནི་འདོད་པ་ནི་གཟུགས་དང་སྒྲ་དང་དྲི་དང་རོ་དང་རེག་བྱ་རྣམས་ལ་སྤྱོད་པའོ། །ཁམས་ཀྱི་དབང་ཕྱུག་ལ་ཞེས་པ་ནི་འདོད་པའི་ཁམས་ཀྱི་ལྷའི་གནས་རིམ་པ་དྲུག་གི་དབང་ཕྱུག་ལ་མོས་པར་བྱེད་པ་ཞེས་བྱ་བའི་རིག་སྔགས་ཡོད་དེ། ཁམས་དེར་སྐྱེས་པ་
[9b]
[9b.1]རྣམས་རང་བཞིན་གྱི་རིག་སྔགས་དང་ལྡན་པས་རིག་སྔགས་དེ་བསམས་པའམ། བརྗོད་པ་ཙམ་གྱིས་འདོད་པ་ལྔའི་ལོངས་སྤྱོད་དང་ལྡན་པར་འགྱུར་རོ། །དེས་འདོད་པ་ན་སྤྱོད་པའི་ལྷའི་བུ་ཐམས་ཅད་མྱོས་པས་བརྒྱལ་བར་བྱེད་ཅིང་ཞེས་བྱ་བ་ལ་མྱོས་པ་ཞེས་པ་ནི་མི་དྲན་ཞིང་དབང་པོ་མི་
[9b.2]གསལ་བར་གྱུར་པ་ནི་མ་ཡིན་གྱི་རིག་སྔགས་དེའི་མཐུས་ལྷའི་བུ་རྣམས་འདོད་པ་ལྔའི་ལོངས་སྤྱོད་ལ་ཆགས་ཤིང་ཞེན་པར་འགྱུར་ཏེ། འདོད་པའི་དབང་དུ་གྱུར་པས་ན་འདོད་པས་མྱོས་པ་ཞེས་བྱའོ། །མེ་ཏོག་མང་པོ་སྣ་ཚོགས་དང་ལྡན་པའི་ས་ཕྱོགས་ཉམས་དགའ་བ་རྣམས་ཀྱང་
[9b.3]སྟོན་ཞེས་པ་ནི་དེ་ལ་མེ་ཏོག་སྣ་ཚོགས་ནི་ལྡུམ་ར་དང་མེ་ཏོག་གི་ཚལ་དང་ཡིད་དུ་འོང་བའི་སྐྱེད་མོས་ཚལ་དང་། མེ་ཏོག་དང་ཚལ་དེ་དག་ཀྱང་དྲི་ཞིམ་ཞིང་ཁ་དོག་ཤིན་ཏུ་མཛེས་པས་བརྒྱན་པའོ། །ས་ཕྱོགས་ཉམས་དགའ་བའི་རབ་དང་རིན་པོ་ཆེ་སྣ་ཚོགས་ཀྱིས་བརྒྱན་པའི་ལྡིང་ཁང་ལ་སོགས་པ་
[9b.4]སྟོན་པའོ། །ཡོངས་སུ་སྤྱད་པ་དང་ཉེ་བར་སྤྱད་པ་རྣམ་པ་ཐ་དད་པ་སྣ་ཚོགས་རྣམས་ཀྱང་མངོན་པར་སྤྲུལ་ནས་ཞེས་པ་ནི་འདོད་པ་རྣམ་པ་ལྔའི་ལོངས་སྤྱོད་དང་ཉེ་བར་སྤྱད་པ་སྟེ། བཟའ་བའི་ཁ་ཟས་དང་ལྷའི་གོས་རབ་ཏུ་བཟང་ཞིང་འཇམ་པ་ལ་སོགས་པ་རྣམས་སོ། །མངོན་པར་སྤྲུལ་པ་
[9b.5]ནི་གནས་དེ་ན་ལྷའི་བུ་རྣམས་རང་རང་གི་རིག་སྔགས་ཀྱི་མཐུས་འདོད་པ་རྣམ་པ་ལྔའི་ལོངས་སྤྱོད་འབྱུང་བ་ལ་བྱའོ། །གཞན་འཕྲུལ་དབང་བྱེད་ཀྱི་ལྷ་རྣམས་ལ་ཡང་སྦྱིན་ལ་བདག་ཉིད་ཀྱང་ཡོངས་སུ་སྤྱོད་དོ་ཞེས་པ་དེ་ལ་གཞན་འཕྲུལ་དབང་བྱེད་ཅེས་པ་ནི་རང་གི་མཐུ་ལས་འདོད་པ་
[9b.6]རྣམ་པ་ལྔའི་ལོངས་སྤྱོད་འབྱུང་བ་རྣམས་ལྷའི་བུ་མོ་རྣམས་ལའང་སྦྱིན་ལ་དེ་དག་ཀྱང་ཡོངས་སུ་སྤྱོད་དོ། །དེ་བཞིན་དུ་བྱང་ཆུབ་སེམས་དཔའ་ཡང་དེ་བཞིན་གཤེགས་པ་ལ་མཆོད་པ་ལ་སོགས་པ་ཡིད་བཞིན་དུ་སྤྱོད་ཀྱང་བདག་ཉིད་དེ་ལ་མ་ཆགས་པར་སྤྱོད་དོ། །འདི་ལྟ་སྟེ། ལྷའི་དབང་
[9b.7]ཕྱུག་ཆེན་པོ་ལ་ཡིད་མགྱོགས་ཞེས་བྱ་བའི་རིག་སྔགས་ཡོད་དེ་ཞེས་བྱ་བ་ནི་རིག་སྔགས་དེ་བསམས་པ་ཙམ་གྱིས་སེམས་ཅན་གྱི་དོན་བྱ་བ་དང་ཇི་ལྟར་འདོད་པའི་གནས་དེ་དག་ཏུ་སྐད་ཅིག་ཡུད་ཙམ་གྱིས་ཕྱིན་པར་འགྱུར་བས་ན་ཡིད་མགྱོགས་ཞེས་བྱའོ། །དེས་སྟོང་གསུམ་གྱི་སྟོང་ཆེན་
[10a]
[10a.1]པོའི་འཇིག་རྟེན་གྱི་ཁམས་སུ་སེམས་ཅན་གྱི་དགོས་པ་བྱེད་ཅིང་ཞེས་པ། དེ་ལ་སྟོང་གསུམ་གྱི་སྟོང་ཆེན་པོ་ནི་སྟེང་འོག་ཀུན་ལ་བྱ་བའམ། དེ་མ་ཡིན་པར་གཟུགས་ཀྱི་ཁམས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ལ་བྱ་ལ། སྟོང་གསུམ་ནི་གཞུང་ལས་
[10a.2]གྲགས་པའོ། །སེམས་ཅན་གྱི་དགོས་པ་ནི་གཟུགས་ཀྱི་སེམས་ཅན་རྣམས་ལ་རིག་སྔགས་དེའི་མཐུས་འོག་ནས་འབྱུང་བའི་ལོངས་སྤྱོད་ལ་སོགས་པས་སེམས་ཅན་རྣམས་ཀྱི་དོན་བྱེད་པའོ། །ཉེ་བར་སྤྱད་པ་དང་ཡོངས་སུ་སྤྱད་པ་ཐམས་ཅད་ཀྱང་མངོན་པར་སྤྲུལ་ནས་ཞེས་པ་ནི་དེ་ལ་ཁ་ཟས་ཁམ་གྱིས་ཟ་བ་
[10a.3]དང་དྲི་ལ་སོགས་པ་ཁྱད་པར་དུ་མི་སྤྱོད་ལ། ལོངས་སྤྱོད་གཞན་ནི་ལྷག་མ་དང་འདྲའོ། །གནས་གཙང་མའི་རིགས་ཀྱི་ལྷའི་བུ་རྣམས་ལ་ཡང་སྦྱིན་ལ་བདག་ཉིད་ཀྱང་ཀུན་དུ་སྤྱོད་དོ་ཞེས་པ་གཟུགས་ཀྱི་ཁམས་དེ་ན་གཙང་མའི་རིགས་ཀྱི་ལྷ་རྣམས་ལ་ཡང་སྦྱིན་ལ། བདག་ཉིད་ཀྱང་རིག་སྔགས་
[10a.4]ཀྱི་མཐུ་ལས་བྱུང་བའི་ལོངས་སྤྱོད་ལ་སྤྱོད་པའོ། །འདི་ཡན་ཆད་ནི་རིག་སྔགས་ཀྱི་མཐུ་རབ་ཏུ་བསྟན་པ་ཡིན་ནོ། །འདི་ལྟ་སྟེ་དཔེར་ན་མིག་འཕྲུལ་མཁན་ནི་གསང་སྔགས་རྣམས་ཀྱིས་ཀུན་དགའི་ར་བ་དང་མཚོ་དང་འབབ་ཆུ་དང་མི་ལ་སོགས་པ་རྣམ་པ་ཐ་དད་པ་སྣ་ཚོགས་སྟོན་ཏོ་ཞེས་པ་ནི་
[10a.5]མིག་འཕྲུལ་གྱི་སྔགས་ཀྱི་མཐུ་བཤད་དེ་དེ་ཡང་གང་ཞེ་ན། མིག་འཕྲུལ་གྱི་སྔགས་མཁན་ནི་གསང་སྔགས་རྣམས་ཀྱིས་ཞེས་པ་ནི་དབང་པོ་ལ་སོགས་པའི་ལྷ་རྣམས་དང་ལྷ་མ་ཡིན་འཐབ་པའི་ཚེ་ན། སྔགས་ཀྱིས་གྲངས་མེད་པའི་ལྷའི་དབང་པོ་རྣམས་སུ་སྤྲུལ་ནས་ལྷ་མ་ཡིན་རྣམས་ཀྱི་མིག་
[10a.6]བསླུ་བ་དང་། གང་ལ་བརྒལ་པའི་གཏོལ་མེད་པར་མིག་འཕྲུལ་གྱི་མཐུས་བྱེད་པའོ། །མིག་འཕྲུལ་གྱི་སྔགས་ཀྱི་མཐུ་ལས་ཀུན་དགའི་ར་བ་བཟང་པོ་དང་། མཚོ་དང་འབབ་ཆུ་དང་མི་ལ་སོགས་པ་སྔགས་ཀྱི་མཐུས་མངོན་པར་སྤྱོད་ཅིང་སྟོན་ཏོ། །འདི་ལྟ་སྟེ་དཔེར་ན་ལྷ་མ་ཡིན་རྣམས་ནི་
[10a.7]གསང་སྔགས་ཀྱིས་སྒྱུ་མ་རྣམས་སྟོན་ཏོ་ཞེས་པ་ནི་ལྷ་མ་ཡིན་གྱི་སྔགས་ཀྱི་མཐུ་བཤད་དེ།དེ་ཡང་གང་ཞེ་ན། ལྷ་མ་ཡིན་དང་དབང་པོ་ལ་སོགས་པའི་ལྷ་རྣམས་འཐབ་པའི་ཚེ་ན་ལྷ་མ་ཡིན་གྱི་སྔགས་ཀྱི་མཐུས་ལྷ་མ་ཡིན་གྲངས་མེད་པར་སྤྲུལ་པ་དང་། སྒྲ་གཅན་གྱི་གཟུགས་ལྷ་མ་ཡིན་
[10b]
[10b.1]གྱི་གནས་ནས་རིའི་རྒྱལ་པོ་རི་རབ་ལས་འཕགས་པའི་ལུས་སུ་གྱུར་ནས་ལྷ་རྣམས་སྐྲག་པ་དང་མཐུས་བྱིན་གྱིས་བརླབས་པའི་སྒྱུ་མ་རྣམས་སྟོན་པའོ། །གོང་དུ་དབང་པོ་ལ་སོགས་པའི་མི་འཕྲུལ་གྱི་སྔགས་ཀྱི་མཐུ་བཤད་པ་དང་། ལྷ་མ་ཡིན་གྱི་སྔགས་ཀྱི་མཐུ་བཤད་པ་གཉིས་ནི་མཐུ་འབྲིང་
[10b.2]པོ་བཤད་པ་ཟིན་ནོ། །འདི་ལྟ་སྟེ་དཔེར་ན་གསང་སྔགས་དག་གིས་ནི་དུག་དང་རིམས་ལ་སོགས་པ་མེད་པར་འགྱུར་རོ་ཞེས་པ་ནི། མི་རྣམས་ཀྱི་སྔགས་ཀྱི་མཐུ་བཤད་དེ། དེ་ཡང་གང་ཞེ་ན། དེ་སྔགས་དེ་ཉིད་ཀྱི་མཐུས་དུག་ཐམས་ཅད་དང་རིམས་ལ་སོགས་པའི་ནད་ཐམས་ཅད་མེད་པར་བྱེད་
[10b.3]པ་ལ་བྱའོ། །འདི་ལྟ་སྟེ་དཔེར་ན་མ་མོ་ཞེས་བྱ་བའི་ལྷ་མོ་རྣམས་ནི་གསང་སྔགས་ཀྱིས་སེམས་ཅན་རྣམས་ལ་ནད་འགོ་བ་གཏོང་ངོ་ཞེས་པ་ནི་མ་མོ་བདུན་པོ་རྣམས་ཀྱི་གསང་སྔགས་ཀྱི་མཐུ་བཤད་དེ། དེ་ཡང་གང་ཞེ་ན། དབང་པོ་ལ་སོགས་པའི་ལྷ་རྣམས་དང་ལྷ་མ་ཡིན་རྣམས་འཐབ་པའི་
[10b.4]ཚེ་ལྷ་རྣམས་ཀྱིས་ལྷ་མ་ཡིན་ཐོབ་པར་མ་གྱུར་ན་དབང་པོ་དང་ཚངས་པ་ལ་སོགས་པ་སོ་སོ་ལས་མ་མོ་ཞེས་པའི་ལྷ་མོ་བདུན་སྤྲུལ་ཏེ། ལྷ་མོ་བདུན་པོ་དེ་རྣམས་ཀྱིས་མཚོན་གྱིས་བཏབ་པའི་ཁྲགས་ལམ་ལྷུང་བར་འཐུངས་པ་དང་གདོང་ལྷ་མ་ཡིན་རྣམས་ཞི་བར་འགྱུར་བ་ལ་ཡང་བྱ་ལ། བདུན་
[10b.5]པོའི་གསང་སྔགས་དེས་གནོད་པའི་ལས་རྣམས་བྱེད་པའི་ཚེ་མ་མོ་རྣམས་ཀྱི་སྔགས་ཀྱི་ཚིག་བཞིན་བྱས་ན་སེམས་ཅན་འཆི་བར་བྱེད་པ་དང་ལྷ་དང་ལྷ་མ་ཡིན་དུ་འཐབ་པའི་ཚེ་འཇིག་རྟེན་ན་སེམས་ཅན་དགེ་བའི་སྤྱོད་པ་མང་ཞིང་བསོད་ནམས་ཆེ་ན་ལྷ་རྣམས་རྒྱལ་བར་འགྱུར་ལ། དགེ་བ་སྤྱོད་པ་ཉུང་
[10b.6]ཞིང་མཐུ་ཆུང་ན་ལྷ་མ་ཡིན་རྣམས་རྒྱལ་བར་འགྱུར་ཏེ། དེ་ལ་ལྷ་རྣམས་རྒྱལ་བར་གྱུར་ན་གང་ཟླ་བ་དང་ཉི་མ་གཟས་ཟིན་པའི་དངོས་གྲུབ་རྣམས་ཀྱང་འཐོབ། ལྷ་མ་ཡིན་རྣམས་རྒྱལ་ན་སེམས་ཅན་གྱི་ཁམས་སུ་སྔགས་ཀྱི་མཐུས་སེམས་ཅན་རྣམས་འཆི་བར་བྱེད་པའི་རིམས་རྣམས་འབྱུང་བར་
[10b.7]བྱེད་པའོ། །འདི་ལྟ་སྟེ་དཔེར་ན་གསང་སྔགས་ཀྱིས་ནི་མེའི་ཚ་བ་མེད་པར་བྱས་ནས་གྲང་བར་བྱེད་པར་འགྱུར་རོ་ཞེས་པ་ནི་སྔགས་ཀྱི་མཐུས་མེ་འབར་བའི་ནང་དུ་ཞུགས་ཀྱང་ཚིག་པ་དང་གདུང་བ་ལ་སོགས་པ་མེད་ཅིང་ཆུའི་ནང་དུ་འགྲོ་བ་དང་འདྲ་སྟེ་གྲང་བར་འགྱུར་རོ། །རིགས་ཀྱི་བུ་དག་
[11a]
[11a.1]དཔེའི་ཚིག་འདི་རྣམས་ཀྱིས་གསང་སྔགས་ཀྱི་མཐུ་ལ་མངོན་པར་དད་པར་བྱའོ་ཞེས་པ་ནི་གོང་དུ་མཐུ་རབ་འབྲིང་རྣམ་པ་གསུམ་བསྟན་པ་ལ་གང་མ་དད་པ་རྣམས་དད་པར་འགྱུར་བ་དང་། །ཐེ་ཚོམ་དང་ཡིད་གཉིས་ཟ་བ་རྣམས་ཀྱི་ཐེ་ཚོམ་བསལ་ནས་གསང་སྔགས་ཀྱི་མཐུ་ལ་མངོན་
[11a.2]པར་དད་པར་བྱའོ་ཞེས་བསྐུལ་བའོ། །གསང་སྔགས་ཀྱི་མཐུ་དེ་ཡང་གསང་སྔགས་རྣམས་ལས་བྱུང་བ་ཡང་མ་ཡིན་ཞེས་པ་ནས། རྟག་ཏུ་རྒྱུན་མི་འཆད་པར་གསང་སྔགས་ཀྱི་ཚུལ་གྱི་རྗེས་སུ་འཇུག་པར་བྱའོ་ཞེས་པའི་བར་གྱིས་སྔགས་ཀྱི་རང་བཞིན་བཤད་དེ། དེ་ཡང་གང་ཞེ་ན། 
[11a.3]གསང་སྔགས་ཀྱི་མཐུ་དེ་ཡང་གསང་སྔགས་རྣམས་ལས་བྱུང་བ་ཡང་མ་ཡིན་པ་ནི། གསང་སྔགས་ཀྱི་མཐུ་དེ་གསང་སྔགས་ཀྱི་ཡིག་འབྲུ་ལས་བྱུང་བ་ཡང་མ་ཡིན་ཏེ། གལ་ཏེ་གསང་སྔགས་ཀྱི་ཡིག་འབྲུ་ལ་ཡོད་ན་ནི་གསང་སྔགས་ཀྱི་གླེགས་བམ་ལ་སོགས་པ་རྐུན་པོས་ཀྱང་མི་
[11a.4]ཐོབ། མེས་ཀྱང་ཚིག་པར་མི་འགྱུར་ཏེ་དེ་བས་ན་སྔགས་ཀྱི་ཡི་ག་འབྲུ་ལས་མཐུ་འབྱུང་བ་ཡང་མ་ཡིན་ནོ། །རྫས་ལ་འཇུག་པ་ཡང་མ་ཡིན་ཞེས་པ་ནི་རལ་གྲི་དང་འཁོར་ལོ་དང་། རིལ་བུ་ལ་སོགས་པའི་རྫས་རྣམས་ལ་སྟེ། རྫས་དེ་རྣམས་ལ་གསང་སྔགས་ཀྱི་མཐུ་ཞུགས་
[11a.5]ནས་གྲུབ་པར་འབྱུང་བ་ཡང་མ་ཡིན་ཞེས་པའོ། །སྦྱོར་བ་པོ་ལས་དམིགས་པ་ཡིན་ཞེས་པ་ནི་སྒྲུབ་པ་ལ་འཇུག་པའི་སྦྱོར་བ་དེ་ཉིད་ལས་གསང་སྔགས་ཀྱི་མཐུ་འབྱུང་བ་ཡང་མ་ཡིན་ཏེ། གལ་ཏེ་སྒྲུབ་པ་ལ་འཇུག་པ་ལས་བྱུང་བ་ཡིན་ན་ནི་གྲུབ་ཟིན་པ་ཡིན་པས་མི་དགོས་སོ་ཞེས་པའོ། །
[11a.6]རིགས་ཀྱི་བུ་དག་འོན་ཀྱང་གསང་སྔགས་ཀྱི་བྱིན་གྱི་རླབས་ཀྱིས་ཆོས་ཉིད་འབྱུང་བ་ལས་འདའ་བར་ཡང་མི་འགྱུར་ཏེ། དུས་གསུམ་ལས་འདས་པའི་ཕྱིར་དང་རྟེན་ཅིང་འབྲེལ་བར་འབྱུང་བ་ཟབ་མོ་བསམ་གྱིས་མི་ཁྱབ་པ་ལས་མངོན་པར་གྲུབ་པའི་ཕྱིར་རོ་ཞེས་པ་ན་དེ་བཞིན་གཤེགས་པ་
[11a.7]རྣམས་འཇིག་རྟེན་དུ་བྱུང་ཡང་རུང་མ་བྱུང་ཡང་རུང་སྟེ་གསང་སྔགས་ཀྱི་ཆོས་ཉིད་ནི་ཐམས་ཅད་དུ་གནས་པའོ་ཞེས་བཤད་དེ། རིགས་ཀྱི་བུ་དག་ཀྱང་གསང་སྔགས་ཀྱི་བྱིན་གྱི་རླབས་ཀྱིས་ཆོས་འབྱུང་བ་ལས་འདའ་བར་ཡང་མི་འགྱུར་ཏེ། དུས་གསུམ་ལས་འདས་པའི་ཕྱིར་ཞེས་པ་ནི་
[11b]
[11b.1]དུས་གསུམ་སྟེ་སྔ་མ་འདས་པའི་དུས་ན་གྲུབ་པའི་རང་བཞིན་ཡིན་ན་ནི་མ་འོངས་པ་དང་ད་ལྟར་གྱི་དུས་ན་གྲུབ་པར་མི་འགྱུར་ལ། གལ་ཏེ་མ་འོངས་པའི་དུས་དང་ད་ལྟར་གྱི་དུས་ན་གྲུབ་པའི་རང་བཞིན་ཡོད་ན་ནི་སྔ་མ་འདས་པའི་དུས་ན་ཡང་གྲུབ་པར་མི་འགྱུར་ཏེ། དེ་བས་ན་སྔགས་གྲུབ་པའི་རང་
[11b.2]བཞིན་ནི་དུས་གསུམ་གང་ལ་ཡང་གནས་པ་མ་ཡིན་པའི་ཕྱིར་དུས་གསུམ་ལས་འདས་པའོ། །རྟེན་ཅིང་འབྲེལ་བར་འབྱུང་བ་ཟབ་མོ་བསམ་གྱིས་མི་ཁྱབ་པ་ལས་མངོན་པར་གྲུབ་པའི་ཕྱིར་རོ་ཞེས་པ་ནི་དཔེར་ན་མེ་ཏོག་སྣ་ཚོགས་དང་འདྲ་སྟེ། ས་བོན་དང་མྱུ་གུ་དང་ལོ་མའི་ཚེ་ཁ་དོག་སྔོན་པོ་
[11b.3]ལ་སོགས་པ་གཞན་ལ། མེ་ཏོག་དུ་གྱུར་པའི་ཚེ་ཁ་དོག་གཞན་དུ་གྱུར་པ་ལྟ་བུས་རྩྭ་རྩུབ་མོ་དང་སྔོན་པོ་ལ་སོགས་པ་ཟོས་ཀྱང་འོ་མ་འཇམ་ཞིང་དཀར་བའི་རང་བཞིན་དུ་གྱུར་པ་ལྟ་བུ་སྟེ། དེ་ལྟ་བས་ན་སྔགས་ཀྱི་དངོས་གྲུབ་ནི་གང་ལ་ཡང་མི་གནས་མོད་ཀྱི་ཟབ་མོ་བསམ་གྱིས་མི་ཁྱབ་
[11b.4]པའི་ཆོས་ཉིད་དང་རྒྱུ་དང་རྐྱེན་གཅིག་ཏུ་ཚོགས་པ་སྔགས་ཀྱི་ཆོས་ཉིད་ཀྱིས་བྱིན་གྱི་རླབས་ལས་གྲུབ་པ་རབ་འབྲིང་རྣམ་པ་གསུམ་ལ་སོགས་པ་ཐོབ་པར་འགྱུར་རོ། །སྔགས་ཀྱིས་བྱིན་གྱིས་བརླབས་པའི་ཆོས་ཉིད་ལས་འབྱུང་བ་ལས་འདའ་བར་ཡང་མི་འགྱུར་ཏེ་ཞེས་པ་ནི་བྱིན་གྱིས་རློབ་
[11b.5]པ་ཡང་མི་འགྱུར་བར་བཤད་དེ། དེ་ལ་བྱིན་གྱིས་བརླབས་ཞེས་པ་གང་གྲུབ་པ་ཉིད་ལ་ཆོས་ཉིད་ཀྱིས་བྱིན་གྱིས་རློབ་ཅིང་གྲུབ་པ་ཐོབ་པ་དེ་དག་བརྟན་ཞིང་མི་འགྱུར་བའོ། །རིགས་ཀྱི་བུ་དག་དེ་ལྟ་བས་ན་ཆོས་བསམ་གྱིས་མི་ཁྱབ་པའི་ངོ་བོ་ཉིད་དུ་རྟོགས་པར་བྱའོ་ཞེས་གསུངས་པ་
[11b.6]ཡིན་ནོ། །དེ་ནས་ཡང་བཅོམ་ལྡན་འདས་དུས་གསུམ་དུ་ཆགས་པ་མེད་པའི་སྟོབས་ཀྱི་གཞི་བྱིན་གྱིས་རློབ་པ་ཞེས་པ་ནས། །ཡང་དག་པར་རྫོགས་པའི་སངས་རྒྱས་ཀྱི་སྙིང་པོའི་ཚིག་གིས་མཚན་པ་རྣམ་པར་རིག་པའི་དབྱངས་ཀྱི་སྒྲ་གཅིག་ནས་གཅིག་ཏུ་མངོན་པར་གྲག་གོ་ཞེས་པའི་བར་
[11b.7]གྱིས་བྱང་ཆུབ་ཀྱི་རང་བཞིན་ཡན་ལག་བཞི་དང་ལྡན་པའི་རྟེན་སྟོན་པའི་ཡི་གེ་ཨ་རྣམ་པ་བཞི་བཅོམ་ལྡན་འདས་ཀྱིས་གསུངས་པ་སྟེ། ཨ་རྣམ་པ་བཞི་སྔར་ཡང་བཤད་ན། ཅིའི་ཕྱིར་འདིར་ཡང་བཟླས་ཏེ་གསུངས་ཤེ་ན། སྔར་བཤད་པ་ནི་དོན་དམ་པའི་ཏིང་ངེ་འཛིན་གྱི་སྒོར་
[12a]
[12a.1]གྱུར་པའི་ཡིག་འབྲུ་རེ་རེ་བ་སྤྱིར་བཤད་པ་སྟེ། འདིར་ཡང་བཟླས་ཏེ་གསུངས་པ་ནི་གསང་སྔགས་སྒྲུབ་པས་དེའི་དོན་བསྒོམ་ཞིང་བཟླས་པར་བྱ་བའི་ཕྱིར་ཁྱད་པར་དུ་གསུངས་པ་ཡིན་ནོ། །དེ་ལ་དུས་གསུམ་དུ་ཆགས་པ་མེད་པའི་སྟོབས་ཀྱི་གཞི་བྱིན་གྱིས་རློབ་པ་དེ་
[12a.2]བཞིན་གཤེགས་པའི་གནས་བསམ་གྱིས་མི་ཁྱབ་པའི་རྒྱན་རྣམ་པར་དག་པའི་སྙིང་པོ་ཅན་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་པ་ནི་ཨ་རྣམ་པ་བཞི་པོ་དེ་གསུངས་པའི་ཕྱིར་བཅོམ་ལྡན་འདས་ཏིང་ངེ་འཛིན་དུ་ཞུགས་པ་སྟེ། དེ་རྣམས་ཀྱིས་ཀྱང་དོན་དམ་པ་དང་ཀུན་རྫོབ་ཀྱི་
[12a.3]དོན་རྣམ་པ་གཉིས་སྟོན་ཏེ། དེ་ལ་དོན་དམ་པ་སྟོན་པ་ནི་ཡི་གེ་ཨ་དེའི་སྒོ་ནས་དེ་བཞིན་ཉིད་སྟོན་པའོ། །ཀུན་རྫོབ་ཏུ་སྟོན་པ་ནི་ཡི་གེ་ཨ་དེ་ལས་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་འབྱུང་བར་བསྟན་པ་སྟེ། གང་གི་ཕྱིར་ཡི་གེ་བརྒྱ་བའི་ལེའུ་ཨ་འདི་རྣམས་ལས་ཀ་ལ་སོགས་པ་
[12a.4]སུམ་ཅུ་རྩ་གཉིས་སྤྲོས་པར་བཤད་དེ་ཡི་གེ་སུམ་ཅུ་རྩ་གཉིས་པོ་དེ་རྣམས་ཀྱང་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་སུ་བལྟའོ་ཞེས་འབྱུང་བའི་ཕྱིར་རོ། །ཏིང་ངེ་འཛིན་འདི་ལས་དོན་རྣམ་པ་གཉིས་སུ་སྟོན་པའོ། །དེ་ལ་དུས་གསུམ་དུ་ཆགས་པ་མེད་པའི་སྟོབས་ཀྱི་གཞི་ཞེས་པ་ནི་དོན་
[12a.5]དམ་པ་ནི་དེ་བཞིན་ཉིད་དེ་ཡི་གེ་ཨ་རྣམས་ཀྱི་རྟེན་དུ་བསྟན་པར་བྱ་བ་སྟེ། དུས་གསུམ་དུ་ཆགས་པ་མེད་པའི་སྟོབས་ཞེས་པ་ནི་དེ་བཞིན་ཉིད་ཀྱི་རང་བཞིན་མི་འགྱུར་བར་ཡོངས་སུ་གྲུབ་པའི་མཚན་ཉིད་ཡིན་པས་ནམ་མཁའ་དང་འདྲ་བ་སྟེ་དུས་གསུམ་དུ་ཐོགས་པ་མེད་པའི་མཐུ་དང་ལྡན་པ་
[12a.6]ཞེས་པའོ། །གཞི་ཞེས་པ་ནི་དེ་བཞིན་ཉིད་ཀྱི་རང་བཞིན་ཏེ། ཡི་གེ་ཨའི་འབྲུར་བྱིན་གྱིས་རློབ་པ་སྟེ། འཁོར་བའི་མཐའ་ཇི་སྲིད་ཀྱི་བར་དུ་ཡི་གེ་ཨ་རྣམས་སུ་ལྷག་པར་གནས་ཞེས་པའི་དོན་ཏེ་དེ་ནི་དོན་དམ་པ་བསྟན་པའོ། །དེ་བཞིན་གཤེགས་པའི་གནས་བསམ་གྱིས་མི་
[12a.7]ཁྱབ་པའི་རྒྱན་རྣམ་པར་དག་པ་ཞེས་པ་ནི་ཀུན་རྫོབ་ཏུ་ཡི་གེ་ཨ་ལས་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་རྣམས་བྱུང་བར་བསྟན་པ་སྟེ། དེ་བཞིན་གཤེགས་པའི་གནས་བསམ་གྱིས་མི་ཁྱབ་པ་ཞེས་པ་ནི་དེ་བཞིན་གཤེགས་པའི་སྐུ་བསམ་གྱིས་མི་ཁྱབ་པ་སྟེ། དེ་བཞིན་གཤེགས་པའི་
[12b]
[12b.1]སྐུ་ལས་རྫུ་འཕྲུལ་སྣ་ཚོགས་བསམ་གྱིས་མི་ཁྱབ་པ་འབྱུང་བའི་ཕྱིར་རོ། །རྒྱན་ཞེས་པ་ནི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་རྣམས་ཏེ་མཚན་དེ་རྣམས་ཏེ་དེ་ཨ་བཞི་པོ་འདི་ལས་བྱུང་བས་ན་རྒྱན་ཞེས་པ་ཨ་འདི་རྣམས་ཉིད་ལ་བྱའོ། །རྣམ་པར་དག་པ་ཞེས་པ་ནི་མཚན་སུམ་ཅུ་རྩ་
[12b.2]གཉིས་པོ་དེ་རྣམས་ཡུལ་ན་གནས་པ་དང་གསལ་བ་ནང་ཀུན་དུ་རྫོགས་པས་ན་རྣམ་པར་དག་པ་ཞེས་བྱའོ། །སྙིང་པོ་ཅན་ཞེས་པ་ནི་འབྱུང་བའི་གནས་ཞེས་པའི་དོན་ཏེ། དེ་ལྟ་བུའི་དོན་དམ་པ་དང་ཀུན་རྫོབ་ཀྱི་དོན་སྟོན་ཅིང་འབྱུང་བའི་ཡི་གེ་ཨ་རྣམ་པ་བཞི་པོ་ཏིང་ངེ་འཛིན་འདི་ལས་བྱུང་བས་ན་
[12b.3]ཏིང་ངེ་འཛིན་དེ་དུས་གསུམ་དུ་ཆགས་པ་མེད་པའི་སྟོབས་ཀྱི་གཞི་བྱིན་གྱིས་རློབ་པ་དེ་བཞིན་གཤེགས་པའི་གནས་བསམ་གྱིས་མི་ཁྱབ་པའི་རྒྱན་རྣམ་པར་དག་པའི་སྙིང་པོ་ཅན་ཞེས་བྱའོ། །ཆོས་ཀྱི་དབྱིངས་མ་ལུས་པ་ཇི་སྙེད་ཡོད་པ་རྣམ་པར་རིག་པར་བྱེད་པའི་སྒྲ་རྣམས་ལས་ཆོས་ཀྱི་
[12b.4]དབྱིངས་ཀྱི་གནས་ཀྱི་སྟོབས། མི་མཉམ་པ་དང་མཉམ་པའི་སྟོབས། ཡང་དག་པར་རྫོགས་པའི་སངས་རྒྱས་ཀྱི་མོས་པ་ལས་བྱུང་བ་གནས་སྐབས་བཞི་དབྱངས་གཅིག་ལས་བྱུང་བས་ཆོས་ཀྱི་དབྱིངས་ཐམས་ཅད་ཁྱབ་པར་བྱས་ཏེ་ནམ་མཁའ་དང་མཉམ་པར་གྱུར་ནས་བྱུང་བ་ཞེས་
[12b.5]པ་ལ། ཆོས་ཀྱི་དབྱིངས་མ་ལུས་པ་ཇི་སྙེད་ཡོད་པ་རྣམ་པར་རིག་པར་བྱེད་པའི་སྒྲ་ཞེས་པ་ནི་གནས་སྐབས་བཞི་དབྱངས་གཅིག་ལས་བྱུང་བ་ཞེས་པ་དང་འབྲེལ་ཏེ། ཨ་བཞི་པོ་འདི་མ་སྐྱེས་པའི་སྒྲ་འབྱུང་བ་ལས་རྣམ་པར་རིག་པས་ན་བུམ་པ་ལ་སོགས་པའི་ཆོས་རྣམས་ཀྱི་ཚིག་ཐམས་
[12b.6]ཅད་ཀྱང་མ་སྐྱེས་པའི་ཚིག་ཏུ་འདུ་བར་འགྱུར་བའི་ཨ་བཞི་པོ་ཆོས་ཀྱི་དབྱིངས་ཀྱི་གནས་ཀྱི་སྟོབས་ཞེས་བྱ་བ་ལ་སོགས་པས་བྱེ་བྲག་ཏུ་གསུངས་ཏེ། ཨ་དེ་རྣམས་ཆོས་ཀྱི་དབྱིངས་ཀྱི་ཚིག་ཏུ་གྱུར་པས་ན་ཆོས་ཀྱི་དབྱིངས་ཀྱི་གནས་ཞེས་བྱའོ། །སྟོབས་ཞེས་པ་ནི་ཆོས་ཀྱི་དབྱིངས་ཀྱི་
[12b.7]ཚིག་ལས་གཞན་དུ་མི་འགྱུར་བས་མཐུ་དང་ལྡན་པའི་ཕྱིར་རོ། །མི་མཉམ་པ་དང་མཉམ་པའི་སྟོབས་ཞེས་པ་ནི་དེ་དག་མཐུ་ཕུན་སུམ་ཚོགས་པར་བསྟན་པའོ། །ཡང་དག་པར་རྫོགས་པའི་སངས་རྒྱས་ཀྱི་མོས་པ་ལས་བྱུང་བ་ཞེས་པ་ནི་དེ་བཞིན་གཤེགས་པས་རྒྱུའི་ཚེ་ན་ཡང་དག་
[13a]
[13a.1]པར་རྫོགས་པའི་སངས་རྒྱས་ཀྱི་ཡོན་ཏན་རྣམས་ལ་མོས་པ་ཇི་ལྟ་བ་བཞིན་དུ་མངོན་པར་བྱང་ཆུབ་པའི་ཚེ་ན་ཡོངས་སུ་རྫོགས་གྱུར་པ་དེ་ལས་ཡི་གེ་ཨ་བཞི་པོ་འདི་འབྱུང་བའི་ཕྱིར་རོ། །དབྱངས་གཅིག་ལས་བྱུང་བས་ཞེས་པ་ནི་བུམ་པ་ལ་སོགས་པའི་སོ་སོའི་ཚིག་རྣམས་མ་
[13a.2]སྐྱེས་པའི་སྒྲ་གཅིག་པུ་ལས་བྱུང་བའི་ཕྱིར་རོ། །ཆོས་དབྱིངས་ཐམས་ཅད་ཁྱབ་པར་བྱས་ཏེ་ནམ་མཁའ་དང་མཉམ་པར་གྱུར་ནས་ཞེས་པ་ནི་མ་སྐྱེས་པའི་སྒྲས་ཆོས་ཀྱི་དབྱིངས་ཐམས་ཅད་ནམ་མཁས་ཁྱབ་པ་དང་འདྲ་བར་བྱས་ནས་ཞེས་པའམ། ཆོས་ཀྱི་དབྱིངས་ནམ་མཁའི་མཐའ་དང་
[13a.3]མཉམ་པར་བྱས་ནས་ཞེས་པ་སྟེ། ཆོས་ཀྱི་དབྱིངས་ཞེས་པ་འདི་ཡང་འཇིག་རྟེན་གྱི་ཁམས་རྣམས་སུ་རིག་པར་བྱའོ། །ཡི་གེ་ཨ་ནི་བྱང་ཆུབ་ཀྱི་རང་བཞིན་ཏེ་རྣམ་པ་བཞི་ནི་བྱང་ཆུབ་དེ་ཡན་ལག་བཞི་དང་ལྡན་པ་སྟེ་བྱང་ཆུབ་དང་། སྤྱོད་པ་དང་། ཀུན་དུ་སངས་རྒྱས་པ་དང་། 
[13a.4]མྱ་ངན་ལས་འདས་པ་རྣམས་སུ་རེག་པ་བཞིན་དུ་བལྟ་བར་བྱའོ། །དེ་དག་བྱུང་མ་ཐག་ཏུ་དེ་ནས་ཡང་ཆོས་ཀྱི་དབྱིངས་ཐམས་ཅད་ངེས་པར་སྒྲོགས་པའི་སྒོ་དག་ནས་ཡང་དག་པར་རྫོགས་པའི་སངས་རྒྱས་ཀྱི་སྙིང་པོའི་ཚིག་གིས་མཚན་པ་རྣམ་པར་རིག་པའི་དབྱངས་ཀྱི་སྒྲ་གཅིག་ནས་གཅིག་ཏུ་
[13a.5]མངོན་པར་གྲག་གོ་ཞེས་པ་ནི་སྙིང་པོ་དེ་རྣམས་གསུངས་པ་དང་འཇིག་རྟེན་གྱི་ཆོས་རྣམས་ཀྱི་སྒྲ་ལས་དེ་བཞིན་གཤེགས་པའི་ཚིག་གིས་མཚན་པ་མ་བྱུང་མ་སྐྱེས་པའི་སྒྲ་སྒྲོགས་པ་བྱུང་ངོ་། །བྱང་ཆུབ་སེམས་དཔས་དེ་ཐོས་ནས། །ཞེས་པ་ནས། ནང་གི་བདག་ཉིད་རྣམ་དག་པས། །རྟག་ཏུ་
[13a.6]མངོན་པར་བརྩོན་པར་བྱ། །ཞེས་པའི་བར་གྱིས་དེ་ལྟར་མ་སྐྱེས་པའི་སྒྲ་འཇིག་རྟེན་གྱི་ཁམས་ཐམས་ཅད་དུ་ཁྱབ་པ་བྱང་ཆུབ་སེམས་དཔའ་རྣམས་ཀྱིས་ཐོས་ནས་ངོ་མཚར་དུ་གྱུར་ཏེ་དེའི་རྗེས་སུ་བསྔགས་པ་བཅོམ་ལྡན་འདས་ལ་སླར་གསོལ་པའོ། །དེ་ནས་ཡང་དག་པར་རྫོགས་པའི་
[13a.7]སངས་རྒྱས་ཀྱི་སྙིང་པོ་རྣམས་སྒྲུབ་པ་འབྱུང་སྟེ་ཞེས་པ་ནས་ནམ་མཚན་མ་བྱུང་གི་བར་ཇི་སྲིད་དུ་འདུག་པར་བྱའོ་ཞེས་པའི་བར་གྱིས་སྒྲུབ་པའི་སྔོན་རོལ་དུ་བྱང་ཆུབ་ཀྱི་སེམས་བསྒོམ་པར་བྱ་བ་བཤད་དེ། དེ་ཡང་སྐྱེད་མོས་ཚལ་ལམ་གཙུག་ལག་ཁང་ལ་སོགས་པའི་གནས་མིང་སྨོས་
[13b]
[13b.1]པའམ། དེ་ལས་གཞན་པའི་གནས་བདག་ཉིད་སེམས་གང་དུ་དགའ་བར་འདུག་སྟེ་བསྒོམ་མོ། །དེ་ལ་སྐྱེད་མོས་ཚལ་དང་ཕུག་ནི་ལུས་དབེན་པར་བྱ་བའི་གནས་སོ། །གཙུག་ལག་ཁང་ནི་སེམས་དབེན་ན་ལུས་མི་དབེན་ཀྱང་བླ་སྟེ་སེམས་དབེན་པའི་གནས་སོ། །ཡིད་གང་དུ་དབེན་པ་
[13b.2]དེར་ཞེས་པ་གནས་དེ་དག་ལས་གཞན་པ་ཡང་རུང་སྟེ། སེམས་གང་དུ་དབེན་པ་དེ་གཙོ་བས་དེར་འདུག་སྟེ། མཚན་མ་བྱུང་གི་བར་དེ་སྲིད་དུ་འདུག་པར་བྱའོ་ཞེས་འབྲེལ་ཏོ། །མཚན་མ་ཡང་སྐབས་འདིར་ནི་སྔགས་བཟླས་པ་ལས་ནད་མེད་པ་དང་བྲུ་བ་མི་ཚ་བ་ལ་སོགས་པ་བྱུང་བ་ལ་མི་
[13b.3]བྱའི། བསམ་གཏན་ལ་སེམས་བརྟན་ཞིང་མི་འབྱུང་བར་གྱུར་པ་ལ་བྱའོ། །དེ་ནས་སྙིང་པོ་དེ་དག་ལས་གང་ཡང་རུང་བ་ཅིག་གཟུང་སྟེ་ཞེས་པ་ནས་ནམ་མཁའ་ལྟར་གཟོད་མ་ནས་ཞི་བ་སྟེ། དེ་ལ་སྒྲ་གནས་པར་བསམ་ཞིང་མཉམ་པར་གཞག་པས་བཟླས་བརྗོད་བྱའོ་ཞེས་པའི་བར་གྱིས་གོང་
[13b.4]དུ་སྨོས་པའི་ཚུལ་གྱིས་བྱང་ཆུབ་ཀྱི་སེམས་གོམས་པར་བྱ་སྟེ། མཚན་མ་བྱུང་ནས་རང་གི་ལྷའི་གཟུགས་སུ་སྦྱར་བ་གོམས་པར་བྱ་བ་དང་དེའི་སྙིང་གར་མེ་ལོང་གི་དཀྱིལ་འཁོར་ལ་སངས་རྒྱས་ཀྱི་སྐུ་བསམ་པ་དང་། སངས་རྒྱས་ཀྱི་སྐུའི་སྙིང་གར་ཡང་ཟླ་བའི་དཀྱིལ་འཁོར་དང་བཟླས་པའི་
[13b.5]སྔགས་བསམས་ཏེ། དེའི་རིམ་པ་ཡང་འདིའོ། །ཨ་རྣམ་པ་བཞི་ལས་གང་ཡང་རུང་བ་ཅིག་སྙིང་གར་ཟླ་བའི་དཀྱིལ་འཁོར་ལ་བསམས་ལ། ཨ་དེའི་སྒྲ་ཆོས་ཐམས་ཅད་གཟོད་མ་ནས་མ་སྐྱེས་པའོ་ཞེས་པ་ལ་དམིགས་ཤིང་རང་གི་ཕུང་པོ་ལྔ་གཟོད་མ་ནས་མ་བྱུང་མ་སྐྱེས་པའི་སྦྱོར་
[13b.6]བའམ། རྡུལ་ཕྲན་དུ་ཞིག་པ་ལ་སོགས་པའི་སྦྱོར་བས་སྟོང་པ་ཉིད་དུ་གཞིག་སྟེ། ཟླ་བའི་དཀྱིལ་འཁོར་ལ་ཨ་གནས་པ་ཙམ་འབའ་ཞིག་ཡོད་པར་བསམས་ཏེ། དེ་ནས་ཟླ་བའི་དཀྱིལ་འཁོར་དང་ཨ་ཉིད་ཀྱང་གོང་མའི་ཚུལ་གྱིས་དམིགས་སུ་མེད་པར་བཤིག་སྟེ་ཇི་ཙམ་འདོད་ཀྱི་
[13b.7]བར་དུ་སྟོང་པ་ཉིད་ཀྱི་ཏིང་ངེ་འཛིན་མངོན་དུ་བྱའོ། །དེ་ནས་སྙིང་རྗེའི་དབང་གིས་ཏིང་ངེ་འཛིན་དེ་ལས་ལངས་ཏེ་སྒྱུ་མ་ལྟ་བུར་མོས་པའི་ཚུལ་གྱིས་ཨ་དེ་སྙིང་གའི་ཕྱོགས་སུ་བསམས་ནས་དེ་ལས་འོད་སྒྲོ་ཞིང་བསྡུ་བའི་སྦྱོར་བས་རང་གི་ལྷའི་གཟུགས་སུ་བསྒྱུར་བར་བྱ་སྟེ། དེ་ཡང་ཐེ་
[14a]
[14a.1]ཚོམ་མེད་པར་རང་གི་ལྷའི་གཟུགས་སུ་སྣང་བར་འགྱུར་གྱི་བར་དུའོ། །དེ་ལ་སྤྱིར་ལྷའི་གཟུགས་སུ་བསྒྱུར་བ་ལ་ཡང་རྣམ་པ་གསུམ་སྟེ། གཅིག་ནི་ཕྱག་རྒྱ་དང་སྔགས་སྦྱར་བས་ལྷའི་གཟུགས་དེ་བདག་གོ་སྙམ་པར་མོས་པ་ཙམ་མོ། །གཉིས་པ་ནི་རྟག་ཏུ་གོམས་
[14a.2]པའི་དབང་གིས་རང་གི་ལུས་ལྷའི་གཟུགས་སུ་ཐེ་ཚོམ་མེད་པར་གསལ་བར་སྣང་བའོ། །གསུམ་པ་ནི་སྦྱོར་བའི་མཐུས་རང་གི་ལུས་བརྗེས་ཏེ་ལྷའི་ལུས་སུ་གྱུར་པའོ། །དེ་ལ་སྐབས་འདིར་ནི་རྟག་ཏུ་གོམས་པའི་དབང་གིས་རང་གི་ལུས་ལྷའི་གཟུགས་སུ་གསལ་བར་སྣང་བ་ལ་བྱའོ། །དེ་
[14a.3]ལྟར་རང་གི་ལུས་ལྷའི་གཟུགས་སུ་བསྒྱུར་ནས་དེའི་སྙིང་པོ་ཨ་ཅིག་བསམས་ཏེ། ཨ་དེ་ལས་བྱང་ཆུབ་ཀྱི་སེམས་ཀྱི་ཕྱག་རྒྱ་ཟླ་བའི་དཀྱིལ་འཁོར་མེ་ལོང་དང་འདྲ་བར་བསམས་ཏེ་དེ་ཡང་ཤིན་ཏུ་གསལ་བ་དྲི་མ་མེད་པར་བསམ་མོ། །དེའི་དབུས་སུ་ཡི་གེ་ཨ་ལས་བཅོམ་ལྡན་འདས་རྣམ་
[14a.4]པར་སྣང་མཛད་ཀྱི་སྐུར་གྱུར་པར་བསམས་ཏེ། དེ་བས་ན། གཞི་གཉིས་པ་ནི་ཡང་དག་པར་རྫོགས་པའི་སངས་རྒྱས་མེ་ལོང་གི་དཀྱིལ་འཁོར་དེ་ཉིད་ཀྱི་ནང་ན་པདྨའི་རྒྱལ་པོ་ལ་བཞུགས་པ་ལྟ་བུའི་ཏིང་ངེ་འཛིན་ལ་སྙོམས་པར་ཞུགས་པ་ཞེས་པ་ལ་སོགས་པ་གསུངས་པ་ཡིན་ཏེ། ཕུག་
[14a.5]གི་ནང་ན་བཞུགས་པ་ལྟ་བུ་ཞེས་པ་ནི་མེ་ལོང་གི་དཀྱིལ་འཁོར་གྱི་ནང་ན་བཞིན་གྱི་གཟུགས་བརྙན་སྣང་བ་ལྟར་དེ་བཞིན་ཉིད་ཀྱི་ནང་ན་ཉེ་བར་འདུག་པར་བསམས་ཏེ་ཞེས་པའོ། །དེ་ནས་དེ་བཞིན་གཤེགས་པའི་སྙིང་གར་ཟླ་བའི་དཀྱིལ་འཁོར་བསམས་ཏེ་དེའི་དབུས་སུ་བཟླས་པར་བྱ་
[14a.6]བའི་སྔགས་བསམས་ནས་དེ་ཟློས་ཤིང་སྔོན་དུ་བསྙེན་པ་འབུམ་བྱ་སྟེ། དེ་བས་ན། དེ་ནས་སྔོན་དུ་བསྙེན་པ་ནི། །འབུམ་ཕྲག་གཅིག་ཏུ་བྱ་བར་བཤད། །ཅེས་གསུངས་པ་ཡིན་ནོ། །དེ་ནས་ཟླ་བ་གཉིས་པ་ལ། །མེ་ཏོག་དྲི་ལ་སོགས་པ་དབུལ། །ཞེས་པ་ནི་སྔར་འབུམ་ཕྲག་
[14a.7]གཅིག་གི་གྲངས་སུ་བཟླས་ལ། དེ་ནས་ཟླ་བ་གཉིས་ཀྱི་དང་པོ་སྔ་དྲོ་དང་ཕྱི་དྲོ་ལ་མེལ་ཐུན་རེ་རེ། ཉི་མ་གུང་ལ་མེལ་ཚེ་ཐུན་ཕྱེད་བཟླས་པའི་སྦྱོར་བས་དུས་ཆད་པ་སྟེ། སྔར་ཚིག་འབུམ་གྱི་གྲངས་སུ་ཟློས་པ་དང་། ཟླ་བ་གཉིས་དུས་སུ་ཟློས་པ་ལས་ཟླ་བ་ཕྱི་མ་གཅིག་ལ་ནི་དྲི་དང་
[14b]
[14b.1]མེ་ཏོག་ལ་སོགས་པའི་མཆོད་པ་མི་བྱ་བར་བཟླས་ཏེ་དང་པོ་སེམས་མ་གོམས་པ་ལ་ཕྱིའི་མཆོད་པ་ལ་སོགས་པས་སེམས་ཡོངས་སུ་དོགས་པའི་ཕྱིར་རོ། །ཟླ་བ་ཕྱི་མ་གཉིས་པ་ལ་ནི་གོམས་ཤིང་བརྟན་པར་གྱུར་པས་ཕྱིའི་མཆོད་པ་ལ་སོགས་པས་ཡེངས་བར་མི་འགྱུར་བའི་ཕྱིར་རོ། །
[14b.2]སེམས་ཅན་རྣམས་ལ་རྣམ་མང་པོའི། །ཕན་པ་ཉེ་བར་སྒྲུབ་བྱེད་ཅིང་། །ཞེས་པ་ནི། །ད་ནི་དཔའ་བོ་ཆེན་པོའི་སྙིང་པོ་འབྲུ་རྣམ་པ་ལྔ་རྣམས་སྒྲུབ་པ་དང་ས་རྣམས་བཤད་དེ། དེ་ལ་སྤྱིར་དེ་བཞིན་གཤེགས་པའི་རྒྱུ་དང་འབྲས་བུའི་ཡོན་ཏན་མོས་པས་སྤྱོད་པའི་ས་ནས་བརྩམས་ཏེ་ཀུན་
[14b.3]དུ་སངས་རྒྱས་པར་གྱུར་གྱི་བར་དུ་ཅི་བསགས་པ་རྣམས་སྡུད་པའི་སྒོར་གྱུར་པ་ནི་ཕུང་པོའི་ལྷག་མ་དང་བཅས་པའི་མྱ་ངན་ལས་འདས་པ་དང་། ཕུང་པོའི་ལྷག་མ་མེད་པའི་མྱ་ངན་ལས་འདས་པའོ། །དེ་ལ་ཕུང་པོའི་ལྷག་མ་མེད་པའི་མྱ་ངན་ལས་འདས་པ་ནི་དེ་བཞིན་ཉིད་སྟོང་པའི་
[14b.4]མཚན་ཉིད་དུ་ཤེས་པ་ཕྲ་མོ་ཡང་སྦངས་པ་འོག་མིན་གྱི་གནས་སུ་མངོན་པར་བྱང་ཆུབ་པའོ། །ཕུང་པོའི་ལྷག་མ་དང་བཅས་པའི་མྱ་ངན་ལས་འདས་པ་ནི་ཀུན་དུ་སངས་རྒྱས་པའི་མཚན་ཉིད་ཆོས་རྣམས་སྒྱུ་མའི་རང་བཞིན་དུ་ཡང་མེད་བས་ཆོས་རྣམས་སྟོང་པའོ་སྙམ་པའི་འདུ་ཤེས་ཙམ་
[14b.5]གྱི་བག་ཆགས་ཕྲ་མོ་ལྷག་མ་ལུས་པར་འདོད་པའི་ཁམས་སུ་བྱང་ཆུབ་ཀྱི་ཤིང་དྲུང་དུ་མངོན་པར་བྱང་ཆུབ་ནས་བདུད་རྣམ་པ་བཞི་བཏུལ་བའོ། །དེ་ལ་ཕུང་པོའི་ལྷག་མ་མེད་པའི་མྱ་ངན་ལས་འདས་པའི་སྙིང་པོ་ནི་ཨ་རྣམ་པ་བཞི་སྟེ། དེ་རྣམས་ཀྱི་སྒྲུབ་པ་ལ་སོགས་པ་ནི་བཤད་
[14b.6]ཟིན་ཏོ། །འདིར་ནི་ཕུང་པོའི་ལྷག་མ་དང་བཅས་པའི་མྱ་ངན་ལས་འདས་པའི་སྙིང་པོ་བདུད་བཞི་འཇོམས་པའི་ཏིང་ངེ་འཛིན་གྱི་སྒོ་རྣམས་ཀྱི་སྒྲུབ་པ་དང་ལས་རྣམས་འཆད་དེ། དེ་ཡང་། དེ་ནས་བཅོམ་ལྡན་འདས་རྣམ་པར་སྣང་མཛད་ཀྱིས་ཐམས་ཅད་དང་ལྡན་པའི་འཁོར་འདུས་པ་ལ་
[14b.7]གཟིགས་ནས་གསང་བ་པའི་བདག་པོ་ཕྱག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ་དེ་བཞིན་གཤེགས་པ་རྣམས་ཀྱི་ཐུགས་ལས་བྱུང་བ་ཞེས་བྱ་བ་ལ་སོགས་པས་སོ། །དེ་ལ་ཡི་གེ་ཨ་ལ་སོགས་པའི་ཏིང་ངེ་འཛིན་གྱི་སྒོ་ནས་བདུད་བཞི་བཅོམ་པ་དང་ཏིང་ངེ་འཛིན་དེ་རྣམས་ཉིད་དབང་ཆེན་
[15a]
[15a.1]ལ་སོགས་པའི་དཀྱིལ་འཁོར་བཞིར་བྱིན་གྱིས་བརླབ་པའི་རིམ་པ་ཡང་འདི་ལྟ་སྟེ། ཡི་གེ་ཨ་ནི་ཆོས་ཐམས་ཅད་གཟོད་མ་ནས་མ་སྐྱེས་པར་རྟོགས་པའི་ཏིང་ངེ་འཛིན་གྱི་སྒོ་སྟོན་པ་སྟེ། དེའི་སྒོ་ནས་ཕུང་པོ་དང་ཁམས་དང་སྐྱེ་མཆེད་ལ་སོགས་པའི་ཆོས་རྣམས་མ་
[15a.2]སྐྱེས་པར་རྟོགས་ཏེ་དམིགས་སུ་མེད་པས་ཕུང་པོའི་བདུད་བཅོམ་པའོ། །ཡི་གེ་བ་ནི་ཆོས་ཐམས་ཅད་ངག་གི་ལམ་དང་བྲལ་བར་སྟོན་པའི་ཏིང་ངེ་འཛིན་གྱི་སྒོ་སྟེ། ངག་གི་ལམ་ནི་རྣམ་པར་རྟོག་པ་མེད་པར་རྟོགས་ཏེ་རྟོག་པ་མེད་པས་ལྷའི་བུའི་བདུད་བཅོམ་པའོ། །དེ་ལྟར་ཕུང་པོ་ལ་
[15a.3]སོགས་པའི་ཆོས་རྣམས་དང་། དེ་ལ་དམིགས་པའི་རྣམ་པར་རྟོག་པ་མེད་ན་དེ་དག་ལ་ཆགས་པར་འགྱུར་བ་འདོད་ཆགས་ལ་སོགས་པའི་ཉོན་མོངས་པ་རྣམ་པར་དག་པ་ཡི་གེ་རའི་སྒོ་ནས་མཚོན་ཏེ། །ཆོས་ཐམས་ཅད་རྡུལ་དང་བྲལ་བར་རྟོགས་སོ། །རྡུལ་ཞེས་བྱ་བ་ནི་ཉོན་
[15a.4]མོངས་པ་ལ་བྱ་སྟེ་དེས་ཉོན་མོངས་པའི་བདུད་བཅོམ་པའོ། །ཡི་གེ་ཧ་ནི་ཆོས་ཐམས་ཅད་རྒྱུ་དང་བྲལ་བར་རྟོགས་པའི་ཏིང་ངེ་འཛིན་གྱི་སྒོ་སྟེ། ཉོན་མོངས་པ་ལས་ལས་དང་སྐྱེ་བ་འབྱུང་ལ། ཉོན་མོངས་པ་མེད་ན་ལས་དང་སྐྱེ་བ་ཡང་མི་འབྱུང་། སྐྱེ་བ་མ་བྱུང་ན་འཆི་བར་ཡང་མི་
[15a.5]འགྱུར་ཏེ་དེ་ལྟར་རྟོགས་པས་འཆི་བའི་བདུད་བཅོམ་པའོ། །དེ་ལྟར་ཆོས་རྣམས་གཟོད་མ་ནས་མ་སྐྱེས་པ་ལ་སོགས་པའི་ཚུལ་གྱིས་སྟོང་པ་ཉིད་ཀྱི་རང་བཞིན་དུ་རྟོགས་པའི་སྒོ་ནི་ཡི་གེ་ཁ་སྟེ་ཆོས་ཐམས་ཅད་ནམ་མཁའ་དང་འདྲའོ་ཞེས་བསྟན་པའོ། །དེ་ལྟར་ཏིང་ངེ་འཛིན་དེ་རྣམས་ལ་
[15a.6]ཀུན་རྫོབ་ཏུ་ཡང་ཡི་གེ་ཨ་ལ་སོགས་པ་རེ་རེ་ལས་དབང་ཆེན་ལ་སོགས་པའི་དཀྱིལ་འཁོར་དུ་ཡང་སྦྱར་ཏེ། ཡི་གེ་ཨའི་སྒོ་ནས་ཞུགས་པའི་ཏིང་ངེ་འཛིན་གྱིས་ཕུང་པོའི་བདུད་བཅོམ་སྟེ། ཕུང་པོ་ནི་སྲ་ཞིང་ཁུར་ཁྱེར་ནུས་པའོ། །དེ་བཞིན་དུ་དེ་དང་རྗེས་སུ་མཐུན་པར་ཡི་གེ་ཨ་དེ་ལས་སའི་
[15a.7]དཀྱིལ་འཁོར་དུ་གྱུར་ཏེ། ས་ཡང་སྲ་ཞིང་ཁུར་ཁྱེར་བཟོད་པའོ། །ཡི་གེ་བ་ལས་རྣམ་པར་རྟོག་པ་དང་བྲལ་བའི་ཏིང་ངེ་འཛིན་གྱི་སྒོར་གྱུར་ཏེ། དེ་ནི་རྟོག་པ་ལ་སོགས་པའི་དྲི་མ་དག་པར་བྱེད་པའོ། །དེ་བཞིན་དུ་ཡི་གེ་བ་ལས་ཆུའི་དཀྱིལ་འཁོར་དུ་གྱུར་པ་དེ་དང་རྗེས་སུ་མཐུན་པར་
[15b]
[15b.1]དྲི་མ་དག་པར་བྱེད་པའོ། །ཡི་གེ་ར་ལས་ཆོས་ཐམས་ཅད་རྡུལ་དང་བྲལ་བའི་ཏིང་ངེ་འཛིན་དུ་གྱུར་ཏེ། དེ་ནི་འདོད་ཆགས་ལ་སོགས་པའི་ཉོན་མོངས་པ་སྲེག་པར་བྱེད་པའོ། །དེ་བཞིན་དུ་དེ་དང་རྗེས་སུ་མཐུན་པར་ཡི་གེ་ར་ལས་མེའི་དཀྱིལ་འཁོར་དུ་གྱུར་ཏེ། མེ་ནི་ཐམས་
[15b.2]ཅད་སྲེག་ཅིང་མེད་པར་བྱེད་པའོ། །དེ་བཞིན་དུ་ཡི་གེ་ཧ་ལས་ཆོས་ཐམས་ཅད་རྒྱུ་དང་བྲལ་བའི་ཏིང་ངེ་འཛིན་གྱི་སྒོར་གྱུར་ཏེ། དེ་ནི་ཉོན་མོངས་པའི་རྒྱུ་ལས་བྱུང་བའི་ལས་ལ་སོགས་པ་འཐོར་བར་བྱེད་པའོ། །དེ་བཞིན་དུ་ཡི་གེ་ཧ་ལས་རླུང་གི་དཀྱིལ་འཁོར་དུ་གྱུར་པ་ཡང་དེ་དང་རྗེས་
[15b.3]སུ་མཐུན་ཏེ། རླུང་ནི་ཐམས་ཅད་འཐོར་བའམ། འཇིག་པར་བྱེད་པའི་རང་བཞིན་ནོ། །ཡི་གེ་ཁ་ལས་ཆོས་ཐམས་ཅད་སྟོང་པ་ནམ་མཁའི་རང་བཞིན་དུ་རྟོགས་པའི་ཏིང་ངེ་འཛིན་གྱི་སྒོར་གྱུར་ཏེ། དེ་བཞིན་དུ་ཡི་གེ་ཁ་ལས་ནམ་མཁའི་དཀྱིལ་འཁོར་དུ་གྱུར་པ་ཡང་ནམ་མཁའི་
[15b.4]རང་བཞིན་དུ་མཐུན་ཏེ་དེ་དག་ནི་སྤྱིའི་དོན་ཏོ། །དེ་བཞིན་གཤེགས་པ་རྣམས་ཀྱི་ཐུགས་ལས་བྱུང་བ་ཞེས་བྱ་བ་ནི་དེ་བཞིན་ཉིད་ཀྱི་ཡེ་ཤེས་ལས་བྱུང་བ་ཞེས་པ་སྟེ། ཨ་ལ་སོགས་པའི་སྟོང་པ་ཉིད་དེ་དག་ཉིད་ལ་བྱའོ། །ལས་དང་བྱ་བས་རྣམ་པར་རོལ་པ་ཞེས་བྱ་བ་ནི་གྲུབ་པ་ར་བ་ལ་
[15b.5]སོགས་པ་དང་། ཞི་བ་ལ་སོགས་པའི་ལས་རྣམས་བྱེད་པའོ། །སྤྱོད་པའི་རོལ་མོ་ཞེས་པ་ནི་རོལ་མོ་མཁན་དང་འདྲ་བ་སྟེ། རོལ་མོ་མཁན་ནི་གར་ལ་སོགས་པའི་རོལ་མོ་སྣ་ཚོགས་སྟོན་པ་དེ་བཞིན་དུ་སྙིང་པོ་འདི་རྣམས་ཀྱང་གྲུབ་པ་དང་ལས་སྣ་ཚོགས་སྟོན་པའི་ཕྱིར་རོ། །ཁམས་བཞི་
[15b.6]ཡང་དག་པར་བསྡུ་བས་བསྡུས་པ་ཞེས་པ་ནི་སྙིང་པོ་འདི་རྣམས་ལས་ས་དང་། ཆུ་དང་། མེ་དང་། རླུང་གི་ཁམས་ཀྱི་དཀྱིལ་འཁོར་རྣམས་བྱུང་བའི་ཕྱིར་རོ། །ནམ་མཁའ་ལྟར་ཀུན་དུ་ཁྱབ་པ་ཞེས་པ་ནི་འདི་ལྟར་ནམ་མཁའ་ཐམས་ཅད་དུ་ཁྱབ་པ་དེ་བཞིན་དུ་སྙིང་པོ་དེ་རྣམས་ཀྱིས་ཀྱང་
[15b.7]ཐམས་ཅད་དུ་ཁྱབ་པ་སྟེ། དེ་དག་ནི་སྙིང་པོ་དེ་རྣམས་ཀྱི་རང་བཞིན་བསྟན་པའོ། །མཐོང་བ་དང་མ་མཐོང་བའི་འབྲས་བུ་མང་བ་ཞེས་པ་ནི་མཐུ་བསྟན་པ་སྟེ། མཐོང་བ་ནི་རིག་འཛིན་ལ་སོགས་པར་དངོས་སུ་བསྒྱུར་བའོ། །མ་མཐོང་བ་ནི་སངས་རྒྱས་ལ་སོགས་པའི་འབྲས་བུ་ཉིད་
[16a]
[16a.1]ནས་ཐོབ་པ་སྟེ་དེ་ལྟ་བུའི་འབྲས་བུ་མཆོག་སྦྱིན་པར་བྱེད་པ་ཞེས་པའོ། །ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་མངོན་སུམ་པ་ཞེས་པ་ནི་དེ་དག་གི་སྤྱོད་ཡུལ་དུ་གྱུར་པ་ཞེས་པ་སྟེ། ཉན་ཐོས་རྣམས་ཀྱང་ཟད་པར་ས་དང་ཟད་པར་ཆུ་ལ་
[16a.2]སོགས་པའི་ཏིང་ངེ་འཛིན་མངོན་དུ་བྱེད་དེ། དེ་ཡང་དཀྱིལ་འཁོར་འདི་དག་གི་རང་བཞིན་ཡིན་པའི་ཕྱིར་ལ། བྱང་ཆུབ་སེམས་དཔའ་ཡང་ས་གཞི་ཐམས་ཅད་རིན་པོ་ཆེ་ལ་སོགས་པས་བཀང་སྟེ། དེ་བཞིན་གཤེགས་པ་ལ་མཆོད་པ་བྱེད་པ་ལ་སོགས་པ་ཡང་དཀྱིལ་འཁོར་འདི་
[16a.3]དག་རང་བཞིན་ཡིན་པའི་ཕྱིར་རོ། །གསང་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པ་རྣམས་ཀྱི་རེ་བ་ཐམས་ཅད་ཡོངས་སུ་རྫོགས་པར་བྱེད་པ་ཞེས་པ་ནི་བསྟན་པ་འདི་ལ་ཞུགས་པ་རྣམས་གྲུབ་པ་ལ་སོགས་པ་འཐོབ་པའི་སྒོ་ནས་རེ་བ་ཡོངས་སུ་རྫོགས་པར་བྱེད་པའི་ཕྱིར་རོ། །
[16a.4]ལས་སྣ་ཚོགས་དང་ལྡན་པ་ནི་གདོན་དང་དུག་ལ་སོགས་པ་སེལ་བའི་ལས་སྣ་ཚོགས་དང་ལྡན་པའོ། །སེམས་ཅན་ཐམས་ཅད་ལ་ཕན་འདོགས་པ་ཞེས་པ་ནི་བསྟན་པ་འདིར་ཞུགས་པ་དང་མ་ཞུགས་པ་གཉིས་ཀའི་སེམས་ཅན་ལ་ཕན་འདོགས་པའོ། །ལག་ན་རྡོ་རྗེ་དེ་ལ་སྤྱོད་པའི་རོལ་
[16a.5]མོ་ལས་དང་བྱ་བས་མངོན་པར་གྲུབ་པའི་འབྲས་བུ་ཕལ་ཆེ་བ་ལུས་ཅན་ཀུན་གྱི་མངོན་སུམ་པ་གང་ཞེ་ན་ཞེས་པ་ནི་གོང་དུ་སྨོས་པ་དེ་དག་ཉིད་དངོས་སུ་བསྟན་པའི་ཕྱིར་གང་ཞེ་ན་ཞེས་གསུངས་པའོ། །ཆོ་ག་ཤེས་པས་ཐོག་མར་ནི། །བདག་གི་དེ་ཉིད་རིམ་བཞིན་བྱ། །ཞེས་པ་ནས། འདི་བདག་
[16a.6]ཉིད་ནི་རྒྱལ་མཆོག་ཏུ། །བསྒྱུར་ན་སྨོས་ཀྱང་ཅི་ཞིག་དགོས། །ཞེས་པའི་བར་གྱིས་སྔགས་པས་བདག་གི་དེ་ཁོ་ན་ཉིད་ལ་སྦྱར་བ་དང་། དེའི་རྗེས་སུ་སྔགས་པ་འཆད་དེ། སྔགས་པས་བདག་གི་དེ་ཁོ་ན་ཉིད་ཀྱི་རྣལ་འབྱོར་སྔོན་དུ་བྱས་ནས་དེ་ནས་སྔགས་ཀྱི་ཡི་གེ་རྣམས་ལུས་ལ་
[16a.7]སོ་སོའི་གནས་སུ་བཀོད་དེ་དབང་ཆེན་གྱི་དཀྱིལ་འཁོར་ལ་སོགས་པར་བསྒྱུར་ནས་དེ་དག་གི་སྒྲུབ་པ་དང་ལས་ལ་སོགས་པ་ལ་འཇུག་གོ། །རིམ་པ་དེ་ལྟ་བུར་འཇུག་པ་ཡང་སྔོན་སངས་རྒྱས་བཅོམ་ལྡན་འདས་ཆོས་རྣམས་གདོད་མ་ནས་མ་སྐྱེས་པ་སྟོང་བའི་རང་བཞིན་དུ་མངོན་པར་བྱང་ཆུབ་
[16b]
[16b.1]ནས་དེའི་འོག་ཏུ་སྔོན་གྱི་སྨོན་ལམ་གྱི་ཤུགས་ཀྱིས་སྐུ་མི་ཟད་པ་ལ་སོགས་པའི་རྒྱན་རྣམས་ཀུན་རྫོབ་ཀྱི་ཚུལ་དུ་འཇིག་རྟེན་ཐམས་ཅད་དུ་ཁྱབ་པར་སྟོན་ཏེ། དེ་བས་ན་སྔགས་པས་ཀྱང་ཐོག་མར་བདག་གི་དེ་ཁོ་ན་ཉིད་སྟོང་པར་དམིགས་པ་བྱས་ནས་ཕྱིས་ཡི་གེ་དགོང་པ་དང་བཟླས་པ་ལ་སོགས་
[16b.2]པ་བྱའོ། །དེ་ལ། ཆོ་ག་ཤེས་པས་ཐོག་མར་ནི། །བདག་གི་དེ་ཉིད་རིམ་བཞིན་བྱ། །ཞེས་པ་ནས། འདི་ནི་སངས་རྒྱས་ཐམས་ཅད་ཀྱིས། །བདག་གི་དེ་ཉིད་ཡིན་པར་གསུངས། །ཞེས་པའི་བར་ནི་བདག་གི་དེ་ཁོ་ན་ཉིད་ཀྱི་རྣལ་འབྱོར་ཏེ། བདག་གི་དེ་ཁོ་ན་ཉིད་ཅེས་པ་ནི་
[16b.3]སྔགས་མཁན་རང་གི་ལུས་ཀྱང་ཡི་གེ་ཨའི་སྒོ་ནས་གདོད་མ་ནས་མ་བྱུང་མ་སྐྱེས་པར་སྟོང་པར་བཤིག་སྟེ། དེ་ནས་ཨ་ལས་དབང་ཆེན་གྱི་དཀྱིལ་འཁོར་ཁ་དོག་ཤིན་དུ་སེར་ཞིང་ལྕི་བ་བསམས་ཏེ། དེའི་སྟེང་ན་སངས་རྒྱས་བཅོམ་ལྡན་འདས་བཞུགས་པ་དེ་ལྟ་བུར་བདག་ཉིད་ཀྱི་
[16b.4]ལུས་ལ་བསམས་ཏེ། དེ་བས་ན། ཆོ་ག་ཤེས་པས་ཐོག་མར་ནི། །བདག་གི་དེ་ཉིད་ཇི་བཞིན་བྱ། །ཞེས་བྱ་བ་ལ་སོགས་པ་གསུངས་པ་ཡིན་ཏེ། བདག་གི་དེ་ཉིད་རིམ་བཞིན་བྱ། །ཞེས་པ་ནི་བྱང་ཆུབ་ཀྱི་སེམས་བསྒོམ་པ་བྱས་ཤིང་ལྷའི་གཟུགས་སུ་སྒྲུབ་པ་ལ་སོགས་པ་རིམ་པ་
[16b.5]བཞིན་དུ་བྱའོ་ཞེས་པའོ། །སྔགས་པ་སྔ་མ་བཞིན་འདུག་ལ། །ཞེས་པ་ནི་གོང་དུ་དེ་བཞིན་གཤེགས་པའི་སྙིང་པོ་བཤད་པའི་རིམ་པ་བཞིན་དུ་འདུག་ནས་ཞེས་པའོ། །དེ་བཞིན་གཤེགས་པ་དྲན་བྱས་ཏེ། །ཞེས་པ་ནི་བཟླས་པ་ལ་སོགས་པའི་ལས་རྣམས་བྱ་བ་ན་དེ་བཞིན་གཤེགས་
[16b.6]པ་མདུན་དུ་བསམས་ནས་བྱ་སྟེ། སྔགས་དང་པོ་ལ་སོགས་པ་དམིགས་པའི་ཡུལ་ཡིན་པའི་ཕྱིར་རོ། །གཉིས་སུ་ན་དེ་བཞིན་གཤེགས་པའི་དུམ་བུ་བསམས་ན་བགེགས་མེད་པའི་ཕྱིར་རོ། །བདག་ཉིད་ཨ་ཞེས་བྱ་བ་ནི། །ཀླད་ཀོར་དང་བཅས་རྒྱས་བྱས་ལ། །ཞེས་པ་ནི་བདག་ཉིད་
[16b.7]ཡི་གེ་ཨ་ལས་སྟོང་པ་ཉིད་ཀྱི་རང་བཞིན་དུ་བསམས་ཏེ། ཀླད་ཀོར་གྱིས་ནི་འཛིན་པར་བྱེད་པའི་ཡེ་ཤེས་ཀྱང་སྟོང་པ་ཉིད་དུ་སྟོན་པ་སྟེ་གཟུང་བ་དང་འཛིན་པ་མེད་པར་སྟོང་པའི་རང་བཞིན་དུ་བསྒྱུར་བར་བྱའོ་ཞེས་པའོ། །ཐམས་ཅད་སེར་ཞིང་ཤིན་ཏུ་བཟང་། །གྲུ་བཞི་རྡོ་རྗེས་མཚན་བྱས་ཏེ། །
[17a]
[17a.1]ཞེས་པ་ནི་སྟོང་པའི་རང་བཞིན་དུ་གྱུར་པ་དེ་ལས་དབང་ཆེན་གྱི་དཀྱིལ་འཁོར་གྲུ་བཞི་པ་ཁ་དོག་ཤིན་ཏུ་སེར་བ་རྡོ་རྗེའི་མཚན་མས་མཚན་པ་བསམ་མོ་ཞེས་པའོ། །སྔགས་པས་དེར་གནས་རྫོགས་པ་ཡི། །སངས་རྒྱས་ཀུན་གྱི་གཙོ་བོ་བསམ། །ཞེས་པ་ནི་དཀྱིལ་འཁོར་དེའི་
[17a.2]སྟེང་ན་བཅོམ་ལྡན་འདས་རྣམ་པར་སྣང་མཛད་ཀྱི་སྐུར་བསམས་ཏེ། དེ་ཡང་བདག་གི་ལུས་ཉིད་དེ་ལྟར་བསམ་པར་ཤེས་པར་བྱའོ། །ནམ་ཞིག་སྔགས་པ་བདག་གིས་ནི། །དེ་ཉིད་དོགས་པ་མེད་གྱུར་པ། །ཞེས་པ་ནི་བདག་གིས་དེ་ཁོ་ན་ཉིད་སྟོང་པར་དམིགས་པ་དང་ལྷའི་གཟུགས་སུ་
[17a.3]གསལ་བར་སྣང་བ་ཐེ་ཚོམ་མེད་པར་གྱུར་ན་ཞེས་པ་སྟེ། སྟོང་པ་ཉིད་དུ་ཐེ་ཚོམ་མེད་པར་གྱུར་པ་ཡང་ཏིང་ངེ་འཛིན་དག་པ་དང་། རྣམ་པ་དང་བྲལ་བ་དང་རྣམ་པར་རྟོག་པ་ཐམས་ཅད་སྤོང་བ་ཡང་དག་པ་ཉིད་དུ་ཐེ་ཚོམ་མེད་པའོ། །ལྷའི་གཟུགས་སུ་གསལ་བར་སྣང་བ་ཐེ་ཚོམ་པ་མེད་པ་ཡང་
[17a.4]ཏིང་ངེ་འཛིན་དག་པ་དང་ལྷའི་གཟུགས་སུ་ཀུན་དུ་གསལ་བ་དང་རྣམ་པར་རྟོག་པ་སྤོང་བ་ན་ཡང་དག་པར་ཐེ་ཚོམ་མེད་པའོ། །ནམ་ཞིག་སྔགས་པ་རབ་ཏུ་མོས་པའི་སེམས་ཀྱིས་ཐེ་ཚོམ་མེད་པའོ། །ནམ་ཞིག་སྔགས་པ་རབ་ཏུ་མོས་པའི་སེམས་ཀྱིས་ཐེ་ཚོམ་མེད་པར་གྱུར་ན་འོག་ནས་འབྱུང་བའི་
[17a.5]རྗེས་སུ་བསྔགས་པ་རྣམས་ཐོབ་སྟེ། དེའི་ཚེ་འཇིག་རྟེན་ཐམས་ཅད་ལ་ཕན་པ་བྱེད་པ་ཉིད་དུ་འགྱུར་ཞེས་པ་ནི་གྲུབ་པ་ལ་སོགས་པ་ཐོབ་པའི་སྒོ་ནས་སེམས་ཅན་རྣམས་ལ་ཕན་གདགས་ནུས་ཏེ། དེ་ནི་གཞན་གྱི་དོན་ཕུན་སུམ་ཚོགས་པའོ། །ངོ་མཚར་སྣ་ཚོགས་དག་དང་ལྡན། །མིག་འཕྲུལ་
[17a.6]ཅན་གྱི་གནས་ལ་འདུག །ཅེས་པ་ནི་རིག་འཛིན་ལ་སོགས་པའི་གྲུབ་པ་ཐོབ་ནས་མིག་འཕྲུལ་མཁན་དང་འདྲ་བར་རྫུ་འཕྲུལ་ངོ་མཚར་སྣ་ཚོགས་པ་རྣམས་བྱེད་ནུས་པར་འགྱུར་ཞེས་པ་སྟེ་མཐུ་ཕུན་སུམ་ཚོགས་པའོ། །སྔགས་པ་ནམ་ཞིག་མཉམ་གཞག་ན། །སྲིད་པ་རབ་ཏུ་དོག་པ་ན། །ཐོག་
[17a.7]མེད་དུས་ནས་མི་ཤེས་པས། །བསགས་པའི་ལས་དེ་ཀུན་ཟད་གྱུར། །ཞེས་པ་ནི་རྣལ་འབྱོར་དེ་ལྟ་བུ་ལ་མཉམ་པར་གཞག་ན་ཐོག་མ་མེད་པའི་དུས་ནས་མ་རིག་པའི་དབང་གིས་འཁོར་བ་དོག་པ་རྣམས་སུ་མི་དགེ་བ་དང་ཉོན་མོངས་པའི་ལས་བསགས་པ་དེ་དག་ཐམས་ཅད་བྱང་བར་འགྱུར་རོ་ཞེས་
[17b]
[17b.1]པ་སྟེ། དེ་ནི་སྤོང་བ་ཕུན་སུམ་ཚོགས་པའོ། །བླ་ན་མེད་པའི་བྱང་ཆུབ་སེམས། །སེམས་དེ་ནམ་ཞིག་སྒོམ་བྱེད་པ། །དེ་ཚེའང་སྔགས་པ་རྣལ་འབྱོར་པ། །ཆུ་ཡིས་པདྨ་ལྟ་བུར་ནི། །དགེ་དང་མི་དགེའི་འབྲས་འབྱུང་བའི། །ལས་ཀྱིས་རྟག་པར་མི་གོས་ན། །ཞེས་པ་ནི་བྱང་ཆུབ་ཀྱི་སེམས་དེ་
[17b.2]སྟོང་པའི་མཚན་ཉིད་ཡིན་པས་དགེ་བ་དང་མི་དགེ་བའི་ལས་ཀྱི་འབྲས་བུས་མི་གོས་ཏེ་དགེ་བ་ལ་སོགས་པའི་འབྲས་བུས་དངོས་པོ་རྣམས་ཀྱི་གཉེན་པོ་ཡིན་པའི་ཕྱིར་རོ། །དེ་ལ་མི་དགེ་བའི་འབྲས་བུས་མི་གོས་པ་ནི་རིགས་ན་དགེ་བའི་འབྲས་བུས་མི་གོས་ན་ཚུལ་ཁྲིམས་བསྲུངས་པ་ལ་སོགས་
[17b.3]པའི་འབྲས་བུ་ཡང་མེད་དམ་ཞེ་ན། བྱང་ཆུབ་ཀྱི་སེམས་ནི་སྟོང་པའི་རང་བཞིན་ཡིན་པས་དགེ་བ་དག་དམིགས་སུ་མེད་པར་འགྱུར་མོད་ཀྱི། དེ་ལས་ལངས་ནས་ཕྱིས་རྣལ་འབྱོར་པ་བདག་ཉིད་འཚང་རྒྱ་བའི་རྒྱུར་གྱུར་པའི་ལུས་དང་ལོངས་སྤྱོད་ལ་སོགས་པ་དང་ལྡན་པར་ཤོག་ཤིག་ཅེས་སྨོན་ལམ་
[17b.4]བཏབ་པས་དགེ་བའི་ལས་ཀྱི་འབྲས་བུའི་བག་ཆགས་སླར་བརྟ་བར་འགྱུར་རོ། །འདི་བདག་ཉིད་ནི་རྒྱལ་མཆོག་ཏུ། །བསྒྱུར་ན་སྨོས་ཀྱང་ཅི་ཞིག་དགོས། །ཞེས་པ་ནི་བྱང་ཆུབ་ཀྱི་སེམས་འབའ་ཞིག་བསྒོམས་པས་ཀྱང་དེ་ལྟར་འགྱུར་ན་བྱང་ཆུབ་ཀྱི་སེམས་བསྒོམས་པའི་རྣལ་འབྱོར་པ་དེ་བདག་ཉིད་སངས་
[17b.5]རྒྱས་ཀྱི་སྐུར་བསྒྱུར་བ་ན་མི་དགེ་བ་ལ་སོགས་པའི་ལས་ཀྱིས་མི་གོས་པར་འགྱུར་བ་ལྟ་ཅི་སྨོས་ཞེས་པའོ། །དེ་ནས་བཅོམ་ལྡན་འདས་རྣམ་པར་སྣང་མཛད་བདུད་བཞི་ལས་རྒྱལ་བ་རྡོ་རྗེ་རྣམ་པར་རོལ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཞེས་པ་ནི་བཅོམ་ལྡན་འདས་ཏིང་ངེ་
[17b.6]འཛིན་དེ་ལ་ཞུགས་ནས་བདུད་བཞི་ལས་རྒྱལ་བར་བྱེད་པ་དང་། རྡོ་རྗེ་རྣམ་པར་རོལ་པའི་སྔགས་རྣམས་འབྱུང་བས་ན་ཏིང་ངེ་འཛིན་དེ་ལ་བདུད་བཞི་ལས་རྒྱལ་བ་རྡོ་རྗེ་རྣམ་པར་རོལ་པ་ཞེས་བྱའོ། །དེ་ལ་བདུད་བཞི་ལས་རྒྱལ་བ་ཞེས་བྱ་བ་ནི་སྤོང་བ་ཕུན་སུམ་ཚོགས་པའོ། །རྡོ་རྗེ་རྣམ་པར་རོལ་
[17b.7]པ་ཞེས་པ་ནི་རྡོ་རྗེ་དང་འདྲ་བར་ཅིས་ཀྱང་མི་ཚུགས་པར་རྣམ་པར་སྤྲུལ་པ་སྟེ་མཐུ་ཕུན་སུམ་ཚོགས་པའོ། །དེ་བས་ན་རྡོ་རྗེ་ཡི་གེའི་ཚིག་ཅེས་བྱ་བ་ལ་སོགས་པ་གསུངས་ཏེ། རྡོ་རྗེ་ཡི་གེའི་ཚིག་འདི་རྣམས་གསུངས་སོ་ཞེས་སྦྲེལ་ཏེ། བདུད་བཞི་ལས་རྒྱལ་བར་བྱེད་པ་ཞེས་པ་ནི་སྔར་བཞིན་ནོ། 
[18a]
[18a.1]རྒྱུད་དྲུག་ལས་རྣམ་པར་གྲོལ་བར་བྱེད་པ་ཞེས་པ་ཡི་གེ་རྣམས་ཀྱི་སྒོ་ནས་སྟོང་པ་ཉིད་ཀྱི་ཏིང་ངེ་འཛིན་ལ་ཞུགས་ན་རྒྱུད་དྲུག་ལ་སོགས་པ་ཐམས་ཅད་དམིགས་སུ་མེད་པར་རྟོགས་པས་རྒྱུད་དྲུག་ལས་རྣམ་པར་གྲོལ་བར་བྱེད་པའོ། །གཉིས་སུ་ན་ཡི་གེ་དེ་རྣམས་ཀྱི་སྒོ་ནས་དབང་
[18a.2]ཆེན་ལ་སོགས་པའི་དཀྱིལ་འཁོར་དུ་སྦྱར་ཞིང་རིག་འཛིན་ལ་སོགས་པའི་གྲུབ་པ་ཐོབ་ནས་རིམ་གྱིས་ས་གོང་མ་ལ་འཕར་བས་ན་རྒྱུད་དྲུག་ལས་རྣམ་པར་གྲོལ་བར་བྱེད་པའོ་ཞེས་པ་ནི་སྔགས་དེ་རྣམས་ཀྱིས་གཞན་གྱི་དོན་ཕུན་སུམ་ཚོགས་པ་བསྟན་པའོ། །ཐམས་ཅད་མཁྱེན་པའི་ཡེ་ཤེས་ཡོངས་སུ་རྫོགས་པར་
[18a.3]བྱེད་པ་ཞེས་པ་ནི་ཡེ་ཤེས་ཕུན་སུམ་ཚོགས་པ་སྟེ། གོང་མའི་རིམ་གྱིས་ཞུགས་ན་ཐམས་ཅད་མཁྱེན་པའི་ཡེ་ཤེས་ཡོངས་སུ་རྫོགས་པར་འགྱུར་བའི་ཕྱིར་རོ། །སྔགས་ཀྱི་ཡིག་འབྲུ་རྣམས་ལས་བདུད་བཞི་འཇོམས་པའི་ཏིང་ངེ་འཛིན་དང་དབང་ཆེན་ལ་སོགས་པའི་དཀྱིལ་འཁོར་དུ་བསྒྱུར་བའི་
[18a.4]རིམ་པ་ནི་གོང་དུ་བཤད་ཟིན་ཏོ། །དེ་ནས་ཡང་གསང་བ་པའི་བདག་པོ་ཕྱག་ན་རྡོ་རྗེ་དང་རྡོ་རྗེ་འཛིན་དེ་དག་དང་ཞེས་པ་ནས། དེས་ནི་གསང་སྔགས་སྤྱོད་པ་ཡི། །ཐེག་ཆེན་བླ་ན་མེད་པ་ལས། །སེམས་ཅན་རྣམས་ནི་དགའ་བཞིན་དུ། །མཐོང་བའི་ཆོས་ལ་གནས་པར་འགྱུར། །ཞེས་པའི་བར་གྱིས་
[18a.5]བཅོམ་ལྡན་འདས་ཀྱིས་སྔགས་གསུངས་པ་ན་ཕྱག་ན་རྡོ་རྗེ་ལ་སོགས་པའི་བྱང་ཆུབ་སེམས་དཔའ་དེ་རྣམས་ཀྱིས་སྔགས་དེ་རྣམས་ཀྱི་མཐུ་དང་ཡོན་ཏན་རྣམས་ཁོང་དུ་ཆུད་ནས་ངོ་མཚར་གྱུར་ཏེ་སྔགས་དེ་རྣམས་ཀྱི་རྗེས་སུ་བསྔགས་པ་རྟོགས་ནས་གནས་སོ་སོར་དགོད་པ་དང་ཆོ་ག་རྣམས་བཤད་པར་གསོལ་
[18a.6]པ་སྟེ། བྱང་ཆུབ་སེམས་དཔའ་སྐྱོབ་རྣམས་དང་། །སངས་རྒྱས་ཀུན་གྱི་ནོར་གྱི་དབྱིག །ཅེས་པ་ནི་སྙིང་པོ་འདི་རྣམས་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ནོར་གྱི་དབྱིག་གོ་ཞེས་པའོ། །འདིས་ནི་གང་དག་སངས་རྒྱས་དང་། །བྱང་ཆུབ་སེམས་དཔའ་སྐྱོབ་རྣམས་དང་། །རང་སངས་
[18a.7]རྒྱས་དང་ཉན་ཐོས་པ། །མཁས་པ་དེ་དག་འཇིག་རྟེན་འདིར། །སངས་རྒྱས་ཡེ་ཤེས་བླ་མེད་པ། །དཔེ་མེད་ཡེ་ཤེས་ཐོབ་ནས་སུ། །རྫུ་འཕྲུལ་སྣ་ཚོགས་རྣམ་འཕྲུལ་བས། །ས་སྟེང་ཀུན་དུ་རྣམ་པར་སྤྱོད། །ཅེས་པ་ནི་སྙིང་པོ་འདི་རྣམས་ཀྱི་མཐུས་སངས་རྒྱས་དང་བྱང་ཆུབ་སེམས་དཔའ་རྣམས་
[18b]
[18b.1]ཀྱང་རྫུ་འཕྲུལ་སྣ་ཚོགས་སྤྱོད། ཉན་ཐོས་དང་རང་སངས་རྒྱས་རྣམས་ཀྱང་ཏིང་ངེ་འཛིན་གྱིས་ནམ་མཁའ་སྟོང་པ་ལ་གནས་པར་བསམས་ཏེ་དེ་ལ་སྤྱོད་ལམ་བཞིས་གནས་པ་དང་། སྨད་ནས་ཆུ་འབྱུང་ཞིང་སྟོད་ནས་མེ་འབར་བ་དང་། རླུང་གི་དཀྱིལ་འཁོར་བསམས་ནས་རི་ལ་སོགས་པ་
[18b.2]ཡང་འཇིག་པར་བྱེད་པ་ལ་སོགས་པའི་རྫུ་འཕྲུལ་སྣ་ཚོགས་སྤྱོད་དོ་ཞེས་པའོ། །སངས་རྒྱས་ཡེ་ཤེས་བླ་མེད་པ། །དཔེ་མེད་ཡེ་ཤེས་ཐོབ་ནས་སུ། །ཞེས་པ་ནི་དེ་ལྟར་རྫུ་འཕྲུལ་སྣ་ཚོགས་པ་སྤྱོད་ནས་ཀྱང་སྙིང་པོ་འདི་རྣམས་ཀྱི་མཐུས་རིམ་གྱིས་ཐམས་ཅད་མཁྱེན་པའི་ཡེ་ཤེས་ཐོབ་པར་འགྱུར་
[18b.3]རོ་ཞེས་པའོ། །དེ་བས་འདི་དག་སོ་སོ་ཡི། །ཆོ་ག་རྒྱས་པ་དག་དང་ལས། །སྣ་ཚོགས་དགོད་པ་ཐམས་ཅད་ཀྱང་། །བསྟན་པ་འདི་ལ་བཤད་དུ་གསོལ། །ཞེས་པ་ནི་སྔགས་དེ་རྣམས་ལས་དབང་ཆེན་ལ་སོགས་པའི་དཀྱིལ་འཁོར་དུ་བསྒྱུར་བའི་ཆོ་ག་དང་སོ་སོར་དགོད་པ་དང་ལས་ཀྱི་སྤྱོད་
[18b.4]པ་རྣམས་བསྟན་པ་འདིར་བཤད་དུ་གསོལ་ཞེས་པའོ། །དེས་ནི་གསང་སྔགས་སྤྱོད་པ་ཡི། །ཐེག་ཆེན་བླ་ན་མེད་པ་ལ། །སེམས་ཅན་རྣམས་ནི་དགའ་བཞིན་དུ། །མཐོང་བའི་ཆོས་ལ་གནས་པར་འགྱུར། །ཞེས་པ་ནི་དེ་དག་བཤད་པ་ཡང་སེམས་ཅན་རྣམས་མཐོང་བའི་ཆོས་ལ་མངོན་
[18b.5]པར་མཐོ་བའི་བདེ་བ་ཐོབ་པར་བྱ་བའི་ཕྱིར་དེ་རྣམས་བཤད་དུ་གསོལ་བ་སྟེ་བཤད་པའི་དགོས་པ་བསྟན་པའོ། །ད་ནི་གོང་དུ་སྔགས་བཤད་པ་དེ་རྣམས་ཀྱི་སོ་སོའི་ལས་རྣམས་བཤད་དེ། ལས་དེ་རྣམས་ཀྱང་སྔགས་པ་བདག་ཉིད་ཡི་གེ་ཨ་ལས་སྔར་བཤད་པ་བཞིན་དུ་སྟོང་པ་ཉིད་དུ་བསམས་
[18b.6]ཏེ་དེ་ནས་བདག་ཉིད་བཅོམ་ལྡན་འདས་རྣམ་པར་སྣང་མཛད་ཀྱི་སྐུ་དབང་ཆེན་ལ་བཞུགས་པར་བསམ་ཞིང་ལུས་ཀྱི་ནང་དུ་ཡང་དབང་ཆེན་གྱི་དཀྱིལ་འཁོར་བམས་ལ་དེར་ཡི་གེ་རྣམས་རིམ་པ་བཞིན་དུ་བསམ་ཏེ། དེ་བས་ན། དེའི་ཚེ་ས་གཞི་རྡོ་རྗེ་ཆེན་པོར་བྱིན་གྱིས་བརླབས་ཏེ་ཉིད་
[18b.7]ཀྱི་སྐུ་ལས་བྱང་ཆུབ་ཀྱི་སྙིང་པོ་ཅན་ཉེ་བར་བསྟན་པར་བཤད་ནས་གསུངས་པ་ཞེས་བྱ་བ་ལ་སོགས་པ་གསུངས་པ་ཡིན་ཏེ་ས་གཞི་རྡོ་རྗེ་ཆེན་པོར་བྱིན་གྱིས་བརླབས་ཏེ་ཞེས་པ་ནི་སྐུ་དབང་ཆེན་གྱི་དཀྱིལ་འཁོར་དུ་བྱིན་གྱིས་བརླབས་ཏེ་ཞེས་པའོ། །ཉིད་ཀྱི་སྐུ་ལས་བྱང་ཆུབ་ཀྱི་སྙིང་པོ་ཅན་ཉེ་བར་
[19a]
[19a.1]བསྟན་པ་ཞེས་པ་ནི་དེ་ལྟར་དབང་ཆེན་གྱི་དཀྱིལ་འཁོར་དུ་བསྒྱུར་བ་ལ་ཨ་ལ་སོགས་པའི་ཡི་གེ་རྣམས་དགོད་པར་བསྟན་པ་སྟེ་ཡི་གེ་དེ་རྣམས་ཉིད་མངོན་པར་བྱང་ཆུབ་པའི་ཏིང་ངེ་འཛིན་གྱི་སྒོ་ཡིན་པས་བྱང་ཆུབ་ཀྱི་སྙིང་པོ་ཅན་ཞེས་བྱ་སྟེ། དེ་ལྟར་བཅོམ་ལྡན་འདས་ཀྱིས་དབང་ཆེན་གྱི་
[19a.2]དཀྱིལ་འཁོར་དུ་སྔར་བྱིན་གྱིས་བརླབས་ནས་ཕྱིས་ཡི་གེ་རྣམས་དགོད་པར་བསྟན་པ་ཡང་མ་འོངས་པའི་འགྲོ་བ་རྣམས་ཀྱིས་ཀྱང་ཚུལ་འདི་ལྟར་བྱའོ་ཞེས་བསྟན་པའོ། །ཨ་ནི་མཆོག་ཏུ་ཤེས་བྱ་བ། །དབང་ཆེན་དཀྱིལ་འཁོར་བསྟན་པ་སྟེ། །ཕྱི་རོལ་དང་ནི་ནང་དུ་ཡང་། །རྡོ་རྗེའི་དཀྱིལ་འཁོར་ཤེས་
[19a.3]པར་བྱ། །ཞེས་པ་ནི་གོང་དུ་བཤད་པའི་རིམ་པས་བདག་གི་ལུས་སངས་རྒྱས་ཀྱི་སྐུ་དབང་ཆེན་གྱི་དཀྱིལ་འཁོར་དང་བཅས་པར་བསམ་མོ་ཞེས་པའོ། །རྡོ་རྗེའི་དཀྱིལ་འཁོར་ཞེས་པ་ནི་དབང་ཆེན་གྱི་དཀྱིལ་འཁོར་ཏེ། རྡོ་རྗེའི་མཚན་མས་མཚན་པའོ། །དེར་འདུག་ནས་ནི་ཐམས་ཅད་བསམ། །
[19a.4]ཞེས་པ་ནི་དེ་ལས་ཡི་གེ་ཨ་ལ་སོགས་པ་རྣམས་རིམ་པ་བཞིན་དུ་བསམ་མོ་ཞེས་པའོ། །རྣལ་འབྱོར་གནས་ཞེས་བཤད་པ་ཡིན། །ཞེས་པ་ནི་དབང་ཆེན་གྱི་དཀྱིལ་འཁོར་ལ་གནས་པའི་སྐུ་དེ་རྣལ་འབྱོར་གྱི་གནས་ཡིན་པས་རྣལ་འབྱོར་གནས་ཞེས་པའོ། །ཨ་ནི་སྲོག་གི་དམ་པ་སྟེ། །འགུགས་
[19a.5]པར་བྱེད་པའི་མཆོག་ཏུ་བཤད། །ཅེས་པ་ནི་སྔགས་པ་དབང་ཆེན་གྱི་དཀྱིལ་འཁོར་ལ་གནས་ནས་ཡི་གེ་ཨ་དེ་ཁ་དོག་གསེར་བཙོ་མ་ལྟ་བུ་ནང་གི་དཀྱིལ་འཁོར་དབུགས་ཀྱི་རླུང་གིས་གྱེན་དུ་ཕུལ་བར་བསམས་ལ། བདག་གི་སྣའི་བུ་ག་ནས་བྱུང་སྟེ་ཕ་རོལ་པོ་ནད་པའི་སྣའི་བུ་གར་ཞུགས་ནས་ཁོང་ཐམས་
[19a.6]ཅད་དུ་ཁྱབ་པ་ནི་ཆུའི་ནང་དུ་རས་བཏིང་བའམ། །གཡག་རྔ་བཀྲམ་པ་དང་འདྲ་བར་བསམས་ཏེ་སླར་ཡིད་ཀྱིས་ཨ་དེ་དབུགས་དང་བཅས་པར་དྲང་བར་བསམས་ཏེ་རས་སམ་གཡག་རྔ་ཆུ་ནང་དུ་བཀྲམ་པའི་དཔུང་ནས་བཟུང་ནས་དྲངས་ན་ཞུམ་པར་འགྱུར་པ་དེ་ལྟར་བསམས་ནས་དེས་ནད་ཐམས་ཅད་ཨའི་
[19a.7]རང་བཞིན་ལ་བསྡུས་ཏེ་སླར་ཡང་ནད་པའི་སྣ་ནས་འབྱུང་སྟེ། བདག་གི་ཁོང་དུ་ཞུགས་པར་བསམ་མོ། །དེ་བཞིན་དུ་ལན་མང་དུ་གོམས་པར་བྱས་ན་ཐམས་ཅད་འགུགས་པར་འགྱུར་རོ། །དེ་བཞིན་དུ་སེམས་དྲངས་ན་ཡང་ཨ་དེ་སྔ་མ་བཞིན་དུ་རླུང་དང་བཅས་པ་བདག་གི་ལུས་ལས་ཕ་རོལ་གྱི་ལུས་
[19b]
[19b.1]ལ་འཇུག་པར་བསམས་ཏེ། ཁྱད་པར་དུ་བདག་གི་དབུགས་དང་ཕ་རོལ་གྱི་དབུགས་གཉིས་འདྲེས་ཏེ་གཅིག་ཏུ་གྱུར་པར་བསམས་ནས་ཨ་སྔ་མ་བཞིན་དུ་སླར་དྲངས་ན་དབང་དུ་འགྱུར་རོ། །དེ་བཞིན་དུ་ཨ་དེས་བསྡུ་བར་བྱ་བའི་མིག་ལ་སོགས་པའི་དབང་པོའི་རྒྱུད་ལ་ཁྱབ་པར་བསམས་ཏེ་སླར་
[19b.2]དྲངས་ན་རྐང་པས་འོང་བར་འགྱུར་རོ། །ཡང་སྔ་མ་བཞིན་དུ་བསམས་ཏེ་ཨ་དེས་བསྒྲུབ་པར་བྱ་བའི་ལུས་ཀྱི་ནང་ཐམས་ཅད་དུ་ཁྱབ་པར་བསམས་ཏེ་སླར་དྲངས་ན་གོང་བུ་འགུགས་པར་འགྱུར་རོ། །ནམ་ཞིག་ཀླད་ཀོར་གྱིས་སེལ་བར་འགྱུར། །ཞེས་པ་བསྡུ་བའོ། །སྔགས་པ་ནམ་ཞིག་ཟླ་
[19b.3]གཅིག་ཏུ། །ཞེས་པ་ནས། ལྷ་དང་ལྷ་མིན་རྣམས་ཀྱིས་ཀྱང་། །མི་བྱེད་ཤིན་ཏུ་བརྟག་པར་འགྱུར། །ཞེས་པའི་བར་གྱིས་བཟླས་པ་ལས་བྱུང་བའི་གྲུབ་པ་བཤད་དེ། བདག་གི་ལུས་སྔ་མ་བཞིན་དུ་བསྒྱུར་ནས་སྔ་དྲོ་མེལ་ཚེ་ཐུན་གཅིག །གུང་ལ་མེལ་ཚེ་ཐུན་ཕྱེད་དུ་བཟླས་པ་ཟླ་
[19b.4]གཅིག་གི་བར་དུ་བྱས་ན་མ་རིག་པ་བསལ་བར་འགྱུར་ཞིང་ལྷ་དང་ལྷ་མ་ཡིན་ལ་སོགས་པས་ཀྱང་མི་ཚུགས་པར་འགྱུར་ཞེས་པའོ། །བདག་གི་རྙེད་པ་འགྲུབ་བྱའི་ཕྱིར། །རྒྱས་པའི་ལས་ནི་གང་ཅུང་ཟད། །དེ་ཀུན་རྟག་ཏུ་སྔགས་པ་ཡིས། །དཀྱིལ་འཁོར་གྱི་ནི་དབུས་སུ་བྱ། །ཞེས་པ་ནི་
[19b.5]རྒྱས་པའི་ལས་དང་བདག་གི་ལོངས་སྤྱོད་བསྒྲུབ་པ་ལ་སོགས་པ་ཡང་དཀྱིལ་འཁོར་ལ་གནས་ཏེ། སྒྲུབ་པ་པོ་ཞེས་པའོ། །གསེར་གྱི་ཁ་དོག་འབར་དང་བཅས། །ཐོར་ཚུགས་དབུ་རྒྱན་འཆང་བ་ཡི། །རྫོགས་པའི་སངས་རྒྱས་ཏིང་འཛིན་བཞུགས། །དབང་ཆེན་གྱི་ནི་གཞི་
[19b.6]ཞེས་བྱ། །ཞེས་པ་ནི་དབང་ཆེན་གྱི་དཀྱིལ་འཁོར་ལ་བཅོམ་ལྡན་འདས་ཀྱི་སྐུ་འདི་ལྟ་བུར་བཞུགས་པར་བསམ་ཞེས་པའོ། །རྡོ་རྗེ་པདྨ་རལ་གྲི་དང་། །ཞེས་པ་ནས། དབང་ཆེན་དུ་ནི་བསྒོམས་ཏེ་བསྒྲུབ། །ཅེས་བྱ་བའི་བར་གྱིས་རྡོ་རྗེ་ལ་སོགས་པའི་རྫས་དེ་རྣམས་སྔགས་པ་དབང་ཆེན་གྱི་
[19b.7]དཀྱིལ་འཁོར་ལ་གནས་ནས་རྒྱུད་གཞན་དག་ལས་འབྱུང་བའི་རིམ་གྱིས་བསྒྲུབ་པོ་ཞེས་པའོ། །མནན་བ་དག་ཀྱང་བཤད་པར་བྱ། །འདི་ནི་ཁྱེད་ཀྱིས་མཉམ་གཞག་ཉོན། །ཞེས་པ་ནས། དེ་ནི་མི་གཡོ་གནས་པར་འགྱུར། །ཞེས་པའི་བར་གྱིས་ཕ་རོལ་གྱི་རྒོལ་བ་ལ་སོགས་པ་མནན་
[20a]
[20a.1]པར་བྱ་བ་སྟེ། སྔགས་པས་སྔ་མ་བཞིན་དུ་དབང་ཆེན་གྱི་དཀྱིལ་འཁོར་ལ་གནས་པར་བསམས་ནས་མནན་པར་བྱ་བའི་སྤྱི་བོར་རི་རབ་ཤིན་ཏུ་སེར་ཞིང་ལྕི་བ་རྩེ་མོ་བརྒྱད་པ་བསམས་ཏེ། དེའི་སྟེང་དུ་པདྨོ་བསམ་ཞིང་པདྨའི་སྟེང་དུ་རྡོ་རྗེ་རྒྱ་གྲམ་བསམས་ལ། སྟེང་དུ་ཨ་དེ་ལས་
[20a.2]བཅོམ་ལྡན་འདས་ཀྱི་སྐུ་བསམས་ཏེ་མནན་པར་བྱ་བ་རྣམས་ཀྱི་སྤྱི་བོ་ནོན་པར་བསམས་ན་ཐམས་ཅད་མི་གཡོ་བར་འགྱུར་རོ་ཞེས་པའོ། །སྨན་ལ་ཡང་ནི་ལན་བརྒྱ་རུ། །ཞེས་པ་ནས། སྔོན་གྱི་ལས་ལས་བྱུང་བ་ཡི། །དེ་ཡི་ནད་རྣམས་འབྱང་བར་འགྱུར། །ཞེས་པའི་བར་ནི་བདག་སྔ་མ་བཞིན་དུ་
[20a.3]བསམས་ཏེ་སྨན་ལ་ལན་བརྒྱ་བསྔགས་ནས་ནད་པ་ལ་བླུད་ན་ནད་འཚོ་བར་འགྱུར་རོ་ཞེས་པའོ། །དེ་ནས་གཞན་ཡང་ངེས་པ་ཡིས། །ཞེས་བྱ་བ་ནས། ཀླད་ཀྱི་འཁོར་དང་བཅས་བྱས་ན། །སེལ་བར་བྱེད་པའི་མཆོག་ཏུ་འགྱུར། །ཞེས་པའི་བར་གྱིས་པའི་སྒྲུབ་པ་རྣམས་བཤད་པ་སྟེ། ཡི་གེ་
[20a.4]བ་བསམས་པ་ཡང་དབང་ཆེན་གྱི་དཀྱིལ་འཁོར་དུ་བསམས་པ་ནི་སྔ་མ་བཞིན་ཏེ། དེ་ལས་ཁྱད་པར་དུ་ན་ནང་གི་དབང་ཆེན་གྱི་དཀྱིལ་འཁོར་ལྟེ་བའི་ཐད་ཀར་བསམ་མོ། །གངས་དང་འོ་མ་དུང་འདྲ་བ། །ལྟེ་བའི་དབུས་ནས་བྱུང་བ་སྟེ། །པདྨ་དཀར་པོ་དམ་པ་ནི། །དེ་ཡི་དབུས་ན་རབ་ཏུ་གནས། །
[20a.5]མགོན་པོ་དམ་པ་རབ་ཏུ་ཞི། །ཞེས་པ་ནས། གདུང་བ་ཐམས་ཅད་ཞི་བྱེད་པ། །སྨུག་ཟིལ་འདུས་པའི་ནང་ན་གནས། །ཞེས་པའི་བར་གྱིས་བའི་ལས་གཅིག་བཤད་པ་སྟེ། བདག་ཉིད་དབང་ཆེན་གྱི་དཀྱིལ་འཁོར་དུ་གྱུར་ནས་ནང་གི་རྡོ་རྗེའི་དཀྱིལ་འཁོར་ལྟེ་བའི་ཐད་ཀར་བསམས་ཏེ་དེའི་
[20a.6]སྟེང་དུ་པདྨ་དཀར་པོ་ཁ་བ་དང་འོ་མ་དང་དུང་འདྲ་བ་ལྟེ་བའི་ནང་ནས་བྱུང་བ་འདུག་པར་བསམས་ཤིང་པདྨའི་སྟེང་དུ་ཡི་གེ་བ་སྟོན་གྱི་ཟླ་བའི་ཁ་དོག་འདྲ་བ་བསམས་ལ་བ་ལས་ཆུ་རྒྱུན་དགུ་འབྱུང་བས་སྒོར་བ་ཆུའི་དཀྱིལ་འཁོར་ཟླ་བའི་འོད་འདྲ་བ་དེའི་གཞིར་གྱུར་པ་ཡང་བསམས་ལ། ཡི་གེ་བ་དེ་ཡང་
[20a.7]བུམ་པ་འདྲ་བ་སྨུག་པའི་ཟིལ་པ་དཀར་པོ་འདུས་པ་འདྲ་བའི་ནང་ན་འདུག་པ་བསམས་ཏེ། བདག་གི་ལུས་ཀྱི་ནང་ཐམས་ཅད་ཁྱབ་པར་བསམས་ན་གདུག་པ་དང་ཚ་བའི་རིམས་ལ་སོགས་པ་ཐམས་ཅད་འབྱང་བར་འགྱུར་རོ། །དེ་བཞིན་དུ་བདག་གི་ལུས་དབང་ཆེན་གྱི་དཀྱིལ་འཁོར་ལ་
[20b]
[20b.1]འདུག་པར་བསམས་ལ་གཞན་གྱི་ལུས་ལ་ཡང་བ་དེ་དེ་བཞིན་དུ་བསམས་ན་གདུག་པ་དང་ཚ་བའི་རིམས་ལ་སོགས་པ་འབྱང་བར་འགྱུར་རོ། །འོ་མ་མུ་ཏིག་ཕྲེང་དཀར་དང་། །ཞེས་པ་ནས། སྔགས་པས་ཡིད་ལ་བསམས་ན་ནི། །གདུང་བ་ཀུན་ལས་ཐར་བར་འགྱུར། །ཞེས་པའི་བར་གྱིས་བའི་
[20b.2]ལས་གཞན་བཤད་དེ། ཡི་གེ་བ་དེ་སྔ་མ་བཞིན་དུ་བསམས་ནས་སྨུག་ཟིལ་མེད་པར་བ་དེ་ལས་ཆུ་རྒྱུན་དཀར་པོ་བྱུང་སྟེ། ཆུ་རྒྱུན་དེས་པ་དེ་ལ་བསྐོར་ནས་འཁྱིལ་བར་འདུག་པར་བསམས་ལ། དེ་བདག་གི་དབུགས་ཀྱིས་བསྐྱོད་ནས་རང་གི་ལུས་ཐམས་ཅད་དུ་ཁྱབ་པར་བསམས་ན་དེ་གདུང་བ་
[20b.3]ལ་སོགས་པའི་ནད་རྣམས་ཞི་བར་འགྱུར་རོ། །དེ་བཞིན་དུ་ཕ་རོལ་ལ་བསམས་ན་ཡང་གདུང་བ་ལ་སོགས་པའི་ནད་རྣམས་དེ་ལྟ་བུར་ཞི་བར་འགྱུར་རོ། །མཉམ་པར་གཞག་པ་དངོས་འདི་རྣམས། །དཀྱིལ་འཁོར་འདིར་ནི་བསྒྲུབ་པར་བྱ། །ཞེས་པ་ནས། དཀྱིལ་འཁོར་དཔལ་དང་ལྡན་པ་
[20b.4]འདི། །ཞི་བར་བྱེད་པར་བསམ་པ་འདི། །ཞེས་པའི་བར་གྱིས་བའི་དཀྱིལ་འཁོར་གྱི་རྣལ་འབྱོར་ལ་གནས་ནས་རྡོ་རྗེ་ལ་སོགས་པ་དང་རྫས་མིང་གིས་སྨོས་པ་དེ་རྣམས་བསྒྲུབས་ན་ཚེ་རིང་བ་ལ་སོགས་པའི་གྲུབ་པ་རྣམས་ཐོབ་པར་འགྱུར་ཏེ། རིམ་པ་བཞིན་དུ་སྦྱར་བར་བྱའོ། །ཀླད་ཀྱི་ཀོར་དང་
[20b.5]བཅས་བྱས་ནས། །སེལ་བར་བྱེད་པའི་མཆོག་ཏུ་འགྱུར། །ཞེས་པ་ནི་ནད་པའི་ལུས་ལ་བ་དེ་ཀླད་ཀོར་དང་བཅས་པར་བསམས་ན་བ་ནི་གཟུང་བའི་ཆོས་ཐམས་ཅད་སྟོང་པར་བྱེད་ལ། ཀླད་ཀོར་ནི་འཛིན་པ་ཐམས་ཅད་སྟོང་པར་སྟོན་པར་བྱེད་ལ། དེ་ལྟར་ལུས་དེ་གཟུང་བ་དང་འཛིན་པ་གཉིས་ཀ་དང་བྲལ་
[20b.6]ཏེ་སྟོང་བས་ནད་ཀྱང་སྟོང་པའི་རང་བཞིན་དུ་འདུས་ནས་མེད་པར་འགྱུར་བའོ། །ར་ཞེས་བྱ་བ་ཡང་དག་མཆོག །ཅེས་པ་ནས། མེ་དང་ལྷན་ཅིག་འདི་སྦྱར་ན། །ཞེས་པའི་བར་གྱིས་རའི་སྒྲུབ་པ་དང་ལས་རྣམས་བཤད་དེ། ར་ཞེས་བྱ་བ་ཡང་དག་མཆོག །ཅེས་པ་ནི་ཆོས་ཐམས་ཅད་རྡུལ་དང་བྲལ་
[20b.7]བའི་ཏིང་ངེ་འཛིན་སྟོང་པའི་རང་བཞིན་མཆོག་གི་དེ་བཞིན་ཉིད་དེ་རའི་ཡི་གེ་དེས་སྟོན་པས་ན་མཆོག་གི་དེ་བཞིན་ཉིད་ཅེས་བྱ་སྟེ་དོན་དམ་པའི་མཚན་ཉིད་དོ། །འོད་ཅན་རྣམས་ཀྱི་འོད་ཅེས་བྱ། །ཞེས་པ་ནི་འོད་ཅན་ནི་ཉི་མ་དང་ཟླ་བ་དང་སྐར་མ་ལ་སོགས་པ་སྟེ། འོད་ཅན་དེ་རྣམས་ཀྱི་ནང་ན་མེའི་འོད་
[21a]
[21a.1]མཆོག་ཡིན་ལ། ཡི་གེ་ར་ནི་མེའི་ས་བོན་ཡིན་པས་འོད་ཅན་རྣམས་ཀྱི་མཆོག་ཅེས་བྱ་སྟེ་ཀུན་རྫོབ་ཀྱི་རང་བཞིན་བསྟན་པའོ། །དེས་ནི་ལས་རྣམས་གང་ཅུང་ཟད། །མཚམས་མེད་ལྔ་ལས་བྱུང་བ་ཡང་། །རྣལ་འབྱོར་ཤིན་ཏུ་མཉམ་བཞག་ནས། །བསམས་ན་དེ་ཀུན་ཟད་
[21a.2]པར་འགྱུར། །ཞེས་པའི་བར་གྱིས་ནི་དེ་བསྒོམས་པའི་འབྲས་བུ་བསྟན་པ་སྟེ། ཆོས་ཐམས་ཅད་རྡུལ་དང་བྲལ་བ་སྟོང་པ་ཉིད་ཀྱི་རང་བཞིན་དུ་བསྒོམས་ན་མི་དགེ་བ་བཅུ་ལ་སོགས་པའི་ལས་རྣམས་དང་མཚམས་མེད་པ་ལ་སོགས་པ་དམིགས་སུ་མེད་པས་དེ་དག་གི་འབྲས་བུ་ཟད་ཅིང་འབྱུང་བར་
[21a.3]མི་འགྱུར་རོ། །ཡིད་འོང་ཐམས་ཅད་རབ་ཏུ་དམར། །གྲུ་གསུམ་པ་ཡི་ཚུལ་དུ་གནས། །ཞི་བ་འབར་བའི་ཕྲེང་བས་འཁྲིགས། །སུམ་མདོའི་རིས་མཚན་སྙིང་གར་གཞག །ཅེས་པ་ནི་མེའི་དཀྱིལ་འཁོར་གྱི་མཚན་ཉིད་དེ་སྙིང་གར་ནང་གི་རྡོ་རྗེའི་དཀྱིལ་འཁོར་གྱི་སྟེང་དུ་གྲུ་གསུམ་ཤིན་ཏུ་
[21a.4]དམར་བ་འགྲེང་བུར་འདུག་པ་གྲུ་གསུམ་གྱི་མཚན་མས་བཏབ་པར་བསམ་མོ་ཞེས་པའོ། །རྣལ་འབྱོར་པ་ནི་དེར་འདུག་ནས། །ར་ནི་ཀླད་ཀོར་བཅས་པར་བསམ། །ཞེས་པ་ནི་མེའི་དཀྱིལ་འཁོར་གྱི་མཚན་ཉིད་ཀྱི་དབུས་ན་ཡི་གེ་ར་ཁ་དོག་དམར་པོ་ཀླད་ཀོར་དང་བཅས་པ་འགྲེང་བུར་འདུག་པར་
[21a.5]བསམ་ཞེས་པ་སྟེ། ཀླད་ཀོར་དང་བཅས་པ་ནི་ཀུན་དུ་སངས་རྒྱས་པའི་སྙིང་པོ་གཟུང་བ་དང་འཛིན་པ་གཉིས་དང་བྲལ་བར་སྟོན་པ་ཡིན་ལ། དེ་བཞིན་དུ་ཡི་གེ་བ་ཡང་ཀླད་ཀོར་མེད་ཀྱང་ཀུན་དུ་སངས་རྒྱས་པའི་སྙིང་པོ་ཡིན་པས་བའི་བུ་ག་ཉིད་ཀླད་ཀོར་ལྟ་བུར་འཛིན་པ་མེད་པར་སྟོན་
[21a.6]པར་བལྟའོ། །མི་འཇིག་བས་ནི་ཅི་རིགས་པར། །དངོས་པོ་འདི་དག་དེར་བསྒྲུབ་པོ། །ཞེས་པ་ནས། མེ་དང་ལྷན་ཅིག་འདིར་སྦྱར་ན། །དེ་དག་ཐམས་ཅད་བྱེད་པར་འགྱུར། །ཞེས་པའི་བར་གྱིས་ཡི་གེ་རའི་སྒྲུབ་པ་དང་ལས་རྣམས་བཤད་དེ། སྔགས་པ་རའི་དཀྱིལ་འཁོར་ལ་གནས་ནས་སྒྲུབ་པ་
[21a.7]མིང་གིས་སྨོས་པ་རྣམས་རྒྱུད་དང་རྟོག་པ་གཞན་ལས་བྱུང་བའི་ཆོ་གས་རྫས་ཀྱི་མཚན་མ་དང་བཅས་པའམ། མཚན་མ་མེད་པས་བསྒྲུབས་ན་ཉི་མ་ལ་སོགས་པ་གྲུབ་སྟེ་ཅི་བསྒོ་བ་ཉན་ཏོ། ཧ་ཞེས་བྱ་བ་དམ་པ་མཆོག །ཅེས་པ་ནས། རྒྱུ་ཀུན་དམིགས་སུ་མེད་སྒོ་ནས། །བདུད་ལས་རྣམ་པར་
[21b]
[21b.1]རྒྱལ་བར་བྱེད། །ཅེས་པའི་བར་གྱིས་ཡི་གེ་ཧའི་སྒྲུབ་པ་དང་ཡོན་ཏན་དང་དཀྱིལ་འཁོར་ལ་སོགས་པ་བཤད་པ་སྟེ། ཧ་ཞེས་བྱ་བ་དམ་པ་མཆོག །ཅེས་པ་ནི་ཆོས་ཐམས་ཅད་རྒྱུ་དང་བྲལ་བར་སྟོན་པའི་རང་བཞིན་ཡིན་པས་དེ་ཁོ་ན་ཉིད་ཀྱི་མཆོག་ཅེས་པའོ། །རླུང་ནི་ཐམས་ཅད་ཡང་དག་འབྱུང་། །
[21b.2]ཞེས་པ་ནི་རླུང་གི་དཀྱིལ་འཁོར་ལས་འབྱུང་བའམ། དེ་ལས་རླུང་གི་དཀྱིལ་འཁོར་འབྱུང་བས་སོ། །རྒྱུ་དང་ལས་དང་འབྲས་བུ་དང་། །གང་གིས་ས་བོན་རྣམས་སྐྱེ་བ། །འདི་ནི་ཀླད་ཀོར་བཅས་སྦྱར་ན། །དེ་དག་ཐམས་ཅད་འཇིག་པར་བྱེད། །ཅེས་པ་ནི་དེའི་རང་བཞིན་བསྒོམས་པའི་འབྲས་བུ་
[21b.3]བསྟན་པ་སྟེ། ཧ་ཞེས་པ་ཀླད་ཀོར་དང་བཅས་པར་བསམས་པས་ཆོས་ཐམས་ཅད་རྒྱུ་དང་བྲལ་བའི་ཚུལ་གྱིས་གཟུང་བ་དང་འཛིན་པ་གཉིས་ཀ་དམིགས་སུ་མེད་དེ། །རྒྱུ་ཞེས་པ་ནི་མ་རིག་པ་ལ་སོགས་པའི་ཉོན་མོངས་པ་རྣམས་སོ། །ལས་ནི་ལུས་ངག་ཡིད་གསུམ་གྱི་སྒོ་ནས་དགེ་བ་དང་མི་དགེ་
[21b.4]བ་ལ་སོགས་པ་རྣམས་སོ། །འབྲས་བུ་ནི་ལས་དེ་དག་གི་རྣམ་པར་སྨིན་པ་ངན་སོང་དང་བདེ་འགྲོ་ལ་སོགས་པའོ། །གང་གིས་ས་བོན་རྣམས་སྐྱེ་བ། །ཞེས་པ་ནི་རྒྱུ་དང་ལས་དེ་དག་གིས་སླར་ཡང་ཕུང་པོ་རྣམས་སྐྱེ་བ་སྟེ་དེ་དག་ཐམས་ཅད་དམིགས་སུ་མེད་པར་སྟོན་པས་ན་འཇིག་པར་བྱེད་དོ་ཞེས་
[21b.5]པའོ། །དེ་ཡི་གཟུགས་ཀྱང་བཤད་པ་ནི། །ཁ་དོག་གནག་ལ་འོད་པོ་ཆེ། །མི་བཟད་འབར་བའི་ཕྲེང་བ་འཁྲིགས། །ཀུན་དུ་ཡང་ནི་རྣམ་པར་འཕྲོ། །ཞེས་པ་ནི་ཡི་གེ་ཧ་ཉིད་གཟུགས་བསྟན་པ་སྟེ། དེ་ཡང་རླུང་གི་དཀྱིལ་འཁོར་གྱི་སྟེང་ན་གནས་པར་བསམས་ཏེ་རླུང་གི་དཀྱིལ་འཁོར་
[21b.6]ཡང་། མཁས་པས་སྨིན་མའི་མཚམས་སུ་ནི། །དཀྱིལ་འཁོར་ལ་ནི་གནས་པར་བསམ། །ཞེས་པ་ནས། སྔགས་པས་དེར་གནས་བསམ་པར་བྱ། །ཞེས་པའི་བར་གྱིས་གསུངས་པ་ཡིན་ཏེ། གཡོ་བ་ནི་རླུང་གི་རང་བཞིན་གཡོ་བས་བསམ་མོ། །ཡི་གེ་རབ་ཏུ་མི་འགྱུར་བ། །སྔགས་པས་དེར་
[21b.7]གནས་བསམ་པར་བྱ། །ཞེས་པ་ལ་ཡི་གེའི་རང་བཞིན་སྔར་བཤད་ཟིན་མོད་ཀྱི། ཡི་གེའི་སྒྲའི་རྗེས་ལ་མི་འགྱུར་བ་ཞེས་ཡང་བཟླས་ཏེ་གསུངས་པ་ནི་རབ་ཏུ་གོམས་པའི་མཐུས་ཡི་གེ་མི་འགྱུར་བར་བསམ་ཞེས་པའོ། །དཀྱིལ་འཁོར་དེ་ཡི་དབུས་སུ་ནི། །གང་གིས་མཐོང་བ་ཁོ་ན་ལ། །
[22a]
[22a.1]ཞེས་པ་ནས། སྔགས་པས་མཉམ་པར་གཞག་པ་ཡིས། །དཀྱིལ་འཁོར་གནས་ན་དེ་ཀུན་བྱེད། །ཅེས་པའི་བར་གྱིས་ནི་སྔགས་པ་རླུང་གི་དཀྱིལ་འཁོར་ལ་གནས་ནས་མིང་གིས་སྨོས་པའི་དངོས་པོ་དེ་རྣམས་རྒྱུན་གཞན་ལས་བྱུང་བའི་ཆོ་ག་བཞིན་དུ་བསྒྲུབ་པར་བྱའོ་
[22a.2]ཞེས་པ་སྟེ། ཡི་གེ་ཅི་ཡིན་ཡང་རུང་གཞི་ནི་རྩིས་མགོ་གཅིག་སྟེ། དབང་ཆེན་གྱི་དཀྱིལ་འཁོར་གྱི་དབུས་སུ་བསམ་ཞིང་བདག་ཉིད་ཀུན་དུ་སངས་རྒྱས་པའི་སྐུར་བསྒྱུར་བ་དང་། ནང་གི་རྡོ་རྗེའི་དཀྱིལ་འཁོར་ལ་ཡི་གེ་བ་ལ་སོགས་པ་གང་བསམས་པའི་གནས་དེ་ཉིད་དུ་སྤོ་ཞིང་བསམ་པ་དང་
[22a.3]ལས་སུ་བྱ་བ་རྣམས་མ་གཏོགས་པར་སྒྲུབ་པ་རྣམས་ལ་ཕྱག་རྒྱ་རྡོ་རྗེ་རྩེ་ལྔ་པ་བཅིངས་ཏེ། སྔོན་དུ་བསྙེན་པ་ཟླ་བ་གཅིག་ཏུ་དུས་གསུམ་དུ་བྱ་བ་དང་། མཚན་མ་དང་བཅས་པ་དང་། མཚན་མ་མེད་པ་གཉི་གས་སྒྲུབ་ཏུ་རུང་བ་ནི་ཀུན་ལ་སོ་སོར་སྦྱར་བར་བྱའོ། །འདིས་ནི་སྙིང་པོ་བྱང་ཆུབ་འདིར། །
[22a.4]བྱང་ཆུབ་སེམས་དཔའ་གྲགས་ཆེན་རྣམས། །རྒྱུ་ཀུན་དམིགས་སུ་མེད་སྒོ་ནས། །བདུད་ལས་རྣམ་པར་རྒྱལ་བར་བྱེད། །ཅེས་པ་ནི་ཡི་གེའི་མཐུ་བསྟན་པ་སྟེ། བྱང་ཆུབ་སེམས་དཔའ་རྣམས་ཀྱང་ཡི་གེ་འདིའི་སྒོ་ནས་ཆོས་ཐམས་ཅད་རྒྱུ་དང་བྲལ་བར་རྟོགས་པས་བདུད་བཞི་རྣམ་པར་བཅོམ་
[22a.5]སྟེ། མངོན་པར་བྱང་ཆུབ་པ་ཐོབ་པོ་ཞེས་པའོ། །རྒྱུ་མེད་པས་ན་འབྲས་བུའང་མེད། །ཅེས་པ་ནས། གོ་འཕང་དམ་པ་སྒྲུབ་པར་བྱེད། །ཅེས་པའི་བར་གྱིས་ཡི་གེ་ཁཾ་གི་རང་བཞིན་དང་སྒྲུབ་པ་བཤད་པ་སྟེ། ལས་ཀྱང་ཡོད་པ་མ་ཡིན་ཏེ། །དངོས་པོ་དེ་གསུམ་མེད་པས་ན། །སྟོང་པའི་
[22a.6]ཡེ་ཤེས་འཐོབ་པར་འགྱུར། །ཞེས་པ་ནི་རྒྱུ་མ་རིག་པ་ལ་སོགས་པའི་ཉོན་མོངས་པ་དང་དགེ་བ་དང་མི་དགེ་བ་ལ་སོགས་པའི་ལས་དང་། བདེ་འགྲོ་དང་ངན་འགྲོ་ལ་སོགས་པའི་འབྲས་བུ་རྣམས་ཡི་གེ་ཁཾ་གཟུང་བ་དང་འཛིན་པ་སྟོང་པར་སྟོན་པའི་སྒོ་ནས་དམིགས་སུ་མེད་ཅེས་པའོ། །
[22a.7]རྫོགས་པའི་སངས་རྒྱས་མཐུ་ཆེན་གྱི། །དེའི་གཟུགས་ཡང་དག་བཤད་པ་ནི། །ཀླད་ཀོར་བཅས་དང་ལྡན་པ་སྟེ། །ཁཾ་ནི་སྟོང་པའི་མཆོག་ཅེས་བྱ། །ཞེས་བྱ་བ་ནི་ཡི་གེ་དེའི་རང་བཞིན་གསུངས་པ་སྟེ། ཡི་གེ་ཁཾ་དེ་གཟུང་བ་དང་འཛིན་པ་གཉིས་ཀ་དང་བྲལ་བར་སྟོན་པས་སྟོང་པའི་མཆོག་
[22b]
[22b.1]ཅེས་བྱའོ། །རལ་གྲིའི་ཕྱག་རྒྱ་ལྡན་པ་ཡིས། །བསྒྲུབ་པར་བྱ་བ་ངེས་པར་བསྒྲུབ། །རལ་གྲི་ཞགས་པ་འཁོར་ལོ་དང་། །ལྕགས་མདའ་དེ་བཞིན་ཐོབ་སྟེ། །རྫས་དེ་རྣམས་དང་ལྡན་ན་ནི། །གོ་འཕང་དམ་པ་སྒྲུབ་པར་བྱེད། །ཅེས་པ་ནི་སྔགས་པ་རྣམས་རྣལ་འབྱོར་གྱི་སྟན་ལ་གནས་ནས་སྤྱི་བོར་ཡི་
[22b.2]གེ་ཁཾ་བསམས་ཏེ། ཐམས་ཅད་ནམ་མཁའི་རང་བཞིན་དུ་བསམས་ནས་ཡི་གེ་ཁཾ་འབའ་ཞིག་ཁ་དོག་ནམ་མཁའ་དང་འདྲ་བར་བསམས་ལ་རལ་གྲིའི་ཕྱག་རྒྱ་བཅིངས་ཏེ་སྔ་མ་བཞིན་དུ་བཟླས་ན་མིང་གིས་སྨོས་པ་རྣམས་འགྲུབ་པར་འགྱུར་རོ། །བདག་ཉིད་ཨ་ཞེས་བྱ་བའི་རང་གི་ངོ་བོར་བསྒྱུར་ནས་
[22b.3]ཕྱི་དང་ནང་དུ་བཅས་པའི་དངོས་པོ་ཐམས་ཅད་ལ་མི་ལྟ་བར་གྱུར་ཅིང་ཞེས་པ་ནས། དེ་ལྟ་བུ་ལ་སོགས་པ་དག་ནི་ཡིད་ལས་བྱུང་བ་ཡིན་ནོ་ཞེས་པའི་བར་ནི་སྔགས་པས་རྣལ་འབྱོར་གྱི་སྟན་སྔ་མ་བཞིན་དུ་བསྒོམས་པ་ལས་ཁྱད་པར་དུ་འདོད་ཆགས་ལ་སོགས་པའི་ཉོན་མོངས་པ་རྣམས་ཀུན་ནས་
[22b.4]མི་ལྡང་བར་ནུས་ཀྱི་བར་དུ་བདག་གི་དེ་ཁོ་ན་སྟོང་པར་བསྒོམ་པ་གོམས་པར་བྱས་ནས། ཨ་ལ་སོགས་པའི་སྙིང་པོ་རྣམས་སྒྲུབ་པ་དང་ལས་རྣམས་ཕྱི་རོལ་གྱི་རྫས་ལ་མི་ལྟོས་པར་སྒྲུབ་པ་བཤད་པ་སྟེ། བདག་ཉིད་ཨ་ཞེས་བྱ་བའི་རང་གི་ངོ་བོར་བསྒྱུར་ནས་ཕྱི་དང་ནང་དུ་བཅས་པ་དངོས་པོ་ཐམས་ཅད་
[22b.5]ལ་མི་ལྟ་བར་གྱུར་ཅིང་ཞེས་པ་ནི་ཨ་ལ་སོགས་པའི་རང་བཞིན་དུ་བསྒྱུར་ཏེ། ཕྱི་རོལ་གྱི་གཟུགས་ལ་སོགས་པའི་དངོས་པོ་རྣམས་དང་། ནང་གི་གཟུགས་ཡོད་པའི་བློ་མི་སྐྱེ་ཞིང་དངོས་པོ་རྣམས་ལ་མ་ཆགས་པར་བྱས་ལ་ཨ་དེ་བསྒྲུབས་ན་དེའི་འབྲས་བུ་བོང་བ་དང་གསེར་དུ་ཡང་མི་འབྱེད་
[22b.6]དེ། ཇི་ལྟར་རྡོ་བ་དང་བོང་བ་ལ་ཆགས་པ་མི་སྐྱེ་བ་དེ་བཞིན་དུ་གསེར་ལ་ཡང་ཆགས་པ་མི་སྐྱེ་སྟེ། འདོད་ཆགས་དང་ཞེ་སྡང་མངོན་དུ་མི་ལྡང་བ་དང་མི་དགེ་བ་བཅུའི་ལས་བྱས་པའི་སྡིག་པའི་འབྲས་བུའི་དབང་དུ་མི་འགྱུར་བ་སྟེ། དེ་བས་ན། དེ་ཚེ་དེ་ནི་དག་གྱུར་པ། །ཐུབ་པ་རྫོགས་པའི་སངས་
[22b.7]རྒྱས་བཞིན། །དེས་ནི་ལས་རྣམས་ཐམས་ཅད་ནུས། །ཞེས་པ་ནི་གྲུབ་པ་རབ་འབྲིང་ལ་སོགས་པ་འགྲུབ་ཅིང་ཞི་བ་ལ་སོགས་པའི་ལས་རྣམས་ནུས་ཞེས་པའོ། །ཉེས་པ་ཐམས་ཅད་རྣམ་པར་སྤངས། །ཞེས་པ་ནི་ལས་དེ་དག་བྱེད་པ་ན་མ་ཚང་པའམ་འཁྲུལ་པ་ལ་སོགས་པའི་ཉེས་པ་མེད་པར་
[23a]
[23a.1]བྱེད་ནུས་པར་འབྱུང་ཞེས་པའོ། །དེ་ནས་གཞན་སྔགས་རྣལ་འབྱོར་ལ། །ཞེས་པ་ནས། གང་གི་དེ་དག་འཐུང་བའམ། །ལག་པས་ཀྱང་ནི་རེག་ཀྱང་རུང་། །དེ་ཀུན་ངེས་པར་བྱང་ཆུབ་ཏུ། །འགྱུར་ཏེ་འདི་ལ་དོགས་པ་མེད། །ཅེས་པའི་བར་གྱིས་བ་ཡིག་གི་རྣལ་འབྱོར་
[23a.2]ཏེ། སྔགས་པ་རྣལ་འབྱོར་གྱི་སྟན་ལ་གནས་ནས་ཡི་གེ་བ་ལས་ཆུའི་དཀྱིལ་འཁོར་ལ་སོགས་པ་སྔ་མ་བཞིན་དུ་བསམས་ལ། ཁྱད་པར་དུ་ན་བ་ལས་ཆུའི་རྒྱུན་འབྱུང་བ་དང་ཆུའི་དཀྱིལ་འཁོར་གྱིས་བདག་གི་ལུས་སྤྱི་བོ་ནས་རྟིང་པའི་བར་དུ་རྒྱས་པར་གང་བར་བསམས་ཏེ། དེ་ལྟར་བརྟན་
[23a.3]པར་ཡིད་ཆེས་པ་ན་ཆུ་དེ་དག་ཐམས་ཅད་བ་སྤུའི་བུ་ག་ནས་ཕྱིར་བྱུང་སྟེ། བདག་གི་ལུས་ཀྱི་ཐོན་ཀོར་དང་ཁང་པ་ལ་སོགས་པ་ཀུན་དགའ་བར་བསམས་ལ་རིམ་གྱིས་གཙུག་ཁང་དང་ཡུལ་ལ་སོགས་པ་ཐམས་ཅད་དུ་གང་བར་བསམས་ན་ཆུ་དེ་ལ་སེམས་ཅན་སྐལ་བ་དང་ལྡན་པ་གང་གིས་
[23a.4]འཐུངས་སམ། རེག་པ་ན་དེ་ལྟར་འཐུངས་པ་དང་རེག་པའི་སྤྱོད་ཡུལ་དུ་གྱུར་པ་དེ་ནི་སེམས་ཅན་ཕལ་པ་དེ་དང་མི་འདྲ་བར་སྐལ་བ་དང་ལྡན་པར་མངོན་པར་བྱང་ཆུབ་ཏུ་ངེས་པར་འགྱུར་རོ་ཞེས་པའོ། །ཡན་ལག་ཀུན་དུར་ཞེས་པ། །ཞེས་པ་ནས། བཏང་ན་ར་ཡིས་རྣམ་སྤྲུལ་པས། །
[23a.5]སྔགས་པ་འདོད་པ་བཞིན་དུ་བྱེད། །ཅེས་པའི་བར་གྱིས་རའི་རྣལ་འབྱོར་ཏེ། ཡན་ལག་ཀུན་དུ་ར་ཞེས་པ། །འབར་བའི་ཕྲེང་བ་ཞི་བས་འཁྲིགས། །ཀུན་དུ་རྣམ་པར་འཕྲོ་བ་ནི། །ཤིན་ཏུ་རྣམ་པར་གཞག་པས་བསམ། །ཞེས་པ་ནི་སྔགས་པ་རྣལ་འབྱོར་གྱི་སྟན་ལ་སྔ་མ་
[23a.6]བཞིན་དུ་གནས་ནས་སྙིང་གར་ཡི་གེ་ར་མེའི་དཀྱིལ་འཁོར་ལ་གནས་པར་བསམས་ཏེ། འབར་བའི་འོད་འཕྲོས་པས་ལུས་ཀྱི་ནང་ཐམས་ཅད་ཁྱབ་པར་གང་བར་བསམས་ནས་དེ་ལྟར་བརྟན་པར་གྱུར་པ་དང་བ་སྤུའི་བུ་ག་ཐམས་ཅད་ནས་ཕྱིར་བྱུང་སྟེ་རིམ་གྱིས་གྲོང་ཁྱེར་དང་ཡུལ་ལ་སོགས་པ་ཐམས་
[23a.7]ཅད་མེའི་འོད་འཕྲོ་བའི་སྣང་བས་གང་བར་བསམས་ཏེ། དེ་བས་ན། དེ་ཚེ་རྣལ་འབྱོར་པ་ཡི་ཕྱིར། །འབར་བ་ཀུན་དུ་སྣང་བྱེད་པ། །བཏང་ན་ཞེས་གསུངས་པ་ཡིན་ནོ། །ར་ཡི་རྣམ་པས། སྔགས་པ་འདོད་པ་བཞིན་དུ་བྱེད། །ཅེས་པ་ནི་རྣལ་འབྱོར་དེ་ལྟར་བྱས་ན་ར་ལས་མེ་བྱུང་བ་དེས་སྔགས་
[23b]
[23b.1]པ་ཇི་ལྟར་འདོད་པ་བཞིན་དུ་བྱེད་པར་འགྱུར་རོ་ཞེས་པའོ། །ར་ཞེས་བྱ་བ་རོ་སྟོད་དུ། །བ་ཞེས་བྱ་བ་ལྟེ་བ་ཁུང་། །འབར་བ་དང་ནི་ཆུ་འབབ་པ། །དེ་ཚེ་ཅིག་ཅར་སྟོན་པར་འགྱུར། །ཞེས་པ་ནི་ར་དང་བ་གཅིག་དུས་གཅིག་ཏུ་སྦྱར་བ་སྟེ། སྔགས་པ་སྔ་མ་བཞིན་དུ་རྣལ་འབྱོར་གྱི་སྟན་ལ་གནས་ནས་
[23b.2]སྙིང་གར་ཡི་གེ་ར་མེའི་དཀྱིལ་འཁོར་ལ་གནས་པར་བསམས་ཏེ་ལྟེ་བའི་ཁུང་དུ་སྔ་མ་བཞིན་དུ་ཡི་གེ་བ་ཆུའི་དཀྱིལ་འཁོར་ལ་གནས་པར་བསམས་ན་དུས་གཅིག་ཏུ་ར་ལས་མེ་འབྱུང་བ་དང་བ་ལས་ཆུ་འབབ་པའི་ཆོ་འཕྲུལ་ཅན་དུ་འགྱུར་རོ། །དམྱལ་བ་གྲང་བའི་སྡུག་བསྔལ་རྣམས། །རས་ནི་
[23b.3]ཤིན་ཏུ་ཞི་བར་བྱེད། །ཅེས་པ་ནི་ར་འབའ་ཞིག་སྔ་མ་བཞིན་དུ་མེའི་དཀྱིལ་འཁོར་ལ་གནས་ནས་བསྒྲིབས་ཏེ་བསྒྲུབས་ན་གྲུབ་པའི་མེ་དེ་སེམས་ཅན་དམྱལ་བའི་སྟེང་གི་བར་སྣང་ལ་གནས་ནས་ལུས་ལས་མེ་བྱུང་སྟེ་སེམས་ཅན་དམྱལ་བ་ཐམས་ཅད་ཁྱབ་པར་བྱས་གྲང་བས་སྒྲིབས་ཤིང་སྡུག་བསྔལ་
[23b.4]བའི་སེམས་ཅན་དེ་རྣམས་མེ་དེས་ཞི་བར་ནུས་ཞེས་པའོ། །སྔགས་པ་སྔགས་ཀྱི་ཚུལ་གནས་པས། །བས་ཀྱང་ཚ་བ་ལ་སོགས་ཞི། །ཞེས་པ་ནི་སྔགས་པ་སྔ་མ་བཞིན་དུ་རྣལ་འབྱོར་གྱི་སྟན་ལ་གནས་ནས་ཡི་གེ་བ་སྔ་མ་བཞིན་དུ་ཆུའི་དཀྱིལ་འཁོར་ལ་གནས་པར་བསམས་ཏེ། བ་ལས་ཆུ་བྱུང་
[23b.5]བ་ཡང་སྔ་མ་ལྟར་བསམས་ནས་བདུད་རྩིའི་ཆུ་དེས་ཚ་བས་གདུངས་པའི་སེམས་ཅན་དམྱལ་བ་དེ་དག་ཐམས་ཅད་བསིལ་བར་འགྱུར་ཏེ། ཞི་བར་བྱ་བའི་ཐབས་ནི་མེའི་རྣལ་འབྱོར་དང་མཐུན་ནོ། །ཧ་ཞེས་བྱ་བ་བ་དན་བཅས། །ར་ཞེས་བྱ་བའི་འོག་ཏུ་གཞག །སྡིག་དང་ལྡན་པའི་མི་
[23b.6]རྣམས་ཀྱང་། །དེ་ཡི་ལས་རྣམས་མྱུར་དུ་སྒྲུབ། །ཅེས་པ་ནི་མེ་དེ་ལས་ལ་སྦྱར་བ་ན་མེ་མི་འབར་ཞིང་ལས་སུ་རུང་བར་མ་གྱུར་ན་མེའི་དཀྱིལ་འཁོར་དེའི་འོག་ཏུ་ཡི་གེ་ཧ་རླུང་གི་དཀྱིལ་འཁོར་ལ་གནས་པ་བསམས་ཏེ་རླུང་དེས་བསྐྱོད་པར་བསམས་ན་མེ་དེ་ལས་གང་ལ་སྦྱར་བ་དེ་ངེས་པར་བྱེད་
[23b.7]དོ་ཞེས་པའོ། །སྡིག་དང་ལྡན་པའི་མི་རྣམས་ཀྱང་། །ཞེས་པ་ནི་སྡིག་པ་དང་ལྡན་པའི་མིས་སྦྱར་ན་ཡང་འགྲུབ་ན་གཞན་ལྟ་སྨོས་ཀྱང་ཅི་དགོས་ཞེས་པ་སྟེ། ངེས་པར་ལས་བྱེད་པའི་ཚིག་བསྟན་པ་ཡིན་ལ། རྣལ་འབྱོར་པ་ནི་ཕྱི་དང་ནང་གི་དངོས་པོ་ལ་མི་བལྟ་ཞིང་ཀུན་ནས་ལྡང་བ་དང་བྲལ་བས་
[24a]
[24a.1]བསྒོམ་པར་བྱ་བ་ཡིན་པ་སྡིག་པ་དང་ལྡན་པར་མི་སྤྱོད་དོ། །སྔགས་པ་དབང་ཆེན་ལ་འདུག་ནས། །ཆུ་ཡི་ལས་ནི་བརྩམ་པར་བྱ། །སེལ་བ་ལ་སོགས་ཐམས་ཅད་ཀྱང་། །བྱེད་འགྱུར་འདི་ལ་ཐེ་ཚོམ་མེད། །ཅེས་པ་ནི་དབང་ཆེན་གྱི་དཀྱིལ་འཁོར་ལ་གནས་ནས་ཆུའི་
[24a.2]ལས་བྱར་རུང་བར་བཤད་པ་སྟེ། སྔགས་པ་སྔ་མ་བཞིན་དུ་རྣལ་འབྱོར་གྱི་སྟན་ལ་གནས་ནས་ཡི་གེ་ཨ་དབང་ཆེན་གྱི་དཀྱིལ་འཁོར་ལ་སྔ་མ་བཞིན་དུ་བསམས་ཏེ། ཡི་གེ་བས་སྒྲུབ་པར་བྱེད་པའི་ལས་རྣམས་བྱེད་དོ་ཞེས་པའོ། །དེ་ལ་བ་ལས་ཆུས་ཐམས་ཅད་དུ་གང་བར་བྱ་བ་ནི་མ་གཏོགས་ཏེ། 
[24a.3]ཆུས་ཐམས་ཅད་དུ་གང་བར་བྱས་ན་དབང་ཆེན་གྱི་དཀྱིལ་འཁོར་དེ་ཉིད་ཆུའི་དཀྱིལ་འཁོར་དུ་གྱུར་པས་དབང་ཆེན་གྱི་དཀྱིལ་འཁོར་དུ་མི་འགྱུར་བའི་ཕྱིར་རོ། །སེལ་བ་ལ་སོགས་ཐམས་ཅད་ཀྱང་། །བྱེད་འགྱུར་ཞེས་པ་ནི་ཡི་གེ་ཨ་དེ་ནད་པ་ལ་སོགས་པའི་སྤྱི་བོར་བསམས་ལ། དེའི་འོད་
[24a.4]སེར་པོ་འཕྲོ་བ་ཞི་བའི་རང་བཞིན་གྱིས་སྤྱི་བོ་ནས་རྟིང་པའི་བར་དུ་མཐར་ཕྱི་ནང་ཁྱབ་པར་སོང་བས་བཀྲུས་པར་བསམས་ན་ནད་ཀྱང་དེ་བཞིན་དུ་འདག་པར་འགྱུར་ཞེས་པའོ། །དེ་བཞིན་དུ་ནམ་ཡི་གེ་བའི་སྦྱོར་བ་བྱེད་པ་ན། ཡང་ནད་པའི་སྤྱི་བོར་བ་དེའི་ཆུའི་དཀྱིལ་འཁོར་ལ་སོགས་པ་སྔ་མ་
[24a.5]བཞིན་དུ་བསམས་ལ་བུམ་པ་ཁ་སྦུབ་པའི་ཁ་ནས་བདུད་རྩིའི་ཆུ་དཀར་པོ་བབ་པར་བསམས་ཏེ། ཆུ་དེས་སྤྱི་བོ་ནས་རྟིང་པའི་བར་དུ་མཐར་གྱིས་ཕྱི་ནང་དང་བཅས་པར་བཀྲུས་པར་བསམས་ན་ནད་ཐམས་ཅད་འབྱང་བར་འགྱུར་རོ། །སྦྱོར་བ་དེ་ནི་སྤྱིའི་ཆོ་ག་སྟེ། །གཞན་དག་ཏུ་ཡང་སྦྱར་བར་
[24a.6]བྱའོ། །རླུང་ནི་ཀུན་དུ་འགྲོ་བར་གསུངས། །ཞེས་པ་ནས། ལྷ་ཡི་རྣ་བ་ཐོབ་པར་འགྱུར་རོ། །ཞེས་པའི་བར་གྱིས་ཡི་གེ་ཧ་དེ་དབང་ཆེན་ལ་སོགས་པའི་དཀྱིལ་འཁོར་ཀུན་གྱི་ལས་བྱེད་པར་བཤད་པ་སྟེ། དེ་ལ། རླུང་ནི་ཀུན་དུ་འགྲོ་བར་གསུངས། །ཞེས་པ་ནི་ཡི་གེ་ཧ་དེ་རླུང་གི་རང་བཞིན་
[24a.7]ཏེ། དེ་ནི་དབང་ཆེན་ལ་སོགས་པའི་དཀྱིལ་འཁོར་ཀུན་དུ་གཏོགས་ཞེས་བྱ་སྟེ། དབང་ཆེན་གྱི་དཀྱིལ་འཁོར་དབྱིབས་གྲུ་བཞི་དང་ཆུའི་དཀྱིལ་འཁོར་ཟླུམ་པོ་ལ་སོགས་པའི་དབྱིབས་སོ་སོར་འབྱེད་པ་ཡང་རླུང་ཡིན་པའི་ཕྱིར་ཏེ། དེ་བས་ན། ཐམས་ཅད་འཇིག་པར་བྱེད་པའང་དེ། །རྣམ་པ་
[24b]
[24b.1]སྣ་ཚོགས་ཐ་དད་པའི། །ལས་རྣམས་དབྱེ་བ་ལས་བྱུང་བ། །གཟུགས་ཀྱི་དཀྱིལ་འཁོར་དབུས་སུ་ནི། །ཞེས་པ་དང་འབྲེལ་ཏེ། རྣམ་པ་ཐ་དད་པ་ནི་དབང་ཆེན་ལ་སོགས་པའི་དཀྱིལ་འཁོར་ཁ་དོག་སེར་པོ་དང་། དམར་པོ་དང་། དཀར་པོ་ལ་སོགས་པའི་རྣམ་པ་ཐ་དད་པའོ། །སྣ་ཚོགས་ལས་
[24b.2]རྣམས་ཞེས་པ་ནི་དཀྱིལ་འཁོར་དེ་རྣམས་ཀྱི་སོ་སོའི་ལས་སྣ་ཚོགས་པ་ཞེས་པའོ། །དབྱེ་བ་ལས་བྱུང་བ་ཞེས་པ་ནི་དབང་ཆེན་དང་ཆུའི་དཀྱིལ་འཁོར་ལ་སོགས་པ་སོ་སོ་བ་རྣམས་ཞེས་པའོ། །ཆོ་ག་འདི་ཡིས་རབ་ཏུ་བྱ། །ཞེས་པ་ནི་ཡི་གེ་ཧའི་ཆོ་གས་བྱ་ཞེས་པའོ། །གཟུགས་ཀྱི་
[24b.3]དཀྱིལ་འཁོར་དབུས་སུ་ནི། །ཞེས་པ་སྔགས་པ་ལྷའི་གཟུགས་སུ་བསྒྱུར་ཏེ་དབང་ཆེན་གྱི་དཀྱིལ་འཁོར་རྣལ་འབྱོར་གྱི་སྟན་ལ་གནས་ཞེས་པ་སྟེ། མདོར་ན་ཡི་གེ་ཨ་དང་བ་ལ་སོགས་པ་སོ་སོའི་དཀྱིལ་འཁོར་དུ་ཡི་གེ་ཧ་བསམས་ཏེ་སྦྱོར་བ་བྱས་ན་ཨ་ལ་སོགས་པའི་ལས་རྣམས་བྱེད་
[24b.4]པར་འགྱུར་རོ་ཞེས་པའོ། །ཡིད་ཡོངས་སུ་སྦྱོར་ཞིང་བཟླས་བརྗོད་བྱས་ན་ཡིད་རྣམ་པར་དག་པར་འགྱུར་རོ་ཞེས་པ་ཡིད་ནི་རྣམ་པ་དང་བཅས་པའི་སེམས་ཏེ་སྙིང་གར་མེ་ལོང་གི་དཀྱིལ་འཁོར་བསམས་ལ། དེའི་དབུས་ན་ཡི་གེ་ཧ་དེ་མེ་ལོང་གི་གཟུགས་བརྙན་བཞིན་དུ་བསམས་ཏེ་
[24b.5]བཟླས་ན་ཕ་རོལ་གྱི་སེམས་ཤེས་པར་འགྱུར་རོ། །ལུས་ཡང་བར་གོམས་པར་བྱེད་ཅིང་འཆག་བཞིན་དུ་བཟླས་བརྗོད་བྱས་ན་རྫུ་འཕྲུལ་གྱི་རྐང་པ་འཐོབ་པར་འགྱུར་རོ་ཞེས་པ་ནི་སེམས་ལ་བདག་གིས་ས་ཤིང་བལ་ལྟ་བུར་ཡང་བའམ། །ནམ་མཁའ་ལ་འཕུར་ཏེ་འགྲོ་བ་སྙམ་དུ་སེམས་
[24b.6]ཤིང་འཆག་པའི་ཚེ་ཡི་གེ་ཧ་བཟླས་ན་རྫུ་འཕྲུལ་གྱི་རྐང་པ་ཐོབ་ཅིང་ནམ་མཁའ་ལ་འགྲོ་བར་འགྱུར་རོ་ཞེས་པའོ། །ཙོག་པུར་འདུག་ལ་ཨ་ཞེས་བྱ་བ་རྣམ་པར་གཞག་སྟེ་ཟླ་བ་གཅིག་ཏུ་བཟླས་བརྗོད་བྱས་ན་ལྷའི་རྣ་བ་ཐོབ་པར་འགྱུར་རོ་ཞེས་པ་ནི་སྔགས་པ་ཙོག་པུར་བྱས་ཏེ་ཡི་གེ་ཨ་ཞེས་བྱ་བ་
[24b.7]རྣ་བར་གཞག་ལ་ཟླ་བ་གཅིག་ཏུ་བཟླས་ན་ལྷའི་རྣ་བ་ཐོབ་པར་འགྱུར་རོ་ཞེས་པའོ། །གསང་བ་པའི་བདག་པོ་དངོས་གྲུབ་(གྱི་,ཀྱི་)གོ་འཕང་དེ་ལྟ་བུ་ལ་སོགས་པ་དག་ནི་ཡིད་ལས་བྱུང་བ་ཡིན་ནོ་ཞེས་པ་ནི་གོང་དུ་སྨོས་པའི་དངོས་གྲུབ་དེ་རྣམས་ཕྱི་རོལ་དང་ནང་དུ་མི་རྟོག་པར་གྱུར་པས་བསྒོམས་པའི་ཡིད་
[25a]
[25a.1]ལས་བྱུང་ཞེས་པའོ། །གསང་བ་བའི་བདག་པོ་རྣམ་པར་བསམས་པ་ཙམ་ཁོ་ནས་དངོས་པོ་གཟུགས་ཅན་མ་ཡིན་པ་ཞེས་བྱ་བ་ནས། དེ་བས་ཀུན་མཁྱེན་དངོས་གྲུབ་དང་། །གོ་འཕང་མཆོག་ཀྱང་བསྒྲུབ་པར་བྱ། །ཞེས་པའི་བར་གྱིས་སྤྱིར་སྔགས་ཀྱི་དངོས་གྲུབ་རྣམས་སེམས་ཀྱིས་བསམས་
[25a.2]པ་དང་། ཚིག་ཏུ་བརྗོད་པ་དང་དེ་བཞིན་གཤེགས་པའི་བྱིན་རླབས་ལས་བྱུང་བར་བསྟན་པ་སྟེ། དངོས་པོ་གཟུགས་ཅན་མ་ཡིན་པ་རྣམས་ཀྱི་འདུ་བྱེད་རྣམ་པ་ཐ་དད་པ་སྣ་ཚོགས་རྣམ་པར་བསམས་པ་ཙམ་ཁོ་ནས་འབྱུང་ངོ་ཞེས་སྦྲེལ་ཏེ། དངོས་པོ་གཟུགས་ཅན་མ་ཡིན་
[25a.3]པ་ཞེས་པ་ནི་སེམས་དང་སེམས་ལས་བྱུང་བའི་ངོ་བོ་གཟུགས་མེད་པ་རྣམས་ལས་སོ། །མདོར་ན་ཕྱི་རོལ་གྱི་དངོས་པོ་རྣམས་མེད་པར་སེམས་ཀྱིས་བསམས་པ་ཙམ་ལས་དངོས་གྲུབ་རྣམ་པ་མང་པོ་སྣ་ཚོགས་པ་གཟུགས་དང་ལྡན་པ་རྣམས་འབྱུང་བར་འགྱུར་རོ་ཞེས་པའོ། །ལས་ཐམས་ཅད་པའི་
[25a.4]ས་བོན་གྱི་བྱ་བ་ཚིག་ཏུ་བརྗོད་པ་ཙམ་ལས་འབྱུང་ཞེས་པ་ནི་ཧ་ལ་སོགས་པའི་ཡི་གེ་རྣམས་ཀྱི་སྒྲ་བརྗོད་པ་ཙམ་ལས་ཧ་ལ་སོགས་པའི་ཡི་གེ་འབྲུ་དབང་ཆེན་ལ་སོགས་པའི་དཀྱིལ་འཁོར་གྱི་ས་བོན་དུ་འགྱུར་བ་ཡང་རབ་དང་འབྲིང་ལ་སོགས་པའི་གྲུབ་པ་དང་ཞི་བ་ལ་སོགས་པའི་ལས་
[25a.5]རྣམས་བྱེད་པར་འགྱུར་བ་འབྱུང་ངོ་ཞེས་པའོ། །གསང་བ་པའི་བདག་པོ་གཞན་ཡང་དེ་བཞིན་གཤེགས་པ་ནི་ཞེས་པ་ནས། །གཟུགས་བརྙན་ལྟ་བུར་བཞུགས་སོ་ཞེས་པའི་བར་གྱིས་ཐམས་ཅད་དུ་དེ་བཞིན་གཤེགས་པས་བྱིན་གྱིས་བརླབས་པར་བཤད་པ་སྟེ། དེ་བཞིན་གཤེགས་པ་དེ་
[25a.6]བྱིན་གྱིས་རློབ་པ་ཡང་སྔོན་གྱི་སྨོན་ལམ་གྱི་ཤུགས་ཀྱིས་གདུལ་བའི་འགྲོ་བ་སོ་སོའི་ཇི་ལྟར་དད་པ་དང་རྗེས་སུ་མཐུན་པ་ཐམས་ཅད་ཀྱི་རེ་བ་ཡོངས་སུ་རྫོགས་པར་འགྱུར་བ་སེམས་ཅན་རེ་རེའི་མདུན་ན་ཡང་གཟུགས་བརྙན་ལྟ་བུར་བཞུགས་ཏེ་ཟླ་བ་ནམ་མཁའ་ལ་འདུག་ཀྱང་གཟུགས་བརྙན་
[25a.7]མཚོ་དང་རྫིང་བུ་དང་ཆུ་སྣོད་ལ་སོགས་པ་ཐམས་ཅད་དུ་སྣང་བར་འགྱུར་བ་དང་འདྲའོ། །དེ་ལྟར་སེམས་ཀྱིས་བསམས་པ་ཙམ་དང་ཚིག་ཏུ་བརྗོད་པ་ཙམ་དང་། དེ་བཞིན་གཤེགས་པའི་བྱིན་རླབས་ལས་གྲུབ་པ་རྣམ་པ་མང་པོ་སྣ་ཚོགས་པ་རྣམས་འབྱུང་བ་ལ་ལྟོས་ཞེས་པའོ། །དེ་བཞིན་གཤེགས་པ་
[25b]
[25b.1]དེ་ནི་རྣམ་པར་མི་རྟོག་ཅེས་པ་ནས། ཆོས་དང་ཆོས་མ་ཡིན་པ་རྣམ་པར་སྤངས་ཀྱང་ཞེས་པའི་བར་ནི་དེ་བཞིན་གཤེགས་པ་དེ་ལྟར་སེམས་ཅན་ཐམས་ཅད་ཀྱི་མདུན་ན་གནས་ཀྱང་རྣམ་པར་རྟོག་པ་ལ་སོགས་པའི་དངོས་པོ་འདི་རྣམས་དང་བྲལ་ཞེས་པ་སྟེ། དེ་ལ་རྣམ་པར་མི་རྟོག་ཅེས་པ་ནི་དེ་བཞིན་
[25b.2]གཤེགས་པ་དེ་ངས་སེམས་ཅན་འདི་རྣམས་ཀྱི་དོན་བྱའོ་སྙམ་པའི་རྣམ་པར་རྟོག་པ་དེ་མི་འཛིན་ཞེས་པའོ། །ཡིད་ཀྱི་སྤྱོད་ཡུལ་ལས་ཡང་དག་པར་འདས་པ་ཞེས་པ་ནི་ཡིད་ནི་རྣམ་པ་དང་བཅས་པའི་སེམས་དེ་ལས་འདས་པའོ། །བྱ་བ་དང་ལས་དང་ཞེས་པ་ནི་ལུས་ངག་ཡིད་གསུམ་གྱི་
[25b.3]སྒོ་ནས་སྤྱོད་པའི་བྱ་བ་དང་ལས་རྣམས་དང་བྲལ་ལོ་ཞེས་པའོ། །ཆོས་དང་ཆོས་མ་ཡིན་པ་རྣམས་སྤངས་ཞེས་པ་ནི་ཆོས་ནི་དགེ་བ་བཅུའི་ལས་ཀྱི་ལམ་དང་། ཆོས་མ་ཡིན་པ་ནི་མི་དགེ་བ་བཅུའི་ལས་ཀྱི་ལམ་སྟེ། དེ་དག་གི་དངོས་པོ་རྣམས་སྤངས་སོ་ཞེས་པའོ། །གསང་སྔགས་སྤྱོད་པ་ལས་
[25b.4]བྱུང་པའི། །ཐམས་ཅད་མཁྱེན་པའི་གོ་འཕང་སྩོལ། །ཞེས་པ་ནི་དེ་ལྟར་དངོས་པོ་དེ་རྣམས་སྤངས་ཀྱང་མངོན་པར་ཤེས་པ་ལྔ་ལ་སོགས་པའི་དངོས་པོ་རྣམས་སྔགས་ཀྱི་སྤྱོད་པའི་སྒོ་ནས་ཐོབ་པར་བྱེད་དོ་ཞེས་པའོ། །དེ་བས་ཀུན་གྱིས་དངོས་གྲུབ་དང་། །གོ་འཕང་མཆོག་ཀྱང་བསྒྲུབ་པར་
[25b.5]བྱ། །ཞེས་པ་ནི་དེ་ལྟ་བས་ན་མངོན་པར་ཤེས་པ་ལྔ་དང་སངས་རྒྱས་བཅོམ་ལྡན་འདས་ཀྱི་གོ་འཕང་མཆོག་ཀྱང་བསྒྲུབ་པར་བྱའོ་ཞེས་པའོ། །དེ་ནས་དཔལ་ལྡན་རྡོ་རྗེ་འཛིན། །ཞེས་པ་ནས། སྔགས་པ་གསང་སྔགས་གནས་འདུག་པ། །ཡིད་ནི་དེ་ལྟར་ཤེས་ནས་སུ། །ཞེས་པའི་བར་
[25b.6]གྱིས་སྔར་ཕྱི་དང་ནང་གི་བཟླས་པའི་ཡན་ལག་བཞི་དང་། དཔའ་བོ་ཆེན་པོའི་སྙིང་པོ་ལྔའི་བཟླས་པའི་ཡན་ལག་གསུམ་སྔར་བཤད་པ་རྣམས་ཀྱང་དེ་བཞིན་གཤེགས་པའི་སྙིང་གར་ཟླ་བའི་དཀྱིལ་འཁོར་ལ་བཟླས་པར་བྱ་བའི་སྔགས་དགོད་པ་དང་། དབང་ཆེན་ལ་སོགས་པའི་དཀྱིལ་
[25b.7]འཁོར་རྣམས་ལ་བཟླས་པར་བྱ་བའི་སྔགས་རྣམས་བཀོད་དེ་བཟླས་པ་བྱའོ་ཞེས་མདོ་ཙམ་དུ་གསུངས་ལ། ཟླ་བའི་དཀྱིལ་འཁོར་དང་བཟླས་པའི་སྔགས་རྣམས་ཟློས་པ་ཉིད་ཀྱི་ཚེ་ན་གསལ་བར་སྣང་བར་བསམ་པའི་ཐབས་ཞིབ་ཏུ་མ་གསུངས་ཀྱང་དེ་དག་གསལ་བར་སྣང་བའི་ཡོངས་སུ་སྦྱང་
[26a]
[26a.1]བའི་སྒོ་བཤད་པ་དང་ནང་གི་བཟླས་པའི་ཡན་ལག་བཞི་སྦྱོར་བ་ལ་བདག་གི་སྙིང་གར་དེ་བཞིན་གཤེགས་པའི་སྐུ་མེ་ལོང་གི་དཀྱིལ་འཁོར་གྱི་ནང་ན་བཞུགས་པར་བསམ་པ་ཡང་མདོ་ཙམ་དུ་གསུངས་ཀྱི་གསལ་བ་ཉིད་དུ་མ་བཤད་པས་དེ་ཡང་སྔགས་ཟློས་པའི་ཚེ་ན་
[26a.2]སེམས་ལ་གསལ་བར་སྣང་བར་བྱ་བ་བཤད་པ་སྟེ། དེ་ལ། དེ་ནས་དཔལ་ལྡན་རྡོ་རྗེ་འཛིན། །ངོ་མཚར་གྱུར་ནས་མིག་བགྲད་དེ། །ཞེས་པ་ནི་གོང་དུ་དཔའ་བོ་ཆེན་པོའི་སྙིང་པོ་རྣམས་བཤད་པ་ཐོས་ཤིང་རྟོགས་ནས་ངོ་མཚར་དུ་གྱུར་པའོ། །དེ་ཚེ་རྡོ་རྗེ་འོད་ཟེར་ནི། །མེ་སྟག་
[26a.3]འཕྲོ་བ་འདྲ་གསོར་ཞིང་། །སངས་རྒྱས་ཞིང་ནི་འདི་ཐམས་ཅད། །ཀུན་དུ་སྣང་བར་བྱས་ནས་སུ། །ཞེས་པ་ནི་དེ་ལྟར་ངོ་མཚར་དུ་གྱུར་ཏེ་དགའ་བའི་ཤུགས་ཀྱིས་རྡོ་རྗེ་གསོར་ཞིང་རྡོ་རྗེའི་འོད་ཟེར་མེ་སྟག་འཕྲོ་བ་དང་འདྲ་བས་སངས་རྒྱས་ཀྱི་ཞིང་ཐམས་ཅད་ཁྱབ་སྟེ་སྣང་བར་
[26a.4]གྱུར་པའོ། །གཉིས་སུ་ན་དེ་ལྟར་རྡོ་རྗེ་གསོར་བ་ཡང་མ་འོངས་པའི་འགྲོ་བ་རྣམས་སྔགས་ཀྱི་སྤྱོད་པ་ལ་དད་པ་བསྐྱེད་པ་སྟེ་སྔགས་ཀྱི་ཕྱག་རྒྱ་རྡོ་རྗེ་གསོར་བས་སངས་རྒྱས་ཀྱི་ཞིང་ཐམས་ཅད་འོད་ཀྱིས་ཁྱབ་པ་མཐོང་ན་དད་པ་སྐྱེ་བའི་ཕྱིར་རོ། །སྔགས་ཀྱི་འཇུག་པ་བཤད་ལགས་
[26a.5]ན། །འཇུག་པ་དེ་ཡང་མ་རྟོགས་ན། །གསང་སྔགས་གང་ནས་འོང་བ་དང་། །གང་དུ་འགྲོ་བ་གཙོ་ཁྱོད་ཀྱིས། །དེ་ཀུན་བདག་ལ་བཤད་དུ་གསོལ། །ཞེས་པ་ནི་སྔར་བཟླས་པའི་ཡན་ལག་བཞི་ལ་སོགས་པ་གསུངས་པ་ན་ཟླ་བའི་དཀྱིལ་འཁོར་ལ་སྔགས་དགོད་པར་བྱ་བ་
[26a.6]བཤད་པ་རྣམས་ཟློས་པ་ཉིད་ཀྱི་ཚེ་བདག་གི་སྙིང་ག་ནས་དེ་བཞིན་གཤེགས་པའི་སྙིང་གར་འགྲོ་བ་དང་དེ་བཞིན་གཤེགས་པའི་སྙིང་ག་ནས་དབུགས་སླར་སྡུད་པར་བསམ་ཞིང་བདག་གི་སྙིང་གར་དམིགས་པ་ན་གང་ནས་འོང་བའི་གནས་བདག་གིས་གསལ་བར་མ་དམིགས་ན་གནས་
[26a.7]དེ་དང་དེ་དག་ཇི་ལྟར་དམིགས་པར་བགྱི་བ་བཤད་དུ་གསོལ་ཞེས་པའོ། །གོ་འཕང་དམ་པ་ཁྱོད་ལས་མེད། །ཁྱོད་ནི་ཇི་ལྟར་ཆུ་རྣམས་ཀྱི། །རྒྱ་མཚོ་བཞིན་དུ་ཆོས་ཀུན་གནས། །ཞེས་པ་ནི་བཅོམ་ལྡན་འདས་ལ་བསྟོད་པའི་ཚིག་སྟེ། ཆོས་ཀུན་གྱི་གནས་ཞེས་པ་ནི་ཁྱོད་ནི་
[26b]
[26b.1]ལུང་གི་ཆོས་དང་རྟོགས་པའི་ཆོས་ཀྱི་གནས་སོ། །ཆུ་རྣམས་ཀྱི་རྒྱ་མཚོ་བཞིན་ཞེས་པ་ནི་དེའི་དཔེ་སྟེ། ཆུ་ཐམས་ཅད་ཀྱི་གནས་ཀྱང་རྒྱ་མཚོ་ཡིན་པ་དང་འདྲའོ་ཞེས་པའོ། །སེམས་དཔའ་ཆེན་པོ་དཀྱིལ་འཁོར་གྱི། །གནས་ནི་ཡིད་ཅེས་བཤད་པ་ཡིན། །ཞེས་པ་ནི་གོང་དུ་ཕྱག་ན་རྡོ་རྗེས་
[26b.2]གསོལ་པའི་དོན་སྔགས་རྣམས་ཀྱི་གནས་དཀྱིལ་འཁོར་རྣམས་ཡིན་པར་གསུངས་པ་ཡང་ཡིད་ཡིན་པར་བཤད་དེ། །ཡིད་ཅེས་པ་ནི་རྣམ་པ་དང་བཅས་པའི་སེམས་ཏེ། ནམ་བདག་གི་སེམས་ཟླ་བའི་དཀྱིལ་འཁོར་ལ་སོགས་པའི་རྣམ་པར་སྣང་བར་གྱུར་པ་དེ་ཉིད་གནས་ཞེས་བཤད་
[26b.3]དོ་ཞེས་པ་སྟེ། མདོར་ན་སྔགས་ཟློས་པར་བྱེད་པའི་ཚེ་རབ་ཏུ་གོམས་པའི་མཐུས་བདག་གི་སེམས་ཉིད་ཟླ་བའི་དཀྱིལ་འཁོར་ལ་སོགས་པའི་རྣམ་པར་གསལ་བར་སྣང་བར་བྱའོ། །དེ་བས་ན། སྙིང་ནི་གསང་སྔགས་གནས་ཡིན་པར། །ཤེས་ན་འབྲས་བུ་ཐོབ་པར་འགྱུར། །ཞེས་
[26b.4]གསུངས་པ་ཡིན་ཏེ་བདག་གི་སེམས་ཉིད་སྔགས་རྣམས་ཀྱི་གནས་སུ་ཤེས་ན་ཏིང་ངེ་འཛིན་གྲུབ་ཅིང་སེམས་སྦྱངས་པའི་མཚན་མ་ཡིན་པས་དེ་ནས་ཇི་ལྟར་བསམས་པའི་གྲུབ་པ་ལ་སོགས་འཐོབ་པར་འགྱུར་རོ་ཞེས་པའོ། །དཀར་པོ་སེར་པོ་དམར་པོ་གང་། །ཡིད་ཀྱིས་སེམས་པར་བྱེད་
[26b.5]པ་སྟེ། །དེ་ལ་ཡོངས་སུ་སྤྱོད་པ་གང་། །དེ་ནི་སེམས་ཀྱིས་བྱེད་པ་ཡིན། །ཞེས་པ་ནི། སེམས་དཔའ་ཆེན་པོ་དཀྱིལ་འཁོར་གྱི། །གནས་ནི་ཡིད་ཅེས་བཤད་པ་ཡིན། །ཞེས་པའི་འགྲེལ་པའི་ཚིག་སྟེ་ཡིད་ཇི་ལྟར་གནས་ཡིན་པ་དང་དཀྱིལ་འཁོར་ཡང་གང་རྣམས་ཡིན་པ་བསྟན་
[26b.6]པ་སྟེ། དབང་ཆེན་དང་ཆུའི་དཀྱིལ་འཁོར་དཀར་པོ་དང་སེར་པོ་དང་དམར་པོ་ལ་སོགས་པ་རྣམས་ཡིད་ཀྱིས་བསམས་པ་སྟེ། དེ་རྣམས་བྱེ་བྲག་ཏུ་འབྱེད་ཅིང་ཡོངས་སུ་གཅོད་པར་བྱེད་པ་ནི་སེམས་ཡིན་ཏེ། སེམས་ཀྱིས་དཀྱིལ་འཁོར་དེ་རྣམས་གང་ཡང་རུང་བ་ཞིག་བསམས་ནས་
[26b.7]གོམས་པའི་མཐུས་བདག་གི་སེམས་དཀྱིལ་འཁོར་གྱི་རྣམ་པ་ཉིད་དུ་གྱུར་ན་སེམས་དེ་ལ་གནས་ཞེས་བྱའོ། །སེམས་ནི་མགུ་ནས་ངེས་གྱུར་པ། །དེ་ནི་སྙིང་ཞེས་བཤད་པ་ཡིན། །ཞེས་པ་ནི། སྙིང་ནི་གསང་སྔགས་གནས་ཡིན་པར། །ཤེས་ན་འབྲས་བུ་ཐོབ་པར་འགྱུར། །
[27a]
[27a.1]ཞེས་གོང་དུ་བཤད་པའི་འབྲེལ་བ་སྟེ་བདག་གི་སེམས་དཀྱིལ་འཁོར་གྱི་རྣམ་པར་ཞེན་པར་འགྱུར་ཏེ། དེ་ལས་མི་འགྱུར་ཞིང་རྩེ་གཅིག་པར་འགྱུར་ན་དེས་སེམས་ངེས་པར་མགུ་བ་ཡིན་ཏེ་དེ་ལྟ་བུའི་ཚུལ་དུ་སེམས་མགུ་བར་གྱུར་པ་དེ་ནི་སྔགས་རྣམས་ཀྱི་གནས་
[27a.2]སྙིང་ཡིན་པར་ཤེས་པར་བྱའོ། །དེར་གནས་པ་ཡི་གསང་སྔགས་རྣམས། །འབྲས་བུ་རྒྱ་ཆེན་སྟེར་བར་འགྱུར། །ཞེས་པ་ནི་དེ་ལྟར་རང་གི་སེམས་ཉིད་ཟླ་བའི་དཀྱིལ་འཁོར་ལ་སོགས་པའི་རྣམ་པར་གྱུར་ཏེ་སྔགས་རྣམས་ཀྱང་དེ་ལ་གནས་པར་སྣང་ཞིང་སེམས་ཙམ་དུ་ཤེས་ན་
[27a.3]སྔགས་དེ་རྣམས་འབྲས་བུ་རྒྱ་ཆེར་སྟེར་རོ་ཞེས་པའོ། །དེ་རུ་པདྨ་བསམ་པ་ནི། །འདབ་མ་བརྒྱད་པ་ཟེ་བར་བཅས། །ཞེས་པ་ནས། སྔགས་པ་གསང་སྔགས་གནས་འདུག་པས། །ཡིད་ནི་དེ་ལྟར་ཤེས་ནས་སུ། །ཞེས་པའི་བར་གྱིས་ནང་གི་བཟླས་པ་ཡན་ལག་བཞི་
[27a.4]སྔར་བཤད་པ་ན་བདག་གི་ལུས་ལྷར་བསྒྱུར་བའི་སྙིང་ག་ན་དེ་བཞིན་གཤེགས་པའི་སྐུ་མེ་ལོང་གི་དཀྱིལ་འཁོར་གྱི་ནང་ན་གནས་པ་བསམ་པ་དེ་ཉིད་ཞིབ་ཏུ་བཤད་པ་སྟེ། དེ་རུ་པདྨ་བསམ་པ་ནི། །འདབ་མ་བརྒྱད་པ་ཟེ་བར་བཅས། །ཨ་ཞེས་བྱ་བ་འབར་ཕྲེང་འཁྲུགས། །བཟང་པོ་དེ་
[27a.5]རུ་གནས་པ་ནི། །ཞེས་པ་རང་གི་སེམས་ཟླ་བའི་དཀྱིལ་འཁོར་གྱི་རྣམ་པར་གྱུར་པ་དེར་པདྨོ་དང་ཨ་བསམ་མོ་ཞེས་པའི་ཨ་དེ་ལས་བཅོམ་ལྡན་འདས་རྣམ་པར་སྣང་མཛད་ཀྱི་སྐུར་བསམ་པ་ནི། །ཞི་བ་ཀུན་དུ་རྣམ་པར་གཡོ། །ཞེས་པ་སྲོག་དང་བཅས་པ་འདྲ་བར་བསམ་མོ་ཞེས་
[27a.6]པའོ། །གཙོ་བོ་སྣ་ཚོགས་གཟུགས་མངའ་བ། །ཞེས་པ་ནི་སྐུ་མི་ཟད་པའི་རྒྱན་ལ་སོགས་པ་རྣམས་དུ་མར་འབྱུང་བའི་རང་བཞིན་ཅན་ཞེས་པའོ། །སྣང་བ་ཀུན་དུ་སྟོན་པ་ནི། །ཞེས་པ་སེམས་ཅན་ཐམས་ཅད་ཀྱི་མདུན་ན་གནས་པར་སྟོན་པའོ། །མེ་ལོང་ཕུག་ན་གནས་པ་བཞིན། །ཞེས་
[27a.7]པ་ནི་སྔར་བཤད་ཟིན་ཏོ། །ཆུ་ཡི་ཟླ་བའི་རྣམ་པ་བཞིན། །ཞེས་པ་ནི་དཔེ་སྟེ་ཟླ་བ་དེ་ཆུའི་ནང་ན་གཟུགས་འབྱུང་བར་བྱེད་པ་དང་འདྲའོ། །ཡིད་ནི་དེ་ལྟར་ཤེས་ནས་སུ། །ཞེས་པ་ནི་སྔགས་པས་རང་གི་ཡིད་དེ་བཞིན་གཤེགས་པའི་སྐུ་དེ་ལྟ་བུའི་རྣམ་པར་ཤེས་པར་བྱའོ་ཞེས་པའོ། ། 
[27b]
[27b.1]དེ་ལྟར་དེ་བཞིན་གཤེགས་པའི་སྐུའི་བྱེ་བྲག་བཤད་པ་དེ་རྣམས་ཀྱང་རྣལ་འབྱོར་པས་ཚུལ་དེ་ལྟར་བསྒོམ་པར་བྱ་བ་བསྟན་པའི་ཞར་ལ་དེ་བཞིན་གཤེགས་པའི་སྐུ་གསུམ་ཆར་ལ་བསྟོད་པ་ཡང་བསྟན་ཏེ། ཨ་ཞེས་བྱ་བ་དེ་རུ་གནས། །ཞེས་པ་ནི་ཆོས་ཀྱི་སྐུའི་རང་བཞིན་དུ་བསྟན་ཞིང་བསྟོད་
[27b.2]པའོ། །འབར་ཕྲེང་འཁྲུག་ཅེས་པ་ནས། གཙོ་བོ་སྣ་ཚོགས་གཟུགས་མངའ་བ། །ཞེས་པའི་བར་གྱིས་ལོངས་སྤྱོད་རྫོགས་པའི་སྐུའི་རང་བཞིན་དུ་བསྟོད་པའོ། །སྣང་བ་ཀུན་དུ་སྟོན་པ་ནི། །ཆུ་ཡི་ཟླ་བའི་རྣམ་པ་བཞིན། །ཞེས་པ་ནི་སྤྲུལ་པའི་སྐུའི་རང་བཞིན་དུ་བསྟོད་པའོ། །
[27b.3]དེ་ནས་སྔགས་པས་སྟོད་དུ་ཡང་། །ཞེས་པ་ནས། སངས་རྒྱས་ཡེ་ཤེས་མཆོག་གྱུར་པ། །ཞེས་པའི་བར་ནི་རྣལ་འབྱོར་གྱི་སྟན་ལ་གནས་པ་ལས་ཀླད་དུ་ཡང་ཡི་གེ་ཨཾ་ཤིན་ཏུ་དཀར་བ་བསམས་ལ་མིག་གི་ནང་དུ་ཡི་གེ་ར་བསམས་ཏེ། ཡི་གེ་དེའི་འོད་ཀྱིས་སྙིང་ག་ན་དེ་བཞིན་
[27b.4]གཤེགས་པའི་སྐུ་བསམས་པ་དེ་སྣང་བར་བསམས་པ་དང་། དེ་རྣམས་བསམས་ནས་ཀྱང་ཡི་གེ་རའི་གནས་མིག་གཉིས་སུ་ཡི་གེ་ལ་བསམས་ཏེ་ལའི་སྒྲའི་དེ་ཁོ་ན་ཉིད་ཆོས་ཐམས་ཅད་མཚན་ཉིད་མེད་པར་སྟོན་པ་ལ་དམིགས་ནས་ཐམས་ཅད་སྟོང་པའི་རང་བཞིན་དུ་བསམས་
[27b.5]པ་དང་སླར་ཡང་ཨ་ལ་སོགས་པའི་ཡི་གེ་དག་བསམས་པ་ལས་དངོས་གྲུབ་ཏུ་འགྱུར་བ་དང་དེའི་རྗེས་སུ་བསྔགས་པ་རྣམས་འཆད་དེ། ཡི་གེ་དེ་རྣམས་དེ་ལྟར་བསམས་པ་དང་དེ་སེམས་ཡོངས་སུ་སྦྱང་བ་དང་། དེ་རྣམས་ཀྱིས་རྣལ་འབྱོར་པས་གྲུབ་པ་འཐོབ་པའི་ཕྱིར་རོ། །དེ་ལ་
[27b.6]སེམས་ཅན་སུ་སྦྱོང་བའི་རིམ་པ་ཡང་ཐོག་མ་ཉིད་བདག་གི་ལུས་ཡི་གེ་ཨ་ལ་སོགས་པའི་སྒོ་ནས་མ་སྐྱེས་ཤིང་མ་བྱུང་བའི་སྟོང་པར་གཤིག་སྟེ། དེ་ནས་སླར་ཡང་ཡི་གེ་ཨ་བསམས་ཏེ་དེ་ལས་སྔར་བཤད་པའི་རིམ་པ་བཞིན་དུ་ཕྱི་དང་ནང་གི་དབང་ཆེན་གྱི་རྡོ་རྗེའི་དཀྱིལ་འཁོར་
[27b.7]དང་བཅས་པའི་ལྷའི་གཟུགས་སུ་བདག་གི་ལུས་བསྒྱུར་ཏེ་ནང་གི་དཀྱིལ་འཁོར་གྱི་དབུས་ན་བཅོམ་ལྡན་འདས་རྣམ་པར་སྣང་མཛད་སྔར་བཤད་པའི་ཚུལ་བཞིན་དུ་བསམས་ལ། དེ་ནས་ཀླད་པའི་ནང་དུ་ཡི་གེ་ཨ་ཤིན་ཏུ་དཀར་བ་བསམ་ཞིང་མིག་གཉིས་སུ་བསམས་ཏེ་ར་དེ་
[28a]
[28a.1]ཡང་ཆོས་ཀྱི་དབྱིངས་ཀྱི་ཡི་གེ་ཤིན་ཏུ་དཀར་བ་དེའི་འོད་ཀྱིས་སླར་སྙིང་ག་ན་བཅོམ་ལྡན་འདས་ཀྱི་སྐུ་མེ་ལོང་གི་ནང་ན་བཞུགས་པ་དང་འདྲ་བ་ལ་གསལ་བར་སྣང་བར་བྱའོ། །དེ་ནས་དེའི་འོད་ཀྱིས་སླར་ཡང་སྟོད་དུ་བསམས་ནས་ཡི་གེ་ཨ་དེ་ཤིན་ཏུ་གསལ་བར་སྣང་བར་བྱ་
[28a.2]སྟེ། དེ་ལྟར་གསལ་བ་བརྟན་པར་གྱུར་པ་དང་སླར་ཡང་ཡི་གེ་རའི་གནས་མིག་གཉིས་སུ་ཡི་གེ་ལ་ཀླད་ཀོར་དང་བཅས་པར་བསམས་ལ། དེའི་སྒྲའི་དེ་ཁོ་ན་ཉིད་ཆོས་ཐམས་ཅད་མཚན་ཉིད་དང་བྲལ་བ་ལ་དམིགས་པས་ཡི་གེ་ཨ་ལ་སོགས་པ་སྔར་བསམས་པ་ཐམས་ཅད་སྟོང་པར་བསམ་
[28a.3]མོ། །དེ་ལྟར་སྟོང་པར་བསམས་པ་ཡང་བརྟན་པར་གྱུར་ནས་ཡང་དག་གི་སེམས་དབང་དུ་གྱུར་པར་བྱ་བའི་ཕྱིར་སྔ་མའི་རིམ་པ་བཞིན་དུ་རྣལ་འབྱོར་གྱི་སྟན་དང་བཅོམ་ལྡན་འདས་ཀྱི་སྐུ་སྙིང་གར་བསམས་པ་དང་། ཀླད་པར་ཨ་བསམས་པ་རྣམས་སྔ་མའི་རིམ་པ་བཞིན་དུ་བྱའོ། །དེ་བཞིན་དུ་
[28a.4]ཡང་དང་ཡང་དུ་ཡི་གེ་ལ་བསམས་ནས་སྟོང་པར་བྱ་བ་དང་སླར་བཅོམ་ལྡན་འདས་ཀྱི་གཟུགས་དང་ཨ་ལ་སོགས་པ་བསམས་པ་དང་སྟོང་པར་བྱ་བ་དག་སེམས་དབང་དུ་བྱ་བའི་ཕྱིར་ལན་མང་དུ་གོམས་པར་བྱ་སྟེ་དེ་བས་ན། དེ་ནས་སྔགས་པས་སྟོད་དུ་ཡང་། །ཀླད་པའི་རྒྱས་ཀྱི་དབུས་སུ་ནི། །
[28a.5]ཀླད་ཀོར་བཅས་པའི་མཚན་མ་ཅན། །ཨེ་ཞེས་བྱ་བ་དང་དེ་ཉིད་ཀྱི་བྱེ་བྲག །ཤེལ་དང་ཟླ་བ་གངས་འདྲ་བ། །དྲི་མེད་དག་པ་མཐོང་བ་ནི། །ཞི་བ་ཆོས་ཀྱི་རང་བཞིན་སྐུ། །ཐམས་ཅད་ཀྱི་ནི་གཞི་ཞེས་བྱ། །ཞེས་གསུངས་པ་ཡིན་ཏེ་བསམ་པའི་ཐབས་ནི་གོང་དུ་བཤད་ལ། ཡི་གེའི་དོན་ནི་
[28a.6]ཨ་ཤེལ་དང་ཟླ་བ་ལྟ་བུར་དཀར་བ་ཀླད་ཀོར་དང་བཅས་པ་བསམས་ཏེ་དེ་ནི་ཆོས་ཀྱི་སྐུའི་རང་བཞིན་དུ་ཤེས་པར་བྱའོ། །དེ་བས་ན། ཐམས་ཅད་ཀྱི་ནི་གཞི་ཞེས་བྱ། །ཞེས་པ་སྟེ་ཆོས་ཀྱི་སྐུ་ནི་ཐམས་ཅད་ཀྱི་གཞི་སྟེ་ཆོས་ཀྱི་སྐུའི་དབང་གིས་ཐམས་ཅད་འབྱུང་བའི་ཕྱིར་རོ། །གཉིས་སུ་ན་ཨེ་
[28a.7]དེ་ཐམས་ཅད་ཀྱི་སྙིང་པོ་ཡིན་པས་ཐམས་ཅད་ཀྱི་གཞི་ཞེས་བྱའོ། །དེ་ལས་གསང་སྔགས་དངོས་གྲུབ་ནི། །སྣ་ཚོགས་གཟུགས་ཅན་ཐོབ་པར་འགྱུར། །དེ་བཞིན་གཤེགས་པའི་གནས་མཐོང་ན། །མཐོ་རིས་དང་ནི་བྱང་གྲོལ་ཐོབ། །ཅེས་པ་ནི་དེ་ལྟར་སེམས་ཡོངས་སུ་སྦྱངས་ནས་ཨ་དེ་
[28b]
[28b.1]ཀླད་པའི་ནང་དུ་བསམས་ཏེ་རིག་འཛིན་ལ་སོགས་པའི་གྲུབ་པ་ཐོབ་པར་འགྱུར་རོ་ཞེས་པའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། དངོས་གྲུབ་སྒྲུབ་པའི་དེ་ཁོ་ན་ཉིད་རིམ་པར་ཕྱེ་བ་རྒྱས་པའོ།། །།ད་ནི་ལྷའི་
[28b.2]རང་བཞིན་གྱི་ཏིང་ངེ་འཛིན་བཤད་དེ། དེ་ལ་ལྷའི་རང་བཞིན་ཡང་འོག་ནས་འབྱུང་བའི་ཚུལ་གྱིས་རྣམ་པ་དྲུག་ཏུ་རིག་པར་བྱ་སྟེ། རྣམ་པ་དྲུག་པོ་དེ་དག་ཀྱང་གཟུགས་དང་ཕྱག་རྒྱ་ལ་སོགས་པ་ཡིན་ལ། ལྷའི་རང་བཞིན་དེ་རྣམས་ནི་སྔར་བཤད་པའི་ཡན་ལག་རྣམ་པ་བཞི་ལ་སོགས་
[28b.3]པས་བཤད་ཟིན་པ་དག་ཡིན་ཏེ། དེ་ཡང་ཕྱི་རོལ་དུ་དེ་བཞིན་གཤེགས་པའི་སྐུ་ལ་དམིགས་པ་དང་། བདག་ཉིད་ལྷའི་གཟུགས་སུ་བསྒྱུར་བ་ནི་གཟུགས་ཀྱི་ལྷའི་རང་བཞིན་ནོ། །ཟླ་བའི་དཀྱིལ་འཁོར་ནི་བྱང་ཆུབ་ཀྱི་སེམས་ཀྱི་ཕྱག་རྒྱར་གྱུར་པའི་ལྷའི་རང་བཞིན་ནོ། །ཟླ་བའི་དཀྱིལ་
[28b.4]འཁོར་ལ་ཡིག་འབྲུ་དགོད་པ་ནི་སྒྲའི་ལྷའི་རང་བཞིན་ནོ། །བདག་ལྷར་བསྒྱུར་བ་ནི་ཨུཏ་པ་ལ་སོགས་པ་རྣམ་པར་གྲོལ་བའི་ཕྱག་རྒྱ་ནི་གཟུགས་དང་བཅས་པའི་ཕྱག་རྒྱའི་ལྷའི་རང་བཞིན་ནོ། །ཕྱག་རྒྱ་དེ་ཉིད་ལག་པའི་ཕྱག་རྒྱར་བསྒྱུར་ཏེ། ལྷའི་སྐུར་བྱིན་གྱིས་བརླབ་པ་དང་བསྲུང་བ་ལ་
[28b.5]སོགས་པ་བྱ་བ་ནི་གཟུགས་དང་བཅས་པ་མ་ཡིན་པའི་ཕྱག་རྒྱའི་ལྷའི་རང་བཞིན་ནོ། །དྲུག་པ་ནི་ཡོངས་སུ་དག་པའི་ལྷའི་རང་བཞིན་མཚན་མ་མེད་པའི་ཏིང་ངེ་འཛིན་ལ་གནས་པ་སྟེ། ལྷའི་རང་བཞིན་དེ་སྔར་མ་བཤད་པས་སྐབས་འདིར་བཤད་པར་བྱ་བ་དང་ལྷའི་རང་བཞིན་ལྔ་པོ་ལྔར་བཤད་
[28b.6]པ་རྣམས་ཀྱང་བཟླས་པའི་ཡན་ལག་ཙམ་དུ་ཤེས་ཀྱི། ལྷའི་རང་བཞིན་ཡིན་པར་མི་ཤེས་ཏེ་ཕྱག་རྒྱ་ལ་སོགས་པ་དེ་རྣམས་ཀྱང་ལྷའི་རང་བཞིན་ཡིན་པར་བསྟན་པའི་ཕྱིར། དེ་ནས་ཡང་བཅོམ་ལྡན་འདས་ལ་གསང་བ་པའི་བདག་པོ་ཕྱག་ན་རྡོ་རྗེས་འདི་སྐད་ཅེས་གསོལ་ཏོ་ཞེས་པ་ལ་
[28b.7]སོགས་པ་ནས། ལྷའི་གཟུགས་བྱིན་གྱིས་བརླབ་པ་བཤད་དུ་གསོལ་ཞེས་པའི་བར་ཏེ། འོག་ནས་འབྱུང་བའི་ལྷའི་གཟུགས་སུ་བྱིན་གྱིས་རློབ་པར་འགྱུར་བ་དེ་བཤད་དུ་གསོལ་ཞེས་པ་སྟེ། གཟུགས་ཞེས་པའི་ཚིག་ནི་ལྷའི་རང་བཞིན་ཞེས་པའི་དོན་ཏོ། །ལྷའི་རང་བཞིན་དེ་བཤད་པར་
[29a]
[29a.1]གསོལ་བ་དེ་ལ་དགོས་པ་ཅི་ཞིག་ཡོད་ཅེ་ན། ལྷའི་གཟུགས་གང་གིས་བྱང་ཆུབ་སེམས་དཔའ་གསང་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པ་རྣམས་ལྷའི་གཟུགས་ལ་དམིགས་ནས་བདག་ཉིད་རང་གི་ལྷའི་གཟུགས་སུ་བསྒྱུར་བས་ཐེ་ཚོམ་མ་མཆིས་
[29a.2]པར་དངོས་གྲུབ་འཐོབ་པར་འགྱུར་བ་ཞེས་གསུངས་ཏེ། དེ་ལ་ལྷའི་གཟུགས་ལ་དམིགས་ནས་ཞེས་པ་ནི་ཕྱི་རོལ་གྱི་དེ་བཞིན་གཤེགས་པའི་སྐུ་དང་། དེ་ལ་ཟླ་བའི་དཀྱིལ་འཁོར་སྔགས་དང་བཅས་པའི་ལྷའི་རང་བཞིན་ལ་དམིགས་ནས་ཞེས་པའོ། །བདག་ཉིད་རང་གི་ལྷའི་གཟུགས་སུ་
[29a.3]བསྒྱུར་བས་ཞེས་པ་ནི་ཞི་བ་དང་རྒྱས་པ་དང་། རབ་དང་འབྲིང་ལ་སོགས་པའི་གྲུབ་པ་དང་ལས་ལ་ལྷའི་གཟུགས་སུ་བསྒྱུར་བས་ཞེས་པའོ། །ཐེ་ཚོམ་མ་མཆིས་པར་དངོས་གྲུབ་འཐོབ་པར་འགྱུར་ཞེས་པ་ནི་ལྷའི་རང་བཞིན་དེ་རྣམས་བཤད་པས་ཤེས་པར་གྱུར་ན་ཐེ་ཚོམ་མེད་པས་ཇི་ལྟར་
[29a.4]བསམས་པའི་དོན་འགྲུབ་པར་འགྱུར་བའི་ཕྱིར་ལྷའི་རང་བཞིན་དེ་རྣམས་བཤད་དུ་གསོལ་ཞེས་སྦྱར་རོ། །གསང་བ་པའི་བདག་པོ་དེ་ལ་ལྷའི་གཟུགས་ནི་རྣམ་པ་གསུམ་སྟེ། ཡི་གེ་དང་། ཕྱག་རྒྱ་དང་། གཟུགས་སོ་ཞེས་པ་ལ་ལྷའི་གཟུགས་རྣམ་པ་གསུམ་ནི་ལྷའི་རང་བཞིན་རྣམ་པ་
[29a.5]གསུམ་ཞེས་པའོ། །ཡི་གེ་ཞེས་པ་རང་བཞིན་མི་འགྱུར་བ་ཞེས་པའི་ཚིག་སྟེ་དེ་ཡང་གང་ཞེ་ན། །དེ་ལ་ཡི་གེ་ལ་ཡང་རྣམ་པ་གཉིས་ཏེ། སྒྲ་དང་བྱང་ཆུབ་ཀྱི་སེམས་སོ་ཞེས་པའོ། །དེ་ལ་སྒྲ་ནི་སྔགས་ཀྱི་ཡིག་འབྲུ་སྟེ་སྒྲ་དེས་ཀུན་རྫོབ་དང་དོན་དམ་པའི་ལྷ་རྣམས་ཀྱི་རྣམ་པར་གྲོལ་བ་
[29a.6]སྟོན་པ་ལས་རང་བཞིན་གཞན་དུ་མི་འགྱུར་བས་ན་མི་འགྱུར་བ་ཞེས་བྱ་སྟེ། འདི་ལྟར་དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་ཡང་རུང་ཆོས་རྣམས་ཀྱི་ཆོས་ཉིད་དེ་ནི་ཡེ་ནས་གནས་པ་སྟེ། དེ་ཡང་འདི་ལྟར། གསང་སྔགས་རྣམས་ཀྱི་གསང་སྔགས་ཀྱི་ཆོས་ཉིད་དོ་ཞེས་ཇི་སྐད་དུ་
[29a.7]གསུངས་པ་ལས་སོ། །བྱང་ཆུབ་ཀྱི་སེམས་ནི་ཟླ་བའི་དཀྱིལ་འཁོར་ལ་བྱ་སྟེ། དེ་བཞིན་ཉིད་ཀྱི་རང་བཞིན་བྱང་ཆུབ་ཀྱི་སེམས་དེ་ཟླ་བའི་དཀྱིལ་འཁོར་དུ་བྱིན་གྱིས་བརླབས་པ་སྟེ། ཟླ་བའི་དཀྱིལ་འཁོར་དུ་བྱང་ཆུབ་ཀྱི་སེམས་ཀྱི་ཕྱག་རྒྱས་བཏབ་པའི་ཕྱིར་རོ། །བྱང་ཆུབ་
[29b]
[29b.1]ཀྱི་སེམས་དེ་ལ་མི་འགྱུར་བ་ཞེས་བྱ་སྟེ། ཕྱིན་ཅི་མ་ལོག་པར་ཡོངས་སུ་གྲུབ་པས་སྟོང་པ་ཉིད་ཀྱི་རང་བཞིན་ལ་གཟུང་བ་དང་འཛིན་པ་ལ་སོགས་པའི་རྣམ་པ་མེད་པར་རྟོག་པ་ཅན་དུ་མི་འགྱུར་བའི་ཕྱིར་རོ། །ཕྱག་རྒྱའི་གཟུགས་ལ་ཡང་རྣམ་པ་གཉིས་ཏེ། གཟུགས་དང་བཅས་པ་
[29b.2]དང་། གཟུགས་དང་བཅས་པ་མ་ཡིན་པའོ་ཞེས་པ་ལ་གཟུགས་དང་བཅས་པ་ནི་ལྷ་རྣམས་ཀྱི་སོ་སོའི་རྣམ་པར་གྲོལ་བའི་ཕྱག་རྒྱ་པདྨོ་དང་ཨུཏྤལ་ལ་སོགས་པའོ། །གཟུགས་དང་བཅས་པ་མ་ཡིན་པ་ནི་པདྨོ་ལ་སོགས་པའི་ཕྱག་རྒྱ་དེ་དག་ཉིད་ལག་པའི་ཕྱག་རྒྱར་བསྒྱུར་
[29b.3]པའོ། །ལྷའི་གཟུགས་ཀྱང་རྣམ་པ་གཉིས་ཏེ། ཡོངས་སུ་དག་པ་དང་ཞེས་པ་ལ་ལྷའི་གཟུགས་ནི་ལྷའི་རང་བཞིན་ཞེས་པ་སྟེ། དེ་ཡང་གང་ཞེ་ན། དེ་ལ་ཡོངས་སུ་དག་པའི་རྟོགས་པའི་ངོ་བོ་སྟེ་མཚན་མ་ཐམས་ཅད་བྲལ་བའོ་ཞེས་གསུངས་པའོ། །སྟོང་པ་ཉིད་ཀྱི་ཏིང་ངེ་འཛིན་
[29b.4]ཁ་དོག་དང་དབྱིབས་ལ་སོགས་པའི་རྣམ་པའི་མཚན་མ་ཐམས་ཅད་སྤངས་པ་དེ་བཞིན་ཉིད་ཀྱི་ཡེ་ཤེས་ཀྱི་ལྷའི་རང་བཞིན་ཞེས་པའོ། །ཡོངས་སུ་མ་དག་པ་ནི་མཚན་མ་དང་བཅས་པའི་གཟུགས་དེ་ཁ་དོག་དང་དབྱིབས་སོ་ཞེས་པ་ནི། འཕགས་པ་འཇམ་དཔལ་དང་། 
[29b.5]སྤྱན་རས་གཟིགས་ཀྱི་དབང་པོ་ལ་སོགས་པའི་ཆ་ལུགས་ཏེ་ཁ་དོག་དང་དབྱིབས་ལ་སོགས་པའི་མཚན་མ་ལ་དམིགས་པས་མ་དག་པ་ཞེས་བྱའི། དོན་གྱི་བྱ་བ་བྱེད་པའི་སྒོ་ནས་ཡོངས་སུ་མ་དག་པ་ནི་མ་ཡིན་ནོ། །དེ་ལ་ལྷའི་གཟུགས་རྣམ་པ་གཉིས་ཀྱིས་དགོས་པ་གཉིས་འགྲུབ་པར་
[29b.6]འགྱུར་ཏེ་ཞེས་པ་ནི་ཡོངས་སུ་དག་པ་དང་ཡོངས་སུ་མ་དག་པའི་ལྷའི་གཟུགས་རྣམ་པ་དེ་གཉིས་ཀྱིས་དགོས་པ་རྣམ་པ་གཉིས་འགྲུབ་པར་འགྱུར་རོ་ཞེས་པའོ། །དེ་ཡང་གང་ཞེ་ན། མཚན་མ་དང་བཅས་པས་ནི་མཚན་མ་དང་བཅས་པའོ་ཞེས་གསུངས་ཏེ་ཁ་དོག་དང་དབྱིབས་དང་ལྡན་པའི་
[29b.7]མཚན་མ་དང་ལྷའི་གཟུགས་སུ་བསྒྱུར་བའི་ཏིང་ངེ་འཛིན་གྱིས་རལ་གྲི་དང་རྡོ་རྗེ་ལ་སོགས་པའི་གྲུབ་པའི་རྫས་མཚན་མ་དང་བཅས་པ་འགྲུབ་ཅེས་པའོ། །མཚན་མ་མེད་པས་ནི་མཚན་མ་དང་བཅས་པའི་དངོས་གྲུབ་ཀྱང་འབྱུང་བར་འགྱུར་རོ་ཞེས་པ་ནི་སྟོང་པ་ཉིད་ཀྱི་ལྷའི་རང་བཞིན་
[30a]
[30a.1]མཚན་མ་མེད་པའི་ཏིང་ངེ་འཛིན་གྱིས་ནི་རལ་གྲི་དང་རྡོ་རྗེ་ལ་སོགས་པའི་རྫས་ཀྱི་མཚན་མ་ལ་མི་ལྟོས་པའི་དངོས་གྲུབ་མངོན་པར་ཤེས་པ་ལྔ་དང་གཟུངས་དང་རྣམ་པར་ཐར་པ་ལ་སོགས་པ་རྣམས་འཐོབ་པོ་ཞེས་པའོ། །སྐབས་འདིར་མཚན་མ་མེད་པ་ཞེས་པ་ནི་སྒྲུབ་པའི་
[30a.2]རྫས་རལ་གྲི་ལ་སོགས་པའི་མཚན་མ་མེད་པ་ལ་བྱའི། མངོན་པར་ཤེས་པ་ལྔ་ལ་སོགས་པ་དམིགས་པ་དང་བཅས་པ་གྲུབ་པས་ན་མི་དམིགས་པའི་མཚན་མ་མེད་པ་ལ་ནི་མི་བྱའོ། །མཚན་མར་བཅས་པས་མཚན་བཅས་ཀྱི། །དངོས་གྲུབ་རྒྱལ་བ་དམ་པ་བཞེད། །ཅེས་བྱ་བ་ལ་
[30a.3]སོགས་པས་ནི་ཡོངས་སུ་དག་པ་དང་ཡོངས་སུ་མ་དག་པའི་ཏིང་ངེ་འཛིན་ལས་མཚན་མ་དང་བཅས་པའི་གྲུབ་པ་དང་མཚན་མ་མེད་པའི་གྲུབ་པ་སོ་སོར་གྱུར་པ་ལས་ཀྱང་མཚན་མ་དང་བཅས་པའི་ལྷའི་རང་བཞིན་ལས་གྲུབ་པ་ཡང་མཚན་མ་དང་བཅས་པ་ཉིད་འབྱུང་གི །མཚན་མ་མེད་པའི་
[30a.4]གྲུབ་པ་མི་འབྱུང་བའི་ངེས་པ་བཤད་པ་ཡིན་ནོ། །རྒྱལ་བ་དམ་པ་བཞེད་ཅེས་པ་ནི་དེ་ལྟ་བུ་སྔོན་གྱི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་དགོངས་པའམ་བཞེད་དོ་ཞེས་པའོ། །མཚན་མ་མེད་ལ་གནས་པ་ནི། །མཚན་མ་ཅན་ཡང་བསྒྲུབ་ཏུ་རུང་། །ཞེས་པ་ནི་མཚན་མ་མེད་པའི་
[30a.5]ལྷའི་ཏིང་ངེ་འཛིན་ལས་མངོན་པར་ཤེས་པ་ལྔ་ལ་སོགས་པ་རྫས་ལ་མི་ལྟོས་པ་མཚན་མ་མེད་པའི་གྲུབ་པ་འབའ་ཞིག་མ་ཡིན་གྱི། རལ་གྲི་ལ་སོགས་པའི་རྫས་ཀྱིས་མཚན་མ་དང་བཅས་པ་ཡང་འགྲུབ་བོ་ཞེས་པའོ། །དེ་བས་རྣམ་པ་ཐམས་ཅད་དུ། །མཚན་མ་མེད་པ་བསྟེན་པར་བྱ། །
[30a.6]ཞེས་པ་ནི་མཚན་མ་མེད་པའི་ཏིང་ངེ་འཛིན་ལས་མཚན་མ་དང་བཅས་པ་དང་མཚན་མ་མེད་པ་གཉི་ག་འགྲུབ་པས་རྣམ་པ་ཐམས་ཅད་དུ་མཚན་མ་མེད་པ་དེ་བསྟེན་པར་བྱའོ་ཞེས་པའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་
[30a.7]པ་ལས་ལྷའི་ཏིང་ངེ་འཛིན་གཏན་ལ་དབབ་པ་རིམ་པར་ཕྱེ་བ་རྒྱས་པའོ།། །།དེ་ནས་ཡང་བཅོམ་ལྡན་འདས་ཀྱིས་གསང་བ་པའི་བདག་པོ་ཕྱག་ན་རྡོ་རྗེ་ལ་བཀའ་སྩལ་པ། གསང་བ་པའི་བདག་པོ་དེ་ལ་བྱང་ཆུབ་སེམས་དཔའ་གསང་སྔགས་ཀྱི་སྒོ་ནས་བྱང་
[30b]
[30b.1]ཆུབ་སེམས་དཔའི་སྤྱད་པ་སྤྱོད་པ་མཚན་མ་མེད་པའི་ཏིང་ངེ་འཛིན་སྒྲུབ་པར་འདོད་པས་འདི་ལྟར་བསམ་པར་བྱའོ་ཞེས་པ་ལ་སོགས་པ་ནི་གོང་དུ་ཡོངས་སུ་དག་པ་དང་ཡོངས་སུ་མ་དག་པའི་ལྷ་རྣམ་པ་གཉིས་ཀྱི་ཏིང་ངེ་འཛིན་བསྒོམ་པའི་ཡན་ལག་བཞི་ལ་སོགས་
[30b.2]པའི་སྐབས་སྔ་མར་བཤད་ཅིང་བསྟན་དུ་ཟིན་ཀྱང་ཡོངས་སུ་དག་པའི་ལྷའི་རང་བཞིན་གྱི་ཏིང་ངེ་འཛིན་བསྒོམ་པའི་རིམ་པ་མ་བསྟན་པས་ད་འདིར་ནི་མཚན་མ་མེད་པའི་ཏིང་ངེ་འཛིན་དེ་བསྒོམས་ན་སྔར་ལུས་དང་སེམས་དང་ཡིད་གསུམ་གྱི་མཚན་མ་འབྱུང་བ་སོ་སོར་བཤིག་ནས་སུན་བྱུང་སྟེ་
[30b.3]མཚན་མ་བྱུང་བ་མེད་པར་བྱེད་པའི་ཐབས་བསྟན་ཏེ། དེ་ལ་མཚན་མ་རྣམས་གང་ནས་བྱུང་། །ཅི་བདག་གི་ལུས་སམ། བདག་གི་སེམས་སམ། བདག་གི་ཡིད་ལས་བྱུང་ཞེས་པ་ནི་མཚན་མ་རྣམས་གང་ལས་འབྱུང་ཞེས་དང་པོར་དྲིས་པའོ། །ལུས་སམ་ཞེས་པ་ནི་སེམས་དང་ཡིད་
[30b.4]གཉིས་མ་གཏོགས་པར་འབྱུང་བ་ཆེན་པོའི་རང་བཞིན་གྱི་ལུས་དེ་ལས་སྔོན་པོ་དང་སེར་པོ་ལ་སོགས་པའི་མཚན་མ་འབྱུང་ངམ་ཞེས་བརྟགས་པའོ། །སེམས་སམ་ཞེས་པ་ནི་ཡིད་ཀྱི་རྣམ་པར་ཤེས་པ་དེ་ལས་མཚན་མ་འབྱུང་ངམ་ཞེས་བརྟགས་པའོ། །ཡིད་ལས་ཞེས་པ་ནི་སྒོ་
[30b.5]དྲུག་གི་རྣམ་པར་ཤེས་པ་ལས་མཚན་མ་དེ་འབྱུང་ངམ་ཞེས་བརྟགས་པ་སྟེ། ཡིད་ཅེས་པ་ནི་རྣམ་པ་དང་བཅས་པའི་བསམ་པ་ལ་བྱ་སྟེ་གཟུགས་ལ་སོགས་པའི་རྣམ་པར་སྣང་བའི་སྒོ་དྲུག་གི་རྣམ་པར་ཤེས་པ་ཉིད་ལ་བྱའོ། །དེ་ལ་ཐོག་མར་ལུས་ལས་མཚན་མ་མི་འབྱུང་བར་
[30b.6]བརྟག་པ་ནི། དེ་ལ་ལུས་ནི་ལས་ལས་སྐྱེས་པ་སྟེ་ཞེས་པ་ནས་གསང་བ་པའི་བདག་པོ་དེ་ལྟར་ལུས་ལ་ལུས་ཀྱི་རྗེས་སུ་སོང་བའི་དྲན་པ་ངོ་བོ་ཉིད་ཀྱིས་སྟོང་པར་བསྒོམ་པར་བྱའོ་ཞེས་པའི་བར་ཏེ་མདོར་ན་ལས་ལས་སྐྱེས་པའི་ལུས་དེ་ནི་རང་བཞིན་གྱིས་བེེམས་པོ་སྟེ་རྩྭ་དང་ཤིང་དང་
[30b.7]བོང་བ་ལྟ་བུའོ། །ཇི་ལྟར་རྩྭ་ཤིང་དང་བོང་བ་དེ་སྔོན་པོ་དང་སེར་པོ་ལ་སོགས་པའི་མཚན་མ་འབྱུང་བའི་བྱ་བ་མི་བྱེད་པ་བཞིན་དུ་ལུས་དེ་ཡང་མཚན་མ་རྣམས་འབྱུང་བའི་བྱ་བ་མི་བྱེད་དོ་ཞེས་པའོ། །དེ་ཉིད་ཀྱི་དཔེ་ཡང་གསུངས་པ་ནི་ཕྱི་རོལ་གྱི་རྣམ་པ་ལྟ་བུ་ལ་བཟོས་བྱས་པའི་
[31a]
[31a.1]གཟུགས་ལྟ་བུར་བརྟག་པར་བྱའོ་ཞེས་བྱ་བ་ལ་སོགས་པ་སྟེ། ཇི་ལྟར་བཟོ་བོས་རྡོ་དང་ས་ལ་སོགས་པ་ལས་ལྷ་དང་མིའི་རྣམ་པའི་གཟུགས་བྱས་པ་དེ་མི་འགའ་ཞིག་གིས་ཁྲོས་ཏེ་མེའམ། དུག་གམ། མཚོན་ནམ། ཆུ་འམ། རྡོ་རྗེས་བཤིག་གམ། 
[31a.2]བསྲེགས་སམ། བཅད་ཀྱང་མི་དགའ་བ་ཅུང་ཟད་ཀྱང་མེད་ལ། དེ་བཞིན་དུ་སྐྱེས་བུ་འགའ་ཞིག་གིས་བྱམས་པའི་སེམས་དང་བཅས་པས་བཟའ་བའམ་བཏུང་བ་ལ་སོགས་པའམ། གོས་དང་རྒྱན་ལ་སོགས་པ་ལྷ་དང་མིའི་ཡོ་བྱད་ཇི་སྐད་དུ་སྨོས་པ་རྣམས་ཀྱིས་མཆོད་ཀྱང་
[31a.3]གཟུགས་དེ་ལ་དྲིན་དུ་གཟོ་བ་དང་བྱམས་པའི་སེམས་མི་སྐྱེ་བ་དེ་བཞིན་དུ། བདག་གི་ལུས་འདི་ཡང་རང་བཞིན་གྱིས་བེམས་པོ་སྟེ་མཚན་མ་ལ་སོགས་པ་སྐྱེད་པའི་བྱ་བ་བྱེད་པ་མ་ཡིན་ནོ་ཞེས་ལུས་དེ་ལྟར་བཤིག་ནས་མཚན་མ་མེད་པའི་ཏིང་ངེ་འཛིན་དུ་འཇུག་པར་བྱའོ་ཞེས་དགོངས་
[31a.4]པའོ། །གསང་བའི་བདག་པོ་གཞན་ཡང་སེམས་ནི་ངོ་བོ་ཉིད་མེད་པ་ཞེས་པ་ནས་ངོ་བོ་ཉིད་ཀྱིས་མཚན་མ་དང་བྲལ་བའོ་སྙམ་དུ་བསམ་པར་བྱའོ་ཞེས་པའི་བར་གྱིས་སེམས་ལས་བྱུང་བའི་མཚན་མ་མི་འབྱུང་བར་བྱ་བའི་བསྒོམ་པའི་ཐབས་བསྟན་པ་སྟེ། སེམས་དེ་ནི་དོན་
[31a.5]དམ་པར་གཟུང་བ་དང་འཛིན་པའི་རང་བཞིན་མེད་པ་སྔོན་པོ་དང་སེར་པོ་ལ་སོགས་པའི་མཚན་མ་ཐམས་ཅད་དང་བྲལ་བ་རང་བཞིན་གྱིས་སྟོང་པ་ཡིན་པའི་ཕྱིར་དུས་གསུམ་ལས་ཡང་དག་པར་འདས་པ་སྟེ། གང་དུས་གསུམ་མེད་ཅིང་རང་བཞིན་གྱིས་སྟོང་པ་དེ་ནི་དེ་བཞིན་ཉིད་ཀྱི་མཚན་ཉིད་རྣམ་
[31a.6]པར་མི་རྟོག་པ་ཡིན་པས་མཚན་མ་འབྱུང་བ་མ་ཡིན་པར་རིག་པར་བྱས་ལ་མཚན་མ་མེད་པའི་ཏིང་ངེ་འཛིན་ལ་གནས་པར་བྱའོ་ཞེས་དགོངས་པའོ། །གསང་བ་པའི་བདག་པོ་གཞན་ཡང་བྱིས་པ་སོ་སོའི་སྐྱེ་བོ་རྣམས་ཡིད་མཚན་མ་དང་བཅས་པར་རྟོག་སྟེ་འདི་ནི་ཡང་དག་པ་མ་ཡིན་པའི་ཀུན་
[31a.7]དུ་རྟོག་པའི་ཚིག་བླ་དགས་སོ། །ཡང་དག་པ་མ་ཡིན་པ་གང་ཡིན་པ་དེ་ནི་མ་སྐྱེས་པའོ་ཞེས་བྱ་བར་ནི་རབ་ཏུ་མི་ཤེས་སོ་ཞེས་པ་ནི་ཡིད་ལས་མཚན་མ་མི་འབྱུང་བར་བརྟག་པ་བསྟན་ཏེ། མིག་ལ་སོགས་པའི་སྒོ་དྲུག་གི་རྣམ་པར་ཤེས་པ་གཟུགས་ལ་སོགས་པའི་
[31b]
[31b.1]རྣམ་པར་སྣང་བར་འབྱུང་བ་ནི་བྱིས་པ་རྣམས་ཀྱིས་འཁྲུལ་པར་རྟོག་པ་སྟེ། བྱིས་པ་དེ་རྣམས་ཀྱིས་ནི་འཁྲུལ་པ་ཡིན་པར་མི་ཤེས་པའོ། །ཡང་དག་པ་མ་ཡིན་པ་དེ་ནི་མ་སྐྱེས་པའོ་ཞེས་བྱ་བ་ནི་གོང་དུ་སྒོ་དྲུག་གི་རྣམ་པར་ཤེས་པ་དེ་ཡང་དག་པར་ཡོད་པ་མ་ཡིན་པས་ཡང་དོན་དམ་པར་མཚན་
[31b.2]མ་འབྱུང་བའི་རྒྱུ་མ་ཡིན་ནོ་ཞེས་པའོ། །གསང་བ་པའི་བདག་པོ་བྱང་ཆུབ་སེམས་དཔའ་གསང་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པས་དེ་ལྟར་བསམས་ན་མཚན་མ་མེད་པའི་ཏིང་ངེ་འཛིན་ཐོབ་པར་འགྱུར་རོ་ཞེས་པ་ནི་ཇི་ལྟར་ཡོངས་སུ་མ་དག་པའི་ལྷར་བདག་གི་ལུས་སུ་བསྒྱུར་
[31b.3]བ་ན་ལྷ་དེའི་ཁ་དོག་དང་དབྱིབས་ཅི་འདྲ་བར་བསྒྱུར་བ་བཞིན་དུ་མཚན་མ་མེད་པའི་ལྷའི་རང་བཞིན་དུ་བསྒྱུར་བ་ན་ཡང་མཚན་མ་མེད་པའི་ཏིང་ངེ་འཛིན་དུ་ཞུགས་ན་ཡོངས་སུ་དག་པའི་ལྷའི་རང་བཞིན་དུ་བསྒྱུར་བ་ཡིན་ཏེ། མཚན་མ་མེད་པའི་ཏིང་ངེ་འཛིན་རབ་ཏུ་ཐོབ་པོ་ཞེས་པ་ནི་ཡོངས་སུ་
[31b.4]དག་པའི་ལྷའི་རང་བཞིན་དུ་གནས་པར་འགྱུར་རོ་ཞེས་པའོ། །གསང་བ་པའི་བདག་པོ་ནམ་མཚན་མ་མེད་པའི་ཏིང་ངེ་འཛིན་ལ་གནས་པར་གྱུར་པ་དེའི་ཚེ་དེ་ལ་དེ་བཞིན་གཤེགས་པས་གསུངས་པའི་གསང་སྔགས་རྣམས་མངོན་དུ་ཕྱོགས་ཤིང་གཞོལ་བར་འགྱུར་རོ་ཞེས་པ་ནི་ནམ་
[31b.5]ཡོངས་སུ་དག་པའི་ལྷའི་རང་བཞིན་དུ་གནས་ན་དེ་བཞིན་གཤེགས་པས་གསུངས་པའི་ཐབས་ཀྱི་ལྷ་རྣམས་འགྲུབ་པར་འགྱུར་རོ། །དེ་ལ་གཞོལ་བ་ཞེས་པ་ནི་ལྷ་དེ་རྣམས་སྔགས་པ་དེ་ལ་གཞོལ་ལོ་ཞེས་པའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་
[31b.6]པར་སྤྲུལ་པ་བྱིན་གྱིས་རློབ་པ་ལས། མཚན་མ་མེད་པའི་ཏིང་ངེ་འཛིན་རིམ་པར་ཕྱེ་བ་རྒྱས་པའོ།། །།གསང་བ་པའི་བདག་པོ་གཞན་ཡང་བཟླས་བརྗོད་གསང་བ་བཤད་པར་བྱའོ་ཞེས་པ་ལ་སོགས་པ་ནི་བཟླས་བརྗོད་ཀྱི་དེ་ཁོ་ན་ཉིད་ཀྱི་ལེའུ་བཤད་པ་སྟེ། བཟླས་པ་དེ་
[31b.7]ཡང་ལྷའི་རྣལ་འབྱོར་རྣམ་པ་གཉིས་ལ་གནས་ནས་བཟླས་པ་ནི་གོང་དུ་ཡོངས་སུ་དག་པ་དང་ཡོངས་སུ་མ་དག་པའི་ལྷའི་རང་བཞིན་བཤད་པ་ལ་གནས་ནས་ཏེ། དེ་ཡང་ཡོངས་སུ་མ་དག་པའི་ལྷའི་རང་བཞིན་ལ་གནས་པའི་བཟླས་བརྗོད་ཡན་ལག་བཞིར་ལྡན་པ་ནི་སྔར་ཡང་
[32a]
[32a.1]བཤད་ཟིན་མོད་ཀྱི། འདིར་བཤད་པ་ནི་མཚན་མ་མེད་པའི་བཟླས་བརྗོད་དང་འཇིག་རྟེན་དང་འཇིག་རྟེན་ལས་འདས་པའི་བྱེ་བྲག་དབྱེ་བའི་ཕྱིར་རོ། །དེ་གཅིག་པུས་གཅིག་གམ་ཞེས་པ་ནི་ཡོངས་སུ་དག་པའི་ལྷའི་རྣལ་འབྱོར་གཅིག་པུ་ལ་གནས་ནས་ཡིད་ཀྱིས་
[32a.2]བཟླས་བརྗོད་གཅིག་པུ་བྱའོ་ཞེས་པའོ། །གཅིག་གིས་གཅིག་ཅེས་པ་ནི་ཡོངས་སུ་མ་དག་པའི་ལྷའི་རྣལ་འབྱོར་པས་ཀྱང་ཡིད་ཀྱིས་བཟླས་བརྗོད་བྱའོ་ཞེས་པའོ། །ཡང་ན་ཤུ་བ་བུར་རྣམ་གཉིས་པ། །ཞེས་པ་ནི་ཡོངས་སུ་དག་པ་དང་ཡོངས་སུ་མ་དག་པའི་ལྷའི་རྣལ་འབྱོར་པ་གཉི་གས་ཡང་ན་
[32a.3]ཤུབ་བུའི་བཟླས་པ་བྱའོ་ཞེས་པ་སྟེ། དེ་བས་ན། རྣམ་གཉིས་པ། རྣལ་འབྱོར་མཆོག་གིས་བརྟག་པར་བྱ། །ཞེས་གསུངས་པ་ཡིན་ཏེ། ཡོངས་སུ་དག་པ་དང་ཡོངས་སུ་མ་དག་པའི་ལྷའི་རྣལ་འབྱོར་ལ་རྟག་ཏུ་བརྩོན་པར་བྱའོ། །སྔགས་པ་ཡན་ལག་ཉམས་སྦྱར་བར། །བཟླས་
[32a.4]བརྗོད་གཞན་དུ་མི་བྱའོ། །ཞེས་པ་ནི་ཕྱི་ནང་གི་ཡན་ལག་བཞིའི་བཟླས་བརྗོད་དང་ནང་གི་དོན་དམ་པའི་བཟླས་པ་འདི་གཉིས་ལས་གཞན་པའི་བཟླས་པ་ཆོ་ག་ཉམས་པ་དང་ཡན་ལག་མ་ཚང་བ་དག་མི་བྱའོ་ཞེས་པའོ། །ཕྱི་དང་ནང་གི་སྦྱོར་བ་ཡིས། །ཡན་ལག་བཞི་པ་ངས་བཤད་པ། །
[32a.5]ཞེས་པ་ནས། བཤུབས་ཏེ་བཟླས་བརྗོད་བྱེད་པའི་མཆོག །ཅེས་པའི་བར་གྱིས་ནི་གོང་དུ་དོན་དམ་པ་དང་ཀུན་རྫོབ་ཀྱི་རང་བཞིན་མདོར་བསྟན་པ་དེ་ལས་ཀུན་རྫོབ་ཀྱི་བཟླས་པ་ཕྱིའི་ཡན་ལག་གསུམ་དང་ནང་གི་ཡན་ལག་གཅིག་སྟེ་བཞིར་ངས་བཤད་པ་དེ་ནི་འཇིག་རྟེན་གྱི་བཟླས་པ་ནི་ཡིན་
[32a.6]ལ། དེ་ཡང་དམིགས་པ་དང་བཅས་པའི་བཟླས་པའི་ནང་ན་མཆོག་གོ་ཞེས་པའོ། །སླར་སྡུད་པ་ཡི་ཚིག་གིས་ནོན། །ཞེས་པ་ནི་སྔ་མ་བཞིན་ནོ། །ལྷ་ཡི་རྗེས་སུ་སོང་བའི་ཡིད། །ཅེས་པ་ནི་འདི་ལ་སེམས་རྩེ་གཅིག་ཏུ་དམིགས་པར་བྱའོ་ཞེས་པའོ། །ཡིད་ཀྱི། འཇིག་རྟེན་
[32a.7]འཇིག་རྟེན་འདས་ཞེས་བྱ། །ཞེས་པ་ནས། གཞན་དུ་བྱ་བ་མ་ཡིན་ནོ། །ཞེས་པའི་བར་གྱིས་ནི་གོང་དུ་བཤད་པའི་དོན་དམ་པའི་བཟླས་པ་དེ་ཞིབ་ཏུ་འགྲེལ་པ་སྟེ། དེ་ལ། སླར་སྡུད་ལ་སོགས་རྣམ་པར་སྤངས། །ཞེས་པ་འཇིག་རྟེན་ལས་འདས་པའི་བཟླས་པ་དེ་ཡོངས་སུ་མ་
[32b]
[32b.1]དག་པའི་ལྷའི་རང་བཞིན་ལ་དམིགས་པ་མ་ཡིན་པས་ཕྱི་རོལ་གྱི་བཟླས་པའི་ཡན་ལག་ལས་ནང་གི་ཡན་ལག་ཏུ་བསྡུ་བ་མེད་དོ་ཞེས་པའོ། །ལྷ་དང་གཅིག་ཏུ་བྱེད་པ་དང་། །ཞེས་པ་ནི་ལྷའི་གཟུགས་དང་བདག་གི་གཟུགས་གཅིག་ཏུ་བྱེད་པའོ། །ཐ་དད་མ་ཡིན་འཛིན་པ་ཡི། །ཞེས་པ་
[32b.2]ནི་ལྷ་དང་བདག་གཉིས་གཅིག་ཏུ་བྱ་བ་ཡང་གཟུགས་ཐ་དད་པ་གནས་གཅིག་ཏུ་འཇུག་པ་ཡང་སྲིད་པས་དེ་ལྟ་བུ་མ་ཡིན་གྱི། ལྷ་དང་བདག་གཉིས་ཐ་མི་དད་པར་བྱའོ་ཞེས་པའོ། །ལྷ་དང་བདག་གཉིས་ཐ་མི་དད་པ་ཡང་གཟུགས་ཀྱི་རང་བཞིན་དུ་ཐ་མི་དད་པ་སྲིད་པས་དེ་བསལ་བའི་ཕྱིར། 
[32b.3]ཡིད་ཀྱིས་རང་བཞིན་དབྱེར་མེད་བྱ། །ཞེས་གསུངས་པ་ཡིན་ཏེ། གཟུགས་ལ་སོགས་པ་གཅིག་ཏུ་བྱ་བ་ནི་མ་ཡིན་གྱི་ཡིད་གཉིས་པ་སྟོང་པ་ཉིད་ཀྱི་རང་བཞིན་དུ་དབྱེར་མེད་པར་བྱའོ་ཞེས་པའོ། །གཞན་དུ་བྱ་བ་མ་ཡིན་ནོ། །ཞེས་པ་ནི་འཇིག་རྟེན་ལས་འདས་པའི་བཟླས་པ་དེ་ཚུལ་འདི་
[32b.4]འདྲ་བ་ལས་གཞན་དུ་མི་བྱའོ་ཞེས་པ་སྟེ། མདོར་ན་རང་གི་སྙིང་པོ་གང་ཡིན་པའི་སྒྲའི་དེ་ཁོ་ན་ཉིད་ལ་དམིགས་ནས་བདག་ཉིད་ཀྱི་གཟུགས་སྟོང་པ་ཉིད་དུ་བཤིག་སྟེ་བཤིག་ནས་ཀྱང་ཇི་ལྟར་བདག་གི་གཟུགས་སྟོང་པ་ཉིད་དུ་ཕྱི་ནང་གི་ཆོས་ཐམས་ཅད་ཀྱང་སྟོང་བའི་རང་བཞིན་དུ་གཅིག་
[32b.5]པར་རྟོགས་པར་བྱ་སྟེ། དེ་ལྟར་ཆོས་ཐམས་ཅད་སྟོང་པའི་རང་བཞིན་དུ་དབྱེར་མེད་པས་བདག་དང་ལྷའི་རང་བཞིན་ཀྱང་སྟོང་པའི་མཚན་ཉིད་དུ་དབྱེར་མེད་པར་རྟོགས་པར་བྱས་ལ། སྟོང་པའི་ཏིང་ངེ་འཛིན་རྩེ་གཅིག་པ་ལ་གནས་ནས་ཡིད་ལ་བཟླས་པར་བྱའོ་ཞེས་པའོ། །གསང་
[32b.6]སྔགས་གྲངས་ནི་སུམ་འབུམ་དུ། །ཕལ་ཆེར་ངས་ནི་བཤད་པ་དག །ལུས་ཅན་སྡིག་དང་བྲལ་བ་ཡི། །སྔགས་པ་རྣམ་པར་དག་པ་ལ། །བཟླས་བརྗོད་གྲངས་འདི་བསྟན་པ་སྟེ། །གཞན་དུ་བྱ་བ་མ་ཡིན་ནོ། །ཞེས་པ་ནི་གྲངས་སུམ་འབུམ་གྱི་བསྙེན་པ་སྔོན་དུ་བྱས་ན་
[32b.7]འགྲུབ་པོ་ཞེས་ངས་ཕལ་ཆེར་བཤད་པ་དེ་དག་ནི་སྔགས་པ་སྡིག་པ་དང་བྲལ་བ་ལ་སྟེ། སྡིག་པ་དང་བྲལ་བ་ལ་ཡང་ཚེ་རབས་སྔ་མ་ཚུན་ཆད་དུ་བསོད་ནམས་དང་ཡེ་ཤེས་ཀྱི་ཚོགས་བསགས་བསགས་པའམ། །ཚེ་འདི་ལ་བྱང་ཆུབ་ཀྱི་སེམས་བསྒོམ་པའི་ཐབས་སྔར་བཤད་པའི་རིམ་
[33a]
[33a.1]པ་བཞིན་དུ་བསྒོམས་ནས་མཚན་མ་བྱུང་བ་ལ་བྱའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། འཇིག་རྟེན་དང་འཇིག་རྟེན་ལས་འདས་པའི་བཟླས་བརྗོད་ཀྱི་དེ་ཁོ་ན་ཉིད་རིམ་པར་ཕྱེ་བ་
[33a.2]རྒྱས་པའོ།། །།རྣམ་པར་སྣང་མཛད་མངོན་པར་བྱང་ཆུབ་པའི་ལུས་དང་ངག་དང་ཡིད་ཀྱི་འཁོར་ལོ་དཀྱིལ་འཁོར་གསུམ་བྱིན་གྱིས་བརླབས་པ་ལས་ལུས་ཀྱི་འཁོར་ལོ་བྱིན་གྱིས་བརླབས་པ་སྙིང་རྗེ་ཆེན་པོའི་དཀྱིལ་འཁོར་དེ་བཤད་ནས། ད་ནི་ངག་གི་འཁོར་ལོ་བྱིན་གྱིས་བརླབས་
[33a.3]པ་ཡི་གེ་འཁོར་ལོ་བསྐོར་བ་འདིར་བཤད་པར་བྱ་སྟེ། འདིར་ལུས་དང་ངག་དང་ཡིད་གསུམ་ཀའི་འཁོར་ལོ་འདུས་མོད་ཀྱི་བདག་གི་འཁོར་ལོ་བྱིན་གྱིས་བརླབས་པ་སྟེ། གཞན་ཡང་མེད་པ་ནི་མ་ཡིན་ནོ། །དེ་ལ་དང་པོ་དཀྱིལ་འཁོར་བྲི་བར་བརྩམ་པའི་ཚེ་
[33a.4]དཀྱིལ་འཁོར་གྱི་སློབ་དཔོན་གྱིས་རང་གི་ཏིང་ངེ་འཛིན་གྱི་ཁྱད་པར་བཤད་པ་གང་ཡང་རུང་བ་ལ་དམིགས་ཏེ། བདག་དང་འཁོར་ཐམས་ཅད་བསྲུང་བའི་ཕྱིར་རིག་པ་འདི་ལན་གསུམ་མམ། བདུན་ནམ། ཉི་ཤུ་རྩ་གཅིག་བཟླས་པར་བྱ་བ་ཡིན་ལ། བཅོམ་ལྡན་འདས་ཀྱིས་རིག་པ་དེའི་དོན་
[33a.5]རྣམ་པར་ཐར་པའི་ཏིང་ངེ་འཛིན་ལ་དམིགས་ནས་སྔགས་བཤད་པར་མཛད་པ་ནི་དེ་ནས་ཡང་བཅོམ་ལྡན་འདས་ཞེས་པ་ནས་རིག་སྔགས་ཀྱི་རྒྱལ་མོ་བྱུང་ངོ་ཞེས་པའི་བར་གྱིས་གསུངས་པ་ཡིན་ཏེ། དེ་ནས་ཡང་བཅོམ་ལྡན་འདས་རྣམ་པར་སྣང་མཛད་ཀྱིས་ཐམས་ཅད་དང་ལྡན་པའི་
[33a.6]འཁོར་འདུས་པ་ལ་གཟིགས་ནས་ཞེས་པ་དེ་ལ་ཐམས་ཅད་དང་ལྡན་པ་ནི་འཁོར་དེ་དག་ཉིད་ཐམས་ཅད་དང་ལྡན་པ་ཞེས་པའི་དོན་ཏོ། །རྣམ་པ་གཅིག་ཏུ་ན་ཐམས་ཅད་སྲུང་བ་ཞེས་པ་སྟེ། བྱང་ཆུབ་སེམས་དཔའི་འཁོར་ཕྱག་ན་རྡོ་རྗེ་དེ་སེམས་ཅན་ཐམས་ཅད་སྲུང་ཞིང་སྐྱོང་བའི་ཕྱིར་རོ། །
[33a.7]གཟིགས་པ་ནི་འཁོར་སེམས་བསྡུ་བར་བསྐུལ་བ་དང་སྣོད་དུ་གྱུར་པ་དང་མ་གྱུར་པ་བརྟག་པ་རྣམ་པ་གཉིས་ཀྱི་ཕྱིར་འཁོར་ལ་གཟིགས་པ་ནི་ཆོས་ཉིད་ཀྱིས་དེ་ལྟ་བུ་ཡིན་ཏེ། སྐབས་འདིའི་འཁོར་ལ་དེ་དག་མི་དགོས་ཀྱང་མ་འོངས་པ་ལ་བསྟན་པའོ། །བྱམས་པ་ཆེན་པོ་དང་སྙིང་རྗེ་ཆེན་
[33b]
[33b.1]པོའི་སྤྱན་གཉིས་ཀྱིས་ཀྱང་སེམས་ཅན་གྱི་ཁམས་ཐམས་ཅད་ལ་གཟིགས་ཏེ་ཞེས་པ་ནི་བཅོམ་ལྡན་འདས་མི་གནས་པའི་མྱ་ངན་ལས་འདས་པ་རྟོག་པ་ཐམས་ཅད་དང་གཏན་དུ་བྲལ་བས་གཟིགས་པའི་རྟོག་པ་མི་འབྱུང་མོད་ཀྱི། སྔོན་གྱི་སྨོན་ལམ་གྱི་ཤུགས་ཀྱིས་ཐུགས་རྗེ་ཆེན་པོའི་ཡུམ་
[33b.2]དང་བྱམས་པ་ཆེན་པོའི་དབང་གིས་སེམས་ཅན་ཐམས་ཅད་ཀྱི་ཁམས་ལ་གཟིགས་པ་ནི་མ་གྲོལ་བ་གྲོལ་བ་དང་། མ་སྨིན་པ་སྨིན་པར་བྱ་བའི་ཕྱིར་རིག་པ་བཤད་པར་བཞེད་པའོ། །བདུད་རྩི་འབྱུང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་པ་ནི་འཆི་བར་འགྱུར་བ་
[33b.3]མེད་པའི་བདུད་རྩི་སྟེ་དེ་ཡང་། ཆོས་ཀྱི་སྐུ་སྟོང་པ་ཉིད་དོ། །དེ་ལ་དམིགས་ནས་ཏིང་ངེ་འཛིན་འབྱུང་བས་ན་བདུད་རྩི་འབྱུང་བ་ཞེས་བྱའོ། །ཡང་ན་བདུད་རྩི་དེ་ཉིད་ཏིང་ངེ་འཛིན་འདི་ལས་འབྱུང་བས་ན་བདུད་རྩི་འབྱུང་བ་སྟེ། བྱང་ཆུབ་ལས་ཆོས་ཀྱི་སྐུའི་ཡེ་ཤེས་འབྱུང་བའི་དོན་ཏེ། 
[33b.4]ཏིང་ངེ་འཛིན་དེ་ལ་སྙོམས་པར་ཞུགས་ནས་རིག་པ་གསུངས་པའོ། །བཅོམ་ལྡན་འདས་སྙོམས་པར་ཞུགས་མ་ཐག་ཏུ་ཡན་ལག་ཐམས་ཅད་ནས་དུས་གསུམ་དུ་མ་ཆགས་པའི་སྟོབས་ཅན་ཞེས་བྱ་བའི་རིག་སྔགས་ཀྱི་རྒྱལ་མོ་བྱུང་ངོ་ཞེས་པ་དེ་ལ་བཅོམ་ལྡན་འདས་ཀྱི་ཡན་ལག་ཐམས་ཅད་ནི་
[33b.5]ལོངས་སྤྱོད་རྫོགས་པའི་སྐུ་དང་སྤྲུལ་པའི་སྐུ་དང་སྙིང་པོ་བྱང་ཆུབ་ཀྱི་སྐུའི་ཡན་ལག་ཐམས་ཅད་ནས་བྱུང་བ་སྟེ། སྟོང་པ་ཉིད་རྣམ་པར་མི་རྟོག་པའི་ཏིང་ངེ་འཛིན་ལ་གནས་པས་ཞལ་ནས་ཚིག་ཏུ་འབྱིན་པ་མི་རིགས་སོ་ཞེས་བྱ་བ་ཡན་ལག་ནས་བྱུང་ངོ་ཞེས་པའོ། །དེ་ལ་དུས་གསུམ་དུ་
[33b.6]མ་ཆགས་པའི་སྟོབས་ཅན་ཞེས་པ་ནི་སྔར་འདས་པ་དང་མ་འོངས་པ་དང་ད་ལྟར་གྱི་དུས་ལ་མ་ཆགས་པ་ནི་སྟོང་པ་ཉིད་དེ་ཆོས་ཀྱི་དབྱིངས་ཡིན་ལ། དེ་ལ་དམིགས་པའི་སྐྱེ་བ་སྟོབས་དང་ལྡན་པ་ནི་དོན་དམ་པའོ། །རིག་པ་འདིའི་མཐུས་བདུད་དང་རྒོལ་བ་ཐམས་ཅད་ཀྱིས་བགེགས་
[33b.7]བྱེད་པར་མི་ཚུགས་པ་ནི་ཀུན་རྫོབ་ཏུའོ། །རིག་པ་ནི་ཤེས་པའི་དོན་ཏེ། སྐབས་འདིར་བྱང་ཆུབ་པའི་ཤེས་རབ་ཉིད་ལ་བྱ་ལ། རྒྱལ་མོ་ནི་ཤེས་རབ་ཐམས་ཅད་ཀྱི་ནང་ན་བྱང་ཆུབ་པའི་ཤེས་རབ་མཆོག་ཡིན་པའི་ཕྱིར་རྒྱལ་མོ་ཞེས་བྱ་སྟེ། དེ་བས་ན་རིག་པ་འདི་ཡང་བྱང་ཆུབ་ཉིད་ཀྱི་
[34a]
[34a.1]ཡེ་ཤེས་ཀྱི་རང་བཞིན་བྱིན་གྱིས་བརླབས་པའོ། །རིག་པ་དེའི་རང་བཞིན་དང་གཟུགས་བསྟན་པའི་ཕྱིར་རིགས་ཀྱི་བུ་རིག་སྔགས་ཀྱི་རྒྱལ་མོ་དེ་བཞིན་གཤེགས་པ་ཐམས་ཅད་ཀྱི་སྐུ་དང་གཉིས་སུ་མེད་པའི་སྤྱོད་ཡུལ་ཅན་དེ་ཞེས་གསུངས་པ་ཡིན་ཏེ། དེ་ལ་དེ་
[34a.2]བཞིན་གཤེགས་པ་ཐམས་ཅད་ཀྱི་སྐུ་ནི་ཆོས་ཀྱི་སྐུ་སྟེ་དེ་དང་རིག་པ་འདི་ནི་སྤྱོད་ཡུལ་གཉིས་སུ་མེད་དེ། དེ་བཞིན་ཉིད་ལ་དམིགས་པར་འདྲ་བའི་ཕྱིར་རོ། །རིག་པ་འདིའི་མཐུ་ཆེན་པོ་བསྟན་པའི་ཕྱིར། འདི་ཡིས་བྱིན་བརླབས་ཞེས་པ་ནས། །ཆགས་མེད་ཐོབ་པར་འགྱུར་
[34a.3]ཞེས་བྱ་བའི་བར་གྱིས་གསུངས་ཏེ། རིག་པ་འདིས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བྱིན་གྱིས་བརླབ་པས་ན་སངས་རྒྱས་དང་བྱང་ཆུབ་སེམས་དཔའ་དེ་དག་གིས་མི་གནས་པའི་མྱ་ངན་ལས་འདས་པའི་ཆོས་ཉིད་ཆགས་པ་མེད་པ་གང་དུ་སྡུག་བསྔལ་འགག་
[34a.4]པར་འགྱུར་བ་ཐོབ་པར་འགྱུར་ཞེས་པའི་དོན་ཏོ། །དེ་ལ་སངས་རྒྱས་དང་ཞེས་པ་ནི་བླ་ན་མེད་པའི་སངས་རྒྱས་ལ་མི་བྱ་སྟེ། བྱང་ཆུབ་སེམས་དཔའ་ས་བཅུར་ཕྱིན་པ་དབང་བཅུ་ཐོབ་པའི་སངས་རྒྱས་དེ་ལ་བྱང་ཆུབ་སེམས་དཔའ་ནི་དེ་ལས་གཞན་པའི་འཕགས་པའི་ས་ལ་གནས་པ་
[34a.5]རྣམས་ལ་བྱའོ། །ཆོས་ཉིད་ཆགས་མེད་ཅེས་པ་ནི་མི་གནས་པའི་མྱ་ངན་ལས་འདས་པའི་རང་བཞིན་ཏེ། ཉོན་མོངས་པ་དང་ཤེས་བྱའི་སྒྲིབ་པ་མེད་པས་ན་མ་ཆགས་པའོ་ཞེས་བྱའོ། །ཡང་ཅི་ལྟ་བུ་ཞེ་ན། གང་དུ་སྡུག་བསྔལ་འགག་འགྱུར་པའི། །ཞེས་པ་སྟེ། །མྱ་ངན་ལས་
[34a.6]འདས་པ་ཞེས་བྱ་བའི་ཆོས་དེ་ལ་ཕུང་པོའི་སྡུག་བསྔལ་རྣམས་མེད་ཅེས་པའི་དོན་ཏོ། །དེ་ནས་བཅོམ་ལྡན་འདས་ཀྱིས་ཡི་གེ་འཁོར་ལོའི་དཀྱིལ་འཁོར་སྤྱད་པ་འཁོར་རྣམས་ལ་བཤད་པར་བྱའོ་ཞེས་བཀའ་སྩལ་པ། དེ་ནས་བཅོམ་ལྡན་འདས་རྣམ་པར་སྣང་མཛད་ཅེས་པ་ནས། 
[34a.7]རིམ་པར་ཕྱེ་བ་རྒྱས་པ་ཉོན་ཅིག་ཅེས་པའི་བར་དུ་གསུངས་པ་ཡིན་ཏེ། དེ་ལ་དེ་བཞིན་གཤེགས་པ་ཐམས་ཅད་རྗེས་སུ་དགོངས་ནས་ཞེས་པ་ནི་སེམས་ཅན་གཞན་དང་མ་འོངས་པའི་སེམས་ཅན་རྣམས་ཅི་ཙམ་ན་ཡང་དང་པོར་དེ་བཞིན་གཤེགས་པ་རྗེས་སུ་དྲན་པར་གྱིས་ཤིག་ཅེས་
[34b]
[34b.1]ལུང་བསྟན་པའོ། །བདག་ཉིད་དང་ཕྱག་ན་རྡོ་རྗེ་གཉི་ག་གཟོད་མ་ནས་མ་སྐྱེས་པ་ཉིད་དུ་བྱིན་གྱིས་བརླབས་ཏེ་ཞེས་པ་ནི་དཀྱིལ་འཁོར་གྱི་ཆོ་ག་བསྟན་པ་སྟེ། འཆད་པ་པོ་དང་ཉན་པ་པོ་གཉིས་ཏིང་ངེ་འཛིན་ལ་སྙོམས་པར་ཞུགས་ནས་འཆད་ཅིང་མཉན་པའི་ཚུལ་ཏེ་དེ་བས་ན་འཆད་པ་པོ་
[34b.2]བཅོམ་ལྡན་འདས་དང་ཉན་པ་པོ་ཕྱག་ན་རྡོ་རྗེ་གཉི་ག་མ་སྐྱེས་པའི་ཆོས་སྟོང་པ་ཉིད་ཀྱི་ཏིང་ངེ་འཛིན་ལ་སྙོམས་པར་ཞུགས་པར་བསྟན་ཏེ། དེ་ཡང་ཏིང་ངེ་འཛིན་ལ་མ་ཞུགས་པའི་སྤྱོད་ཡུལ་མ་ཡིན་པའི་ཕྱིར་རོ། །དེ་བས་ན་དཀྱིལ་འཁོར་གྱི་སློབ་དཔོན་གྱིས་ཀྱང་དཀྱིལ་འཁོར་དང་པོར་
[34b.3]བརྩམ་པའི་ཚེ་བདག་ཉིད་ཀྱང་བྱིན་གྱིས་བརླབས་གྲོགས་བྱེད་པ་ཡང་རྡོ་རྗེ་དམ་པ་སྦྱིན་པར་བྱིན་གྱིས་རློབས་ཤིག་ཅེས་པ་སྟེ། དེ་ཡང་རང་ངམ་སློབ་དཔོན་གྱིས་སྟོང་པ་ཉིད་དུ་བྱིན་གྱིས་བརླབ་པོ། །ཡི་གེ་འཁོར་ལོ་བསྐོར་བ་ཞེས་བྱ་བའི་དཀྱིལ་འཁོར་སྤྱད་པ་རིམ་པར་ཕྱེ་བ་རྒྱས་པ་ཞེས་བྱ་བ་དེ་
[34b.4]ལ་ཡི་གེ་འཁོར་ལོ་བསྐོར་བ་ཞེས་པ་ནི་གཅིག་ཏུ་ན་ཡི་གེས་འཁོར་ལོ་བསྐོར་ཏེ་ཡི་གེ་ཨ་དབུས་སུ་གཞག་ལ་ཀ་ལ་སོགས་པས་མཐའ་བསྐོར་བའི་ཕྱིར་རོ། །གཉིས་སུ་ན་འཁོར་ལོའི་དཀྱིལ་འཁོར་དུ་ཡི་གེར་བསྒྱུར་བས་ན་ཡི་གེའི་འཁོར་ལོ་བསྐོར་བ་སྟེ། དཀྱིལ་འཁོར་དེར་གཟུགས་
[34b.5]ཡི་གེའི་འབྲུར་བསྒྱུར་ཏེ་བཀོད་པའི་ཕྱིར་རོ། །སྤྱད་པ་ཞེས་པ་ནི་དཀྱིལ་འཁོར་གྱི་ལས་སུ་བྱ་བ་རྣམས་སོ། །རིམ་པར་ཕྱེ་བ་ཞེས་པ་དེ་ཉིད་ཀྱི་གཞུང་གི་ལེའུའོ། །རྒྱས་པ་ཞེས་པ་ནི་དཀྱིལ་འཁོར་དེར་སློབ་མའི་བསོད་ནམས་ཀྱི་ཚོགས་ཤིན་ཏུ་འཕེལ་བའོ། །དཀྱིལ་འཁོར་དེ་ཡང་ཇི་ལྟ་བུ་
[34b.6]ཞེ་ན། རང་བཞིན་བསྟན་པའི་ཕྱིར་བྱང་ཆུབ་སེམས་དཔའ་གསང་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པ་རྣམས་ལ་སངས་རྒྱས་ཀྱི་མཛད་པས་སོ་སོར་ཉེ་བར་གནས་པ་ཞེས་གསུངས་ཏེ། དེ་ལ་སངས་རྒྱས་ཀྱི་མཛད་པ་ནི་ཚེ་འདི་དང་ཕ་རོལ་དུ་མངོན་པར་མཐོ་བ་དང་ངེས་པར་
[34b.7]ལེགས་པའི་འབྲས་བུ་ཐོབ་པར་མཛད་པ་ཡིན་ལ། དེ་བཞིན་དུ་དཀྱིལ་འཁོར་འདིའི་སྒོ་ནས་སྔགས་སྤྱོད་པ་རྣམས་ཚེ་འདི་དང་ཕ་རོལ་དུ་འཇིག་རྟེན་དང་འཇིག་རྟེན་ལས་འདས་པའི་འབྲས་བུ་ཐོབ་པར་བྱེད་པའི་ཕྱིར་དཀྱིལ་འཁོར་འདི་ནི་སངས་རྒྱས་ཀྱི་མཛད་པས་ཉེ་བར་གནས་པ་ཡིན་ཏེ་དེ་
[35a]
[35a.1]བཤད་ཀྱིས་ཉོན་ཅིག་ཅེས་པའི་དོན་ཏོ། །བཅོམ་ལྡན་འདས་ཀྱིས་ཡི་གེ་འཁོར་ལོ་བསྐོར་བའི་དཀྱིལ་འཁོར་སྤྱད་པ་བཤད་པར་གནང་བས་དེས་ཕྱག་ན་རྡོ་རྗེ་ཤིན་ཏུ་མགུ་ནས་བཅོམ་ལྡན་འདས་ལ་ཡོན་ཏན་གྱི་སྒོ་ནས་བསྟོད་པ་ཡང་བཅོམ་ལྡན་འདས་ལ་གུས་པ་བསྐྱེད་པའི་
[35a.2]ཕྱིར་ཕྱག་འཚལ་ཏེ་རྡོ་རྗེ་པདྨའི་སྟན་དེ་ལས་རྡོ་རྗེ་འབབ་པའི་ཚུལ་དུ་བབས་ཞེས་གསུངས་ཏེ། རྡོ་རྗེའི་ཚུལ་དུ་བབས་པ་ནི་གཡེང་བ་དང་འདྲོག་པ་མེད་པར་བརྟན་པོར་བབས་པའོ། །གཅིག་ཏུ་ན་དཀྱིལ་འཁོར་འདིའི་ནང་ནས་བཅོམ་ལྡན་འདས་ཀྱི་རྒྱུ་དང་འབྲས་བུའི་ཡོན་ཏན་འབྱུང་བ་རྣམས་
[35a.3]ཀྱི་སྒོ་ནས་བསྟོད་པའི་ཕྱིར། དེ་ནས་ཕྱག་ན་རྡོ་རྗེས་བཅོམ་ལྡན་འདས་ལ་མངོན་པར་བསྟོད་པ་ཞེས་སྦྱར་རོ། །བཅོམ་ལྡན་འདས་ཞེས་བྱ་བ་ལ་སོགས་པས་ཡོན་ཏན་རྣམ་པ་ལྔའི་སྒོ་ནས་བསྟོད་དེ། བྱང་ཆུབ་ཀྱི་སེམས་ཀྱི་སྒོ་ནས་བསྟོད་པ་དང་། རྒྱུ་དང་འབྲས་བུའི་སྤྱོད་པའི་སྒོ་ནས་
[35a.4]བསྟོད་པ་དང་། དེ་བཞིན་གཤེགས་པའི་དེ་མ་ཐག་པའི་ལམ་གྱི་སྒོ་ནས་བསྟོད་པ་དང་། ཀུན་དུ་སངས་རྒྱས་པའི་ཡོན་ཏན་གྱི་སྒོ་ནས་བསྟོད་པ་དང་། མྱ་ངན་ལས་འདས་པའི་ཡོན་ཏན་གྱི་སྒོ་ནས་བསྟོད་པ་སྟེ། ཡོན་ཏན་གྱི་གོ་རིམས་ཀྱང་འདི་ལྟར་རིགས་མོད་ཀྱི། །ཚིགས་སུ་བཅད་པ་སྦྱར་
[35a.5]བདེ་བའི་ཕྱིར་གོང་འོག་བསྣོར་ཏེ་གསུངས་སོ། །དེ་ལ། ཕྱག་འཚལ་བྱང་ཆུབ་སེམས་ཁྱོད་ལ། །ཞེས་པ་ནི་བྱང་ཆུབ་ཀྱི་སེམས་དངོས་ནི་བྱང་ཆུབ་སེམས་དཔའི་ས་དང་པོ་ཡན་ཆད་ལ་བྱ་མོད་ཀྱི། ས་དང་པོ་ལ་སོགས་པ་རྣམས་ས་དང་ཕ་རོལ་ཏུ་ཕྱིན་པའི་སྒོ་ནས་བསྟོད་ཟིན་པས་ན་དེ་ལ་
[35a.6]མི་བྱ་བར་སྐབས་འདིར་ནི་བཏགས་པའི་བྱང་ཆུབ་མོས་པས་སྤྱོད་པའི་ས་ལ་བྱ་སྟེ། དེ་ཡང་དེ་བཞིན་གཤེགས་པའི་རྒྱུ་ཡིན་པས་རྒྱུ་དེ་ལ་འབྲས་བུ་དེ་བཞིན་གཤེགས་པའི་མིང་གིས་བཏགས་སོ། །ཕྱག་འཚལ་བྱང་ཆུབ་འབྱུང་ཁྱོད་ལ། །ཞེས་པ་ནི་དེ་བཞིན་གཤེགས་པའི་དེ་མ་
[35a.7]ཐག་པའི་ལམ་གྱི་ཡོན་ཏན་གྱི་སྒོ་ནས་བསྟོད་པ་སྟེ། བྱང་ཆུབ་སེམས་དཔའི་ས་བཅུ་ལས་འདས་ནས་སྙིང་པོ་བྱང་ཆུབ་མ་ཐོབ་ཀྱི་བར་དུ་དེ་མ་ཐག་པའི་ལམ་སྟེ། དེ་ལས་བྱང་ཆུབ་འབྱུང་བས་ན་བྱང་ཆུབ་འབྱུང་བ་ཞེས་བྱའོ། །སྤྱོད་གཟུགས་ཞེས་པ་ལ་རྒྱུའི་སྤྱོད་པ་དང་འབྲས་བུའི་
[35b]
[35b.1]སྤྱོད་པ་རྣམ་པ་གཉིས་ལས་འབྲས་བུའི་སྤྱོད་པ་ནི། ལུས་དང་ངག་དང་ཡིད་གསུམ་གྱི་འཁོར་ལོའི་སྤྱོད་པས་འཇིག་རྟེན་གསུམ་དུ་ཁྱབ་པར་སྟོན་པ་ཡིན་ལ། རྒྱུའི་སྤྱོད་པའི་གཟུགས་ནི་ས་དང་ཕ་རོལ་ཏུ་ཕྱིན་པ་རྣམས་སོ། །ཕྱག་འཚལ་ཐོག་མར་བྱེད་ཁྱོད་ལ། །ཞེས་པ་ནི་ཀུན་དུ་སངས་
[35b.2]རྒྱས་པའི་ཡོན་ཏན་གྱི་སྒོ་ནས་བསྟོད་པ་སྟེ། ཆོས་རྣམས་ཐོག་མ་ནས་ཡང་དག་པར་གཟུང་བ་དང་འཛིན་པ་དང་བྲལ་བ་སྟོང་པ་ཉིད་ཡིན་པ་དེ་ལ་ཕྱག་འཚལ་བའོ། །སྟོང་པ་ཉིད་ལ་འདུད་ཕྱག་འཚལ། །ཞེས་པ་ནི་མྱ་ངན་ལས་འདས་པའི་རང་བཞིན་གྱི་སྒོ་ནས་བསྟོད་པ་སྟེ་ཐམས་ཅད་མ་
[35b.3]བྱུང་མ་སྐྱེས་པའི་ངོ་བོ་ཉིད་མི་གནས་པའི་མྱ་ངན་ལས་འདས་པ་ལ་ཕྱག་འཚལ་ལོ་ཞེས་པའོ། །དེ་ནས་ཕྱག་ན་རྡོ་རྗེས་དཀྱིལ་འཁོར་དེ་བཤད་པར་གསོལ་བ་གདབ་པའི་ཕྱིར་བཅོམ་ལྡན་འདས་ལ་འདི་སྐད་ཅེས་གསོལ་ཏོ་ཞེས་པ་ནས་བཤད་དུ་གསོལ་ཞེས་པའི་བར་དུ་གསུངས་སོ། །
[35b.4]དེ་ལ་གང་དག་དང་ལྡན་ན་བདག་ཅག་རྣམས་ཞེས་པ་ནི་བཅོམ་ལྡན་འདས་ཀྱིས་བཤད་པའི་དཀྱིལ་འཁོར་གྱི་ཚུལ་དེ་དག་དང་ངོ་། །དེ་ལ་ཕྱག་ན་རྡོ་རྗེ་ནི་རྟོགས་པའི་ཆོས་དང་ལྡན་པས་ན་བཅོམ་ལྡན་འདས་བཤད་པའི་ལུང་གི་ཆོས་དེ་དེས་ཐོས་ནས་སེམས་ཅན་གྱི་དོན་བྱ་བ་དང་སྔགས་ཀྱི་
[35b.5]ཚུལ་རྫོགས་པར་བྱའོ་ཞེས་པ་དེ་མི་རིགས་སོ། །དེ་ཅིའི་ཕྱིར་ཞེ་ན། རྟོགས་པའི་ཆོས་ཉིད་ལ་གནས་པས་ལུང་གི་ཆོས་མཉན་ནས་སེམས་ཅན་གྱི་དོན་བྱ་བ་ལ་སོགས་པ་མི་རིགས་པའི་ཕྱིར་རོ་ཞེ་ན། དེ་ནི་དེ་ལྟ་མ་ཡིན་ཏེ། གཅིག་ཏུ་ན་བཅོམ་ལྡན་འདས་ཀྱིས་ཆོས་བཤད་པ་
[35b.6]གཅེས་ཤིང་བཙུན་པར་བསྟོད་པའི་ཕྱིར་ཏེ། བཅོམ་ལྡན་འདས་ཀྱིས་ཆོས་དེ་བཤད་པ་ན་ཕྱག་ན་རྡོ་རྗེ་ལྟ་བུ་རྟོགས་པ་དག་ལྡན་པས་ཀྱང་ཐོས་ནས་ཡོན་ཏན་གྱི་བྱེ་བྲག་ཐོབ་པར་འགྱུར་ན་གཞན་ལྟ་ཅི་སྨོས་སྙམ་དུ་འཇིག་རྟེན་གྱིས་ཤེས་པར་བྱ་བའི་ཕྱིར་རོ། །ཡང་གཅིག་ཏུ་ན་ཕྱག་ན་རྡོ་རྗེ་
[35b.7]རྟོགས་པའི་ཆོས་དང་ལྡན་པ་ཡིན་མོད་ཀྱི་ལུང་གི་ཆོས་རྣམས་ཀྱང་བཅོམ་ལྡན་འདས་ལས་མཉན་ཏེ་སེམས་ཅན་གྱི་དོན་མཛད་པར་གྱུར་ན་ཡང་ཉེས་པ་མེད་དོ། །དེ་ནས་བཅོམ་ལྡན་འདས་མི་གནས་པའི་མྱ་ངན་ལས་འདས་པ་ལ་བཞུགས་པས་རྣམ་པར་རྟོག་པ་མི་མངའ་བའི་ཕྱིར་རོ། །
[36a]
[36a.1]ཆོས་གསུངས་པའི་ཚིག་དེ་འབྱུང་བར་མི་རིགས་ལ། ཡང་ན་ནི་རྣམ་པར་མི་རྟོག་པའི་ཚིག་ཉམས་པར་འགྱུར་རོ་སྙམ་པ་དེ་འདྲ་བའི་ཀླན་ཀར་མི་འགྱུར་བའི་ཕྱིར། བཅོམ་ལྡན་འདས་ཀྱི་ལོངས་སྤྱོད་རྫོགས་པ་དང་། སྤྲུལ་པའི་སྐུས་ཆོས་དང་བཤད་ལ་རྣམ་པར་མི་རྟོག་
[36a.2]པའི་ཏིང་ངེ་འཛིན་ལས་ཀྱང་ཉམས་པ་མེད་པར་བསྟན་པའི་ཕྱིར། ང་ནི་འཇིག་རྟེན་དང་པོ་ཡི། །ཞེས་པ་ནས། ལས་ཀྱི་རྣམ་པར་སྨིན་པ་བཞིན་དུ་མཐོང་བར་འགྱུར་བ་དེ་ལྟ་བུའི་བྱིན་གྱིས་བརླབ་པ་མཛད་དོ་ཞེས་པའི་བར་དུ་གསུངས་པ་ཡིན་ཏེ། དེ་ལ་འཇིག་རྟེན་དང་པོ་ཡི། །ཞེས་པ་དང་། 
[36a.3]ཆོས་བཤད་དོ་ཞེས་པས་ནི་མི་རྟོག་པའི་ངང་ལས་ཆོས་བཤད་པ་མི་འབྱུང་བ་མ་ཡིན་པར་བསྟན་ཏོ། །དེ་ལ་འཇིག་རྟེན་དང་པོ་ནི་རྣམ་པ་གཉིས་ཏེ། དག་པ་དང་། མ་དག་པའོ། །དེ་ལ་དག་པ་ནི་ས་དང་པོ་ཡན་ཆད་ཀྱི་བྱང་ཆུབ་སེམས་དཔའ་རྣམས་ཏེ་དེ་རྣམས་སྔར་བྱུང་ནས་ཕྱིས་མངོན་
[36a.4]པར་ཆོས་བཤད་པ་མི་འབྱུང་བ་མ་ཡིན་པར་བསྟན་ཏེ། དེ་རྣམས་དང་པོའི་འཇིག་རྟེན་སངས་རྒྱས་པ་ཡིན་པའི་ཕྱིར་འཇིག་རྟེན་དང་པོ་ཞེས་བྱའོ། །དེ་ལ་མ་དག་པའི་འཇིག་རྟེན་པ་ནི་བསྐལ་པ་ཆེན་པོ་ཞིག་པའི་འོག་ཏུ་དང་པོ་འཇིག་རྟེན་འཆགས་པའི་ཚེ་ཚངས་པ་དང་བརྒྱ་བྱིན་ལ་སོགས་པ་དང་པོ་ཉིད་དུ་
[36a.5]འབྱུང་བས་ན་འཇིག་རྟེན་དང་པོ་ཞེས་བྱའོ། །དེ་དག་ལ་བཅོམ་ལྡན་འདས་ཀྱིས་ཆོས་རྣམ་པ་གསུམ་བཤད་པས་ན་དེ་དག་གིས་བཅོམ་ལྡན་འདས་ལ་འཇིག་རྟེན་གྱི་མགོན་པོ་ཞེས་བསྒྲགས་སོ། །དེ་ལ་ཆོས་བཤད་པ་རྣམ་པ་གསུམ་པོ་དེ་ཡང་གང་ཞེ་ན། མཉམ་པ་མེད་པའི་ཆོས་དང་། གཟོད་མ་
[36a.6]ནས་ཞི་བ་དང་། བླ་ན་མེད་པའི་ཆོས་སོ། །དེ་རྣམས་ཀྱང་འཇུག་པ་དང་། སྦྱོར་བ་དང་། འབྲས་བུའི་བྱེ་བྲག་ཏུ་བལྟ་སྟེ། དེ་ལ་མཉམ་པ་མེད་ཅེས་པ་ནི་བླ་ན་མེད་པར་འཇུག་པའི་ཆོས་དེ་དགེ་བ་བཅུ་དང་སྦྱིན་པ་ལ་སོགས་པའི་དགེ་བའི་ཆོས་རྣམས་སོ། །དེ་ཡང་འཇིག་རྟེན་པ་ཕྱི་རོལ་མུ་སྟེགས་ཀྱི་ཆོས་
[36a.7]དང་མི་མཚུངས་པས་ན་མཉམ་པ་མེད་པའོ། །གཟོད་མ་ནས་ཞི་བ་ཞེས་པ་ནི་སངས་རྒྱས་པར་སྦྱོར་བའི་རིམ་པ་སྟེ། ཆོས་ཐམས་ཅད་རྒྱུ་དང་རྐྱེན་གྱིས་མི་བསྐྱེད་པའི་ཕྱིར་ན་གཟོད་མ་ནས་ཞི་བའོ་ཞེས་བསྟན་ཏོ། །དེ་ལ་བླ་ན་མེད་པ་ཞེས་པ་ནི་འཇུག་པ་དང་སྦྱོར་བའི་འབྲས་བུ་སྟེ་མི་གནས་
[36b]
[36b.1]པའི་མྱ་ངན་ལས་འདས་པའི་ས་བསྟན་པའོ། །དེ་ལྟར་ཆོས་བསྟན་ཅིང་འཆད་མོད་ཀྱི་རྣམ་པར་མི་རྟོག་པ་ལས་ཉམས་པ་མེད་པར་བསྟན་པའི་ཕྱིར། དེ་ལྟ་བུའི་བྱིན་གྱིས་བརློབ་པ་མཛད་དོ་ཞེས་གསུངས་ཏེ། དེ་ལ་དེ་ལྟ་བུའི་བྱིན་གྱིས་བརློབ་པ་ཞེས་པ་ནི་བྱང་ཆུབ་སེམས་དཔའ་ཀུན་དུ་བཟང་
[36b.2]པོ་ལ་སོགས་པར་བསམ་པ་ཡོངས་སུ་དག་པ་རྣམས་ཇི་ལྟར་བཅོམ་ལྡན་འདས་ཀྱིས་བྱིན་གྱིས་བརླབས་པ་འོད་ལ་སོགས་པས་བསྐུལ་བ་དེ་ལྟ་བུས་བྱིན་གྱིས་བརླབས་ནས་སྙིང་པོ་བྱང་ཆུབ་ན་བཞུགས་པའི་སྐུ་མཐོང་བར་བསྟན་ཏོ། །དེ་དག་གིས་སྙིང་པོ་བྱང་ཆུབ་ཀྱི་སྐུ་མཐོང་བ་དེ་ཇི་ལྟ་བུར་
[36b.3]མཐོང་ཞེ་ན། ནམ་མཁའ་བཞིན་དུ་སྤྲོས་པ་མེད་པ་ལ་སོགས་པར་ཏེ། ནམ་མཁའ་བཞིན་ཞེས་པ་ནི་རང་བཞིན་གྱིས་འོད་གསལ་ཞིང་དྲི་མ་མེད་པ་སྟོང་པ་ཉིད་ཀྱི་རང་བཞིན་ནོ། །སྤྲོས་པ་མེད་པ་ཞེས་པ་ནི་ནང་གི་ཡིད་ཀྱི་རྣམ་པར་ཤེས་པའི་རྣམ་པར་རྟོག་པ་ཐམས་ཅད་སྤངས་ཞེས་པའི་དོན་
[36b.4]ཏོ། །སྤྱོད་པ་ལ་གཉིས་སུ་མེད་པའི་རྣལ་འབྱོར་ཞེས་པ་ནི་ལུས་དང་ངག་དང་ཡིད་གསུམ་གྱི་འཁོར་ལོས་སྤྱོད་པ་དང་སྙིང་པོ་བྱང་ཆུབ་ཀྱི་སྐུ་གཉིས་སུ་མེད་པར་སྦྱོར་བ་སྟེ། དེ་གཉིས་རང་བཞིན་དབྱེར་མེད་པའི་ཕྱིར་རོ། །ལས་ཀྱི་རྣམ་པར་སྨིན་པ་བཞིན། །ཞེས་པ་ནི་ལས་ཀྱི་རྣམ་པར་སྨིན་པ་དང་
[36b.5]འདྲའོ་ཞེས་པ་སྟེ། རྣམ་པར་སྨིན་པ་ཉིད་མ་ཡིན་གྱི་དེ་དང་འདྲ་བར་བསྟན་པའོ། །དེ་ཅིའི་ཕྱིར་ཞེ་ན། སེམས་དད་པའི་སེམས་ཅན་ནི་ལས་ཀྱི་རྣམ་པར་སྨིན་པ་ལ་བརྟེན་ཏེ་དེ་ཉིད་ཟད་པར་འགྱུར་གྱི་བཅོམ་ལྡན་འདས་ནི་བསོད་ནམས་དང་ཡེ་ཤེས་ཀྱི་ཚོགས་ཆེན་པོའི་རྒྱུ་མཐུན་པའི་འབྲས་བུ་
[36b.6]དེ་ཟད་པར་མི་འགྱུར་བ་སྟེ། སྙིང་པོ་བྱང་ཆུབ་ཀྱི་སྐུ་དེ་ནི་བསོད་ནམས་དང་ཡེ་ཤེས་ཀྱི་ཚོགས་ཆེན་པོའི་རྒྱུ་མཐུན་པའི་འབྲས་བུ་ཡིན་པས་རྣམ་པར་སྨིན་པ་ལྟ་བུ་ཞེས་བྱའོ། །དེའི་ཚེ་བཅོམ་ལྡན་འདས་ཀྱི་ཡན་ལག་དང་། དེ་བཞིན་གཤེགས་པའི་སྐུ་ཐམས་ཅད་ནས་ཞེས་པ་ནས། སྙིང་པོ་
[36b.7]འདི་ལ་བརྩོན་པར་བྱའོ་ཞེས་པའི་བར་གྱིས་ནི་ཡི་གེ་ཨ་ཡི་གེ་འཁོར་ལོ་བསྐོར་བའི་དཀྱིལ་འཁོར་གྱི་བདག་པོར་བཞག་ནས་ཨ་དེའི་ཡོན་ཏན་བརྗོད་པ་དང་བཅས་པར་གསུངས་པ་ཡིན་ཏེ། དེ་ལ་བཅོམ་ལྡན་འདས་ཀྱི་ཡན་ལག་དང་དེ་བཞིན་གཤེགས་པའི་སྐུ་ཐམས་ཅད་ནས་ཞེས་པ་
[37a]
[37a.1]ནི་ཡི་གེ་ཨ་དེ་བཞིན་གཤེགས་པའི་ལུས་ཀྱི་འཁོར་ལོ་སྐུ་ཐམས་ཅད་ནས་བྱུང་ངོ་ཞེས་པའི་དོན་ཏོ། །འཇིག་རྟེན་པ་དང་འཇིག་རྟེན་ལས་འདས་པ་ཞེས་པ་ལ་སོགས་པ་དེ་དག་ནི་ཡི་གེ་ཨའི་མཐུ་ཆེན་པོ་བསྟན་པ་སྟེ། དེ་ལ་འཇིག་རྟེན་པ་ཞེས་པ་ནི་མུ་སྟེགས་ཀྱི་
[37a.2]དྲང་སྲོང་ལ་སོགས་པ་དང་ཕྱོགས་གཅིག་སྟོང་པར་ལྟ་བ་རྣམས་སོ། །འཇིག་རྟེན་ལས་འདས་པ་ཞེས་པ་ནི་བྱང་ཆུབ་སེམས་དཔའ་རྣམས་ལ་བྱ་སྟེ། ཉན་ཐོས་དག་ནི་འོག་ནས་འབྱུང་བས་ན་འདིར་མ་གཏོགས་སོ། །ཉན་ཐོས་དང་རང་སངས་རྒྱས་དག་ཀྱང་རང་གི་རྣམ་པར་གྲོལ་བ་
[37a.3]ཕྱོགས་གཅིག་གི་སྒོ་སྟོང་པ་ལ་གནས་པ་སྟེ། དེ་རྣམས་ཀྱང་སྔགས་སྒྲུབ་པའི་འཇུག་པ་དང་། བསམ་གཏན་གྱི་སྒོར་འཇུག་པ་རྣམ་པ་གཉིས་ཏེ་དེ་གཉི་གའི་ཡང་སྲོག་དང་འདྲ་བའོ། །དེ་ཅིའི་ཕྱིར་ཞེ་ན། དེ་དག་ཐམས་ཅད་ཀྱང་དོན་དམ་པར་ཡང་ལ་ལ་ནི་ཕྱིན་ཅི་མ་ལོག་པར་ཡོངས་
[37a.4]སུ་གྲུབ་པའི་སྟོང་པ། ལ་ལ་ནི་ཕྱོགས་ཙམ་སྟོང་པར་ལྟ་བ་སྟེ། སྤྱིར་ཐམས་ཅད་སྟོང་པའི་དོན་ལ་བརྟེན་པས་ན་ཡི་གེ་ཨའི་དོན་སྐྱེས་པའི་ཆོས་ཉིད་ནི་དེ་དག་ཐམས་ཅད་ཀྱི་སྲོག་ལྟ་བུའོ། །ཀུན་རྫོབ་ཏུ་ཡང་གང་ཡིག་འབྲུ་ལ་བརྟེན་པའི་ཆོས་ཐམས་ཅད་ཨ་ལས་འགྱུར་བས་
[37a.5]ན་སྲོག་ལྟ་བུའོ། །དེ་ལ་བསམ་གཏན་ཞེས་པ་ནི་རྣལ་འབྱོར་ཏེ་སེམས་པའོ། །བསམ་གཏན་དུ་བྱ་བ་ཞེས་པ་ནི་བསམ་པ་དེའི་འབྲས་བུ་གང་ཡིན་པ་སྟེ་དེ་ནི་བསམ་གཏན་གྱི་སྒོ་ནས་འཇུག་པའོ། །དངོས་གྲུབ་སྒྲུབ་པ་ནི་རབ་དང་འབྲིང་དང་ཐ་མ་ལ་སོགས་པ་སྟེ་དེ་དག་སྒྲུབ་པའི་ཕྱིར་
[37a.6]འཇུག་པ་དེ་ནི་སྔགས་སྒྲུབ་པའི་སྒོར་ཞུགས་པའོ། །ཡི་གེའི་འབྲུ་རྣམས་ཀྱང་ཀུན་རྫོབ་དང་དོན་དམ་པའི་སྒོ་ནས་སྲོག་ལ་སོགས་པར་འགྱུར་བ་སྟེ། དེ་ལ་ཡི་གེ་ཐམས་ཅད་ཀྱི་འཚོ་བར་གྱུར་པ་ཞེས་པ་ནི་བྱང་ཆུབ་ཀྱི་སྒོ་ནས་ཡི་གེ་རྣམས་ཨ་ལ་བརྟེན་པའི་ཕྱིར་འཚོ་བར་གྱུར་པ་སྟེ། 
[37a.7]ཨ་ཞེས་པའི་དོན་ནི་མ་སྐྱེས་པ་ཡིན་ལ། དེ་བཞིན་གཤེགས་པ་ཞེས་བྱ་བའི་དོན་ཀྱང་དགོས་པ་ཐམས་ཅད་དང་བྲལ་བ་སྟེ་མ་སྐྱེས་པའི་དོན་ཏོ། །དེ་བས་ན་ཡི་གེ་ཀ་བྱང་ཆུབ་ཀྱི་ས་བོན་གྱི་འཚོ་བ་ཡང་ཨ་ལ་རག་ལུས་པའི་ཕྱིར་སྲོག་ཅེས་བྱའོ། །དེ་བཞིན་དུ་ཡི་གེ་ལྷག་མ་རྣམས་ཀྱང་ཤེས་པར་
[37b]
[37b.1]བྱའོ། །དེ་ལ་ཡི་གེ་ཐམས་ཅད་ཀྱི་སྲོག་ཏུ་གྱུར་པ་ཞེས་པ་ནི་སྤྱོད་པའི་སྒོ་ནས་ཡིག་འབྲུ་རྣམས་དེ་ལ་བརྟེན་པས་ན་དེའི་ཕྱིར་སྲོག་ཅེས་བྱའོ། །སྐྱབས་སུ་གྱུར་པ་ཞེས་པ་ནི་ཀུན་དུ་སངས་རྒྱས་པའི་སྒོ་ནས་ཡི་གེ་རྣམས་ཀྱི་རྟེན་ཡིན་པས་ན་སྐྱབས་སོ། །བྱུང་ངོ་ཞེས་པ་ནི་མྱ་ངན་འདས་པའི་
[37b.2]སྒོ་ནས་ཡི་གེ་རྣམས་བྱུང་བའི་དོན་ཏོ། །རིགས་ཀྱི་བུ་དག་འདི་ནི་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པ་ཞེས་པ་ནི་སངས་རྒྱས་ཀྱི་སྐུའི་འཁོར་ལོ་ཐམས་ཅད་ཀྱིས་བྱིན་གྱིས་བརླབས་ཞེས་པའི་དོན་ཏོ། །བྱང་ཆུབ་སེམས་དཔའ་གསང་སྔགས་ཀྱི་སྒོ་ནས་བྱང་
[37b.3]ཆུབ་སེམས་དཔའི་སྤྱད་པ་སྤྱོད་པ་རྣམས་ལ། སངས་རྒྱས་ཀྱི་མཛད་པས་སོ་སོར་ཉེ་བར་གནས་པ་ཡིན་ཏེ་ཞེས་པ་ནི་ཡི་གེ་ཨ་དེའི་མཐུ་ཆེན་པོ་བསྟན་པ་སྟེ་སངས་རྒྱས་འཇིག་རྟེན་དུ་འབྱུང་བའི་ཚེ་ཆོས་རྣམ་པ་གཉིས་བསྟན་པ་ནི་སངས་རྒྱས་ཀྱི་མཛད་པ་སྟེ། རྣམ་པ་གཉིས་ནི་བསམ་
[37b.4]པ་དག་པ་རྣམས་ལ་རྟོགས་པའི་ཆོས་བསྟན་པ་དང་བསམ་པ་མ་དག་པ་རྣམས་ལ་ལུང་གི་ཆོས་བསྟན་པའོ། །དེ་བཞིན་དུ་ཡི་གེ་ཨ་ཡང་ཆོས་དེ་གཉི་ག་སྟོན་པའི་རྒྱུ་ཡིན་ཏེ། དེ་བས་ན་སངས་རྒྱས་ཀྱི་མཛད་པས་སོ་སོར་ཉེ་བར་གནས་པ་ཡིན་ནོ། །ཇི་ལྟར་ཞེ་ན། རྟོགས་པའི་ཆོས་
[37b.5]རྣམས་ཀྱང་ཡི་གེ་ཨ་དེའི་དོན་མ་སྐྱེས་པ་ལས་བྱུང་ལ། ལུང་གི་ཆོས་རྣམས་ཀྱང་ཡི་གེའི་འབྲུའི་སྒོ་ནས་བཤད་པ་ཡིན་ཏེ། ཚིག་ཐམས་ཅད་ཡི་གེ་ཨ་ལས་མ་གྱུར་པ་མེད་པའི་ཕྱིར་རོ། །སངས་རྒྱས་ཀྱི་མཛད་པ་བྱེད་པར་ཇི་ལྟར་ཤེས་ཤེ་ན། ཆོས་ཐམས་ཅད་ནི་ཨ་ཞེས་བྱ་བའི་
[37b.6]སྒོ་ནས་འཇུག་གོ་ཞེས་གསུངས་ཏེ། དེ་ཡང་ཇི་ལྟར་ཞེ་ན། ཡི་གེ་ཨ་ཞེས་བྱ་བས་རྒྱུ་བྱས་པ་ལས་རྟོགས་པའི་ཆོས་དང་ལུང་གི་ཆོས་ཐམས་ཅད་འབྱུང་བའི་ཕྱིར་རོ། །དེ་ལྟར་ཡི་གེ་ཨ་ཞེས་བྱ་བ་དེ་སངས་རྒྱས་ཀྱི་མཛད་པ་བྱེད་ཅིང་ཆོས་ཐམས་ཅད་འབྱུང་བའི་སྒོ་ཡིན་པ་དེ་ལྟ་བས་ན་སྔགས་ལ་
[37b.7]སྤྱོད་པའི་བྱང་ཆུབ་སེམས་དཔའ་རྣམས་ཀྱི་ཡི་གེ་ཨ་དེ་དེ་བཞིན་གཤེགས་པར་བལྟ་བ་ལ་སོགས་པ་བྱ་སྟེ། དེ་ལ་དེ་བཞིན་གཤེགས་པ་རྣམས་མཐོང་བར་འདོད་པས་དེ་བཞིན་གཤེགས་པ་རྣམས་ཀྱི་སྙིང་པོ་འདི་ལ་བརྩོན་པར་བྱའོ་ཞེས་སྦྱར་ཏེ། ཡི་གེ་ཨ་ཞེས་བྱ་བའི་དོན་ནི་དེ་བཞིན་
[38a]
[38a.1]གཤེགས་པའི་རང་བཞིན་ལས་གཞན་མ་ཡིན་པའི་ཕྱིར་སྙིང་པོ་བྱང་ཆུབ་ཉིད་ཀྱི་སྙིང་པོ་སྟེ་དེ་ནི་དོན་དམ་པའོ། །ཀུན་རྫོབ་ཏུ་ཡང་ཨ་ཞེས་བྱ་བའི་ཡི་གེའི་འབྲུ་དེ་བསྒོམས་ན་དེའི་མཐུས་དེ་བཞིན་གཤེགས་པ་གྲངས་མེད་པ་འཆར་བའི་ཕྱིར་རོ། །དེ་བཞིན་གཤེགས་
[38a.2]པ་མཆོད་པར་འདོད་པས་ཀྱང་ཡི་གེ་འདི་བསྒོམ་པར་བྱ་ལ་མཆོད་པ་ཡང་སྒྲུབ་པའི་མཆོད་པ་དང་། ཟང་ཟིང་གི་མཆོད་པ་རྣམ་པ་གཉིས་སུ་རིག་པར་བྱའོ། །དེ་ལ་སྒྲུབ་པའི་མཆོད་པ་ནི་ཡི་གེ་ཨ་དེ་ཉིད་ཀྱི་དོན་བསྒོམས་པར་འགྱུར་ལ། ཟང་ཟིང་གི་མཆོད་པ་ནི་ཡི་གེ་ཨ་དེ་བསྒོམས་པའི་མཐུ་ལས་
[38a.3]ནམ་མཁའ་གང་བའི་མཆོད་པ་རྒྱ་ཆེན་པོ་འབྱུང་བའི་ཕྱིར་རོ། །བྱང་ཆུབ་ཀྱི་སེམས་མངོན་སུམ་དུ་བྱ་བར་འདོད་པ་ཞེས་པ་ནི་བྱང་ཆུབ་སེམས་དཔའི་ས་དང་པོ་ཡན་ཆད་ཀྱི་སེམས་ལ་བྱ་སྟེ། དེ་མངོན་དུ་བྱ་བར་འདོད་པས་ཡི་གེ་ཨའི་དོན་མངོན་པར་སྒྲུབ་པར་བྱོས་ཤིག་ཅེས་པའི་དོན་ཏོ། །དེ་ཅིའི་
[38a.4]ཕྱིར་ཞེ་ན། བྱང་ཆུབ་ཀྱི་སེམས་ཀྱང་མ་སྐྱེས་པ་ཡིན་པས་ཡི་གེ་ཨའི་དོན་མ་སྐྱེས་པ་དང་མཚུངས་པའི་ཕྱིར་རོ། །བྱང་ཆུབ་སེམས་དཔའ་རྣམས་དང་འགྲོགས་པར་འདོད་པ་ཞེས་པ་ནི་དེ་ལྟར་འདོད་པས་ཡི་གེ་ཨའི་སྒོ་སྒོམས་ཤིག་ཅེས་འདོན་ཏེ། བྱང་ཆུབ་སེམས་དཔའ་རྣམས་ཀྱང་མ་སྐྱེས་པའི་
[38a.5]དོན་ལ་དམིགས། ཡི་གེ་ཨ་ཡང་མ་སྐྱེས་པའི་དོན་ཡིན་པས་ན་སྤྱོད་ཡུལ་མཐུན་པས་ལྷན་ཅིག་ཏུ་སྐྱེ་བར་འགྱུར་རོ། །དེ་ཡན་ཆད་ནི་བསམ་གཏན་གྱི་སྒོ་ནས་བསྒོམ་པ་དང་། ཨ་ཉིད་སྔགས་ཀྱི་སྒོ་སྒྲུབ་པ་ལ་ཞུགས་པ་གཉིས་ཀའི་ཐུན་མོང་གི་ཡོན་ཏན་བསྟན་པ་ཡིན་ལ་དངོས་གྲུབ་མངོན་
[38a.6]པར་འདོད་པ་ཞེས་པ་ནི་སྔགས་ཀྱི་སྒོ་ནས་ཞུགས་པའི་གྲུབ་པ་རབ་འབྲིང་རྣམ་པ་གསུམ་མོ། །དེ་རྣམས་ནི་ཡན་ལག་གི་ཚིག་ཡིན་ལ། རྣམ་པ་ཐམས་ཅད་མཁྱེན་པ་ཉིད་ཐོབ་པར་འདོད་པས་འདི་སྒོམས་ཤིག་ཅེས་བྱ་བ་ནི་བསྡུས་པའི་དོན་ཡིན་ནོ། །དེ་ནས་དཀྱིལ་འཁོར་བྲི་བའི་ཆོ་ག་རྣམ་
[38a.7]པ་གསུམ་བསྟན་པའི་ཕྱིར། དེ་ནས་བཅོམ་ལྡན་འདས་རྣམ་པར་མཛད་ཀྱིས་སྙིང་རྗེ་ཆེན་པོའི་སྙིང་པོ་འབྱུང་བའི་དཀྱིལ་འཁོར་གྱི་རྒྱལ་པོ་འདིའི་ཆོ་ག་དགོད་པ་དང་། ལྷའི་གནས་གཏན་ལ་དབབ་པ་དང་ཞེས་བྱ་བ་ལ་སོགས་པ་གསུངས་ཏེ། དེ་ལ་སྙིང་རྗེ་ཆེན་པོའི་སྙིང་པོ་འབྱུང་བ་ཞེས་པ་
[38b]
[38b.1]ནི་ལུས་ཀྱི་འཁོར་ལོས་བྱིན་གྱིས་བརླབས་པའི་དཀྱིལ་འཁོར་འདི་དང་། ངག་གི་དཀྱིལ་འཁོར་ལ་ཡང་མིང་དུ་གདགས་སོ། །དེ་ཅིའི་ཕྱིར་ཞེ་ན། དཀྱིལ་འཁོར་རྣམ་པ་གསུམ་ཀ་ཡང་སྙིང་རྗེ་ཆེན་པོའི་ནུས་པ་དང་རྒྱུས་དཀྱིལ་འཁོར་འབྱུང་བའི་ཕྱིར་དེ་སྐད་ཅེས་བྱའོ། །ལྷའི་
[38b.2]གནས་གཏན་ལ་དབབ་པ་ཞེས་པ་ནི་དབུང་མཐའ་དང་མཆོག་དུ་བཀོད་པའི་ལྷ་བཞུགས་པའི་གནས་ངེས་པར་བྱའོ། །ཏིང་ངེ་འཛིན་རྣམ་པར་སྤྲུལ་པ་ཞེས་བྱ་བ་ནི་གང་ཏིང་ངེ་འཛིན་དུ་ཞུགས་ནས་སྲུང་བའི་རིག་པ་དང་སྔགས་ལ་སོགས་པའོ། །གསང་སྔགས་སྤྱོད་པ་ཞེས་པ་ནི་དཀྱིལ་འཁོར་
[38b.3]དུ་འཇུག་པའི་ཚེ་ལས་སུ་སྤྱད་པ་རྣམས་སོ། །བསམ་པར་བྱ་བ་ནི་དཀྱིལ་འཁོར་དུ་འཇུག་པ་ན་སློབ་མས་བྱང་ཆུབ་ཀྱི་སེམས་བསམ་པ་དང་། སློབ་དཔོན་རང་གི་ཏིང་ངེ་འཛིན་དུ་གནས་པ་ལ་སོགས་པའི་བྱེ་བྲག་གསུངས་པའོ། །དེ་དག་སོ་སོའི་བཤད་པ་ནི་ཕྱིས་འཆད་པར་འགྱུར་རོ། །
[38b.4]དེ་ལ་དཀྱིལ་འཁོར་གྱི་རྒྱལ་པོ་འདིའི་ཆོ་ག་དགོད་པ་ཞེས་དོན་བཤད་པའི་ཕྱིར། དེ་ལ་སློབ་དཔོན་གྱིས་ཐམས་ཅད་མཁྱེན་པ་ཉིད་ཀྱི་སྒོ་ཨ་ཞེས་བྱ་བ་ལ་གནས་ཏེ་ཞེས་པ་ནས། དེ་བཞིན་གཤེགས་པའི་གཟུགས་སྙིང་པོ་ཉིད་ཀྱི་རང་གི་ངོ་བོར་བྱིན་གྱིས་བརླབས་ལ་ཞེས་པའི་བར་དུ་གསུངས་ཏེ། 
[38b.5]དེ་ལ་དཀྱིལ་འཁོར་གྱི་ཐིག་བྲེ་བའི་ཚེ་དཀྱིལ་འཁོར་གྱི་སྣམ་བུ་རེ་རེ་ལ་ཡང་སློབ་དཔོན་གྱི་ཏིང་ངེ་འཛིན་རེ་རེ་གསུངས་ཏེ། ཕྱི་རོལ་གྱི་རིམ་པའི་དཀྱིལ་འཁོར་ལ་བྱང་ཆུབ་སེམས་དཔའ་འཇམ་དཔལ་ལ་སོགས་པ་ཕ་རོལ་ཏུ་ཕྱིན་པ་ལས་སྐྱེས་པ་རྣམས་བཞུགས་པས་ན་ཐིག་བྲི་བའི་སློབ་
[38b.6]དཔོན་གྱི་ཏིང་ངེ་འཛིན་ཀྱང་ཐམས་ཅད་མཁྱེན་པའི་རྒྱུའི་གནས་ཀྱི་སྙིང་པོ་ཡི་གེ་ཨ་ལ་གནས་ཏེ་དཀྱིལ་འཁོར་གྱི་སྲད་བུ་བྲེས་ཤིག་ཅེས་གསུངས་པ་ཡིན་ནོ། །དེ་ལ་དང་པོ་ཐིག་བྲི་བའི་ཚེ་དང་པོར་ནམ་མཁའི་ཐིག་བྲི་བར་གསུངས་པ་ནི་སངས་རྒྱས་ཐམས་ཅད་ལ་ཕྱག་འཚལ་ནས་ཞེས་
[38b.7]པ་ནས་བྱང་ཕྱོགས་སུ་ཁ་བལྟས་ནས་སྲད་དུ་བྲེས་ཏེ་ཞེས་པའི་བར་གྱིས་སོ། །དེ་ནས་སའི་དཀྱིལ་འཁོར་གྱི་ཐིག་བྲི་བའི་ཕྱིར། །ནུབ་ཕྱོགས་སུ་ཁ་བལྟས་ལ་བསྒྱུར་ཏེ་ཐིག་གདབ་པོ་ཞེས་གསུངས་པ་ཡིན་ནོ། །ལྷག་མ་རྣམས་འདིར་མ་གསུངས་པ་ནི་སྙིང་རྗེ་ཆེན་པོའི་དཀྱིལ་འཁོར་དུ་
[39a]
[39a.1]ཐིག་བྲི་བ་ཞིབ་ཏུ་བཤད་ཟིན་པས་འདིར་ཡང་ལྷག་མ་རྣམས་དེ་དང་འདྲ་བར་ཤེས་པར་བྱའོ། །དེ་ནས་སྙིང་པོའི་དཀྱིལ་འཁོར་གྱི་ཐིག་བྲི་བའི་སློབ་དཔོན་གྱི་ཏིང་ངེ་འཛིན་བཤད་པའི་ཕྱིར། དེ་ནས་བདག་ཉིད་རྡོ་རྗེ་སེམས་དཔའ་ལག་ན་རྡོ་རྗེར་དེའི་ཕྱག་རྒྱའམ། 
[39a.2]ཡི་གེ་བ་ཞེས་བྱ་བས་བྱིན་གྱིས་བརླབས་ཏེ་ནང་དུ་ཞུགས་ལ་སྙིང་པོའི་དཀྱིལ་འཁོར་བྲི་བར་བྱའི་ཞེས་གསུངས་ཏེ། དེའི་སློབ་དཔོན་གྱི་ཏིང་ངེ་འཛིན་ནི་བྱང་ཆུབ་པའི་ས་བོན་ཡི་གེ་ཨས་བསྐྱེད་པའི་རྡོ་རྗེ་སེམས་དཔར་སློབ་དཔོན་བདག་ཉིད་བྱིན་གྱིས་བརླབ་པའོ། །རྡོ་རྗེ་སེམས་དཔའ་ལ་ཡང་
[39a.3]ལས་ཀྱི་རྡོ་རྗེ་སེམས་དཔའ་ལ་སོགས་པ་བཞིན་དུ་འདྲེན་པ་ཡང་ཡོད་དེ། སྐབས་འདིར་ནི་གཞན་ལ་མི་བྱའི་རྡོ་རྗེ་སེམས་དཔའ་ཕྱག་ན་རྡོ་རྗེ་ལ་བྱའོ། །དེ་ནས་དཀྱིལ་འཁོར་བར་མའི་སྣམ་བུའི་ཐིག་བྲི་བའི་ཏིང་ངེ་འཛིན་བསྟན་པའི་ཕྱིར། །དེ་བཞིན་དུ་དཀྱིལ་འཁོར་གཉིས་པ་ལ་ཡང་
[39a.4]ཞེས་པ་ནས། སྙིང་པོ་ཉིད་ཀྱི་རང་གི་ངོ་བོར་བྱིན་གྱིས་བརླབས་ལ་ཞེས་པའི་བར་དུ་གསུངས་ཏེ། དེ་ལ་དཀྱིལ་འཁོར་སྣམ་བུ་བར་མའི་ནང་ན་ལོངས་སྤྱོད་རྫོགས་པའི་སྐུ་དང་སྤྲུལ་པའི་སྐུ་གཉིས་བཞུགས་པས་དཀྱིལ་འཁོར་དེའི་ཐིག་བྲི་བའི་ཚེའང་སྐུ་དེ་གཉིས་ཀྱི་རྒྱུའི་ཏིང་ངེ་འཛིན་
[39a.5]རྣམ་པ་བཞི་སློབ་དཔོན་བྱིན་གྱིས་བརླབས་ཏེ། སློབ་དཔོན་གྱིས་ཏིང་ངེ་འཛིན་དེ་རྣམས་དམིགས་ནས་བྱའོ་ཞེས་པའི་དོན་ཏོ། །དེ་ནས་གཟོད་མ་ནས་ཞི་བ་ནི་བྱང་ཆུབ་པའོ། །གཉིས་སུ་མེད་པའི་རྣལ་འབྱོར་གྱི་གཟུགས་ནི་སྤྱོད་པའོ། །དེ་བཞིན་གཤེགས་པའི་གཟུགས་ནི་ཀུན་དུ་
[39a.6]སངས་རྒྱས་པའོ། །སྙིང་པོ་ཉིད་ཀྱི་རང་གི་ངོ་བོ་ནི་མྱ་ངན་ལས་འདས་པའོ། །དེ་ནས་དེ་བཞིན་གཤེགས་པའི་གནས་པ་མངོན་དུ་བྱེད་ཅིང་ཞེས་པ་ནས། ལྷའི་གནས་བཤམ་པར་བྱའོ་ཞེས་པའི་བར་གྱིས་དེའི་རྒྱུད་ནས་བཤད་པ་གནས་གཏན་ལ་ཕབ་པ་ཡིན་ཏེ། ཕྱིས་ཀྱང་འཆད་དོ། །
[39a.7]དེ་ལ་སྣམ་བུ་གཅིག་ལས་ཀྱང་གསུམ་དུ་བགོས་ཏེ། སུམ་ཆ་ལ་འཁོར་ས་བྱ་ཞིང་སུམ་གཉིས་ལ་ལྷའི་གཟུགས་བྱའོ་ཞེས་པའི་དོན་ཏོ། །དེ་བཞིན་གཤེགས་པའི་གནས་པ་མངོན་དུ་བྱེད་ཅིང་སྲད་བུ་བྲེས་ལ་ཞེས་པས་དེ་ལྟར་ལྷའི་གནས་དང་འཁོར་ས་དགོད་པ་གྱ་ཚོམ་དུ་མི་བྱ་བར་ཐིག་
[39b]
[39b.1]བཏབ་སྟེ་བྱ་བས་དེ་ཉིད་ཀྱི་ཚེ་ན་ཡང་དེ་བཞིན་གཤེགས་པའི་སྤྱོད་པ་སྟོང་པ་ཉིད་ལ་དམིགས་པར་བྱའོ་ཞེས་པའི་དོན་ཏོ། །དེ་ནས་དཀྱིལ་འཁོར་གྱི་ཚོན་རྩི་རྣམས་བྱིན་གྱིས་བརླབ་པའི་ཆོ་ག་བསྟན་པའི་ཕྱིར། དེ་ནས་ཡང་བདག་ཉིད་བཅོམ་ལྡན་འདས་རྣམ་པར་སྣང་མཛད་དུ་དེའི་ཕྱག་རྒྱས་བྱིན་
[39b.2]གྱིས་བརླབས་ལ་ཞེས་པ་ནས། བདུད་སྡེ་སྡང་བ་ཐམས་ཅད་ལ། །རྣམ་པ་ཀུན་དུ་བསྡིགས་པར་བྱེད། །ཅེས་པའི་བར་དུ་གསུངས་པ་ཡིན་ཏེ། དེ་ལ་བདག་ཉིད་བཅོམ་ལྡན་འདས་རྣམ་པར་སྣང་མཛད་དུ་དེའི་ཕྱག་རྒྱས་བྱིན་གྱིས་བརླབས་ལ་ཞེས་པ་ནི་ཚོན་རྣམས་བྱིན་གྱིས་རློབ་པའི་ཚེ་རྡོ་
[39b.3]རྗེའི་ཕྱག་རྒྱས་སློབ་དཔོན་ཉིད་རྣམ་པར་སྣང་མཛད་ཀྱི་སྐུར་བྱིན་གྱིས་རློབས་ཤིག་ཅེས་པ་སྟེ། རྡོ་རྗེ་ནི་ཡེ་ཤེས་ཀྱི་མཚན་མ་ཡིན་པས་ན་ཡེ་ཤེས་ལྔས་བྱིན་གྱིས་བརླབས་པའི་དོན་ཏོ། །ཚོན་རྣམས་བྱིན་གྱིས་བརླབ་པ་ཡང་ཀུན་རྫོབ་དང་དོན་དམ་པ་རྣམ་པ་གཉིས་ཏེ། དེ་ལ་དོན་དམ་པར་བྱིན་
[39b.4]གྱིས་བརླབ་པའི་ཕྱིར། ཆོས་ཀྱི་དབྱིངས་རྒྱ་ཆེན་པོར་བྱིན་གྱིས་བརླབས་ཏེ་ཞེས་གསུངས་པ་ཡིན་ཏེ། དེས་ནི་མཚོན་སྣ་ཚོགས་ཆོས་ཀྱི་དབྱིངས་རྒྱ་ཆེན་པོ་སྟོང་པ་ཉིད་དུ་བྱིན་གྱིས་བརླབ་བོ་ཞེས་བསྟན་ཏོ། །ཐོག་མར་ཚོན་རྩི་དཀར་པོ་བླངས་ལ་ཞེས་པས་ནི་ཀུན་རྫོབ་ཀྱི་སྒོ་ནས་ཚོན་རེ་
[39b.5]རེ་ཞིང་ཡང་ལྷ་རེ་རེས་བྱིན་གྱིས་བརླབ་པར་གསུངས་པ་ཡིན་ཏེ། དེ་ལ་ཚོན་དཀར་པོ་ནི་ཆོས་ཀྱི་དབྱིངས་ཀྱིས་བྱིན་གྱིས་བརླབ་པར་གསུངས་པ་ལ། ཆོས་ཀྱི་དབྱིངས་དེའི་རང་བཞིན་དང་མཐུ་བསྟན་པའི་ཕྱིར། འདི་ནི་ཆོས་དབྱིངས་དག་པ་སྟེ། སེམས་ཅན་ཁམས་ནི་རྣམ་སྤྱོང་བ། །
[39b.6]འདི་ནི་བདག་ཉིད་དེ་བཞིན་གཤེགས། །ཉེས་པ་ཐམས་ཅད་རྣམ་པར་སྤངས། །ཞེས་གསུངས་པ་ཡིན་ནོ། །ཆོས་ཀྱི་དབྱིངས་ཀྱི་དོན་དེ་ལྟ་བུར་བསམས་ནས་དོན་དེ་ཡི་གེར་འབར་བ་ལ་སོགས་པའི་ཡོན་ཏན་བཤད་པ་དེ་ལྟ་བུས་བྱིན་གྱིས་བརླབ་པོ། །དེ་ནས་ཚོན་དམར་པོ་བྱིན་གྱིས་བརླབ་
[39b.7]པའི་ཕྱིར། དེ་ནས་ཚོན་རྩི་གཉིས་པ་ནི། །ཞེས་བྱ་བ་ལ་སོགས་པ་གསུངས་ཏེ། ཡི་གེ་ཨའི་ས་བོན་གྱིས་བསྐྱེད་པའི་སངས་རྒྱས་ཐུབ་དཀས་བྱིན་གྱིས་བརླབ་པར་གསུངས་སོ། །དེ་ནས་ཚོན་སེར་པོ་ལ་ཡི་གེ་ཀའི་ས་བོན་གྱིས་བསྐྱེད་པའི། སངས་རྒྱས་གསེར་ཐུབ་ཀྱིས་བྱིན་གྱིས་བརླབ་
[40a]
[40a.1]པའི་ཕྱིར། དེ་ནས་སྔགས་པས་ཚོན་གསུམ་པ། །ཞེས་པ་ལ་སོགས་པ་གསུངས་པ་ཡིན་ནོ། །ཚོན་ལྗང་གུ་ལ་སྙིང་པོ་བྱང་ཆུབ་ན་བཞུགས་པའི་སྐུས་བྱིན་གྱིས་བརླབ་པའི་ཕྱིར། དེ་ནས་མརྒད་འདྲ་བ་ཡི། །ཞེས་པ་ལ་སོགས་པ་གསུངས་པ་ཡིན་ཏེ། ཚོན་ལྗང་གུའི་ཁ་
[40a.2]དོག་ནི་ནོར་བུ་མརྒད་ཀྱི་ཁ་དོག་ལྟ་བུའོ། །ཚོན་ནག་པོ་ཁམས་གསུམ་རྣམ་པར་རྒྱལ་བས་བྱིན་གྱིས་བརླབ་པའི་ཕྱིར། དེ་ནས་ཚོན་རྩི་ནག་པོ་སྟེ། ཞེས་བྱ་བ་ལ་སོགས་པ་གསུངས་པ་ཡིན་ཏེ། དེ་ལ་ཡི་གེ་ཧས་བསྐྱེད་པའི་ཁྲོ་བོའི་གཟུགས་དེ་ཡང་ཅི་འདྲ་ཞེ་ན། འབར་བའི་ཕྲེང་བ་རྣམ་པར་
[40a.3]འཕྲོ། །དུས་མཐའི་མེ་ལྟར་མི་བཟད་པ། །ཞེས་པ་ལ་སོགས་པའོ། །དེ་ཡང་ཚོན་སྣ་ལྔ་རྣམས་ཡེ་ཤེས་ལྔའི་རང་བཞིན་དུ་བལྟ་སྟེ་དཀར་པོ་ནི་ཆོས་ཀྱི་དབྱིངས་ཀྱི་རང་བཞིན་ནོ། །དམར་པོ་ནི་སངས་རྒྱས་ཐུབ་དཀའི་རང་བཞིན་ཏེ་མེ་ལོང་ལྟ་བུའོ། །སེར་པོ་ནི་མཉམ་པ་ཉིད་ཀྱི་ཡེ་ཤེས་སོ། །
[40a.4]ལྗང་གུ་ནི་སོ་སོར་ཀུན་དུ་རྟོག་པའི་ཡེ་ཤེས་སོ། །ནག་པོ་ནི་བྱ་བ་སྒྲུབ་པའི་ཡེ་ཤེས་སོ། །དེ་དག་གི་རིམ་པ་བཤད་པ་ནི་དང་པོར་ཆོས་ཀྱི་དབྱིངས་ཉིད་དུ་འཇུག་ལ། སྟོང་པ་འབའ་ཞིག་ཏུ་དམིགས་པར་ཡང་མི་རུང་སྟེ་སྙིང་རྗེ་ཆེན་པོའི་དབང་གིས་སེམས་ཅན་ལ་དམིགས་ཤིང་ཆགས་པ་
[40a.5]བསྐྱེད་པའི་ཕྱིར་དེའི་འོག་ཏུ་ཚོན་དམར་པོ་དགྱེའོ། །སེམས་ཅན་གྱི་དོན་ལ་ཞུགས་པས་རྒྱས་པར་འགྱུར་ཏེ། དེ་བས་ན་དེའི་འོག་ཏུ་ཚོན་སེར་པོ་བྲིའོ། །རྒྱས་ཤིང་མཐུ་དང་ལྡན་པས་ན་ལས་ཐམས་ཅད་ནུས་པ་སྟེ། བདག་དང་གཞན་གྱི་དོན་ནུས་པས་དེའི་འོག་ཏུ་ཚོན་ལྗང་གུ་བྲིའོ། །
[40a.6]འཇམ་པོས་འདུལ་བ་ལ་ཡང་འཇམ་པོར་སྟོན། མ་རུངས་པ་རྣམས་ལ་ཡང་ཁྲོ་བོར་སྟོན་ཏེ་ཐབས་གཞན་གྱིས་མཐུ་མ་རུངས་པ་རྣམས་ལ་ཐབས་གཞན་མེད་ན་མཐར་དྲག་ཤུལ་གྱིས་གདུལ་བའི་ཕྱིར། ཐ་མར་ནག་པོ་གཞག་སྟེ་ཁྲོ་བོ་ལ་སོགས་ཏིང་ངེ་འཛིན་རྣམ་པར་སྤྲུལ་པ་ཞེས་གོང་དུ་
[40a.7]སྨོས་པ་དེ། དེ་ནས་བཅོམ་ལྡན་འདས་རྣམ་པར་སྣང་མཛད་དེའི་ཚེ་ཏིང་ངེ་འཛིན་དེ་ལས་བཞེངས་ནས་ཞེས་བྱ་བ་ལ་སོགས་པ་འདི་མན་ཆད་ཀྱིས་འཆད་དེ། ཏིང་ངེ་འཛིན་དེ་ལས་བཞེངས་ཞེས་པ་ནི་སྔར་ཏིང་ངེ་འཛིན་དུ་ཞུགས་པ་ལས་བཞེངས་ནས་རྒྱལ་བའི་ཏིང་ངེ་འཛིན་ལ་འཇུག་
[40b]
[40b.1]པའོ། །མཐའ་ཡས་པས་རྣམ་པར་རྒྱལ་བ་ཞེས་པ་ནི་གྲངས་མེད་པའི་རྒོལ་བ་རྣམས་ཀྱིས་མི་ཚུགས་པས་ན་གྲངས་མེད་པ་ལས་རྒྱལ་བ་ཞེས་པའི་དོན་ཏོ། །ཐམས་ཅད་དུ་ཐོགས་པ་མེད་པའི་སྟོབས་ཞེས་བྱ་བའི་རིག་སྔགས་ཀྱི་རྒྱལ་མོ་དེ་བཞིན་གཤེགས་པ་ཐམས་ཅད་ཀྱི་ཡུལ་ལས་འབྱུང་བ་
[40b.2]འདི་འབྱུང་ངོ་ཞེས་པ་དེ་ལ་ཐམས་ཅད་དུ་ཐོགས་པ་མེད་པའི་སྟོབས་ཞེས་པ་ནི་ཀུན་རྫོབ་དང་དོན་དམ་པར་ཏེ། ཉོན་མོངས་པ་དང་ལྷའི་བུའི་བདུད་ལ་སོགས་པས་མི་ཚུགས་ཞེས་པའི་དོན་ཏོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་
[40b.3]ལས། ཡི་གེའི་འཁོར་ལོ་རིམ་པར་ཕྱེ་བ་རྒྱས་པའོ།། །།ད་ནི་ཕྱག་རྒྱའི་ལེའུ་བཤད་པར་བྱ་སྟེ། ཕྱག་རྒྱ་རྣམས་བཤད་པ་ཡང་སྤྱིར་འདུལ་བའི་འགྲོ་བ་ཟབ་ཅིང་རྒྱ་ཆེ་བ་རྣམས་མོས་པ་དང་དམིགས་པ་དེ་རྣམ་པ་གཉིས་སོ། །དེ་ལ་ཟབ་ཅིང་རྒྱ་ཆེ་བ་ལ་མོས་པའི་དོན་ཏོ། །འགྲོ་
[40b.4]བ་ནི་སྔགས་ཀྱི་ཚིག་རྣམས་བཤད་པས་སྔགས་ཚིག་དེ་བདག་གི་སྒྲའི་དེ་ཁོ་ན་ཉིད་ལ་དམིགས་ཤིང་བྱང་ཆུབ་ཀྱི་སེམས་ཀྱི་བསྒོམ་པ་སྔོན་དུ་འགྲོ་བའི་ལྷའི་གཟུགས་སུ་སྦྱོར་ཏེ་ལྷའི་གཟུགས་སྦྱོར་བ་དེ་ཡང་ཏིང་ངེ་འཛིན་དག་པ་དང་། རྣམ་པར་རྟོག་པ་གཞན་སྤངས་པ་དང་། ལྷའི་གཟུགས་
[40b.5]སུ་སྣང་བ་རྫོགས་པར་སྦྱོར་རོ། །དམིགས་པ་ཅན་གྱིས་གདུལ་བའི་འགྲོ་བ་ནི་སྔགས་ཀྱི་སྒྲའི་དེ་ཁོ་ན་ཉིད་ལ་དམིགས་པ་ལ་སོགས་པ་དེ་དག་མི་ནུས་ཏེ་ཕྱག་རྒྱ་ཙམ་བཅིངས་ནས་ལྷའི་གཟུགས་སུ་སྦྱོར་བར་བྱེད་པས་ན་དམིགས་པ་ཅན་གྱིས་གདུལ་བའི་འགྲོ་བ་དེ་དག་གི་ཕྱིར་བཅོམ་
[40b.6]ལྡན་འདས་ཀྱི་རྒྱུ་དང་འབྲས་བུའི་ཡོན་ཏན་རྣམས་ཕྱག་རྒྱའི་གཟུགས་སུ་བྱིན་གྱིས་བརློབ་པོ། །དེ་ལ་རལ་གྲི་དང་རྡོ་རྗེ་ལ་སོགས་པའི་ཕྱག་རྒྱ་ནི་ཡིད་ཀྱི་ཡོན་ཏན་ནོ། །དུང་གི་ཕྱག་རྒྱ་ལ་སོགས་པའི་ཕྱག་རྒྱ་ནི་གསུང་གི་ཡོན་ཏན་ནོ། །གཙུག་ཏོར་གྱི་ཕྱག་རྒྱ་ལ་སོགས་པའི་ཕྱག་རྒྱ་ནི་
[40b.7]སྐུའི་ཡོན་ཏན་ནོ། །ཇི་ལྟར་རིགས་པར་སྦྱར་བར་བྱའོ། །ཕྱག་རྒྱའི་ལེའུ་བཤད་པ་དེ་ཡང་། དེ་ནས་བཅོམ་ལྡན་འདས་ཀྱིས་ཐམས་ཅད་དང་ལྡན་པའི་འཁོར་འདུས་པ་ལ་གཟིགས་ནས། བྱང་ཆུབ་སེམས་དཔའ་གསང་བའི་བདག་པོ་ཕྱག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །གསང་བ་བའི་
[41a]
[41a.1]བདག་པོ་དེ་བཞིན་གཤེགས་པ་རྣམས་ལ་དེ་བཞིན་གཤེགས་པ་རྒྱན་དུ་གྱུར་པ། ཆོས་ཀྱི་དབྱིངས་རྟོགས་པའི་མཚན་མར་གྱུར་པའི་ཕྱག་རྒྱ་རིམ་པར་ཕྱེ་བ་རྒྱས་པ་ཞེས་བྱ་བ་ལ་སོགས་པ་སྟེ། དེ་ལ་དེ་བཞིན་གཤེགས་པའི་རྒྱན་དུ་གྱུར་པ་ཞེས་པའི་གཙུག་ཏོར་དང་། 
[41a.2]སྤྱན་གྱི་ཕྱག་རྒྱ་ལ་སོགས་པ་སྐུའི་རྒྱུན་དུ་གྱུར་པའི་ཕྱིར་རོ། །ཆོས་ཀྱི་དབྱིངས་རྟོགས་པའི་མཚན་མར་གྱུར་པ་ཞེས་པ་ནི་དེ་བཞིན་ཉིད་ཀྱི་ཡེ་ཤེས་ཏེ་དེ་རྟོགས་ཤིང་ཆུད་པར་བྱེད་པའི་མཚན་མར་རལ་གྲི་དང་རྡོ་རྗེ་ལ་སོགས་པའི་ཕྱག་རྒྱའོ། །གང་གིས་བརྒྱན་ན་བྱང་ཆུབ་སེམས་
[41a.3]དཔའ་རྣམས་ཞེས་པ་ནས། དེ་རྣམས་ཀྱང་དེ་དག་གི་ངག་ཉན་པར་འགྱུར་ཞེས་པའི་བར་གྱིས་ནི་ཕྱག་རྒྱ་དེ་རྣམས་བསྟན་པའི་དགོས་པ་བཤད་པ་སྟེ། བྱང་ཆུབ་སེམས་དཔའ་གང་དག་ཕྱག་རྒྱ་དེ་རྣམས་དང་ལྡན་ན། དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་ཆེན་པོའི་
[41a.4]མཚན་མས་བཏབ་པས་དེ་དག་ལ་ལྷ་དང་མི་དང་ལྷ་མ་ཡིན་ལ་སོགས་པ་རྣམས་ཀྱིས་བརྫི་བར་མི་འགྱུར་ཞིང་ལྷ་དང་ལྷ་མ་ཡིན་ལ་སོགས་པ་དེ་རྣམས་ཀྱང་བྱང་ཆུབ་སེམས་དཔའ་དེ་དག་གི་ངག་ཉན་པར་འགྱུར་རོ། །ཇི་ལྟར་འཇིག་རྟེན་ན་རྒྱལ་བའི་ཕྱག་རྒྱ་འཆང་བའི་སྐྱེས་བུ་དེ་ལ་འཇིག་རྟེན་
[41a.5]པའི་མི་རྣམས་ཀྱང་བརྫི་བར་མི་བྱེད་ལ། འཇིག་རྟེན་པ་རྣམས་དེའི་ངག་ཀྱང་ཉན་པར་འགྱུར་བ་དང་འདྲ་སྟེ། མདོར་ན་ཕྱག་རྒྱ་འདི་རྣམས་བཤད་པས་གདུལ་བའི་འགྲོ་བ་རྣམས་ལ་མཐོང་བའི་ཆོས་དང་། ཚེ་ཕྱི་མ་ལ་ཕན་པར་འགྱུར་བར་བསྟན་ཏོ། །དེ་ནས་བཅོམ་ལྡན་འདས་
[41a.6]ཀྱིས་དེའི་ཚེ་སྟོབས་ཐོགས་པ་མེད་པར་གནས་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་པ་ནི་འོག་ནས་བྱུང་བའི་ཕྱག་རྒྱ་དེ་དག་ཉིད་སྟོབས་ཐོགས་པ་མེད་པའི་གནས་ཞེས་བྱ་སྟེ། བཅོམ་ལྡན་འདས་ཏིང་ངེ་འཛིན་དེ་ལ་སྙོམས་པར་ཞུགས་ནས་ཕྱག་རྒྱ་དེ་
[41a.7]དག་འཆད་པ་ན་ཏིང་ངེ་འཛིན་དེའི་མིང་སྟོབས་ཐོགས་པ་མེད་པའི་གནས་བྱིན་གྱིས་རློབ་པ་ཞེས་བྱ་བའོ། །དེ་ལ་ཐོགས་པ་མེད་པ་ཞེས་བྱ་བ་ནི་བཅོམ་ལྡན་འདས་ཀྱི་སྐུ་མི་ཟད་པ་ལ་སོགས་པའི་རྡོ་རྗེའི་རྒྱན་དེ་དག་ཅི་ལ་ཡང་ཐོགས་པ་མེད་པའོ། །སྟོབས་ཞེས་པ་ནི་དེ་ལྟར་ཐོགས་པ་མེད་པ་
[41b]
[41b.1]ཉིད་སྟོབས་སུ་གྱུར་པའོ། །གནས་ཞེས་པ་ནི་བཅོམ་ལྡན་འདས་ཀྱི་སྐུ་ལ་བྱ་ལ། བྱིན་གྱིས་རློབ་པ་ཞེས་པ་ནི་བཅོམ་ལྡན་འདས་ཀྱི་སྐུ་མི་ཟད་པ་ལ་སོགས་པ་རྡོ་རྗེ་ཐོགས་པ་མེད་པའི་སྟོབས་སུ་གྱུར་པ་དེ་ཉིད་ཕྱག་རྒྱའི་ངོ་བོ་བྱིན་གྱིས་རློབ་པའོ། །བཅོམ་ལྡན་འདས་ཏིང་ངེ་འཛིན་དེ་ལ་
[41b.2]སྙོམས་པར་ཞུགས་མ་ཐག་ཏུ་རིག་སྔགས་ཀྱི་རྒྱལ་མོ་ཐམས་ཅད་དུ་ཐོགས་པ་མེད་པའི་སྟོབས་ཅན། མི་མཉམ་པ་དང་མཉམ་པའི་སྟོབས་ཅན། དམ་ཚིག་ལ་འཇུག་པར་བྱེད་པ་སྟོབས་གསུམ་དང་ལྡན་པ་བྱུང་ངོ་ཞེས་པ་ལ་སོགས་པ་མེད་པའི་སྟོབས་ཅན་ཞེས་པ་ནི་གོང་མ་བཞིན་ནོ། །མི་
[41b.3]མཉམ་པ་དང་མཉམ་པའི་སྟོབས་ཞེས་པ་ནི་ཐོགས་པ་མེད་པའི་སྟོབས་དེ་ཉིད་གང་དང་གང་མི་མཉམ་པའོ། །དམ་ཚིག་ལ་འཇུག་པར་བྱེད་པ་ཞེས་པ་ནི། དམ་ཚིག་གི་དོན་ནི་སྔར་བཤད་ཟིན་ལ། དམ་ཚིག་ལ་འཇུག་པ་ནི་སྐུ་མི་ཟད་པ་ལ་སོགས་པའི་རང་བཞིན་གྱི་དཀྱིལ་འཁོར་འོག་མའི་འགྲོ་
[41b.4]བ་རྣམས་ཀྱི་ལྟ་བའི་སྤྱོད་ཡུལ་དུ་མི་འགྱུར་བས་དེའི་བྱིན་རླབས་སུ་གྱུར་པ་དམ་ཚིག་གི་ཕྱག་རྒྱ་དང་སྔགས་འདི་བཅིངས་ཤིང་བརྗོད་པ་ན་རང་བཞིན་དཀྱིལ་འཁོར་དེ་མཐོང་བ་དང་འདྲ་བས་ན་འཇུག་པ་ཞེས་བྱའོ། །གཉིས་སུ་ན་སྲུང་བའི་དམ་ཚིག་རྣམས་ལས་ཉམས་པས་དམ་ཚིག་གི་ཕྱག་རྒྱ་
[41b.5]དང་སྔགས་འདི་བྱས་ན་དཀྱིལ་འཁོར་མཐོང་བ་དང་འདྲ་སྟེ། དེ་བྱས་པ་ཙམ་གྱིས་དམ་ཚིག་ལས་ཉམས་ངེས་སོ། །སླར་དམ་ཚིག་ཏུ་ཞུགས་པར་འགྱུར་བས་ན་དམ་ཚིག་ལ་འཇུག་པར་བྱེད་པ་ཞེས་བྱའོ། །གསུམ་དུ་ན་དཀྱིལ་འཁོར་དུ་འཇུག་པའི་ཚེ་དམ་ཚིག་གི་ཕྱག་རྒྱ་དང་
[41b.6]སྔགས་འདི་བྱས་ཏེ་འཇུག་པས་ན་དམ་ཚིག་ལ་འཇུག་པ་ཞེས་བྱའོ། །གསང་བ་པའི་བདག་པོ་རིག་སྔགས་ཀྱི་རྒྱལ་མོ་འདི་ནི་དེ་བཞིན་གཤེགས་པ་ཐམས་ཅད་ཀྱིས་ཡང་དག་པར་སྟོན་པར་བྱེད་པ་ཞེས་པ་ནི་རིག་པ་ནི་བརྗོད་པས་སངས་རྒྱས་ཐམས་ཅད་ཀྱི་གནས་རང་བཞིན་གྱི་དཀྱིལ་
[41b.7]འཁོར་མཐོང་བ་དང་འདྲ་བས་ན་སངས་རྒྱས་ཐམས་ཅད་ཀྱི་ཡང་དག་པར་སྟོན་པར་བྱེད་པ་ཞེས་བྱའོ། །གཉིས་སུ་ན་གཟུགས་བརྙན་གྱི་དཀྱིལ་འཁོར་བྲིས་པ་ཡང་རིག་པ་འདི་བརྗོད་ནས་སྟོན་པའམ་རིག་པ་འདི་བརྗོད་ནས་སངས་རྒྱས་ཐམས་ཅད་ཀྱི་དཀྱིལ་འཁོར་དེ་མཐོང་བར་འགྱུར་
[42a]
[42a.1]བས་ན་སངས་རྒྱས་ཀྱི་ས་དང་ཡང་དག་པར་སྟོན་པར་བྱེད་པ་ཞེས་བྱའོ། །ཆོས་གསུམ་གྱི་ལམ་གྱི་མཚམས་ལས་མི་འདའ་བར་བྱེད་པ་ཞེས་པ་ལ་ཆོས་གསུམ་ནི་དེ་བཞིན་གཤེགས་པའི་སྐུ་དང་གསུང་དང་རྡོ་རྗེའི་ཡིད་མི་ཟད་པའི་རྒྱན་ནམ་སྐུ་གསུམ་སྟེ་དེའི་ལམ་ནི་དམ་
[42a.2]ཚིག་སྲུང་བའི་བྱ་བ་ལ་སོགས་པ་སྟེ་ལམ་དེ་ལས་མི་འདའ་བའོ། །ས་དང་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པ་ཡིན་ཏེ་ཞེས་པ་ནི་དམ་ཚིག་དེར་ཞུགས་ནས་བཅོམ་ལྡན་འདས་ལ་མཆོད་པ་ལ་སོགས་པ་སྦྱིན་པའི་ཕ་རོལ་ཏུ་ཕྱིན་པ་ལ་སོགས་རིམ་གྱིས་རྫོགས་པར་བྱེད་པ་དང་། 
[42a.3]དེའི་མཐུས་ས་ལ་རིམ་གྱིས་འཕར་བར་འགྱུར་བས་ན་ས་དང་པོ་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པའོ། །སངས་རྒྱས་ཀུན་གྱི་དམ་ཚིག་ནི། །ཕྱག་རྒྱ་འདི་ལ་རབ་ཏུ་གནས། །ཞེས་པ་ནི་དམ་ཚིག་གི་དོན་དམ་ཚིག་སྲུང་བ་ལས་མི་འདའ་བའམ། སྐུ་མི་ཟད་པ་ལ་སོགས་པ་
[42a.4]རྟོག་པར་བྱེད་པའམ། སྐུ་དེ་དག་ཡོངས་སུ་ཐོབ་པར་བྱེད་པ་དེ་དག་ཕྱག་རྒྱ་འདིའི་སྒོ་ནས་མཚོན་ཅིང་རྟོག་པར་བྱེད་པས་ན། ཕྱག་རྒྱ་འདི་ལ་རབ་ཏུ་གནས། །ཞེས་བྱའོ། །རྒྱ་འདི་ཕྱག་རྒྱ་ཆེན་པོ་སྟེ། །ཆོས་དབྱིངས་རྣམ་པར་སྦྱོང་བའོ། །ཞེས་པ་ནི་ཆོས་ཀྱི་དབྱིངས་
[42a.5]སྟོང་པ་ཉིད་ཕྱག་རྒྱ་འདིས་མཚོན་ཅིང་རྟོག་པར་འགྱུར་བས་ཆོས་ཀྱི་དབྱིངས་སྦྱོང་བ་ཞེས་བྱའོ། །ཕྱག་རྒྱ་དཔལ་དང་ལྡན་པ་ནི། །ཆོས་ཀྱི་འཁོར་ལོ་ཞེས་སུ་གྲགས། །འཇིག་རྟེན་མགོན་པོ་སྐྱོབ་རྣམས་ཀྱིས། །འཁོར་ལོ་རབ་ཏུ་འདིས་བསྐོར་རོ། །ཆོས་ཀྱི་དབྱིངས་སུ་
[42a.6]བྱིན་བརླབས་ནས། །ཆོས་ཀྱི་འཁོར་ལོ་བསྐོར་བའི་ཕྱིར། །རྡོ་རྗེ་སེམས་དཔར་བྱིན་བརླབས་ཏེ། །དཔལ་དང་ལྡན་པ་ཞེས་པ་ནི། །རྡོ་རྗེ་སེམས་དཔའ་ཉིད་ལ་དཔལ་རྡོ་རྗེ་སེམས་དཔའ་དེ་ལུང་གི་ཆོས་དང་རྟོགས་པའི་ཆོས་རྣམས་ཀྱི་འཁོར་ལོ་བསྐོར་བ་ཡིན་ལ། ཕྱག་རྒྱ་རྡོ་རྗེ་སེམས་དཔར་
[42a.7]བསྒྱུར་ན་བྱང་ཆུབ་སེམས་དཔའ་འཇིག་རྟེན་གྱི་མགོན་པོ་རྣམས་ཀྱང་ཆོས་ཀྱི་འཁོར་ལོ་བསྐོར་བར་བྱེད་དོ་ཞེས་པའོ། །སངས་རྒྱས་སྐྱོབ་པ་ཐམས་ཅད་ཀྱི། །ཕྱག་རྒྱ་ཆེན་པོ་རལ་གྲིའི་རྒྱ། །འདིས་ནི་ལྷན་ཅིག་སྐྱེས་པ་ཡིན། །འཇིག་ཚོགས་ལྟ་བ་གཅོད་པར་བྱེད། །ཅེས་པ་ནི་རལ་
[42b]
[42b.1]གྲིའི་ཕྱག་རྒྱ་ནི་ཆོས་དང་གང་ཟག་ལ་བདག་མེད་པར་རྟོག་པའི་ཡེ་ཤེས་ཀྱི་མཚན་མར་གྱུར་པ་སྟེ། ཡེ་ཤེས་འདིས་ནི་ལྷན་ཅིག་སྐྱེས་པའི་བདག་ཏུ་ལྟ་བ་རྣམས་གཅོད་དོ་ཞེས་པའོ། །ཕྱག་རྒྱ་དཔལ་དང་ལྡན་པ་འདི། །ཆོས་ཀྱི་དུང་ཞེས་རྣམ་པར་བསྒྲགས། །འདི་ནི་འཇིག་རྟེན་འདི་དག་ན། །
[42b.2]སངས་རྒྱས་བྱང་ཆུབ་སེམས་དཔའ་རྣམས། །ཞི་བ་མྱ་ངན་འདས་འགྲོ་བ། །རྡུལ་དང་བྲལ་བའི་ཆོས་འཆད་དོ། །ཞེས་པ་ནི་དུང་གི་ཕྱག་རྒྱ་སྟེ་སངས་རྒྱས་ཀྱི་གསུང་གི་མཚན་མར་གྱུར་པ་སྟེ། སངས་རྒྱས་དང་བྱང་ཆུབ་སེམས་དཔའ་རྣམས་སངས་རྒྱས་ཀྱི་གསུང་འདིས་རྡུལ་དང་བྲལ་
[42b.3]བའི་ཆོས་རྣམས་མྱ་ངན་ལས་འདས་པ་ཞི་བ་ཐོབ་པར་བྱེད་པ་འཆད་དོ་ཞེས་པའོ། །པདྨ་དམ་པ་དཔལ་ལྡན་འདི། །སངས་རྒྱས་སྐྱོབ་པ་ཐམས་ཅད་ཀྱི། །མི་ཤིགས་རྡོ་རྗེའི་གདན་ཡིན་ཏེ། །དེར་ནི་འདྲེན་པ་འཚང་རྒྱ་ཞིང་། །རྒྱལ་བ་སྲས་བཅས་ཐམས་ཅད་ནི། །འདི་ལས་སྐྱེ་དང་བྱང་ཆུབ་
[42b.4]འགྱུར། །ཞེས་པ་ནི་པདྨའི་ཕྱག་རྒྱ་དེ། སངས་རྒྱས་རྣམས་ཀྱི་གདན་ཡིན་ཏེ། །མགོན་པོ་སངས་རྒྱས་རྣམས་གང་དུ་བྱང་ཆུབ་པ་ན་ཡང་གདན་འདི་ལ་བཞུགས་ཏེ་བྱང་ཆུབ་ལ། སངས་རྒྱས་ཀྱི་སྲས་བྱང་ཆུབ་སེམས་དཔའ་རྣམས་ཀྱང་པདྨོ་འདི་ལས་སྐྱེས་ཞེས་པའོ། །ཕྱག་རྒྱ་ཆེན་པོ་རྡོ་རྗེའི་
[42b.5]རྒྱ། །མི་ཤེས་གྲོང་ཁྱེར་འཇིག་པ་སྟེ། །སངས་རྒྱས་རྣམས་ཀྱི་ཡེ་ཤེས་འདི། །ཉིད་ཀྱིས་བྱིན་གྱིས་བརླབས་ཏེ་བསྟན། །ཞེས་པ་ནི་བཅོམ་ལྡན་འདས་ཀྱི་དེ་མ་ཐག་པའི་ལམ་གྱི་ཡེ་ཤེས་དེ་རྡོ་རྗེའི་ཕྱག་རྒྱར་བྱིན་གྱིས་བརླབས་པ་སྟེ། མི་ཤེས་པའི་གྲོང་ཁྱེར་འཇིག་པ་ནི་ཡེ་ཤེས་དེས་སེམས་ལས་
[42b.6]བྱུང་བའི་འཁོར་དང་བཅས་པའི་མ་རིག་པ་རྣམས་འཇོམས་ཞེས་པའོ། །གཙུག་ཏོར་ཕྱག་རྒྱ་ཆེན་པོ་སྟེ། །གཙུག་ཏོར་ཞེས་ནི་བསྒྲགས་པ་ཡིན། །འདི་ནི་བཅིངས་པ་ཙམ་གྱིས་ཀྱང་། །རྒྱལ་བ་མཆོག་ཏུ་འགྱུར་བ་ཡིན། །ཞེས་པ་ནི་བཅོམ་ལྡན་འདས་ཀྱི་སྐྱེས་བུ་ཆེན་པོའི་མཚན་
[42b.7]གཙུག་ཏོར་དེ་ཕྱག་རྒྱར་བྱིན་གྱིས་བརླབས་པ་སྟེ། འདི་ནི་བཅིངས་པ་ཙམ་གྱིས་ཀྱང་། །རྒྱལ་བ་མཆོག་ཏུ་འགྱུར་བ་ཡིན། །ཞེས་པ་ནི་ཕྱག་རྒྱ་ལ་ནི་མང་པོ་བསྡུས་པ་ལས་ལྷའི་གཟུགས་སུ་འགྱུར་ལ་གཅིག་པུས་ལྷའི་གཟུགས་སུ་གྱུར་པ་ནི་གཙུག་ཏོར་གྱི་ཕྱག་རྒྱ་སྟེ་འདི་གཅིག་པུས་
[43a]
[43a.1]བཅིངས་པས་ཀྱང་སངས་རྒྱས་ཀྱི་སྐུར་བསྒྱུར་དུ་རུང་ཞེས་པའོ། །རྒྱལ་བ་དམ་པས་ཕྱག་རྒྱ་འདི། །མཛོད་སྤུ་ཞེས་ནི་རབ་ཏུ་བསྒྲགས། །འདི་ནི་བཅིངས་པ་ཙམ་གྱིས་སུ། །རྒྱལ་བ་མཆོག་ཏུ་འགྱུར་བ་ཡིན། །ཞེས་པ་བཅོམ་ལྡན་འདས་ཀྱི་སྐྱེས་བུ་ཆེན་པོའི་མཚན་སྨིན་མཚམས་
[43a.2]ནས་མཛོད་སྤུ་ཞེས་བྱ་བ་སྤུའི་ཉག་མ་གཅིག་གིས་བརྐྱང་ན་ནི་ཁམས་གསུམ་ཐམས་ཅད་དུ་ཡང་ཁྱབ་པར་འགྱུར་ལ་བསྐྱིལ་ན་དེ་ཉིད་དུ་ཟད་པ་དེ་ཕྱག་རྒྱ་འདིར་བྱིན་གྱིས་བརླབས་པ་སྟེ། འདི་འབའ་ཞིག་བཅིངས་པས་ཀྱང་སངས་རྒྱས་ཀྱི་སྐུར་བསྒྱུར་དུ་རུང་ཞེས་པའོ། །ལྷུང་བཟེད་ཀྱི་ཕྱག་རྒྱ་
[43a.3]ནི་ཚིགས་སུ་བཅད་པ་ཉིད་ཀྱིས་གསལ་བར་གསུངས་སོ། །སེམས་ཅན་ཀུན་ལ་མི་འཇིགས་པ། །དེ་ཡིས་རབ་ཏུ་སྦྱིན་པར་འགྱུར། །གང་གི་རྒྱ་ཆེན་དེ་བཅིངས་ན། །མི་འཇིགས་ཕྱག་རྒྱ་ཞེས་བསྒྲགས་སོ། །ཞེས་པ་ནི་མི་འཇིགས་པ་སྦྱིན་པའི་ཕྱག་རྒྱ་སྟེ། བདག་གམ་སེམས་ཅན་
[43a.4]རྣམས་བགེགས་ལ་སོགས་པས་སྐྲག་ཅིང་འཇིགས་པར་གྱུར་ན་ཕྱག་རྒྱ་བཅིངས་ཏེ་བསྟན་པས་དེ་ལས་ཐར་བར་འགྱུར་ཞེས་པའོ། །འདི་ནི་དམ་པ་བྱིན་རྒྱ་ཞེས། །འཇིག་རྟེན་མགོན་པོ་རྣམས་ཀྱི་སྒྲ། །འདི་ནི་བཅིངས་པ་ཙམ་གྱིས་སུ། །རྒྱལ་མཆོག་དམ་པ་སྩོལ་བར་བྱེད། །ཅེས་པ་ནི་བཅོམ་
[43a.5]ལྡན་འདས་ཀྱིས་སེམས་ཅན་རྣམས་ལ་མཆོག་སྦྱིན་པའི་ཕྱག་རྒྱ་སྟེ་ནམ་གྲུབ་པ་ལ་སོགས་པའི་མཆོག་འདོད་ན་མཆོག་སྦྱིན་པའི་ཕྱག་རྒྱ་འདི་བཅིངས་ནས་མནོད་དོ། །ཕྱག་རྒྱ་ཆེན་པོ་རྒྱ་ཆེན་འདིས། །སངས་རྒྱས་སྐྱོབ་པ་ཐམས་ཅད་ཀྱིས། །བདུད་ནི་རྣམ་པར་བསྡིགས་ཞེས་བྱ། །ཕུང་
[43a.6]བྱེད་ཐམས་ཅད་འཇིགས་པར་བྱེད། །འདི་ནི་བཅིངས་པ་ཙམ་གྱིས་སུ། །བདུད་སྡེ་ཤིན་ཏུ་མི་བཟད་དང་། །གེགས་དང་ལོག་འདྲེན་གཞན་དག་ཀྱང་། །ཐེ་ཚོམ་མེད་པར་རབ་ཏུ་འབྱེར། །ཞེས་པ་ནི་གེགས་རྣམ་པར་བསྐྲད་པའི་ཕྱག་རྒྱ་སྟེ་བཅིངས་པ་ཙམ་གྱིས་གེགས་ལ་སོགས་པ་ཐམས་
[43a.7]ཅད་རྣམ་པར་སྐྲག་ནས་སོ་སོར་འབྱེར་བར་འགྱུར་ཏེ། དེ་ལྟར་གེགས་རྣམས་སོ་སོར་བྱེར་ན་གེགས་མེད་པས་ཇི་ལྟར་བསམས་པའི་དོན་གྲུབ་པར་འགྱུར་བས་ན་རེ་བ་ཐམས་ཅད་ཡོངས་སུ་རྫོགས་པར་བྱེད་པའོ། །འདི་ནི་སངས་རྒྱས་མགོན་རྣམས་ཀྱི། །ཐུགས་རྗེ་ལས་བྱུང་སྤྱན་ཡིན་ཏེ། །
[43b]
[43b.1]མིག་གི་སྟེང་དུ་མཁས་པས་བཞག །དེ་ལས་སངས་རྒྱས་སྤྱན་དུ་འགྱུར། །ཞེས་པ་སངས་རྒྱས་བཅོམ་ལྡན་འདས་ཀྱི་སྙིང་རྗེ་ཆེན་པོའི་དབང་གིས་ཤེས་རབ་ཀྱི་སྤྱན་སེམས་ཅན་ཐམས་ཅད་ལ་གཟིགས་པ་ནི་སྙིང་རྗེ་ལས་བྱུང་བའི་སྤྱན་ཞེས་བྱ་སྟེ། སྤྱན་དེ་ཕྱག་རྒྱ་འདིར་བྱིན་གྱིས་བརླབས་བས་ན་
[43b.2]ཕྱག་རྒྱ་འདི་བཅིངས་ཏེ་མིག་ཏུ་གཞག་ན་བདག་སངས་རྒྱས་ཀྱི་སྐུར་བསྒྱུར་བའི་ཚེ་སངས་རྒྱས་ཀྱི་སྤྱན་དུ་འགྱུར་རོ། །འདི་ནི་ཞགས་པ་མཆོག་ཅེས་གྲགས། །སྡང་བ་ཐམས་ཅད་འཇིག་པར་བྱེད། །སྔགས་པས་འདི་བཅིངས་དེ་ཡི་ཚེ། །རྟག་ཏུ་སྡང་བ་བཅིངས་པར་འགྱུར། །ཞེས་པ་ནི་འཕགས་
[43b.3]པའི་ལམ་གྱི་ཡན་ལག་བརྒྱད་ཀྱི་རང་བཞིན་གྱི་ཡེ་ཤེས་སེམས་ཅན་ཐམས་ཅད་འདོན་པར་བྱེད་པ་ཞགས་པའི་ཕྱག་རྒྱར་བྱིན་གྱིས་བརླབས་ཏེ། ཞགས་པའི་ཕྱག་རྒྱ་འདི་བཅིངས་པས་བགེགས་ལ་སོགས་པའི་གནོད་པ་རྣམས་འཆིང་བའི་ལས་བྱེད་དོ་ཞེས་པའོ། །སངས་རྒྱས་སྐྱོབ་པ་
[43b.4]ཐམས་ཅད་ཀྱི། །ལྕགས་ཀྱུ་ཞེས་ནི་འདི་བཤད་དེ། །བྱང་ཆུབ་སེམས་དཔའ་བདག་ཉིད་ཆེ། །ས་བཅུ་དག་ལ་གནས་པ་དང་། །སྡང་བར་སེམས་པ་གཞན་དག་ཀྱང་། །སངས་རྒྱས་རབ་ཏུ་འགུགས་པར་བྱེད། །ཅེས་པ་ནི་དེ་བཞིན་གཤེགས་པའི་རྒྱུ་དང་འབྲས་བུའི་སྤྱོད་པ་རྣམས་
[43b.5]ལས་རྒྱུའི་ཚེ་ན་བསྡུ་བ་རྣམ་པ་བཞིས་སེམས་ཅན་རྣམས་སྡུད་ཅིང་འདྲེན་པ་དང་། འབྲས་བུའི་ཚེ་སྐུ་མི་ཟད་པ་ལ་སོགས་པའི་རྡོ་རྗེའི་རྒྱན་གྱིས་སེམས་ཅན་རྣམས་སྡུད་ཅིང་འདྲེན་པའི་སྤྱོད་པ་དེ་དག་ཉིད་ལྕགས་ཀྱུས་ཕྱག་རྒྱར་བྱིན་གྱིས་བརླབས་པ་སྟེ། ལྕགས་ཀྱུས་ཀྱང་བགེགས་ལ་སོགས་
[43b.6]པ་གནོད་པར་བྱེད་པ་རྣམས་དང་བྱང་ཆུབ་སེམས་དཔའ་ས་བཅུ་ལ་གནས་པ་ཡང་སྟེ་ཐམས་ཅད་འདྲེན་པར་བྱེད་དེ་བྱང་ཆུབ་སེམས་དཔའ་ས་བཅུ་ལ་གནས་པ་ཡང་འགུགས་ན་གཞན་ལྟ་སྨོས་ཀྱང་ཅི་དགོས་ཞེས་པའོ། །དེ་བཞིན་གཤེགས་པའི་ལྟེ་བའི་ཕྱག་རྒྱ་ལ་ཕྱག་རྒྱ་དེ་ཉིད་ལས་ཞེས་པ་ནི་
[43b.7]ལྕགས་ཀྱུའི་ཕྱག་རྒྱལ་སྙེགས་ཏེ་ལྕགས་ཀྱུའི་ཕྱག་རྒྱ་ལས་སྲིན་ལག་གཉིས་བསྒྲེང་པར་ཤེས་པར་བྱའོ། །དེ་བཞིན་གཤེགས་པའི་རྡོ་རྗེའི་ཕྱག་རྒྱ་ནི་མངོན་པར་བྱང་ཆུབ་པ་དང་སྦྱར་རོ། །ལྕགས་ཀྱུའི་ཕྱག་རྒྱ་ནི་སྤྱོད་པ་དང་སྦྱར་རོ། །དེ་བཞིན་གཤེགས་པའི་ཐུགས་ཀྱི་ཕྱག་རྒྱ་དང་སྟོབས་བཅུའི་ཕྱག་
[44a]
[44a.1]རྒྱ་ནི་ཀུན་དུ་སངས་རྒྱས་པ་དང་སྦྱར་རོ། །ཆོས་ཐམས་ཅད་མཉམ་པ་ཉིད་དུ་རྟོག་པར་བྱེད་པའི་ཕྱག་རྒྱ་ནི་མྱ་ངན་ལས་འདས་པ་དང་སྦྱར་རོ། །དེ་ལ་སྔགས་ཀྱང་། ནམཿ་ས་མནྟ་བུདྡྷཱ་མཱཾ། ཞེས་པ་ནི་ཀུན་དུ་སངས་རྒྱས་པ་དང་སྦྱར་རོ། །ན་མཿས་མནྟ་བཛྲཱ་ཎཱཾ་ཞེས་པ་ནི་བྱང་ཆུབ་
[44a.2]དང་སྦྱོར་རོ། །ན་མཿསརྦ་ཏ་ཐཱ་ག་ཏེ་བྷྱཿ་ཞེས་པ་ནི་དེ་བཞིན་གཤེགས་པ་དང་སྦྱར་རོ། །དེ་ལ་སྔགས་དང་ཕྱག་རྒྱ་རྣམས་བསྟན་པ་ཡང་སྤྱིར་བསྟན་པ་དང་སོ་སོར་བསྟན་པ་དེ། དེ་ལ་སོ་སོར་བསྟན་པ་ཡང་རྣམ་པ་གཉིས་ཏེ་དངོས་སུ་བསྟན་པ་དང་། གཞན་དུ་སྙེག་པའོ། །དེ་ལ་དངོས་སུ་བསྟན་
[44a.3]པ་ནི་གོང་དུ་མིང་སྨོས་པ་རྣམས་སོ། །གཞན་དུ་སྙེག་པ་ནི་དེ་ལྟ་བུ་ལ་སོགས་པ་ཞེས་པ་སྟེ། རྒྱུད་གཞན་དུ་སྙེག་པའོ། །སྤྱིར་བསྟན་པ་ནི་གསང་བ་པའི་བདག་པོ་འོན་ཀྱང་ཇི་ཙམ་དུ་ཡན་ལག་བསྐྱོད་པ་དེ་དག་ཀུན་ཕྱག་རྒྱ་རྒྱས་པར་རིག་པར་བྱའོ། །ཇི་ཙམ་དུ་ལྕེ་བསྐྱོད་པ་དེ་དག་ཀུན་ཀྱང་
[44a.4]གསང་སྔགས་བསྟན་པ་རིག་པར་བྱའོ་ཞེས་པ་སྟེ། དེ་ཡང་ཇི་ལྟ་བུར་གནས་ནས་ཤེ་ན། །བྱང་ཆུབ་ཀྱི་སེམས་དང་ལྡན་པའི་ཡིད་ཀྱིས་དེ་བཞིན་གཤེགས་པའི་ས་ལ་གནས་ཏེ་དཀྱིལ་འཁོར་བྲི་བར་བྱའོ་ཞེས་པ་སྟེ། ནམ་སྔགས་པ་བྱང་ཆུབ་ཀྱི་སེམས་དང་ལྡན་པའི་ཡིད་དང་། དེ་
[44a.5]བཞིན་གཤེགས་པའི་ས་ལ་གནས་པར་གྱུར་ན་ཇི་ཙམ་དུ་ཡན་ལག་ལ་སོགས་པ་བསྐྱོད་པ་དེ་ཙམ་དུ་ཕྱག་རྒྱར་འགྱུར་ཇི་ཙམ་དུ་ལྕེ་བསྐྱོད་པ་དེ་ཙམ་དུ་སྔགས་སྤྱོད་པར་འགྱུར་རོ་ཞེས་པ་དང་སྦྱར་ཏེ། བྱང་ཆུབ་ཀྱི་སེམས་དང་ལྡན་པའི་ཡིད་ཅེས་པ་ནི་སྟོང་པ་ཉིད་ལ་དམིགས་པའི་
[44a.6]སེམས་དང་ལྡན་པ་ཞེས་བྱའོ། །དེ་བཞིན་གཤེགས་པའི་ས་ལ་གནས་ཞེས་པ་ནི་ཀུན་རྫོབ་དང་དོན་དམ་པ་རྣམ་པ་གཉིས་ཏེ། །ཀུན་རྫོབ་ཏུ་དེ་བཞིན་གཤེགས་པའི་ས་ལ་གནས་པ་ནི་ལྷའི་གཟུགས་སུ་སྦྱར་བའོ། །དོན་དམ་པ་ནི་སྟོང་པ་ཉིད་ཀྱི་རང་བཞིན་གྱི་ལྷར་སྦྱར་བ་
[44a.7]སྟེ། དེ་ལྟར་ཡང་བྱང་ཆུབ་ཀྱི་སེམས་དང་ལྡན་ཞིང་ཀུན་རྫོབ་དང་དོན་དམ་པའི་མཚན་ཉིད་ལྷའི་གཟུགས་སུ་སྦྱར་བ་མ་ཡིན་པར་སྔགས་དང་ཕྱག་རྒྱ་བྱ་བའམ། དཀྱིལ་འཁོར་བྲིས་ན་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་སྲུང་བར་མི་འགྱུར་རོ་ཞེས་དངོས་སུ་
[44b]
[44b.1]གསུངས་སོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། ཕྱག་རྒྱའི་རིམ་པར་ཕྱེ་བ་རྒྱས་པའོ།། །།ད་ནི་སྔགས་ཀྱི་ལེའུ་བཤད་པ་ལ་སོགས་པས་སྔགས་ཀྱི་ཚིག་དང་། ཡི་གེའི་འབྲུ་ལས་ཏིང་ངེ་འཛིན་གྱི་སྒོར་
[44b.2]འགྱུར་བ་ལ་སོགས་པ་དང་། ཡི་གེ་ཀ་ལ་སོགས་པ་སུམ་ཅུ་རྩ་གཉིས་རྣམས་ཨ་ལ་སོགས་པ་བཅུ་དྲུག་དང་ལྡན་པར་འགྱུར་བ་བསྟན་ཏེ། དེ་ལ་ཡི་གེ་ཀ་ལ་སོགས་པ་སུམ་ཅུ་རྩ་གཉིས་པོ་རྣམས་ནི་ཡི་གེ་ཨ་དང་མི་སྨྲ་སྟེ། དེ་ཐམས་ཅད་ཀྱང་ཨ་དང་ལྡན་པར་ཤེས་པར་
[44b.3]བྱའོ། །དེ་ཡང་གསང་བ་པའི་བདག་པོ་ཐམས་ཅད་དུ་འཇུག་པའི་ཆོས་ཀྱི་སྒོ་ཆོས་ཀྱི་རྣམ་གྲངས་ཉོན་ཅིག་ཅེས་པ་ལ་སོགས་པ་སྟེ། ཐམས་ཅད་དུ་འཇུག་པའི་སྒོ་ཞེས་པ་ནི་ཨ་དང་ལྡན་པའི་ཡི་གེ་རྣམས་སྔགས་ལ་སྦྱར་བ་དང་། ཏིང་ངེ་འཛིན་ལ་སོགས་པ་ཐམས་ཅད་དུ་ཁྱབ་པར་
[44b.4]འཇུག་པའི་སྒོའོ་ཞེས་པའོ། །དེ་བས་ན་གསང་བའི་བདག་པོ་དེ་ལ་བྱང་ཆུབ་སེམས་དཔས་ཨ་ཞེས་བྱ་བ་ལ་གནས་ཏེ། དགོས་པ་ཐམས་ཅད་བསྒྲུབ་པར་བྱའོ་ཞེས་གསུངས་པ་ཡིན་ནོ། །དང་པོ་ཨ་དང་ས་དང་བ་སྟེ་གསུམ་སྨོས་པ་ནི་རིགས་གསུམ་སྨོས་པའོ། །དེ་དང་པོར་ཡི་གེ་ཨ་
[44b.5]ཐ་མལ་པར་སྨོས་ནས་ཀ་ལ་སོགས་པ་སུམ་ཅུ་རྩ་གཉིས་པ་མ་སྨོས་པ་ནི་ཀ་ལ་སོགས་པ་རྣམ་པ་ཐམས་ཅད་ཀྱང་ཐ་མལ་པའི་རང་བཞིན་དུ་ཤེས་པར་བྱ་སྟེ། དེ་དག་ཐམས་ཅད་བྱང་ཆུབ་ཀྱི་རང་བཞིན་དུ་བསྟན་པའོ། །ཡི་གེ་ཨ་འདྲེན་པ་ཐོག་མར་སྨོས་ནས་ཀ་ལ་སོགས་པ་ཐམས་ཅད་
[44b.6]ཀྱང་རིང་པོར་སྨོས་པ་རྣམས་ནི་དེ་དག་ཐམས་ཅད་སྤྱོད་པའི་རང་བཞིན་དུ་ཤེས་པར་བྱའོ། །ཡི་གེ་ཨཾ་ཐོག་མར་སྨོས་ནས་ཀཾ་ཞེས་པ་ལ་སོགས་པ་སུམ་ཅུ་རྩ་གཉིས་སྨོས་པ་ཐམས་ཅད་ཀྱང་ཨཾ་དང་ལྡན་པས་ཀུན་དུ་སངས་རྒྱས་པའི་རང་བཞིན་དུ་ཤེས་པར་བྱའོ། །ཡི་གེ་ཨ་ཆོ་ག་གཉིས་དང་
[44b.7]ལྡན་པ་ཐོག་མར་སྨོས་ན་ཀ་ལ་སོགས་པ་ཐམས་ཅད་ཨ་ཚེག་གཉིས་དང་ལྡན་པ་ནི་ཐམས་ཅད་ཀྱང་མྱ་ངན་ལས་འདས་པའི་རང་བཞིན་དུ་ཤེས་པར་བྱའོ། །ཀ་ལ་སོགས་པའི་ཡི་གེ་སུམ་ཅུ་རྩ་གཉིས་པོ་དེ་རྣམས་ཨི་ལ་སོགས་པ་དང་ལྡན་པ་ན་ཡང་ཏིང་ངེ་འཛིན་དེ་དག་ཉིད་ཀྱི་སྒོ་སྟོན་པའི་
[45a]
[45a.1]རང་བཞིན་དུ་ཤེས་པར་བྱའོ། །དེ་ལ་རྀ་རཱྀ་དང་ལྀ་ལཱྀ་གཉིས་མ་སྨོས་པ་ནི་གོང་དུ་ཡི་གེ་ར་དང་ཨི་ལ་སོགས་པར་ལྡན་པ་རྀ་རཱྀ་ཞེས་པའི་ཁོངས་སུ་འདུས་ལ། ལ་དང་ཨི་ལ་སོགས་པར་ལྡན་པ་ལྀ་ལཱྀ་ཞེས་པ་དེའི་ཁོངས་སུ་འདུས་པར་ཤེས་པར་བྱའོ། །གསང་བ་པའི་བདག་པོ་དེ་
[45a.2]ལྟར་ན་འདི་ནི་ཡི་གེའི་ཚུལ་ལ་མཁས་པའི་ཆོས་ཀྱི་རྣམ་གྲངས་ཏེ་ཞེས་པ་ནས་གསང་བ་པའི་བདག་པོ་ངས་ནི་སངས་རྒྱས་ཀྱི་ཞིང་རབ་འབྱམས་གང་དག་ན་དེ་བཞིན་གཤེགས་པ་རྣམས་ཐམས་ཅད་དུ་འདུག་པའི་ཆོས་ཀྱི་རྣམ་གྲངས་འདི་མི་འཆད་པ་མཐོང་ངོ་ཞེས་པའི་བར་ནི་བཤད་པའི་ཡི་གེ་
[45a.3]རྣམས་ཀྱི་རྗེས་སུ་བསྔགས་པ་བཤད་པ་སྟེ། རང་བཞིན་ཕུན་སུམ་ཚོགས་པ་དང་། ལུས་ཕུན་སུམ་ཚོགས་པ་དང་། བྱིན་རླབས་ཕུན་སུམ་ཚོགས་པ་དང་། མཐུ་ཕུན་སུམ་ཚོགས་པ་བསྟན་པའོ། །དེ་ལྷ་རང་བཞིན་ཕུན་སུམ་ཚོགས་པ་ནི་ཡི་གེའི་རང་བཞིན་རྣམས་སོ་སོར་བསྟན་
[45a.4]པ་སྟེ་ཡི་གེའི་ཚུལ་ལ་མཁས་པའི་ཆོས་ཀྱི་རྣམ་གྲངས་ཏེ་ཞེས་པའི་ཚིག་གིས་སོ། །ལུས་ཕུན་སུམ་ཚོགས་པ་ནི་གསང་སྔགས་ཀྱི་ཚུལ་ལ་མཁས་པའི་ཆོ་ག་ཞེས་པའི་ཚིག་གོ། །བྱིན་རླབས་ཕུན་སུམ་ཚོགས་པ་ནི་ནམ་ཡི་གེའི་སྔགས་རྣམས་ཀྱི་སྒྲར་བརྗོད་དམ། ཏིང་ངེ་འཛིན་བསྒོམ་
[45a.5]པའམ། ལྷའི་གཟུགས་སུ་སྦྱོར་བས་ན་དེ་བཞིན་གཤེགས་པ་རྣམས་ཀྱིས་བྱིན་གྱིས་རློབ་པ་དང་། དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་ཀྱིས་བྱིན་དུ་བརླབས་པ་ཞེས་པ་ལ་སོགས་པའི་ཚིག་གིས་སོ། །མཐུ་ཕུན་སུམ་ཚོགས་པ་ནི་འདས་པ་དང་། ད་ལྟར་དང་། མ་
[45a.6]འོངས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་བཤད་ཅེས་པ་ནས། ཆོས་ཀྱི་རྣམ་གྲངས་འདི་མི་ཆད་པ་མ་མཐོང་ངོ་ཞེས་པའི་བར་གྱི་ཚིག་གིས་སོ། །བྱིན་གྱི་རླབས་ཕུན་སུམ་ཚོགས་པ་ལ་ལས་རྣམ་པ་བཞི་སྟེ། སྔགས་རྣམས་སུ་སྦྱོར་བ་དང་། ལྷའི་གཟུགས་སུ་སྦྱོར་བ་
[45a.7]དང་། ཏིང་ངེ་འཛིན་དུ་སྦྱོར་བ་དང་སྤྱོད་པའོ། །དེ་ལ་སྔགས་རྣམས་སུ་སྦྱོར་བ་ནི་ཡི་གེའི་འབྲུ་དེ་རྣམས་ལས་སྔགས་ཀྱི་ཚིག་གི་ཚུལ་དུ་སྦྱར་བ་སྟེ། གསང་སྔགས་ཀྱི་ཚུལ་ལ་མཁས་པའི་ཆོ་ག་ཞེས་པའི་ཚིག་སྔ་མ་ཉིད་ཀྱིས་སོ། །ལྷའི་གཟུགས་སུ་སྦྱོར་བ་ནི་ཡི་གེ་རྣམས་
[45b]
[45b.1]གང་རུང་བ་ལས་ལྷའི་གཟུགས་སུ་སྦྱོར་བ་སྟེ། ལྷ་ཡོངས་སུ་གཟུང་བའི་ཆོ་ག་ཞེས་པའི་ཚིག་གིས་སོ། །ཏིང་ངེ་འཛིན་དུ་སྦྱོར་བ་ནི་ཡི་གེ་འབྲུ་དེ་རྣམས་ལ་སྟོང་པ་ཉིད་ཀྱི་རང་བཞིན་ཆོས་ཀྱི་སྐུར་སྦྱོར་བ་སྟེ། ཡང་དག་པར་རྫོགས་པའི་སངས་རྒྱས་ཀྱི་ཚུལ་ལ་མཁས་པ་ཞེས་པའི་ཚིག་གིས་
[45b.2]སོ། །སྤྱོད་པ་ཞི་བ་དང་རྒྱས་པ་ལ་སོགས་པའི་ལས་དང་རབ་འབྲིང་ལ་སོགས་པའི་དངོས་གྲུབ་བསྒྲུབ་པའི་སྤྱོད་པ་སྟེ། བྱང་ཆུབ་སེམས་དཔའི་སྤྱད་པ་སྤྱོད་པའི་རོལ་མོ་སྟེ་ཞེས་པའི་ཚིག་གིས་སོ། །ཀ་དང་ཙ་དང་ཊ་དང་ཏ་དང་པ་རྣམས་ཐོག་མ་དང་ཐ་མ་དང་དབུས་དང་ལྡན་ཞིང་
[45b.3]ཏིང་ངེ་འཛིན་གྱི་ཚོགས་འཇུག་པས་བྱང་ཆུབ་དང་སྤྱོད་པ་དང་ཡང་དག་པར་རྫོགས་པའི་སངས་རྒྱས་དང་། མྱ་ངན་ལས་འདས་པ་དང་བཅས་པར་ཐོབ་པར་བྱེད་དོ་ཞེས་པ་ནི་ཡི་གེ་ཀ་ལ་སོགས་པ་སུམ་ཅུ་རྩ་གཉིས་པོ་དེ་རྣམས་དང་། དང་པོའི་ཨ་ཨཱ་ཞེས་པ་གཉིས་དང་། ཐ་མའི་
[45b.4]ཨཾ་ཨ་ཞེས་པ་གཉིས་དང་། དབུས་ཀྱི་ཨི་ལ་སོགས་པ་རྣམས་དང་ལྡན་པར་སྦྱར་ན་བྱང་ཆུབ་དང་སྤྱོད་པ་དང་། ཀུན་དུ་སངས་རྒྱས་པ་དང་། མྱ་ངན་ལས་འདས་པའི་སྒོ་སྟོན་པའི་རང་བཞིན་ཡིན་པས་དེ་རྣམས་དང་ལྡན་པར་ཏིང་ངེ་འཛིན་དུ་སྦྱར་ན་བྱང་ཆུབ་ལ་སོགས་པ་ཐོབ་པར་འགྱུར་
[45b.5]རོ་ཞེས་པའོ། །དེ་བཞིན་དུ་དེ་བས་ན་གསང་སྔགས་ཀྱི་ཆོ་ག་དང་པོ་ལ་སོགས་པའི་ཐ་སྙད་དང་ལྡན་པར་གྱུར་པ་དེ་དག་ཉིད་ཐོག་མ་དང་ཐ་མ་དང་། དབུས་དང་ལྷན་ཅིག་ཏུ་གྱུར་པར་ཤེས་པར་བྱ་སྟེ་ཞེས་པ་དང་པོ་ལ་སོགས་པའི་ཞེས་པ་ནི་ཐོག་མའི་ཨ་ཨཱ་དང་། ཐ་མའི་ཨཾ་ཨ་དངཿ
[45b.6]དབུས་ཀྱི་ཨི་ལ་སོགས་པ་དང་ལྡན་པར་ཀ་ལ་སོགས་པ་རྣམས་བརྗོད་ན་བྱང་ཆུབ་ལ་སོགས་པ་འཐོབ་པ་འབའ་ཞིག་མ་ཡིན་གྱི་སྔགས་ཀྱི་ཚིག་རྣམས་སུ་ཡང་འགྱུར་རོ་ཞེས་པའོ། །གསང་སྔགས་ཀྱི་ཚིག་རེ་རེ་ལ་ཇི་ལྟར་འདོད་པར་སྦྱར་བར་བྱའོ། །བློ་ཡིས་རྣམ་པར་རྟོག་ན་ནི། །དེ་དག་
[45b.7]བླ་མའི་གནས་མཆོག་སྟེར། །ཞེས་པ་ནི་མཁས་པ་ཇི་ལྟར་འདོད་པས་སྔགས་ཀྱི་གཙོ་བོར་དེའི་ཚིག་རེ་རེ་དང་སྦྱོར་ཅིག་དེ་དང་ངེས་པར་འཚང་རྒྱ་ཞིང་བླ་ན་མེད་པའི་གནས་མཆོག་སྦྱིན་པར་བྱེད་དོ་ཞེས་འདོན་ཏེ། གོང་དུ་སྨོས་པའི་ཚུལ་ལ་མཁས་པས་ཏིང་ངེ་འཛིན་གང་འདོད་པའམ།
[46a]
[46a.1]རང་གི་ལྷ་གང་ཡིན་པར་སྦྱར་བ་ལ་སོགས་པ་ལ་ཡི་གེ་དེ་རྣམས་ལས་གང་ཡང་རུང་བ་ཇི་ལྟར་འདོད་པའི་འབྲུ་གཅིག་ལ་སྦྱར་ན་ཡང་ཇི་ལྟར་བསམ་པའི་དོན་འགྲུབ་པར་བྱེད་དོ་ཞེས་པའོ། །དེ་ལྟར་འདི་ནི་འཁོར་ལོ་གཅིག་སྟེ། འཁོར་ལོ་བཞིན་དུ་ཡོངས་སུ་འཁོར་བ་ནི་ཡི་གེའི་འཁོར་
[46a.2]ལ་ཞེས་པ་ནི་ཡི་གེ་ཨ་གཅིག་པོ་ལས་ཀ་ལ་སོགས་པ་དུ་མའི་ཏིང་ངེ་འཛིན་གྱི་རང་བཞིན་འཁོར་ལོ་ལྟ་བུར་འཁོར་བའོ་ཞེས་པའོ། །སྔགས་པས་ཡི་གེའི་འཁོར་ལོ་སྟེ་ཤེས་ན་རྟག་ཏུ་ཇི་ལྟར་བཅོམ་ལྡན་འདས་རྣམ་པར་སྣང་མཛད་འཁོར་ལོ་བསྐོར་བ་བཞིན་དུ་རྣམ་པར་
[46a.3]མཛེས་པར་འགྱུར་རོ་ཞེས་པ་ནི་སྔགས་པས་གོང་དུ་སྨོས་པའི་ཡི་གེ་འཁོར་ལོ་དེ་ཤེས་ན་བཅོམ་ལྡན་འདས་རྣམ་པར་སྣང་མཛད་བཞིན་དུ་ལས་དང་སྤྱོད་པ་ཐམས་ཅད་སྤྱོད་ནུས་པར་འགྱུར་རོ་ཞེས་པ་སྟེ། མཛེས་པ་ཞེས་པ་ནི་སྤྱོད་པའི་ཚིག་ཏུ་ཤེས་པར་བྱའོ། །རྣམ་པར་སྣང་མཛད་ཆེན་པོ་
[46a.4]མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས།ཐམས་ཅད་དུ་འཇུག་པའི་སྒོ་ཆོས་ཀྱི་ཡི་གེའི་ཚུལ་རིམ་པར་ཕྱེ་བ་རྒྱས་པའོ།། །།སངས་རྒྱས་བཅོམ་ལྡན་འདས་ཀྱི་སྐུ་མི་ཟད་པ་དང་། གསུང་མི་ཟད་པ་དང་། ཐུགས་མི་ཟད་པའི་རྡོ་རྗེའི་རྒྱན་དེ་
[46a.5]རྣམས་དཀྱིལ་འཁོར་བྱིན་གྱིས་བརླབས་པ་ལ། སྐུ་མི་ཟད་པ་བྱིན་གྱིས་བརླབས་པའི་དཀྱིལ་འཁོར་སྙིང་རྗེ་ཆེན་པོའི་སྙིང་པོ་འབྱུང་བ་དང་གསུང་མི་ཟད་པའི་བྱིན་གྱི་རླབས་ཡི་གེ་འཁོར་ལོ་བསྐོར་བའི་དཀྱིལ་འཁོར་དག་ནི་གོང་དུ་བཤད་ཟིན་ཏོ། །ད་ནི་ཐུགས་མི་ཟད་བའི་སྐུའི་དཀྱིལ་
[46a.6]འཁོར་ཆོས་ཀྱི་སྐུ་བྱིན་གྱི་རླབས་སུ་འགྱུར་བ་དེ་འཆང་ལ་དེའི་ཞར་ལ་སྔར་དཀྱིལ་འཁོར་གཉིས་པ་བཤད་པའི་ཆོ་གའི་དཀྱིལ་འཁོར་གྱི་མཚན་ཉིད་དང་། སློབ་མའི་མཚན་ཉིད་ལ་སོགས་པ་དང་། དཀྱིལ་འཁོར་གྱི་ཡོ་བྱད་དུ་བཅས་པ་སྔར་རྒྱས་པར་བཤད་ཅིང་མ་རྫོགས་པ་རྣམས་དང་། 
[46a.7]སྦྱིན་སྲེག་གི་ཆོ་ག་ལ་སོགས་པ་ཡང་འདི་ཉིད་དུ་རྒྱས་པར་འཆད་དོ། །དེ་ལ་ཆོས་ཀྱི་སྐུ་ནི་མཚན་མས་བསྟན་པ་ལས་འདས་ཏེ། དངོས་པོ་མེད་པས་བསྟན་དུ་མི་མངོན་ཡང་ཡོན་ཏན་དང་རྗེས་སུ་མཐུན་པ་ལས་བསྟན་པར་བྱ་སྟེ། ཆོས་ཀྱི་སྐུའི་ཡོན་ཏན་ནི་ཕྱིན་ཅི་མ་ལོག་པ་དང་མི་འགྱུར་བར་
[46b]
[46b.1]ཡོངས་སུ་གྲུབ་པའི་རང་བཞིན་རྣམ་པར་རྟོག་པས་ཐམས་ཅད་སྤངས་པ་དང་ཉོན་མོངས་པ་ཐམས་ཅད་ལས་རྣམ་པར་གྲོལ་བ་དང་། བྱ་བ་ཐམས་ཅད་བྱེད་ནུས་པའི་རང་བཞིན་ནོ། །དེ་དང་རྗེས་སུ་མཐུན་པའི་སྒོ་ནས་དེ་སྟོན་པ་ནས་དང་ཆུ་དང་མེ་དང་རླུང་རྣམས་ཀྱི་དཀྱིལ་འཁོར་དུ་བྱིན་གྱིས་བརླབས་
[46b.2]པས་སྟོན་ཏེ། ས་ནི་བརྟན་ཞིང་མི་འགྱུར་བར་ཡོངས་སུ་གྲུབ་པའི་མཚན་ཉིད་རྡོ་རྗེ་དང་འདྲ་བས་དབང་ཆེན་རྡོ་རྗེའི་དཀྱིལ་འཁོར་དུ་བྱིན་གྱིས་བརླབས་ཏེ་བསྟན་ཏོ། །ཆུ་ནི་ཐམས་ཅད་འཁྲུ་བས་དག་པར་བྱེད་པའི་རང་བཞིན་ཡིན་པས་རྣམ་པར་རྟོག་པ་ཐམས་ཅད་སྤངས་པའི་རང་བཞིན་ནི་ཆུའི་དཀྱིལ་
[46b.3]འཁོར་དུ་བྱིན་གྱིས་བརླབས་ནས་བསྟན་ཏོ། །མེའི་རང་བཞིན་སྲེག་པར་བྱེད་པ་དང་ཡི་གེར་ཆོས་ཐམས་ཅད་རྡུལ་དང་བྲལ་བར་སྟོན་པའི་ཕྱིར་ཉོན་མོངས་པ་ཐམས་ཅད་རྡུལ་དང་རྣམ་པར་གྲོལ་བའི་མཚན་ཉིད་ནི་མེའི་དཀྱིལ་འཁོར་དུ་བྱིན་གྱིས་བརླབས་ཏེ་བསྟན་ཏོ། །རླུང་ནི་ཀུན་དུ་འགྲོ་ཞིང་
[46b.4]ཐམས་ཅད་བྱེད་པར་སྔར་བཤད་ཟིན་ཏེ། བྱ་བ་ཐམས་ཅད་བྱེད་ནུས་པའི་རང་བཞིན་ནི་རླུང་གི་དཀྱིལ་འཁོར་དུ་བྱིན་གྱིས་བརླབས་ཏེ་བསྟན་ཏོ། །དེ་ལྟར་ཆོས་ཀྱི་སྐུའི་བྱིན་རླབས་སུ་གྱུར་པ་གསང་བའི་དཀྱིལ་འཁོར་དེ་དང་། དཀྱིལ་འཁོར་གསུམ་ཆར་གྱི་ཆོ་ག་རྫོགས་པར་བཤད་པའི་ཕྱིར། བཅོམ་
[46b.5]ལྡན་འདས་ཏིང་ངེ་འཛིན་ལ་སྙོམས་པར་ཞུགས་ཏེ། དེ་ཡང་ཅི་ཞིག་བྱས་ནས་ཞུགས་ཤེ་ན། དེ་ནས་བཅོམ་ལྡན་འདས་ཀྱིས་དེ་བཞིན་གཤེགས་པའི་སྤྱན་གྱིས་ཐམས་ཅད་ལ་གཟིགས་ནས་ཞེས་བྱ་བ་གསུངས་ཏེ། དེ་བཞིན་གཤེགས་པའི་ཡེ་ཤེས་ཀྱིས་གཟིགས་ནས་ཞེས་པའི་དོན་ཏོ། །
[46b.6]ཆོས་ཀྱི་དབྱིངས་ཀྱི་མཛོད་ཀྱི་མཐུ་རླབས་ཏེ་དེ་བཞིན་གཤེགས་པའི་མཉམ་པ་ཉིད་བཀོད་པའི་སྙིང་པོ་ཅན་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་པ་ལ་ཆོས་ཀྱི་དབྱིངས་ནི་དེ་བཞིན་ཉིད་དེ། དེ་ལས་སྐུ་མི་ཟད་པ་ལ་སོགས་པའི་རྡོ་རྗེའི་རྒྱན་རྣམས་ཀྱིས་མཚན་ཉིད་འབྱུང་
[46b.7]བ་དེ་བཞིན་གཤེགས་པའི་མཉམ་པ་ཉིད་བཀོད་པ་ཞེས་བྱ་སྟེ། དེ་དག་ཆོས་ཀྱི་དབྱིངས་དེ་ལས་འབྱུང་བས་ན། ཆོས་ཀྱི་དབྱིངས་དེ་ཉིད་མཛོད་ཅེས་བྱའོ། །མཐུ་རླབས་ནི་རྣམ་པར་འཕྲུལ་པ་སྟེ། དེ་ལས་བྱུང་བའི་དེ་བཞིན་གཤེགས་པ་རྣམས་རྣམ་པ་སྣ་ཚོགས་སུ་སྤྱོད་པ་ཞེས་
[47a]
[47a.1]བྱའོ། །མཉམ་པ་ཉིད་ཅེས་པ་ནི་དེ་བཞིན་གཤེགས་པའི་སྐུ་འབྱུང་བ་དེ་དག་ཉིད་ཚོགས་དང་ཆོས་ཀྱི་སྐུ་དང་། སེམས་ཅན་གྱི་དོན་བྱེད་པར་མཉམ་པ་ཉིད་ཀྱི་ཕྱིར་རོ། །བཀོད་པ་ཞེས་བྱ་བ་ནི་མང་པོའི་ཚིག་གོ། །སྙིང་པོ་ཅན་ཞེས་བྱ་བ་ནི་འབྱུང་བ་ནི་འབྱུང་བའི་གནས་ཏིང་ངེ་འཛིན་དེ་
[47a.2]ཉིད་ལ་བྱ་སྟེ། ཏིང་ངེ་འཛིན་དེར་ཞུགས་ན་དེ་ལྟ་བུ་དག་འབྱུང་བའི་ཕྱིར་རོ། །ཏིང་ངེ་འཛིན་དུ་ཞུགས་ནས་ཀྱང་ཇི་ལྟ་བུ་ཞིག་སྟོན་ཞེ་ན། ཆོས་ཀྱི་དབྱིངས་མི་ཟད་པ་བཀོད་པ་བསྟན་པ་དང་། གསང་སྔགས་ཀྱི་སྤྱད་པ་མངོན་པར་བསྒྲུབ་པ་འདི་ཉིད་ཀྱི་སེམས་ཅན་གྱི་ཁམས་མ་ལུས་པ་
[47a.3]གདོན་པར་ཐུགས་དམ་བཅས་པ་ཡོངས་སུ་རྫོགས་པར་བྱ་བའི་ཕྱིར་ཞེས་བྱ་བ་གསུངས་ཏེ། ཆོས་ཀྱི་དབྱིངས་ཞེས་པ་ནི་སྐབས་འདིར་སེམས་ཅན་གྱི་ཁམས་ལ་བྱ་སྟེ། དེ་ལས་མངོན་པར་འབྱུང་བ་བསྟན་པ་ཡང་ལས་དང་ཚེ་དང་། རྣམ་པར་སྨིན་པའི་འབྲས་བུ་ཞེས་པ་ལ་སོགས་པ་
[47a.4]འོག་ནས་འབྱུང་བའི་ཚིག་རྣམས་ཀྱིས་འཆད་དོ། །སྔགས་ཀྱི་སྤྱད་པ་མངོན་པར་བསྒྲུབ་པ་འདི་ཉིད་ཀྱི་སེམས་ཅན་གྱི་ཁམས་མ་ལུས་པ་གདོན་པར་ཐུགས་དམ་བཅས་པ་ཡོངས་སུ་རྫོགས་པར་བྱ་བའི་ཕྱིར་ཞེས་པ་ནི་སྙིང་རྗེ་ཆེན་པོ་འབྱུང་བའི་དཀྱིལ་འཁོར་དང་། ཡི་གེ་འཁོར་ལོ་བསྐོར་བའི་
[47a.5]དཀྱིལ་འཁོར་བསྟན་དུ་ཟིན་ཀྱང་གསང་བའི་དཀྱིལ་འཁོར་མ་བསྟན་ན་ཚིག་ལྔ་ལ་སོགས་པ་དང་ལྡན་པར་ཡང་མི་འགྱུར་ལ། དེའི་ཞར་ལ་སྔ་མའི་ཆོ་ག་ལྷག་མ་རྣམས་ཀྱང་རྫོགས་པར་བཤད་པར་བྱ་བ་མ་བསྟན་ན། སྔགས་པར་རྫོགས་པར་མི་འགྱུར་ཏེ་དེ་བས་ན་དེ་དག་ཐམས་ཅད་རྫོགས་
[47a.6]པར་བསྟན་ན་སེམས་ཅན་གྱི་ཁམས་མ་ལུས་པ་གདོན་པར་ཐུགས་དམ་བཅས་པར་རྫོགས་པར་འགྱུར་རོ། །དེ་ནས་དེ་ཉིད་ཀྱི་ཚེ་སེམས་ཅན་གྱི་ཁམས་མ་ལུས་པ་ཞེས་བྱ་བ་འབྱུང་བར་བྱེད་པའི་སྒོའི་བུ་ག་ཐམས་ཅད་ནས་བསམ་པ་ཇི་ལྟ་བ་བཞིན་ལས་དང་ཚེ་དང་རྣམ་པར་སྨིན་པའི་འབྲས་བུ་
[47a.7]ཟ་བ་དང་། ཟར་འཇུག་པའི་གཟུགས་དང་། ཁ་དོག་དང་། དབྱིབས་དང་། ང་རོ་དང་། འགྲོ་བ་དང་། སྤྱོད་པ་དང་། ངེས་པའི་ཚིག་བརྗོད་པ་སེམས་ཅན་ཐམས་ཅད་སོ་སོ་སོ་སོར་ཡང་དག་པར་མགུ་བར་བྱེད་པ་དང་། ཆོས་ཀྱི་དབྱིངས་ཀྱི་རྣམ་པར་བསྐྱེད་པའི་སྐུ་རྣམས་བྱུང་བར་
[47b]
[47b.1]གྱུར་ཏོ་ཞེས་པ་ནི་དེ་ལྟར་བཅོམ་ལྡན་འདས་ཏིང་ངེ་འཛིན་ལ་སྙོམས་པར་ཞུགས་མ་ཐག་ཏུ་བཅོམ་ལྡན་འདས་ཀྱི་སྐུའི་བ་སྤུའི་བུ་ག་ཐམས་ཅད་ནས་དེ་བཞིན་གཤེགས་པའི་སྐུ་སེམས་ཅན་ཐམས་ཅད་དང་རྗེས་སུ་མཐུན་པ་ལས་དང་ཚེ་དང་རྣམ་པར་སྨིན་པའི་འབྲས་བུ་ཟ་བ་དང་ཟར་འཇུག་
[47b.2]པ་ལ་སོགས་པ་སྨོན་པ་འབྱུང་ཞེས་པ་སྟེ། ལས་ཀྱི་རྣམ་པར་སྨིན་པ་དང་། ཚེའི་འབྲས་བུ་ཟ་བར་སྟོན་པ་ནི་ལས་ལེགས་ཉེས་ཅི་སྤྱད་པའི་འབྲས་བུ་བདེ་བ་དང་སྡུག་བསྔལ་རྣམས་ལ་རང་རང་སྤྱོད་པར་སྣང་བའོ། །ཟར་འཇུག་པ་ནི་རྒྱལ་པོ་དང་སེམས་ཅན་དམྱལ་བའི་སྲུང་མ་ལ་
[47b.3]སོགས་པ་ལྟ་བུའོ། །དེ་དག་གི་དབང་དུ་བྱས་ནས་གཞན་དག་བདེ་བ་དང་སྡུག་བསྔལ་ལ་སྤྱོད་དུ་འབབ་པའོ། །དེ་དག་ཉིད་ཀྱི་བྱེ་བྲག་གཟུགས་དང་ཁ་དོག་དང་ཞེས་བྱ་བ་ལ་སོགས་པས་གསུངས་ཏེ། སེམས་ཅན་རྣམས་ཀྱི་གཟུགས་དང་། ཁ་དོག་དང་བསམ་པ་ལ་སོགས་
[47b.4]པ་རྗེས་སུ་མཐུན་པར་ཆོས་འཆད་པའི་སྐུ་རྣམས་བྱུང་ངོ་ཞེས་སྦྱར་ཏེ། དེ་བས་ན་སེམས་ཅན་ཐམས་ཅད་སོ་སོ་སོ་སོར་ཡང་དག་པར་མགུ་བར་བྱེད་པ་ཞེས་གསུངས་པ་ཡིན་ནོ། །སེམས་ཅན་གྱི་ཁམས་མ་ལུས་པ་ངེས་པར་འབྱུང་བར་བྱེད་པའི་སྒོ་ཞེས་པ་ནི་དེ་བཞིན་གཤེགས་པའི་
[47b.5]སྐུའི་བ་སྤུའི་ཁུང་བུ་དེ་སེམས་ཅན་གྱི་ཁམས་མ་ལུས་པ་ངེས་པར་འབྱུང་བར་བྱེད་པ་ལས་དང་ཚེ་དང་རྣམ་པར་སྨིན་པའི་འབྲས་བུ་ཟ་བ་དང་ཟར་འཇུག་པར་སྣང་བའི་སྐུ་རྣམས་འབྱུང་བའི་སྒོ་ཡིན་པའི་ཕྱིར་རོ། །བྱུང་ནས་ཀྱང་ནམ་མཁའ་དང་མཉམ་པའི་འཇིག་རྟེན་གྱི་ཁམས་རབ་འབྱམས་
[47b.6]རྣམས་སུ་སྒྲ་དབྱངས་གཅིག་གིས་ཆོས་ཀྱི་དབྱིངས་ཁྱབ་པར་རྣམ་པར་རིག་པར་བྱེད་པ་དེ་བཞིན་གཤེགས་པ་འབྱུང་བར་འགྱུར་བའི་ཚིགས་སུ་བཅད་པ་འདི་སྒྲོགས་པར་གྱུར་ཏོ་ཞེས་པ་ནི་འོག་ནས་བྱུང་བའི་ཚིགས་སུ་བཅད་པ་དེ་སྒྲོགས་པ་སྟེ། དེ་ཡང་ཐམས་ཅད་ཚིག་ཏུ་སྒྲ་སྒྲོགས་
[47b.7]པས་ན་སེམས་ཅན་གྱི་ཁམས་ཐམས་ཅད་དུ་ཐོས་ཤིང་རྟོགས་པར་བྱེད་པ་སྟེ། ཆོས་ཀྱི་དབྱིངས་ནི་འདིར་སེམས་ཅན་གྱི་ཁམས་སུ་ཤེས་པར་བྱའོ། །དེ་སྐད་དུ་བསྒྲགས་པའི་ཚིགས་སུ་བཅད་པ་དེ་ཆོས་ཀྱི་དབྱིངས་ལ་དམིགས་ནས་སྟོན་པའི་ཚིག་དེ་ཚིགས་སུ་བཅད་པ་བསྟན་པ་དེ་ལ་
[48a]
[48a.1]རྟོགས་ཤིང་གོམས་པར་བྱས་ན་དེ་བཞིན་གཤེགས་པར་འགྱུར་བས་ན། དེ་བཞིན་གཤེགས་པ་འབྱུང་བར་འགྱུར་བའི་ཚིགས་སུ་བཅད་པ་ཞེས་བྱའོ། །གསུངས་པའི་ཚིགས་སུ་བཅད་པ་ནི། །ཆོས་ཀྱི་མཚན་ཉིད་གང་ལས་ནི། །ཞེས་པ་ནས། ལམ་འདི་ཁྱེད་ཀྱིས་
[48a.2]བསྒོམ་པར་གྱིས། །ཞེས་པའི་བར་འདི་དག་ཡིན། ཆོས་རྣམས་ཀྱི་མཚན་ཉིད་གང་ལས་འབྱུང་བ་ནི་སངས་རྒྱས་དང་ཉན་ཐོས་ལ་སོགས་པ་མིང་གིས་སྨོས་པ་རྣམས་ཏེ། །མདོར་ན་ཆོས་རྣམས་ཀྱི་ཆོས་ཉིད་ཀྱི་མཚན་ཉིད་ཆོས་ཀྱི་དབྱིངས་དེ་བཞིན་ཉིད་ལས་སངས་རྒྱས་དང་། ཉན་ཐོས་དང་། 
[48a.3]བྱང་ཆུབ་སེམས་དཔའ་དང་། ཀུན་དུ་སངས་རྒྱས་པ་དང་། སེམས་ཅན་གྱི་འཇིག་རྟེན་དང་། སྣོད་ཀྱི་འཇིག་རྟེན་དང་། ཆོས་རྣམས་སྐྱེ་ཞིང་གནས་པ་དག་འབྱུང་སྟེ། ཇི་ལྟར་འབྱུང་བ་ཤེས་རབ་དང་ཐབས་སུ་ལྡན་པས་ལམ་འདི་ཁྱེད་ཀྱིས་རྟག་ཏུ་སྒོམ་པར་གྱིས་ཤིག་སྟེ། དེ་
[48a.4]ཡང་རྫོགས་པའི་སངས་རྒྱས་ཀྱིས་བཤད་པ་ཡིན་ནོ་ཞེས་པའོ། །བརྟགས་པའི་རིམ་པ་ཞེས་པ་ནི་ཀུན་རྫོབ་ཏུ་ཞེས་པ་སྟེ། མདོར་ན་ཆོས་རྣམས་ཀྱི་ཆོས་ཀྱི་དབྱིངས་མཚན་ཉིད་ཅི་འདྲ་བ་དང་། དེའི་དབང་གིས་དེ་བཞིན་གཤེགས་པའི་སྐུ་ལས་སྤྲུལ་པའི་སྐུ་ལ་སོགས་པ་འབྱུང་བ་དང་། 
[48a.5]དེ་ལ་དམིགས་ནས་ཉན་ཐོས་དང་རང་སངས་རྒྱས་ལ་སོགས་པ་སངས་རྒྱས་ལ་ཐུག་པའི་བར་དུ་ཇི་ལྟར་འགྲུབ་པར་འགྱུར་བའི་ལམ་དེ་ཁྱེད་ཀྱིས་ཤེས་པར་གྱིས་ཤིག་ཅེས་པའོ། །དེ་ལྟར་བཅོམ་ལྡན་འདས་ཏིང་ངེ་འཛིན་དེར་ཞུགས་ནས་འཇིག་རྟེན་པ་དང་། འཇིག་རྟེན་ལས་འདས་པའི་
[48a.6]ཆོས་གཉིས་བསྟན་ཏེ། འཇིག་རྟེན་པ་ནི་ལས་དང་། ཚེ་དང་། རྣམ་པར་སྨིན་པའི་འབྲས་བུ་ཟ་བ་དང་ཟར་འཇུག་པ་ལ་སོགས་པའོ། །འཇིག་རྟེན་ལས་འདས་པ་ནི་ཚིགས་སུ་བཅད་པ་འདི་ཉིད་དོ། །དེ་ནས་དེ་བཞིན་གཤེགས་པའི་སྐུ་ཆོས་ཀྱི་དབྱིངས་ལས་བྱུང་བ་དེ་དག་གིས་ཆོས་ཀྱི་
[48a.7]དབྱིངས་ཐམས་ཅད་རང་གི་སྐུ་རྣམ་པར་རིག་པར་བྱེད་པ་སྤྲུལ་པའི་སྤྲིན་གྱིས་ཡོངས་སུ་བཀང་ནས་བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་ཀྱི་དབང་ཙམ་གྱིས་བ་སྤུའི་བུ་ག་ཐམས་ཅད་ནས། སངས་རྒྱས་འབྱུང་བ་གཅིག་ནས་གཅིག་ཏུ་བརྒྱུད་པ་བྱིན་གྱི་རླབས་ཏེ། རང་རང་གི་
[48b]
[48b.1]ཆོས་ཀྱི་དབྱིངས་ཀྱི་གནས་སུ་ཞུགས་པར་གྱུར་ཏོ་ཞེས་པ་ནི་གང་དུ་བཅོམ་ལྡན་འདས་ཀྱི་བ་སྤུའི་བུ་ག་ཐམས་ཅད་ནས་ཆོས་ཀྱི་དབྱིངས་ཀྱི་བསྐྱེད་པའི་བྱུང་བ་དེ་དག་བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་ཀྱི་དབང་ཙམ་གྱིས་སངས་རྒྱས་ཀྱི་སྐུ་མངོན་པར་བྱང་ཆུབ་པ་དང་། ཆོས་ཀྱི་འཁོར་
[48b.2]ལོ་བསྐོར་བ་ལ་སོགས་པ་སེམས་ཅན་གྱི་ཁམས་ཐམས་ཅད་དུ་རང་གི་སྐུ་རྣམ་པར་རིག་བྱེད་པ་སྤྲུལ་པ་མང་པོས་ཁྱབ་པར་བྱས་ནས་ཐུགས་ཀྱི་དབང་ཙམ་གྱིས་རང་རང་གི་ཆོས་ཀྱི་དབྱིངས་ཀྱི་གནས་སུ་ཞུགས་པར་བསྟན་ཏོ། །ཐུགས་ཀྱི་དབང་ཙམ་གྱིས་ཞེས་པ་ནི་བཅོམ་ལྡན་འདས་རྣམ་པར་
[48b.3]སྣང་མཛད་ནི་སྒྲུབ་པ་པོ་ལྟ་བུར་བལྟ་ལ། སྤྲུལ་པའི་སྐུ་རྣམས་འབྱུང་བ་ནི་བསྒྲུབ་པའི་ལྷ་རྣམས་ལྟ་བུར་བལྟའོ། །ཆོས་ཀྱི་དབྱིངས་ཀྱི་བསྐྱེད་པའི་དེ་བཞིན་གཤེགས་པའི་སྐུ་ནི་ཆོས་ཀྱི་དབྱིངས་ཀྱི་བྱིན་གྱི་རླབས་ཀྱིས་བཅོམ་ལྡན་འདས་རྣམ་པར་སྣང་མཛད་ཀྱི་སྤྲུལ་པའི་སྐུ་རྣམས་འབྱུང་
[48b.4]ངོ་ཞེས་པ་སྟེ། དེས་ཀྱང་ཆོས་ཀྱི་དབྱིངས་ཀྱི་བྱིན་རླབས་དང་སྒྲུབ་པ་པོ་སེམས་ཀྱི་དབང་ཙམ་གྱིས་རང་གི་ལྷའི་སྐུའི་གཟུགས་སུ་སྣང་བར་འགྱུར་རོ་ཞེས་མ་འོངས་པའི་གདུལ་བའི་འགྲོ་བ་རྣམས་ལ་བསྟན་པ་ཡིན་ནོ། །རང་རང་གི་ཆོས་ཀྱི་དབྱིངས་ཀྱི་གནས་སུ་ཞུགས་པར་གྱུར་ཏོ་ཞེས་པ་ནི་སླར་བ་
[48b.5]སྤུའི་བུ་ག་དེ་རྣམས་སུ་ཞུགས་པ་ལ་མི་བྱའོ། གང་དུ་བྱུང་བའི་གནས་དེ་དག་ཉིད་དུ་ཆོས་ཀྱི་དབྱིངས་སྟོང་པ་ཉིད་ཀྱི་རང་བཞིན་དུ་མི་སྣང་བར་གྱུར་པ་ལ་བྱའོ། །དེ་ལྟར་བཅོམ་ལྡན་འདས་ཀྱི་རང་གི་སྐུ་ལས་བྱུང་བའི་དེ་བཞིན་གཤེགས་པའི་སྐུ་རྣམས་ཀྱིས་སེམས་ཅན་གྱི་ཁམས་ཐམས་ཅད་དུ་
[48b.6]ཁྱབ་པར་བྱས་ཏེ། སླར་མི་སྣང་བར་གྱུར་པ་བསྟན་ནས། དེ་ཡང་བཅོམ་ལྡན་འདས་ཀྱི་བྱང་ཆུབ་སེམས་དཔའ་ཕྱག་ན་རྡོ་རྗེ་ལ་བཀའ་སྩལ་པ་ཞེས་བྱ་བ་ལ་སོགས་པས་ཐུགས་མི་ཟད་པའི་རྡོ་རྗེའི་བྱིན་གྱི་རླབས་གསང་བའི་དཀྱིལ་འཁོར་དང་། དཀྱིལ་འཁོར་གསུམ་གྱི་ཆོ་གའི་ལྷག་མ་རྣམས་
[48b.7]བཤད་པར་གསུངས་པ་ཡིན། གསང་བ་ཞེས་པ་ནི་དཀྱིལ་འཁོར་འདིས་ཡིད་ཀྱི་རང་བཞིན་ཆོས་ཀྱི་སྐུ་བྱིན་གྱིས་བརླབས་པ་ཡིན་པའི་ཕྱིར། ཡིད་ཀྱི་རང་བཞིན་ཆོས་ཀྱི་སྐུ་དེ་དངོས་སུ་བསྟན་པའི་རང་བཞིན་ཡིན་ཏེ་ཕྲ་བས་ན་གསང་བ་ཞེས་བྱའོ། །གཉིས་སུ་ན་སྐུ་དང་གསུང་གི་རང་བཞིན་
[49a]
[49a.1]ལང་ཕྱག་རྒྱའི་རང་བཞིན་དུ་བསྒྱུར་བས་སྐུ་དང་གསུང་དུ་མི་མངོན་པ་ལའང་བྱའོ། །ལྷ་རྣམས་ཀྱི་གནས་པ་ཞེས་པ་ནི་དབང་ཆེན་ལ་སོགས་པའི་དཀྱིལ་འཁོར་དེ་དག་ལྷ་རྣམས་བྱིན་གྱིས་རློབ་པའི་གནས་ཡིན་པའི་ཕྱིར་རོ། །ས་བོན་དང་བཅས་པས་མཚན་པ་ཞེས་པ་ནི་དབང་ཆེན་
[49a.2]ལ་སོགས་པའི་དཀྱིལ་འཁོར་སོ་སོའི་ས་བོན་ཨ་དང་བ་ལ་སོགས་པས་མཚན་པ་ཞེས་པའོ། །དང་པོར་སྔགས་པས་དཀྱིལ་འཁོར་དེ། །རང་གི་ལུས་ལ་བགོ་བྱ་སྟེ། །ཞེས་པ་ནི་ཚོན་འགྱེད་པ་ལ་སོགས་པའི་སྔོན་རོལ་དུ་སྔགས་པ་སྔར་བཤད་པའི་རྣལ་འབྱོར་གྱི་སྟན་ལ་གནས་ནས། 
[49a.3]སྔ་མ་བཞིན་དུ་དབང་ཆེན་ལ་སོགས་པའི་དཀྱིལ་འཁོར་ལུས་ལ་རིམ་པ་བཞིན་དུ་གཞག་གོ་ཞེས་པ་སྟེ། དེ་བས་ན། རྐང་པ་རྣམས་ནི་ཆུ་སོ་ལ། །ཐུག་གི་བར་དུ་ས་ཡིག་བསམ། །དེ་ནས་འོག་ཏུ་སྙིང་གའི་བར། །སྡོམ་བརྩོན་ཅན་གྱིས་ཆུ་ཡིག་བསམ། །ཆུ་ཡི་ཡན་ཆད་མེ་ཡི་སྟེ། །མེ་ཡི་ཡན་ཆད་
[49a.4]རླུང་ཡིན་ནོ། །ཞེས་གསུངས་ཏེ། ཆུ་ཡི་ཡན་ཆད་མེ་ཡི་སྟེ། །ཞེས་པས་སྙིང་ག་ཡན་ཆད་མེར་བསམ་པ་ནི་གསལ་ན། མེ་ཡི་ཡན་ཆད་རླུང་ཡིན་ནོ། །ཞེས་པ་ལ་གང་ཡན་རླུང་དུ་བསམ་པའི་མཚམས་གསལ་བར་མ་སྨོས་ཀྱང་སྙིང་པོ་ལས་སྨིན་མཚམས་སུ་ཡི་གེ་ཧཱུཾ་བསམ་པར་གསུངས་པས་ན་སྨིན་
[49a.5]མཚམས་ཡན་ཆད་རླུང་གི་དཀྱིལ་འཁོར་དུ་བསམས་པར་ཤེས་པར་བྱའོ། །བསམས་ནས་དེ་ནས་མཁས་པ་ཡིས། །ས་ལ་གཟུགས་བརྙན་གཞག་པར་བྱའོ། །ཞེས་པ་ནི་སྔགས་པས་དེ་ལྟ་བུའི་ཏིང་ངེ་འཛིན་བྱས་ནས་ས་ལ་གཟུགས་བརྙན་གྱི་དཀྱིལ་འཁོར་བྲི་བར་བྱའོ་ཞེས་པའོ། །དེ་
[49a.6]ནས་ཕྱག་ན་རྡོ་རྗེས་བཅོམ་ལྡན་འདས་རྣམ་པར་སྣང་མཛད་ཀྱི་སྐུ་དང་གསུང་དང་ཐུགས་ཀྱི་ས་ལ་ཞུགས་ནས་ཞེས་པ་ནི་བཅོམ་ལྡན་འདས་ཀྱི་སྐུ་དང་གསུང་དང་ཐུགས་མི་ཟད་པའི་རྡོ་རྗེའི་རྒྱན་ལ་ཞུགས་ཞེས་པའོ། །ཆོས་མཉམ་པ་ཉིད་ལ་བལྟས་ཏེ་ཞེས་པ་ནི་དོན་དམ་པར་ཡང་ཆོས་
[49a.7]ཐམས་ཅད་སྟོང་པ་ཉིད་ཀྱི་རང་བཞིན་དུ་མཉམ་ལ་ཀུན་རྫོབ་ཏུ་ཡང་དེ་བཞིན་གཤེགས་པའི་སྐུ་ལ་སོགས་པ་སེམས་ཅན་གྱི་ཁམས་ཇི་སྙེད་པ་དང་མཉམ་པ་ལ་བྱའོ། །མ་འོངས་པའི་སྐྱེ་བོ་རྣམས་ལ་བརྟགས་ནས་ཞེས་པ་ནི་མ་འོངས་པའི་འགྲོ་བ་རྣམས་(གྱི་,ཀྱི་)དོན་དུ་རིག་སྔགས་ཀྱི་
[49b]
[49b.1]རྒྱལ་པོ་ཐེ་ཚོམ་ཐམས་ཅད་གཅོད་པར་བྱེད་པ་འདི་སྨྲས་སོ་ཞེས་པ་ནི་མ་འོངས་པའི་དུས་ན་སྔགས་པས་དཀྱིལ་འཁོར་བྲི་བའི་སྔོན་རོལ་དུ་སྔགས་ཀྱི་རྒྱལ་པོ་འདི་བསྙེན་པར་བྱས་ནས་དཀྱིལ་འཁོར་བྲི་བའི་ཕྱིར་དང་། སྔགས་འདིའི་དོན་ལ་འཇུག་པ་དང་འདིས་བསྲུང་བར་བྱ་བའི་ཕྱིར་རོ། །
[49b.2]གསང་བ་པའི་བདག་པོ་ཕྱག་ན་རྡོ་རྗེས་གསང་སྔགས་ཀྱི་རྒྱལ་པོ་འདི་སྨྲས་མ་ཐག་ཏུ་ཞེས་པ་ནས། འཇིག་རྟེན་ཁམས་ཀུན་ཞུགས་པ་ཡིས། །རྫོགས་སངས་རྒྱས་རྣམས་དབང་དུ་འགྱུར། །ཞེས་པའི་བར་ཕྱག་ན་རྡོ་རྗེས་གསང་སྔགས་ཀྱི་རྒྱལ་པོ་འདི་སྨྲས་པའི་རྗེས་སུ་བསྔགས་པ་གསུངས་
[49b.3]པ་ཡིན་ནོ། །དེ་ནས་དཔལ་ལྡན་རྡོ་རྗེ་འཛིན། །ཞེས་པ་ནས། མཚན་ཉིད་འདི་དག་རྟོག་པར་འགྱུར། །ཞེས་པའི་བར་གྱིས་སྔར་བཅོམ་ལྡན་འདས་ཀྱིས། ཡིད་གཉིས་སོམ་ཉི་དང་བྲལ་བ། །རྫོགས་སངས་རྒྱས་ཀྱིས་རབ་བཤད་པའི། །ལམ་འདི་ཁྱེད་ཀྱིས་བསྒོམ་པར་གྱིས། །ཞེས་
[49b.4]གདམས་པ་ཉིད་ཀྱི་དོན་ཕྱག་ན་རྡོ་རྗེས་ཇི་ལྟར་རྟོགས་པ་བཞིན་དུ་བཅོམ་ལྡན་འདས་ལ་གསོལ་པ་སྟེ། རྟོག་པ་དེ་ཡང་བཅོམ་ལྡན་འདས་ཀྱིས་བྱིན་གྱིས་བརླབ་པའི་རྟོག་པ་བསྟན་པའི་ཕྱིར། དེ་ནས་དཔལ་ལྡན་རྡོ་རྗེ་འཛིན། །བསམ་པ་མཆོག་རབ་མགུ་གྱུར་པ། །ཞེས་པ་ལ་སོགས་
[49b.5]པ་གསོལ་པ་ཡིན་ཏེ། བདག་གི་སངས་རྒྱས་བཅོམ་ལྡན་འདས་རྣམས་ཀྱི་དགོངས་པ་ཞེས་པ་ནི་ཕྱོགས་བཅུའི་སངས་རྒྱས་ཐམས་ཅད་ཀྱི་ཕྱག་གཡས་པ་བརྐྱང་སྟེ་སྤྱི་བོར་གཞག་སྟེ་བྱིན་གྱིས་བརླབས་པ་ཤེས་པ་ཡིན་ནོ་ཞེས་པའོ། །ཆོས་འདི་རྣམས་ནི་མཚན་ཉིད་མེད། །ཅེས་པ་ནི་
[49b.6]ཕུང་པོ་དང་ཁམས་དང་སྐྱེ་མཆེད་ལ་སོགས་པའི་ཆོས་རྣམས་རང་བཞིན་གྱིས་སྟོང་པས་ན་མཚན་མ་དང་བྲལ་པའོ། །ངོ་བོ་ཉིད་མེད་ཅེས་པ་ནི་བདག་དང་བདག་གི་བའི་རང་བཞིན་དུ་ཡོད་པ་མ་ཡིན་ཏེ་ཞེས་པའོ། །གནས་མེད་པ་ནི་ཕ་རོལ་པོ་རྣམས་ཀྱི་ཆ་ཤས་ཅན་ལ་སོགས་པ་ཀུན་གྱིས་
[49b.7]གནས་སུ་བརྟགས་པ་དེ་ཡོད་པ་མ་ཡིན་ཞེས་པའོ། །ལས་དང་ཚེ་ལས་རྣམ་གྲོལ་ཏེ། །ཞེས་པ་ནི་ཆོས་རྣམས་ཀྱི་རྒྱུ་དང་འབྲས་བུའི་རང་བཞིན་མེད་ཅེས་པ་སྟེ། དེ་ལྟར་རྒྱུ་དང་འབྲས་བུའི་རང་བཞིན་མེད་པས་མཚན་ཉིད་མེད་པ་ལ་སོགས་པའི་ཚིག་གོང་མ་རྣམས་དང་སྦྱར་རོ། །
[50a]
[50a.1]རྫོགས་པའི་སངས་རྒྱས་འདྲ་བར་སྤྱོད། །ཅེས་པ་ནི་ཆོས་ཐམས་ཅད་གང་དུ་ཡང་དངོས་པོ་ཡོད་པ་མ་ཡིན་ཏེ། འདུ་ཤེས་ཙམ་དུ་ཟད་དོ་ཞེས་པའོ། །ཐུགས་རྗེ་མངའ་ནི་མཛད་པ་ཡིས། །མགོན་པོ་རྣམས་ཀྱི་ཐབས་ཀྱིས་ནི། །རྣམ་པར་བསྐུལ་ནས་ཆོས་རྣམས་ཀྱི། །
[50a.2]མཚན་ཉིད་འདི་དག་རྟོགས་པར་འགྱུར། །ཞེས་པ་ནི་ཆོས་རྣམས་ཀྱི་མཚན་ཉིད་འདི་འདྲ་བ་དེ་བཅོམ་ལྡན་འདས་ཀྱི་ཐུགས་རྗེ་ཆེན་པོའི་ཐབས་ཀྱི་སྒོ་ནས་བྱིན་གྱིས་བརླབས་པས་བདག་གིས་རྟོགས་སོ་ཞེས་པའོ། །དེ་ནས་གསང་བ་པའི་བདག་པོ་ཕྱག་ན་རྡོ་རྗེས་ཆེད་དུ་བརྗོད་པའི་ཚིགས་སུ་
[50a.3]བཅད་པ་དེ་སྨྲས་ནས་ཞེས་པ་ནས། སྔགས་པ་རྣམས་ཀྱིས་ནམ་ཞིག་ན། །ལས་དང་ཚེ་ལས་རྣམ་གྲོལ་འགྱུར། །ཞེས་པའི་བར་གྱིས་གསང་བ་པའི་དཀྱིལ་འཁོར་བྲི་བ་དང་། དཀྱིལ་འཁོར་གསུམ་ཆར་གྱིས་ཆོ་གའི་ལྷག་མ་རྣམས་བྲིས་པ་སྟེ། སློབ་དཔོན་གྱི་ཏིང་ངེ་འཛིན་དང་
[50a.4]དབང་བསྐུར་བའི་ཆོ་ག་རྣམས་མ་གཏོགས་པར་དཀྱིལ་འཁོར་གསུམ་ཆར་ཆོ་ག་གཞན་ཐམས་ཅད་མཐུན་པར་ཤེས་པར་བྱའོ། །སྙིང་རྗེ་ཆེན་པོའི་སྙིང་པོ་འབྱུང་བའི་དཀྱིལ་འཁོར་ཆེན་པོ་འདིའི་ཐེ་ཚོམ་བཅད་པའི་ཕྱིར་ཞེས་པ་ནི་དཀྱིལ་འཁོར་གསུམ་ཆར་ཡང་སྙིང་རྗེ་ཆེན་པོ་ལས་འབྱུང་
[50a.5]བས་ན་གསང་བའི་དཀྱིལ་འཁོར་ལ་སྙིང་རྗེ་ཆེན་པོའི་སྙིང་པོ་ལས་འབྱུང་བ་ཞེས་བྱའོ། །ཐེ་ཚོམ་བཅད་པ་ནི་འོག་ནས་འབྱུང་བའི་དོན་རྣམས་བཤད་ན་ཆོ་ག་རྣམས་མ་རྫོགས་པས་མ་འོངས་པའི་འགྲོ་བ་རྣམས་ཐེ་ཚོམ་དུ་འགྱུར་ཏེ། དེ་བས་ན་དེ་དག་གི་ཐེ་ཚོམ་བཅད་པའི་ཕྱིར་ཞེས་བྱ་བ་ནི་
[50a.6]མ་འོངས་པའི་སྐྱེ་བོ་རྣམས་ལ་བརྟགས་ནས་ཞེས་པ་ལ་སོགས་པས་དངོས་སུ་གསུངས་སོ། །དྲི་བ་འདི་རྣམས་ཀྱི་དོན་ནི་འོག་ནས་ལན་ཞིབ་ཏུ་འབྱུང་བས་ན་དེ་དང་སྦྱར་ཏེ་བྱའོ། །དེའི་འོག་ཏུ་བཅོམ་ལྡན་འདས་ཀྱིས་ཕྱག་ན་རྡོ་རྗེ་ལ་བཤད་པའི་སྐབས་ལ་བབས་པས། དེ་ནས་ཀུན་མཁྱེན་
[50a.7]རྫོགས་སངས་རྒྱས། །ཞེས་པ་ལ་སོགས་གསུངས་པ་ཡིན་ནོ། །ཕྱག་ན་རྡོ་རྗེས་དྲིས་པ་རྣམས་ཀྱང་བཅོམ་ལྡན་འདས་ཀྱིས་སྤྱིར་རྣམ་པ་གསུམ་དུ་བསྡུ་བ་མཛད་ནས། སྙིང་རྗེ་ཆེན་པོའི་རྩ་ལས་བྱུང་། །གསང་བའི་དཀྱིལ་འཁོར་རྣམས་དགོད་པས། །ལྷ་རྣམས་ཀྱི་ནི་གནས་ངེས་པ། །
[50b]
[50b.1]ཐེག་པ་ཆེན་པོའི་གོ་འཕང་མཆོག །རྫོགས་སངས་རྒྱས་ཀྱི་རབ་གསང་བ། །དཔའ་བོ་ཆེར་བྱུང་ཁྱོད་ཀྱིས་གང་། །ཡོངས་སུ་དྲིས་པ་དེ་ལེགས་སོ། །ལག་ན་རྡོ་རྗེ་སྟོབས་པོ་ཆེ། །མདོར་ནི་བསྡུས་ནས་བཤད་པར་བྱ། །ཞེས་གསུངས་པ་ཡིན་ཏེ་དེ་ལ། ལྷ་རྣམས་ཀྱི་ནི་གནས་ངེས་པ། །ཞེས་
[50b.2]བྱ་བས་ནི་འཇིག་རྟེན་དང་འཇིག་རྟེན་ལས་འདས་པའི་ལྷའི་བྱེ་བྲག་དང་ལྷ་དེ་རྣམས་ཀྱི་ཁ་དོག་ལ་སོགས་པ་དྲིས་པ་དང་། ལྷ་རྣམས་ཀྱི་གནས་དབང་ཆེན་ལ་སོགས་པའི་དཀྱིལ་འཁོར་དུ་བརྟག་པ་དེ་དག་མདོར་བསྡུས་ཏེ་གསུངས་པའོ། །ཐེག་པ་ཆེན་པོའི་གོ་འཕང་མཆོག །ཅེས་པ་
[50b.3]ནི། སྔགས་པ་བྱང་ཆུབ་མཆོག་སེམས་དཔའ། །ཐམས་ཅད་མཁྱེན་པ་ཇི་ལྟར་འགྱུར། །ཇི་ལྟར་བདེན་པ་མཐོང་བར་འགྱུར། །ཞེས་དྲིས་པ་དེ་དག་བསྡུས་ཏེ་གསུངས་པ་ཡིན་ཏེ། གནས་དེ་དག་ནི་བྱང་ཆུབ་ཏུ་གཞོལ་བའི་གོ་འཕང་ཡིན་པས། ཐེག་པ་ཆེན་པོའི་གོ་འཕང་མཆོག །
[50b.4]ཅེས་བྱའོ། །གཞན་རྣམས་ཀྱང་ཐེག་པ་ཆེན་པོའི་གནས་ཡིན་མོད་ཀྱི། གཞན་ལས་འདི་ཉེ་ཞིང་གཙོ་བོ་ཡིན་པའི་ཕྱིར་རོ། །དེ་གཉིས་ལས་གཞན་པ་སློབ་དཔོན་གྱི་མཚན་ཉིད་དང་ཚོན་འགྱེད་པ་ལ་སོགས་པ་ཇི་སྲིད་དྲིས་པ་དེ་དག་ཐམས་ཅད་ནི་གསང་བའི་དཀྱིལ་འཁོར་རྣམས་དགོད་བཞེས་
[50b.5]པའི་ནང་དུ་བསྡུས་པར་རིག་པར་བྱའོ། །དེ་ལ་སྐབས་འདིར་གསང་བའི་དཀྱིལ་འཁོར་ཞེས་པ་ནི་དཀྱིལ་འཁོར་གསུམ་ཆར་གྱི་ཆོ་ག་སྤྱིར་བྲིས་པའི་དོན་དེ་དག་ཉིད་དམ་ཚིག་ཅན་མ་ཡིན་པ་ལ་མི་བསྟན་པས་གསང་བ་ཞེས་བྱའོ། །གཞན་ནི་གོང་དུ་སྨོས་པ་བཞིན་ནོ། །ཆེར་འབྱུང་ཞེས་པ་
[50b.6]ནི་གོང་དུ་དྲིས་པ་དེ་དག་ཐམས་ཅད་བླ་ན་མེད་པའི་བྱང་ཆུབ་ཀྱི་རྒྱུ་ཤ་སྟག་ཡིན་པས་དྲིས་པའི་དོན་དེ་དག་ལ་ཆེན་པོ་འབྱུང་བའི་རྒྱུ་ཞེས་བྱའོ། །སྙིང་རྗེ་ཆེན་པོའི་རྩ་ལས་བྱུང་། །ཞེས་པ་ནི་དཀྱིལ་འཁོར་དེ་དག་སྙིང་རྗེ་ཆེན་པོ་ལས་བྱུང་བས་དེའི་ཡོ་བྱད་དྲིས་པའི་དོན་དེ་དག་ཀྱང་། སྙིང་རྗེ་ཆེན་
[50b.7]པོའི་རྩ་ལས་བྱུང་། །ཞེས་བྱའོ། །རྫོགས་སངས་རྒྱས་ཀྱི་རབ་གསང་བ། །ཞེས་པ་ནི་ཐེག་པ་ཆེན་པོའི་གོ་འཕང་མཆོག་ལ་སོགས་པ་དེ་དག་སྣོད་མ་ཡིན་པའི་སེམས་ཅན་རྣམས་ལ་མི་བཤད་པས་རབ་ཏུ་གསང་བ་ཞེས་བྱའོ། །དཀྱིལ་འཁོར་གྱི་ནི་སྔོན་རོལ་དུ། །ཞེས་པ་ནས། གོ་རིམས་བཞིན་
[51a]
[51a.1]དུ་བཟླས་བརྗོད་བྱ། །ཞེས་པའི་བར་ནི་དཀྱིལ་འཁོར་བྲི་བའི་སྔོན་རོལ་སློབ་དཔོན་གྱིས་བདག་དང་སློབ་མ་སྲུང་བ་ལ་སོགས་པའི་ལས་བྱ་བའི་སྔགས་རྣམས་ལ་ཡུན་དུ་བསྙེན་པ་བྱས་ནས་སོ་སོའི་ལས་ལ་སྦྱར་རོ་ཞེས་གསང་བའི་རྒྱུད་ལ་སོགས་པ་ལས་བྱུང་སྟེ་དེའི་ཕྱིར་དཀྱིལ་
[51a.2]འཁོར་བྲི་བའི་སྔོན་རོལ་དུ་རིག་པའི་རྒྱལ་པོའི་བཟླས་པ་བྱ་སྟེ། མཚན་མ་བྱུང་གི་བར་དུ་བཟླས་ན་དེ་དག་ཐམས་ཅད་བསྙེན་པ་བྱས་པར་འགྱུར་རོ། །འདིའི་མཚན་མ་ཡང་དཀྱིལ་འཁོར་གྱི་ལྷའི་རྣམ་པར་གནས་པ་ན་སྔགས་པའི་རྨི་ལམ་དུ་སངས་རྒྱས་དང་བྱང་ཆུབ་སེམས་དཔའ་རྣམས་
[51a.3]དཀྱིལ་འཁོར་འདྲི་བའི་ལས་ལ་སོགས་མཐོང་ན་ཞེས་པ་དང་སྦྱར་རོ། །ཡན་ལག་བཅུ་གཉིས་ཚིག་བྱུང་བ། །ཞེས་པ་ནི་ཡི་གེ་འབྲུ་ཡན་ལག་བཅུ་གཉིས་སྔགས་ཀྱི་ཚིག་ཏུ་གྱུར་པ་ལ་ཡང་བྱ་བ་ལ་གཉིས་སུ་ན་ཡིག་འབྲུ་བཅུ་གཉིས་ལས་དོན་དམ་པའི་མཚན་ཉིད་རྟོགས་པར་འགྱུར་བ་
[51a.4]ལ་ཡང་བྱ་སྟེ། ཡན་ལག་ཅེས་པ་ནི་ཡི་གེའི་འབྲུའོ། །པཱ་ད་ཞེས་པ་ནི་རྟོགས་པ་ལ་བྱའོ། །རིག་སྔགས་རྒྱལ་པོ་སྟོབས་པོ་ཆེ། །ཞེས་པ་ནི་དོན་དམ་པར་སྟོང་པ་ཉིད་ཀྱི་རང་བཞིན་སྟོན་པར་བྱེད་ལ། ཀུན་རྫོབ་ཏུ་ཡང་སྤྲུལ་པ་ལ་སོགས་པ་བྱེད་པས་ན་མཐུ་ཆེ་བའོ། །གོ་རིམས་
[51a.5]བཞིན་དུ་བཟླས་བརྗོད་བྱ། །ཞེས་པ་ནི་རྩ་སྔགས་དང་སྙིང་པོ་དང་ཉེ་བའི་སྙིང་པོ་རིམ་པ་བཞིན་དུ་བཟླས་ཞེས་པའོ། །རང་གི་ཏིང་འཛིན་ལ་གནས་ཏེ། །ཞེས་པ་ནི་སློབ་དཔོན་རང་གི་ཏིང་ངེ་འཛིན་རིགས་གསུམ་གྱི་སྙིང་པོ་གནས་གསུམ་དུ་གཞག་པ་དང་། དཔའ་བོ་ཆེན་པོའི་
[51a.6]སྙིང་པོ་གནས་ལྔར་དགོད་པ་དང་། །ཡན་ལག་ཐམས་ཅད་དུ་ཡི་གེ་དགོད་པ་ཡང་རུང་བའི་ཏིང་ངེ་འཛིན་ལ་གནས་ནས་བཟླས་པར་བྱའོ་ཞེས་པའོ། །སོ་སོའི་ལས་རྣམས་འདོད་པ་ཡིས། །ཚུལ་ཞེས་པས་ནི་ཅི་རིགས་པར། །ཞེས་པ་ནི་དེ་ལྟ་བུའི་རིམ་པས་སྔོན་དུ་བསྙེན་པ་བྱས་ནས་བདག་དང་གནས་
[51a.7]དང་སློབ་མ་སྲུང་བ་ལ་སོགས་པའི་སྔགས་རྣམས་ཇི་ལྟར་རིགས་པར་སྦྱོར་རོ་ཞེས་པ་སྟེ། རིག་པའི་རྒྱལ་པོ་འདི་སྔོན་དུ་བསྙེན་པ་བྱ་བ་ཡང་དཀྱིལ་འཁོར་གསུམ་ག་དང་འབྲེལ་པར་ཤེས་པར་བྱའོ། །གསང་སྔགས་ཕྱག་རྒྱ་རྟོགས་ཤེས་པའི། །ཞེས་པ་ནས།
[51b]
[51b.1]རྗེས་སུ་གནང་ཞིང་དབང་ཡང་བསྐུར། །ཞེས་པའི་བར་གྱིས་སློབ་དཔོན་གྱི་མཚན་ཉིད་དང་བྱེ་བྲག་བཤད་པ་སྟེ། དེ་ཡང་སྤྱིའི་མཚན་ཉིད་དང་བྱེ་བྲག་བཤད་པའོ། །དེ་ལ་སྤྱིའི་མཚན་ཉིད་ནི་ཡིད་བྱང་ཆུབ་ཀྱི་སེམས་ལ་ཞུགས་པ་ཞེས་པ་དང་། ཐེག་པ་གསུམ་གྱི་ཁྱད་པར་ཤེས་པ་ལ་
[51b.2]སོགས་པས་སྔར་བཤད་ཟིན་ཏོ། །འདིར་ནི་ཟབ་ཅིང་རྒྱ་ཆེ་བ་ལ་མོས་པ་དང་། དམིགས་པ་ཅན་གྱི་བྱེ་བྲག་བཤད་པ་སྟེ། །དེ་བས་ན། ཟབ་དང་མི་ཟབ་བྱེ་བྲག་ལས། །དེ་ཡི་མཚན་ཉིད་ཤེས་པར་བྱ། །ཞེས་བྱ་བ་ལ་སོགས་པ་གསུངས་སོ། །གསང་སྔགས་ཕྱག་རྒྱ་རྟོགས་ཤེས་པའི། །
[51b.3]ཞེས་པ་ནི་སློབ་དཔོན་ཉིད་ཀྱི་སྤྱིའི་མཚན་ཉིད་དེ། ཕྱག་རྒྱ་དང་སྔགས་རྣམས་གཞུང་ལས་ཇི་སྐད་བཤད་པ་བཞིན་ཤེས་པར་བྱའོ། །ཟབ་མོ་རྒྱ་ཆེར་ཤེས་པར་བྱ། །ཞེས་པ་ནས། མཐོང་བའི་ཆོས་ནི་རྣམ་པར་སྤངས། །ཞེས་པའི་བར་ནི་ཟབ་ཅིང་རྒྱ་ཆེ་བ་ལ་མོས་པའི་སློབ་དཔོན་གྱི་བྱེ་བྲག་
[51b.4]སྟེ། ཟབ་མོ་ནི་སྟོང་པ་ཉིད་དམིགས་སུ་མེད་པ་ལ་མོས་པས་དེའི་སེམས་ཀྱི་རྒྱུད་སུས་ཀྱང་རིག་པར་མི་ནུས་ཏེ་དཔག་པར་དཀའ་ཞེས་པའོ། །རྒྱ་ཆེ་བ་ནི་དོན་དམ་པར་ཆོས་ཐམས་ཅད་སྟོང་པ་ཉིད་ནམ་མཁའི་རང་བཞིན་ལྟ་བུར་རྟོགས་ལ་ཀུན་རྫོབ་ཏུ་ཡང་སྒྱུ་མ་དང་སྨིག་རྒྱུ་ལྟ་བུར་ཤེས་ནས་
[51b.5]ཚོད་པ་ལ་སོགས་པ་རྒྱ་ཆེན་པོ་ལ་སྦྱོར་པའོ། །ལུས་ཅན་རྣམས་ནི་ཡིད་མི་རྟོན། །ཞེས་པ་ནི་ལུས་ཅན་རྣམས་དང་སྤྱོད་ལམ་མི་མཐུན་པས་གཅིག་ལ་གཅིག་ཡིད་མི་རྟོན་པའོ། །སངས་རྒྱས་རྣམས་ཀྱི་སྲས་མཆོག་སྟེ། །ཞེས་པ་ནི་སངས་རྒྱས་ཀྱི་སྤྱོད་པ་དང་རྗེས་སུ་མཐུན་པའི་ཕྱིར་ཏེ། །
[51b.6]འཇིག་རྟེན་ན་ཡང་པའི་སྤྱོད་པ་དང་མི་འགལ་བར་སྤྱོད་པ་ནི་བེའུ་མཆོག་ཅེས་བྱའོ། །མཐོང་བའི་ཆོས་ནི་རྣམ་པར་སྤངས། །ཞེས་པ་ནི་འཇིག་རྟེན་ཀུན་རྫོབ་ཀྱི་ཆོས་རྣམས་ལ་མ་ཆགས་པ་ཞེས་པའོ། །གཉིས་པ་མཐོང་བའི་ཆོས་རྣམས་ཀྱིས། །ཞེས་པ་ནས། རྗེས་སུ་གནང་ཞིང་དབང་
[51b.7]ཡང་བསྐུར། །ཞེས་པའི་བར་སློབ་དཔོན་དམིགས་པ་ཅན་གྱི་བྱེ་བྲག་སྟེ། མཐོང་བའི་ཆོས་རྣམས་ཀྱིས། །མྱོས་པར་འགྱུར་བ་དམིགས་པ་ཅན། །ཞེས་པ་ནི་ཐོས་པ་དང་བསམ་པའི་ཤེས་རབ་ཀྱིས་སྔགས་ཀྱི་རྒྱུད་ལ་སོགས་པ་ཐོས་ཤིང་བསམ་པའི་ཤེས་རབ་ཀྱིས་སྟོང་པའི་རང་
[52a]
[52a.1]བཞིན་དུ་མོས་སུ་ཟིན་ཀྱང་བསྒོམ་པའི་ཤེས་རབ་ཀྱིས་གོམས་པར་ནུས་པས་ཕྱི་རོལ་གྱི་སྤྱོད་པ་རྣམས་ལ་མོས་པར་འགྱུར་ཏེ། དེས་འཇིག་རྟེན་པའི་དཀྱིལ་འཁོར་ཚོན་ལ་སོགས་པས་བྲི་བར་བཅོམ་ལྡན་འདས་ཀྱིས་དབང་བསྐུར་ཞིང་ལུང་སྩལ་ཏོ་ཞེས་པའོ། །འཇིག་རྟེན་པའི་
[52a.2]དཀྱིལ་འཁོར་ནི་ཚོན་ལ་སོགས་པས་བྲིས་ནས་འཇིག་རྟེན་པ་རྣམས་ཀྱི་ལྟ་བའི་སྤྱོད་ཡུལ་དུ་གྱུར་པས་འཇིག་རྟེན་པའི་དཀྱིལ་འཁོར་ཞེས་བྱའི་མུ་སྟེགས་པ་ལ་སོགས་པའི་དཀྱིལ་འཁོར་ལ་ནི་མི་བྱའོ། །དེ་བས་ན་སློབ་དཔོན་དམིགས་པ་ཅན་གྱིས་ཕྱི་རོལ་གྱི་ཚོན་ལ་སོགས་པས་དཀྱིལ་འཁོར་བྲི་བར་
[52a.3]དབང་བསྐུར་གྱི། །སེམས་དབང་དུ་མ་གྱུར་པས་ཡིད་ཀྱི་དཀྱིལ་འཁོར་བྲི་བར་ནི་དབང་མི་བསྐུར་རོ། །ཟབ་ཅིང་རྒྱ་ཆེ་བ་ལ་མོས་པའི་སློབ་དཔོན་དེ་ནི་ཕྱིའི་དཀྱིལ་འཁོར་དང་ནང་གི་དཀྱིལ་འཁོར་གཉིས་ཀ་བྲི་བར་དབང་བསྐུར་ཏེ། ཕྱི་རོལ་གྱི་སྤྱོད་པ་རྣམས་ལ་མ་ཆགས་ཤིང་སེམས་དབང་དུ་གྱུར་པས་
[52a.4]ནང་གི་དཀྱིལ་འཁོར་བྲི་བར་དབང་བསྐུར་ཏེ། སློབ་མ་རྣམས་ཀྱི་ཡིད་དང་སྦྱར་བའི་ཕྱིར་ཕྱི་རོལ་གྱི་དཀྱིལ་འཁོར་ཡང་བྲི་བར་གསུངས་སོ། །དུས་དང་དུས་མིན་བྱེ་བྲག་ལས། །ཞེས་བྱ་བ་ནས། སློབ་མ་དེ་ནི་རྒྱལ་བའི་མཆོག །ཅེས་བྱ་བའི་བར་གྱིས་སློབ་མའི་བྱེ་བྲག་བཤད་དེ། དུས་དང་དུས་
[52a.5]མིན་བྱེ་བྲག་ལས། །ཞེས་པ་ལས་སྤྱིར་སློབ་མ་རྣམ་པ་བཞི་ལས་སློབ་མ་ཁ་ཅིག་སྔགས་ཀྱི་རྒྱུད་ལ་སོགས་པ་ཐོས་ཤིང་ཤེས་ལ། བྱང་ཆུབ་ཀྱི་སེམས་ཀྱང་བསྒོམས་པ་ནི་དཀྱིལ་འཁོར་དུ་བཅུག་པ་ཉིད་ཀྱི་ཚེ་ན་སྒྲུབ་པར་དབང་བསྐུར་ལ་སློབ་དཔོན་དམིགས་པ་ཅན་གྱིས་མཚན་ཉིད་དང་ལྡན་ན་བྱང་
[52a.6]ཆུབ་སེམས་དང་མི་ལྡན་ཡང་དེ་ཉིད་ཀྱི་ཚེ་ན་སློབ་དཔོན་དུ་དབང་བསྐུར་བར་བྱ་སྟེ། དེ་དག་ནི། གཅིག་ནི་དེ་ཡི་མོད་ལ་བསྒྲུབ། །ཅེས་པའོ། །གཞན་ནི་སྔགས་ཀྱི་རྒྱུད་ལ་སོགས་པ་ཐོས་ཤིང་ཤེས་ཀྱང་བྱང་ཆུབ་ཀྱི་སེམས་མ་བསྒོམས་ན་སྒྲུབ་པར་དབང་བསྐུར་དུ་མི་རུང་སྟེ། དཀྱིལ་འཁོར་དེར་
[52a.7]བཅུག་ནས་བྱང་ཆུབ་ཀྱི་སེམས་བསྒོམ་པའི་ཐབས་བསྟན་ཏེ། བྱང་ཆུབ་ཀྱི་སེམས་གོམས་པར་གྱུར་པ་ནི་ཕྱིས་བསྒྲུབ་པར་བྱ་བ་ནི་དུས་གཉིས་པར་བསྒྲུབ་པའོ། །དེ་བཞིན་དུ་སློབ་དཔོན་དབང་བསྐུར་བ་དོན་དུ་གཉེར་ན་ཡང་སྔགས་ཀྱི་རྒྱུད་ལ་སོགས་པ་མི་ཤེས་ན་དེར་དབང་མི་བསྐུར་བར་སྔགས་
[52b]
[52b.1]ཀྱི་རྒྱུད་ལ་སོགས་པ་རྫོགས་པར་སློབ་ཏུ་བཅུག་སྟེ་སློབ་དཔོན་གྱི་མཚན་ཉིད་དང་ལྡན་པ་ན་སློབ་དཔོན་དུ་དབང་བསྐུར་བ་ཡང་དུས་གཉིས་པར་བསྒྲུབ་པའོ། །དེ་ལ་ཁ་ཅིག་སྔ་ནས་ཀྱང་རྒྱུད་ལ་སོགས་པ་མི་ཤེས་ཤིང་བྱང་ཆུབ་ཀྱི་སེམས་ཀྱང་མ་བསྒོམས་ཕྱིས་ཀྱང་མི་སློབ་ལ་བསྒོམ་པར་མི་འགྱུར་
[52b.2]བ་ནི་དཀྱིལ་འཁོར་དུ་གཟུང་བ་ཙམ་ལས་དུས་གཉིས་པར་ཡང་སློབ་དཔོན་དུ་སྒྲུབ་པར་དབང་མི་བསྐུར་བར་ནི་གཉིས་ཀར་མིན་ཞེས་པའོ། །མཚན་ཉིད་ཐམས་ཅད་རྫོགས་པ་ཡིས། །སློབ་མ་དེ་ནི་རྒྱལ་བའི་མཆོག །ཅེས་པ་ནི། རྒྱུད་ལ་སོགས་པ་ཡང་རྫོགས་པར་ཤེས། །བྱང་ཆུབ་སེམས་
[52b.3]ཀྱང་ཚུལ་བཞིན་དུ་བསྒོམ་པ་ཞིག་གིས་བསོད་ནམས་སྤེལ་བའི་ཕྱིར་དཀྱིལ་འཁོར་དུ་ཞུགས་པ་དེ་ཡང་སློབ་མའི་གྲངས་སུ་ཡང་གཏོགས་ཏེ། དེ་ནི་དབང་ལ་སོགས་པ་བསྐུར་བས། །འདིར་དབང་ལ་སོགས་པ་གདོད་བསྐུར་མི་དགོས་ཏེ། དེ་ནི། མཚན་ཉིད་ཐམས་ཅད་རྫོགས་པ་
[52b.4]ཡིས། །ཞེས་པའོ། །ས་ནི་དང་པོར་ཤེས་བྱ་བ། །ཞེས་པ་ནས། དེ་བས་རྟོག་པ་རྣམ་སྤངས་ནས། །ས་ཀུན་རྣམ་པར་སྦྱང་བར་བྱ། །ཞེས་པའི་བར་གྱིས་ས་སྦྱང་བ་བཤད་དེ། ཕྱི་ནང་གི་རྣམ་པ་གཉིས་ལས། །ཕྱིའི་ས་སྦྱང་བ་ནི་སྔར་བཤད་ཟིན་ཏོ། །འདིར་ནང་གི་ས་སྦྱང་བ་བཤད་དེ། །
[52b.5]སེམས་ཀྱི་སར་ནི་བཤད་པ་ཡིན། །ཞེས་པ་ནི། སྤྱད་པ་སྔར་ནི་བསྟན་པ་སྟེ། །ཞེས་པ་ནི་སྔར་བྱང་ཆུབ་ཀྱི་སེམས་ནི་རང་གི་སེམས་ཡང་དག་པ་ཇི་ལྟ་བ་བཞིན་དུ་ཤེས་པ་ཞེས་ནང་། རྣམ་པར་རམ། ཁ་དོག་ཏུའམ། དབྱིབས་སུའམ་ཞེས་པ་ནས་རྣམ་པ་ཐམས་ཅད་ཀྱི་བར་དུ་ཡོངས་སུ་བཙལ་
[52b.6]ཀྱང་མི་དམིགས་པ་ཡིན་ཏེ་ཞེས་པ་ལ་སོགས་པའི་བར་དུ་བཤད་པ་དེའི་ཚུལ་དུ་ཏིང་ངེ་འཛིན་དག་པ་དང་། རྣམ་པ་ཐམས་ཅད་སྤངས་པ་དང་། །རྣམ་པར་རྟོག་པ་དང་བྲལ་བས་ན། །སེམས་ཀྱི་དྲི་མ་དག་པ་སྟེ། །དེ་ལྟར་དག་པར་བྱས་ནས་ཕྱི་རོལ་གྱི་དཀྱིལ་འཁོར་རམ། ནང་གི་དཀྱིལ་
[52b.7]འཁོར་གང་ཡང་རུང་བ་བྲི་བར་བྱའོ་ཞེས་པའོ། །དེ་ཡིས་དེ་ནི་ཡོངས་སུ་སྤངས། །ཞེས་པ་ནི་སྔར་བྱང་ཆུབ་ཀྱི་སེམས་སྦྱང་བར་བཤད་པར་དེས་སེམས་ཀྱི་སྦྱང་བར་བྱའོ་ཞེས་པའོ། །ནམ་ཞིག་ཉེས་པ་དང་བྲལ་ན། །སེམས་ཀྱི་ས་ནི་མི་འཇིགས་པ། །ཞེས་པ་ནི་ཇི་ལྟར་ཕྱི་རོལ་གྱི་སའི་
[53a]
[53a.1]ཉེས་པ་རུས་པ་དང་རྡོ་བ་ལ་སོགས་པ་མེད་པ་བཞིན་དུ་འདིར་ཡང་རྣམ་པར་རྟོག་པ་ལ་སོགས་པ་དང་། འདོད་ཆགས་ལ་སོགས་པའི་ཉོན་མོངས་པ་རྣམས་དང་བྲལ་ན་བགེགས་ལ་སོགས་པས་མི་འཇིགས་ཞེས་བྱའོ། །དེ་བས་ན། དེ་ཚེ་དེ་ནི་དག་པ་སྟེ། །ཉེས་
[53a.2]པ་ཐམས་ཅད་རྣམ་པར་སྤངས། །མངོན་པར་བྱང་ཆུབ་མཐོང་བས་ན། །དེ་ལྟར་དེ་ནི་བསྟན་ཞེས་བྱ། །ཞེས་གསུངས་པ་ཡིན་ནོ། །དེ་ལས་གཞན་དུ་ས་སྤྱོད་པ། །ཞེས་པ་ནས། བྱང་ཆུབ་སེམས་ཀྱི་ས་སྦྱང་བྱ། །ཞེས་པའི་བར་གྱིས་ཕྱི་རོལ་གྱི་ས་རྣམས་ས་སྦྱངས་པ་ན་ཡང་བྱང་
[53a.3]ཆུབ་ཀྱི་སེམས་དང་མི་ལྡན་པར་རྟོག་པ་ལ་གནས་ཏེ། སྦྱངས་ན་མི་འདག་གོ། །དེ་ལས་གཞན་དུ་ཞེས་པ་གང་གི་ནང་དུ་སྦྱང་བ་ལས་གཞན་པ་སྟེ་ཕྱིའི་ས་ལ་བྱའོ། །སྔགས་པ་རྟོག་པ་ལ་གནས་ནས་སུ། །ཞེས་པ་ནི་ཕུང་པོ་དང་ཁམས་དང་སྐྱེ་མཆེད་ལ་སོགས་པའི་དངོས་པོ་
[53a.4]ཡོད་པར་རྟོག་སྟེ། སྦྱང་བར་བྱ་བའི་ས་དང་། །རུས་པ་ལ་སོགས་པའི་ཉེས་པ་ཡང་དངོས་པོ་ཡོད་པར་རྟོག་ཅིང་ས་དེ་སྦྱོང་ན་དེ་བྱང་ཆུབ་ཀྱི་སེམས་དང་མི་ལྡན་པས་དེ་དག་པར་འགྱུར་བ་མ་ཡིན་ཞེས་པ་སྟེ། དེ་བས་རྟོག་པ་རྣམ་སྤངས་ནས། །ས་ཀུན་རྣམ་པར་སྦྱང་བར་བྱ། །ང་ཡིས་དཀྱིལ་
[53a.5]འཁོར་རྣམས་ཀྱི་ནི། །ཆོ་ག་རྒྱས་པར་གང་བསྟན་པ། །དེ་དག་ཐོག་མར་བསྟན་པ་ནི། །ཞེས་བྱ་བ་གསུངས་པ་ཡིན་ཏེ། བྱང་ཆུབ་ཀྱི་སེམས་སྔོན་དུ་བསྒོམ་པ་ཡང་སློབ་དཔོན་གྱི་མཚན་ཉིད་མང་པ་ལས་ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་ལ་རྟག་ཏུ་མཁས་པ་ཐེག་པ་གསུམ་གྱི་ཁྱད་
[53a.6]པར་ཤེས་པ་ཞེས་བྱ་བ་ལ་སོགས་པ་གསུངས་པའི་ཕྱིར། ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་ལ་མཁས་པ་ནི་སྟོང་པ་ཉིད་ཀྱི་རང་བཞིན་ལ་མཁས་པར་མངོན་པར་སྔོན་དུ་བྱང་ཆུབ་ཀྱི་སེམས་བསྒོམ་པར་རིག་པར་བྱའོ། །ཐེག་པ་གསུམ་གྱི་ཁྱད་པར་ཤེས་པས་ཀྱང་སྟོང་པ་ཉིད་
[53a.7]ལ་མཁས་པར་མངོན་ཏེ། གང་ཟག་དང་ཆོས་ལ་བདག་མེད་པའི་ཁྱད་པར་ལ་མཁས་པའི་ཕྱིར་རོ། །དཀྱིལ་འཁོར་གྱི་ལས་འདི་རྣམས་ཐམས་ཅད་ཀྱང་བྱ་བ་བྱས་པའི་སློབ་དཔོན་གྱི་མཚན་ཉིད་དེ་ལྟ་བུ་དང་ལྡན་པས་ས་སྦྱང་བར་བྱ་བས་ན་རྟོག་པ་འབའ་ཞིག་ལ་མི་གནས་གྱི། 
[53b]
[53b.1]བྱང་ཆུབ་ཀྱི་སེམས་དང་ལྡན་པས་འཇིག་རྟེན་པ་རྣམས་ཀྱི་སེམས་དང་སྦྱར་བའི་ཕྱིར། ཕྱི་རོལ་གྱི་ས་རྣམས་སྦྱང་བ་རྒྱ་ཆེར་བཤད་པའི་བཅོམ་ལྡན་འདས་ཀྱི་དགོངས་པ་དེ། རྨོངས་པ་རྣམས་ཀྱིས་མི་ཤེས་ཏེ། །གང་གིས་དེ་ལྟ་བུའི་རྟོག་པ་མ་སྤངས་པ་དེ་ནི་སངས་རྒྱས་དང་ཐམས་ཅད་
[53b.2]མཁྱེན་པའི་རྒྱུར་མི་འགྱུར་རོ། །དེ་བས་ན། འཇིག་རྟེན་འདི་ན་སངས་རྒྱས་སྨིན། །ཞེས་བྱ་བ་ལ་སོགས་པ་གསུངས་ལ། སློབ་མ་རྣམས་ལ་ནན་ཏན་དུ། །བྱང་ཆུབ་སེམས་ཀྱི་སྦྱང་བ་སྟེ། །དེ་ཡང་སྨོན་པ་བྱང་ཆུབ་ཀྱི་སེམས་དང་། འཇུག་པ་བྱང་ཆུབ་ཀྱི་སེམས་སྦྱང་བ་གཉིས་འཇུག་
[53b.3]པ་བྱང་ཆུབ་ཀྱི་སེམས་སྔར་བསྒོམས་ན་དེ་སྦྱངས་པ་ཡིན་པས་ཕྱིས་དཀྱིལ་འཁོར་དུ་འཇུག་ཀར་སྨོན་པ་བྱང་ཆུབ་ཀྱི་སེམས་སྦྱིན་པར་བྱ་སྟེ། གཉིས་པོ་དེ་དག་ས་སྦྱང་བའོ། །དེ་སྟེ་སྔར་འཇུག་པའི་བྱང་ཆུབ་ཀྱི་སེམས་གོམས་པར་མ་བྱས་ན་དཀྱིལ་འཁོར་དུ་འཇུག་པའི་ཚེ་སྨོན་པ་བྱང་ཆུབ་
[53b.4]ཀྱི་སེམས་སྦྱིན་ལ། ཕྱིས་འཇུག་པ་བྱང་ཆུབ་ཀྱི་སེམས་བསྒོམ་དུ་གཞུག་སྟེ་དེ་ནི་སློབ་མ་རྣམས་ཀྱི་བྱང་ཆུབ་ཀྱི་སེམས་ཀྱི་སྦྱོང་བའོ། །སྲུང་བ་མི་གཡོ་མགོན་པོའམ། །ཁམས་གསུམ་རྣམ་པར་རྒྱལ་བས་བྱ། །ཞེས་པ་ནི་སློབ་མ་རྣམས་ཀྱི་སྲུང་བ་གསུངས་པ་སྟེ། སློབ་མ་
[53b.5]རྣམས་ཐོག་མ་ནང་དུ་འོང་བའི་ཚེ་སྲུང་བ་དང་། ལྷག་པར་གནས་པའི་ཚེ་སྲུང་བ་ལ་སོགས་པ་ཐམས་ཅད་གཉིས་པོ་འདི་དག་གང་ཡང་རུང་བས་སྲུང་ངོ་ཞེས་སོ། །སློབ་མ་ནམ་ཞིག་དམིགས་པ་ཡིས། །ནམ་ཡང་གཡོས་པར་མི་འགྱུར་བ། །དེ་ཚེ་དྲི་མེད་ནམ་མཁའ་བཞིན། །ཡང་
[53b.6]དག་པར་ནི་དག་པར་འགྱུར། །ཞེས་པས་ནི་སློབ་མ་དག་པའི་མཚན་ཉིད་གསུངས་ཏེ། དེ་ཡང་ནམ་སློབ་མ་དེ་རྣལ་འབྱོར་ལ་གནས་པའི་ཚེ་ཏིང་ངེ་འཛིན་དག་པ་དང་། རྣམ་པར་རྟོག་པ་སྤངས་པ་དང་། །རྣམ་པ་དང་བྲལ་བ་སྟེ། དགེ་བ་དང་མི་དགེ་བ་གཉིས་ཀ་ལ་དམིགས་པས་མི་
[53b.7]གཡོས་པ་དང་རྣལ་འབྱོར་ལས་ལངས་ནས་ཀྱང་མཆོད་པ་ལ་སོགས་པའི་དགེ་བ་ནི་སྤྱོད་ཀྱི་འདོད་ཆགས་ལ་སོགས་པའི་ཡུལ་གྱི་དམིགས་པས་མི་གཡོ་བར་གྱུར་ན་དེ་དག་པའི་མཚན་ཉིད་དོ་ཞེས་པའོ། །དེ་ཚེ་དྲི་མེད་ནམ་མཁའ་བཞིན། །ཞེས་པ་ནི་ཇི་ལྟར་ནམ་མཁའ་གང་གིས་
[54a]
[54a.1]ཀྱང་མ་བསྡུས་པས་རང་བཞིན་གྱིས་དང་བ་དང་། གློ་བུར་གྱི་སྤྲིན་ལ་སོགས་པས་ཆོད་ན་ཡང་ནམ་མཁའ་དེ་རང་བཞིན་དག་པ་ལས་ཉམས་པར་མི་འགྱུར་བ་བཞིན་དུ། འདི་ཡང་ཏིང་ངེ་འཛིན་ལ་གནས་པའི་ཚེ་དགེ་བ་དང་མི་དགེ་བ་ལ་སོགས་པའི་དྲི་མ་གཉིས་མེད་པ་
[54a.2]དང་། ཏིང་ངེ་འཛིན་ལས་ལངས་པའི་ཚེ་མཆོད་པ་ལ་སོགས་པའི་སྤྱོད་པ་བྱེད་ཀྱང་སྒྱུ་མ་ལ་སོགས་པའི་རང་བཞིན་དུ་ཤེས་བཞིན་དུ་བྱེད་དེ། དངོས་པོ་ཡོད་པར་རྟོག་པའི་དྲི་མས་མི་གོས་པའི་ཕྱིར། །ས་བྱིན་བརླབ་པ་དང་པོ་ནི། །རྫོགས་སངས་རྒྱས་ཀྱིས་བྱ་བར་བཤད། །གཉིས་
[54a.3]པ་སེམས་ཀྱི་དབང་གིས་ཏེ། །འདིར་ནི་གཞན་གྱིས་མི་བྱའོ། །ཞེས་པ་ནི། སྔར་སྙིང་རྗེ་ཆེན་པོས་ས་ཡོངས་སུ་གཟུང་བའི་ཚེ་དཀྱིལ་འཁོར་གྱི་ས་སྦྱང་བ་དེར་སངས་རྒྱས་ལྔ་བསམ་པ་ལ་སོགས་པ་གསུངས་པ་དེ་ཉིད་འདིར་གླེང་ནས་རིམ་པ་བཞིན་དུ་བཤད་པ་སྟེ། དཀྱིལ་འཁོར་གྱི་ས་དེ་
[54a.4]དང་པོར་སངས་རྒྱས་བཅོམ་ལྡན་འདས་རྣམས་དེར་བསམས་ནས་བྱིན་གྱིས་བརླབ། དེའི་འོག་ཏུ་སེམས་ཀྱིས་བདག་གི་བར་གཟུང་། །དེའི་འོག་ཏུ་སྔགས་ཀྱིས་བསྲུང་བ་སྟེ། །དེ་གསུམ་གྱིས་ཡོངས་སུ་གཟུང་གི་དེ་ལས་གཞན་དུ་མ་ཡིན་ཞེས་པའོ། །སྲད་བུ་རྣམ་བཞི་བཤད་དེ། །ཞེས་
[54a.5]པ་ནས། ལྔ་པ་ནམ་མཁའ་ལྟ་བུར་བཤད། །ཅེས་པའི་བར་ནི་སྔར་ཚོན་སྣ་ལྔའི་སྲད་བུ་ཞེས་སྤྱིར་བཤད་པ་དེ་ཚོན་སྣ་ལྔ་གང་ཡིན་པའི་མིང་སྨོས་ནས་གསལ་བར་བཤད་པའོ། །བར་སྣང་ལ་ནི་བཟུང་ནས་སུ། །དེར་ནི་དཀྱིལ་འཁོར་བརྟག་པར་བྱ། །ཞེས་པ་ནི་དཀྱིལ་འཁོར་སྔ་མ་ལ་ལྟེ་
[54a.6]བའི་ཐད་ཀར་སྲད་བུ་གཟུང་ཞེས་སྤྱིར་གསུངས་ཀྱི། དེར་དཀྱིལ་འཁོར་བྲི་བར་མ་བཤད་པ་དེ་ཉིད་བར་སྣང་ལ་སྲད་བུ་གཟུང་། བར་སྣང་དེར་དཀྱིལ་འཁོར་བྲིའོ་ཞེས་གསལ་བར་བཤད་པ་ཡིན་ནོ། །སྲད་བུ་དག་ནི་གཉིས་པ་ཡིས། །ས་ལ་དཀྱིལ་འཁོར་དགོད་པར་བྱ། །ཞེས་པ་ནི་སྔར་
[54a.7]སྲད་བུ་གཉིས་པ་བླངས་ནས་ཁ་ཤར་ཕྱོགས་སུ་བལྟ་ཞེས་པ་ལ་སོགས་པ་སྤྱིར་སྨོས་ཀྱི། དཀྱིལ་འཁོར་ཉིད་གང་དུ་བྲི་བ་ཞིབ་ཏུ་བཤད་པ་དེ་ཉིད་གསལ་བར་གསུངས་པ་ཡིན་ཏེ། བར་སྣང་ལ་བྲིས་པའི་འོག་ཏུ་སྲད་བུ་གཉིས་པ་བླངས་པ་དེས་ས་ལ་དཀྱིལ་འཁོར་བྲིའོ་ཞེས་པའོ། །སངས་
[54b]
[54b.1]རྒྱས་རྣམས་ནི་ཐམས་ཅད་དང་། །དེའི་སྲས་བློ་ཅན་རྣམས་ཀྱི་གདན། །པདྨ་ཡིད་ལས་བྱུང་བའི་མཆོག །བཀྲ་ཤིས་འཇིག་རྟེན་རྣམས་ཀྱིས་བསྔགས། །ཞེས་པ་ནི་གདན་པདྨ་དཀར་པོས་བྱའོ་ཞེས་པ་སྟེ། ཡིད་ལས་བྱུང་བའི་མཆོག །ཅེས་པ་ནི་སྔར་བཟླས་པའི་ཡན་ལག་བཞི་བཤད་པའི་ཚེ་སྙིང་
[54b.2]གར་པདྨ་དཀར་པོ་བསམ་པར་བཤད་ལ། འདིར་པདྨ་དཀར་པོ་ཞེས་བཤད་པས་ཡིད་ལས་བྱུང་བའི་པདྨ་སྨོས་པས་ནི་ཡིད་ཀྱིས་བསམ་པའི་པདྨ་དཀར་པོ་དེ་དང་འདྲ་བའི་གདན་བྱའོ། །རང་རྒྱལ་དང་ནི་དགྲ་བཅོམ་པ། །ཕྱོགས་གཅིག་ཤེས་པར་གང་གྲགས་པ། །དེ་དག་སྟན་དུ་ཤེས་བྱ་བ། །
[54b.3]པདྨ་ལས་བྱུང་འདབ་མའོ། །ཞེས་པ་ནི་ཉན་ཐོས་དང་སངས་རྒྱས་ཡེ་ཤེས་ཕྱོགས་གཅིག་པ་དང་ལྡན་པ་རྣམས་ཀྱི་སྟན་པདྨ་དཀར་པོའི་འདབ་མ་གཅིག་སྟེང་དུ་བྱ་ཞེས་པའོ། །འཇིག་རྟེན་གྱི་ནི་ལྷ་རྣམས་གང་། །ཞེས་པ་ནས། རྒྱལ་པོ་རྣམས་ཀྱིས་རབ་བསྔགས་པའོ། །ཞེས་པའི་བར་དུ་འཇིག་
[54b.4]རྟེན་གྱི་ལྷ་ཚངས་པ་ལ་སོགས་པ་རྒྱལ་པོའི་གཟུགས་ཅན་དེ་དག་འདོད་ཆགས་དང་བཅས་པ་ཡིན་པས་སྟན་གྱི་པདྨ་དཀར་པོར་བཤད་པ་ཡིན་ནོ། །ཕལ་པ་རྣམས་ཀྱི་ཅི་རིགས་པར། །ས་ཡི་བྱེ་བྲག་དག་ལས་བསམ། །ཞེས་པ་ནི་འཇིག་རྟེན་པའི་འཁོར་ཕལ་བ་རྣམས་བླ་མའི་དྲུང་ན་བླ་མ་དང་ལྷ་
[54b.5]འདྲ་བར་པདྨའི་སྟན་མི་རིགས་པས་དེ་ལས་དམའ་བའི་སྟན་རྣམས་གང་རིགས་བྱའོ་ཞེས་པ་སྟེ། ཉན་ཐོས་དང་རང་སངས་རྒྱས་དང་འཇིག་རྟེན་པའི་ལྷ་རྣམས་ཀྱི་སྟན་འདིར་བཤད་པ་ཡང་འདི་རྣམས་དཀྱིལ་འཁོར་འདིར་མ་སྨོས་པས་ཞར་ལ་བཤད་པར་ཤེས་པར་བྱའོ། །དཀྱིལ་འཁོར་
[54b.6]བར་མ་ལ་གཤིན་རྗེ་ལ་སོགས་པ་འཇིག་རྟེན་གྱི་ལྷ་རྣམས་སྨོས་པ་ཡང་དེ་བཞིན་གཤེགས་པའི་སྐུ་ལས་སྤྲུལ་པ་ཤ་སྟག་ཡིན་པས་པདྨའི་གདན་ཉིད་དུ་རིགས་པར་བྱའི་འཇིག་རྟེན་པ་ཕལ་པ་རྣམས་ཀྱི་ནི་མ་ཡིན་ནོ། །མཆོད་པ་རྣམ་བཞིར་ཤེས་བྱ་སྟེ། །ཞེས་པ་ནས། དེ་ལས་གཞན་
[54b.7]པ་འཇིག་རྟེན་པའི་ལྷ་རྣམས་ལ་ནི་གོ་རིམས་བཞིན་ཞེས་པའི་བར་གྱིས་མཆོད་པ་རྣམས་བཤད་པ་སྟེ། དེ་ལ་སྤྱིར་མཆོད་པ་རྣམ་པ་བཞི་སྟེ། །ཐལ་མོ་སྦྱར་བ་དང་། བྱམས་པ་དང་། །སྙིང་རྗེ་དང་མེ་ཏོག་དང་བདུག་པ་ལ་སོགས་པ་དང་ཡིད་ཀྱི་མཆོད་པའོ། །དེ་ལ་སྔགས་པ་ཟབ་ཅིང་
[55a]
[55a.1]རྒྱ་ཆེ་བ་ལ་མོས་པའི་མཆོད་པ་འདི་བཞི་ཆར་སྤྱོད་དེ་ཡིད་ཀྱི་མཆོད་པ་ཡང་བྱེད། ཕྱི་རོལ་གྱི་མཆོད་པ་ཡང་བྱེད་དོ། །དམིགས་པ་ཅན་གྱི་སྔགས་པས་ནི་ཕྱི་རོལ་གྱི་མཆོད་པ་རྣམས་བྱེད་ཀྱི། ཏིང་ངེ་འཛིན་ནི་མི་ཁུག་པས་ཡིད་ཀྱི་མཆོད་པ་མེད་དོ། །བྱམས་པ་དང་སྙིང་
[55a.2]རྗེ་ནི་ནན་ཏན་གྱི་མཆོད་པ་སྟེ། ཕྱི་དང་ནང་གི་མཆོད་པ་གང་ཡང་རུང་བ་བྱས་ནས་སེམས་ཅན་རྣམས་ལ་བྱམས་པ་དང་སྙིང་རྗེ་བསྐྱེད་ནས་མཆོད་པ་དེ་དག་ཉིད་སེམས་ཅན་རྣམས་ལ་བསྔོ་བར་བྱེད་པའོ། །དེ་ལ་ཕྱི་རོལ་གྱི་མཆོད་པ་རྣམས་ནི་སྔར་བཤད་ཟིན་ཏོ། །ད་ནི་འདིར་ཡིད་ཀྱི་མཆོད་པ་
[55a.3]བཤད་པར་བྱ་སྟེ། དེ་ལ། མེ་ཏོག་བདུག་སྤོས་འཇིག་རྟེན་པའི། །སོར་མོ་ལས་བྱུང་མེ་ཏོག་རྣམས། །ཞེས་པ་ལ་སོགས་པ་སྟེ། སོར་མོ་ལས་བྱུང་མེ་ཏོག་རྣམས། །ཞེས་པ་ནི་ཐལ་མོ་སྦྱར་བ་ལས་མེ་ཏོག་འབྱུང་བ་དེ་སྐྱོབ་པ་ཀུན་ལ་དབུལ་བར་བྱ་ཞེས་པའོ། །དེ་ཉིད་དགྲོལ་བའི་ཕྱིར། ཡན་
[55a.4]ལག་ཀུན་འབྱུང་ཕྱག་རྒྱ་ནི། །བཅིངས་ནས་བྱང་ཆུབ་སེམས་བསྒོམས་ཏེ། །ཞེས་བྱ་བ་གསུངས་ཏེ། ཡིད་ཀྱི་མཆོད་པ་བྱ་བ་ཡང་ཐོག་མར་བདག་གིས་ཕྱག་རྒྱ་འདི་བཅིངས་པས་ཇི་ལྟར་བསམས་བཞིན་དུ་སངས་རྒྱས་དང་བྱང་ཆུབ་སེམས་དཔའ་རྣམས་ལ་མཆོད་པའི་སྤྲིན་འབྱུང་བར་ཤོག་ཤིག་
[55a.5]ཅེས་སྨོན་ལམ་བཏབ་ནས་སྟོང་པ་ཉིད་ཀྱི་ཏིང་ངེ་འཛིན་ལ་གནས་ཏེ་བྱང་ཆུབ་ཀྱི་སེམས་དེ་མངོན་དུ་བྱའོ། །དེ་ལྟར་ཏིང་ངེ་འཛིན་ལ་གནས་པ་ཉིད་ན་ཡང་ཡིད་ལ་ནམ་མཁའ་མཛོད་ཀྱི་རིག་པ་བཟླས་ཏེ། དེ་ནས་ཕྱག་རྒྱ་དེ་ལས་མཆོད་པ་རྒྱ་ཆེན་པོ་འོག་ནས་སྨོས་པ་རྣམས་ཆར་བཞིན་དུ་འབབ་པར་བསམ་
[55a.6]མོ། །དེ་ལྟར་བསམས་ན་ཆོས་ཀྱི་དབྱིངས་ཀྱི་བྱིན་རླབས་ཏིང་ངེ་འཛིན་གྱི་དབང་དང་སྔགས་ཀྱི་མཐུས་དེའི་ཚེ་སངས་རྒྱས་ཀྱི་སྤྱན་སྔར་ཆར་བཞིན་དུ་འབབ་པར་འགྱུར་ཏེ། དེ་བས། འདི་ནི་སྐྱོན་མེད་མེ་ཏོག་སྟེ། །ཞེས་པ་ལ་སོགས་པ་རྗེས་སུ་བསྔགས་པ་དང་བཅས་པ་གསུངས་སོ། །ལྷ་རྣམས་
[55a.7]ཕལ་བ་གཞན་ལ་ནི། །ཞེས་པ་ནས། ཇི་ལྟར་རིགས་པར་རྣམ་པར་བསམ། །ཞེས་པའི་བར་གྱིས་ནི་གཟུགས་བརྙན་གྱི་དཀྱིལ་འཁོར་ཚོན་གྱིས་བྲིས་པའི་ལྷ་རྣམས་ལ་ཕྱིའི་མཆོད་པ་མེ་ཏོག་ལ་སོགས་པ་དབུལ་བའི་རིམ་པ་བསྟན་པ་སྟེ། སོ་སོའི་སྔགས་ཀྱིས་བཏབ་ནས་ཐོག་
[55b]
[55b.1]མར་བཅོམ་ལྡན་འདས་རྣམ་པར་སྣང་མཛད་ལ་སོགས་པ་དེ་བཞིན་གཤེགས་པའི་རིགས་ལ་མཆོད་དེ། དེ་ནས་པདྨའི་རིགས་ལ་སོགས་པ་ལ་མཆོད་པ་བྱ་སྟེ། དེ་བས་ན། ཇི་ལྟར་རིགས་པར་རྣམ་པར་བསམ། །ཞེས་གསུངས་པ་ཡིན་ནོ། །མཐེ་བོ་སྲིན་ལག་སྦྱར་བ་ནི། །ཞེས་པ་ནས། དེ་
[55b.2]ལས་གཞན་པ་འཇིག་རྟེན་པའི། །ལྷ་རྣམས་ལ་ནི་གོ་རིམས་བཞིན། །ཞེས་པའི་བར་གྱིས་མཆོད་པ་རྣམས་འབུལ་བའི་ཐབས་བསྟན་པ་སྟེ། མཐེ་བོ་སྲིན་ལག་སྦྱར་བ་ནི། །ཞེས་པ་ལ་སོགས་པས་མེ་ཏོག་དབུལ་བ་གསུངས་པ། འཇིག་རྟེན་པ་ཡི་ལྷ་རྣམས་ལ། །ལྟེ་བའི་ཐད་ཀ་ནས་ཤེས་བྱ། །
[55b.3]ཞེས་པ་འཇིག་རྟེན་པའི་འདིར་གཟུགས་བརྙན་གྱི་དཀྱིལ་འཁོར་གྱི་ལྷ་རྣམས་ལ་བྱ་སྟེ། དེའི་ལྷ་རྣམས་ལ་ལྟེ་བའི་ཐད་ཀ་ནས་མེ་ཏོག་དབུལ་བར་བྱ་ལ། འཇིག་རྟེན་ལས་འདས་པའི་ཡིད་ཀྱི་དཀྱིལ་འཁོར་རྣམས་ལ་ནི་སྙིང་ག་ནས་དབུལ་བར་བཤད་པའོ། །བདུག་སྤོས་རྡོ་རྗེའི་ཁུ་ཚུར་
[55b.4]རམ། །ཡང་ན་པདྨའི་ཕྲེང་བ་ཡིས། །བར་སྣང་ལ་ནི་བཟུང་ནས་སུ། །འཇིག་རྟེན་མགོན་སྐྱོབ་རྣམས་ལ་དབུལ། །ཞེས་པ་ནི་བདུག་སྤོས་གསོལ་བ་ན་རྡོ་རྗེ་ལྟ་བུའི་ཁུ་ཚུར་རམ། པདྨའི་ཕྱག་རྒྱ་བཅིངས་པ་སྟེ། །པོག་ཕོར་ནི་རྡོ་རྗེ་ཁུ་ཚུར་གྱིས་བཟུང་ལ་ཁམ་པོར་ནི་པདྨའི་ཕྱག་རྒྱས་བཟུང་སྟེ་
[55b.5]ཡིད་ཀྱིས་དཀྱིལ་འཁོར་གྱི་ལྷ་རྣམས་ལ་བར་སྣང་ལ་བསྟོད་དེ་བཟུང་ནས་གསོལ་ཞེས་པའོ། །གཟུགས་བརྙན་གྱི་དཀྱིལ་འཁོར་གྱི་ལྷ་རྣམས་ལ་ནི་ལྟེ་བའི་ཐད་ཀ་ནས་རིམ་པ་བཞིན་དུ་གསོལ་ལོ་ཞེས་པ་སྟེ། དེ་བས་ན། དེ་ལས་གཞན་པ་འཇིག་རྟེན་པའི་ལྷ་རྣམས་ལ་ནི་གོ་རིམས་བཞིན་ཞེས་
[55b.6]གསུངས་པ་ཡིན་ནོ། །ཕྱི་དང་ནང་གི་བྱེ་བྲག་གིས། །སྦྱིན་སྲེག་རྣམ་པ་གཉིས་ཤེས་བྱ། །ཞེས་པ་ནས། སྔགས་ཀྱི་ཤེས་པ་སྤངས་པ་སྟེ། །ཞེས་པའི་བར་གྱིས་ཕྱི་ནང་གི་སྦྱིན་སྲེག་གཉིས་བཤད་པ་སྟེ། དེ་ལ་ཕྱིའི་སྦྱིན་སྲེག་ནི་བསྲེག་པར་བྱས་པ་སྟེ། སྲེག་པའི་མེ་ལ་སོགས་པ་ཕྱིའི་
[55b.7]དངོས་པོ་གཟུགས་ལ་སོགས་པ་ལ་ལྟོས་པའོ། །ནང་གི་སྦྱིན་སྲེག་ནི་དེ་རྣམས་སེམས་གཉིས་ཀྱིས་བྱས་ཏེ་ཕྱི་རོལ་གྱི་གཟུགས་ལ་སོགས་པ་ལ་ལྟོས་པ་མ་ཡིན་ཏེ། དེ་བས་ན། ལས་དང་ཚེ་ལས་རྣམ་པར་གྲོལ། །ཞེས་གསུངས་པ་ཡིན་ཏེ། ཕུང་པོ་དང་ཁམས་དང་སྐྱེ་མཆེད་ལ་སོགས་
[56a]
[56a.1]པའི་ཆོས་རྣམས་འཇིག་པར་བྱེད་པའི་བྱང་ཆུབ་ཀྱི་སེམས་ཀྱིས་སྟོང་པར་བཤིག་སྟེ་ལས་དང་ཚེ་ལ་སོགས་པ་དམིགས་སུ་མེད་པར་སྤྲོས་པ་མེད་པའི་ཤེས་རབ་ཀྱིས་རྟོགས་ཏེ་ཡིད་ལ་ཕུང་པོ་ལ་སོགས་པ་དང་སེམས་དང་སེམས་ལས་བྱུང་བའི་རྒྱུ་དང་འབྲས་བུ་དག་དམིགས་
[56a.2]སུ་མེད་པར་གྱུར་པ་དེ་ལ། ལས་དང་ཚེ་ལས་རྣམ་པར་གྲོལ། །ཞེས་པའོ། །དེ་ལ་སྲེག་པར་བྱེད་པ་ནི་སྤྲོས་པ་མེད་པའི་ཤེས་རབ་ཡིན་ལ་ལས་དང་ཚེ་ལ་སོགས་པ་ནི་བསྲེག་པར་བྱ་བ་ཡིན་ཞིང་སྲེག་པའི་མེ་ནི་རྣམ་པ་དང་བྲལ་བའི་ཡིད་ལ་བྱའོ། །སླར་ཡང་ས་བོན་འབྱུང་བ་སྟེ། །ཞེས་
[56a.3]པ་ནི་ལས་དང་ཚེ་སྲེག་པའི་མཚན་ཉིད་སྟོང་པ་ཉིད་ཀྱི་ཏིང་ངེ་འཛིན་དེ་ལས་ལངས་ནས་སྙིང་རྗེའི་དབང་གིས་ལྷའི་གཟུགས་སུ་བྱ་བ་ལ་བྱ་སྟེ། བདག་གི་ལྷ་གང་ཡིན་པའི་སྔགས་ཀྱི་ས་བོན་ལས་ལྷར་བསྒྱུར་བའི་རིམ་པ་ཇི་སྐད་གསུངས་པའི་ཚུལ་གྱིས་བདག་ཉིད་ཀྱི་ལྷའི་གཟུགས་སུ་བསྒྱུར་བ་
[56a.4]ལ་བྱ་སྟེ། དེ་ལ་དང་པོ་ཕུང་པོ་ལ་སོགས་པ་འཇིག་པའི་བྱང་ཆུབ་ཀྱི་སེམས་ནི་འཇུག་པའི་བྱང་ཆུབ་ཀྱི་སེམས་སོ། །ཇི་ལྟར་འཇིགས་ཤིང་རྟོག་པ་དེ་ཡང་སྤངས་ཏེ་སྤྲོས་པ་མེད་པའི་ཤེས་རབ་རྣམ་པར་མི་རྟོག་པ་ལས་དང་ཚེ་སྲེག་པར་བྱེད་པ་སོ་སོ་རང་གི་རིག་པའི་མཚན་ཉིད་ནི་གནས་པ་བྱང་
[56a.5]ཆུབ་ཀྱི་སེམས་སོ། །སླར་རང་གི་ས་བོན་ལས་ལྷའི་གཟུགས་སུ་བསྒྱུར་བ་ནི་ལྡང་བའི་བྱང་ཆུབ་ཀྱི་སེམས་སོ། །ལས་དང་འདོད་པའི་སྦྱིན་སྲེག་བྱ། །ཞེས་པ་ནི་ཞི་བ་དང་རྒྱས་པ་ལ་སོགས་པའི་ལས་རྣམས་གྲུབ་པར་འདོད་པས་ཕྱི་དང་ནང་གི་བྱའོ་ཞེས་པ་སྟེ། །མཚན་མར་བཅས་
[56a.6]པས་མཚན་བཅས་ཀྱིས། །དངོས་གྲུབ་རྒྱལ་བ་དམ་པ་བཞེད། །མཚན་མ་མེད་པ་གནས་པས་ནི། །མཚན་མ་ཅན་ཡང་བསྒྲུབ་ཏུ་རུང་། །ཞེས་བྱ་བ་དང་སྦྱར་ཏེ། ནང་གི་སྦྱིན་སྲེག་ཕྱི་རོལ་གྱི་གཟུགས་ལ་སོགས་པ་ལ་མི་ལྟོས་པའི་མཚན་མ་མེད་པ་དེས་ཀྱང་ཤིང་ལ་སོགས་པ་མཚན་
[56a.7]མ་དང་བཅས་པ་རྣམས་འགྲུབ་པར་འགྱུར་རོ་ཞེས་པའོ། །ཕྱི་རོལ་གྱི་ནི་གསུམ་ལྡན་ཞིང་། །ཞེས་པ་ནི་ཕྱི་རོལ་གྱི་སྦྱིན་སྲེག་བྱེད་པ་ན་གསུམ་དང་ལྡན་པར་བྱ་བ་ནི་ཞི་བ་དང་རྒྱས་པ་དང་མངོན་སྤྱོད་ཀྱི་ལས་གང་ཡང་རུང་བའི་ཁ་དོག་དང་ཚུལ་དུ་ལྡན་པར་བྱ་བ་དང་རྫས་རྣམས་ཀྱང་དེའི་ཁ་
[56b]
[56b.1]དོག་དང་ལྡན་པར་བསམས་པ་དང་། བདག་ཉིད་ཀྱང་དེའི་ཁ་དོག་དང་མཚུངས་པར་ལྡན་པའི་ལྷར་བསྒྱུར་བ་སྟེ། དེ་ལྟར་མེ་དང་རྫས་དང་བདག་གསུམ་པོ་ཞི་བ་ལ་སོགས་པའི་ལས་གང་ཡང་རུང་བའི་ཁ་དོག་དང་ཚུལ་དུ་ལྡན་པར་བྱ་བ་ནི་གསུམ་དང་ལྡན་པའོ། །གནས་གསུམ་དང་ཞེས་པ་ནི་ཞི་
[56b.2]བ་དང་རྒྱས་པ་དང་མངོན་སྤྱོད་རྣམས་ཀྱི་དཀྱིལ་འཁོར་དབང་ཆེན་དང་ཆུ་དང་རླུང་གི་གནས་གསུམ་དང་ལྡན་པའོ། །གསུམ་ལ་གནས་ཞེས་པ་ནི་ཞི་བ་ལ་སོགས་པའི་མེ་ཐབ་ཟླུམ་པོ་དང་གྲུ་བཞི་དང་གྲུ་གསུམ་དག་བསྲེག་རྫས་ལ་སོགས་པའི་གནས་ཡིན་ནོ་ཞེས་པའོ། །ལས་གསུམ་ནི་ཞི་བ་དང་རྒྱས་པ་
[56b.3]དང་མངོན་སྤྱོད་རྣམས་ཡིན་ལ། ལམ་གྲུབ་པ་ནི་དེ་དག་གི་འབྲས་བུ་གསུམ་གྲུབ་པའོ། །ཕྱི་དང་ནང་གང་ཡང་རུང་བའི་སྦྱིན་སྲེག་གི་ཆོ་ག་དེ་ལས་གཞན་དུ་བྱས་ན་དེ་དག་གིས་འབྲས་བུ་ཐོབ་པར་མི་འགྱུར་ཏེ། དེ་བས་ན། གང་དག་གཞན་དུ་བྱེད་པ་ནི། །ཞེས་པ་ལ་སོགས་པ་ནི་གཉི་
[56b.4]གའི་སྤྱིར་གསུངས་པ་ཡིན་ནོ། །དེ་བཞིན་གཤེགས་པའི་གསང་སྔགས་དང་། །ཞེས་པ་ནས། ལྷ་ཡི་ཚད་ཀྱང་གོ་རིམས་བཞིན། །དེ་ཙམ་དུ་ནི་ཤེས་པར་བྱ། །ཞེས་པའི་བར་གྱིས་ནི་སྔགས་ཀྱི་ལྷ་ལ་སོགས་པའི་ཁ་དོག་དང་དབྱིབས་དང་ཚད་རྣམས་བཤད་དེ། དེ་བཞིན་གཤེགས་
[56b.5]པས་གསང་སྔགས་དང་། །དེ་བཞིན་རྫོགས་སངས་རྒྱས་ཀྱིས་གསུངས། །དཀར་དང་སེར་དུ་ཤེས་པར་བྱ། །ཞེས་པ་ནི་དེ་བཞིན་གཤེགས་པའི་རིགས་ནི་ཆོས་ཐམས་ཅད་རྣམ་པར་དག་པའི་མཚན་ཉིད་ཞི་བའི་རང་བཞིན་ཡིན་པས་ན་ཁ་དོག་དཀར་པོར་རིག་པར་
[56b.6]བྱའོ་ཞེས་པའོ། །དེ་བཞིན་རྫོགས་སངས་རྒྱས་ཀྱིས་གསུངས། །ཞེས་པ་ནི་ཤཱཀྱ་ཐུབ་པ་དང་འཕགས་པ་འཇམ་དཔལ་ལ་སོགས་པ་བྱང་ཆུབ་སེམས་དཔའ་ཀུན་དུ་སངས་རྒྱས་པ་དེ་དག་ནི་སེམས་ཅན་གྱི་དོན་ལ་སྤྱོད་པས་ན་ཚོགས་རྫོགས་པར་མཛད་དེ་རྒྱས་པའི་མཚན་ཉིད་ཡིན་པས་ཁ་དོག་སེར་པོར་རིག་པར་
[56b.7]བྱའོ། །ཕྱག་ན་རྡོ་རྗེ་ཐམས་ཅད་པ། །ཞེས་པ་ནི་ཕྱག་ན་རྡོ་རྗེ་ཡང་བྱ་བ་གྲུབ་པའི་ཡེ་ཤེས་ཀྱི་རང་བཞིན་སེམས་ཅན་གྱི་དོན་དུ་སྤྱོད་པས་ཁ་དོག་ཐམས་ཅད་པར་རིག་པར་བྱའོ། །འཇིག་རྟེན་དབང་ཕྱུག་གསང་སྔགས་ནི། །ལས་ཀྱི་བྱེ་བྲག་དག་ལས་དཀར། །ཞེས་པ་ནི་སྤྱན་རས་གཟིགས་ཀྱི་
[57a]
[57a.1]དབང་པོ་ནི་སོ་སོར་ཀུན་དུ་རྟོག་པའི་ཡེ་ཤེས་ཀྱི་རང་བཞིན་ཆོས་ཐམས་ཅད་འཁྲུལ་པར་བྱེད་པའི་བདག་ཉིད་པས་ཁ་དོག་དཀར་པོར་ཤེས་པར་བྱའོ། །ཀུན་དུ་གྲུ་བཞི་ལྷམ་པ་ལ། །གོ་རིམས་བཞིན་དུ་ཟླུམ་པོ་དང་། །གྲུ་གསུམ་དང་ནི་ཟླ་གམ་འདྲ། །དབྱིབས་ནི་
[57a.2]ལེགས་པར་བཤད་པ་ཡིན། །ཞེས་པ་ནི་ལྷ་དེ་རྣམས་ཀྱི་འཁོར་དབང་ཆེན་ལ་སོགས་པའི་དབྱིབས་བཤད་པ་སྟེ། རིམ་པ་བཞིན་དུ་ཤེས་པར་བྱའོ། །གཟུགས་ནི་གཉིས་སུ་ཤེས་བྱ་བ། །བུད་མེད་དང་ནི་སྐྱེས་པ་ཉིད། །ཅེས་པ་ནི་ལྷ་རྣམས་ཀྱི་གཟུགས་བཤད་པ་སྟེ། དེ་ལ་ལྷ་རྣམས་
[57a.3]ཀྱང་རྣམ་པ་གསུམ་སྟེ་རྣམ་པར་སྨིན་པའི་གཟུགས་དང་། གནས་ཡོངས་སུ་གྱུར་པ་དང་། སྤྲུལ་པའོ། །དེ་ལ་རྣམ་པར་སྨིན་པའི་གཟུགས་ནི་རང་གི་ལས་དང་བསོད་ནམས་ལས་སྐྱེས་པའོ། །གནས་ཡོངས་སུ་གྱུར་པ་ནི་སྒྲུབ་པ་པོས་གྲུབ་པའི་གཟུགས་སོ། །སྤྲུལ་པ་ནི་ཏིང་ངེ་འཛིན་
[57a.4]ལ་སོགས་པའི་དབང་གིས་གང་ཡང་རུང་བ་ཅིག་ཡིད་ལ་བསམས་པར་གྱུར་པ་སྟེ། དེ་དག་ལས་ལ་ལ་ནི་སྐྱེས་པར་སྣང་། ལ་ལ་ནི་བུད་མེད་དུ་སྣང་བའོ། །ཡང་ན་ཀུན་དུ་ཐམས་ཅད་ཀྱི། །ཁ་དོག་དབྱིབས་དང་གཟུགས་རྣམས་ཏེ། །ཞེས་པ་ནི་ཡང་ན་གོང་དུ་ཁ་དོག་དཀར་པོ་ལ་
[57a.5]སོགས་སྨོས་པ་དང་། དབྱིབས་གྲུ་བཞི་ལ་སོགས་པ་སྨོས་པ་དང་། གཟུགས་བུད་མེད་དང་སྐྱེས་པར་སྨོས་པ་དེ་དག་ངེས་པ་ནི་མ་ཡིན་ཏེ་དེ་དག་ཀུན་ཀྱང་ཁ་དོག་ཐམས་ཅད་དང་དབྱིབས་ཐམས་ཅད་དང་། གཟུགས་ཐམས་ཅད་དུ་ཤེས་པར་བྱའོ། །དེ་ཅིའི་ཕྱིར་ཞེ་ན། བསམ་ཡས་
[57a.6]ཡེ་ཤེས་ལས་བྱུང་བས། །དེ་བས་དེ་རྣམས་བསམ་ཡས་ཏེ། །ཞེས་གསུངས་ཏེ་དེ་ཐམས་ཅད་ཀྱང་དེ་བཞིན་ཉིད་ཀྱི་ཡེ་ཤེས་བསམ་དུ་མེད་པ་ལས་བྱུང་བ་ཤ་སྟག་ཡིན་པས་ཁ་དོག་དང་དབྱིབས་ལ་སོགས་པ་ཆད་པ་མེད་པས་བསམ་གྱིས་མི་ཁྱབ་པའོ། །དེ་ཡང་ཅིའི་ཕྱིར་ཞེ་ན། ཡེ་
[57a.7]ཤེས་མཁྱེན་གྱིས་ཡེ་ཤེས་ནི། །སེམས་ཅན་དོན་ཕྱིར་ཐ་དད་འགྱུར། །ཞེས་པ་སྟེ། དེ་དག་གི་ཁ་དོག་དང་དབྱིབས་ལ་སོགས་པ་ཆད་པ་མེད་པ་ཡང་སེམས་ཅན་གྱི་དོན་སྣ་ཚོགས་ལ་མཁས་པའི་ཡེ་ཤེས་དེས་གདུལ་བའི་འགྲོ་བ་དང་རྗེས་སུ་མཐུན་པའི་གཟུགས་ལ་སོགས་པ་སྟོན་པའི་ཕྱིར་
[57b]
[57b.1]རོ། །ཡིད་ཀྱི་རྒྱན་ནི་ཇི་ཙམ་པ། །སྟན་དང་ཕྱག་རྒྱ་དག་དང་ནི། །ལྷ་ཡི་ཚད་ཀྱང་གོ་རིམས་བཞིན། །དེ་ཙམ་དུ་ནི་ཤེས་པར་བྱ། །ཞེས་པ་ནི་ལྷ་ལ་སོགས་པའི་ཚད་བསམས་ཏེ། ནང་དུ་ཡིད་ལ་བསམ་པའམ། ཕྱི་རོལ་དུ་བྲི་བ་ལ་སོགས་པ་ཀུན་ཀྱང་ཡིད་ལ་ཇི་ཙམ་དུ་འདོད་པ་དེ་ཙམ་
[57b.2]དུ་བསམ་པའམ་བྲི་བར་བྱ་ཞེས་པའོ། །ལྷ་ཡི་ཚད་ཀྱང་གོ་རིམས་བཞིན། །ཞེས་པ་ནི་དཀྱིལ་འཁོར་དུ་བྲི་བའི་ལྷ་རྣམས་ཀྱང་སྙིང་པོའི་དཀྱིལ་འཁོར་དུ་བྲི་བ་རྣམས་ནི་དཀྱིལ་འཁོར་གྱི་སའི་ཞེང་ཆེ་བས་ལྷའི་གཟུགས་ཀྱང་ཆེ་བར་བྱ་དེའི་གོ་རིམས་ཀྱིས་དེ་བཞིན་དུ་ཞེང་ཆུང་བ་རྣམས་
[57b.3]སུ་རིམ་གྱིས་ཆུང་བར་བྱ་ཞེས་པའོ། །སངས་རྒྱས་གང་ནས་གང་བྱུང་བ། །ཕྱག་རྒྱ་རྣམས་ཀྱང་དེ་ནས་བྱུང་། །ཞེས་བྱ་བ་ནི་ཕྱག་རྒྱ་གང་ནས་བྱུང་བའི་ཁུངས་བཤད་པ་སྟེ།སངས་རྒྱས་རྣམས་ཀྱི་ཆོས་ཀྱི་དབྱིངས་ལས་བྱུང་བའི་ཕྱག་རྒྱ་དེས་བདག་དང་སློབ་མ་ལ་སོགས་པའི་ལྷའི་
[57b.4]ལུས་སུ་བྱིན་གྱིས་བརླབས་པ་དང་ཕྱག་རྒྱ་དེས་སློབ་མ་ལ་སོགས་པ་སྲུང་བ་སྟེ། དེ་བསྲུངས་ན་ཆོས་ཀྱི་དབྱིངས་ཀྱི་མཚན་མས་བཏབ་པས་ཅིས་ཀྱང་མི་ཚུགས་པར་འགྱུར་བ་ནི་འཇིག་རྟེན་ན་རྒྱལ་པོའི་རྒྱ་དང་ལྡན་པའི་སྐྱེས་བུ་ལ་སུས་ཀྱང་གཙེ་བར་མི་འགྱུར་བ་དང་འདྲའོ་ཞེས་སྔར་
[57b.5]བཞིན་དུ་བཤད་དོ། །དེ་བས་མདོར་ན་ཆོས་ཀྱི་དབྱིངས། །མཚན་མ་ཕྱག་རྒྱ་ཡིན་པར་བཤད། །ཅེས་པ་ནི་མདོར་ན་ཕྱག་རྒྱ་རྣམས་ཆོས་ཀྱི་དབྱིངས་ཀྱི་མཚན་མ་ཡིན་པར་ཤེས་པར་བྱའོ་ཞེས་པའོ། །དབང་བསྐུར་གསུམ་དུ་ཤེས་བྱ་སྟེ། །ཞེས་པ་ནས། རྫོགས་པའི་སངས་རྒྱས་
[57b.6]རྣམས་ཀྱིས་བསྒྲགས། །ཞེས་པའི་བར་གྱིས་ནི་དབང་བསྐུར་བ་རྣམ་པ་གསུམ་བཤད་དེ། །ཕྱག་རྒྱ་གང་ཞིག་དབང་བསྐུར་བ། །ལས་དང་བྱ་བ་སྤངས་པ་སྟེ། །ཞེས་པ་ནི་སྙིང་རྗེ་ཆེན་པོ་འབྱུང་བ་དང་ཡི་གེ་འཁོར་ལོ་བསྐོར་བའི་དཀྱིལ་འཁོར་དུ་ནམ་སློབ་དཔོན་དང་སློབ་མ་ཟབ་ཅིང་རྒྱ་
[57b.7]ཆེ་བ་ལ་མོས་པ་དག་ཕྱག་རྒྱས་དབང་བསྐུར་བྱ་བར་བཤད་པ་སྟེ། དཀྱིལ་འཁོར་གཉིས་གང་ཡང་རུང་བའི་མདུན་དུ་དབང་བསྐུར་བའི་དཀྱིལ་འཁོར་དང་བུམ་པ་ལ་སོགས་པ་ལ་མི་ལྟོས་པར་ཀུན་དུ་བཟང་པོ་ལ་སོགས་པ་བྱང་ཆུབ་སེམས་དཔའི་ཕྱག་རྒྱ་དང་འོག་ནས་འབྱུང་བའི་ཕྱག་
[58a]
[58a.1]རྒྱས་དབང་བསྐུར་བའོ། །ལས་དང་བྱ་བ་སྤངས་པ་སྟེ། །ཞེས་པ་ནི་དབང་བསྐུར་བའི་བུམ་པ་དང་། དཀྱིལ་འཁོར་དང་དུང་དང་འཁོར་ལོ་ལ་སོགས་པའི་ཆོ་ག་རྣམས་དང་བྲལ་བ་ཞེས་པའོ། །གཉིས་པ་ལས་དང་བྱ་བ་ཡིས། །ཀུན་ནས་བསླངས་པར་ཡང་དག་བཤད། །
[58a.2]ཅེས་པ་ནི་སྙིང་རྗེ་ཆེན་པོ་དང་འབྱུང་བ་དང་ཡི་གེ་འཁོར་ལོ་བསྐོར་བའི་དཀྱིལ་འཁོར་གྱི་མདུན་དུ་དབང་བསྐུར་བའི་དཀྱིལ་འཁོར་བྲིས་ནས་སྔར་ཇི་སྐད་བཤད་པའི་ཆོ་ག་བཞིན་དུ་དབང་བསྐུར་བར་གསུངས་པའོ། །གསུམ་པ་ཡིད་ཀྱིས་ཤེས་བྱ་སྟེ། །ཡུལ་དང་དུས་ཚོད་སྤངས་པའོ། །ཞེས་
[58a.3]པ་ནི་གསང་བའི་དཀྱིལ་འཁོར་དུ་ཡིད་ཀྱིས་དབང་བསྐུར་བ་སྟེ་འོག་ནས་དངོས་སུ་འབྱུང་ངོ་། །བླ་མ་ལེགས་པར་མགུ་བྱས་ནས། །ཕན་བྱེད་པས་གང་སྨྲས་པ་ཡི། །དབང་བསྐུར་འདི་ནི་མཆོག་ཡིན་པར། །རྫོགས་པའི་སངས་རྒྱས་རྣམས་ཀྱིས་བསྒྲགས། །ཞེས་པ་ནི་དཀྱིལ་
[58a.4]འཁོར་གོང་མ་གཉིས་སུ་ཕྱག་རྒྱས་དབང་བསྐུར་ནས་རྗེས་སུ་གནང་བའི་ཚིག་སྨྲས་པ་ལ་བྱ་སྟེ། ཕྱག་རྒྱས་དབང་བསྐུར་བའི་འོག་ཏུ་སློབ་དཔོན་སློབ་མའི་རིམ་གྲོ་དང་ནན་ཏན་ལ་སོགས་པས་མགུ་ནས་ཁྱོད་ཀྱིས་དེང་ཕྱིན་ཆད་ཆོས་ཀྱི་འཁོར་ལོ་བསྐོར་ཅིག་ཅེས་པ་ལ་སོགས་པའི་
[58a.5]ཚིག་ཏུ་ཤེས་པར་བྱའོ། །ཕྱག་རྒྱས་དབང་བསྐུར་བ་དང་པོ་དང་དབང་བསྐུར་བ་གཉིས་པ་ནི་སྙིང་རྗེ་ཆེན་པོ་འབྱུང་བ་དང་ཡི་གེ་འཁོར་ལོ་བསྐོར་བའི་དཀྱིལ་འཁོར་དུ་བྱའོ། །གསང་བའི་དཀྱིལ་འཁོར་དུ་ནི་ཡིད་ཀྱིས་དབང་བསྐུར་བ་དངོས་སུ་གསུངས་པས་གོང་མ་གཉིས་མི་བྱ་བར་
[58a.6]ཤེས་པའོ། །འདི་རྣམས་ཀྱང་འདིར་ཚིག་ཙམ་བཤད་ཀྱིས་དོན་བསྡུས་པའི་དོན་ཉིད་དུ་གཏན་ལ་ཕབ་སྟེ་བཤད་ཟིན་ཏོ། །སངས་རྒྱས་རྣམས་ཀྱིས་མདོར་ན་ནི། །དམ་ཚིག་ཅན་རྣམས་སྔར་བཤད་དེ། །ཞེས་པ་ནས། དམ་ཚིག་ཅན་ཞེས་གཞན་མི་བྱ། །ཞེས་པའི་བར་གྱིས་ནི་དམ་
[58a.7]ཚིག་ཅན་གྱི་རིམ་པའི་བཤད་པ་ཡིན་ཏེ། དེ་ལ་སྤྱིར་སློབ་མ་རྣམས་དཀྱིལ་འཁོར་དུ་འཇུག་པ་ཡང་ཁ་ཅིག་ནི་དམ་ཚིག་ཅན་དུ་འདོད་པའི་ཕྱིར་འཇུག་ལ་ཁ་ཅིག་ནི་སྒྲུབ་པར་བྱེད་པའི་ཕྱིར་འཇུག །ཁ་ཅིག་ནི་སློབ་དཔོན་དུ་འདོད་པའི་ཕྱིར་འཇུག་སྟེ། དེ་ལ་
[58b]
[58b.1]དམ་ཚིག་ཅན་དུ་འདོད་པའི་ཕྱིར་འཇུག་པ་ནི། དཀྱིལ་འཁོར་འདི་གསུམ་ལས་གང་ཡང་རུང་བར་ཞུགས་ཏེ་དམ་ཚིག་ཅན་དུ་གྱུར་ན་དཀྱིལ་འཁོར་ལྷག་མ་གཉིས་ལ་མི་ལྟོས་ལ། །སྒྲུབ་པ་དང་སློབ་དཔོན་དུ་འདོད་པ་ནི་དཀྱིལ་འཁོར་གསུམ་ཆར་ལ་ལྟོས་པར་ཤེས་པར་བྱའོ། །
[58b.2]དཀྱིལ་འཁོར་འདི་ནི་མཐོང་བ་ལས། །དམ་ཚིག་ཤེས་པ་གཅིག་ཅེས་བྱ། །ཞེས་པ་ནི་དམ་ཚིག་གི་དོན་ནི་འདིར་ཚུལ་ལས་མི་འགལ་བའི་དོན་ཏེ་དཀྱིལ་འཁོར་གསུམ་ལས་གང་ཡང་རུང་བ་ཞིག་མཐོང་ན་དམ་ཚིག་ཅན་གཅིག་ཅེས་བྱ་སྟེ། དེས་སྔར་བྱང་ཆུབ་ཀྱི་སེམས་བསྒོམས་ན་ནི་དེ་
[58b.3]ལ་ཕྱག་རྒྱ་དང་སྔགས་སྦྱིན་པར་བྱ་ལ། སྔར་བྱང་ཆུབ་ཀྱི་སེམས་མ་བསྒོམས་ན་དེ་ལ་ཕྱག་རྒྱ་དང་སྔགས་སྦྱིན་དུ་མི་རུང་སྟེ། དེ་བས་ན། དེ་ལ་ཕྱག་རྒྱ་མི་བསྟན་ཞིང་། །སྔགས་ཀྱང་སྦྱིན་པར་མི་བྱའོ། །ཞེས་གསུངས་པ་ཡིན་ནོ། །དེ་ལྟར་དཀྱིལ་འཁོར་དེར་ཞུགས་ནས་ཕྱག་རྒྱ་དང་
[58b.4]སྔགས་མི་སྦྱིན་པར་བྱང་ཆུབ་ཀྱི་སེམས་བསྒོམ་དུ་བཅུག་སྟེ་གོམས་པར་གྱུར་ན། བྱང་ཆུབ་སེམས་ཀྱི་བྱེ་བྲག་ལས། །སྔགས་དང་ཕྱག་རྒྱ་ཡོངས་སུ་གཟུང་། །ཞེས་བྱ་བས་གདོད་ཕྱག་རྒྱ་དང་སྔགས་སྦྱིན་པར་གསུངས་སོ། །དཀྱིལ་འཁོར་མཐོང་ཞེས་བྱ་བ་འདི། །དམ་ཚིག་ཅན་གཉིས་
[58b.5]ཤེས་པར་བྱ། །ཞེས་པ་ནི་དེ་ལྟར་བྱང་ཆུབ་ཀྱི་སེམས་གོམས་ནས་ཡང་དཀྱིལ་འཁོར་དུ་བཅུག་སྟེ་ཕྱག་རྒྱ་དང་སྔགས་བྱིན་པ་དེ་ནི་དམ་ཚིག་ཅན་གཉིས་པར་ཤེས་པར་བྱའོ། །དཀྱིལ་འཁོར་དང་ནི་ཕྱག་རྒྱ་མཐོང་། །ལས་དང་བྱ་བ་ལ་ཡང་སྦྱར། །བླ་མས་ལུང་ནི་མ་བྱིན་པར། །དེ་ཡང་དམ་
[58b.6]ཚིག་ཤེས་པར་བཤད། །ཅེས་པ་ནི་དཀྱིལ་འཁོར་ཀྱང་མཐོང་ལ། །རྒྱུད་དང་རྟོག་པ་ལ་སོགས་པ་ཉན་དུ་བཅུག་ཅིང་སློབ་དཔོན་དུ་ལུང་མ་བསྟན་པ་དེ་ནི་དམ་ཚིག་ཤེས་པ་གསུམ་པ་ཞེས་བྱའོ། །ཕྱག་རྒྱ་དཀྱིལ་འཁོར་བྲི་བ་རྣམས། །དེ་ཚེ་ཆོ་ག་བཞིན་དུ་བསྟན། །གསང་བའི་ཡེ་ཤེས་བྱུང་
[58b.7]བ་ཡིས། །དབང་བསྐུར་མེད་པའི་སྔགས་པའང་ཡིན། །ཞེས་པ་ནི་སྙིང་རྗེ་ཆེན་པོ་འབྱུང་བའི་དཀྱིལ་འཁོར་དང་། ཡི་གེ་འཁོར་ལོ་བསྐོར་བའི་དཀྱིལ་འཁོར་གཉིས་ཀ་དབང་བསྐུར་བའམ། གང་ཡང་རུང་བ་ཅིག་ཏུ་དབང་བསྐུར་ཏེ་ཕྱག་རྒྱ་དང་དཀྱིལ་འཁོར་བྲི་བ་དང་ཕྱག་རྒྱ་བཤད་པ་དེ་དག་
[59a]
[59a.1]ཆོ་ག་བཞིན་དུ་དེས་གཞན་ལ་ཡང་བསྟན་པར་གསུངས་པ་ལས་གསང་བའི་དཀྱིལ་འཁོར་འབའ་ཞིག་ཏུ་དབང་མ་བསྐུར་བ་དེ་ནི་དམ་ཚིག་ཤེས་པ་བཞིན་ཞེས་བྱའོ། །གསང་བའི་དཀྱིལ་འཁོར་དབུས་སུ་ནི། །སྔགས་པ་ཆོ་གས་དབང་བསྐུར་བ། །དམ་ཚིག་ཤེས་པ་ལྔར་
[59a.2]ཤེས་བྱ། །དམ་ཚིག་ཅན་ཞེས་གཞན་མི་བྱ། །ཞེས་པ་ནི་དཀྱིལ་འཁོར་གོང་མ་གཉིས་སུ་ཡང་དབང་བསྐུར་ལ། །གསང་བའི་དཀྱིལ་འཁོར་དུ་དབང་བསྐུར་བ་དེ་ནི་དམ་ཚིག་གཤེགས་པ་ལྔ་ཞེས་བྱའོ། །དམ་ཚིག་ཅན་ཞེས་གཞན་མི་བྱ། །དེ་ལྟར་གོང་དུ་སྨོས་པ་ལས་གཞན་དུ་ཆོ་ག་ལས་འགལ་
[59a.3]བར་བྱས་ན་དམ་ཚིག་ཅན་ཞེས་མི་བྱའོ་ཞེས་པའོ། །བརྟུལ་ཞུགས་བཟང་པོ་བྱང་ཆུབ་ཕྱིར། །ཞེས་པ་ནས། གནས་པ་དེ་ནི་བདེན་པ་མཐོང་། །ཞེས་པའི་བར་གྱིས་གོང་དུ་ནི། །སྔགས་སྤྱད་པ་ལ་བརྩོན་པ་ཡི། །སྔགས་པ་བྱང་ཆུབ་སེམས་དཔའ་དང་། །ཐམས་ཅད་མཁྱེན་པར་ཇི་ལྟར་འགྱུར། །
[59a.4]ཇི་ལྟར་བདེན་པ་མཐོང་བར་འགྱུར། །ཞེས་པ་ནི་དྲིས་པ་དེ་དག་བཤད་པ་སྟེ། བརྟུལ་ཞུགས་བཟང་པོ་བྱང་ཆུབ་ཕྱིར། །གང་ཞིག་སེམས་ནི་བསྒོམ་པ་ན། །སྔགས་པའི་གནས་གསུམ་མི་དམིགས་པ། །དེ་ནི་བྱང་ཆུབ་སེམས་དཔའ་ཡིན། །ཞེས་པ་ནི་གང་ཞིག་བྱང་ཆུབ་ཀྱི་སེམས་རྟག་
[59a.5]ཏུ་བསྒོམས་ཏེ། ལུས་དང་ངག་དང་ཡིད་ཀྱི་གནས་གསུམ་མམ། འདོད་པའི་ཁམས་དང་གཟུགས་ཀྱི་ཁམས་དང་གཟུགས་མེད་པའི་ཁམས་ཀྱི་གནས་གསུམ་དུ་འཇུག་པའི་བྱང་ཆུབ་ཀྱི་སེམས་ཀྱིས་བཤིག་སྟེ། དམིགས་སུ་མེད་པར་བྱེད་པ་དེ་ནི་བྱང་ཆུབ་སེམས་དཔའི་ཞེས་བྱའོ། །
[59a.6]ཐབས་ཀྱི་སྙིང་སྟོབས་སྐྱེས་ནས་སུ། །སེམས་ཅན་དོན་ལ་སྦྱོར་བ་ནི། །དམིགས་སུ་མེད་པའི་སྤྱོད་པ་ཐོབ། །རྒྱལ་བའི་མཆོག་ཏུ་ཤེས་པར་བྱ། །ཞེས་པ་ནི་དམིགས་སུ་མེད་པའི་སྤྱོད་པ་ཐོབ་ནས་དེ་ལས་ལངས་ཏེ་ཆོས་རྣམས་སྒྱུ་མ་ལྟ་བུར་ཤེས་པ་བཞིན་དུ་ཐབས་ཀྱིས་སེམས་ཅན་གྱི་དོན་དུ་
[59a.7]སྤྱོད་པ་དེ་ནི་ཐམས་ཅད་མཁྱེན་པ་ཞེས་བྱ་སྟེ། དམིགས་སུ་མེད་པའི་སྤྱོད་ཐོབ་པ། །ཞེས་པ་ནི་མོས་པས་སྤྱོད་པའི་ཚེ་ན་འཇུག་པའི་བྱང་ཆུབ་ཀྱི་སེམས་ཀྱི་ཆོས་རྣམས་བཤིག་ནས་གནས་པའི་བྱང་ཆུབ་ཀྱི་སེམས་ཀྱི་མཚན་ཉིད་སྟོང་པ་ཉིད་ལ་གནས་པ་ན་དོན་དམ་པར་ཡང་ཆོས་རྣམས་དམིགས་
[59b]
[59b.1]སུ་མེད་ལ། ཀུན་རྫོབ་ཏུ་ཡང་ཆོས་རྣམས་འཁྲུལ་པའམ་སྒྱུ་མ་ལྟ་བུར་རྟོགས་པས་ན། དམིགས་སུ་མེད་པའི་སྤྱོད་པ་ཐོབ་པ། །ཞེས་བྱའོ། །རྒྱལ་བའི་མཆོག་ཅེས་པ་ནི་དེ་ལྟར་ཀུན་རྫོབ་དང་དོན་དམ་པར་ཆོས་རྣམས་དམིགས་སུ་མེད་པར་རྟོགས་པ་དེ་ནི་བདུད་བཞི་
[59b.2]དངོས་སུ་བཅོམ་ཡང་བདུད་བཞི་ལས་རྒྱལ་བའི་ངང་ཚུལ་ཅན་ཡིན་པས་རྒྱལ་བའི་མཆོག་ཅེས་བྱའོ། །ཐོག་མ་ནས་ནི་ཞི་བའི་ཆོས་ངོ་བོ་ཉིད་མེད་པ་ལ། གང་གི་སེམས་ནི་རང་བཞིན་གྱིས། །གནས་པ་དེ་ནི་བདེན་པ་མཐོང་། །ཞེས་པ་ནི་བདེན་པ་མཐོང་བ་བཤད་པ་སྟེ། དེ་ནས་ཆོས་རྣམས་ཐོག་མ་ནས་ཞི་ཞིང་གང་གི་
[59b.3]ངོ་བོ་ཉིད་མེད་པར་རྟོགས་ཏེ་དེ་ཉིད་ལ་སེམས་རི་རབ་བཞིན་དུ་མི་གཡོ་བར་འགྱུར་ན་དེ་ནི་བདེན་པ་མཐོང་བ་ཞེས་བྱའོ། །དེ་དག་ཀྱང་མདོར་ན་ཐོག་མ་ནི་འཇུག་པའི་བྱང་ཆུབ་ཀྱི་སེམས་དང་ལྡན་པའོ། །བདེན་པ་མཐོང་བ་ཞེས་པ་ནི་གནས་པའི་བྱང་ཆུབ་ཀྱི་སེམས་བཤད་པའོ། །རྒྱལ་བའི་
[59b.4]མཆོག་ཅེས་པ་ནི་ལྡང་བའི་བྱང་ཆུབ་ཀྱི་སེམས་བསྟན་པ་སྟེ་དེ་དག་ཀྱང་མོས་པས་སྤྱོད་པའི་ས་གཉིས་ལ་གནས་པའི་ཡོན་ཏན་དུ་ཤེས་པར་བྱའོ། །འདི་བདེན་འདི་ནི་ཡང་དག་པར། །ཞེས་པ་ནས། སངས་རྒྱས་ཉིད་དང་གང་གཞན་ནོ། །ཞེས་བའི་བར་གྱིས་གྲུབ་པའི་རིགས་རྣམས་བཤད་པ་
[59b.5]སྟེ། འདི་བདེན་འདི་ནི་ཡང་དག་པ། །དེ་བཞིན་དུ་ནི་མི་སླུ་བ། །ཇི་ལྟར་སངས་རྒྱས་བདེན་གཟིགས་པ། །དེ་བཞིན་སྔོན་ནི་ངས་མ་མཐོང་། །ཞེས་པ་ནི། འདི་ནི་བྱང་ཆུབ་སེམས་ཐོབ་པ། །ཞེས་པ་ནི་དེ་ཉིད་ཀྱི་རྗེས་སུ་བསྔགས་པའི་ཁྱད་པར་ཏེ། གང་ཡང་བྱང་ཆུབ་ཀྱི་སེམས་ཐོབ་པ་དེ་ནི་
[59b.6]བདེན་ཞིང་ཡང་དག་པ་མི་སླུ་བ་སྟེ་ཇི་ལྟར་སྔོན་གྱི་སངས་རྒྱས་དང་། ངས་ཀྱང་ཡང་དག་མི་སླུ་བ་ཡིན་པར་མཐོང་ངོ་ཞེས་པའོ། །གང་གིས་བྱང་ཆུབ་ཀྱི་སེམས་ཐོབ་པ་ཡང་བསྒྲུབས་ནས། དེ་སྲིད་དུ་བྱང་ཆུབ་སེམས་དཔའ་ཀུན་དུ་བཟང་པོའམ།འཕགས་པ་འཇམ་དཔལ་ལམ། རྡོ་རྗེ་འཛིན་
[59b.7]ཆེན་པོ་གང་ཡང་རུང་བ་ཅིག་འོངས་ཏེ་མགོ་ལ་ཉུག་གམ་ལེགས་སོ་ཞེས་ཟེར་གྱི་བར་དུ་བཟླས་བརྗོད་བྱའོ། །དེ་ནས་ཕྱག་བྱས་ཏེ་མཆོད་ཡོན་ཕུལ་ན་བྱང་ཆུབ་ཀྱི་སེམས་མི་བརྗེད་པའི་ཏིང་ངེ་འཛིན་ཐོབ་པར་འགྱུར་རོ་ཞེས་གོང་དུ་བཤད་པ་དེ་ལྟ་བུའི་གྲུབ་པ་ཐོབ་པ་ནི་བྱང་ཆུབ་ཀྱི་སེམས་
[60a]
[60a.1]ཐོབ་པ་ཞེས་བྱ་སྟེ། དེ་ལྟ་བུ་གྲུབ་ན་དེ་ཉིད་དངོས་གྲུབ་ཡིན་གྱིས།གཞན་ཅི་ཞིག་དགོས་ཏེ་བྱང་ཆུབ་ཀྱི་སེམས་དེ་གྲུབ་པ་གཞན་གྱི་རྒྱུ་ཡིན་པའི་ཕྱིར་རོ། །དེ་ལས་གཞན་དུའང་དངོས་གྲུབ་ནི། །རྣམ་པ་དག་ནི་ལྔར་འདོད་དེ། །ཞེས་པ་ནི་བྱང་ཆུབ་ཀྱི་སེམས་གྲུབ་པ་དེ་
[60a.2]ལས་གཞན་པ་མིང་གིས་སྨོས་པ་ལྔ་པོ་ལ་བྱ་སྟེ། དེ་དག་ཀྱང་སྤྱོད་པའི་རྗེས་སུ་འཇུག་པ་ལ་སོགས་པ་རྣམས་སོ། །དེ་ལ་སྤྱོད་པའི་རྗེས་སུ་འཇུག་པ་ནི་མོས་པས་སྤྱོད་པའི་ས་ལས་འཕར་ཏེ་ཡེ་ཤེས་ཀྱི་ས་ལ་འཇུག་པའི་སྐབས་སུ་སྣང་བ་ཐོབ་པ་དང་སྣང་བ་མཆེད་པ་ཞེས་བྱ་བ་ལ་སོགས་པའི་ཏིང་
[60a.3]ངེ་འཛིན་གྱི་ཁྱད་པར་གྲུབ་པའོ། །དེ་བཞིན་ས་ནི་གནོན་པ་དང་། །ཞེས་པ་ནི་ས་རབ་ཏུ་དགའ་བ་ཐོབ་པ་ལས་གྲུབ་པའོ། །འཇིག་རྟེན་མངོན་ཤེས་ལྔར་འདོད་དང་། །ཞེས་པ་ནི་འཇིག་རྟེན་གྱི་མངོན་པར་ཤེས་པ་ལྔ་གྲུབ་པའོ། །སངས་རྒྱས་ཉིད་དང་ཞེས་པ་ནི་སངས་རྒྱས་ཀྱི་གཟུགས་སུ་གྱུར་
[60a.4]པའི་རིག་འཛིན་གྲུབ་པའོ། །གང་གཞན་ཞེས་པ་ནི་རིག་འཛིན་པ་ཕལ་བ་རྣམས་གྲུབ་པ་སྟེ། དེ་ཉིད་ཀྱི་གཟུངས་ཀྱི་གྲུབ་པའོ། །གོང་མ་གསུམ་ནི་སེམས་ཀྱི་གྲུབ་པར་ཤེས་པར་བྱའོ། །རྒྱུད་ལས་རྒྱུད་དུ་གྱུར་པ་ཡི། །ཞེས་པ་ནས། ཡིད་ལས་ཡང་དག་འབྱུང་བ་ཐོབ། །ཅེས་པའི་བར་གྱིས་གྲུབ་
[60a.5]པའི་དུས་བཤད་དེ། དེ་ལས་གྲུབ་པའི་དུས་ཀྱང་ཚེ་འདི་ལ་གྲུབ་པ་དང་ཚེ་ཕྱི་མ་ལ་གྲུབ་པ་རྣམ་པ་གཉིས་སོ། །རྒྱུད་ལས་རྒྱུད་དུ་གྱུར་པ་ཡི། །ལས་ནི་མི་སྲིད་མ་ཉམས་ཤིང་། །རྣམ་སྨིན་རྣམ་པར་མ་སྨིན་ཏེ། །དངོས་གྲུབ་དག་གིས་དུས་སུ་འདོད། །ཅེས་པ་ནི་ཚེ་འདི་ལ་གྲུབ་པ་སྟེ། རྒྱུད་
[60a.6]ལས་རྒྱུད་དུ་གྱུར་པའི་ལས་རྣམས་མ་ཟད་དེ་ཚེ་སྔ་མའི་རྒྱུད་གོ་དྲུག་ལ་སོགས་པ་ནས་ལས་བསགས་པ་ཚེ་འདིའི་རྒྱུད་ལ་མ་ཉམས་ཤིང་བདག་གི་ཕུང་པོ་གསོན་ན་ཞེས་པའོ། །རྣམ་སྨིན་རྣམ་པར་སྨིན་པ་དེ། །ཞེས་སྟོན་ལ་དེ་ལྟར་ཡང་གསོན་ལ་ཚེ་དང་བསོད་ནམས་ལ་སོགས་པའི་རྒྱུད་བསགས་
[60a.7]པའི་འབྲས་བུ་ཡང་འདིར་སྨིན་པར་གྱུར་ཅིང་སྔ་མའི་ལས་རྣམས་མ་ཟད་པས་བདག་ཚེ་རིང་བའི་རྣམ་སྨིན་རྣམ་པར་སྨིན་པས་བདག་གི་བསོད་ནམས་ཀྱི་རྒྱུད་མཐུ་བརྟས་པར་གྱུར་ཏེ། སྒྲུབ་པའི་ཚེ་དེ་ལྟར་ཚེ་དང་བསོད་ནམས་གཉིས་བསྲུངས་ན་དེ་ཚེ་འདི་ཉིད་ལ་གྲུབ་པར་བཤད་དོ། །མདོར་ན་
[60b]
[60b.1]གང་ཚེ་དུས་གཅིག་ཏུ། །ལས་དང་སྐྱེ་བ་འཕང་གྱུར་པ། །དེ་ཚེའང་སྔགས་པས་དངོས་གྲུབ་ནི། །ཡིད་ལས་ཡང་དག་འབྱུང་བ་ཐོབ། །ཅེས་པ་ནི་དངོས་གྲུབ་སྒྲུབ་པ་ནི་ལས་དང་ཚེས་མ་བཏང་སྟེ། དུས་གཅིག་ཏུ་ལས་དང་ཚེ་ཟད་པར་གྱུར་ན་སྒྲུབ་པའི་འབྲས་བུ་སྔགས་པ་དེས་ཚེ་ཕྱི་མ་ལ་བསྒྲུབ་
[60b.2]མི་དགོས་པར་རྡོ་རྗེ་ལ་སོགས་པའི་རིགས་སུ་སྐྱེ་བ་དང་རིག་འཛིན་ལ་སོགས་པའི་སྐྱེ་བ་ཐོབ་པར་འགྱུར་རོ་ཞེས་པའོ། །ཡིད་ལས་ཡང་དག་འབྱུང་བ་ཡིས། །ཞེས་པ་ནི་རྫས་ལ་སོགས་པས་བསྒྲུབ་མི་དགོས་པར་ཚེ་འཕོས་མ་ཐག་ཏུ་ཡིད་ཉིད་ཀྱིས་གྲུབ་པ་དེ་དག་ཐོབ་པར་འགྱུར་རོ། །གྲུབ་
[60b.3]ནས་མཁའ་ལ་འགྲོ་བ་ནི། །ཞེས་པ་ནས། རྫོགས་སངས་རྒྱས་དང་ལྷན་ཅིག་དགའ། །ཞེས་པའི་བར་གྱིས་ནི་གྲུབ་པའི་འབྲས་བུ་རྣམས་དྲིས་པའི་ལན་བཤད་པ་སྟེ། གྲུབ་ནས་ནམ་མཁའ་ལ་འགྲོ་བ་ནི། ཇི་ལྟར་སྒྱུ་མ་འཇིགས་མེད་བཞིན། །སྔགས་ཀྱི་དྲ་བས་རྨོངས་བྱེད་པ། །ཇི་
[60b.4]ལྟར་མིག་འཕྲུལ་ཆེན་པོ་བཞིན། །ཞེས་པ་ནི་ནམ་མཁའ་ལ་འགྲོ་བའི་གྲུབ་པ་བཤད་པ་སྟེ། ཇི་ལྟར་མིག་འཕྲུལ་གཞན་ནམ་མཁའ་ལ་འགྲོ་བ་དང་རྫུ་འཕྲུལ་སྣ་ཚོགས་བྱེད་པ་བཞིན་དུ་སྔགས་པ་དེ་ཡང་རིག་འཛིན་ལ་སོགས་པ་གྲུབ་ནས་ནམ་མཁའ་ལ་འགྲོ་བ་དང་སྔགས་ཀྱི་མཐུས་རྣམ་
[60b.5]པ་སྣ་ཚོགས་པའི་སྤྲུལ་པ་ལ་སོགས་པར་སྟོན་པར་བྱེད་ཅེས་པའོ། །གང་ལ་ལུས་དང་ངག་མེད་པར། །དྲི་ཟའི་གྲོང་ཁྱེར་དེ་བཞིན་ཏེ། །དེ་བཞིན་མི་སྣང་འགྱུར་ཞེས་བྱ། །དེ་ནི་དེ་ན་གནས་པ་ཡིན། །ཞེས་པ་ནི་རིག་འཛིན་ལ་སོགས་པ་གྲུབ་ནས་མི་སྣང་བར་གྱུར་པའི་དཔེ་དྲི་ཟའི་གྲོང་ཁྱེར་
[60b.6]ལས་བླངས་ནས་བཤད་པ་སྟེ། ཇི་ལྟར་དྲི་ཟའི་གྲོང་ཁྱེར་ལུས་ལ་སོགས་པ་དངོས་སུ་མི་སྣང་ལ་གནས་པར་བྱེད་པ་དེ་བཞིན་དུ། སྔགས་པ་དེ་ཡང་གྲུབ་ནས་ལུས་ཀྱང་མི་སྣང་ལ་ཚིག་ཏུ་བརྗོད་པ་ཡང་མི་ཐོས་པར་ནམ་མཁའ་ལ་མི་སྣང་བར་གྱུར་ཅིང་བར་སྣང་ལ་གནས་པར་བྱེད་དོ་ཞེས་བཤད་
[60b.7]དོ། །ཇི་ལྟར་ཉལ་བའི་རྨི་ལམ་ན། །སུམ་ཅུ་རྩ་གསུམ་གནས་སུ་ནི། །ལུས་ཀྱང་སྤངས་པ་མ་ཡིན་ལ། །དེ་ཉིད་ཀྱིས་ཀྱང་དེ་མ་སོང་། །དེ་བཞིན་རྣལ་འབྱོར་གཉིད་ཀྱིས་ཀྱང་། །སྔགས་པ་སྔགས་ལ་གནས་པ་དང་། །བསོད་ནམས་བྱས་པའི་ལས་རྣམས་ཀྱིས། །འཇའ་དང་འདྲ་བའི་
[61a]
[61a.1]ལུས་ཀྱང་ཐོབ། །ཅེས་པ་ནི་སྔགས་པ་རིག་འཛིན་ལ་སོགས་པ་གྲུབ་ནས་ལུས་འདི་ཡང་མི་འདོར་བར་ནམ་མཁའ་ལ་སོགས་པ་ལ་འགྲོ་བའི་དཔེ་རྨི་ལམ་ལས་བླངས་ནས་བཤད་པ་སྟེ། ཇི་ལྟར་སྐྱེས་བུ་ཉལ་བའི་རྨི་ལམ་ན་སུམ་ཅུ་རྩ་གསུམ་ལ་སོགས་པའི་གནས་མཐོང་
[61a.2]བར་ཡང་འགྱུར་བ་དེ་བཞིན་དུ། །སྔགས་པ་དེ་ཡང་རྣལ་འབྱོར་གྱི་དབང་གིས་ལུས་འདི་ནི་མ་བོར་བར་ནམ་མཁའ་ལ་སོགས་པར་འགྲོ་བ་ཡང་རང་གིས་མཐོང་ངོ་། །གཟུགས་རྣམ་པ་སྣ་ཚོགས་ཡང་སྟོན་ནུས་པར་འགྱུར་ཞེས་པའོ། །འཇའ་དང་འདྲ་བའི་ལུས་ཀྱང་ཐོབ། །ཅེས་པ་ནི་
[61a.3]གཟུགས་སྣ་ཚོགས་སྟོན་པའོ། །ལུས་དང་ངག་ཡིད་ལས་བྱུང་བའི། །གསང་སྔགས་ཡིད་བཞིན་ནོར་བུ་འདྲ། །དེ་ལས་རྣམ་པར་བསམས་པའི་དོན། །མ་བརྟགས་པར་ཡང་འབྱུང་བར་འགྱུར། །ཞེས་པ་ནི་སྔགས་ཀྱི་གྲུབ་པའི་ཡིད་བཞིན་གྱི་ནོར་བུ་ལས་དཔེ་བླངས་ནས་བཤད་པ་
[61a.4]སྟེ། ཇི་ལྟར་ཡིད་བཞིན་གྱི་ནོར་བུ་གང་བསམས་པའི་དོན་རྣམས་བརྟགས་མི་དགོས་པར་ལྷུན་གྱིས་གྲུབ་པ་ཉིད་དུ་འབྱོར་བར་གྱུར་པ་དེ་བཞིན་དུ་སྔགས་གྲུབ་པའི་འབྲས་བུ་ཡང་གང་འདོད་པ་རྣམས་བརྟགས་མི་དགོས་པར་ལྷུན་གྱིས་གྲུབ་པ་ཉིད་དུ་འབྱོར་པར་འགྱུར་ཞེས་པའོ། །ཇི་ལྟར་
[61a.5]ནམ་མཁའ་ཕྱོགས་རྣམས་སུ། །འདུས་བྱས་སྤྱོད་ཡུལ་ཐམས་ཅད་ཀྱིས། །མི་གོས་དེ་བཞིན་སྔགས་པ་ཡང་། །རྟོགས་པའི་སྤྱོད་ཡུལ་ཀུན་གྱིས་སོ། །ཞེས་པ་ནི་གྲུབ་པ་ཐོབ་པ་དེ་ཡང་ནི་གཟའ་དང་སྐར་མ་དང་ལྟས་ངན་ལ་སོགས་པས་མི་ཚུགས་པར་བཤད་པ་སྟེ། ཇི་ལྟར་ནམ་
[61a.6]མཁའ་ལ་འདུས་བྱས་ལ་སོགས་པའི་དྲི་མས་མི་གོས་པ་དེ་བཞིན་དུ་གྲུབ་པའི་སྔགས་པ་དེ་ཡང་གཟའ་དང་སྐར་མ་ལ་སོགས་པ་བཟང་ངན་ལ་མི་ལྟོས་ཏེ། དེ་དག་གིས་ལྟས་ངན་ལ་སོགས་པས་མི་ཚུགས་པར་ཤེས་པའོ། །འདི་ཀུན་འདུ་ཤེས་ཙམ་དུ་ནི། །ནམ་ཞིག་དེ་ལྟར་
[61a.7]བསྒོམས་གྱུར་ཅིང་། །རྣམ་པར་བསྒོམས་ན་སྔགས་པ་དེ། །རྫོགས་སངས་རྒྱས་དང་ལྷན་ཅིག་དགའ། །ཞེས་པ་ནི་སྔགས་པ་གྲུབ་པ་ཐོབ་ནས་སངས་རྒྱས་དང་ལྷན་ཅིག་ཏུ་འགྲོགས་པ་ཐོབ་པར་བཤད་པ་དེ། འདི་ཀུན་འདུ་ཤེས་ཙམ་དུ་ནི།།ཞེས་པ་འདུས་བྱས་ལ་སོགས་པའི་
[61b]
[61b.1]ཆོས་འདི་དག་ཐམས་ཅད་དངོས་སུ་སྤོང་བ་མ་ཡིན་གྱི། །འདུ་ཤེས་ཙམ་དུ་བྱང་ཆུབ་ཀྱི་སེམས་བསྒོམ་པའི་ཚེ་བསྒོམས་པས་ཀུན་དུ་སངས་རྒྱས་པ་དང་ལྷན་ཅིག་ཏུ་འགྲོགས་ཤིང་དེ་ལ་ཆོས་ཉན་པ་ལ་སོགས་པས་དགའ་བར་འགྱུར་ཞེས་པའོ། །སངས་རྒྱས་རྐང་གཉིས་གཙོ་བོ་ཡིས། །སྦྱིན་
[61b.2]སྲེག་གཉིས་སུ་བཤད་པ་ནི། །ཕྱི་རོལ་གྱི་དང་ནང་གི་སྟེ། །དེ་ཡང་ཚིམ་པར་བྱ་དང་བཅས། །ཞེས་པ་ནི་སྦྱིན་སྲེག་ལས་མེ་དག་དང་། ཞེས་སྔར་དྲིས་པ་ལ་རྣམ་པ་གཉིས་ནི་སྔར་བཤད་ཟིན་ལ། འདིར་ནི་སྦྱིན་སྲེག་རྣམ་པ་གཉིས་ཕྱི་མའི་མེ་དང་ནང་གི་མེ་རྣམ་པ་གཉིས་སུ་བཤད་དེ། དེ་
[61b.3]ཡང་ཚིམ་པར་བྱ་བ་བཅས། །ཞེས་གསུངས་པ་དེ་ལ་ནང་གི་སེམས་ཀྱི་ཚིམ་པར་བྱ་བ་ནི་རང་གི་ས་བོན་ལས་སླར་ལྷའི་གཟུགས་སུ་བསྒྱུར་བར་སྔར་བཤད་དོ། །ཕྱི་རོལ་གྱི་མེ་ནི་མཉེས་པར་བྱ་བའི་བསྲེག་པའི་རྫས་ཀྱིས་ཚིམ་པར་བྱའོ། །ལྷ་རྣམས་ཀྱིས་ནི་སོ་སོ་ཡིས། །ཞེས་པ་ནས། 
[61b.4]ཡང་དག་རྫོགས་པའི་སངས་རྒྱས་ཀྱིས། །གསང་སྔགས་འབྲས་བུ་སྐལ་བ་ལྡན། །ཞེས་པའི་བར་གྱིས་ལྷ་རྣམས་ཀྱི་རང་བཞིན་དང་གྲུབ་ཚད་རྣམས་བཤད་པ་སྟེ། ལྷ་རྣམས་ཀྱང་ནི་སོ་སོ་ཡིས། །རང་བཞིན་ཡོངས་སུ་མཁྱེན་ནས་སུ། །ཞེས་པ་ནི་ལྷ་རྣམས་ཀྱི་རང་བཞིན་ཤེས་པར་བྱས་
[61b.5]ན་དེ་དག་གི་གྲུབ་པའི་འབྲས་བུ་ཡང་ཤེས་པར་འགྱུར་ཞེས་པ་སྟེ། དེ་ལ་འཇིག་རྟེན་ལས་འདས་པའི་ལྷ་རྣམས་ཀྱི་རང་བཞིན་ནི་སྔར་བཤད་ཟིན་ཏོ། །འདིར་ནི་འཇིག་རྟེན་གྱི་ལྷ་རྣམས་ཀྱི་རང་བཞིན་བཤད་ནས་དེའི་མཐུས་འབྲས་བུའི་ཚད་ཤེས་པར་བྱ་སྟེ། དེ་བས་ན། འཇིག་རྟེན་པ་ཡི་སྔགས་
[61b.6]རྣམས་ཀྱི། །ཚད་དག་ལེགས་པར་གསུངས་པ་ནི། །ཞེས་བྱ་བ་ལ་སོགས་པ་གསུངས་པ་ཡིན་ནོ། །དབང་ཕྱུག་ལ་སོགས་པའི་ལྷ་མཐུ་ཆེན་པོ་དེ་དག་གིས་སྨྲས་པའི་སྔགས་དང་ཕྱག་རྒྱ་རྣམས་ནི་འབྲས་བུ་འཕྲལ་དུ་སྟེར་བ་ནི་དེ་དག་གི་ཚད་བསྟན་པ་ཡིན་ནོ། །ཚད་ཅེས་པ་ནི་དེ་དག་གི་མཐུ་ལ་
[61b.7]བྱའོ། །འོན་ཀྱང་སྐྱེ་དང་འཇིག་པ་ཡི། །ཆོས་ཅན་དེ་དག་བརྟན་པ་མེད། །ཅེས་པ་ནི་དེ་དག་གི་ཁྱད་པར་གསུངས་པ་སྟེ། འཇིག་རྟེན་པའི་ལྷ་རྣམས་འབྲས་བུ་ཚེ་འདི་ལ་འཕྲལ་དུ་སྟེར་མོད་ཀྱི། དེ་རྣམས་སྐྱེ་ཞིང་འཇིག་པའི་ཆོས་ཅན་ཡིན་པས་མི་རྟག་པའོ། །འཇིག་རྟེན་འདས་པའི་
[62a]
[62a.1]སྔགས་རྣམས་ནི། །ཞེས་པ་ནས། གསང་སྔགས་ཚད་ནི་སྔོན་བཤད་པ། །ཞེས་པའི་བར་གྱིས་འཇིག་རྟེན་ལས་འདས་པའི་སྔགས་ཏེ། བྱང་ཆུབ་སེམས་དཔའ་དང་ཉན་ཐོས་དང་རང་སངས་རྒྱས་ལ་སོགས་པས་གསུངས་པས་སྔགས་རྣམས་ཐོག་མའི་བྱེད་པ་མེད་ཅིང་ལས་
[62a.2]དང་སྐྱེ་བ་བཅད་པ་སྟེ། འདོད་ཆགས་དང་ཞེ་སྡང་དང་གཏི་མུག་གི་ཉེས་པ་གསུམ་དང་བྲལ་བས་སྐྱེ་ཞིང་འཇིག་པ་ལ་སོགས་པ་མེད་དེ་ཚད་རྣམས་སྔར་བཤད་ཟིན་ཏོ་ཞེས་པའོ། །དུས་གསུམ་ལས་ནི་ཤིན་ཏུ་འདས། །རྟེན་ཅིང་འབྲེལ་པ་ལས་བྱུང་བ། །མཐོང་དང་མ་མཐོང་འབྲས་བུ་ཅན། །
[62a.3]དག་གི་ལུས་ལས་བྱུང་བའོ། །ཞེས་པ་ནི་དེ་ལྟ་བས་ན་འཇིག་རྟེན་ལས་འདས་པའི་སྔགས་རྣམས་འཇིག་རྟེན་པ་ལྟར་མཐོང་བའི་ཆོས་འབའ་ཞིག་ལ་འབྲས་བུ་འཕྲལ་དུ་སྟེར་བ་ཁོ་ན་མ་ཡིན་གྱི། མཐོང་བའི་ཆོས་དང་མ་མཐོང་བ་གཉི་ག་ལ་འབྲས་བུ་སྟེར་རོ་ཞེས་པ་སྟེ། མཐོང་བ་ནི་ལྷ་དང་མི་ལ་སོགས་
[62a.4]པ་འགྲུབ་བའོ། །མ་མཐོང་བ་ནི་མྱ་ངན་ལས་འདས་པའོ། །འཇིག་རྟེན་ལས་འདས་པའི་འབྲས་བུའི་ཚད། །བསྐལ་བ་གཅིག་ཏུ་བཤད་པ་ཡིན། །ཞེས་གསུངས་པ་ནི་འཇིག་རྟེན་པའི་ལྷ་རྣམས་ཀྱི་གྲུབ་པའི་འབྲས་བུ་ཇི་སྲིད་ཐུབ་པ་གསུངས་པ་སྟེ། འཇིག་རྟེན་པའི་འབྲས་བུ་ནི་བསྐལ་བ་གཅིག་
[62a.5]གི་བར་དུ་ཐུབ་ཅེས་པའོ། །ཡང་དག་རྫོགས་པའི་སངས་རྒྱས་ཀྱིས། །གསང་སྔགས་འབྲས་བུ་བསྐལ་བ་འདས། །ཞེས་པ་ནི་འཇིག་རྟེན་ལས་འདས་པའི་སྔགས་རྣམས་ཀྱི་འབྲས་བུ་བསྐལ་པ་ལས་འདས་པར་ཐུབ་ཅེས་པའོ། །སངས་རྒྱས་དྲང་སྲོང་ཆེན་པོ་དང་། །རྒྱལ་སྲས་
[62a.6]རྣམས་ཀྱི་ཏིང་འཛིན་ནི། །མཚན་མ་མེད་ཅིང་དག་པའོ། །འཇིག་རྟེན་པར་ནི་མཚན་མར་བཅས། །ཞེས་པ་ནི་སྔགས་པ་རྣམས་ཀྱི་ཏིང་ངེ་འཛིན་བཤད་པ་སྟེ། དེ་ལ་སྤྱིར་ཏིང་ངེ་འཛིན་ལ་ཡང་རྣམ་པ་གཉིས་ཏེ། དོན་དམ་པ་དང་ཀུན་རྫོབ་ཀྱིའོ། །དེ་ལ་དོན་དམ་པ་ནི་ཨ་ལ་སོགས་པ་ཡི་གེ་འབྲུ་
[62a.7]རེའི་སྒོ་ནས་བསྟན་པའོ། །ཀུན་རྫོབ་ཀྱི་ནི་སྟོབས་དང་མི་འཇིགས་པ་ལ་སོགས་པའི་ཡོན་ཏན་གྱི་ཚིག་ཏུ་གྱུར་པ་དེ་དག་གི་སྔགས་ཀྱི་ཕྲེང་བའི་ཚིག་ལས་ཏིང་ངེ་འཛིན་གྱུར་པའི་ཡི་གེ་རྣམས་ཏེ་སྔར་བཤད་ཟིན་ཏོ། །འདིར་ནི་ཏིང་ངེ་འཛིན་གྱི་དོན་རྣམས་བཤད་པ་སྟེ། སངས་རྒྱས་དྲང་
[62b]
[62b.1]སྲོང་ཆེན་པོ་ནི། །ལུས་དང་ངག་དང་ཡིད་གསུམ་ཐུབ་པའི་མཚན་ཉིད་ཅན་ཡིན་པས་དྲང་སྲོང་སྟེ། མི་གནས་པའི་མྱ་ངན་ལས་འདས་པ་ཀུན་དུ་སངས་རྒྱས་པ་ལ་སོགས་པ་ལ་བྱའོ། །རྒྱལ་སྲས་རྣམས་ནི་བྱང་ཆུབ་སེམས་དཔའ་ལ་སོགས་པའོ། །དེ་དག་གི་ཏིང་ངེ་འཛིན་གྱི་ཆོས་ཐམས་
[62b.2]ཅད་གཟོད་མ་ནས་མ་སྐྱེས་པ་རྣམ་པར་མི་རྟོག་པའི་མཚན་ཉིད་ཅན་ཡིན་པས་མཚན་མ་མེད་པས་དག་པའོ། །འཇིག་རྟེན་པར་ནི་མཚན་མར་བཅས། །ཞེས་པ་ནི་ནམ་བྱང་ཆུབ་སེམས་དཔའ་ཏིང་ངེ་འཛིན་ལས་བཞེངས་ནས་སངས་རྒྱས་ཀྱི་ཞིང་རྣམ་པར་བརྒྱན་པ་ལ་སོགས་པ་རྣམ་པ་དང་
[62b.3]བཅས་པའི་སྤྱོད་པ་དང་། འཇུག་པ་དང་སངས་རྒྱས་ཤིང་མངོན་པར་བྱང་ཆུབ་ནས་སྔོན་གྱི་སྨོན་ལམ་གྱི་ཤུགས་ཀྱིས་སྐུ་མི་ཟད་པའི་འཁོར་ལོ་ལ་སོགས་པ་འབྱུང་བ་ཡ་མཚན་དང་བཅས་པའི་སྤྱོད་པ་སྟེ་དེ་དག་ལ་ཡང་འཇིག་རྟེན་པ་མཚན་མ་དང་བཅས་ཞེས་བྱའོ། །གཉིས་སུ་ན་མུ་སྟེགས་
[62b.4]བྱེད་ཀྱི་འཇིག་རྟེན་པའི་ལྷ་རྣམས་ཀྱི་ཏིང་ངེ་འཛིན་ནི་དངོས་པོ་ཡོད་པར་ལྟ་བས་ན་མཚན་མ་དང་བཅས་ཞེས་བྱའོ། །རྣམ་པར་སྨིན་པ་འདི་ཉིད་ལ། །ལས་ཀྱི་འབྲས་བུ་སྨིན་གྱུར་པ། །ནམ་ཞིག་དངོས་གྲུབ་ཐོབ་པ་ན། །དེ་ཚེ་ལས་དང་ཟློག་པར་འགྱུར། །ཞེས་པ་ནི་སྔོན་གྱི་ལས་ཀྱི་
[62b.5]རྣམ་པར་སྨིན་པའི་ཕུང་པོ་ལྔ་པོ་འདི་ལ་ལྷའི་གཟུགས་སུ་སྨིན་པར་འགྱུར་བའི་ལས་ཀྱི་འབྲས་བུ་སྨིན་པར་འགྱུར་ཏེ། ནམ་བདག་གི་ཏིང་ངེ་འཛིན་ལ་སོགས་གྲུབ་པ་ཐོབ་པ་ནི་དེའི་ཚེ་གྲུབ་པ་དེ་ལས་ཀྱི་རྣམ་པར་སྨིན་པས་དེ་ཟིལ་གྱིས་མནན་ནས་འབྲས་བུ་མི་སྨིན་པར་ལྡོག་པར་འགྱུར་
[62b.6]རོ་ཞེས་པའོ། །སེམས་ནི་ངོ་བོ་ཉིད་མེད་པའི་ཕྱིར། །རྒྱུ་དང་འབྲས་བུ་རྣམས་སྤངས་ཤིང་། །ལས་དང་ཚེ་ལས་རྣམ་པར་གྲོལ། །ནམ་མཁའ་ལྟ་བུར་གྱུར་པ་ཡིན། །ཞེས་པ་ནི་གྲུབ་པའི་མཐར་སངས་རྒྱས་སུ་འགྱུར་བར་བསྟན་ཏེ། སྒྲུབ་པ་པོས་བྱང་ཆུབ་ཀྱི་སེམས་དག་པར་བསྒོམ་
[62b.7]པས་སེམས་ཀྱི་ངོ་བོ་ཉིད་མེད་པར་རྟོགས་ཏེ། ཆོས་ཀྱི་རྒྱུ་དང་འབྲས་བུ་དམིགས་སུ་མེད་པས་རྒྱུ་ལས་དང་འབྲས་བུ་ཆེ་སྟེ། ལས་དང་ཚེ་དག་ལས་ཀྱང་རྣམ་པར་གྲོལ་བར་འགྱུར་ཏེ། དེ་ལྟར་ལས་དང་ཚེ་ལས་རྣམ་པར་གྲོལ་ན་ནམ་མཁའ་ལྟ་བུར་གཟུང་བ་དང་འཛིན་པ་སྤངས་པ་དག་པའི་
[63a]
[63a.1]མཚན་ཉིད་དུ་འགྱུར་རོ་ཞེས་པའོ། །གསང་བའི་བདག་པོ་ཞེས་པ་ནས། །སྙིང་རྗེ་ཆེན་པོའི་འབྱུང་བ་ཞེས་བྱ་བ་ཡོད་ཀྱི་དེ་བྲི་བའི་ཆོ་ག་ཉོན་ཅིག་ཅེས་པའི་བར་གྱིས་གསང་བའི་དཀྱིལ་འཁོར་གྱི་རང་བཞིན་དང་ཡོན་ཏན་བརྗོད་ནས་ཉོན་ཅིག་ཅེས་པ་སྟེ། དེ་ལ་ཕྱག་རྒྱའི་གཟུགས་སུ་དགོད་
[63a.2]བའི་རིམ་པར་ཕྱེ་བ་ཞེས་པ་ནི་སྙིང་རྗེ་ཆེན་པོ་འབྱུང་བའི་དཀྱིལ་འཁོར་དང་ཡི་གེ་འཁོར་ལོ་བསྐོར་བའི་དཀྱིལ་འཁོར་དུ་ལུས་དང་ཚིག་གིས་གཟུགས་སུ་བཀོད་ཀྱི། འདིར་སེམས་ཀྱི་རང་བཞིན་དངོས་སུ་གཞག་ཏུ་མི་རུང་པས་ཕྱག་རྒྱའི་གཟུགས་སུ་བཀོད་པ་དེ། །དེའི་རིམ་པར་ཕྱེ་བ་ནི་ཕྱག་
[63a.3]རྒྱའི་གཟུགས་སུ་བཀོད་པའི་དཀྱིལ་འཁོར་ལ་བྱའོ། །ལྷ་རྣམས་གནས་པར་བྱིན་གྱིས་རློབ་པ་ཞེས་པ་ནི་དཀྱིལ་འཁོར་དེར་ལྷ་རྣམས་ཕྱག་རྒྱའི་གཟུགས་སུ་བཀོད་པས་བྱིན་གྱིས་རློབ་པར་གྱུར་པའོ། །ཏིང་ངེ་འཛིན་ལྔ་རྟོགས་པ་ཞེས་པ་ནི་དབང་ཆེན་ལ་སོགས་པའི་དཀྱིལ་འཁོར་ལྔ་པོ་དེ་
[63a.4]དག་ཉིད་ཡེ་ཤེས་ཀྱི་བྱེ་བྲག་ཏུ་བྱིན་གྱིས་བརླབས་པ་སྟེ། དཀྱིལ་འཁོར་ལྔ་པོ་དེ་ལས་ཡེ་ཤེས་ཀྱི་ཏིང་ངེ་འཛིན་གྱི་ཁྱད་པར་ལྔ་རྟོགས་པར་འགྱུར་པའོ། །སྔོན་གྱི་སངས་རྒྱས་རྣམས་ཀྱི་མངོན་པར་རྫོགས་པར་སངས་རྒྱས་པ་ཞེས་པ་ནི་སངས་རྒྱས་ཐམས་ཅད་མཛད་པ་གཅིག་ཏུ་བསྟན་
[63a.5]པ་ནི། སྔོན་གྱི་སངས་རྒྱས་རྣམས་ཀྱིས་ཀྱང་མཁྱེན་ནས་བཤད་ཀྱིས་དེ་ཉོན་ཅིག་ཅེས་སྦྱར་རོ། །བྱང་ཆུབ་སེམས་དཔའ་གསང་སྔགས་ཀྱི་སྒོ་ནས་ཞེས་པ་ནས། ཕན་པ་དང་བདེ་བའི་ཕྱིར་ཞེས་པའི་བར་དུ་ནི་དཀྱིལ་འཁོར་དེ་བཤད་པ་ཡང་ཕྱག་ན་རྡོ་རྗེས་མི་མཁྱེན་པའི་ཕྱིར་བཤད་པ་ནི་
[63a.6]མ་ཡིན་གྱི། མོས་པས་སྤྱོད་པའི་ས་ལ་གནས་པའི་བྱང་ཆུབ་སེམས་དཔའ་གསང་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པ་རྣམས་ལ་ཕན་པ་དང་བདེ་བའི་ཕྱིར་བཤད་དོ་ཞེས་པ་སྟེ། ཆོས་ཀྱི་དབྱིངས་རྟོགས་པ་སྤྱོད་ཡུལ་དུ་གྱུར་པ་ཞེས་པ་ནི་མོས་པས་སྤྱོད་པའི་ས་ལ་
[63a.7]གནས་པ་རྣམས་ཀྱི་ཤེས་རབ་ཀྱི་ཡོན་ཏན་བཤད་པ་སྟེ། དེ་དག་གི་ཤེས་རབ་ནི་ནམ་མཁའ་དང་འདྲ་བའི་ཆོས་ཀྱི་དབྱིངས་དམིགས་པའི་སྤྱོད་ཡུལ་དུ་འགྱུར་ཞེས་པའོ། །ཆོས་ཀྱི་དབྱིངས་ནམ་མཁའ་དང་འདྲ་བ་དེ་དག་གི་སྤྱོད་ཡུལ་དུ་གྱུར་ན་སྔགས་ཀྱི་ཚུལ་བཤད་ཅི་དགོས་ཤེ་ན། དེ་དག་དེ་ལྟར་
[63b]
[63b.1]སྟོང་པ་ཉིད་ཀྱི་སྤྱོད་ཡུལ་ཅན་དུ་གྱུར་ཀྱང་ཐབས་ཀྱིས་སེམས་ཅན་བསྒྲལ་བར་བྱེད་དོ། །དེ་བས་ན་སེམས་ཅན་གྱི་ཁམས་མ་ལུས་པ་བསྒྲལ་བ་ཡི་དམ་བཅས་པ་ཞེས་གསུངས་པ་ཡིན་ནོ། །དེ་ལྟར་ཐབས་དང་ཤེས་རབ་ཟུང་དུ་འབྲེལ་བའི་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པ་རྣམས་ལ་
[63b.2]ཕན་པ་དང་བདེ་བའི་ཕྱིར་དཀྱིལ་འཁོར་དེ་ཉོན་ཅིག་ཅེས་པའོ། །དེ་ལ་དོན་དང་ཞེས་པ་ནི་བྱང་ཆུབ་སེམས་དཔའ་རྣམས་ཀྱི་དོན་མྱ་ངན་ལས་འདས་པའམ། ངེས་པར་ལེགས་པའི་བདེ་བའི་ཕྱིར་རོ། །ཕན་པ་དང་བདེ་བའི་ཞེས་པ་ནི་ཚེ་འདི་དང་ཕྱི་མ་ལ་ཕན་པའི་ཕྱིར་རོ། །བདེ་བའི་ཕྱིར་
[63b.3]ཞེས་པ་ནི་ཚེ་འདི་ལ་བྱ་བའི་ཕྱིར་ཞེས་པའོ། །གསང་བ་པའི་བདག་པོ་དང་པོར་ཡང་དག་པར་རྫོགས་པའི་སངས་རྒྱས་ཀྱི་དཀྱིལ་འཁོར་དགོད་པ་ཞེས་པ་ནི་དཀྱིལ་འཁོར་སྔ་མ་དག་དང་འདྲ་བར་དང་པོ་སྙིང་པོའི་དཀྱིལ་འཁོར་དུ་བཅོམ་ལྡན་འདས་རྣམ་པར་སྣང་མཛད་དགོད་པ་
[63b.4]ཞེས་པ་སྟེ། བྲི་བའི་ཆོ་ག་ཉོན་ཅིག་ཅེས་འོག་ནས་འབྱུང་བ་དང་སྦྱར་རོ། །གསང་བ་ལས་ཀྱང་ཆེས་གསང་བ། །ཞེས་པ་ལ་གསང་བ་ནི་སེམས་ཀྱི་རང་བཞིན་ཕྲ་ཞིང་དམིགས་སུ་མེད་པས་ན་གསང་བའོ། །དེ་ལས་ཀྱང་ཆེས་གསང་བ་ནི་དམ་ཚིག་མེད་པའི་སེམས་ཅན་རྣམས་ལ་
[63b.5]མི་བསྟན་པའི་ཕྱིར་རོ། །སྙིང་རྗེ་ཆེན་པོའི་སྙིང་པོ་འབྱུང་བ་ཞེས་པ་ནི་སྔར་བཞིན་ནོ། །གང་ལས་འཇིག་རྟེན་པ་དང་འཇིག་རྟེན་ལས་འདས་པའི་དཀྱིལ་འཁོར་གྲངས་མེད་པ་འབྱུང་བ་ཞེས་པ་ལ་འཇིག་རྟེན་པའི་དཀྱིལ་འཁོར་ནི་གཟུགས་བརྙན་གྱི་དཀྱིལ་འཁོར་ཏེ་ཚོན་གྱིས་བྲི་བ་རྣམས་
[63b.6]སོ། །འཇིག་རྟེན་ལས་འདས་པ་ནི་རང་བཞིན་གྱི་དཀྱིལ་འཁོར་ཏེ་གཟུགས་བརྙན་གྱི་དཀྱིལ་འཁོར་རྣམས་ཀྱང་འདི་ལས་འཕྲོ་བ་དང་རང་བཞིན་གྱི་དཀྱིལ་འཁོར་ཡང་འདི་མཐོང་བ་ལས་ཤེས་པར་གྱུར་པས་ན་འཇིག་རྟེན་པ་དང་འཇིག་རྟེན་ལས་འདས་པའི་དཀྱིལ་འཁོར་འབྱུང་བ་ཞེས་བྱའོ། །ཡང་
[63b.7]ན་འཇིག་རྟེན་པའི་ལྷ་རྣམས་ཀྱི་དཀྱིལ་འཁོར་དང་འཇིག་རྟེན་ལས་འདས་པའི་ལྷ་རྣམས་ཀྱི་དཀྱིལ་འཁོར་གྲངས་མེད་པ་རྣམས་ཀྱང་འདི་ལས་འབྱུང་བ་ཞེས་པ་སྟེ། དེ་བྲི་བའི་ཆོ་ག་ཉོན་ཅིག་ཅེས་པའོ། །ཀུན་དུ་གྲུབ་བཞི་ལྷམ་པ་ལ། །ཞེས་པ་ནས། དགོད་པ་རྣམས་ཀྱང་ངེས་པ་ཡིན། །འདི་
[64a]
[64a.1]ལས་བྱུང་བར་ཤེས་པར་བྱ། །ཞེས་པའི་བར་གྱིས་བཅོམ་ལྡན་འདས་རྣམ་པར་སྣང་མཛད་བཞུགས་པའི་སྙིང་པོའི་དཀྱིལ་འཁོར་བྲི་བ་སྟེ། དཀྱིལ་འཁོར་གྱི་ས་བཅད་པ་དང་། སྣམ་བུའི་རིམ་པ་དང་། ཚོན་དགྱེ་བ་ལ་སོགས་པའི་ཆོ་ག་རྣམས་དཀྱིལ་འཁོར་གོང་མ་རྣམས་
[64a.2]སུ་ཇི་སྐད་གསུངས་པ་བཞིན་ནོ། །ཀུན་དུ་གྲུ་བཞི་ལྷམ་པ་ནི་ཚད་མེད་པ་བཞི་དང་ལྡན་པར་སྟོན་པའོ། །སྒོ་གཅིག་པ་ནི་སྒོ་མང་པོ་ནས་ཆོས་ཀྱི་དབྱིངས་ཀྱི་སྒོ་གཅིག་ཏུ་འདུ་བར་བསྟན་པའོ། །སྟེགས་བུར་བཅས་པ་ནི་མཐའ་ཚོན་གྱིས་བྲིས་པའི་དབུས་ཚོན་སེར་པོས་བཀང་སྟེ་བཅོམ་ལྡན་
[64a.3]འདས་བཞུགས་པའི་གཞིར་བཅས་ཞེས་པའོ། །རྡོ་རྗེ་རྣམས་ཀྱི་མཚན་པ་ནི་དེའི་ནང་ནུབ་ཕྱོགས་ཀྱི་ལོགས་སུ་རྡོ་རྗེ་རྩེ་ལྔ་པ་བྲི་བའོ། །དབུས་སུ་རྡོ་རྗེ་རྩེ་བརྒྱད་པ། །ཞེས་པ་ནི་རྒྱུའི་ཚེ་རྣམ་པར་གྲོལ་བའི་གཟུངས་ཡེ་ཤེས་བརྒྱ་དང་བཅས་པར་སྟོན་ཏོ། །རྣམ་པར་གྲོལ་བའི་སྒོར་གྱུར་པ་ཡེ་
[64a.4]ཤེས་བརྒྱར་ཡང་ཡི་གེ་འཁོར་ལོ་བསྐོར་བའི་རིམ་པར་ཕྱེ་བ་ལས་ཡི་གེ་ཨས་མགོ་བཙུགས་ནས་ཀའི་རིམ་ནས་ཡ་དང་ར་དང་བ་དང་ལ་ཡན་ཆད་ཀྱི་བར་དུ་ཡི་གེ་ཉི་ཤུ་རྩ་བཞི་སྨོས་པ་དང་དང་པོའི་ཡི་གེ་ཨ་དང་བཅས་པ་ཉི་ཤུ་རྩ་ལྔ་པའོ། །དེ་བཞིན་དུ་ཨཱ་དང་བཅས་པ་དེ་ཡང་ཉི་ཤུ་རྩ་ལྔ་ཨོཾ་
[64a.5]དང་བཅས་པ་ཉི་ཤུ་རྩ་ལྔ། ཨཿདང་བཅས་པ་ཡང་ཉི་ཤུ་རྩ་ལྔ་སྟེ། དེ་ལྟར་རྣམ་པར་ཐར་པའི་སྒོ་བརྒྱ་ལས་ཡེ་ཤེས་བརྒྱར་སྦྱར་བའི་རང་བཞིན་རྡོ་རྗེ་རྩེ་བརྒྱད་པ་དེའི་དབུས་སུ་བྲིའོ་ཞེས་པའོ། །ཤ་དང་ཥ་དང་ས་དང་ཧ་རྣམས་ནི་ཆ་གཉིས་པའི་ནང་དུ་འདུས་པར་ཤེས་པར་བྱའོ། །དེའི་སྟེང་
[64a.6]པདྨ་བྲི་བ་ནི། །ས་བོན་དང་བཅས་རྒྱས་པར་བྱས། །ཞེས་པ་ནི་རྡོ་རྗེ་དེའི་སྟེང་དུ་པདྨ་འདབ་མ་བཞི་པ་རང་གི་ས་བོན་དང་བཅས་པར་བྲིའོ། །དེ་སྟེང་དུ་ཡང་པདྨ་ཆེ། །ཕྱག་རྒྱ་ཀླད་ཀོར་གྱིས་མཛེས་བྱས། །འདབ་མ་བརྒྱད་པ་ལེགས་པར་རྫོགས། །ཟེ་བར་བཅས་པ་ཤིན་ཏུ་བཟང་། །ཞེས་པ་ནི་པདྨོ་
[64a.7]དེའི་སྟེང་དུ་ཡང་པདྨ་ཆེན་པོ་འདབ་མ་བརྒྱད་པ་བྲིས་ཏེ། ཕྱག་རྒྱ་ཀླད་ཀོར་གྱིས་མཛེས་བྱས། །ཞེས་པ་ཀླད་ཀོར་ནི་སྟོང་པ་ཉིད་དུ་སྟོན་པའི་ཚིག་ཡིན་པས་ཡན་ལག་བཅུ་གཉིས་པའི་རིག་པའི་རྒྱལ་པོ་ལ་བྱ་སྟེ། ཡན་ལག་བཅུ་གཉིས་ཚིག་དགོད་པ། །ཞེས་པ་དང་སྦྱར་རོ། །ཕྱག་རྒྱ་ནི་
[64b]
[64b.1]གསང་བའི་ཕྱག་རྒྱ་བརྒྱད་པ་སྟེ། དཀྱིལ་འཁོར་བརྒྱད་ཀྱི་འཁོར་རྣམས་ཀྱི། །ཞེས་པ་དང་སྦྱར་རོ། །པདྨ་སྟེང་མཆེ་བ་དང་འདབ་མ་བརྒྱད་ཀྱིས་བྱེ་བྲག་ཆེ་བས་འོག་དེ་བས་ཆུང་བར་བྱ་བར་མངོན་ཏེ་འདབ་མ་བཞི་བར་ཤེས་པར་བྱའོ། །གཉིས་སུ་རྒྱུའི་ཚེ་པདྨ་ཡིན་པས་ཆུང་བར་ཤེས་པར་བྱའོ། ། 
[64b.2]པདྨ་ཆེན་པོ་འདབ་མ་བརྒྱད་པ་ནི་ཡེ་ཤེས་བརྒྱད་ཀྱི་རང་བཞིན་དུ་སྔར་བཤད་པ་བཞིན་ནོ། །འདབ་མ་རྣམས་ནི་ཐམས་ཅད་ལ། །ཡན་ལག་བཅུ་གཉིས་ཚིག་དགོད་པ། །ཞེས་པ་ནི་ཡན་ལག་བཅུ་གཉིས་པའི་རིག་པའི་རྒྱལ་མོའི་སྙིང་པོ་དང་ཉེ་བའི་སྙིང་པོར་བཅས་པའི་ཡི་གེ་ཟུང་བརྒྱད་
[64b.3]པོ་རྣམས་འདབ་མ་བརྒྱད་ལ་བྲི་བར་བྱའོ། །དེ་རྣམས་དབུས་ན་མགོན་བཞུགས་པ། །རྫོགས་པའི་སངས་རྒྱས་རྐང་གཉིས་གཙོ། །དཀྱིལ་འཁོར་བརྒྱད་ཀྱི་འཁོར་རྣམས་ཀྱིས། །ཁོ་ར་ཁོར་ཡུག་ཡོངས་བསྐོར་བ། །ཞེས་པ་ནི་པདྨའི་དབུས་ཀྱི་སྙིང་པོ་ལ་བཅོམ་ལྡན་འདས་བཞུགས་ཏེ། 
[64b.4]ཕྱག་རྒྱ་བརྒྱད་པོ་རྣམས་ཀྱང་བཅོམ་ལྡན་འདས་ཀྱི་ཁོ་ར་ཁོར་ཡུག་ཏུ་རང་གི་དཀྱིལ་འཁོར་དང་ས་བོན་དུ་བཅས་པར་པདྨའི་སྙིང་པོ་དེ་ཉིད་ལ་བྲི་བར་བྱའོ། །སྙིང་རྗེ་ལས་བྱུང་དཀྱིལ་འཁོར་འདི། །མཆོག་ཏུ་ཤེས་པར་བྱ་བ་སྟེ། །ཞེས་པ་ནི། མཆོག་ནི་སྟོན་པའི་མཆོག་གོ། །སྙིང་རྗེ་ལས་
[64b.5]བྱུང་ཞེས་པ་ནི་སྔ་མ་བཞིན་ནོ། །ལུང་བཞིན་དཀྱིལ་འཁོར་རྣམས་དང་ནི། །ལས་དང་ལུས་དང་དངོས་གྲུབ་དང་། །དགོད་པ་རྣམས་ཀྱང་ངེས་པ་ཡིས། །འདི་ལས་བྱུང་བར་ཤེས་པར་བྱ། །ཞེས་པ་ནི་ཞི་བ་དང་རྒྱས་པ་ལ་སོགས་པའི་ལས་རྣམས་ཀྱི་དཀྱིལ་འཁོར་ལུགས་གཟུགས་
[64b.6]སུ་དགོངས་ལ། དཀྱིལ་འཁོར་གྱི་སྔགས་ཀྱི་ལུང་གཞན་དག་ལས་བཤད་པ་རྣམས་ཀྱང་དཀྱིལ་འཁོར་འདི་ལས་བྱུང་བར་ཤེས་པར་བྱ་སྟེ། དེ་ནི་བཅོམ་ལྡན་འདས་རྣམ་པར་སྣང་མཛད་ཀྱི་གནས་དབང་ཆེན་གྱི་དཀྱིལ་འཁོར་དུ་ཤེས་པར་བྱའོ། །གསང་བ་བའི་བདག་པོ་གཞན་
[64b.7]ཡང་དེ་བཞིན་གཤེགས་པ་རྣམས་ཀྱི་དཀྱིལ་འཁོར་ནི་ཞེས་པ་ནས། དེ་ནི་ཕྱོགས་བཅུ་རྣམས་སུ་སོང་། །ཞེས་པའི་བར་གྱིས་བཅོམ་ལྡན་འདས་ཀྱི་ཤར་ཕྱོགས་སུ་སྔར་འདས་པའི་དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་བྲི་སྟེ། ཟླ་བའི་དཀྱིལ་འཁོར་འདྲ་ཞིང་མདོག། 
[65a]
[65a.1]ཅེས་པ་ནི་བཅོམ་ལྡན་འདས་ཀྱི་གདན་པདྨའི་ཁ་དོག་ཟླ་བའི་དཀྱིལ་འཁོར་ལྟར་དཀར་པོ་ཞེས་པའོ། །དུང་ལྟ་བུ་ཡི་དབུས་ན་ནི། །ཞེས་པ་ཆུའི་དཀྱིལ་འཁོར་ཁ་དོག་དུང་དང་འདྲ་བར་ཤེས་པར་བྱའོ། །སངས་རྒྱས་ཀུན་གྱི་གྲུ་གསུམ་པ། །པདྨ་དཀར་པོའི་སྟེང་ན་གནས། །
[65a.2]ཞེས་པ་ནི་ཆུའི་དཀྱིལ་འཁོར་གྱི་སྟེང་ན་ཕྱག་རྒྱ་གྲུ་གསུམ་པདྨ་དཀར་པོའི་སྟེང་གནས་པ་བྲིའོ་ཞེས་པའོ། །ཀླད་ཀོར་བཅས་པའི་མཚན་གྱིས་བཏབ། །ཅེས་པ་ནི་དེར་ཡི་གེ་ཨ་ཀླད་ཀོར་དང་བཅས་པར་གཞག་ཅེས་པའོ། །རྡོ་རྗེའི་མཚན་མས་མཚན་པ་སྟེ། །ཞེས་པ་ནི་དེར་རྡོ་རྗེ་རྩེ་ལྔ་
[65a.3]པ་བྲིས་ཞེས་པའོ། །དཔྱད་མི་དགོས་པར་ཀུན་ནས་ནི། །འོད་ཟེར་དག་ནི་གཉིས་བྱ་བ། །གསང་སྔགས་མགོན་ལས་བྱུང་བས་སུ། །དེ་ནི་ཕྱོགས་བཅུ་རྣམས་སུ་སོང་། །ཞེས་པ་ནི་ཕྱག་རྒྱ་གསུམ་པ་དེའི་གྲ་གཉིས་ནས་འོད་གཉིས་བྱུང་བར་བྲི་སྟེ། དེ་ཡང་ཆོས་ཀྱི་སྐུ་ལས་ལོངས་
[65a.4]སྤྱོད་རྫོགས་པ་དང་སྤྲུལ་པའི་སྐུ་འབྱུང་བར་ཤེས་པར་བྱའོ། །གསང་བ་པའི་བདག་པོ་གཞན་ཡང་། སྤྱན་རས་གཟིགས་དབང་དཀྱིལ་འཁོར་ནི། །ཞེས་པ་ནས། རིག་སྔགས་རྒྱལ་དང་བཅས་པར་ནི། །མཁས་པས་རྣམ་པར་དགོད་པར་བྱ། །ཞེས་པའི་བར་གྱིས་སྤྱན་རས་གཟིགས་ཀྱི་
[65a.5]དབང་པོའི་དཀྱིལ་འཁོར་བཤད་པ་སྟེ། ཀུན་དུ་གྲུ་བཞི་ལྷམ་པ་ལ། །ཞེས་པ་དབང་ཆེན་གྱི་དཀྱིལ་འཁོར་དུ་བྲི་བའོ། །དབུས་སུ་དུང་འདྲ་གཞག་པར་བྱ། །ཞེས་པ་ནི་དེའི་དབུས་སུ་ཆུའི་དཀྱིལ་འཁོར་བྲི་བའོ། །དེ་ཡི་སྟེང་དུ་པདྨ་ནི། །ས་བོན་བཅས་བྱས་རྒྱས་པར་བྲི། །ཞེས་
[65a.6]པ་ནི་ཆུའི་དཀྱིལ་འཁོར་དེའི་སྟེང་དུ་པདྨ་དཀར་པོ་ས་བོན་ཨ་དང་བཅས་པ་བྲིའོ། །དེ་ཡི་སྟེང་དུའང་རྡོ་རྗེ་ཆེ། །ཞེས་པ་ནི་པདྨོའི་སྟེང་དུ་རྡོ་རྗེ་རྩེ་ལྔ་པ་གཞག་ཅེས་པའོ། །རྡོ་རྗེ་ལས་ཀྱང་པདྨ་ཆེ། །ཐམས་ཅད་ས་བོན་རྣམས་ཀྱིས་མཚན། །རང་གི་ས་བོན་ལེགས་པར་སྦྱར། །ཞེས་པ་ནི་རྡོ་རྗེ་
[65a.7]དེའི་སྟེང་དུ་ཆེན་པོ་འདབ་མ་བརྒྱད་པ་བྲི་སྟེ། རང་གི་ས་བོན་དང་བཅས་པ་བྲི་ཞེས་པའོ། །སྒྲོལ་མ་དང་ནི་ཁྲོ་གཉེར་ཅན། །ཞེས་པ་ནས། ཁྱད་པར་དུ་ནི་བྲི་བར་བྱ། །ཞེས་པའི་བར་གྱིས་སྒྲོལ་མ་ལ་སོགས་པའི་འཁོར་རྣམས་དཀྱིལ་འཁོར་དེར་ཕྱག་རྒྱའི་གཟུགས་སུ་བྲིས་ཞེས་
[65b]
[65b.1]པའོ། །རྟ་མགྲིན་ཅན་གྱི་བྱ་བ་ནི། །ཞེས་པ་ནས། མཁས་པས་རྣམ་པར་དགོད་པར་བྱ། །ཞེས་པའི་བར་ནི་དཀྱིལ་འཁོར་དེའི་ནུབ་ཕྱོགས་ཀྱི་མཐའ་མར་རྟ་མགྲིན་ཅན་གྱི་དཀྱིལ་འཁོར་གྲུ་གསུམ་པ་བྲི་སྟེ། དཀྱིལ་འཁོར་མཚན་མ་བཟང་པོས་བཏབ། །ཅེས་པ་ནི་གྲུ་གསུམ་པ་དཀྱིལ་
[65b.2]འཁོར་གྱི་མཚན་པ་ཞེས་པའོ། །ཉི་མ་འཆར་བའི་ཁ་དོག་འདྲ། །ཞེས་པ་དཀྱིལ་འཁོར་དེའི་ཁ་དོག་ཉི་མ་དང་འདྲ་བའོ། །རིག་སྔགས་རྒྱལ་དང་བཅས་པར་ནི། །མཁས་པས་རྣམ་པར་དགོད་པར་བྱ། །ཞེས་པ་ནི་དཀྱིལ་འཁོར་གྲུ་གསུམ་པོ་དེ་རིག་པའི་རྒྱལ་པོ་རྟ་མགྲིན་དང་བཅས་
[65b.3]པར་བྲི་སྟེ། དེའི་ཕྱག་རྒྱའི་གཟུགས་སུ་བྲི་བར་ཤེས་པར་བྱའོ། །གསང་བ་པའི་བདག་པོ་གཞན་ཡང་ཁྱོད་ཀྱི་དཀྱིལ་འཁོར་མདོར་བཤད་པར་བྱའོ་ཞེས་པ་ནས། རྒྱལ་བའི་གཙོ་བོ་རྣམས་ཀྱིས་གསུངས། །ཞེས་པའི་བར་གྱིས་ཕྱག་ན་རྡོ་རྗེའི་དཀྱིལ་འཁོར་བཤད་པ་སྟེ། ཕྱག་ན་རྡོ་རྗེ་
[65b.4]ནི་བྱ་བ་སྒྲུབ་པའི་རང་བཞིན་ལས་ཐམས་ཅད་པ་ཡིན་པས་དཀྱིལ་འཁོར་བཞི་ཆར་དང་ལྡན་པར་ཤེས་པར་བྱའོ། །ཀུན་དུ་གྲུ་བཞི་ལྷམ་པ་ལ། །རྡོ་རྗེའི་མཚན་མ་རྣམས་ཀྱིས་མཚན། །ཐམས་ཅད་སེར་པོ་ཡིད་དུ་འོང་། །ཞེས་པ་ནི་དབང་ཆེན་གྱི་དཀྱིལ་འཁོར་དང་པོར་བྲི་བ་སྟེ་སྔ་མ་
[65b.5]བཞིན་ནོ། །དབུས་ན་པདྨ་རབ་ཏུ་གནས། །དེ་ཡི་དབུས་སུ་བྱ་བ་ནི། །བུམ་པ་ཟླ་བའི་འོད་འདྲ་བ། །ཞེས་པ་ནི་དབང་ཆེན་གྱི་དཀྱིལ་འཁོར་གྱི་དབུས་སུ་པདྨ་བྲིས་ཏེ། པདྨའི་སྟེང་དུ་ཆུའི་དཀྱིལ་འཁོར་བྲིའོ། །བུམ་པ་ནི་ཆུའི་དཀྱིལ་འཁོར་དུ་ཤེས་པར་བྱའོ། །འདི་ནི་མཚན་མ་རྣམས་
[65b.6]ཀྱིས་མཚན། །ཀླད་ཀོར་གྱིས་ཀྱང་རྣམ་པར་བརྒྱན། །ཞེས་པ་ནི་དཀྱིལ་འཁོར་དེ་རང་གི་ས་བོན་ཡི་གེ་བ་ཀླད་ཀོར་དང་བཅས་པའི་མཚན་མས་མཚན་པའོ། །དེའི་སྟེང་དུ་ཡང་རླུང་ཆེན་ནི། །དབྱར་གྱི་ཆར་སྤྲིན་འདྲ་བའི་མདོག །བ་དན་གཡོ་བ་སྔགས་པས་བྱ། །ཀླད་ཀོར་གྱིས་ཀྱང་རྣམ་
[65b.7]པར་བརྒྱན། །ཞེས་པ་ནི་ཆུའི་དཀྱིལ་འཁོར་དེའི་སྟེང་དུ་རླུང་གི་དཀྱིལ་འཁོར་ཁ་དོག་སྨུག་ནག་དབྱར་གྱི་ཆར་སྤྲིན་དང་འདྲ་བ་གཡོ་བཞིན་པའི་བ་དན་དང་བཅས་པ་བྲི་སྟེ། ཀླད་ཀོར་གྱིས་ཀྱང་རྣམ་པར་བརྒྱན། །ཞེས་པ་ནི་རང་གི་ས་བོན་ཡི་གེ་ཀླད་ཀོར་དང་བཅས་པར་ཤེས་པར་
[66a]
[66a.1]བྱའོ། །དེའི་སྟེང་དུ་ཡང་གྲུ་གསུམ་པ། །རབ་ཏུ་འཇིགས་པའི་གཟུགས་ཅན་ཏེ། །འཇིག་པར་བྱེད་པའི་མེ་འདྲ་བ། །སུམ་མདོའི་རིས་མཚན་མཚན་གྱིས་བཏབ། །ཅེས་པ་ནི་རླུང་གི་དཀྱིལ་འཁོར་དེའི་སྟེང་དུ་མེའི་དཀྱིལ་འཁོར་གྲུ་གསུམ་པ་འཇིག་པའི་བསྐལ་པའི་
[66a.2]མེའི་ཁ་དོག་འདྲ་བ་འཇིགས་འཇིགས་ལྟར་འདུག་པ་ཞེས་པ་སྟེ། སུམ་མདོའི་རིགས་མཚན་མཚན་གྱིས་བཏབ་པ་ནི་དཀྱིལ་འཁོར་དེའི་མཚན་མ་གྲུ་གསུམ་པས་ཀྱང་བཏབ་པའོ། །འབར་ཕྲེང་འཁྲིགས་པ་འཇིགས་འཇིགས་ལྟར། །ཉི་མ་འཆར་བའི་གཟུགས་འདྲ་བའོ། །ཞེས་པ་
[66a.3]ནི་འབར་བའི་ཕྲེང་བ་ཁ་དོག་ཉི་མ་འཆར་བ་དང་འདྲ་བ་འཇིགས་པས་འཁོར་བར་བྱ་ཞེས་པའོ། །དེ་ཡི་དབུས་སུ་པདྨ་ཆེ། །ཞེས་པ་ནི་མེའི་དཀྱིལ་འཁོར་དེའི་དབུས་པདྨ་ཁ་དོག་དུས་མཐའི་མེ་འོད་འདྲ་བ་དམར་པོ་གཉིས་འདྲི་ཞེས་པའོ། །པདྨའི་སྟེང་དུ་རྡོ་རྗེ་ནི། །འབར་བའི་ཕྲེང་བ་འཕྲོ་
[66a.4]བ་ཅན། །ཞེས་པ་ནི་པདྨའི་སྟེང་དུ་རྡོ་རྗེ་ཁ་དོག་དམར་སྨུག་ཏུ་བྲི་སྟེ་འབར་བ་ནི་མེའི་ཁ་དོག་ཡིན་ལ། འཕྲོ་བ་ནི་རླུང་གི་ཤས་ཏེ། མེ་དང་རླུང་གཉི་གའི་ཤས་ཡོད་པས་རྡོ་རྗེ་དམར་སྨུག་ཏུ་བྲི་སྟེ་འབར་བ་ནི་རྡོ་རྗེ་མེའི་ཁ་དོག་ཡིན་ལ། ཧཱུཾ་ཞེས་བྱ་བའི་སྒྲ་དང་ལྡན། །དམ་པ་ས་བོན་རྣམས་ཀྱིས་
[66a.5]མཚན། །ཞེས་པ་ནི་དེའི་སྟེང་དུ་ཕྱག་ན་རྡོ་རྗེའི་ས་བོན་གྱི་ཡི་གེ་ཧཱུཾ་གཞག་པར་བྱའོ། །དཔའ་བོ་ཁྱོད་ཀྱི་དཀྱིལ་འཁོར་འདི། །རྒྱལ་བའི་གཙོ་བོ་རྣམས་ཀྱིས་གསུངས། །ཞེས་པ་ནི་སྔོན་གྱི་རྒྱལ་བ་རྣམས་ཀྱིས་ཀྱང་གསུངས་ཞེས་པ་སྟེ། དཔའ་བོ་ཞེས་པ་ནི་ཕྱག་ན་རྡོ་རྗེ་ལ་བོད་པའོ། །
[66a.6]མཱ་མ་ཀཱི་དང་ལུ་གུ་རྒྱུད། །ཅེས་པ་ནས། དེ་དག་ཇི་ལྟར་རིག་པར་བྱ། །ཞེས་པའི་བར་གྱིས་མཱ་མ་ཀཱི་ལ་སོགས་པའི་འཁོར་རྣམས་ཀྱང་དབང་ཆེན་གྱི་དཀྱིལ་འཁོར་གྱི་ནང་དུ་བྲི་བར་བཤད་པ་སྟེ། ཕྱག་རྒྱའི་དཀྱིལ་འཁོར་ས་བོན་དང་། ཁ་དོག་ཁྱད་པར་གོ་རིམས་བཞིན། །དེ་
[66a.7]དག་ཇི་ལྟར་རིག་པར་བྱ། །ཞེས་པ་ནི་སོ་སོའི་ཕྱག་རྒྱའི་དང་ས་བོན་རྣམས་སོ་སོའི་ཁ་དོག་ཅི་འདྲ་བ་ལས། དཀྱིལ་འཁོར་ཀྱང་དེ་བཞིན་དུ་ཤེས་པར་བྱ་སྟེ། །སྔར་བཤད་པའི་རིམ་པ་བཞིན་དུ་བྲི་ཞེས་པའོ། །དེ་ནས་གཞན་ཡང་རྡོ་རྗེ་འཛིན། །ཞེས་པ་ནས། རྣམ་པར་རྒྱལ་
[66b]
[66b.1]དང་ལྡན་པའོ། །ཞེས་པའི་བར་གྱིས་ཕྱག་ན་རྡོ་རྗེའི་དཀྱིལ་འཁོར་གྱི་འོག་ལོགས་སུ་ནམ་མཁའ་དྲི་མ་མེད་པ་ལ་སོགས་པའི་རྡོ་རྗེ་འཛིན་མིང་གིས་སྨོས་པ་བཅུ་གཉིས་པོ་རྣམས་བྲིས་ཏེ་དེ་རྣམས་ཀྱི་དཀྱིལ་འཁོར་ཡང་དབང་ཆེན་ལ་སོགས་བཞི་པོ་བྲི་སྟེ། དེ་རྣམས་དཀྱིལ་འཁོར་
[66b.2]བཤད་པ་ནི། །དཀར་པོ་སེར་པོ་དམར་པོ་དང་། །ནག་པོ་ཡིན་པར་ཡང་དག་བསྒྲགས། །ཞེས་པ་རྡོ་རྗེ་འཛིན་བཅུ་གཉིས་པོ་རྣམས་ལ་དཀྱིལ་འཁོར་བཞི་པོ་འདི་ལན་གསུམ་དུ་བསྒྲེས་ཏེ་རིམ་པ་བཞིན་དུ་སྦྱར་རོ། །དེ་ནས་གཞན་ཡང་ཕྱག་རྒྱའི་གཟུགས། །རྩེ་གསུམ་པ་དང་རྩེ་གཅིག་དང་། །
[66b.3]གཞན་ཡང་གཉིས་དང་གཉིས་མ་ཡིན། །ཕྲེང་བ་ལྟ་བུའི་དེ་བཞིན་གཞན། །ཁ་དོག་བྱེ་བྲག་ལས་ཤེས་བྱ། །ཞེས་པ་དེ་རྣམས་ཀྱི་ཕྱག་མཚན་རྡོ་རྗེ་རྩེ་གསུམ་པ་ལ་ཡང་རྣམ་པ་གཉིས་ཏེ། ཕྱོགས་གཅིག་རྩེ་གསུམ་པ་དང་། །ཕྱོགས་གཉིས་ཀ་རྩེ་གསུམ་པའོ། །དེ་བཞིན་དུ་རྩེ་
[66b.4]གཅིག་པ་ཡང་ཤེས་པར་བྱ་སྟེ། དེ་བས་ན་ཁ་གཉིས་པ་ཡང་གཟུང་བའོ། །གཉིས་ཀ་མ་ཡིན་པ་ནི་རྡོ་རྗེ་ཐོ་ལུམ་དུ་ཤེས་པར་བྱའོ། །ཕྲེང་བ་ལྟ་བུའི་དེ་བཞིན་གཞན། །ཞེས་པ་ནི་རྡོ་རྗེ་ཕྲེང་བའི་ཕྱག་རྒྱ་སྟེ། ཕྱག་རྒྱ་དྲུག་པོ་དེ་དག་ལན་གཉིས་སུ་བསྒྲེས་པས་བཅུ་གཉིས་པོ་ལ་ཁྱབ་
[66b.5]པའོ། །ཁ་དོག་བྱེ་བྲག་ལས་ཤེས་བྱ། །ཞེས་པ་ནི་ཕྱག་རྒྱ་དེ་རྣམས་ཀྱི་ཁ་དོག་དག་ཀྱང་རྡོ་རྗེ་འཛིན་པ་དེ་དག་ཉིད་ཀྱི་ཁ་དོག་ཇི་ལྟ་བ་བཞིན་དུའོ་ཞེས་པའོ། །འདི་རྣམས་ཀུན་ཀྱང་མཐུ་ཆེན་ཏེ། །རྣམ་པར་རྒྱལ་དང་ལྡན་པའོ། །ཞེས་པ་ནི་རྡོ་རྗེ་འཛིན་པ་དེ་དག་གི་རྗེས་སུ་བསྔགས་
[66b.6]པ་སྟེ། གདུལ་དཀའ་བ་རྣམས་ལས་རྣམ་པར་རྒྱལ་བ་དང་ལྡན་ནོ་ཞེས་པའོ། །མི་གཡོ་མགོན་གྱི་དཀྱིལ་འཁོར་ནི། །ཞེས་པ་ནས། བློ་ལྡན་དེ་ཡིས་བྲི་བར་བྱ། །ཞེས་པའི་བར་གྱིས་འཕགས་པ་མི་གཡོ་བའི་དཀྱིལ་འཁོར་བཤད་པ་སྟེ། རླུང་དང་མེ་ཡི་ཡིན་པར་འདོད། །ཅེས་པ་ནི་
[66b.7]རླུང་གི་དཀྱིལ་འཁོར་གྱི་སྟེང་དུ་མེའི་དཀྱིལ་འཁོར་བྲིས་ནས་དེའི་སྟེང་དུ་འཕགས་པ་མི་གཡོ་བའི་ཕྱག་རྒྱ་རལ་གྲིའམ་ཞགས་པ་གང་ཡང་རུང་བ་ཅིག་རང་གི་ས་བོན་དང་བཅས་པར་བྲིའོ་ཞེས་པའོ། །འཇིག་རྟེན་གསུམ་ལས་རྣམ་རྒྱལ་གྱིའང་། །བྱེ་བྲག་ཏུ་ནི་རླུང་གི་དབུས། །ཞེས་
[67a]
[67a.1]པའང་ཞེས་པའི་ཚིག་གིས་འཕགས་པ་མི་གཡོ་བའི་དཀྱིལ་འཁོར་ལྟར་རླུང་གི་དཀྱིལ་འཁོར་གྱི་སྟེང་དུ་མེའི་དཀྱིལ་འཁོར་བྲི་ཞེས་པའོ། །རླུང་གི་དབུས་ཞེས་པ་ནི་མེའི་དཀྱིལ་འཁོར་གྱི་སྟེང་དུ་རླུང་གི་དཀྱིལ་འཁོར་བྲིས་ཏེ། དེའི་དབུས་སུ་རྡོ་རྗེའི་ཕྱག་རྒྱ་རང་གི་མཚན་
[67a.2]མ་དང་བཅས་པར་བྲི་ཞེས་པའོ། །གནས་གསུམ་དག་ལ་འདུག་པའོ། །ཞེས་པ་ནི་རླུང་གི་དཀྱིལ་འཁོར་གཉིས་དང་མེའི་དཀྱིལ་འཁོར་གཅིག་སྟེ་གསུམ་ལ་འདུག་ཅེས་པའོ། །གསང་བ་པའི་བདག་པོ་གཞན་ཡང་ཞེས་པ་ནས། མདོར་ན་ས་བོན་དང་ལྡན་པར་བྱ། ཞེས་པའི་བར་
[67a.3]གྱིས་ནམ་མཁའི་སྤྱན་གྱི་དཀྱིལ་འཁོར་བཤད་པ་སྟེ། དབང་ཆེན་གྱི་དཀྱིལ་འཁོར་ནི་སྔ་མ་བཞིན་ནོ། །ལྷ་མོ་དེའི་ཁ་དོག་ཀྱང་སེར་པོར་བྱ་སྟེ། པདྨའི་སྟེང་དུ་བཞུགས་པའོ། །དེར་ཡང་གཙུག་ཏོར་གཞག་པ་ནི། །ཆ་གསུམ་ལ་ནི་གནས་པར་བྱ། །ཞེས་པ་ནི་དབང་ཆེན་གྱི་དཀྱིལ་འཁོར་གྱི་
[67a.4]སྟེང་དུ་པདྨ་བྲི་སྟེ། པདྨའི་སྟེང་དུ་གཙུག་ཏོར་ཆ་གསུམ་དང་ལྡན་པ་བྲིའོ་ཞེས་པའོ། །དབུ་མའི་ཆ་ནི་བོར་ནས་ནི། །དེ་ཡང་སྤྱན་ནི་བྲི་བར་བྱ། །ཞེས་པ་ནི་གཙུག་ཏོར་གྱི་ཕྱག་རྒྱ་དེའི་སྨད་སུམ་གཉིས་བོར་ལ་སྟོད་ཀྱི་སུམ་ཆའི་ནང་དུ་སྤྱན་གྱི་ཕྱག་རྒྱ་བྲིའོ། །རང་གི་འོད་འབར་དབུས་ན་
[67a.5]གནས། །ཞེས་པ་ནི་གཙུག་ཏོར་གྱི་ཕྱག་རྒྱ་དེ་འོད་འབར་བའི་དབུས་ན་གནས་པར་བྱའོ་ཞེས་པའོ། །མདོར་ན་ས་བོན་དང་ལྡན་པར་བྱ། །ཞེས་པ་ནི་ཡུམ་དེའི་ས་བོན་གྱི་ཡི་གེ་དང་བཅས་པར་བྱ་ཞེས་པའོ། །བྱང་ཆུབ་སེམས་དཔའ་ཐམས་ཅད་ཀྱིས། །ཞེས་པ་ནས། རེ་བ་ཐམས་ཅད་
[67a.6]རྫོགས་བྱེད་པའོ། །ཞེས་པའི་བར་ནི་བྱང་ཆུབ་སེམས་དཔའ་རྣམས་ཀྱི་ཕྱག་རྒྱ་ཡིད་བཞིན་གྱི་ནོར་བུ་ནི་ཆུའི་དཀྱིལ་འཁོར་གྱི་སྟེང་དུ་བྲིས་ཞེས་པའོ། །དེ་ནས་ཤཱཀྱ་སེང་གེས་ཡང་། །ཞེས་པ་ནས། གོ་རིམས་བཞིན་དུ་གཞག་པར་བྱ། །ཞེས་པའི་བར་ནི་དཀྱིལ་འཁོར་གྱི་སྣམ་བུ་
[67a.7]གཉིས་པ་ལ་ཤཱཀྱ་ཐུབ་པ་དབང་ཆེན་གྱི་དཀྱིལ་འཁོར་ལ་བཞུགས་པ་བྲི་སྟེ་གཞན་ནི་སྔ་མ་བཞིན་ནོ། །དབང་ཆེན་གྱི་དཀྱིལ་འཁོར་གྱི་སྟེང་དུ་པདྨ་སེར་པོ་བཞག་སྟེ་པདྨའི་སྟེང་དུ་ལྷུང་བཟེད་དམ། ཆོས་གོས་སམ། འཁར་གསིལ་གསུམ་ལས་གང་ཡང་རུང་བ་གཞག་སྟེ། དེ་ཡང་
[67b]
[67b.1]འབར་བ་དང་བཅས་པའི་རྡོ་རྗེས་མཚན་པར་བྱའོ་ཞེས་པའོ། །གཙུག་ཏོར་ལྔ་པོ་གང་བསྒྲགས་པ། །ཞེས་པ་ནས། ཁ་དོག་བྱེ་བྲག་ལས་ཤེས་བྱ། །ཞེས་བྱ་བའི་གཙུག་ཏོར་ལྔ་པོ་རྣམས་ཀྱི་ཕྱག་རྒྱ་བྲི་བར་བཤད་པ་སྟེ། དེ་དག་གི་དཀྱིལ་འཁོར་ནི་སོ་སོའི་ཁ་དོག་ཅི་འདྲ་བ་དང་
[67b.2]སྦྱར་བར་བྱ་སྟེ། ཁ་དོག་ཀྱང་དཀྱིལ་འཁོར་སྔ་མར་བཤད་ཟིན་ཏོ། །མཛོད་སྤུའི་ཡིད་བཞིན་ནོར་བུ་བཞིན། །ཞེས་པ་ནི་མཛོད་སྤུའི་ཕྱག་རྒྱ་ཡིད་བཞིན་གྱི་ནོར་བུ་བྲི་ཞེས་པ་སྟེ། དཀྱིལ་འཁོར་ཡང་དེ་ཉིད་ཀྱི་ཁ་དོག་ཅི་འདྲ་བ་དང་སྦྱར་རོ། །སྤྱན་གྱི་ཡང་ནི་འདི་ཉོན་ཅིག །གཙུག་ཏོར་ཐམས་
[67b.3]ཅད་སེར་པོ་སྟེ། །རྡོ་རྗེའི་མཚན་མས་མཚན་པར་བྱ། །ཞེས་པ་ནི་སངས་རྒྱས་སྤྱན་གྱི་ཕྱག་རྒྱ་གཙུག་ཏོར་སེར་པོ་བྲིས་ཏེ། རྡོ་རྗེའི་མཚན་མ་དང་བཅས་པ་བྲིའོ་ཞེས་པའོ། །དེའི་ཁ་དོག་སེར་པོ་ཡིན་པས་དབང་ཆེན་གྱི་དཀྱིལ་འཁོར་དུ་བྲི་བར་ཤེས་པར་བྱའོ། །གཞན་གྱིས་མི་ཐུབ་མ་
[67b.4]ཡི་ནི། །ལག་པ་ངོ་མཚར་པདྨ་ཅན། །ཞེས་པ་ནི་ལྷ་མོ་གཞན་གྱིས་མི་ཐུབ་པའི་ཕྱག་རྒྱ་ལག་པ་ཁུ་ཚུར་བཅངས་པ་འདྲ་བ་པདྨོ་ཐོགས་པར་བྲིའོ། །གཞན་གྱིས་མི་ཐུབ་ཅེས་བྱ་བའི། །ཁ་ཆེན་པདྨ་གནག་ལ་གནས། །ཞེས་པ་ནི་གཞན་གྱིས་མི་ཐུབ་པ་ཞེས་བྱ་བའི་རིག་པའི་རྒྱལ་
[67b.5]མོའི་ཕྱག་རྒྱ་པདྨ་ནག་པོའི་སྟེང་ན་གནས་པ་བྲི་བར་བྱའོ། །གཙང་མར་གནས་པ་གང་གྲགས་པ། །ཞེས་པ་ནས། ཆོ་ག་རྒྱས་པར་བྲི་བར་བྱ། །ཞེས་པའི་བར་གྱིས་གནས་གཙང་མ་རྣམས་ཀྱི་ཕྱག་རྒྱ་བྲི་བར་བཤད་པ་སྟེ། སེམས་པའི་ལག་པ་ནི་ཐལ་མོ་འགྲམ་པ་ལ་བརྟེན་པ་སྟེ། 
[67b.6]དཀྱིལ་འཁོར་དུ་བྲི་བ་ན་འགྲམ་པ་མི་བྲི་བར་ཐལ་མོ་འབའ་ཞིག་གྱེན་དུ་ཤོར་དུ་འདུག་པ་བྲིའོ། །དགེ་བའི་ལག་ནི་མི་འཇིགས་པ་སྦྱིན་པའི་ལག་པ་བྲིའོ། །འཛུམ་པའི་ལག་པ་ནི་ཁ་འགྲམ་ནས་འདྲེན་པ་ལྟ་བུ་བྲིའོ། །ལག་ན་མེ་ཏོག་ནི་སྲིན་ལག་དང་མཐེ་བོང་གཉིས་སྤྲད་པ་བྲིའོ། །ནམ་མཁའི་
[67b.7]ལག་པ་ནི་ལག་པ་བསྒྲེང་བར་བྲིའོ། །ས་ཡི་ལྷ་མོའི་བུམ་པ་སྟེ། །ཆུ་ཡི་དཀྱིལ་འཁོར་རྡོ་རྗེས་མཚན། །ཞེས་པ་ནི་ས་བདག་གི་ཕྱག་རྒྱ་བུམ་པ་ཆུས་གང་བ་རྡོ་རྗེས་བརྒྱན་པར་བྲི་ཞེས་པའོ། །གཉེར་བའི་ལག་པ་མེ་ཡི་སྟེ། །དྲང་སྲོང་རྣམས་དང་བཅས་པར་བྲི། །ཞེས་པ་ནི་ས་
[68a]
[68a.1]འོད་སྲུངས་ཞེས་པ་ལ་སོགས་པའི་དྲང་སྲོང་མིང་གིས་སྨོས་པ་རྣམས་དང་ལྷན་ཅིག་ཏུ་བྲིས་པ་སྟེ། རིག་བྱེད་ལག་པ་ཞེས་པ་ནི་སྨྲང་འདོན་པའི་ལག་པ་ལྟར་མཐེ་བོ་སོར་མོའི་ཚིགས་སུ་འབོག་པ་ནི་དྲང་སྲོང་རྣམས་ཀྱི་ཕྱག་རྒྱའོ། །གཤིན་རྗེའི་བེ་ཅོན་བྲི་བ་ནི། །རླུང་གི་
[68a.2]དཀྱིལ་འཁོར་ནང་ན་འདུག །ཅེས་པ་ནི་གཤིན་རྗེའི་བེ་ཅོན་རླུང་གི་དཀྱིལ་འཁོར་དུ་འདུག་པ་བྲི་ཞེས་པའོ། །འཆི་བདག་གི་ནི་དྲིལ་བུ་ཡིན། །ཞེས་པ་ནས། ཇི་ལྟར་རིགས་པར་བྲི་བར་བྱ། །ཞེས་པའི་བར་གྱིས་གཤིན་རྗེའི་འཁོར་འཆི་བདག་དང་དུས་མཚན་མོ་ལ་སོགས་པ་མིང་གི་
[68a.3]སྨོས་པ་རྣམས་ཀྱི་ཕྱག་རྒྱ་རླུང་གི་དཀྱིལ་འཁོར་གྱི་ནང་དུ་ཐ་མ་བྱ་རོག་དང་བྱ་རྒོད་ལ་སོགས་པས་བསྐོར་བར་བྲིའོ། །བདེན་བྲལ་གྱི་ནི་རལ་གྲི་བྲི། །ཞེས་པ་ནས། ཆུ་ལྷ་ཡིན་པར་ཤེས་པར་བྱ། །ཞེས་པའི་བར་དུ་ཁྱབ་འཇུག་ལ་སོགས་པ་མིང་གིས་སྨོས་པ་རྣམས་ཀྱི་ཕྱག་རྒྱ་
[68a.4]ཡང་ཇི་སྐད་སྨོས་པ་བཞིན་དུ་བྲི་བར་བཤད་དོ། །དེ་དག་ལ་སོགས་པའི་དཀྱིལ་འཁོར་དངོས་སུ་མ་སྨོས་པ་རྣམས་ཀྱང་སོ་སོའི་ཁ་དོག་དང་གཟུགས་ཀྱི་དཀྱིལ་འཁོར་ཡང་སྔར་བཤད་པ་དང་སྦྱར་བར་བྱའོ། །གཞན་ཡང་མཆོག་སྦྱིན་རྡོ་རྗེ་ཡི། །ཞེས་པ་ནས། ཨུཏྤལ་རྣམས་ཀྱིས་
[68a.5]ཁེབས་པར་བྱ། །ཞེས་པའི་བར་གྱིས་དཀྱིལ་འཁོར་གྱི་སྣམ་བུ་གསུམ་པ་ལ་འཕགས་པ་འཇམ་དཔལ་གྱི་དཀྱིལ་འཁོར་བྲི་བར་བཤད་པ་སྟེ། ཀུན་དུ་གྲུ་བཞི་ལྷམ་པ་ལ། །རྡོ་རྗེའི་མཚན་མས་མཚན་པ་སྟེ། །ཞེས་པ་ནི་དབང་ཆེན་གྱི་དཀྱིལ་འཁོར་དེ་སྔ་མ་བཞིན་ནོ། །དེ་ཡི་དབུས་
[68a.6]སུ་བྱ་བ་ནི། །དཀྱིལ་འཁོར་མེ་ལས་བྱུང་བའོ། །ཞེས་པ་ནི་དབང་ཆེན་གྱི་དཀྱིལ་འཁོར་དེའི་དབུས་སུ་མེའི་དཀྱིལ་འཁོར་བྲིའོ། །དེའི་དབུས་ཕྱག་རྒྱ་བཞག་པ་ནི། །ཨུཏྤལ་ཞེས་བྱ་གཟུགས་བཟང་བ། །ཞེས་པ་ནི་མེའི་དཀྱིལ་འཁོར་གྱི་དབུས་སུ་ཕྱག་རྒྱ་ཨུཏྤལ་འཛིན་པ་
[68a.7]ཨུཏྤལའི་ཁ་དོག་ཉིད་དུ་བྲིའོ། །འཇམ་དབྱངས་བློ་དང་ལྡན་པ་ཡིས། །རང་གི་སྔགས་ཀྱིས་གཟི་བསྐྱེད་པའོ། །ཞེས་པ་ནི་ཨུཏྤལ་དེའི་སྟེང་དུ་འཇམ་དབྱངས་ཉིད་ཀྱི་སྔགས་ཀྱི་ས་བོན་བཞག་སྟེ། གཟེངས་བསྟོད་པར་བྱ་ཞེས་པའོ། །དེ་ཡི་གནས་ནི་ཆོ་ག་བཞིན། །རང་གི་
[68b]
[68b.1]ས་བོན་ཉིད་ཀྱིས་བཏབ། །ཅེས་པ་ནི་དབང་ཆེན་དང་མེའི་དཀྱིལ་འཁོར་ལ་སོ་སོའི་ས་བོན་ཨ་དང་ར་ཆོ་ག་བཞིན་དུ་གཞག་ཅེས་པའོ། །མཐའ་མ་ཁོ་ར་ཁོར་ཡུག་ཏུ། །ཨུཏྤལ་རྣམས་ཀྱིས་ཁེབས་པར་བྱ། །ཞེས་པ་ནི་དཀྱིལ་འཁོར་དེའི་མཐའ་ཨུཏྤ་ལས་བསྐོར་བར་བྱའོ། །དེ་ཡི་དབུས་
[68b.2]སུ་བྲི་བ་ནི། །ཞེས་པ་ནས། ཨུཏྤ་ལ་ཁ་མ་བྱེ་བར་ཞེས་པའི་བར་དུ་དྲ་བ་ཅན་གྱི་འོད་ལ་སོགས་པའི་ཕྱག་རྒྱ་ཇི་སྐད་སྨོས་པ་བཞིན་དུ་བྲི་ཞེས་པའོ། །འཇམ་དབྱངས་བློ་དང་ལྡན་པ་ཡི། །མངག་གཞུག་མར་ནི་གང་གྲགས་པ། །ཞེས་པ་ནས། དེ་དག་ཐམས་ཅད་ཨུཏྤ་ལའི། །
[68b.3]མཚན་མ་དག་གིས་མཚན་པར་བྱ། །ཞེས་པའི་བར་ནི་སྐྲ་ཅན་མ་ལ་སོགས་པའི་མངག་གཞུག་མ་རྣམས་ཀྱི་ཕྱག་རྒྱ་ཇི་སྐད་དུ་སྨོས་པ་རྣམས་ལ་ཨུཏྤ་ལའི་མཚན་མས་བཏབ་སྟེ་བྲིའོ། །ཇི་སྐད་གསུངས་པའི་ཕྱག་བརྙན་མ། །དེ་དག་ཕྱག་རྒྱ་ཁཌྒ་རི། །ཞེས་པ་ནི་འཕགས་པ་འཇམ་
[68b.4]དཔལ་གྱི་ཕྱག་བརྙན་མ་སྔར་ཇི་སྐད་དུ་བཤད་པ་རྣམས་ཀྱི་ཕྱག་རྒྱ་ཁཌྒ་རི་ཞེས་བྱ་བ་གྲི་གུག་འདྲ་བ་རྣམས་བྲིའོ། །ལྷོ་ཡི་ཕྱོགས་སུ་ནན་ཏན་དུ། །སྒྲིབ་པ་རྣམས་སེལ་བརྩོན་འགྲུས་ཆེའི། །ཞེས་པ་ནས་དེ་དག་ཐམས་ཅད་ཀྱང་པདྨ་ལ་གནས་ཤིང་དཀྱིལ་འཁོར་གྱི་ནང་དུ་ཆུད་པར་བྱའོ་
[68b.5]ཞེས་པའི་བར་ནི་སྒྲིབ་པ་ཐམས་ཅད་རྣམ་པར་སེལ་བ་འཁོར་དང་བཅས་པའི་ཕྱག་རྒྱ་ཇི་སྐད་དུ་སྨོས་པ་རྣམས་བྲི་བར་གསུངས་པ་སྟེ་ལག་པ་སྙིང་གར་གཞག་པ་ནི་ལག་པ་འབའ་ཞིག་གཞག་པ་འདྲ་བར་བྲི་བར་བྱའོ། །དེ་དག་ཐམས་ཅད་ཀྱང་པདྨ་ལ་གནས་ཤིང་དཀྱིལ་འཁོར་གྱི་ནང་དུ་
[68b.6]ཆུད་པར་བྱའོ་ཞེས་པ་ནི་འཕགས་པ་འཇམ་དཔལ་དྲ་བ་ཅན་གྱི་འོད་མན་ཆད་དཀྱིལ་འཁོར་དངོས་སུ་མ་སྨོས་པ་ཐམས་ཅད་དཀྱིལ་འཁོར་གོང་མའི་ནང་དུ་པདྨོའི་སྟེང་དུ་བྲིའོ་ཞེས་པའོ། །བྱང་ཕྱོགས་སུ་སའི་སྙིང་པོའི་ཕྱག་རྒྱ་ནི། །ཞེས་པ་ནས། ཕྱག་རྒྱའི་གཟུགས་སུ་འདིར་བཤད་དོ། །
[68b.7]ཞེས་པའི་བར་ནི་སའི་སྙིང་པོའི་དཀྱིལ་འཁོར་བཤད་པ་སྟེ། དབང་ཆེན་དཀྱིལ་འཁོར་ནང་གནས་པ། །ཞེས་པ་ནི་དབང་ཆེན་ནི་སྔ་མ་བཞིན་ལ། སྟན་ནི་སྔ་མ་བཞིན་དུ་གཞག །ཅེས་པ་ནི་དབང་ཆེན་གྱི་དཀྱིལ་འཁོར་དེའི་དབུས་སུ་སྟན་སྙིང་རྗེ་ཆེན་པོ་འབྱུང་བའི་དཀྱིལ་འཁོར་དུ་
[69a]
[69a.1]བཤད་པ་བཞིན་དུ་བྲི་ཞེས་པའོ། །དེའི་སྟེང་པདྨ་ཆེན་པོ་སྟེ། ཁ་དོག་ཀུན་ལྡན་འབར་བར་བཅས། །ཞེས་པ་ནི་གདན་དེའི་སྟེང་དུ་པདྨ་འདབ་མ་བརྒྱད་པ་བྲི་སྟེ། ཁ་དོག་ཀུན་ལྡན་ནི་དཀར་པོ་སེར་པོ་དམར་པོ་སྔོན་པོ་དང་། ཁ་དོག་དེ་རྣམས་ལས་གཞན་དུ་སྦྱར་བ་
[69a.2]ལྗང་གུ་ལ་སོགས་པ་གསུམ་དང་། བརྒྱད་དེ་པདྨ་འདབ་མ་བརྒྱད་པ་ཁ་དོག་སྣ་ཚོགས་རྣམས་སུ་བྱའོ། །དེའི་སྟེང་བ་དན་ཆེན་པོ་སྟེ། །རྩེ་ལ་རིན་ཆེན་ཆེན་པོ་གཞག །ཅེས་པ་ནི་པདྨའི་སྟེང་དུ་བ་དན་གྱི་རྩེ་ལ་རིན་པོ་ཆེ་གཞག་པ་བྲི་ཞེས་པའོ། །དེ་ཡི་གཟུགས་ཀྱི་མཆོག་ཡིན་ཏེ། །
[69a.3]ཕྱག་རྒྱའི་གཟུགས་སུ་འདིར་བཤད་དོ། །ཞེས་པ་ནི་སའི་སྙིང་པོ་དེའི་གཟུགས་ཕྱག་རྒྱའི་གཟུགས་སུ་བཤད་པ་ཡིན་ཞེས་པའོ། །དེ་ཡི་འཁོར་ནི་གྲངས་མེད་པ། །གཙོ་བོ་ཡོན་ཏན་མཐའ་ཡས་ཏེ། །ཞེས་པ་ནས་ཕྱག་རྒྱ་ཐམས་ཅད་ཀྱང་དཀྱིལ་འཁོར་གྱི་ནང་དུ་ཆུད་པར་བྱའོ་ཞེས་
[69a.4]པའི་བར་ནི་སའི་སྙིང་པོའི་འཁོར་མཐའ་ཡས་ཤིང་། གྲངས་མེད་པ་རྣམས་ཀྱི་ཕྱག་རྒྱ་བྲི་བར་བཤད་པ་སྟེ། ས་འཛིན་གྱིས་ནི་རྡོ་རྗེ་ཁ་གཉིས་པ་རིན་པོ་ཆེའི་སྟེང་ནི་འདུག་པའོ་ཞེས་པ་ནི་རྡོ་རྗེའི་ཡ་ཐོག་མ་ཐོག་གཉིས་ཀ་རྩེ་མོ་ཅན་ཞེས་པ་སྟེ། དེ་ལྟར་རྡོ་རྗེ་དེ་བྱེ་བྲག་ཏུ་ཆེ་བས་ན་རྡོ་
[69a.5]རྗེ་གོང་མ་གཉིས་བོ་ཕྱོགས་རེ་རེ་ན་རྩེ་གསུམ་པ་དང་། རྩེ་གཅིག་པར་ཤེས་པར་བྱའོ། །ཕྱག་རྒྱ་ཐམས་ཅད་ཀྱང་དཀྱིལ་འཁོར་གྱི་ནང་དུ་ཆུད་པར་བྱའོ་ཞེས་པ་ནི་ཕྱག་རྒྱ་དེ་དག་ཐམས་ཅད་ཀྱང་དབང་ཆེན་གྱི་དཀྱིལ་འཁོར་གྱི་ནང་དུ་ཆུད་པར་བྱའོ་ཞེས་པའོ། །ནུབ་ཕྱོགས་སུ་
[69a.6]ནམ་མཁའི་སྙིང་པོའི་ཕྱག་རྒྱ་ནི་ཞེས་པ་ནས་རིམ་པར་ཕྱེ་བ་རྒྱས་པའི་བར་ནི་ནུབ་ཕྱོགས་སུ་ནམ་མཁའི་སྙིང་པོ་འཁོར་དང་བཅས་པའི་ཕྱག་རྒྱ་ཇི་སྐད་སྨོས་པའི་རྣམ་པར་བྲི་བར་ཤེས་པའོ། །དེ་ལ་དཀྱིལ་འཁོར་འདིར་ལྷ་རྣམས་ཀྱི་ཁ་དོག་དང་དབྱིབས་གསལ་བར་མ་གསུངས་པ་
[69a.7]རྣམས་ནི་དཀྱིལ་འཁོར་གོང་མ་གཉིས་སུ་བཤད་པའི་ཁ་དོག་དང་དབྱིབས་སུ་བལྟ་བར་བཤད་པར་བྱའོ། །དཀྱིལ་འཁོར་གོང་མ་དག་ཏུ་ཁ་དོག་ལ་སོགས་པ་ཞིབ་ཏུ་མ་བཤད་པ་ཡང་དཀྱིལ་འཁོར་འོག་མ་འདིར་ལྷ་སོ་སོའི་དཀྱིལ་འཁོར་ཇི་སྐད་བཤད་པ་ལས་དེ་རྣམས་ཀྱི་ཁ་
[69b]
[69b.1]དོག་ཀྱང་དེ་བཞིན་དུ་ཤེས་པར་བྱའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། གསང་བའི་དཀྱིལ་འཁོར་རིམ་པར་ཕྱེ་བ་རྒྱས་པའོ།། །།དེ་ནས་ཡང་བཅོམ་ལྡན་འདས་ཀྱིས་གསང་བའི་དཀྱིལ་འཁོར་
[69b.2]དུ་འཇུག་པའི་ཆོ་ག་གསུངས་པ་ཞེས་པ་ནས། དམ་ཚིག་ཅེས་ནི་གཞན་མི་བྱ། །ཞེས་པའི་བར་གྱིས་གསང་བའི་དཀྱིལ་འཁོར་དུ་བཅུག་ནས་དབང་བསྐུར་བའི་ཆོ་ག་བཤད་དེ། དཀྱིལ་འཁོར་དུ་འཇུག་པའི་རིམ་པ་ལྔ་དེ་ནུབ་མོ་ལྷག་པར་གནས་ཤིང་སྡོམ་པ་བཟུང་བ་ལ་སོགས་
[69b.3]པ་དང་། དཀྱིལ་འཁོར་དུ་འཇུག་པའི་ཚེ་བསྲུང་ཞིང་ཆུས་བསང་གཏོར་བྱ་བ་དང་། བྱང་ཆུབ་ཏུ་སེམས་བསྐྱེད་པ་ལ་སོགས་པ་དཀྱིལ་འཁོར་སྔ་མར་བཤད་པ་སྦྱིན་ནོ། །ཁྱད་པར་དུ་ནི་དཀྱིལ་འཁོར་གྱི་སྒོ་ཁྱུད་ཀྱི་ནང་དུ་སློབ་མ་སྔ་མ་བཞིན་དུ་གཞག་སྟེ་སློབ་དཔོན་ཡང་སྔ་མ་བཞིན་
[69b.4]དུ་རང་གི་ཏིང་ངེ་འཛིན་ལ་གནས་ནས་སློབ་མའི་སྙིང་གར་ཡི་གེ་ར་བསམས་ཏེ་ཡི་གེ་དེའི་སྒྲའི་དེ་ཁོ་ན་ཉིད་ཆོས་ཐམས་ཅད་རྡུལ་དང་བྲལ་བ་ལ་དམིགས་ནས་སློབ་མ་དེའི་ལུས་རྡུལ་ཕྲན་ལ་སོགས་པར་བཤིག་སྟེ་རྡུལ་ཕྲན་དེ་དག་ཀྱང་མི་དམིགས་པར་བྱས་པས་ཡི་གེ་རའི་སྒྲ་ལས་
[69b.5]སློབ་མའི་ལུས་དོན་དམ་པར་སྟོང་པར་བྱའོ། །དེ་ལྟར་བསམས་ནས་ཡི་གེ་རའི་མེ་དེས་སློབ་མའི་ལུས་བསྲེགས་ཏེ་ཐལ་བར་གྱུར་པར་བསམ་མོ། །དེ་ལྟར་སྟོང་པར་གྱུར་པ་དང་། དེའི་གནས་སུ་སླར་ཡང་ཡི་གེ་ཨ་བསམས་ཏེ། ཨ་ལས་བཅོམ་ལྡན་འདས་ཀྱི་སྐུར་གྱུར་
[69b.6]པར་བསམ་མོ་ཞེས་པ་ནི་འདུས་པའི་དོན་ཏོ། །ཡན་ལག་གི་དོན་ཡང་བཤད་པར་བྱ་སྟེ། ཀུན་དུ་བསླབས་པའི་སྔགས་པ་ནི། །ཞེས་པ་སློབ་དཔོན་སྙིང་རྗེ་ཆེན་པོ་འབྱུང་བ་དང་ཡི་གེ་འཁོར་ལོ་བསྐོར་བའི་དཀྱིལ་འཁོར་གཉིས་པོ་བྲི་བ་དང་དབང་བསྐུར་བ་དང་བཟླས་པ་དང་བསྒྲུབ་
[69b.7]པ་ལ་སོགས་པའི་ཆོ་ག་བསླབས་ཏེ་ལོབས་པར་གྱུར་པས་མཁས་པ་ཞེས་བྱའོ། །གསང་བའི་དཀྱིལ་འཁོར་ལ་མཁས་པས། །ཞེས་པ་ནི་དཀྱིལ་འཁོར་གོང་མ་གཉིས་ལས་མཁས་པ་འབའ་ཞིག་མ་ཡིན་གྱི། གསང་བའི་དཀྱིལ་འཁོར་ལ་ཡང་བྲི་བ་དང་དབང་བསྐུར་
[70a]
[70a.1]བ་ལ་སོགས་པའི་ཆོ་ག་རྣམས་ལ་མཁས་པས་ཤེས་པ་སྟེ། མདོར་ན་དཀྱིལ་འཁོར་གོང་མ་གཉིས་སུ་དབང་བསྐུར་བའི་སློབ་དཔོན་གྱི་ལས་འདི་རྣམས་བྱའོ་ཞེས་པའོ། །དེ་ཚེ་སློབ་མའི་སྡིག་པ་ཀུན། །ཆོ་ག་བཞིན་དུ་བསྲེག་པར་བྱ། །ཞེས་པ་ནི་དང་པོ་གླེང་བའི་
[70a.2]ཚིག་སྟེ་སྡིག་པ་ཀུན་ཞེས་པ་ནི་སེམས་ཀྱི་རྒྱུད་ལ་མི་དགེ་བའི་བག་ཆགས་བསགས་པའི་མི་འདོད་པའི་རྣམ་པར་སྨིན་པ་བརྟ་བར་བྱེད་པ་ལ་བྱ་སྟེ། སློབ་མའི་སྡིག་པ་དེ་འོག་ནས་འབྱུང་བའི་ཆོ་གས་བསྲེག་ཅེས་པའོ། །ཅི་ནས་སླར་ཡང་མི་སྐྱེ་བར། །དེ་ཡི་འཚོ་བའང་བསྲེག་པར་
[70a.3]བྱ། །བསྲེགས་ཏེ་ཐལ་བར་གྱུར་ནས་ཀྱང་། །ཞེས་པ་ནི་གོང་དུ་སྡིག་པ་བསྲེག་པར་བྱ་ཞེས་སྨོས་པ་དེ་ཇི་ལྟར་བསྲེག་པ་གསལ་བར་གསུངས་པ་སྟེ། དེའི་འཚོ་བ་ཞེས་པ་སློབ་མ་དེའི་ཕུང་པོ་ལྔ་ལ་བྱའོ། །ཅི་ནས་སླར་ཡང་མི་སྐྱེ་བར། །ཞེས་པ་ནི་ཕུང་པོ་ལྔ་པོ་དེ་ལྟར་
[70a.4]བསྲེགས་ཏེ་སྟོང་པར་བྱས་པ་དེ་ཉིད་ཀྱི་ཚེ་ན་སློབ་མ་དེའི་ཕུང་པོ་ལྔ་ཡོད་པའི་འདུ་ཤེས་མི་སྐྱེ་བར་བྱ་ཞེས་པའོ། །བསྲེགས་ཏེ་ཐལ་བར་གྱུར་ནས་ཀྱང་། །ཞེས་པ་ནི་སྲེག་པ་ཡང་ལྷག་མ་དང་བཅས་པ་མ་ཡིན་གྱི་ཤིན་ཏུ་ཚིག་ནས་སྟོང་པ་ཉིད་དུ་གྱུར་པར་བྱའོ་ཞེས་པའོ། །དེ་ནི་སླར་
[70a.5]ཡང་གསོ་བར་བྱ། །ཞེས་པ་ནི་དེ་ལྟར་སྟོང་པ་ཉིད་དུ་བརྟན་པར་གྱུར་ནས་འོག་ནས་འབྱུང་བའི་ཚིག་གིས་སློབ་མ་དེ་ལྟར་རྣམ་པར་སྣང་མཛད་ཀྱི་གཟུགས་སུ་སྦྱར་རོ་ཞེས་པའོ། །དེ་ལྟར་སློབ་མ་དེའི་འཚོ་བ་བསྲེག་གོ་ཞེས་སྤྱིར་སྨོས་པ་ཙམ་དུ་ཟད་ཀྱི། གང་གིས་སྲེག་ཇི་ལྟར་སྲེག་
[70a.6]སྙམ་པ་ལ། །ཡི་གེ་ཡིས་ནི་མི་འགྱུར་བསྲེག། །ཅེས་བྱ་བ་གསུངས་ཏེ། ཡི་གེ་ཡིས་ནི་ཞེས་པ་ནི་ཡི་གེ་ར་དེས་སྔར་སྨོས་པ་བཞིན་དུ་སློབ་མའི་ཕུང་པོ་ལྔ་པོ་དེ་བསྲེག་གོ་ཞེས་པའོ། །ཨཀྵ་ར་ནི་མི་འགྱུར་བ་དེ། །ཕུང་པོ་ལྔ་པོ་སླར་མི་སྐྱེ་བར་སྟོང་པར་གྱུར་པ་ལས་གཞན་དུ་མི་
[70a.7]འགྱུར་བར་ཏིང་ངེ་འཛིན་གྱིས་བརྟན་པར་བྱའོ་ཞེས་པའོ། །འཚོ་བས་སླར་ཡང་གསོ་བར་བྱ། །འཚོ་བས་ཐམས་ཅད་གསོས་ནས་ནི། །ཞེས་པ་ནི་ཚིག་སྔ་མ་ཉིད་འགྲེལ་པ་ཡིན་ཏེ། སློབ་མའི་འཚོ་བ་ཕུང་པོ་ལྔ་པོ་སྟོང་པར་གྱུར་པ་ལས་ཡི་གེ་ཨ་འཚོ་བར་གྱུར་པ་དེས་སླར་ཡང་སངས་རྒྱས་
[70b]
[70b.1]ཀྱི་སྐུར་གོང་དུ་སྨོས་པའི་ཚུལ་དུ་འགྱུར་ཞེས་པའོ། །ཀུན་དུ་དག་པ་ནི་དཀར་པོ་ཡིན་ལ། དྲི་མ་མེད་པ་ནི་གསལ་བ་སྟེ། །སངས་རྒྱས་ཀྱི་སྐུ་དཀར་ཞིང་གསལ་བར་འགྱུར་ཞེས་པའོ། །ཡན་ལག་བཅུ་གཉིས་ཚིག་རྣམས་ཀྱི། །དེ་ཡི་སྣོད་ལ་དགོད་པར་བྱ། །ཞེས་པ་ནི་ཡན་ལག་བཅུ་
[70b.2]གཉིས་ཀྱི་ཚིག་རྣམས་དེའི་གདན་པདྨ་ལ་དགོད་པར་བྱ་ཞེས་པའོ། །བྱང་ཆུབ་སེམས་དཔའ་སྐྱོབ་རྣམས་དང་། །ཞེས་པ་ནས། འཇིག་རྟེན་རྣམས་ཀྱིས་བསྐུར་བ་ཡིན། །ཞེས་པའི་བར་ནི་སངས་རྒྱས་དང་བྱང་ཆུབ་སེམས་དཔའ་དང་། ཉན་ཐོས་དང་རང་སངས་རྒྱས་དང་འཇིག་རྟེན་པ་རྣམས་
[70b.3]ཀྱང་དམ་ཚིག་འདི་ལ་མོས་པ་དང་ལྡན་པར་རིགས་སོ་ཞེས་པའོ། །གསང་བའི་དཀྱིལ་འཁོར་དབུས་གནས་པའི། །དམ་ཚིག་འདི་ནི་སུས་རིག་པ། །རྒྱུད་རྣམས་ཀུན་དུ་ཞུགས་པ་དང་། །དཀྱིལ་འཁོར་ཀུན་ལ་དབང་བ་ཡིན། །ཞེས་པ་ནི་གསང་བའི་དཀྱིལ་འཁོར་གྱི་དབུས་སུ་འདི་ལྟ་
[70b.4]བུའི་ཏིང་ངེ་འཛིན་གྱི་ཚུལ་བསྟན་པའི་རྒྱུད་ཐམས་ཅད་ཀྱི་དཀྱིལ་འཁོར་དུ་ཞུགས་པ་དང་འདྲ་སྟེ། ཐམས་ཅད་ཀྱི་དམ་ཚིག་ཅན་དུ་འགྱུར་བ་དང་། དཀྱིལ་འཁོར་ཐམས་ཅད་ཀྱང་བྲི་བ་ལ་དབང་ངོ་ཞེས་པའོ། །སྔགས་འཆང་དེ་ནི་ང་དང་འདྲ། །ཞེས་པ་ནི་གོང་དུ་སླར་གསོས་ནས་དཀར་
[70b.5]ཞིང་གསལ་བར་བྱ་ཞེས་སྤྱིར་སྨོས་པ་ཙམ་དུ་ཟད་ལ། །ཚིག་འདིས་ནི་བཅོམ་ལྡན་འདས་རྣམ་པར་སྣང་མཛད་ཀྱི་གཟུགས་ཉིད་དུ་བྱ་ཞེས་པའོ། །དམ་ཚིག་ཅེས་ནི་གཞན་མི་བྱ། །ཞེས་པ་ནི་ཏིང་ངེ་འཛིན་དེ་ལྟ་བུར་མ་བྱས་ཏེ་ལོག་པར་གཞན་དུ་བྱས་ན་དམ་ཚིག་ཅན་དུ་མི་བྱ་ཞེས་
[70b.6]པའོ། །དམ་ཚིག་ཅེས་པ་ནི་སྐབས་འདིར་སྟོང་པ་ཉིད་ཀྱི་ཏིང་ངེ་འཛིན་རྟོག་པ་ལ་བྱ་ལ། ཏིང་ངེ་འཛིན་དེ་ཡང་དང་པོ་བསྲེག་པ་ནི་འཇུག་པའི་སེམས་སོ། །བསྲེགས་ནས་སྟོང་བའི་རང་བཞིན་དུ་གནས་ཏེ་མི་འགྱུར་བ་ནི་གནས་པའི་སེམས་སོ། །དེ་ནས་གསོས་ཏེ་བཅོམ་ལྡན་
[70b.7]འདས་ཀྱི་སྐུར་བསྒྱུར་བ་ནི་སྡང་བའི་སེམས་སུ་ཤེས་པར་བྱའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། གསང་བའི་དཀྱིལ་འཁོར་དུ་འཇུག་པའི་རིམ་པར་ཕྱེ་བ་རྒྱས་པའོ།། །།ད་ནི་གསང་བའི་ཕྱག་
[71a]
[71a.1]རྒྱ་བརྒྱད་པོ་བཤད་པར་བྱ་སྟེ། ཕྱག་རྒྱ་འདི་རྣམས་ཀྱང་སྔགས་པ་ལྷའི་གཟུགས་སུ་བསྒྱུར་བ་དེ་བརྟན་པོར་བྱ་བའི་ཕྱིར་སྦྱར་ཏེ། ལྷའི་གཟུགས་སུ་བསྒྱུར་བ་ཡང་རྣམ་པ་གཉིས་ཏེ། དེ་བཞིན་གཤེགས་པའི་སྐུར་བསྒྱུར་བ་དང་བྱང་ཆུབ་སེམས་དཔའི་སྐུར་
[71a.2]བསྒྱུར་བའོ། །བཅོམ་ལྡན་འདས་ཀྱི་སྐུར་བསྒྱུར་བའི་ཚེ་ན་ཡང་གསང་བའི་ཕྱག་རྒྱ་འོག་ནས་འབྱུང་བ་རྣམས་ཀྱི་གདན་དང་འོད་ལ་སོགས་པ་འོག་ནས་ཇི་ལྟར་འབྱུང་བའི་རིམ་པ་བཞིན་དུ་བྱའོ། །བྱང་ཆུབ་སེམས་དཔའ་ལ་སོགས་གཞན་གྱི་གཟུགས་སུ་བསྒྱུར་ན་ཡང་ཕྱག་རྒྱ་
[71a.3]དེ་རྣམས་ཀྱིས་བྱིན་གྱིས་བརླབས་ན་བརྟན་པར་འགྱུར་རོ། །དེ་བཞིན་གཤེགས་པའི་སྐུར་བསྒྱུར་བ་ལ་ཕྱག་རྒྱ་འདི་རྣམས་ཀྱིས་བྱིན་གྱིས་བརླབས་ན་ཕྱག་རྒྱ་འདི་རྣམས་དེ་བཞིན་གཤེགས་པའི་ཕྱག་རྒྱ་ཡིན་པའི་ཕྱིར། དེ་བཞིན་གཤེགས་པ་ཉིད་ཀྱི་རང་བཞིན་དུ་འགྱུར་རོ། །
[71a.4]དེ་ལ་ལྷའི་སྐུ་ཡོངས་སུ་རྫོགས་པར་བྱ་བ་ཡང་རྣམ་པ་གཉིས་ཏེ། གནས་རྫོགས་པར་བྱ་བ་དང་ལུས་རྫོགས་པར་བྱ་བའོ། །གནས་རྫོགས་པར་བྱ་བ་ནི་རྡོ་རྗེ་མི་ཤིགས་པའི་ཕྱག་རྒྱ་དང་པདྨའི་སྦུབས་ཀྱི་ཕྱག་རྒྱ་གཉིས་སོ། །ལྷག་མ་དྲུག་གིས་ནི་ལུས་རྫོགས་པར་བྱ་
[71a.5]བའོ། །དེ་རྣམས་ནི་རྣམ་པ་གསུམ་དུ་དབྱེ་སྟེ། ལུས་དང་ངག་དང་ཡིད་རྫོགས་པར་བྱེད་པའོ། །དེ་ལ་ལུས་རྫོགས་པར་བྱེད་པ་ནི་ཡན་ལག་ཐམས་ཅད་འབྱུང་བའི་ཕྱག་རྒྱ་དང་། གཟི་བརྗིད་འབྱུང་བའི་ཕྱག་རྒྱའོ། །གཟུངས་ཀྱི་ཕྱག་རྒྱ་དང་བཅོམ་ལྡན་འདས་ཀྱི་ཆོས་
[71a.6]གནས་པའི་ཕྱག་རྒྱ་གཉིས་ནི་སེམས་རྫོགས་པར་བྱེད་པའོ། །སངས་རྒྱས་ཀྱི་གསུང་དབྱངས་བཀོད་པའི་རྒྱན་གྱི་ཕྱག་རྒྱ་ནི་ངག་རྫོགས་པར་བྱེད་པའི་ཕྱག་རྒྱའོ། །བཅོམ་ལྡན་འདས་ཀྱི་རྣལ་འབྱོར་འཛིན་པའི་ཕྱག་རྒྱ་ནི་ཏིང་ངེ་འཛིན་གྱི་རྣལ་འབྱོར་རྫོགས་པར་བྱེད་པའོ། །
[71a.7]དེ་རྣམས་སྦྱར་བར་བྱ་བའི་རིམ་པ་ཡང་ཐོག་མར་རྡོ་རྗེ་མི་ཤིགས་པའི་ཕྱག་རྒྱས་བདག་གནས་པའི་གཞི་དང་དབང་ཆེན་གྱི་དཀྱིལ་འཁོར་རྡོ་རྗེའི་གདན་དུ་བྱིན་གྱིས་བརླབས་ཏེ། དེ་ནས་དམ་ཚིག་གི་ཕྱག་རྒྱ་བཅིངས་ནས་བདག་དང་གནས་སྲུང་བ་དང་། མཆོད་པ་བྱ་བ་དང་རྡོ་རྗེ་
[71b]
[71b.1]སེམས་དཔར་བྱིན་གྱིས་བརླབ་པ་ལ་སོགས་པ་ཇི་སྐད་གསུངས་པ་རྣམས་རིམ་པ་བཞིན་དུ་བྱས་ལ། དེ་ནས་དེའི་འོག་ཏུ་ཇི་སྐད་བཤད་པའི་རིམ་གྱིས་བདག་ཉིད་ལྷའི་སྐུར་བསྒྱུར་ཏེ། དང་པོར་པདྨའི་སྦུབས་ཀྱི་ཕྱག་རྒྱས་པདྨའི་གདན་བྱིན་གྱིས་བརླབས་ལ། ཡན་ལག་ཐམས་
[71b.2]ཅད་འབྱུང་བའི་ཕྱག་རྒྱས་ལྷའི་སྐུར་བརྟན་པར་བྱིན་གྱིས་བརླབས་ནས། དེ་ནས་གཟི་བརྗིད་འབྱུང་བའི་ཕྱག་རྒྱས་འོད་ཀྱི་དཀྱིལ་འཁོར་བྱིན་གྱིས་བརླབས་ཏེ། དེ་ནས་གཟུངས་ཀྱི་ཕྱག་རྒྱས་ཆོས་མི་བརྗེད་པའི་དྲན་པ་བརྟན་པར་བྱིན་གྱིས་བརླབ་པོ། །དེ་ནས་སངས་རྒྱས་ཀྱི་གསུང་
[71b.3]དབྱངས་བཀོད་པའི་རྒྱན་གྱིས་ཕྱག་རྒྱས་ངག་བྱིན་གྱིས་རླབས་ནས། དེ་ནས་ཆོས་གནས་པའི་ཕྱག་རྒྱས་དེ་བཞིན་ཉིད་ཀྱི་ཆོས་ཉིད་བརྟན་པར་བྱིན་གྱིས་བརླབས་ནས། དེའི་འོག་ཏུ་རྣལ་འབྱོར་འཛིན་པའི་ཕྱག་རྒྱས་ཏིང་ངེ་འཛིན་བརྟན་པར་བྱིན་གྱིས་བརླབ་པོ། །དེ་དག་ནི་བསྡུས་
[71b.4]པའི་དོན་ཏོ། །ཡན་ལག་གི་དོན་ནི། དེ་ནས་བཅོམ་ལྡན་འདས་རྣམ་པར་སྣང་མཛད་ཀྱིས་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་གཟིགས་ནས་ཞེས་པ་ནི་སྔ་མ་བཞིན་ནོ། །བྱང་ཆུབ་སེམས་དཔའ་ཕྱག་ན་རྡོ་རྗེ་ལ་བཀའ་སྩལ་པ་ཞེས་ཕྱག་ན་རྡོ་རྗེས་མ་གསོལ་བར་
[71b.5]བཅོམ་ལྡན་འདས་ཉིད་འཆད་པ་ནི་ཕྱག་རྒྱ་དེའི་ཆེ་བའི་བདག་ཉིད་བསྟན་པའི་ཕྱིར་ཏེ། དེ་རྣམས་སངས་རྒྱས་བཅོམ་ལྡན་འདས་ཀྱི་སྤྱོད་ཡུལ་ཡིན་གྱི། བྱང་ཆུབ་སེམས་དཔའ་ལ་སོགས་པ་གཞན་རྣམས་ཀྱི་སྤྱོད་ཡུལ་དུ་མ་གྱུར་པས་ཕྱག་ན་རྡོ་རྗེས་ཀྱང་དེ་བཤད་དུ་གསོལ་ཞེས་མ་
[71b.6]གསོལ་ཏོ། །གསང་བའི་ཕྱག་རྒྱ་ཞེས་པ་ནི་དམ་ཚིག་མེད་པ་དང་དབང་མ་བསྐུར་བ་ལ་སོགས་པ་ཀུན་ལ་མི་བསྟན་པའི་ཕྱིར་རོ། །གསང་བ་དང་བཅས་པ་ཞེས་པ་ནི་རྡོ་རྗེ་གདན་དང་པདྨ་དང་འོད་ཀྱི་དཀྱིལ་འཁོར་ལ་སོགས་པ་ལྷ་རང་གི་གཟུགས་སུ་མི་བསྟན་པར་ལག་པའི་ཕྱག་
[71b.7]རྒྱར་བསྟན་པའི་ཕྱིར་རོ། །ལྷའི་གནས་བྱིན་གྱིས་རློབ་པར་གྱུར་པ་ཞེས་པ་ལྷའི་གནས་ནི་རྡོ་རྗེའི་གདན་དང་པདྨ་སྟེ། དེར་ལྷ་རྣམས་གནས་པར་འགྱུར་བས་ན་རྡོ་རྗེ་མི་ཤིགས་པའི་ཕྱག་རྒྱ་དང་པདྨའི་ཕྱག་རྒྱ་གཉིས་ལ་བྱའོ། །གཉིས་སུ་ན་ཕྱག་རྒྱ་བརྒྱད་ཆར་ལ་བྱ་སྟེ། ཕྱག་རྒྱ་དེ་
[72a]
[72a.1]རྣམས་ཀྱིས་བྱིན་གྱིས་བརླབས་ན་རང་གི་ལུས་ལ་ལྷ་གནས་པར་འགྱུར་བའི་ཕྱིར་རོ། །རང་གི་གསང་སྔགས་ཀྱིས་མཚན་པ། །ཞེས་པ་ནི་ཕྱག་རྒྱ་དེ་དག་སོ་སོའི་སྔགས་སོགས་འོག་ནས་འབྱུང་བའི་མཚན་མ་རྣམས་གྱིས་བཏབ་སྟེ། ཕྱག་རྒྱ་དེ་བཅིང་བ་ན་སྔགས་ཀྱང་
[72a.2]དེར་བསམ་མོ་ཞེས་པའི་དོན་ཏོ། །དཀྱིལ་འཁོར་དང་ལྡན་པར་ཞེས་པ་ནི་ཕྱག་རྒྱ་དེ་དག་སོ་སོའི་དབང་ཆེན་ལ་སོགས་པ་ཇི་ལྟར་འོག་ནས་འབྱུང་བ་དང་ལྡན་པ་ཞེས་པ་སྟེ། རང་རང་གི་དཀྱིལ་འཁོར་རྣམས་ཕྱག་རྒྱ་ཉིད་ཀྱི་ནང་དུ་བསམས་ལ། རྡོ་རྗེ་དང་པདྨའི་གདན་དང་། འོད་ཀྱི་
[72a.3]དཀྱིལ་འཁོར་ལ་སོགས་པ་ནི་སོ་སོའི་གནས་སུ་ཡང་ལྡན་པར་བསམ་མོ་ཞེས་པའི་དོན་ཏོ། །རང་གི་ལྷའི་ཚུལ་དུ་རྣལ་འབྱོར་དུ་བྱ་བ་ཞེས་པ་ནི་ཞི་བ་དང་རྒྱས་པ་དང་རབ་དང་འབྲིང་ལ་སོགས་པའི་བསྒྲུབ་པའི་བྱ་བ་རྣམས་ལ་རང་གི་ལྷ་ཉིད་ཀྱི་རྣལ་འབྱོར་དུ་བྱས་པ་ལ་ཕྱག་རྒྱ་འདི་རྣམས་
[72a.4]དང་ལྡན་ཞེས་པའོ། །བྱང་ཆུབ་སེམས་དཔའི་སྤྱད་པ་སྤྱོད་པ་རྣམས་ཆོ་ག་བདག་ཉིད་ལྷའི་གཟུགས་སུ་བསྒྱུར་བ་ལ་ཕྱག་རྒྱ་འདི་རྣམས་ཀྱི་ཇི་སྐད་བཤད་པའི་རིམ་པ་བཞིན་དུ་སོ་སོའི་བྱིན་གྱིས་བརླབས་ན་ལྷའི་གཟུགས་སུ་བསྟན་པར་འགྱུར་རོ་ཞེས་པའོ། །ཤེས་ནས་ཀྱང་རང་གི་ལྷའི་
[72a.5]ཚུལ་དུ་གནས་ནས་དངོས་གྲུབ་ཐོབ་པར་འགྱུར་བ་ཞེས་པ་ནི་དེའི་སྐུར་བསྒྱུར་ཏེ་ཕྱག་རྒྱ་དེ་རྣམས་ཀྱིས་བྱིན་གྱིས་བརླབས་ནས་བརྟན་པར་བྱས་པ་ཙམ་གྱིས་ཆོ་ག་མ་ཡིན་གྱི། རང་གི་ལྷའི་བྱ་བ་ཞི་བ་དང་རྒྱས་པ་རབ་དང་འབྲིང་ལ་སོགས་པའི་གྲུབ་པ་དང་ལས་རྣམས་བསྒྲུབས་ན་འགྲུབ་
[72a.6]པར་འགྱུར་རོ་ཞེས་པ་སྟེ། དེ་ལྟ་བུ་ཡོད་དེ་ཞེས་འབྲེལ་ཏོ། །རྡོ་རྗེ་མི་ཤིགས་པའི་ཕྱག་རྒྱ་དང་། པདྨའི་སྦུབས་ཀྱི་ཕྱག་རྒྱ་དང་། སངས་རྒྱས་ཀྱི་གསུང་དབྱངས་བཀོད་པའི་ཕྱག་རྒྱ་བཅིངས་པ་ན་ཕྱག་རྒྱ་སྔ་མ་ལས་ཤེས་པ་ནི་དེ་དག་གསུམ་ཆར་ཡང་གཟི་བརྗིད་འབྱུང་བའི་ཕྱག་
[72a.7]རྒྱ་ལ་སྙེག་པར་ཤེས་པར་བྱའོ། །དེ་བཞིན་དུ་གཟུངས་ཀྱི་ཕྱག་རྒྱ་ལ་སོགས་པ་ཕྱག་རྒྱ་གསུམ་པོ་ལ་ཕྱག་རྒྱ་སྔ་མ་ལས་ཤེས་པ་ནི་ཡན་ལག་ཐམས་ཅད་འབྱུང་བའི་ཕྱག་རྒྱ་ལས་ཤེས་པར་བྱའོ། །གཟུངས་ཀྱི་ཕྱག་རྒྱའི་དཀྱིལ་འཁོར་འཇའ་འདྲ་བ་མཚན་མ་ཐམས་ཅད་
[72b]
[72b.1]དང་ལྡན་པ་རྡོ་རྗེ་བ་དན་ཕྱར་བ་ཞེས་པ་ལ་གཟུངས་ནི་རྡོ་རྗེའི་གདན་དང་པདྨ་དང་འོད་ཀྱི་དཀྱིལ་འཁོར་ལ་སོགས་པའི་དངོས་པོ་ཇི་ལྟར་བསམ་པ་རྣམས་མི་བརྗེད་པར་བྱས་ན་མཐུ་ཐམས་ཅད་དང་ལྡན་པར་དགོངས་པས་འཇའ་དང་འདྲ་བར་དཀྱིལ་འཁོར་བཞི་ཆར་གྱི་ཁ་དོག་དང་ལྡན་པའོ། །
[72b.2]མཚན་མ་ཐམས་ཅད་དང་ལྡན་པ་ནི་དཀྱིལ་འཁོར་སོ་སོའི་མཚན་མ་རྡོ་རྗེ་དང་པདྨ་རྡོ་རྗེ་པདྨ་ལ་སོགས་པ་དང་ལྡན་པའོ། །རྡོ་རྗེ་བ་དན་ཕྱར་བ་ནི་དཀྱིལ་འཁོར་དེའི་དབྱིབས་འཇའ་འདྲ་བས་རླུང་གི་དཀྱིལ་འཁོར་མཚན་མ་བ་དན་རབ་ཏུ་མི་གཡོ་བ་བྱ་བའི་ཕྱིར་རྡོ་རྗེ་དང་ལྡན་པའི་བ་དན་ནོ། །
[72b.3]ཆོས་གནས་པའི་ཕྱག་རྒྱའི་ཀླད་ཀོར་གཉིས་ཞེས་པ་ནི་སྟོང་པ་དང་སྟོང་པའི་མཚན་མའོ། །དཀྱིལ་འཁོར་ནི་རྣལ་འབྱོར་འཛིན་པའི་ཕྱག་རྒྱའི་དཀྱིལ་འཁོར་རོ། །ནམ་མཁའ་སྟེ་ནམ་མཁའི་ཁ་དོག་ལས་ཁྱད་པར་དུ་སྔོ་བར་བྱ་བ་ནི་ཏིང་ངེ་འཛིན་གྱི་མཐུ་ཐམས་ཅད་དང་ལྡན་པའི་ཕྱིར་
[72b.4]རླུང་གི་དཀྱིལ་འཁོར་གྱི་ཤས་ཆེ་བར་བྱ་བར་དགོངས་པའོ། །གསང་བ་པའི་བདག་པོ་འདི་དག་ནི་གསང་བའི་ཕྱག་རྒྱ་སྟེ། །དེ་བཞིན་གཤེགས་པ་རྣམས་ཀྱིས་རབ་ཏུ་གསང་བ་ཡིན་པས་གཞན་སུ་ལ་ཡང་མ་སྦྱིན་ཅིག་ཅེས་སྦྱར་ཏེ། དབང་བསྐུར་བ་ལ་སོགས་པ་འོག་ནས་འབྱུང་
[72b.5]བའི་ཡོན་ཏན་མིང་གིས་སྨོས་པ་རྣམས་མི་ལྡན་ཞིང་དམ་ཚིག་མེད་པ་སུ་ལ་ཡང་མི་སྦྱིན་གྱི་ཡོན་ཏན་དེ་རྣམས་ཀྱང་ལྡན་པ་ལ་ནི་སྦྱིན་ནོ་ཞེས་པའོ། །དབང་བསྐུར་བ་ཞེས་པ་ནི་གསང་བའི་དཀྱིལ་འཁོར་དུ་དབང་བསྐུར་བའོ། །ཆོ་རིགས་བཙུན་པ་ཞེས་པ་ནི་བྲམ་ཟེ་དང་རྒྱལ་རིགས་
[72b.6]རྣམས་ལ་སྦྱིན་གྱི་ཉེ་བ་ལ་སོགས་པ་རིགས་ངན་པ་རྣམས་ལ་མི་སྦྱིན་ནོ་ཞེས་པའོ། །གཉིས་སུ་ན་རིགས་དང་ལྡན་ཞེས་པ་སྟེ། དེ་བཞིན་གཤེགས་པའི་རིགས་དང་པདྨའི་རིགས་ཀྱི་ལྷ་རྣམས་ལ་བརྟེན་ཅིང་དེ་ལ་གནས་པའོ། །གསུམ་དུ་ན་དེ་བཞིན་གཤེགས་པའི་རིགས་ལ་
[72b.7]སོགས་པའི་སྔགས་པའི་སྤྱོད་པ་ལ་བརྩོན་ཞིང་འབད་པ་རྣམས་ལ་ཞེས་པའོ། །སྤྲོ་བ་ཅན་ཞེས་པ་ནི་སྔགས་ཀྱི་སྤྱོད་པ་ལ་བརྩོན་པ་ཞེས་པའོ། །ཡི་དམ་ལ་བརྟན་པ་ཞེས་པ་ནི་ཇི་ལྟར་བསམས་པའི་དོན་མ་གྲུབ་ཀྱི་བར་དུ་མི་གཏོང་བའོ། །བླ་མ་ལ་གུས་པ་ཞེས་པ་ནི་བླ་མ་ལ་དད་པའོ། །
[73a]
[73a.1]བྱས་པ་གཟོ་བ་ཞེས་པ་ནི་བླ་མ་ལ་དད་ཅིང་གུས་པས་ཇི་ལྟར་བསྟན་པ་བཞིན་དུ་ཡང་དག་པར་སྦྱོར་ཞིང་ནན་ཏན་བྱེད་པའི་ཕྱིར་རོ། །གཙང་སྦྲ་ཆེ་བ་ཞེས་པ་ནི་ལུས་གཙང་ན་སེམས་འདུལ་བར་འགྱུར་བའི་ཕྱིར་རོ། །བདག་གི་ལུས་དང་སྲོག་ལ་ཡང་མི་ལྟ་བ་ཞེས་པ་ནི་
[73a.2]ལས་དང་བསྒྲུབ་པ་ལ་སོགས་པའི་སྔགས་ཀྱི་སྤྱོད་པ་ལ་ལུས་དང་སྲོག་ཀྱང་མི་ཕོངས་ཏེ་དེ་ལྟ་བུ་ལ་ཕྱག་རྒྱ་དེ་རྣམས་སྦྱིན་ནོ་ཞེས་པའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། གསང་བའི་ཕྱག་རྒྱ་བརྒྱད་རིམ་པར་ཕྱེ་བ་
[73a.3]རྒྱས་པའོ།། །།ད་ནི་ནང་ཡིད་ཀྱི་དཀྱིལ་འཁོར་བྲི་བའི་སྐབས་འཆད་དེ། ཡིད་ཀྱི་དཀྱིལ་འཁོར་བྲི་བ་ཡང་སྤྱིར་དཀྱིལ་འཁོར་གཉིས་ཏེ། རང་བཞིན་གྱི་དཀྱིལ་འཁོར་དང་། གཟུགས་བརྙན་གྱི་དཀྱིལ་འཁོར་རོ། །དེ་ལ་རང་བཞིན་གྱི་དཀྱིལ་འཁོར་ནི་རྒྱ་ཆེ་ཞིང་བསམ་གྱིས་མི་
[73a.4]ཁྱབ་སྟེ། མདོར་བསྡུས་ཏེ་བསྟན་པ་ནི་ཡིད་ཀྱི་དཀྱིལ་འཁོར་དུ་ཤེས་པར་བྱའོ། །གཟུགས་བརྙན་གྱི་དཀྱིལ་འཁོར་ཡང་ཇི་སྐད་གསུངས་པ་བཞིན་དུ་རྫོགས་པར་དཀའ་སྟེ། དེ་མདོར་བསྡུས་པ་བསྟན་པ་ནི་རྒྱུད་ཕྱི་མ་ལས་དཀྱིལ་འཁོར་བཤད་པའོ། །དེ་བས་ན་ཡིད་ཀྱི་དཀྱིལ་འཁོར་འདིའི་
[73a.5]སྒོ་ནས་སེམས་ཀྱི་རང་བཞིན་གྱི་གསང་བའི་དཀྱིལ་འཁོར་ཇི་འདྲ་བའི་ཚུལ་ཤེས་པར་འགྱུར་ཏེ། འདི་ནི་འཇུག་པའི་སྒོ་ལྟ་བུར་བསྟན་ཏོ། །ཡིད་ཀྱི་དཀྱིལ་འཁོར་དེ་བྲི་བའི་ཐབས་བསྟན་པའི་ཕྱིར་བཅོམ་ལྡན་འདས་ཏིང་ངེ་འཛིན་དུ་བཞུགས་ནས་སངས་རྒྱས་ཀྱི་ཞིང་འདི་ལག་མཐིལ་བཞིན་དུ་
[73a.6]མཉམ་པར་གནས་ཤིང་། སྒོ་ཁྱུད་དང་རྟ་བབས་རིན་པོ་ཆེ་སྣ་ལྔས་རབ་ཏུ་རྣམ་པར་སྤྲས་པས་བརྒྱན་པར་བསྟན་པ་སྟེ། དེ་དག་ཐམས་ཅད་ཀྱང་དངོས་པོ་མེད་པ་ལས་སེམས་ཀྱི་དབང་ཙམ་གྱིས་ཇི་ལྟར་བསམས་པ་བཞིན་དུ་འབྱུང་བར་བསྟན་པའོ། །དེ་བས་ན་ཡིད་ཀྱི་དཀྱིལ་འཁོར་ལ་
[73a.7]སོགས་པ་ཡིད་ཀྱིས་བསྐྱེད་པ་ཐམས་ཅད་རྣལ་འབྱོར་པས་སེམས་མཉམ་པར་གཞག་པ་ལས་བཀོད་པའི་མགོན་པོ་ཇི་ལྟ་བུར་གྱུར་ཅིག་ཅེས་བསམས་ནས་སྨོན་ལམ་བཏབ་ལ། ཏིང་ངེ་འཛིན་དུ་ཞུགས་ན་ཇི་ལྟར་སྨོན་པ་དེ་ལྟར་འགྱུར་བར་ཤེས་པར་བྱའོ། །དེ་ལྟར་ཡིད་ཀྱི་དཀྱིལ་འཁོར་
[73b]
[73b.1]བྲི་བའི་ཐབས་བསྟན་པ་ཡང་། དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོས་དེའི་ཚེ་མ་འོངས་པའི་འགྲོ་བ་རྣམས་ལ་གཟིགས་ནས་ཐམས་ཅད་ཀྱི་རྗེས་སུ་འཇུག་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་བྱ་བ་ལ་སོགས་པ་ཡིན་ཏེ། བཅོམ་ལྡན་འདས་སྔོན་གྱི་
[73b.2]སྨོན་ལམ་གྱི་ཤུགས་ཀྱིས་སེམས་ཅན་གྱི་དོན་མཛད་པ་ལ་སོགས་པ་ལྷུན་གྱིས་གྲུབ་པ་ཉིད་དུ་འབྱུང་བས་ཏིང་ངེ་འཛིན་དུ་འཇུག་མི་དགོས་མོད་ཀྱི། འོན་ཀྱང་དངོས་པོ་བསྟན་པར་བྱ་བའི་ཏིང་ངེ་འཛིན་དུ་ཞུགས་ན། བྱང་ཆུབ་སེམས་དཔའ་ཀུན་དུ་བཟང་པོ་ལ་སོགས་པ་འདུལ་བའི་
[73b.3]འགྲོ་བ་རྣམས་ཀྱིས་བཅོམ་ལྡན་འདས་ཅིའི་ཕྱིར་ཏིང་ངེ་འཛིན་དུ་ཞུགས་པ་དང་། ཞུགས་ནས་ཇི་ལྟར་སྟོན་པར་འགྱུར་བ་ལ་སོགས་པ་ཤེས་པར་འགྱུར་ཏེ། དེའི་ཕྱིར་བཅོམ་ལྡན་འདས་ཏིང་ངེ་འཛིན་དུ་འཇུག་གོ། །ཐམས་ཅད་ཀྱི་རྗེས་སུ་འཇུག་པ་ཞེས་པ་ནི་བཅོམ་ལྡན་འདས་ཏིང་
[73b.4]ངེ་འཛིན་དེ་ལ་ཞུགས་ན་དོན་དམ་པར་ཆོས་ཀྱི་དབྱིངས་ཀྱིས་ཀུན་དུ་ཁྱབ་པར་རྟོག་པ་དང་ཀུན་རྫོབ་ཏུ་ཡང་སངས་རྒྱས་ཀྱི་ཞིང་འདི་ལག་མཐིལ་བཞིན་དུ་མཉམ་པར་གནས་པ་ལ་སོགས་པ་གནས་ཀྱི་ཁྱབ་པར་བསྟན་པ་རྣམས་ཁོང་དུ་ཆུད་པ་སྟེ། བཅོམ་ལྡན་འདས་ཏིང་ངེ་འཛིན་ལ་ཞུགས་ན་དོན་
[73b.5]དམ་པ་དང་ཀུན་རྫོབ་རྟོགས་པ་དེ་དག་འབྱུང་བའི་ཕྱིར་ཏིང་ངེ་འཛིན་དེའི་མིང་ཐམས་ཅད་ཀྱི་རྗེས་སུ་འཇུག་པ་ཞེས་བྱའོ། །མ་འོངས་པའི་འགྲོ་བ་རྣམས་ལ་གཟིགས་ནས་ཞེས་པ་ནི་ཀུན་དུ་བཟང་པོ་དང་ཕྱག་ན་རྡོ་རྗེ་ལ་སོགས་པ་ཡོངས་སུ་དག་པའི་བྱང་ཆུབ་སེམས་དཔའ་རྣམས་ཀྱིས་ནི་
[73b.6]དེ་དག་ཇི་ལྟ་བ་བཞིན་དུ་མཁྱེན་མོད། མ་འོངས་པའི་འགྲོ་བ་རྣམས་ཀྱི་དོན་དུ་དངོས་པོ་ཡོད་པ་མ་ཡིན་པ་ལས་སེམས་ཀྱི་དབང་ཙམ་གྱིས་རྣམ་པ་སྣ་ཚོགས་འབྱུང་བར་བསྟན་པ་ཡིན་ནོ་ཞེས་པའོ། །བཅོམ་ལྡན་འདས་སྙོམས་པར་ཞུགས་མ་ཐག་ཏུ་དེ་ནས་འདི་ལྟར་སངས་རྒྱས་ཀྱི་
[73b.7]ཞིང་འདི་ལག་མཐིལ་བཞིན་དུ་མཉམ་པར་གནས་ཤིང་ཞེས་པ་ནི་དཀྱིལ་འཁོར་བྲི་བ་ན་སྔར་ས་མཐོ་དམན་ལ་སོགས་པ་སྙོམས་ཤིང་སྦྱང་དགོས་ཏེ་དེའི་ཚུལ་བསྟན་པའོ། །སངས་རྒྱས་ཀྱི་ཞིང་འདི་ཞེས་པ་ནི་མི་མཇེད་ཀྱི་སྟོང་གསུམ་གྱི་སྟོང་ཆེན་པོའི་ཁམས་སོ། །ལག་མཐིལ་
[74a]
[74a.1]བཞིན་དུ་མཉམ་པར་གནས་ཤིང་ཞེས་པ་ནི་སངས་རྒྱས་ཀྱི་ཞིང་དེ་རི་དང་གཅོང་རོང་ལ་སོགས་པ་མེད་པར་མཉམ་པར་གྱུར་ཞེས་པ་ནི། ཚིག་དེས་མ་འོངས་པའི་དུས་ཀྱི་འགྲོ་བ་རྣམས་ནམ་དཀྱིལ་འཁོར་འདྲི་བ་ན་དཀྱིལ་འཁོར་གྱིས་དེ་ལག་མཐིལ་བཞིན་དུ་
[74a.2]མཉམ་པར་སྦྱང་བར་བྱ་བ་བསྟན་པའོ། །སྒོ་ཁྱུད་དང་རྟ་བབས་རིན་པོ་ཆེ་སྣ་ལྔས་རབ་ཏུ་རྣམ་པར་སྤྲས་པས་བརྒྱན་པ་ཞེས་པ་ནས། སིལ་སྙན་གྱི་སྒྲ་ཡིད་དུ་འོང་ཞིང་སྙན་པ་རྣམ་པ་དུ་མ་གྲག་པ་ཞེས་པའི་བར་གྱིས་ནི་སངས་རྒྱས་ཀྱི་ཞིང་དེ་མཉམ་པར་གྱུར་ནས་ཀྱང་རྒྱན་དེ་དག་གིས་
[74a.3]བརྒྱན་པར་བསྟན་པ་སྟེ། དེས་ནི་དཀྱིལ་འཁོར་གྱི་ས་དེ་དག་བསྙམས་ནས་རྟ་བབས་དང་སྒོ་ཁྱུད་དང་གདུགས་དང་བ་དན་ལ་སོགས་པས་བརྒྱན་པ་དང་རི་མོ་རྣམས་ཀྱིས་བརྒྱན་པར་བྱ་བའི་ཐབས་བསྟན་པའོ། །པདྨའི་ཚེའུ་ཆུ་དྲི་ཞིམ་པོ་ཡན་ལག་བརྒྱད་དང་ལྡན་པས་ཡོངས་སུ་གང་བ་
[74a.4]སྨོས་པ་ནི་དཀྱིལ་འཁོར་གྱི་ཉེ་འཁོར་དུ་རྫིང་བུ་ལ་སོགས་པ་བྲི་བར་བྱའོ། །ཡན་ལག་བརྒྱད་ནི་བསིལ་བ་དང་དང་བ་དང་མངར་བ་ལ་སོགས་པའོ། །བྱང་ཆུབ་སེམས་དཔའ་མང་པོའི་བསོད་ནམས་ཀྱིས་བསགས་པའི་སྟན་དང་ཁང་པ་དང་གཞལ་མེད་ཁང་ཡིད་ལས་བྱུང་བ་དང་ལྡན་
[74a.5]པར་གྱུར་ཏོ་ཞེས་པ་ནི་སངས་རྒྱས་ཀྱི་ཞིང་དེར་ཕ་རོལ་ཏུ་ཕྱིན་པ་ལས་བྱུང་བའི་བྱང་ཆུབ་སེམས་དཔའ་རྣམས་ཀྱི་སོ་སོའི་བསོད་ནམས་ཇི་ཙམ་ལས་སོ་སོའི་སྟན་དང་ཁང་པ་དང་ལྡིང་ཁང་ལ་སོགས་པ་དང་ལྡན་པ་ཞེས་པ་སྟེ། དེས་ཀྱང་དཀྱིལ་འཁོར་གྱི་ས་དེར་བྱང་ཆུབ་སེམས་
[74a.6]དཔའ་ལ་སོགས་པ་ལྷ་སོ་སོའི་གནས་དང་བཅས་པར་བྱ་བ་བསྟན་ཏོ། །པདྨའི་རྒྱལ་པོ་ཆེན་པོ་ཞེས་པ་ནས་བསོད་ནམས་ཀྱི་རྣམ་པར་སྐྱེད་པ་དག་བྱུང་བར་གྱུར་ཏོ་ཞེས་པའི་བར་ནི་སངས་རྒྱས་ཀྱི་ཞིང་དེའི་དབུས་ན་པདྨའི་རྒྱལ་པོ་ཆེན་པོ་ལ་དེ་བཞིན་གཤེགས་པ་བཞུགས་ཏེ། དེ་
[74a.7]བཞིན་གཤེགས་པའི་སྐུ་ལས་ཡེ་ཤེས་ཀྱི་སེམས་ཅན་ཆོས་ཀྱི་ཚིག་སྟོན་པ་ཤ་སྟག་བྱུང་ངོ་ཞེས་པ་སྟེ། དེ་ཡང་དཀྱིལ་འཁོར་གྱི་དབུས་སུ་བཅོམ་ལྡན་འདས་རྣམ་པར་སྣང་མཛད་བཞུགས་པ་ལ་དེ་བཞིན་གཤེགས་པའི་སྐུ་ལས་གྱུར་པའི་ལྷ་རྣམས་ཀྱིས་བསྐོར་ཏེ་བཞུགས་
[74b]
[74b.1]པར་བྱ་བ་བསྟན་པའོ། །དེ་བཞིན་གཤེགས་པའི་མོས་པ་ལས་བྱུང་བའི་ཆོས་ཀྱི་དབྱིངས་རྟོགས་པའི་མཚན་མས་མཚན་པ་ཞེས་པ་ནི་པདྨའི་རྒྱལ་པོ་དེའི་བྱེ་བྲག་སྟེ། དེ་བཞིན་གཤེགས་པའི་མོས་པ་ལས་བྱུང་བ་ནི་སྔར་བཤད་པ་བཞིན་ནོ། །ཆོས་ཀྱི་དབྱིངས་རྟོགས་པ་ཞེས་
[74b.2]པ་ནི་དེ་བཞིན་ཉིད་ཀྱི་ཡེ་ཤེས་དག་པ་ལ་བྱ་སྟེ། དེའི་མཚན་མས་མཚན་པ་ནི་ཡེ་ཤེས་དག་པ་དེའི་མཚན་མ་ཡིན་པས་དཀར་པོར་ཤེས་པར་བྱ་སྟེ། མདོར་ན་དེ་བཞིན་གཤེགས་པ་ཉིད་ཀྱི་ཡེ་ཤེས་དག་པ་པདྨའི་རྒྱལ་པོ་ཆེན་པོར་སྣང་བ་བྱིན་གྱིས་བརླབ་པོ་ཞེས་པའོ། །དེའི་དབུས་ན་དེ་བཞིན་
[74b.3]གཤེགས་པའི་སྐུ་བཞུགས་པ་ནི་དེ་བཞིན་ཉིད་ཀྱི་ཡེ་ཤེས་ཆོས་ཀྱི་དབྱིངས་ཀྱི་མཚན་ཉིད་དེ་ལས་བཅོམ་ལྡན་འདས་རྣམ་པར་སྣང་མཛད་ཀྱི་སྐུ་དབྱུང་བར་བསྟན་པའོ། །ཆོས་ཀྱི་དབྱིངས་ལ་གཞོལ་བ་ལ་ཞེས་པ་ནི་སྟོང་པ་ཉིད་ཀྱི་རང་བཞིན་དུ་གྱུར་པ་ཞེས་པའོ། །དེ་ལྟར་བཅོམ་ལྡན་འདས་
[74b.4]སྟོང་པ་ཉིད་ཀྱི་རང་བཞིན་དུ་གྱུར་ཀྱང་ཕུང་པོ་ལྷག་མ་མེད་པའི་མྱ་ངན་ལས་འདས་པ་ལྟ་བུ་ནི་མ་ཡིན་གྱི། སྔོན་གྱི་སྨོན་ལམ་གྱི་ཤུགས་ཀྱིས་རྣམ་པར་མི་རྟོག་བཞིན་དུ་ཀུན་རྫོབ་ཀྱི་བྱ་བ་ཐམས་ཅད་འབྱུང་བར་བསྟན་པའི་ཕྱིར་སེམས་ཅན་གྱི་བསམ་པ་དང་མོས་པ་ཇི་ལྟ་བ་བཞིན་དུ་མགུ་
[74b.5]བར་མཛད་པ་ཞེས་གསུངས་པ་ཡིན་ནོ། །ཅིས་ཀྱང་མི་ཚུགས་པའི་སྟོབས་དང་ལྡན་པ་སྟོབས་བཅུ་ལ་མོས་པ་ལས་བྱུང་བ་ཞེས་པ་ནི་བཅོམ་ལྡན་འདས་ཀྱི་སྐུ་ལས་བྱུང་བའི་སྐུ་དེ་རྣམས་ཀྱི་མཐུ་ནི་ཅི་ལས་མི་ཚུགས་པ་ཤ་སྟག་སྟེ། དེ་ཡང་བཅོམ་ལྡན་འདས་ཉིད་ཀྱི་སྐུ་ཚེ་ཀུན་དུ་སངས་རྒྱས་
[74b.6]པའི་མཚན་ཉིད་ཀྱིས་སྟོབས་བཅུ་ལ་མོས་པ་བསྐྱེད་པས་འབྲས་བུ་སྟོབས་བཅུ་རྫོགས་པར་གྱུར་པ་ལས་བྱུང་བ་ཞེས་པའོ། །ཁ་དོག་དང་དབྱིབས་རྣམ་པ་དུ་མས་བདག་གི་སྐུ་བརྒྱན་པ་ཞེས་པ་ནི་སྐུ་མང་པོ་བྱུང་བ་དག་གི་ཁྱད་པར་ཏེ། དེ་དག་ཁ་དོག་དང་གཟུགས་སྣ་ཚོགས་དང་
[74b.7]བཅས་པ་ཞེས་པའོ། །སྐུ་མང་པོ་དེ་རྣམས་ཀྱང་བཅོམ་ལྡན་འདས་ཉིད་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ་བསྐལ་པ་གྲངས་མེད་པར་སྦྱིན་པའི་ཕ་རོལ་ཏུ་ཕྱིན་པ་ལ་སོགས་པའི་བསོད་ནམས་ཀྱི་ཚོགས་བསགས་པའི་རྒྱུ་ལས་བྱུང་བར་བསྟན་པའི་ཕྱིར། བསྐལ་པ་བྱེ་བ་ཁྲག་
[75a]
[75a.1]ཁྲིག་བརྒྱ་སྟོང་དུ་མར་ཞེས་པ་ལ་སོགས་པ་གསུངས་པ་ཡིན་ནོ། །དེ་དག་བྱུང་ནས་ཐམས་ཅད་དང་ལྡན་པའི་འཇིག་རྟེན་གྱི་ཁམས་རྣམས་སུ་སྒྲ་མངོན་པར་གོ་བར་མཛད་ཅིང་ཆེད་དུ་གླེང་པ་འདི་གླེང་ངོ་ཞེས་པ་ནི་གོང་དུ་བཅོམ་ལྡན་འདས་ཀྱིས་སངས་རྒྱས་ཀྱི་ཞིང་ལག་
[75a.2]མཐིལ་བཞིན་དུ་མཉམ་པ་ལ་སོགས་པར་དངོས་སུ་སྣང་བ་དེར་རྟོགས་པའི་ཆོས་རྣམས་བསྟན་པ་དེ་ཉིད་རྣམ་གྲངས་ཀྱིས་འོག་ནས་བྱུང་བའི་ཚིགས་སུ་བཅད་པ་རྣམས་ཀྱིས་བསྟན་པ་སྟེ། དེ་ཡང་། ཨེ་མ་ཧོ་སངས་རྒྱས་ཐམས་ཅད་ཀྱི། །ཞེས་པ་ནས། གང་བརྙེས་རྙེད་པ་ཐོབ་པར་འགྱུར། །
[75a.3]ཞེས་པའི་བར་གྱིས་སོ། །དེ་ལ་ཨེ་མ་ཧོ་ཞེས་པ་ནི་ངོ་མཚར་དུ་གྱུར་པའོ། །སངས་རྒྱས་ཐམས་ཅད་ཀྱི། ཤེས་རབ་ཐབས་ནི་བསམ་མི་ཁྱབ། །ཅེས་སྦྱར་ཏེ། ཤེས་རབ་ནི་ཆོས་ཐམས་ཅད་བདག་མེད་པར་རྟོག་པའི་རང་བཞིན་ཡིན་ལ། ཐབས་ནི་དེ་ལྟར་ཆོས་ཐམས་ཅད་སྟོང་པར་རྟོགས་
[75a.4]ཀྱང་སེམས་ཅན་གྱི་དོན་དུ་དངོས་པོ་རྣམ་པ་སྣ་ཚོགས་ཡོད་པར་སྟོན་པ་སྟེ། དེ་དག་ངོ་མཚར་ཆེ་སྟེ་བསམ་གྱིས་མི་ཁྱབ་པའོ། །ཚིག་དེ་དག་ཉིད་དགྲོལ་བའི་ཕྱིར། །གནས་མེད་པ་ནི་རྟོགས་གྱུར་ནས། །གནས་དང་བཅས་པའི་ཆོས་ཀྱང་འཆད། །ཅེས་པ་ལ་སོགས་པ་གསུངས་
[75a.5]ཏེ། ཤེས་རབ་ཀྱིས་ཆོས་ཐམས་ཅད་གཟུང་བ་དང་འཛིན་པའི་གནས་མེད་པ་སྟོང་པ་ཉིད་དུ་ཤེས་ནས་ཤེས་པའོ། །གནས་དང་བཅས་པའི་ཆོས་ཀྱང་འཆད། །ཅེས་པ་ནི་དེ་ལྟར་ཤེས་རབ་ཀྱིས་ཆོས་ཐམས་ཅད་དངོས་པོ་མེད་པར་རྟོགས་ཀྱང་ཐབས་ཀྱིས་སེམས་ཅན་རྣམས་ལ་ཕན་གདགས་པའི་
[75a.6]ཕྱིར། གཟུང་བ་དང་འཛིན་པའི་གནས་ལ་སོགས་པའི་ཆོས་རྣམས་དངོས་པོ་ཡོད་པར་སྣང་བ་དངོས་སུ་སྟོན་ཞེས་པའོ། །གང་དག་གིས་ནི་ཆོས་རྣམས་ཀྱི། །ཆོས་ཀྱི་མཚན་ཉིད་རྙེད་པ་དང་། །ཤེས་པ་ཞེས་པ་ནི་ཕུང་པོ་དང་ཁམས་དང་སྐྱེ་མཆེད་ལ་སོགས་པའི་ཆོས་རྣམས་ཀྱི་
[75a.7]མཚན་ཉིད་གང་དག་གིས་མི་དམིགས་པར་ཤེས་པ་ཞེས་པའོ། །དེས་ནི་འདྲེན་ཀུན་གྱིས། །གང་བརྙེས་རྙེད་པ་ཐོབ་པར་འགྱུར། །ཞེས་པ་ནི་དེ་ལྟར་ཆོས་རྣམས་དམིགས་སུ་མེད་པར་གང་གིས་ཤེས་པ་དེས་འདྲེན་པ་སངས་རྒྱས་བཅོམ་ལྡན་འདས་ཀྱི་འབྲས་བུ་ཐོབ་པར་
[75b]
[75b.1]འགྱུར་རོ་ཞེས་པ་སྟེ། མདོར་ན་ཆོས་རྣམས་སྟོང་པ་ཉིད་དུ་རྟོགས་པ་དེ་སངས་རྒྱས་སུ་འགྱུར་རོ་ཞེས་བསྟན་པ་ཡིན་ནོ། །དེ་དག་གི་ཆེད་དུ་གླེང་བ་དེ་ཁྱེད་དུ་གླེངས་ནས་དེ་དག་སླར་ཡང་དེ་བཞིན་གཤེགས་པའི་ཆོས་ཀྱི་སྐུ་བསམ་གྱིས་མི་ཁྱབ་པ་ལ་ཞུགས་སོ་ཞེས་པ་ནི་དེ་ལྟར་ཆོས་ཀྱི་དབྱིངས་
[75b.2]སྟོང་པ་ཉིད་ཀྱི་རང་བཞིན་དུ་མི་སྣང་བར་གྱུར་པའོ། །དེ་ལྟར་གསང་བའི་དཀྱིལ་འཁོར་བྲི་བའི་ཐབས་བཅོམ་ལྡན་འདས་ཀྱིས་རང་བཞིན་གྱི་དཀྱིལ་འཁོར་སྔར་བསྟན་ནས། ད་ནི་གསང་བའི་དཀྱིལ་འཁོར་ཉིད་བྲི་བའི་ཐབས་བཤད་དེ་དེ་ཡང་། དེ་ནས་བཅོམ་ལྡན་འདས་ཀྱིས་བྱང་ཆུབ་
[75b.3]སེམས་དཔའ་ཕྱག་ན་རྡོ་རྗེ་ལ་བཀའ་སྩལ་པ། རིགས་ཀྱི་བུ་ནང་གི་དཀྱིལ་འཁོར་ཉོན་ཅིག་ཅེས་པ་ལ་སོགས་པས་སོ། །འདི་ཡང་སློབ་མ་ལྷག་པར་གནས་པ་དེ་ཉིད་ཀྱི་ནུབ་མོ་བྱ་བར་ཤེས་པར་བྱ་སྟེ། དེའི་རིམ་པ་ཡང་དེ་ལ་ཐོག་མར་སློབ་དཔོན་གྱིས་མཆོད་པའི་ཡོ་བྱད་འདི་དག་
[75b.4]ལ་སོགས་པའི་དངོས་པོ་གཞུང་ལས་འབྱུང་བ་བཞིན་དུ་སྟ་གོན་བྱས་ནས་སློབ་མ་རྣམས་ཀྱང་བསགས་ཏེ་ཕྱི་རོལ་དུ་བཀོད་ལ། དེ་ནས་སློབ་དཔོན་དེ་དཀྱིལ་འཁོར་གྱི་ཁང་བའི་ནང་དུ་ཞུགས་ཏེ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་བྱས་ནས་དམ་ཚིག་
[75b.5]གི་ཕྱག་རྒྱ་བཅིངས་ཏེ་སྙིང་རྗེ་ཆེན་པོའི་དཀྱིལ་འཁོར་དུ་བསྟན་པ་བཞིན་དུ་མདུན་དུ་རང་བཞིན་གྱི་དཀྱིལ་འཁོར་སོ་སོའི་སྔགས་འབྲུ་རེའམ། སྤྱིའི་སྙིང་པོས་དེར་བསམས་ཏེ། དེ་ནས་བདག་ཉིད་ཆོས་ཉིད་ཆོས་ཀྱི་དབྱིངས་ཀྱི་ཕྱག་རྒྱ་དང་སྔགས་ཀྱིས་བྱིན་གྱིས་བརླབས་པ་དང་
[75b.6]ཆོས་ཀྱི་འཁོར་ལོ་བསྐོར་བའི་སྔགས་དང་ཕྱག་རྒྱས་རྡོ་རྗེ་སེམས་དཔར་བྱིན་གྱིས་བརླབས་པ་དང་། རྡོ་རྗེ་གོ་ཆའི་ཕྱག་རྒྱ་དང་བསྲུང་བར་བྱ་སྟེ། དེ་ནས་ལས་ཀྱི་རྡོ་རྗེར་བསྒྱུར་ནས་ལྷ་རྣམས་ལ་དམ་ཚིག་གི་ཕྱག་རྒྱ་བསྟན་ཏེ་མཆོད་ཡོན་ཕུལ་ནས་དྲི་དང་མེ་ཏོག་ལ་སོགས་པའི་མཆོད་
[75b.7]པ་རྣམས་ཀྱང་སོ་སོར་སྔགས་ཀྱིས་བཏབ་སྟེ་དབུལ་བ་དང་ཡིད་ཀྱི་མཆོད་པ་ཡང་བྱའོ། །དེ་ལྟར་ཕྱི་ནང་གི་མཆོད་པ་ལ་སོགས་པ་བྱས་ནས་སློབ་དཔོན་དེ་ཕྱིར་བྱུང་ལ་སློབ་མ་རྣམས་ལ་དྲི་དང་མེ་ཏོག་བྱིན་ཏེ་ལས་ཐམས་ཅད་པའི་སྔགས་ཀྱིས་བསྲུང་བ་དང་། ལས་ཐམས་ཅད་
[76a]
[76a.1]པའི་སྔགས་ཀྱིས་བཏབ་པའི་སྐུད་པ་དཔུང་པར་བཅིང་བ་དང་སོ་ཤིང་སྦྱིན་པ་རྣམས་བྱས་ནས། དེ་ནས་སྡིག་པ་བཤགས་པ་དང་ལུས་དབུལ་བ་དང་སྡོམ་པ་འཛིན་དུ་གཞུག་སྟེ། དེ་དག་ནི་ལྷག་པར་གནས་པའི་ཆོ་གའོ། །དཀྱིལ་
[76a.2]འཁོར་དུ་གཞུག་པའི་ཆོ་ག་ཡང་སྒྲུབ་པའི་གྲོགས་པོ་གཞན་ཡོད་ན་དེས་རིམ་པ་བཞིན་དུ་བྱ་ལ། མེད་ན་སློབ་དཔོན་ཉིད་ཀྱིས་དེ་ཉིད་དུ་སློབ་མ་དམ་ཚིག་གི་ཕྱག་རྒྱ་འཆིང་དུ་གཞུག་པ་དང་ཆོས་ཀྱི་དབྱིངས་ཀྱི་ཕྱག་རྒྱ་དང་སྔགས་ཀྱིས་བྱིན་གྱིས་
[76a.3]བརླབ་པ་དང་། ཆོས་ཀྱི་འཁོར་ལོ་ཕྱག་རྒྱ་དང་སྔགས་ཀྱིས་བྱིན་གྱིས་བརླབ་པ་དང་། བྱང་ཆུབ་ཏུ་སེམས་བསྐྱེད་པ་ལ་སོགས་པ་རིམ་པ་བཞིན་དུ་བྱ་སྟེ། དེ་ནས་སློབ་དཔོན་དེ་ལྟར་མཆོད་པའི་གནས་སུ་ཞུགས་ཏེ། སེམས་མཉམ་པར་བཞག་ལ་སྙིང་གར་ཟླ་བའི་དཀྱིལ་འཁོར་
[76a.4]གྱི་སྟེང་དུ་ཡི་གེར་ཁ་དོག་དཀར་པོ་ཡིད་ཙམ་རྩ་དམར་བ་བསམས་ཏེ། ཡི་གེ་དེའི་སྒྲའི་དེ་ཁོ་ན་ཉིད་ཆོས་ཐམས་ཅད་རྡུལ་དང་བྲལ་བ་བསྒོམ་པ་ནི་བདག་གི་ལུས་ཉིད་རྡུལ་ཕྲ་རབ་ལ་སོགས་པའི་རིམ་པས་བཤིག་སྟེ་རྡུལ་ཕྲན་དེ་ཡང་ཕྱོགས་ཆ་དང་བྲལ་བས་དམིགས་སུ་མེད་ལ། དེ་བཞིན་
[76a.5]དུ་རྣམ་པར་ཤེས་པ་ལ་སོགས་པ་ཡང་དངོས་པོ་མེད་པར་བསྒོམས་ཏེ། ཟླ་བའི་དཀྱིལ་འཁོར་དང་ཡི་གེར་དང་སྟོང་པར་བསམ་ཞིང་ཐ་མ་སྒྲའི་དེ་ཁོ་ན་ཉིད་དེ་ཡང་དམིགས་སུ་མེད་པར་བསྒོམས་ཏེ་སྟོང་པ་ཉིད་ལ་ཇི་སྲིད་འདོད་པར་གནས་སོ། །དེའི་འོག་ཏུ་ཐོག་མར་རླུང་གི་དཀྱིལ་འཁོར་
[76a.6]དང་། དེ་ནས་ཆུའི་དཀྱིལ་འཁོར་དང་། དེ་ནས་གསེར་གྱི་དཀྱིལ་འཁོར་བསམ་ཞིང་གསེར་གྱི་དཀྱིལ་འཁོར་དེའི་སྟེང་དུ་བདག་གི་ལུས་ལྟེ་བའི་འོག་མན་ཆད་ཀྱང་གསེར་གྱི་དཀྱིལ་འཁོར་གྲུ་བཞི་པར་བསམས་ཏེ་དེའི་སྟེང་དུ་པདྨོ་རྩ་བ་དང་བཅས་པ་སྙིང་གའི་བར་དུ་ཕྱིན་པར་
[76a.7]བསམས་ལ། དེའི་དབུས་ན་བཅོམ་ལྡན་འདས་རྣམ་པར་སྣང་མཛད་བཞུགས་ཏེ། དེའི་ཤར་ཕྱོགས་ཀྱི་པདྨོའི་འདབ་མ་ལ་དེ་བཞིན་གཤེགས་པ་རིན་པོ་ཆེའི་ཏོག་གོ། །ལྷོ་ཕྱོགས་ཀྱི་འདབ་མ་ལ་དེ་བཞིན་གཤེགས་པ་མེ་ཏོག་ཀུན་དུ་རྒྱས་པའི་རྒྱལ་པོའི་དབང་པོའོ། །བྱང་ཕྱོགས་
[76b]
[76b.1]ཀྱི་འདབ་མ་ལ་དེ་བཞིན་གཤེགས་པ་རྔ་དབྱངས་ཅན་ནོ། །ནུབ་ཕྱོགས་ཀྱི་འདབ་མ་ལ་དེ་བཞིན་གཤེགས་པ་འོད་དཔག་ཏུ་མེད་པའོ། །ཤར་ལྷོའི་འདབ་མ་ལ་བྱང་ཆུབ་སེམས་དཔའ་ཀུན་དུ་བཟང་པོའོ། །བྱང་ཤར་གྱི་འདབ་མ་ལ་སྤྱན་རས་གཟིགས་ཀྱི་དབང་པོའོ། །ལྷོ་ནུབ་ཀྱི་
[76b.2]འདབ་མ་ལ་འཇམ་དཔལ་གཞོན་ནུར་གྱུར་པའོ། །ནུབ་བྱང་གི་འདབ་མ་བྱང་ཆུབ་སེམས་དཔའ་བྱམས་པ་བསམས་ཏེ་བཅོམ་ལྡན་འདས་རྣམ་པར་སྣང་མཛད་ལ་སོགས་པ་དང་བྱང་ཆུབ་སེམས་དཔའ་དེ་རྣམས་ཀྱང་མེ་ཏོག་དོར་བ་ལ་བདེ་བའི་ཕྱིར་དེ་རྣམས་ཀུན་གྱི་སྐུ་བདག་གི་ཀླད་པའི་
[76b.3]བར་དུ་ཕྱིན་པར་བསམ་ཞིང་པདྨོའི་གེ་སར་ཀུན་ལ་བྱང་ཆུབ་སེམས་དཔའ་རྣམས་ཀྱི་ཡུམ་རྣམས་དང་ས་བཅུ་དང་ཕ་རོལ་ཏུ་ཕྱིན་པ་དྲུག་ཏིང་ངེ་འཛིན་རྣམས་ལྷ་མོའི་གཟུགས་སུ་བསམ་མོ། །པདྨོའི་རྩ་བ་ལ་བྱང་ཆུབ་སེམས་དཔའ་ཕྱག་ན་རྡོ་རྗེ་བསམ་ཞིང་དེའི་དྲུང་དང་གཡས་དང་གཡོན་
[76b.4]དག་ཏུ་སྤྱན་རས་གཟིགས་ཀྱི་དབང་པོའི་འཁོར་རྣམས་དང་ཕྱག་ན་རྡོ་རྗེའི་རིག་པ་དང་ཁྲོ་བོ་རྣམས་དང་སྒོ་སྐྱོང་དང་ཁྲོ་གཉེར་ལ་སོགས་པ་རིམ་པ་བཞིན་དུ་བསམ་མོ། །དེའི་ཕྱི་རིམ་དུ་ལྷ་དང་ཀླུ་ལ་སོགས་པ་མང་པོ་རྣམས་བསམས་ཏེ་དེ་ལྟར་བརྟན་པར་བྱས་ནས་ཡིད་ཀྱི་མཆོད་པ་ཚུལ་
[76b.5]བཞིན་དུ་བྱའོ། །དེ་ནས་དེ་དག་ཐམས་ཅད་ཟིན་པ་དང་སེ་གོལ་བརྡབ་པས་བརྡ་བྱས་ཏེ་སློབ་མ་རྣམས་མགོ་བོ་ལ་མེ་ཏོག་འདོར་དུ་གཞུག་གོ། །མེ་ཏོག་དེ་དག་ཀྱང་ཡིད་ལ་བསམ་པའི་ལྷ་གང་གི་སྟེང་དུ་བབས་པ་སྟེ། སློབ་མ་དེ་ལ་སྦྱིན་པར་བྱ་སྟེ། དེ་དག་ནི་བསྡུས་པའི་དོན་ཏོ། །
[76b.6]ཚིག་གི་དོན་ནི་གསང་བ་པའི་བདག་པོ་ལུས་ཀྱིས་གཞི་གང་ཡིན་པ་དེ་ཆོས་ཀྱི་དབྱིངས་ཀྱི་རང་བཞིན་གྱི་སྔགས་དང་ཕྱག་རྒྱའི་རང་བཞིན་གྱི་བྱིན་གྱི་རླབས་ཀྱིས་བྱིན་དུ་བརླབ་པར་བྱ་སྟེ། རང་བཞིན་གྱིས་རྣམ་པར་དག་པའི་ཕྱིར་རོ་ཞེས་པ་ནི་མཆོད་པ་ལ་སོགས་པ་སྔར་སྨོས་
[76b.7]པ་རྣམས་རིམ་པ་བཞིན་དུ་བྱས་ནས་བདག་གི་ལུས་ཆོས་ཀྱི་དབྱིངས་ཀྱི་ཕྱག་རྒྱ་དང་སྔགས་ཀྱིས་བྱིན་གྱིས་བརླབས་ཏེ། སྟོང་པ་ཉིད་དུ་བྱོས་ཤིག་ཅེས་པའོ། །དེ་ནས་བདག་ལས་ཀྱི་རྡོ་རྗེ་སེམས་དཔར་བྱིན་གྱིས་བརླབས་ཏེ་ཞེས་པ་ནི་སྔ་མའི་རིམ་པ་བཞིན་དུ་ཆོས་ཀྱི་
[77a]
[77a.1]འཁོར་ལོའི་ཕྱག་རྒྱས་བྱིན་གྱིས་བརླབས་ནས་ལས་ཀྱི་རྡོ་རྗེ་སེམས་དཔར་བསྒྱུར་ཏེ་མཆོད་པ་དང་སློབ་མའི་ཆོ་ག་བྱ་བ་ལ་སོགས་པ་ཐམས་ཅད་གོང་དུ་སྨོས་པའི་རིམ་པ་བཞིན་དུ་བྱའོ། །རྡུལ་ཐམས་ཅད་དང་བྲལ་བ་ཞེས་པ་ནི་དེ་ནས་སླར་བདག་ཉིད་ནང་དུ་
[77a.2]ཞུགས་ནས་སྙིང་གར་ཡི་གེར་བསམས་ཏེ་ཆོས་ཐམས་ཅད་རྡུལ་དང་བྲལ་བར་བསྒོམ་པའི་རིམ་པ་ཡང་སྔ་མ་བཞིན་དུ་བྱའོ། །བདག་དང་སེམས་ཅན་དང་སྲོག་དང་འགྲོ་བ་དང་ཤེད་ཅན་དང་ཤེད་ལས་སྐྱེས་པ་དང་། བྱེད་པ་པོ་ལ་སོགས་པའི་ཟུག་རྔུའི་སྐྱོན་དང་བྲལ་ལ་ཞེས་པ་
[77a.3]ནི་མུ་སྟེགས་ཅན་གཞན་རྣམས་ཀྱིས་བདག་ལ་སོགས་པའི་དངོས་པོ་དེ་རྣམས་ཀྱང་དམིགས་སུ་མེད་པར་བསྒོམ་ཞེས་པ་སྟེ། དེ་དག་ནི་ཇི་ལྟར་རྡོ་ཤིང་ལ་སོགས་པའི་ཟུག་རྔུ་དང་ཉེས་པ་བསལ་བས་ཕྱི་རོལ་གྱི་སྦྱང་བ་བཞིན་དུ་ནང་གིས་སྦྱང་བ་ཡང་ཐབས་འདི་ལྟ་བུས་སྦྱོང་
[77a.4]ངོ་ཞེས་བཤད་པའོ། །གྲུ་བཞི་ལ་སྒོ་བཞི་དང་ལྡན་པ་ནུབ་ཕྱོགས་ཀྱི་སྒོ་རྟག་ཏུ་ཕྱེ་བ་སྒོ་ཁྱུད་དང་སྟེགས་བུས་བརྒྱན་པ་ཞེས་པ་ནི་དེ་ལྟར་སྟོང་པ་ཉིད་ལ་སོགས་པའི་ཏིང་ངེ་འཛིན་བྱས་ལ་དེ་ནས་རླུང་དང་ཆུའི་དཀྱིལ་འཁོར་ལ་སོགས་པ་སྔ་མ་བཞིན་དུ་བསམས་ཏེ། དེའི་སྟེང་དུ་
[77a.5]དབང་ཆེན་གྱི་དཀྱིལ་འཁོར་དེའི་སྟེང་དུ་བདག་གི་རྐེད་པ་མན་ཆད་གསེར་གྱི་དཀྱིལ་འཁོར་གྲུ་བཞི་པར་གྱུར་པར་བསམས་ཏེ། སྟེགས་བུ་ཞེས་པ་ནི་དབུས་ཀྱི་གཞིའི་གདན་དེ་ཉིད་ལ་བྱ་ལ་དེ་ཡང་གསེར་གྱི་ཁ་དོག་ཏུ་བསམ་མོ། །དབུས་ན་པདྨའི་རྒྱལ་པོ་ཆེན་པོ་ཡིད་
[77a.6]ལས་བྱུང་བ་འདབ་མ་བརྒྱད་པ་སྡོང་བུ་དང་བཅས་པ་ཟེ་བ་རྒྱས་ཤིང་ཤིན་ཏུ་མཛེས་པར་བྱུང་བ་ཞེས་པ་ལ་ཡིད་ལས་བྱུང་བ་ཞེས་པ་ནི་པདྨོ་སྟེ་སྔར་བཤད་ཟིན་ཏོ། །ཤིན་ཏུ་མཛེས་པར་བྱུང་བ་ཞེས་པ་ནི་འདབ་མ་བརྒྱད་ལ་སངས་རྒྱས་བཞི་དང་བྱང་ཆུབ་སེམས་དཔའ་བཞི་རྣམས་
[77a.7]ཀྱི་སྐུ་མདོག་ཅི་འདྲ་བ་དང་མཐུན་པར་ཁ་དོག་སྣ་ཚོགས་སུ་བྱ་སྟེ། རིན་པོ་ཆེའི་ཏོག་གི་ཁ་དོག་དཀར་པོ། །མེ་ཏོག་ཀུན་དུ་རྒྱས་པའི་རྒྱལ་པོའི་དབང་པོའི་ཁ་དོག་སེར་པོ། །རྔ་དབྱངས་ཅན་གྱི་ཁ་དོག་སྨུག་ནག །འོད་དཔག་ཏུ་མེད་པའི་ཁ་དོག་དམར་པོ། །དེ་
[77b]
[77b.1]བཞིན་དུ་ཀུན་དུ་བཟང་པོ་ནི་སེར་པོ། །སྤྱན་རས་གཟིགས་ཀྱི་དབང་པོ་ནི་དཀར་པོ། །འཇམ་དཔལ་གཞོན་ནུར་གྱུར་པ་ནི་སེར་པོ། །བྱམས་པ་ནི་དམར་པོར་བྱའོ། །ཡང་ན་ཐམས་ཅད་ཀྱང་ཁོ་དག་ཐམས་ཅད་དོ་ཞེས་པ་དང་སྦྱར་ཏེ་ཆད་པ་མེད་པར་ཤེས་པར་བྱའོ། །དེའི་དབུས་ན་
[77b.2]ཡང་དེ་བཞིན་གཤེགས་པ་སྐུ་དང་གསུང་དང་ཐུགས་འཇིག་རྟེན་ཐམས་ཅད་ལས་འདས་པ་ཞེས་པ་ནི་བཅོམ་ལྡན་འདས་རྣམ་པར་སྣང་མཛད་ཀྱི་སྐུ་པདྨའི་དབུས་སུ་བསམས་པ་དེ་མཆོག་ཏུ་བཟང་བ་འཇིག་རྟེན་ཐམས་ཅད་ལས་འདས་པ་ཞེས་བྱའོ། །སེམས་ཀྱི་ས་ལས་ཡང་
[77b.3]དག་པར་འདས་པ་ཞེས་པ་ནི་སེམས་ཀྱི་ཡུལ་དུ་གྱུར་པའི་གཟུང་བ་དང་འཛིན་པའི་ཆ་སྤངས་ཞེས་པའོ། །སེམས་ཀྱི་རྗེས་སུ་ཐོབ་པ་ཞེས་པའི་སྟོང་པ་ཉིད་ཀྱི་མཚན་ཉིད་དེ་སོ་སོར་རང་གིས་རིག་པ་ཐོབ་པ་ཞེས་པའོ། །དེ་དག་གིས་ནི་རང་གི་དོན་དུ་ཕུན་སུམ་ཚོགས་པ་བསྟན་
[77b.4]ཏོ། །འདོད་པའི་འབྲས་བུ་ཁྱད་པར་ཅན་སྩོལ་བ་ཞེས་པས་ནི་གཞན་གྱི་ཕུན་སུམ་ཚོགས་པ་བསྟན་ཏེ་སེམས་ཅན་རྣམས་ལ་མཐོ་རིས་དང་མྱ་ངན་ལས་འདས་པའི་འབྲས་བུ་རྣམས་སྦྱིན་ནོ་ཞེས་པའོ། །དེའི་ཤར་ཕྱོགས་སུ་ཞེས་པ་ནས་སྡོང་བུ་ནི་ཕྱག་ན་རྡོ་རྗེའོ་ཞེས་པའི་བར་ནི་
[77b.5]སངས་རྒྱས་དང་བྱང་ཆུབ་སེམས་དཔའ་རྣམས་པདྨའི་འདབ་མ་དང་གེ་སར་དག་ལ་སྔར་སྨོས་པའི་རིམ་པ་བཞིན་དུ་བསམ་པར་བྱའོ། །ལྷག་མ་ནི་རྒྱ་མཚོ་ཆེན་པོའོ་ཞེས་པ་ནི་དཀྱིལ་འཁོར་དེའི་འོག་ཏུ་ཆུའི་དཀྱིལ་འཁོར་རྒྱ་མཚོ་བསམ་ཞེས་པའོ། །མར་མེ་མེ་ཏོག་བདུག་སྤོས་
[77b.6]དང་། །བཤོས་དང་བདུག་པ་ཡིད་ལས་བྱུང་། །ལུས་ཅན་རྣམས་ཀྱི་དམ་ཚིག་ཕྱིར། །ཐམས་ཅད་སྔགས་པས་བསམ་པར་བྱ། །ཞེས་པ་ནི་དྲི་དང་མེ་ཏོག་ལ་སོགས་པ་དེ་དག་ཐམས་ཅད་སྔགས་པས་ཡིད་ཀྱིས་བསམ་ཞེས་པའོ། །ལུས་ཅན་རྣམས་ཀྱི་དམ་ཚིག་ཕྱིར། །
[77b.7]ཞེས་པ་ནི་དཀྱིལ་འཁོར་ཏེ། སེམས་ཅན་རྣམས་དམ་ཚིག་ལ་གཞུག་པའི་ཕྱིར་གཟུགས་བརྙན་གྱི་དཀྱིལ་འཁོར་རྣམས་རྒྱས་པར་བྲི་མི་ནུས་ཤིང་ཟབ་ཅིང་རྒྱ་ཆེ་བ་ལ་མོས་པ་དཀྱིལ་འཁོར་འདི་བྱའོ་ཞེས་པའོ། །འོག་གི་ས་གཞི་ཐམས་ཅད་ལ། །ལྷ་ལ་སོགས་པ་གྲངས་མེད་པའང་། །
[78a]
[78a.1]བདག་ཉིད་ཆེན་པོའི་དཀྱིལ་འཁོར་འདིར། །སྔགས་པས་ནན་ཏན་བསྐྱེད་དེ་བྲི། །ཞེས་པ་ནི་བཅོམ་ལྡན་འདས་བདག་ཉིད་ཆེན་པོའི་དཀྱིལ་འཁོར་འདིར་དབུས་ཀྱི་སྟེགས་བུའི་འོག་གི་ཕྱི་རིམ་གྱིས་གཞི་ཐམས་ཅད་དུ་ལྷ་དང་ཀླུ་ལ་སོགས་པ་གྲངས་མེད་པ་ཞེས་
[78a.2]པའོ། །རང་གི་ལས་ནི་བདག་ཉིད་ཀྱིས། །ར་ཞེས་བྱ་བས་རྣམ་སྦྱངས་ནས། །སྔགས་པ་རྣལ་འབྱོར་སྟན་ལ་འདུག །དེ་བཞིན་གཤེགས་པ་རྗེས་དྲན་ཞིང་། །ཞེས་པ་ནི་རྣལ་འབྱོར་པ་དེ་རྣམས་ཀྱི་བྱ་བ་ཡང་བདག་ཉིད་ཡི་གེ་རེ་སྟོང་པ་ཉིད་དུ་སྦྱང་བ་ལ་སོགས་པ་གོང་དུ་སྨོས་པའི་ཚུལ་
[78a.3]བཞིན་དུ་བྱས་ནས་གདོད་ལས་འདི་རྣམས་བྱ་ཞེས་པའོ། །སློབ་མ་རྣམས་ཀྱི་སྤྱི་བོར་ནི། །ཀླད་ཀོར་བཅས་པའི་ཨ་གཞག་སྟེ། །ཞེས་པ་ནི་སློབ་མ་དཀྱིལ་འཁོར་དུ་འཇུག་པའི་ཚེ་ཆོས་ཀྱི་དབྱིངས་སུ་བྱིན་གྱིས་བརླབ་པ་ལ་སོགས་པ་བྱས་ནས་དེ་དག་བརྟན་པར་བྱ་བའི་ཕྱིར། ཀུན་
[78a.4]དུ་སངས་རྒྱས་པའི་སྙིང་པོ་ཨཾ་སྤྱི་བོར་བསམ་ཞེས་པའོ། །འཇིགས་པ་མེད་པའི་བདག་ལུས་ལ། །ཞེས་པ་ནས། ཡང་ན་དེ་ལ་རིག་སྔགས་སྦྱིན། །ཞེས་པའི་བར་ནི་བདག་གིས་ལུས་ལ་མེ་ཏོག་དོར་ནས་གང་ལ་བབ་པའི་རིག་པ་དེ་སློབ་མ་རྣམས་ལ་སྦྱིན་པའོ། །བརྟགས་ནས་དེ་ལ་
[78a.5]བསྟན་པར་བྱ། །ཞེས་པ་ནི་དཀྱིལ་འཁོར་གྱི་ཚུལ་རྣམས་སློབ་མ་ལ་བསྟན་པའོ། །ལུས་ཅན་རྣམས་ཀྱི་དམ་ཚིག་ནི། །ཞེས་པ་ནི་དཀྱིལ་འཁོར་འདིའི་དམ་ཚིག་ཅན་དུ་བྱ་བའི་ཕྱིར་རོ་ཞེས་སྔར་བཤད་པ་བཞིན་ནོ། །འདི་ནི་དཀྱིལ་འཁོར་གཙོ་བོར་འདོད། །ཅེས་པ་ནི་སྟོང་པ་ཉིད་ཀྱི་ཏིང་ངེ་
[78a.6]འཛིན་བསྒོམས་པ་ལས་བྱུང་ཞིང་ཕྱི་རོལ་གྱི་མཚན་མ་རྣམས་སུ་མི་གཏོགས་པས་གཙོ་བོ་ཞེས་བྱའོ། །གསང་བའི་དཀྱིལ་འཁོར་དུ་གཟུང་བ་ལ་འཇུག་པ་ལ་ཞེས་པ་ནི་ཐོག་མར་གོང་མའི་ནང་དུ་བཤད་ཟིན་ཏོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་
[78a.7]པར་སྤྲུལ་པ་བྱིན་གྱིས་རློབ་པ་ལས། གསང་བའི་དཀྱིལ་འཁོར་དུ་གཟུང་བ་ལ་འཇུག་པ་རིམ་པར་ཕྱེ་བ་རྒྱས་པའོ།། །།ད་ནི་རིག་སྔགས་ཀྱི་བརྟུལ་ཞུགས་རིམ་པར་ཕྱེ་བ་འཆད་དེ། རིག་པ་ཞེས་བྱ་བ་ནི་ཡང་དག་པའི་དོན་ཇི་ལྟ་བ་བཞིན་དུ་རིག་པས་ན་དེ་བཞིན་
[78b]
[78b.1]ཉིད་ཀྱི་ཡེ་ཤེས་དང་དེ་ལས་བྱུང་བའི་སྔགས་དང་ཕྱག་རྒྱ་ལ་ཡང་བྱ་ལ། དེའི་དཀའ་ཐུབ་ནི་དེ་དང་རྗེས་སུ་མཐུན་པའི་སྤྱོད་པ་སྟེ་ཇི་ལྟར་བཅོམ་ལྡན་འདས་ཤཱཀྱ་ཐུབ་པ་དང་སྤྱོད་པ་སྐྲ་དང་ཁ་སྤུ་བྲེགས་པ་དང་ཆོས་གོས་བགོ་བ་ལ་སོགས་པ་དགེ་སློང་གི་གཟུགས་སུ་སྤྱོད་པ་དང་། འཇིག་
[78b.2]རྟེན་པ་རྣམས་ཀྱི་ཡང་ལྷ་ཆེན་པོ་ལ་སོགས་པ་ལ་དད་པའི་སྤྱོད་པ་དང་ཚུལ་འཇིག་རྟེན་ན་ཡོད་པ་ཇི་ལྟ་བ་བཞིན་དུ་རིག་པའི་བརྟུལ་ཞུགས་འདི་ཡང་བདག་ཉིད་ཀྱི་ལྷའི་གཟུགས་ཅི་འདྲ་བ་དང་རྗེས་སུ་མཐུན་པར་སྤྱོད་པ་དང་། སྟོང་པ་ཉིད་ཀྱི་རང་བཞིན་གྱི་ཏིང་ངེ་འཛིན་དང་རྗེས་སུ་མཐུན་
[78b.3]པར་སྤྱོད་པ་དང་། ཏིང་ངེ་འཛིན་ལས་ལངས་ནས་ཀྱང་ཆོས་ཐམས་ཅད་སྒྱུ་མ་ལྟ་བུའི་རང་བཞིན་དུ་རྟོགས་པ་དང་རྗེས་སུ་མཐུན་པར་སྤྱོད་པ་དང་། དེའི་སྔགས་ཟློས་པར་བྱེད་པ་རྣམས་ཏེ་ཡན་ལག་དེ་བཞིན་དང་ལྡན་པ་ནི་རིག་སྔགས་ཀྱི་བརྟུལ་ཞུགས་ཞེས་བྱའོ། །དེ་ལ་ཁ་ཅིག་ནི་
[78b.4]བརྟུལ་ཞུགས་འདི་སྤྱོད་ཅིང་སྔོན་དུ་བསྙེན་པའི་གྲངས་སུམ་འབུམ་ལ་སོགས་པ་གཞུང་ལས་ཇི་སྐད་འབྱུང་བ་བཞིན་དུ་བྱས་ནས་སྒྲུབ་པ་ལ་འཇུག་པར་བྱའོ། །དེ་སྟེ་དེ་བས་ཀྱང་ལྷག་པར་བརྟན་པར་འདོད་པས་དབང་ཆེན་ལ་སོགས་པའི་དཀྱིལ་འཁོར་ལ་གནས་ཤིང་ཟླ་བ་དྲུག་ཏུ་རིག་
[78b.5]པའི་བརྟུལ་ཞུགས་སྤྱོད་པར་ཤེས་པར་བྱ་སྟེ། དེ་བས་བརྟུལ་ཞུགས་འདི་ནི་དབང་ཆེན་ལ་སོགས་པ་ལ་གནས་པའི་བརྟུལ་ཞུགས་ཀྱི་རྒྱུ་ལྟ་བུར་བལྟ་བར་བྱ་ལ། རིག་པའི་བརྟུལ་ཞུགས་འདི་ལས་བྱུང་བའི་དབང་ཆེན་ལ་སོགས་པའི་དཀྱིལ་འཁོར་ལ་གནས་པའི་བརྟུལ་ཞུགས་ནི་
[78b.6]བརྟུལ་ཞུགས་གོང་མ་འདི་ལས་བྱུང་བར་བལྟ་སྟེ། དེ་བས་ན་བརྟུལ་ཞུགས་འདིས་སྔར་སེམས་ཅན་ཡོངས་སུ་སྦྱངས་ནས་ཕྱིས་བརྟུལ་ཞུགས་འོག་མ་ལ་འཇུག་སྟེ། བརྟུལ་ཞུགས་འོག་མ་སྤྱོད་པ་ན་ཡང་ལྷའི་གཟུགས་སུ་གནས་པ་དང་སྟོང་པ་ཉིད་ཀྱི་ཏིང་ངེ་འཛིན་ལ་
[78b.7]གནས་པ་དང་། ཏིང་ངེ་འཛིན་ལས་ལངས་པའི་ཚེའང་ཆོས་ཐམས་ཅད་སྒྱུ་མ་ལྟ་བུར་རྟོགས་པའི་མ་ཆགས་པར་སྤྱོད་པ་དང་སྔགས་ཟློས་པར་བྱེད་པ་རྣམས་རིམ་པ་བཞིན་དུ་སྤྱད་པར་བྱ་བ་ལ། ལྷག་པ་ནི་དབང་ཆེན་ལ་སོགས་པའི་དཀྱིལ་འཁོར་ལ་གནས་ཤིང་དེའི་རང་
[79a]
[79a.1]བཞིན་དུ་བྱ་བ་དང་དབང་ཆེན་ལ་སོགས་པ་སོ་སོའི་ཕྱག་རྒྱ་འཆིང་བའོ། །རིག་སྔགས་ཀྱི་བརྟུལ་ཞུགས་དེ་བྲིས་པ་ཡང་། དེ་ནས་བཅོམ་ལྡན་འདས་རྣམ་པར་སྣང་མཛད་ལ་ཕྱག་ན་རྡོ་རྗེས་གསང་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པ་རྣམས་
[79a.2]ཀྱི་དོན་དུ་ཚིགས་སུ་བཅད་པའི་དབྱངས་ཀྱིས་བརྟུལ་ཞུགས་ཞུས་པ་ཞེས་པ་ལ་སོགས་པ་ཡིན་ཏེ། ཕྱག་ན་རྡོ་རྗེ་རིག་སྔགས་ཀྱི་བརྟུལ་ཞུགས་དྲིས་པ་ཡང་དབང་ཆེན་ལ་སོགས་པའི་དཀྱིལ་འཁོར་ལ་གནས་ཤིང་རིག་སྔགས་ཀྱི་བརྟུལ་ཞུགས་སྤྱོད་པ་དེ་གཙོ་བོར་དྲིས་པར་
[79a.3]ཤེས་པར་བྱའོ། །ཚིགས་སུ་བཅད་པའི་དབྱངས་ཀྱིས་དྲིས་པ་ནི་དོན་གོ་དཀའ་ཞིང་ཞེས་པས་དོན་དང་ཚིག་འབྲུ་རྣམས་མི་མཉམ་པར་བྱ་བའི་ཕྱིར་རོ། །གསང་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པ་རྣམས་ཀྱི་དོན་དུ་ཞེས་པ་ནི་ཕྱག་ན་རྡོ་རྗེ་རང་ཉིད་དམིགས་མི་མཁྱེན་
[79a.4]ནས་དྲི་བ་མ་ཡིན་གྱི། མ་འོངས་པའི་འགྲོ་བས་གསང་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པ་རྣམས་ལ་ཕན་གདགས་པའི་ཕྱིར་ཡིན་ནོ་ཞེས་པའོ། །ཇི་ལྟར་བརྟུལ་ཞུགས་སྤྱད་པ་ལགས། །ཞེས་པ་ནས། རྒྱལ་བའི་གཙོ་བོ་དབང་དུ་བཞུགས། །ཞེས་པའི་
[79a.5]བར་ནི་ཕྱག་ན་རྡོ་རྗེས་དྲིས་པའི་ཚིག་སྟེ། དེ་ལ། སངས་རྒྱས་རྣམས་ཀྱིས་སྔོན་བསྟན་པ། །ཞེས་པ་ལས་ཇི་ལྟར་སྔོན་གྱིས་བསྟན་ཟིན་ན་དྲི་ཅི་དགོས་ཤེ་ན། བདག་ཉིད་སྔོན་གྱི་སངས་རྒྱས་ཀྱིས་བཤད་པས་དེའི་དོན་འཚལ་མོད་ཀྱི་མ་འོངས་པའི་འགྲོ་བ་རྣམས་ཀྱི་དོན་དུ་བཅོམ་ལྡན་
[79a.6]འདས་ཀྱིས་མངོན་སུམ་དུ་བསྟན་ཅིང་བཤད་ན་དེ་རྣམས་ཡིད་ཆེས་པར་འགྱུར་བ་དང་བཅོམ་ལྡན་འདས་ཉིད་དབང་དུ་བགྱིས་པའི་ཕྱིར་ཞེས་པ་སྟེ། དེ་བས་ན། མ་འོངས་འགྲོ་བའི་དོན་གྱི་ཕྱིར། །ཞེས་དང་། རྒྱལ་བའི་གཙོ་བོ་དབང་དུ་བཞུགས། །ཞེས་གསུངས་པ་ཡིན་ནོ། །
[79a.7]དྲིས་པའི་ཚིག་གཞན་རྣམས་ནི། །འོག་ནས་ལན་ལྡོན་པ་དང་སྦྱར་རོ། །རིག་པའི་བརྟུལ་ཞུགས་ལས་བྱུང་བའི། །བརྟུལ་ཞུགས་སངས་རྒྱས་བཞིན་དུ་གནས། །ཞེས་པ་ལ། རིག་པའི་བརྟུལ་ཞུགས་ལས་བྱུང་བའི། །ཞེས་པ་ནི་སེམས་ཡོངས་སུ་སྤྱོད་པའི་མཚན་ཉིད་
[79b]
[79b.1]ཡན་ལག་བཞི་དང་ལྡན་པའི་རིག་པའི་བརྟུལ་ཞུགས་དེ་ལས་བྱུང་བ་དབང་ཆེན་ལ་སོགས་པའི་དཀྱིལ་འཁོར་ལ་གནས་ཏེ་སྤྱོད་པ་དེ་བསྟེན་པར་བྱའོ་ཞེས་པ་དང་སྦྱར་རོ། །བརྟུལ་ཞུགས་སངས་རྒྱས་བཞིན་དུ་གནས། །ཞེས་པ་ནི་ཇི་ལྟར་སངས་རྒྱས་བཅོམ་ལྡན་འདས་ཀུན་དུ་
[79b.2]སངས་རྒྱས་པ་དོན་དམ་པའི་ཏིང་ངེ་འཛིན་ལ་ཞུགས་པའི་ཕྱིར་ཡང་ཆོས་ཐམས་ཅད་སྟོང་པ་ཉིད་ཀྱི་མཚན་ཉིད་དུ་གཅིག་པར་ཐུགས་སུ་ཆུད་ལ་ཀུན་རྫོབ་ལ་སྤྱོད་པའི་ཚེ་ན་ཡང་ཆོས་རྣམས་སྒྱུ་མ་ལྟ་བུར་མཁྱེན་པས་ཇི་ལྟར་ཡང་མི་ཆགས་པར་སྤྱོད་པ་དེ་བཞིན་དུ་རིག་སྔགས་ཀྱི་
[79b.3]བརྟུལ་ཞུགས་ལ་གནས་པ་དེ་ཡང་ཏིང་ངེ་འཛིན་ལ་གནས་པའི་ཚེ་ཆོས་ཐམས་ཅད་སྟོང་པ་ཉིད་ཀྱི་རང་བཞིན་ལ་གནས་པ་དང་། ཏིང་ངེ་འཛིན་ལས་ལངས་ནས་སྤྱོད་པའི་ཚེ་ན་ཡང་ཆོས་རྣམས་སྒྱུ་མ་ལྟ་བུར་རྟོགས་ཤིང་གང་ལ་ཡང་མི་ཆགས་པར་སྤྱོད་པས་ན་ཀུན་དུ་སངས་རྒྱས་
[79b.4]པ་དང་འདྲ་ཞེས་པའོ། །བདག་ཉིད་དེ་ཉིད་བསྐྱེད་ནས་ནི། །ཞེས་པ་ནས། དེའི་ཚེ་བརྟུལ་ཞུགས་སྤྱད་པ་ཡིན། །ཇི་ལྟར་བརྟུལ་ཞུགས་སྤྱོད་པ་ལགས། །བདག་གིས་དེ་ཉིད་བསྐྱེད་ནས་ནི། །ཞེས་པ་བདག་གི་དེ་ཁོ་ན་ཉིད་ཇི་སྐད་བཤད་པ་བཞིན་དུ་བྱས་ནས་ཤེས་བའོ། །རྟག་
[79b.5]ཏུ་ཐེ་ཚོམ་མེད་པའི་ཡིད། །ཅེས་པ་ནི་དེ་ལྟར་བདག་གི་དེ་ཁོ་ན་ཉིད་བདག་གི་ལྷ་གང་ཡིན་པའི་གཟུགས་སུ་བསྒྱུར་བའི་ཏིང་ངེ་འཛིན་གྲུབ་པས་ལྷའི་རྣམ་པར་སྣང་བ་རྟོག་པ་བཞིན་མེད་པར་ལྷའི་གཟུགས་ཉིད་ཡིད་ལ་ཐེ་ཚོམ་མེད་པར་སྣང་ན། དེ་ཚེ་བརྟུལ་ཞུགས་སྤྱད་པ་ཡིས། །
[79b.6]ཞེས་པ་དང་སྦྱར་རོ། །དེ་བས་ན། གང་ཚེ་རྟག་ཏུ་མཉམ་གཞག་པ། །ཞེས་གསུངས་པ་ཡིན་ཏེ་མདོར་ན་རྟག་ཏུ་སེམས་མཉམ་པར་གཞག་པར་བྱ་སྟེ། ལྷའི་གཟུགས་དེ་ཉིད་ལ་ཡིད་ལ་བརྟན་པོར་སྣང་བར་མ་བྱས་ན་སྔགས་དང་ཕྱག་རྒྱ་སྦྱར་བ་ཙམ་དང་ལྷ་གང་ཡིན་པ་དེ་
[79b.7]བདག་གོ་སྙམ་དུ་བསམས་པ་ཙམ་གྱིས་རིག་པའི་བརྟུལ་ཞུགས་སུ་མི་ཆུད་ཅེས་པ་སྟེ། དེ་ནི་རིག་སྔགས་དང་མི་མཐུན་པའི་གཟུགས་སུ་སྤྱོད་པའོ། །བྱང་ཆུབ་སེམས་དང་ཆོས་རྣམས་དང་། །ཞེས་པ་ནས། ཚུལ་ཁྲིམས་ལྡན་ཞེས་གཞན་མི་བྱ། །ཞེས་པའི་བར་ནི། 
[80a]
[80a.1]ཚུལ་ཁྲིམས་ལ་གནས་ཇི་ལྟ་བུ། །ཞེས་པའི་ལན་ཏེ་འཇུག་པའི་བྱང་ཆུབ་ཀྱི་སེམས་ཆོས་སུན་འབྱིན་པའི་མཚན་ཉིད་རྣམ་པར་རྟོག་པ་དང་བཅས་པའི་ཕུང་པོ་དང་ཁམས་དང་སྐྱེ་མཆེད་ལ་སོགས་པའི་རྣམ་པ་དང་དགེ་བ་བཅུའི་རང་བཞིན་གྱིས་བསླབ་པ་དང་། 
[80a.2]འདུས་བྱས་ཀྱི་ལས་དང་འབྲས་བུ་རྣམས་སྟོང་པ་ཉིད་ཀྱི་མཚན་ཉིད་གཅིག་ཏུ་ལྡན་པར་རྟོགས་ན་ཚུལ་ཁྲིམས་དེ་ལས་དང་བྱ་བ་རྣམ་པར་སྤངས་པའི་ཟག་པ་མེད་པའི་ཚུལ་ཁྲིམས་སྟོང་པ་ཉིད་ཀྱི་མཚན་ཉིད་དེ། དེ་བས་ན། ཚུལ་ཁྲིམས་སངས་རྒྱས་བཞིན་ཞེས་བྱ། །ཞེས་
[80a.3]གསུངས་པ་ཡིན་ཏེ། ཇི་ལྟར་སངས་རྒྱས་བཅོམ་ལྡན་འདས་ཆོས་ཐམས་ཅད་སྟོང་པ་ཉིད་ཀྱི་རང་བཞིན་དུ་མཚན་ཉིད་གཅིག་པར་ཐུགས་སུ་ཆུད་པ་བཞིན་དུ་ཞེས་པ་སྟེ། དེ་ནི་རིག་སྔགས་དང་རྗེས་སུ་མཐུན་པའི་སྟོང་པ་ཉིད་ཀྱི་ཏིང་ངེ་འཛིན་གྱི་སྤྱོད་པའོ། །དེ་ཡང་སྔར་བཞིན་བདག་
[80a.4]གི་ལྷའི་གཟུགས་སུ་བསྒྱུར་ནས་དེའི་འོག་ཏུ་རང་གི་སེམས་ཡོངས་སུ་སྦྱང་བའི་ཕྱིར་ལྷའི་གཟུགས་སུ་བསྒྱུར་བ་དེ་ལ་སོ་སོར་མི་གཞིག་པར་ཡིད་ལ་མི་བྱ་བའི་ཚུལ་གྱིས་སྟོང་པ་ཉིད་ཀྱི་ཏིང་ངེ་འཛིན་ལ་གནས་པར་བྱའོ། །ཆོས་རྣམས་ཀུན་ལ་དབང་ཐོབ་ཅིང་། །ཞེས་པ་
[80a.5]ནས། དེ་ནི་མྱུར་དུ་མ་ཆགས་སྤྱོད། །ཅེས་པའི་བར་ནི། གང་ན་ཇི་ལྟར་གནས་ཀྱང་རུང་། །མ་ཆགས་པར་ནི་ཇི་ལྟར་སྤྱོད། །ཅེས་ཞུས་པའི་ལན་ཏེ། ཆོས་རྣམས་ཀུན་ལ་དབང་ཐོབ་ཅིང་། །ཞེས་པ་ནི་ཆོས་ཐམས་ཅད་སྟོང་པའི་རང་བཞིན་དུ་རྟོགས་ཏེ་འདོད་ཆགས་ལ་སོགས་
[80a.6]པ་ཉོན་མོངས་པ་རྣམས་ཀྱི་དབང་དུ་མི་འགྲོའོ་ཞེས་པའོ། །སེམས་ཅན་དོན་རྟོགས་ཁོང་དུ་ཆུད། །གསེར་དང་བོང་རྡོ་མཉམ་གྱུར་ན། །དེ་ནི་མྱུར་དུ་མ་ཆགས་སྤྱོད། །ཅེས་པ་ནི་སྟོང་པ་ཉིད་ཀྱི་ཏིང་ངེ་འཛིན་ལས་ལངས་ནས་སེམས་ཅན་གྱི་དོན་དུ་སྦྱིན་པ་ལ་སོགས་པ་ཀུན་རྫོབ་ལ་
[80a.7]སྤྱོད་པའི་ཕྱིར་འདུས་བྱས་ཀྱི་ཆོས་རྣམས་སྒྱུ་མ་ལྟ་བུར་རྟོག་ཅིང་དེ་རྣམས་ལ་ཆགས་པ་མི་འབྱུང་བ་ནི་ཇི་ལྟར་རྡོ་བ་དང་བོང་བ་ལ་སོགས་པའི་སེམས་མི་སྐྱེ་བ་བཞིན་དུ་གསེར་ལ་ཡང་ཆགས་པའི་སེམས་མི་སྐྱེ་བ་གང་ན་གནས་ཀྱང་མ་ཆགས་པར་སྤྱོད་པ་ཞེས་བྱ་སྟེ། དེ་ནི་ཀུན་རྫོབ་
[80b]
[80b.1]ཏུ་ཡང་སྤྱོད་པ་ན་རིག་སྔགས་དང་རྗེས་སུ་མཐུན་པའི་སྤྱོད་པའོ། །གསང་སྔགས་ཀྱི་གྲངས་དག་ལས་ཀྱང་། །འབུམ་གྲངས་ཇི་སྙེད་བསྟན་གྱུར་པ། །བརྟུལ་ཞུགས་ཡོངས་སུ་རྫོགས་པར་འགྱུར། །ཞེས་པ་ནི། དུས་ནི་ཇི་སྲིད་ལོན་གྱུར་ན། །བརྟུལ་ཞུགས་ཡོངས་སུ་རྫོགས་
[80b.2]པར་འགྱུར། །ཞེས་དྲིས་པའི་ལན་ཏེ། སྔགས་བཟླས་པའི་གྲངས་འབུམ་ལ་སོགས་པ་ཇི་སྙད་གཞུང་ལས་བསྟན་པ་དེ་སྲིད་ཀྱི་བར་དུ་གོང་དུ་བཤད་པའི་ཚུལ་བཞིན་དུ་བརྟུལ་ཞུགས་དེ་སྤྱད་ན་ཡོངས་སུ་རྫོགས་པར་འགྱུར་ཞེས་པ་སྟེ། དེ་ཡང་དབང་ཆེན་ལ་སོགས་པའི་
[80b.3]དཀྱིལ་འཁོར་ལ་གནས་པའི་བརྟུལ་ཞུགས་ཀྱི་སྔོན་རོལ་དུ་སེམས་ཡོངས་སུ་སྦྱོང་བའི་མཚན་ཉིད་ཅན་ཡན་ལག་བཞི་དང་ལྡན་པའི་བརྟུལ་ཞུགས་དེ་ལ་བྱའོ། །དབང་ཆེན་གྱིས་ནི་དངོས་པོ་ཡིས། །ཞེས་པ་ནས། ཟླ་བ་གཞན་ལ་བཟླས་བརྗོད་བྱ། །ཞེས་པའི་བར་ནི། 
[80b.4]གནས་ནི་གང་དུ་བགྱི་བ་ལགས། །ཞེས་དྲིས་པའི་ལན་ཏེ། དབང་ཆེན་ལ་སོགས་པའི་དཀྱིལ་འཁོར་ལ་གནས་ནས་རིག་སྔགས་ཀྱི་བརྟུལ་ཞུགས་སྤྱད་པར་བཤད་པའི་ཕྱིར། དབང་ཆེན་གྱི་དངོས་པོ་ཡིས། །ཞེས་པ་ནས། སྔགས་པས་ཟླ་བ་གཅིག་ཏུ་བཟླས། །ཞེས་
[80b.5]པའི་བར་དུ་གསུངས་ཏེ། དེ་ལ་དབང་ཆེན་གྱི་དཀྱིལ་འཁོར་ལ་གནས་ནས་བདག་ཉིད་རང་གི་ལྷའི་གཟུགས་སུ་བསྒྱུར་ཏེ། ཇི་ལྟར་སའི་རང་བཞིན་སྲ་ཞིང་མཁྲང་བ་ལྟར་བདག་གི་ལུས་ཀྱང་དེ་ལྟ་བུ་སེམས་ཀྱི་ཞར་ལ་བསྒོམ་ཞིང་བཟླས་པ་ཟླ་བ་གཅིག་ཏུ་གནས་པར་བྱ་བ་
[80b.6]བཤད་དེ། །དབང་ཆེན་གྱི་ནི་དངོས་པོ་ཡིས། །དབང་ཆེན་དཀྱིལ་འཁོར་ལ་གནས་ཏེ། །ཞེས་པ་ནི་དབང་ཆེན་གྱི་སྙིང་པོ་ཆོས་ཐམས་ཅད་གཟོད་མ་ནས་མ་སྐྱེས་པར་སྟོན་པའི་ཨ་ཡིག་གི་སྒྲ་དེ་ཁོ་ན་ཉིད་བསྒོམས་ནས་ཡི་གེ་དེ་ཉིད་ལས་དབང་ཆེན་གྱི་དཀྱིལ་འཁོར་དུ་གྱུར་པར་སྔ་མ་
[80b.7]བཞིན་དུ་བསམས་ཏེ། དེའི་སྟེང་དུ་བདག་རང་གིས་ལྷའི་ལུས་སུ་བསྒྱུར་ནས་རྡོ་རྗེའི་ཕྱག་རྒྱས་བཅིངས་ཏེ་དབང་ཆེན་གྱི་རང་བཞིན་ལྟ་བུར་སྲ་ཞིང་བརྟན་པར་བསྒོམ་པར་བྱ་ཞེས་པའོ། །རྡོ་རྗེ་ཅན་གྱི་རྒྱ་བཅིངས་ལ། །ཞེས་པ་ནི་སྲ་ཞིང་བརྟན་པར་རྗེས་སུ་མཐུན་པའི་ཕྱིར་རྡོ་རྗེའི་ཕྱག་
[81a]
[81a.1]རྒྱ་བཅིངས་པའོ། །རྗེས་སུ་རྟག་པར་འོ་མ་བཏུང་། །ཞེས་པ་ནི་ཟས་ཀྱང་རྗེས་སུ་མཐུན་པ་སྟེ་འོ་མ་འཐུངས་ན་ལུས་བརྟས་ཤིང་མཁྲང་བར་འགྱུར་བའི་ཕྱིར་རོ། །འཇིག་རྟེན་ན་ཡང་སེམས་དང་ཁ་ཟས་གཉིས་ཀྱིས་ལུས་འཛིན་པར་འགྱུར་བ་དེ་བཞིན་དུ་འདིར་ཡང་
[81a.2]སྟེ། སེམས་ཀྱི་མཁྲང་བ་བསྒོམ་ཞིང་མཁྲང་བར་འགྱུར་བའི་ཁ་ཟས་ཟོས་ན་དབང་ཆེན་གྱི་ཏིང་ངེ་འཛིན་དང་མཐུན་པའི་ཕྱིར་རོ། །སྲོག་དང་རྩོལ་བ་རབ་བསྡམས་ནས། །སྔགས་པས་ཟླ་བ་གཅིག་ཏུ་བཟླས། །ཞེས་པ་ནི་སྔར་བཤད་པའི་ཚུལ་བཞིན་དུ་སྲོག་དང་རྩོལ་བ་བསྡམས་ནས་
[81a.3]རང་གི་སྙིང་པོ་ཟླ་བ་གཅིག་ཏུ་བཟླས་སོ་ཞེས་པའོ། །དེ་ནས་ཟླ་བ་གཉིས་པ་ན། །ཞེས་པ་ནས། དེ་ཚེ་ཟས་སུ་ཆུ་བཏུང་ངོ་། །ཞེས་པའི་བར་ནི་ཆུའི་དཀྱིལ་འཁོར་ལ་གནས་པར་བཤད་པ་སྟེ། ཆུའི་དཀྱིལ་འཁོར་གྱི་ས་བོན་གྱི་སྒྲའི་དེ་ཁོ་ན་ཉིད་བསྒོམས་པ་དང་ས་བོན་དེ་ལས་ཆུའི་
[81a.4]དཀྱིལ་འཁོར་དུ་བསྒོམས་པས་གོ་རིམས་དམན་མ་བཞིན་དུ་བྱ་སྟེ། བདག་གི་ལུས་ཀྱང་ཆུའི་རང་བཞིན་ལྟར་སྔོ་བར་བསྒོམ་ཞིང་པདྨའི་ཕྱག་རྒྱ་བཅིངས་ལ་ཟླ་བ་གཅིག་ཏུ་བཟླས་ཏེ་པདྨའི་ཕྱག་རྒྱ་བཅིངས་པ་དང་ཟས་སུ་ཆུ་བཏུང་བ་ཡང་དེ་དང་རྗེས་སུ་མཐུན་པར་བྱ་བའི་ཕྱིར་རོ། །
[81a.5]དེ་ནས་ཟླ་བ་གསུམ་པ་ལ། །ཞེས་པ་ནས། སྡིག་པ་ཐམས་ཅད་བསྲེག་པར་བྱ། །ཞེས་པའི་བར་ནི་མེའི་དཀྱིལ་འཁོར་ལ་གནས་པར་བཤད་པ་སྟེ། མ་བསླངས་པ་ཡི་ཟས་ཟ་ཞིང་། །ཞེས་པ་ནི་མེ་དང་རྗེས་སུ་མཐུན་པར་བྱ་བའི་ཕྱིར་ཏེ། ཇི་ལྟར་མེ་ནི་སྐམ་གཤེར་དང་བཟང་ངན་
[81a.6]ལ་སོགས་པ་ལ་མི་རྟོག་པར་སྲེག་པ་བཞིན་དུ་ཞིམ་པོ་ལ་སོགས་པའམ། འདོད་པའི་དངོས་པོ་རྣམས་ལ་མི་རྟོག་ཅིང་མ་བསླངས་པར་བཟའ་ཞེས་པའོ། །རལ་གྲིའི་ཕྱག་རྒྱ་དང་ལྡན་པས། །ཞེས་པ་ཡང་མེ་དང་རྗེས་སུ་མཐུན་པ་སྟེ། ཇི་ལྟར་མེ་ནི་ཐམས་ཅད་སྲེག་ཅིང་གཅོད་པ་
[81a.7]དེ་བཞིན་དུ་རལ་གྲི་ཡང་དངོས་པོ་ཐམས་ཅད་གཅོད་ཅིང་མེད་པར་བྱེད་པའོ། །ལུས་དང་ངག་ཡིད་ལས་བྱུང་བའི། །སྡིག་པ་ཐམས་ཅད་བསྲེག་པར་བྱ། །ཞེས་པ་ནི་སྔགས་པ་དེ་ལྟ་བུའི་ཏིང་ངེ་འཛིན་ལ་གནས་ཤིང་བཟླས་ན་ལུས་དང་ངག་དང་ཡིད་གསུམ་གྱི་སྒོ་ནས་སྡིག་པ་བྱས་
[81b]
[81b.1]པའི་ལས་ཀྱི་བག་ཆགས་སེམས་ལ་བསགས་པ་དེ་ལས་འབྱུང་བར་འགྱུར་ཞེས་པའོ། །བཞི་ལ་རླུང་དང་ལྡན་བྱས་ཏེ། །ཞེས་པ་ནས། མཉམ་པར་གཞག་སྟེ་གསང་སྔགས་བཟླས། །ཞེས་པའི་བར་ནི་ཟླ་བ་བཞི་པ་ལ་རླུང་གི་དཀྱིལ་འཁོར་ལ་གནས་པར་བཤད་པ་སྟེ། སྔར་བཤད་
[81b.2]པ་བཞིན་རླུང་གི་དཀྱིལ་འཁོར་གྱི་ཏིང་ངེ་འཛིན་དུ་སྦྱར་ལ་ཁྱད་པར་དུ་བདག་གི་ལུས་རླུང་གི་རེག་པ་དང་ལྡན་པར་ཡིད་ལ་བསྒོམ་མོ། །ཟས་སུ་རྟག་ཏུ་རླུང་བཟའོ། །ཞེས་པ་ཁ་ཟས་ཀྱང་དེ་དང་རྗེས་སུ་མཐུན་པར་སྦྱར་བ་སྟེ། ནང་དུ་རྒྱུ་བའི་རླུང་ལྐོག་མར་འགོག་
[81b.3]ཅིང་འགག་པར་བསམས་ན་བྲུ་བ་ཚ་བ་དང་སྐོམ་པ་མེད་པར་འགྱུར་ཏེ། དེ་ལ་རླུང་ཟ་བ་ཞེས་བྱའོ། །དེ་ནས་འཁོར་ལོའི་རྒྱ་བཅིངས་ལ། །ཞེས་པ་ནི་འཁོར་ལོ་ནི་འཁོར་ཞིང་གཡོ་བའི་མཚན་ཉིད་ཅན་ཡིན་པས་རླུང་དང་རྗེས་སུ་མཐུན་པར་བྱ་བའི་ཕྱིར་རོ། །མཉམ་པར་གཞག་སྟེ་གསང་
[81b.4]སྔགས་བཟླས། །ཞེས་པ་ནི་སྲོག་དང་རྩོལ་བ་བསྡམས་པ་ལ་སོགས་པ་སྔར་བཤད་པའི་རིམ་པ་བཞིན་དུ་བཟླས་པའོ། །དབང་ཆེན་དང་ནི་ཆུ་དངོས་ལ། །ཞེས་པ་ནས། རྫོགས་པའི་སངས་རྒྱས་བཞིན་དུ་འགྱུར། །ཞེས་པའི་བར་ནི། དབང་ཆེན་གྱི་དཀྱིལ་འཁོར་དང་ཆུའི་
[81b.5]དཀྱིལ་འཁོར་གཉིས་ལ་གནས་ནས་རིག་སྔགས་ཀྱི་བརྟུལ་ཞུགས་སྤྱོད་པ་སྟེ། དབང་ཆེན་དང་ནི་ཆུའི་དཀྱིལ་འཁོར་སོ་སོའི་སྙིང་པོ་ལས་སྔ་མ་བཞིན་དུ་བསམ་པ་སྟེ། རོ་སྨད་ནི་དབང་ཆེན་གྱི་རང་བཞིན་དུ་བསམ་ཞིང་རོ་སྟོད་ནི་ཆུའི་རང་བཞིན་དུ་བསམས་ནས་ཟས་སུ་
[81b.6]ཡང་འོ་མ་དང་ཆུ་གཉིས་བཏུང་ཞིང་ཟླ་བ་གཅིག་ཏུ་བཟླས་པར་བྱའོ། །རྙེད་དང་མ་རྙེད་རྣམ་སྤངས་ཏེ། །ཞེས་པ་ནི་རྙེད་ན་ཡང་དགའ་བ་མེད། མ་རྙེད་ན་ཡང་མི་དགའ་བ་མེད་པའོ། །རླུང་དང་མེར་ནི་ལྡན་བྱས་ནས། །ཞེས་པ་ནས། ཟླ་བ་གཞན་ལ་བཟླས་བརྗོད་བྱ། །
[81b.7]ཞེས་པའི་བར་དུ་རླུང་དང་མེ་གཉིས་གའི་དཀྱིལ་འཁོར་ལ་གནས་ནས་རིག་སྔགས་ཀྱི་བརྟུལ་ཞུགས་སྤྱོད་པ་སྟེ། རླུང་གི་དཀྱིལ་འཁོར་གྱི་སྟེང་དུ་རཾ་གྱི་ས་བོན་ལས་མེའི་དཀྱིལ་འཁོར་བསམས་ཏེ་བདག་གི་ལུས་རོ་སྟོད་མེ་འབར་བའི་རང་བཞིན་དུ་བསམ་ཞིང་རོ་སྨད་ཀྱང་སྔ་
[82a]
[82a.1]མ་བཞིན་དུ་རླུང་གི་རང་བཞིན་དུ་བསམས་ཏེ་ཟས་སུ་ཡང་རླུང་གི་སྦྱོར་བ་ཡང་སྔར་སྨོས་པ་བཞིན་དུ་ཅུང་ཟད་བྱ་ལ་མེའི་ཟས་མ་བསླངས་པ་ཡང་ཅུང་ཟད་བྱ་སྟེ། ཟླ་བ་གཅིག་ཏུ་བཟླས་པ་བྱ། །ཞེས་པའོ། །དེ་དག་ཐམས་ཅད་ཀྱང་རང་གི་ལྷའི་གཟུགས་སུ་
[82a.2]སྦྱོར་བ་ན་དཀྱིལ་འཁོར་སོ་སོའི་ཁ་དོག་ཅི་འདྲ་བ་བཞིན་དུ་ལྷའི་གཟུགས་ཀྱི་ཁ་དོག་ཀྱང་དེ་བཞིན་དུ་ཤེས་པར་བྱའོ། །དབང་ཆེན་གྱི་དཀྱིལ་འཁོར་གྱི་སྐབས་སུ་བཤད་པའི་རིམ་པ་བཞིན་དུ་ཟླ་གཅིག་ཏུ་སྲོག་དང་རྩོལ་བསྡམས་ཏེ་བཟླས་པར་ཡང་བཤད་པར་བྱའོ། །བརྒྱ་བྱིན་
[82a.3]ཚངས་པ་ལ་སོགས་ལྷ། །ཞེས་པ་ནས། སྙིང་རྗེ་འཇིག་རྟེན་དབང་པོ་བཞིན། །ཞེས་པའི་བར་ནི། དེའི་མཐུ་ཅི་ལགས་འཚལ་བར་བགྱི། །ཞེས་ཞུས་པའི་ལན་ཏེ། མཐུ་བཤད་པ་ནི་བརྒྱ་བྱིན་དང་ཚངས་པ་ལ་སོགས་པའི་ལྷ་རྣམས་དང་། ཤ་ཟ་དང་ལྟོ་འཕྱེ་ལ་
[82a.4]སོགས་པ་རྣམས་ཀྱིས་རིག་སྔགས་ཀྱི་བརྟུལ་ཞུགས་དེ་ལྟ་བུ་དང་ལྡན་པའི་སྔགས་པ་མཐོང་ན་རྒྱང་རིང་པོ་ནས་ཕྱག་འཚལ་ཞིང་སྔགས་པ་དེ་ལ་སྲུང་བར་བྱེད་ལ་སྔགས་པ་དེས་ནི་ཅི་བསྒོམས་པ་རྣམས་ཀྱང་བྱེད་པར་འགྱུར་ཞིང་ལྷའི་སྨན་རྣམས་ཀྱང་སྔགས་པ་དེའི་དྲུང་ན་
[82a.5]འཁོད་ཅིང་བཀའ་ཉན་ཏེ། སྨན་བཙལ་གྱིས་མི་རྙེད་པ་དག་ཀྱང་དེའི་དྲུང་ན་འདུག་པར་མཐོང་ངོ་། །བགེགས་དང་མ་མོ་བདུན་ལ་སོགས་པ་འཇིགས་པར་བྱེད་པ་རྣམས་ཀྱང་རྒྱང་རིང་པོ་ནས་ཕྱག་འཚལ་བར་བྱེད་པ་དང་སྔགས་པའི་གནས་ཀྱང་མེ་འབར་བ་ལྟར་སྣང་
[82a.6]ལ། སངས་རྒྱས་བཅོམ་ལྡན་འདས་ལྟར་འཇིག་རྟེན་དང་འཇིག་རྟེན་ལས་འདས་པ་རྣམས་ལ་དབང་ཐོབ་པར་འགྱུར་བ་དང་མི་མཐུན་པར་བདུན་པ་ནི་ཕྱག་ན་རྡོ་རྗེ་ལྟ་བུ་དང་སྙིང་རྗེ་ཆེ་བ་ནི་སྤྱན་རས་གཟིགས་ཀྱི་དབང་པོ་ལྟ་བུར་འགྱུར་ཞེས་པའོ། །ཟླ་བ་དྲུག་རྣམས་བཟླས་གྱུར་
[82a.7]ན། །འདོད་པའི་དངོས་གྲུབ་འབྲས་བུ་ཐོབ། །བདག་ཉིད་དང་ནི་གཞན་ལ་ཡང་། །རྟག་པར་རྗེས་སུ་ཕན་པར་བྱེད། །ཅེས་པ་ནི། དུས་དང་ཡུལ་དང་བྱ་བ་ལས། །ཆོས་དང་ཆོས་མིན་རྣམ་སྤངས་པར། །དེ་ནི་ཇི་ལྟར་མྱུར་དུ་འགྱུར། །ཚད་ཀྱང་འདྲེན་པས་བཀའ་སྩོལ་
[82b]
[82b.1]ཅིག །ཅེས་ཞུས་པའི་ལན་ཏེ། དབང་ཆེན་ལ་སོགས་པའི་དཀྱིལ་འཁོར་བསྒོམ་པའི་རིམ་པས་ཟླ་བ་དྲུག་ན་དུས་ལ་སོགས་པ་ལ་མི་ལྟོས་ཤིང་བདག་དང་གཞན་ལ་ཕན་པའི་གྲུབ་པ་ཐོབ་པར་འགྱུར་ཏེ་དེ་ལྟ་བུ་ཐོབ་པའི་ཚད་ཟླ་བ་དྲུག་གོ་ཞེས་པའོ། །རྣམ་པར་སྣང་མཛད་ཆེན་
[82b.2]པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། རིག་སྔགས་ཀྱི་བརྟུལ་ཞུགས་རིམ་པར་ཕྱེ་བ་རྒྱས་པའོ།། །།དེ་ནས་ཡང་བཅོམ་ལྡན་འདས་ཕྱག་ན་རྡོ་རྗེས་ཡང་གསང་སྔགས་རྣམས་དང་དཀྱིལ་འཁོར་རྣམས་ཀྱི་སྙིང་པོ་ཞུས་པ་
[82b.3]ཞེས་པ་ལ་སོགས་པ་ནི་སློབ་དཔོན་གྱི་དེ་ཁོ་ན་ཉིད་བཤད་པ་སྟེ། སློབ་དཔོན་གྱི་དེ་ཁོ་ན་ཉིད་ཀྱང་རིག་སྔགས་རྣམས་དང་དཀྱིལ་འཁོར་གྱི་སྙིང་པོ་གང་ཡིན་པ་ལ་སོགས་པ་ཡང་དག་པ་ཉིད་ཤེས་ན་སློབ་དཔོན་དུ་འགྱུར་ཏེ། དེ་བས་ན། སྔགས་རྣམས་འབྱུང་བའི་གནས་སྙིང་པོ་དེ་
[82b.4]སྔོན་དུ་བཤད་ནས་སློབ་དཔོན་གྱི་དེ་ཁོ་ན་ཉིད་བསྟན་ཏེ། དེ་བས་ན། གསང་སྔགས་ཀུན་གྱི་སྙིང་པོ་གང་། །ཅི་ཞིག་འཚལ་ནས་སློབ་དཔོན་འགྱུར། །ཞེས་ཕྱག་ན་རྡོ་རྗེས་ཞུས་པ་ཡིན་ནོ། །དེ་ལ་གསང་སྔགས་ཀུན་གྱི་སྙིང་པོ་གང་། །ཞེས་པ་ནི། ཨ་ནི་གསང་སྔགས་ཐམས་
[82b.5]ཅད་ཀྱི། །སྙིང་པོ་ཡིན་པར་ཡང་དག་བཤད། །ཅེས་པ་དང་སྦྱར་རོ། །སློབ་དཔོན་ཞེས་པ་ནི། སྙིང་གར་སྙིང་པོ་གཞག་ནས་ནི། །ཡན་ལག་རྣམས་ལ་ཡན་ལག་འགོད། །ཅེས་པ་དང་སྦྱར་ཏེ། དེ་རྣམས་ཀྱང་བཀོད་པ་ཙམ་གྱིས་ཆོག་པ་མ་ཡིན་གྱི། དེ་དག་གི་སྐྲ་དེ་ཁོ་ན་ཉིད་
[82b.6]ལ་སོགས་པ་ཤེས་ན་སློབ་དཔོན་ཞེས་བྱའོ། །ཡེ་ཤེས་གསང་བས་ཆེས་གསང་ཞིང་། །ཞེས་པ་ནི་གསང་སྔགས་སྤྱད་པའི་ཚུལ་རང་བཞིན་གྱི་གསང་བའི་སྟེང་དུ་སྔགས་ཀྱི་སྙིང་པོ་ཡི་གེ་ཨ་ཞེས་པ་ཐམས་ཅད་གཟོད་མ་ནས་མ་སྐྱེས་པར་རྟོག་པའི་ཡེ་ཤེས་འབྱུང་བའི་སྒོ་སྟེ། 
[82b.7]ཤིན་ཏུ་ཟབ་པས་སྣོད་མ་ཡིན་ཞིང་དམ་ཚིག་མེད་པ་ལ་བསྟན་པར་བྱ་བ་མ་ཡིན་པའི་ཕྱིར་ན་གསང་བ་བས་ཆེས་གསང་བ་ཞེས་བྱའོ། །གསང་སྔགས་ཡེ་ཤེས་ཆེར་འབྱུང་བ། །ཞེས་པ་ནི་སྙིང་པོའི་སྒོ་ནས་ཆོས་ཐམས་ཅད་སྟོང་པ་ཉིད་དུ་རྟོགས་པར་འགྱུར་བས་དེ་ཉིད་ལ་ཡེ་ཤེས་
[83a]
[83a.1]ཞེས་བྱ་ལ་ཡེ་ཤེས་དེ་ལས་བླ་ན་མེད་པའི་འབྲས་བུ་རྟོག་པ་ཆེན་པོ་འབྱུང་བས་ན་ཞེས་བྱའོ། །ཕ་རོལ་ཏུ་ཕྱིན་པ་ལ་སོགས་པའི་སྒོ་ནས་ཡེ་ཤེས་འབྱུང་བ་ཡང་འབྲས་བུ་ཆེན་པོ་འབྱུང་བ་ཡིན་མོད་ཀྱི། དེ་ལས་ཁྱད་པར་དུ། གསང་སྔགས་ཡེ་ཤེས་ཆེར་
[83a.2]འབྱུང་བ། །ཞེས་གསུངས་པ་ཡིན་ནོ། །དེ་ལྟ་བུ་བྲིས་པ་ནི་ལེགས་སོ་ཚིག་དང་སྦྱར་རོ། །ཨ་ནི་གསང་སྔགས་ཐམས་ཅད་ཀྱི། །སྙིང་པོ་ཡིན་པར་ཡང་དག་བཤད། །འདི་ལས་བྱུང་བའི་གསང་སྔགས་ནི། །གྲངས་མེད་རྣམས་ཀྱང་འབྱུང་བར་འགྱུར། །ཞེས་པ་ནི། 
[83a.3]གསང་སྔགས་ཀུན་གྱི་སྙིང་པོ་གང་། །ཞེས་ཞུས་པའི་ལན་ཏེ། དེ་ལ་ཡི་གེ་ཨ་ཞེས་པ་ནི། གསང་སྔགས་ཐམས་ཅད་ཀྱི་སྙིང་པོ་སྟེ། སྙིང་པོ་ཞེས་པ་ནི་འབྱུང་བའི་གནས་སོ། །དེ་བས་ན་ཀུན་རྫོབ་དང་དོན་དམ་པ་གཉིས་ཀ་འབྱུང་བའི་གནས་ཏེ། དེ་ལ་ཀ་ལ་སོགས་
[83a.4]པའི་ཡིག་འབྲུ་ཐམས་ཅད་ཀྱང་ཨ་དང་མི་ལྡན་ན་མི་སྨྲ་སྟེ། དེ་བས་ན། ཡི་གེ་ཀ་ལ་སོགས་པ་ཐམས་ཅད་ཀྱང་ཨ་ལས་བྱུང་བར་ཤེས་པར་བྱ་བས་དེ་ནི་ཀུན་རྫོབ་ཏུ་འབྱུང་བའི་གནས་སོ། །དོན་དམ་པ་ནི་ཡི་གེ་ཨ་དེ་ལས་ཆོས་ཐམས་ཅད་གཟོད་མ་ནས་མ་བྱུང་ཞིང་མ་
[83a.5]སྐྱེས་པར་རྟོག་པའི་ཡེ་ཤེས་འབྱུང་སྟེ། འདི་ནི་དོན་དམ་པའི་གནས་སོ། །འདི་ལས་འབྱུང་བའི་གསང་སྔགས་ནི། །གྲངས་མེད་རྣམས་ཀྱང་འབྱུང་བར་འགྱུར། །ཞེས་པ་ནི་འཇིག་རྟེན་དང་འཇིག་རྟེན་ལས་འདས་པའི་གསང་སྔགས་ཇི་ཙམ་གསུངས་པ་དེ་དག་
[83a.6]ཐམས་ཅད་ནི་ཡིག་འབྲུའི་ངོ་བོ་སྟེ། ཡིག་འབྲུ་དེ་རྣམས་ཀྱང་ཨ་ལས་གྱུར་པས་གསང་སྔགས་གྲངས་མེད་པ་དེ་དག་ཐམས་ཅད་ཨ་དེ་ལས་བྱུང་ཞེས་པའོ། །དེ་ནི་ཀུན་རྫོབ་ཏུ་ཆོས་ཐམས་ཅད་འབྱུང་བའི་གནས་སུ་བསྟན་ཏོ། །སྤྲོས་པ་ཐམས་ཅད་ཞི་བ་ཡི། །ཡེ་
[83a.7]ཤེས་མཐའ་དག་སྐྱེ་བར་འགྱུར། །ཞེས་པ་ནི་ཨའི་ཏིང་ངེ་འཛིན་གྱི་སྒོ་ནས་ཆོས་ཐམས་ཅད་གཟོད་མ་ནས་མ་བྱུང་བ་སྟོང་པ་ཉིད་ཀྱི་རང་བཞིན་དུ་རྟོགས་པས་གཟུང་བ་དང་འཛིན་པ་ལ་སོགས་པའི་རྣམ་པར་རྟོག་པའི་སྤྲོས་པ་དང་བྲལ་བའི་ཡེ་ཤེས་ཀྱང་ཨ་དེ་ལས་
[83b]
[83b.1]བྱུང་ངོ་ཞེས་བསྟན་ཏེ། དེ་ནི་དོན་དམ་པར་འབྱུང་བའི་གནས་སུ་བསྟན་པའོ། །གསང་བ་པའི་བདག་པོ་ཞེས་པ་ནས། ལུས་ནི་སྣ་ཚོགས་ལས་བྱུང་བའོ། །ཞེས་པའི་བར་ནི་གོང་མའི་ཚིགས་སུ་བཅད་པས་མདོར་བསྟན་པ་དེ་ཉིད་འབྲལ་པ་སྟེ། དེ་ལ་སྤྱིར་རྣམ་པ་ལྔ་སྟེ། ཨ་
[83b.2]དང་ཨཾ་དང་ཨཿདང་ཨི་དང་ཨུ་རྣམས་སོ། །དེ་དག་ནི་ཡི་གེ་ཐམས་ཅད་ཀྱི་སྤྱིའི་རང་བཞིན་ནོ། །ཨཾ་ཀླད་ཀོར་ནི་ང་དང་ཉ་དང་ན་དང་ཎ་དང་མ་རྣམས་ཀྱི་རང་བཞིན་ཏེ། ངའི་ནང་དུ་ཀའི་འཁོར་རྣམས་འདུས། ཉའི་ནང་དུ་ཚའི་འཁོར་རྣམས་འདུས། ཎའི་ནང་དུ་ཌའི་
[83b.3]འཁོར་རྣམས་འདུས། ནའི་ནང་དུ་ཏའི་འཁོར་རྣམས་འདུས། མའི་ནང་དུ་པའི་འཁོར་རྣམས་འདུས་པར་བལྟའོ། །ཨ་དང་ཨིའི་ནང་དུ་ཡ་འདུས་པར་བལྟའོ། །ར་དང་ལ་ནི་རྀ་རཱྀ་དང་ལྀ་ལཱྀ་ནང་དུ་འདུས་ལ་ཤ་ཥ་ས་ཧ་རྣམས་ནི་ཡི་གེ་ཨཿཞེས་པའི་ཚིག་གཉིས་པོའི་
[83b.4]ནང་དུ་འདུས་ཏེ། ཨ་དེ་རྣམས་ལས་ཀ་ལ་སོགས་པའི་ཡན་ལག་ཐམས་ཅད་འབྱུང་བར་ཤེས་པར་བྱའོ། །རྫོགས་པའི་སངས་རྒྱས་རྐང་གཉིས་གཙོས། །ཨ་ནི་འཚོ་བ་ཡིན་པར་གསུངས། །ཞེས་པ་ནི་ཡི་གེ་ཨ་དེ་ཀུན་རྫོབ་དང་དོན་དམ་པ་གཉི་གར་ཐམས་ཅད་ཀྱི་
[83b.5]སྲོག་སྟེ། ཀུན་རྫོབ་ཏུ་ཡང་གོང་དུ་བཤད་པའི་ཚུལ་གྱིས་ཨ་དེ་མེད་ན་ཀ་ལ་སོགས་པ་སྨྲར་མེད་པས་ཐམས་ཅད་ཀྱི་སྲོག་ཅེས་བྱ་ལ། དོན་དམ་པར་ནི་ཆོས་ཐམས་ཅད་གཟོད་མ་ནས་མ་སྐྱེས་པར་རྟོག་པའི་ཡེ་ཤེས་འབྱུང་བས་སྲོག་ཅེས་བྱའོ། །དེ་ལྟར་སྲོག་ཡིན་པར་ང་འབའ་
[83b.6]ཞིག་གིས་བཤད་པ་མ་ཡིན་གྱི། སྔོན་གྱི་སངས་རྒྱས་རྣམས་ཀྱིས་ཀྱང་བཤད་པའོ། །དེ་བས་འདི་ཀུན་ཐམས་ཅད་དེ། །ཞེས་པ་ནི་དེ་ལྟར་ཨ་དེ་སྲོག་ཡིན་པས་ཀ་ལ་སོགས་པའི་དངོས་པོ་ཐམས་ཅད་འདི་ཡིན་ནོ་ཞེས་པའོ། །ཇི་ལྟར་ཡིན་ཞེ་ན། ཡན་ལག་ཀུན་ལ་རྣམ་པར་
[83b.7]གནས། །ཞེས་གསུངས་ཏེ་ཨ་དེ་ཀ་ལ་སོགས་པའི་འབྲུ་རྣམས་ལ་གནས་ཞེས་པའོ། །ཡན་ལག་རྣམས་ཀྱང་ཅི་རིགས་པར། །རྟག་པར་ཀུན་དུ་རིག་པར་གྱིས། །ཞེས་པ་ནི་ཀ་ལ་སོགས་པའི་ཡན་ལག་རྣམས་ཀྱང་ཇི་ལྟར་རིགས་པར་སྔགས་ཀུན་ལ་རྟག་ཏུ་གནས་པར་ཤེས་
[84a]
[84a.1]པར་བྱའོ། །ཡི་གེ་རྣམས་ཀྱིས་ཐམས་ཅད་ཁྱབ། །ཅེས་པ་ཡང་དེ་ཉིད་ཀྱི་སྣོད་དུ་གསུངས་པ་སྟེ། ཀ་ལ་སོགས་པའི་ཡི་གེ་རྣམས་ཀྱིས་སྔགས་ཀྱི་ཚིག་ཐམས་ཅད་དུ་ཁྱབ་ཅེས་པའོ། །ཡི་གེ་རྣམས་ཀྱང་དེ་ཡིས་ཁྱབ། །ཅེས་པ་ནི་ཨ་དེས་ཀ་ལ་སོགས་པའི་
[84a.2]ཡི་གེ་རྣམས་ལ་ཁྱབ་ཅེས་པའོ། །ཡི་གེ་རྣམས་ལས་སྒྲ་འབྱུང་བ། །ཆ་དང་ཆ་ལས་བྱུང་བའོ། །ཞེས་པ་ནི་ཀ་ལ་སོགས་པའི་ཡི་གེའི་སྒྲ་རྣམས་ལས་ཆོས་ཐམས་ཅད་དགོས་པ་དང་བྲལ་བའོ་ཞེས་པ་ལ་སོགས་སྒྲའི་ཕྱོགས་གཅིག་པ་རྣམས་འབྱུང་ཞེས་པའོ། །དེ་བས་
[84a.3]འདི་ཀུན་ཐམས་ཅད་དེ། །ལུས་ནི་སྣ་ཚོགས་ལས་བྱུང་བའོ། །ཞེས་པས་ནི་དེ་བས་ཨ་དེ་ནི་ཀ་ལ་སོགས་པའི་དངོས་པོ་ཐམས་ཅད་དེ། ཀ་ལ་སོགས་པའི་དངོས་པོ་དེ་རྣམས་ཀྱང་ལྷ་ཐམས་ཅད་ཀྱི་ས་བོན་ཡིན་པས་ལྷའི་གཟུགས་རྣམས་སྣ་ཚོགས་པའི་ཡི་གེ་དེ་རྣམས་ཇི་ལྟར་
[84a.4]རིགས་པར་སྦྱར་བ་ལས་འབྱུང་ཞེས་པའོ། །དེ་ཡི་འགོད་པ་ཡང་དག་བསྟན། །ཞེས་པ་ནས། དེ་ནི་སློབ་དཔོན་ཡིན་པར་བཤད། །ཅེས་པའི་བར་གྱིས་ཡི་གེ་སུམ་ཅུ་རྩ་གཉིས་པོ་དེ་དག་ཐམས་ཅད་སློབ་དཔོན་གྱི་ལུས་ལ་འགོད་པ་བཤད་དེ། དེ་ཡི་འགོད་པ་ཡང་དག་
[84a.5]བསྟན། །ཞེས་པ་ནི་ཡི་གེ་ཨ་དེ་སྙིང་གར་འགོད་པར་སྔར་བཤད་ཟིན་ཏོ་ཞེས་པའོ། །སྙིང་པོ་དག་ནི་དེ་བས་ཉོན། །ཞེས་པ་ནི་སྙིང་པོ་ཞེས་པའི་ཚིག་ཨ་འབའ་ཞིག་ལ་བྱ་བ་མ་ཡིན་གྱི། །སེམས་ནི་མགུ་ནས་ངེས་གྱུར་པ། །དེ་ནི་སྙིང་ཞེས་བཤད་པ་ཡིན། །དེར་གནས་
[84a.6]པ་ཡི་གསང་སྔགས་རྣམས། །འབྲས་བུ་རྒྱ་ཆེར་སྟེར་བར་འགྱུར། །ཞེས་བཤད་པའི་ཚུལ་དུ་རིག་པར་བྱ་སྟེ། ཡི་གེ་འདི་རྣམས་ལུས་ལ་བཀོད་པ་ཙམ་གྱིས་ཆོག་པ་མ་ཡིན་གྱི་སོ་སོའི་སྒྲ་དེ་ཁོ་ན་ཉིད་སེམས་ཚིམ་ཞིང་མགུ་བའི་བར་དུ་བསྒོམ་པར་བྱ་བ་ཉོན་ཅིག་
[84a.7]ཅེས་པའོ། །སྙིང་གར་སྙིང་པོ་བཞག་ནས་ནི། །ཡན་ལག་རྣམས་ལ་ཡན་ལག་དགོད། །ཅེས་པ་ནི། སྙིང་གར་ཡི་གེ་ཨ་བཀོད་ལ། །ཡན་ལག་རྣམས་སུ་ཀ་ལ་སོགས་པའི་ཡིག་འབྲུ་རྣམས། ཀ་ནི་ལྐོག་མར་ཤེས་པར་བྱ། །ཞེས་པ་ལ་སོགས་པ་འོག་ནས་འབྱུང་
[84b]
[84b.1]བའི་རིམ་པ་བཞིན་དུ་དགོད་ཅེས་པའོ། །བློ་ལྡན་རྣལ་འབྱོར་སྟན་འདུག་སྟེ། །བདག་ལུས་རྫོགས་སངས་རྒྱས་ཀྱི་སྐུ། །བྱས་ནས་དེ་བཞིན་གཤེགས་པ་རྣམས། །དྲན་པར་བྱས་ཏེ་འདི་ཀུན་བྱ། །ཞེས་པ་ནི་སློབ་དཔོན་བདག་གི་ལུས་ཀུན་དུ་སངས་རྒྱས་པའི་སྐུར་བསྒྱུར་ཏེ། 
[84b.2]ཡི་གེ་འདི་ཐམས་ཅད་དགོད་པར་བྱའོ་ཞེས་པའོ། །བློ་ལྡན་རྣལ་འབྱོར་སྟན་འདུག་སྟེ། དེ་བཞིན་གཤེགས་པ་རྣམས་དྲན་པར་བྱས་ཏེ་ཞེས་པ་ནི་དེ་བཞིན་གཤེགས་པ་རྣམས་ལ་ཕྱག་བྱས་ལ་རྣལ་འབྱོར་གྱིས་སྐྱིལ་མོ་ཀྲུང་བཅས་ཏེ་ལུས་དང་སེམས་མཉམ་པར་གཞག་ནས་ད་
[84b.3]ལྟ་སྨོས་པ་རྣམས་བྱ་ཞེས་པའོ། །གང་གི་ཡེ་ཤེས་རྒྱ་ཆེན་དེ། །ཆོ་ག་བཞིན་དུ་ཤེས་གྱུར་ན། །དེའི་ཚེ་སངས་རྒྱས་མཐུ་ཆེན་གྱིས། །དེ་ནི་སློབ་དཔོན་ཡིན་པར་བཤད། །ཅེས་པ་ནི་དེ་ལྟར་ཡི་གེ་རྣམས་བཀོད་ཅིང་དེ་རྣམས་ཀྱི་སྒྲའི་དེ་ཁོ་ན་ཉིད་སྟོང་པ་ཉིད་རྟོགས་པའི་
[84b.4]ཡེ་ཤེས་རྒྱ་ཆེན་པོ་དེ་དག་ཆོ་ག་བཞིན་དུ་བྱས་ནས་ཤེས་པར་གྱུར་ན་ཀུན་དུ་སངས་རྒྱས་པ་རྣམས་ཀྱིས་སློབ་དཔོན་ནོ་ཞེས་གསུངས་སོ། །དེ་བས་དེ་ཉིད་དེ་བཞིན་གཤེགས། །ཞེས་པ་ནས། དཔལ་ལྡན་སྔགས་རྒྱལ་རྡོ་རྗེ་འཛིན། །ཞེས་པའི་བར་གྱིས་དེའི་རྗེས་སུ་
[84b.5]བསྔགས་པ་བཤད་པ་སྟེ། དེ་ལ་སངས་རྒྱས་ལ་སོགས་པ་གྲུབ་པའི་རྒྱུ་ཡང་རྣམ་པ་གཉིས་ཏེ། བསོད་ནམས་དང་ཡེ་ཤེས་སོ། །དེ་ལ་སྦྱིན་པ་ལ་སོགས་པའི་བསོད་ནམས་ནི་བརྒྱུད་པའི་རྒྱུའོ། །ཡེ་ཤེས་ནི་དངོས་ཀྱི་རྒྱུ་སྟེ། དེ་ལ་འདིར་སྔགས་ཀྱི་ཡི་གེ་དེ་རྣམས་ཀྱི་སྒྲའི་
[84b.6]དེ་ཁོ་ན་ཉིད་སྟོང་པ་ཉིད་རྟོགས་པར་བྱེད་པའི་ཡེ་ཤེས་མངོན་དུ་བྱས་པ་འདི་ནི་དངོས་ཀྱི་རྒྱུའོ། །དེ་བཞིན་གཤེགས་ཞེས་བྱ་བ་ལ་སོགས་པ་སྟོང་པ་ནི་སློབ་དཔོན་དེ་མོས་པའི་ས་ལ་གནས་པ་ཡིན་པས་དེ་བཞིན་གཤེགས་པ་མ་ཡིན་ཀྱང་དེ་བཞིན་གཤེགས་པ་ལ་སོགས་
[84b.7]པར་འགྱུར་བའི་རྒྱུ་བྱེད་པས་ན་རྒྱུ་ལ་འབྲས་བུའི་མིང་གིས་བཏགས་པར་ཤེས་པར་བྱའོ། །དེ་བཞིན་དུ་ཆར་ཆུ་མོད་ཅིང་མྱུ་གུ་བཟང་ན་འབྲས་བུ་མ་གྲུབ་ཀྱང་ལོ་ལེགས་སོ་ཞེས་པ་ལ་སོགས་པ་འཇིག་རྟེན་ན་སྣང་ངོ་། །རྗེས་སུ་བསྔགས་པ་ཡང་རྣམ་པ་བཞིའི་སྒོ་
[85a]
[85a.1]ནས་ཏེ། འཇིག་རྟེན་ལས་འདས་པའི་ལྷ་རྣམས་ཏེ། འཇིག་རྟེན་གྱི་ལྷ་རྣམས་དང་། འཇིག་རྟེན་ལས་འདས་པའི་མི་རྣམས་དང་། འཇིག་རྟེན་གྱི་མི་རྣམས་སོ། །འཇིག་རྟེན་ལས་འདས་པའི་ལྷ་རྣམས་ནི། དེ་བས་དེ་ཉིད་དེ་བཞིན་གཤེགས། །དེ་ཉིད་
[85a.2]རྫོགས་སངས་རྒྱས་ཞེས་བྱ། །ཞེས་པ་ལ་སོགས་པའོ། །འཇིག་རྟེན་གྱི་ལྷ་རྣམས་ནི། ཚངས་དང་ཁྱབ་འཇུག་དབང་ཕྱུག་ཆེ། །ཞེས་པ་ལ་སོགས་པའོ། །འཇིག་རྟེན་གྱི་མི་ནི། །བྲམ་ཟེ་དང་ནི་ཁྲུས་བྱེད་ཉིད། །ཚངས་པར་སྤྱོད་པ་ཞེས་ཀྱང་བྱ། །ཞེས་པའོ། །འཇིག་རྟེན་
[85a.3]ལས་འདས་པའི་མི་ནི། །དགེ་སློང་དཔལ་ལྡན་ཟག་པ་ཟད། །ཅེས་པའོ། །གསང་བ་ཐམས་ཅད་འཛིན་པའོ། །ཞེས་པ་ནི་བདག་གི་ལུས་ལྷའི་གཟུགས་སུ་བསྒྱུར་བ་དང་ངག་གི་རང་བཞིན་གྱི་ཡི་གེ་རྣམས་བདག་གི་ལུས་ལ་ཚང་བ་དང་ཡི་གེ་དེ་རྣམས་ཀྱི་སྒྲ་དེ་ཁོ་ན་ཉིད་ལ་དམིགས་
[85a.4]པའི་ཡེ་ཤེས་དང་ལྡན་པས་ལུས་དང་ངག་དང་ཡིད་གསུམ་གྱི་གསང་བ་ཐམས་ཅད་འཛིན་པའོ། །ཆོས་ཀུན་དབང་ཕྱུག་གཙོ་བོ་སྟེ། །ཞེས་པའི་ལུང་དང་རྟོགས་པའི་ཆོས་ཉིད་ག་ལ་དབང་དུ་གྱུར་པ་ཞེས་པའོ། །གང་ཞིག་བྱང་ཆུབ་སེམས་བརྟན་ཞིང་། །སྒྲ་ཤེས་པ་ནི་ལྷུར་ལེན་
[85a.5]གང་། །ཞེས་པ་ནི་དེ་སངས་རྒྱས་དང་བྱང་ཆུབ་སེམས་དཔའ་ལ་སོགས་པར་འགྱུར་བ་ནི་ལུས་ལ་ཡི་གེ་བཀོད་པ་ཙམ་གྱིས་འགྱུར་བ་མ་ཡིན་གྱི། བྱང་ཆུབ་ཀྱི་སེམས་བརྟན་ཞིང་ཡི་གེ་རྣམས་ཀྱི་སྒྲའི་དེ་ཁོ་ན་ཉིད་ཀྱི་ཡེ་ཤེས་བསྒོམ་པ་ལ་བརྩོན་ན་ཇི་སྐད་སྨོས་པ་དེ་རྣམས་སུ་འགྱུར་
[85a.6]ཞེས་པའོ། །དེ་ནི་སློབ་དཔོན་གྱི་ཏིང་ངེ་འཛིན་ཏེ་དང་པོའོ། །སྨིན་མཚམས་དབུས་སུ་ཡི་གེ་ཧཱུཾ། །ཞེས་པ་ནས། མཐའ་དག་ངས་ནི་རབ་ཏུ་ཁྱབ། །ཅེས་པའི་བར་ནི་སློབ་དཔོན་གྱི་ཏིང་ངེ་འཛིན་གཉིས་པ་སྟེ་རིགས་གསུམ་གྱི་སྟེང་དུ་དགོད་པའོ། །སྨིན་མཚམས་དབུས་སུ་ཡི་གེ་
[85a.7]ཧཱུཾ། །ཞེས་པ་ནི་སྔ་མ་བཞིན་དུ་སློབ་དཔོན་བཅོམ་ལྡན་འདས་རྣམ་པར་སྣང་མཛད་ཀྱི་སྐུར་བསྒྱུར་ཏེ། སྨིན་མཚམས་སུ་ཕྱག་ན་རྡོ་རྗེའི་སྙིང་པོ་ཡི་གེ་ཧཱུཾ་རང་གིས་དཀྱིལ་འཁོར་ལ་གཞག་པར་བསམ་མོ། །བྲང་དུ་ཡི་གེ་ས་ཞེས་བྱ། །ཕྱག་ན་པདྨའི་གཞི་ཞེས་བྱ། །ཞེས་པ་ནི་
[85b]
[85b.1]སྤྱན་རས་གཟིགས་ཀྱི་དབང་པོའི་སྙིང་པོ་སྟེ། ཟླ་བའི་དཀྱིལ་འཁོར་དང་བཅས་ཏེ་བྲང་མཁར་བསམ་ཞེས་པའོ། །ད་ནི་སྙིང་གའི་གནས་གཞག་པ། །ཞེས་པ་ནི་བཅོམ་ལྡན་འདས་ཉིད་ཀྱི་སྙིང་པོ་ཨ་དེ་རང་གི་སྙིང་གའི་དཀྱིལ་འཁོར་ལ་བསམ་ཞེས་པའོ། །ཀུན་གྱི་རྗེ་སྟེ་དབང་
[85b.2]ཕྱུག་ཡིན། །རྒྱུ་དང་མི་རྒྱུ་སྣ་ཚོགས་པ། །མཐའ་དག་ངས་ནི་རབ་ཏུ་ཁྱབ། །ཅེས་པ་ནི་སྙིང་པོ་དེའི་ཡོན་ཏན་བསྔགས་པ་སྟེ། །རྒྱུ་བ་ནི་མི་ལ་སོགས་པའི་སེམས་ཅན་ནོ། །མི་རྒྱུ་བ་ནི་ས་དང་ཤིང་ལ་སོགས་པ་སྟེ་དེ་དག་ཐམས་ཅད་ཁྱབ་ཅེས་པའོ། །ཨ་ཞེས་བྱ་བ་སྲོག་གི་
[85b.3]མཆོག །ཅེས་པ་ནས། འཆི་འཕོ་མེད་པའི་གོ་འཕང་འཐོབ། །ཅེས་པའི་བར་ནི་སློབ་དཔོན་གྱི་ཏིང་ངེ་འཛིན་གསུམ་པ་སྟེ། དཔའ་བོ་ཆེན་པོའི་སྙིང་པོ་རྣམས་ལས་ཨའི་ཡི་གེ་སྲོག་གི་མཆོག་ཡིན་པས་བདག་གི་ཁོང་དུ་དབུགས་ཡས་མན་དུ་རྒྱུ་བ་དང་ལྷན་ཅིག་ཏུ་སྔར་བཤད་
[85b.4]པ་བཞིན་དུ་བསམ་མོ། །བ་ཞེས་བྱ་བ་ཚིག་ཏུ་བཤད། །ཅེས་པ་ནི་ཡི་གེ་མ་ཚིག་གི་རང་བཞིན་ཡིན་པས་ཁར་བསམ་མོ་ཞེས་པའོ། །ར་ཞེས་བྱ་བ་མེ་ཞེས་བརྗོད། །ཅེས་པ་ནི་ཡི་གེ་ར་དེ་རང་གི་དཀྱིལ་འཁོར་དང་བཅས་པར་བསམ་མོ། །ཧཱུཾ་ཞེས་བྱ་བ་ཁྲོ་བོར་བཤད། །ཅེས་པ་ནི་
[85b.5]སྨིན་མཚམས་སུ་ཡི་གེ་ཧཱུཾ་དཀྱིལ་འཁོར་དང་བཅས་པར་བསམ་མོ། །ཁ་ནི་ནམ་མཁའ་ཤེས་པར་བྱ། །ཀླད་ཀོར་སྟོང་པའི་མཆོག་ཅེས་བྱ། །ཞེས་པ་ནི་ཡི་གེ་ཁ་ཀླད་ཀོར་དང་བཅས་པ་ཀླད་པའི་སྟེང་དུ་བསམས་ཏེ། ཁ་ནི་ཆོས་ཐམས་ཅད་ནམ་མཁའ་ལྟ་བུའི་མཚན་ཉིད་དུ་སྟོན་
[85b.6]པའོ། །ཀླད་ཀོར་ཡང་སྟོང་པའི་རང་བཞིན་ཞེས་པའོ། །གང་ཤེས་སློབ་དཔོན་ཞེས་བྱ་བ། །འདི་ནི་ཡང་དག་དམ་པ་ཡིན། །ཞེས་པ་ནི་གོང་དུ་སྨོས་པའི་ཡི་གེ་རྣམས་ཀྱི་སྒྲའི་དེ་ཁོ་ན་ཉིད་དང་དགོས་པ་རྣམས་གང་གིས་ཤེས་པ་དེ་ནི་སློབ་དཔོན་ཞེས་བྱའོ་ཞེས་པའོ། །དེ་བས་
[85b.7]རྣམ་པ་ཐམས་ཅད་དུ། །རྫོགས་སངས་རྒྱས་བསྔགས་ཤེས་འདི་ལ། །རྟག་ཏུ་བརྩོན་པར་བྱས་ན་ནི། །འཆི་འཕོ་མེད་པའི་གོ་འཕང་འཐོབ། །ཅེས་པ་ནི་དེ་དག་ནི་རྗེས་སུ་བསྔགས་པ་སྟེ། སྙིང་པོ་དེ་རྣམས་འབའ་ཞིག་གིས་བཤད་པ་མ་ཡིན་གྱི། སྔོན་གྱི་སངས་
[86a]
[86a.1]རྒྱས་རྣམས་ཀྱིས་ཀྱང་གསུངས་ཏེ། དེ་བས་ན་རྣམ་བ་ཐམས་ཅད་དུ་དེ་དག་གི་སྒྲའི་དེ་ཁོ་ན་ཉིད་སྟོང་པ་ལ་སོགས་པས་རྟག་ཏུ་ནན་ཏན་བྱས་ན་སངས་རྒྱས་ཀྱི་གོ་འཕང་འཐོབ་པོ་ཞེས་པའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་
[86a.2]སྤྲུལ་པ་བྱིན་གྱིས་རློབ་པ་ལས། སློབ་དཔོན་གྱི་དེ་ཁོ་ན་ཉིད་ཞེས་པ་རིམ་པར་ཕྱེ་བ་རྒྱས་པའོ།། །།ཀ་ནི་ལྐོག་མར་ཤེས་པར་བྱ། །ཞེས་པ་ནས། ངེས་པ་ཐམས་ཅད་མཁྱེན་པ་བཞིན། །ཞེས་པའི་བར་དུ་ཡི་གེ་དགོད་པ་རིམ་པར་ཕྱེ་བ་གསུངས་པ་ནི་གོང་དུ། 
[86a.3]ཡན་ལག་རྣམས་ལ་ཡན་ལག་དགོད། །ཅེས་སྤྱིར་སྨོས་པ་དེ་ལ་ཀ་ལ་སོགས་པའི་ཡན་ལག་གང་རྣམས་ལུས་ཀྱི་ཡན་ལག་གང་དང་གང་དུ་དགོད་པའི་གནས་འཆད་པར་གསུངས་པ་སྟེ། ཡི་གེ་སུམ་ཅུ་རྩ་གཉིས་པོ་འདི་རྣམས་བཀོད་པ་ནི་སྐྱེས་བུ་ཆེན་པོའི་མཚན་
[86a.4]སུམ་ཅུ་རྩ་གཉིས་སུ་སྦྱར་རོ། །དེ་ལ་སློབ་དཔོན་གྱི་ཏིང་ངེ་འཛིན་དང་དེ་ནི་སྙིང་རྗེ་ཆེན་པོ་འབྱུང་བའི་དཀྱིལ་འཁོར་གྱི་དུས་སུ་སྦྱར་ཞིང་། གཉིས་པ་ནི་ཡི་གེ་འཁོར་ལོ་བསྐོར་བའི་དཀྱིལ་འཁོར་གྱི་དུས་དང་སྦྱར་ལ། གསུམ་པ་ནི་གསང་བའི་དཀྱིལ་འཁོར་གྱི་ཚེ་ན་སྦྱར་
[86a.5]བར་ཤེས་པར་བྱའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། ཡི་གེ་དགོད་པ་རིམ་པར་ཕྱེ་བ་རྒྱས་པའོ།། །།དེ་ནས་གཞན་ཡང་བཅོམ་ལྡན་འདས་ལ་གསང་བ་པའི་བདག་པོ་ཕྱག་ན་རྡོ་རྗེས་
[86a.6]འདི་སྐད་ཅེས་གསོལ་ཏོ་ཞེས་པ་ལ་སོགས་པ་ནི་བྱང་ཆུབ་སེམས་དཔའི་བསླབ་པ་ཐབས་དང་ལྡན་པའི་དགེ་བ་བཅུའི་ལས་ཀྱི་ལམ་བཤད་པའོ། །དེ་ལ་གསང་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པ་རྣམས་ཀྱི་བསླབ་པ་ཐུན་མོང་མ་ཡིན་པ་དམ་ཚིག་གི་
[86a.7]མཚན་ཉིད་ནི་སྔར་བཤད་ཟིན་ཏེ། འདིར་ནི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་ཆུབ་སེམས་དཔའ་དང་སྔགས་ལ་སྤྱོད་པའི་བྱང་ཆུབ་སེམས་དཔའ་གཉིས་ཀའི་སྤྱིའི་བསླབ་པ་ཐབས་དང་ལྡན་པ་བཤད་པར་ཤེས་པར་བྱའོ། །དེ་ལ་བྱང་ཆུབ་སེམས་དཔའ་ཞེས་པ་དེ་བཞིན་
[86b]
[86b.1]ཉིད་གྱི་བྱང་ཆུབ་དེ་ཁོང་དུ་ཆུད་པར་འདོད་པའི་བསམ་པ་དང་ལྡན་པ་ལ་ནི་བྱང་ཆུབ་སེམས་དཔའ་ཞེས་བྱའོ། །སེམས་དཔའ་ཆེན་པོ་ནི་ཆོས་ཐམས་ཅད་སྒྱུ་མ་ལྟ་བུར་ཤེས་ཏེ། གང་ཡང་དངོས་པོ་ཡོད་པ་མ་ཡིན་གྱི། འོན་ཀྱང་ཀུན་རྫོབ་ཏུ་རྒྱུ་དང་འབྲས་བུ་ངེས་པའི་ཚུལ་གྱིས་
[86b.2]ཀུན་རྫོབ་ཉིད་དུ་དོན་བྱེད་པ་སྒྱུ་མ་ལྟ་བུར་རྟོགས་ནས་སེམས་ཅན་ཡོངས་སུ་བསྒྲལ་བའི་ཕྱིར་ཐབས་དང་བཅས་པའི་བསླབ་པ་ལ་སློབ་པ་ནི་སེམས་དཔའ་ཆེན་པོ་ཞེས་བྱའོ། །སྐབས་འདིར་ཡང་བསླབ་པ་དེ་ལྟ་བུ་ལ་སོགས་པ་བཤད་པ་ལ་དགོངས་ནས་བྱང་ཆུབ་སེམས་དཔའ་སེམས་
[86b.3]དཔའ་ཆེན་པོ་རྣམས་ཁྱད་པར་དུ་སྨོས། བསླབ་པ་བཞི་ཞེས་པ་ནི་འོག་ནས་འབྱུང་བའི་དགེ་བ་བཅུའི་ཚུལ་ལ་འཇུག་པ་དང་། མི་དགེ་བ་བཅུ་ལས་ལྡོག་པའི་མཚན་ཉིད་ལ་བྱའོ། །ཐབས་དང་ཤེས་རབ་ཀྱིས་ཡོངས་སུ་ཟིན་པ་ཞེས་པ་ནི་ཤེས་རབ་ནི་ཆོས་ཐམས་ཅད་གཟོད་
[86b.4]མ་ནས་མ་སྐྱེས་པར་རྟོག་པའི་མཚན་ཉིད་ཡིན་ལ། ཐབས་ནི་ཆོས་ཐམས་ཅད་གཟོད་མ་ནས་མ་སྐྱེས་ཤིང་དངོས་པོ་མེད་པར་རྟོག་ཀྱང་སྒྱུ་མ་ལྟ་བུའི་ཚུལ་དུ་ཐབས་ཀྱི་སྒོ་ནས་ཀུན་རྫོབ་ཏུ་བསླབ་པ་འདི་ལྟ་བུ་དང་འཁོར་གསུམ་ཡོངས་སུ་དག་པའི་སྦྱིན་པ་ལ་སོགས་པ་ཀུན་ཏུ་སྤྱད་
[86b.5]པ་ལ་བྱའོ། །ཡང་ན་ཐབས་དང་ཤེས་རབ་ཀྱིས་ཡོངས་སུ་ཟིན་པ་ཞེས་པ་ནི་མི་དགེ་བ་བཅུའི་དངོས་པོ་མི་སྤྱོད་པར་བྱ་བ་ལ་འཕགས་པ་ཉན་ཐོས་རྣམས་ལྟར་ཐབས་མེད་པ་མ་ཡིན་གྱི། ཤེས་རབ་(གྱིས་,ཀྱིས་)དོན་ཆེན་པོ་མཐོང་ན་སེམས་ཅན་ལ་རྒྱུ་མེད་པར་བདག་ཉིད་སེམས་ཅན་ལ་སྦྱིན་
[86b.6]པས་ངན་སོང་དུ་འགྱུར་བ་ལས་ཁས་བླངས་ཏེ་སྤྱོད་པར་མི་བྱ་བའི་དངོས་པོ་སྤྱོད་པ་ལ་ཡང་ཐབས་དང་ཤེས་རབ་ཀྱིས་ཡོངས་སུ་ཟིན་པའི་བསླབ་པ་ཞེས་བྱའོ། །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཐེ་ཚོམ་དང་ཡིད་གཉིས་མ་མཆིས་ཤིང་འཁོར་བ་ན་འཁོར་
[86b.7]བའི་ཚེ་ཉམས་པར་མི་འགྱུར་བ་བཤད་དུ་གསོལ་ཞེས་པ་ལས་བྱང་ཆུབ་སེམས་དཔའ་སེམས་དཔའ་ཆེན་པོ་ནི་བཤད་ཟིན་ཏོ། །ཐེ་ཚོམ་དང་ཡིད་གཉིས་མ་མཆིས་པ་ནི་བཅོམ་ལྡན་འདས་ཀྱིས་ཇི་སྐད་དུ་བཤད་པའི་ལུང་མ་ཡིན་ནོ་སྙམ་པའི་ཡིད་གཉིས་མེད་པ་དང་ཡིན་ནམ་མ་
[87a]
[87a.1]ཡིན་གཏོལ་མེད་པའི་ཐེ་ཚོམ་མི་སྐྱེ་བའི་བྱང་ཆུབ་སེམས་དཔའ་དེ་རྣམས་བསླབ་པ་དེ་དང་ལྡན་པས་འཁོར་ན་འཁོར་ཀྱང་ངན་སོང་ལ་སོགས་པར་ལྟུང་ཞིང་ཉོན་མོངས་པར་མི་འགྱུར་བ་དེ་བཤད་དུ་གསོལ་ཞེས་པའོ། །དེ་བཞིན་གཤེགས་པའི་སྤྱན་གྱིས་ཆོས་
[87a.2]དབྱིངས་ཐམས་ཅད་ལ་གཟིགས་ནས་ཞེས་པ་ནི་དེ་བཞིན་གཤེགས་པའི་སྤྱན་ནི་སངས་རྒྱས་ཀྱི་ཡེ་ཤེས་ལ་བྱ་ལ། ཆོས་ཀྱི་དབྱིངས་ནི་སེམས་ཅན་གྱི་ཁམས་ལ་བྱ་སྟེ། སངས་རྒྱས་ཀྱི་ཡེ་ཤེས་དེས་སེམས་ཅན་གྱི་ཁམས་ཐམས་ཅད་དུ་སེམས་ཅན་འདི་རྣམས་ལས་གང་ནི་
[87a.3]སྡུག་བསྔལ་ལ་སུ་ཞིག་བདེ་བ་དང་ལྡན་ཞེས་གཟིགས་པའམ། སེམས་ཅན་འདི་རྣམས་ལས་དགེ་བ་དང་ཉེས་པར་སྤྱོད་པའི་རྒྱུ་གང་དང་གང་གིས་བདེ་བ་དང་སྡུག་བསྔལ་འདི་ལྟ་བུར་འགྱུར་སྙམ་དུ་གཟིགས་པའོ། །བྱང་ཆུབ་སེམས་དཔའི་སྤྱད་པ་སྤྱོད་པའི་ཚུལ་ལ་མཁས་པ་
[87a.4]བསྟན་པ་གང་ལ་གནས་ན་ཞེས་པ་ལ་བྱང་ཆུབ་སེམས་དཔའི་སྤྱད་པ་ནི་སྐབས་འདིར་ཐབས་དང་བཅས་པའི་བསླབ་པ་ལ་བྱ་ལ། ཚུལ་ནི་ཐོབ་པ་ལ་བྱ་བ་སྟེ་བསླབ་པ་འདིས་ཇི་ལྟར་འདོད་པའི་དོན་ཐོབ་པར་བྱེད་པའི་ཕྱིར་རོ། །མཁས་པ་ནི་ཐབས་དང་ཤེས་རབ་ཀྱིས་ཡོངས་སུ་ཟིན་པ། 
[87a.5]ཉན་ཐོས་ལྟར་མ་ཡིན་པ་གོང་དུ་བཤད་པའི་ཚུལ་ལྟ་བུར་བསླབ་པས་སོ། །གང་ལ་གནས་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཐེག་པ་ཆེན་པོ་རྟོག་པར་ཁོར་དུ་ཆུད་པར་འགྱུར་ཞེས་པ་ནི་བྱང་ཆུབ་སེམས་དཔའ་རྣམས་ཀྱི་སྤྱོད་པའི་ཚུལ་ལ་མཁས་པའི་ཐབས་དང་ཤེས་
[87a.6]རབ་ཀྱིས་ཡོངས་སུ་ཟིན་པའི་བསླབ་པ་དེ་ལ་རབ་ཏུ་གནས་ན་དེ་བསླབ་པ་ལ་ཞུགས་པ་ཞེས་བྱ་སྟེ། དེ་ལ་བསླབ་པ་ལ་ཞུགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཐེག་པ་ཆེན་པོ་ལ་རབ་ཏུ་ཞུགས་པར་འགྱུར་བ་དེ་ཉོན་ཅིག་ཅེས་པའོ། །གསང་བ་པའི་བདག་
[87a.7]པོ་དེ་ལ་བྱང་ཆུབ་སེམས་དཔས་སྲོག་གཅོད་པ་དང་ཞེས་པ་ནས་ལོག་པར་ལྟ་བ་ལས་སླར་བཟློག་པར་བྱའོ་ཞེས་པའི་བར་གྱིས་མི་དགེ་བ་བཅུ་ལས་ལྡོག་པར་བྱ་བའི་མིང་རྣམས་སྨོས་པ་ཡིན་ལ། དེ་དག་གི་བཤད་པ་ནི་འོག་ནས་འཆད་པར་འགྱུར་རོ། །གསང་བ་པའི་བདག་པོས་
[87b]
[87b.1]གང་ལ་བསླབ་ན་སངས་རྒྱས་དང་བྱང་ཆུབ་སེམས་དཔའ་རྣམས་དང་སྤྱོད་པ་མཚུངས་པར་བསླབ་པར་འགྱུར་ལ་བྱང་ཆུབ་སེམས་དཔའི་བསླབ་པ་ནི་འདི་དག་ཡིན་ནོ་ཞེས་པ་ནི་གོང་དུ་སྨོས་པའི་བསླབ་པ་དེ་རྣམས་ལ་བསླབ་ན་སངས་རྒྱས་དང་བྱང་ཆུབ་སེམས་དཔའི་སྤྱོད་པ་རྣམས་ལ་
[87b.2]བསླབ་པ་ཡིན་པས་སངས་རྒྱས་དང་བྱང་ཆུབ་སེམས་དཔའི་གོ་འཕང་ཐོབ་སྟེ། དེ་བས་ན་བསླབ་པ་འདི་དག་ལ་བསླབ་ན་སངས་རྒྱས་དང་བྱང་ཆུབ་སེམས་དཔའ་རྣམས་ཀྱང་སྤྱད་པ་གཅིག་ལ་མཚུངས་པ་བསླབ་པར་ཤེས་པའོ། །དེ་ནས་ཡང་བཅོམ་ལྡན་འདས་ལ་གསང་བ་པའི་
[87b.3]བདག་པོ་ཕྱག་ན་རྡོ་རྗེས་འདི་སྐད་ཅེས་གསོལ་ཏོ་ཞེས་པ་ནས་ཐ་དད་དུ་བགྱི་བ་ནི་ཅི་ཞིག་མཆིས་ཞེས་པའི་བར་ནི་བྱང་ཆུབ་སེམས་དཔའ་རྣམས་དང་ཉན་ཐོས་དང་འཇིག་རྟེན་པ་ཐམས་ཅད་ལ་ཡང་བསླབ་པ་འདི་བཤད་ན་དེ་ལ་ཁྱད་པར་ཅི་མཆིས་ཞེས་ཕྱག་ན་རྡོ་རྗེས་ཞུས་པ་སྟེ། འཇིག་
[87b.4]རྟེན་པ་མུ་སྟེགས་བྱེད་ཅེས་པ་ནི་འཇིག་རྟེན་པ་ཕལ་བས་མི་བྱ་བའི་བསླབ་པའི་དངོས་པོ་ལ་སོགས་པ་བསྟན་པ་འདི་ལ་འཇུག་པའི་སྒོ་བྱེད་པ་རྣམས་ལ་བྱའོ། །ཁྱད་པར་ནི་ཅི་ཞིག་མཆིས་ཞེས་པ་ནི་བསླབ་པ་དེའི་རང་བཞིན་གྱི་ཁྱད་པར་དྲིས་པས་སོ། །ཐ་དད་དུ་བགྱི་བ་ནི་ཅི་ཞིག་
[87b.5]མཆིས་ཞེས་པ་ནི་རྒྱུ་དྲིས་པ་སྟེ་འོག་ནས་འཆད་པ་དང་སྦྱར་རོ། །གསང་བ་པའི་བདག་པོ་དེའི་ཕྱིར་རབ་ཏུ་རྣམ་པར་དབྱེ་བའི་ཚུལ་དང་ཚུལ་གཅིག་ཏུ་བསྟན་པའི་ཆོས་ཀྱི་རྣམ་གྲངས་བསྟན་གྱིས་ཉོན་ཅིག་ཅེས་པ་ནི་རབ་ཏུ་རྣམ་པར་དབྱེ་བ་ནི་འཇིག་རྟེན་པ་དང་ཉན་ཐོས་དང་བྱང་ཆུབ་
[87b.6]སེམས་དཔའ་རྣམས་ཀྱི་བསམ་པའི་ཚུལ་ནི་བྱེ་བྲག་འོག་ནས་བསྟན་པའི་ཚུལ་གྱིས་ཐ་དད་དོ། །ཚུལ་གཅིག་པ་ནི་དགེ་བ་བཅུའི་རང་བཞིན་དུ་མཚུངས་པར་བསྟན་པའི་ཕྱིར་རོ། །གསང་བ་པའི་བདག་པོ་དེ་ལ་ངས་གང་ཉན་ཐོས་རྣམས་ལ་བསླབ་པ་བསྟན་པ་གང་ཡིན་པ་དེ་ནི་
[87b.7]ཐབས་དང་ཤེས་རབ་ཏུ་མི་ལྡན་པ་བཀའ་སྒྲུབ་པར་བྱེད་པ་ཕྱོགས་གཅིག་ཤེས་པ་རྟོགས་པ་སྟེ། དེ་བས་ན་དེ་དག་དང་དགེ་བ་བཅུའི་ལས་ཀྱི་ལམ་དང་མཚུངས་པར་མི་འགྱུར་རོ་ཞེས་པ་ནི་འཕགས་པ་ཉན་ཐོས་རྣམས་སྟོན་པས་ཇི་སྐད་དུ་བསྟན་པའི་བཀའ་བཞིན་དུ་གྲུབ་པ་
[88a]
[88a.1]ཡིན་གྱི། བྱང་ཆུབ་སེམས་དཔའ་ལྟར་རང་གི་ཤེས་རབ་ཀྱིས་ལུང་དང་རིགས་པར་སྦྱར་ཞིང་འཕྲལ་ལ་ཇི་ལྟར་རིག་པར་མི་བྱེད་ལ། ཐབས་དང་ཤེས་རབ་མེད་ཅིང་གང་ཟག་ལ་བདག་མེད་པར་རྟོགས་པའི་ཕྱོགས་གཅིག་པའི་ཤེས་པ་ལ་གནས་པས་མཚུངས་
[88a.2]པར་མི་འགྱུར་རོ་ཞེས་པའོ། །འཇིག་རྟེན་པ་རྣམས་ནི་བདག་གི་དངོས་པོ་ལ་མངོན་པར་ཞེན་པ་དང་གཞན་གྱི་རྐྱེན་གྱིས་འཇུག་གོ་ཞེས་པ་ནི་འཇིག་རྟེན་པ་རྣམས་ནི་སྐྱེ་བ་དང་འཇིག་པ་དང་བདེ་བ་དང་སྡུག་བསྔལ་བ་དང་བསླབ་པའི་དངོས་པོ་ལ་སོགས་པ་ཐམས་ཅད་བདག་ཅེས་པའི་
[88a.3]དངོས་པོ་དེས་བྱའོ་ཞེས་པ་དང་བདག་ཅེས་པ་དེ་གཞན་གྱི་རྐྱེན་གྱིས་བསླབ་པ་ལ་འཇུག་པ་སྟེ། བདག་གོ་སྙམ་པའི་དངོས་པོ་ལ་བརྟེན་པས་མཉམ་པར་མི་འགྱུར་རོ་ཞེས་པའོ། །ཐེག་པ་ཆེན་པོས་འགྲོ་བའི་བྱང་ཆུབ་སེམས་དཔའ་རྣམས་ནི་ཆོས་ཐམས་ཅད་ཀྱི་མཉམ་པ་ཉིད་ལ་འཇུག་
[88a.4]པར་བྱ་བའི་ཕྱིར་ཞེས་པ་ནི་དོན་དམ་པར་ཆོས་ཐམས་ཅད་སྟོང་པ་ཉིད་ཀྱི་རང་བཞིན་ཉིད་དུ་མཉམ་པ་ཉིད་ལ་ཞུགས་ཤིང་ཀུན་རྫོབ་ཏུ་ཆོས་ཐམས་ཅད་སྒྱུ་མ་ལྟ་བུའི་རང་བཞིན་དུ་མཉམ་པ་ཉིད་ལ་ཞུགས་པའོ། །གཞན་གྱི་དྲིང་མི་འཇོག་ཅིང་ཞེས་པ་ནི་འཇིག་རྟེན་པ་བདག་ཏུ་རྟོག་པ་གཞན་གྱི་
[88a.5]རྐྱེན་གྱིས་འཇུག་པ་ལྟ་བུ་མ་ཡིན་ཞེས་པའོ། །ཐབས་དང་ཤེས་རབ་ཀྱིས་ཡོངས་སུ་ཟིན་པ་ཞེས་པ་ནི་གོང་དུ་བཤད་ཟིན་ཏོ། །བདག་དང་གཞན་གཉི་གའི་དོན་བྱེད་པ་ལ་འཇུག་གོ་ཞེས་པ་ནི་ཐབས་དང་ཤེས་རབ་ཀྱིས་ཡོངས་སུ་ཟིན་པའི་བསླབ་པ་དེ་ལྟ་བུ་ལ་བདག་ཀྱང་སྤྱོད་ལ་གཞན་
[88a.6]ཡང་བསྡུ་བ་རྣམ་པ་བཞིའི་སྒོ་ནས་བསྡུ་ཞིང་སྤྱོད་དུ་གཞུག་པ་ཞེས་པ་སྟེ། དེ་བས་ན་འཇིག་རྟེན་པ་དང་ཉན་ཐོས་དང་བྱང་ཆུབ་སེམས་དཔའ་རྣམས་ཀྱི་བསླབ་པ་དག་མཚུངས་པར་མི་འགྱུར་རོ་ཞེས་སྦྱར་རོ། །དེ་བས་ན་གསང་བ་པའི་བདག་པོ་བྱང་ཆུབ་སེམས་དཔའ་སེམས་དཔའ་
[88a.7]ཆེན་པོས་ཤེས་རབ་དང་ཐབས་ཀྱིས་ཡོངས་སུ་ཟིན་པར་ཆོས་ཐམས་ཅད་ལ་འཇུག་པའི་ཕྱིར་བརྩོན་པར་བྱའོ་ཞེས་པ་ནི་གོང་དུ་བཤད་པ་རྣམས་བསྡུས་པའི་ཚིག་སྟེ། འཇིག་རྟེན་པ་དང་ཉན་ཐོས་རྣམས་ཀྱི་བསླབ་པ་ཐབས་དང་ཤེས་རབ་མེད་པ་ལྟར་མ་ཡིན་པ་ཤེས་རབ་དང་ཐབས་སུ་ལྡན་པའི་
[88b]
[88b.1]ཚུལ་ཇི་སྐད་བཤད་པ་དེ་ལྟ་བུས་ཆོས་ཐམས་ཅད་ལ་སྦྱར་བར་བྱའོ་ཞེས་པའོ། །དེ་ནས་བཅོམ་ལྡན་འདས་ཀྱིས་བྱམས་པ་ཆེན་པོ་དང་ཐུགས་རྗེ་ཆེན་པོའི་སྤྱན་གྱིས་སེམས་ཅན་གྱི་ཁམས་རྣམས་ལ་གཟིགས་ནས་བྱང་ཆུབ་སེམས་དཔའ་ཕྱག་ན་རྡོ་རྗེ་ལ་བཀའ་སྩལ་པ་ཞེས་པ་ནི་གོང་དུ་བྱང་
[88b.2]ཆུབ་སེམས་དཔའི་བསླབ་པ་མིང་ཙམ་དུ་སྨོས་པ་རྣམས་རེ་རེ་ནས་ཞིབ་ཏུ་བཤད་པའི་ཕྱིར་བཀའ་སྩལ་པ་སྟེ། བྱམས་པ་ནི་སེམས་ཅན་ཐམས་ཅད་བདེ་བ་ལ་དགོད་པའི་མཚན་ཉིད་ཡིན་ལ་ཐུགས་རྗེ་ནི་སྡུག་བསྔལ་ལས་བྲལ་བའི་མཚན་ཉིད་དོ། །བྱམས་པ་དང་ཐུགས་རྗེ་དེ་དག་ཉིད་
[88b.3]བཅོམ་ལྡན་འདས་ཀྱི་སྤྱན་དེ་བྱམས་པས་ནི་སེམས་ཅན་གྱི་ཁམས་རྣམས་ལས་སུ་ཞིག་བདེ་བ་ལ་གཞག་པར་འོས་པ་དང་ཐུགས་རྗེས་ནི་སུ་ཞིག་སྡུག་བསྔལ་དང་བྲལ་བར་འོས་པ་གཟིགས་པའི་ཕྱིར་རོ། །སྐབས་གཞན་དུ་གསང་བ་པའི་བདག་པོ་ཕྱག་ན་རྡོ་རྗེས་ཞེས་སྨོས་
[88b.4]ལ། འདིར་བྱང་ཆུབ་སེམས་དཔའ་ཕྱག་ན་རྡོ་རྗེ་ཞེས་སྨོས་པ་ནི་བསླབ་པ་འདི་དག་བྱང་ཆུབ་སེམས་དཔའ་སྤྱིའི་ཡིན་པའི་ཕྱིར་རོ། །དེ་ལ་བྱང་ཆུབ་སེམས་དཔས་ཆེད་དུ་བསམས་ཏེ་སྲོག་གཅོད་པ་ལས་སླར་ལྡོག་པར་བྱའོ་ཞེས་པ་ནི་འདུལ་བ་ལ་སོགས་པའི་གཞུང་ལས་ཇི་སྐད་དུ་
[88b.5]གྲགས་པ་རྣམ་པ་ལྔ་དང་ལྡན་པའི་མཚན་ཉིད་སྤང་བར་བྱ་སྟེ། དབྱུག་པ་ནི་སྤང་ཞིང་འཁོན་དུ་འཛིན་པ་སྤང་བར་བྱའོ། །དེས་བདག་ལ་ཇི་ལྟ་བ་བཞིན་དུ་གཞན་གྱི་སྲོག་ཀྱང་བསྲུང་བར་བྱའོ་ཞེས་པ་ནི་མཚོན་ཆ་འཆང་བ་དང་འཁོན་དུ་བཟུང་ནས་དགྲར་བྱེད་པ་ནི་སྲོག་གཅོད་པའི་
[88b.6]ཡན་ལག་ཡིན་པས་དེ་དག་སྤང་བ་ནི་སྤོང་བའི་ཡན་ལག་ཡོངས་སུ་རྫོགས་པར་བྱ་བའི་ཕྱིར་རོ། །དེ་བཞིན་དུ་མ་བྱིན་པར་ལེན་པ་ལ་སོགས་པ་ལྷག་མ་རྣམས་ཀྱང་གཞུང་ལས་ཇི་སྐད་དུ་འབྱུང་བར་ཟད་དེ་སྐབས་སྐབས་ནས་སྤྱོད་པར་བྱ་བ་མ་ཡིན་པ་རྣམས་ལ་གནང་བ་ཡང་ཁྱིམ་
[88b.7]པའི་ཕྱོགས་སུ་གཏོགས་པའི་བྱང་ཆུབ་སེམས་དཔའ་རྣམས་ལ་བྱའི་རབ་ཏུ་བྱུང་བ་ནི་འདུལ་བའི་གཞུང་དང་འགལ་བས་མ་ཡིན་ནོ་ཞེས་བྱང་ཆུབ་སེམས་དཔའི་ཚུལ་ཁྲིམས་ཀྱི་ལེའུ་ལས་འབྱུང་ངོ་། །དེ་ནས་ཡང་བཅོམ་ལྡན་འདས་ལ་གསང་བ་པའི་བདག་པོ་ཕྱག་ན་རྡོ་རྗེས་
[89a]
[89a.1]འདི་སྐད་ཅེས་གསོལ་ཏོ་ཞེས་པ་ནས། ཇི་ལྟར་ལྟུང་བར་མི་འགྱུར་བ་དེ་བཤད་དུ་གསོལ་ཞེས་པའི་བར་ནི་གོད་དུ་བཤད་པའི་དགེ་བ་བཅུའི་དངོས་པོ་རྣམས་རྩ་བ་ཉམས་པ་དང་མི་ཉམས་པར་འགྱུར་བའི་བྱེ་བྲག་དྲིས་པ་སྟེ། དེ་ལ་རབ་ཏུ་བྱུང་བ་རྣམས་ཀྱི་སྡོམ་པ་
[89a.2]ནི་སོ་སོ་ཐར་པའི་སྐབས་སུ་བཤད་པས་འདིར་མི་གླེང་ལ། སྐབས་འདིར་ཁྱིམ་ན་གནས་པའི་བྱང་ཆུབ་སེམས་དཔའ་ལ་བྱ་བས་དེ་ཡང་རྣམ་པ་གཉིས་ཏེ། ཁྱིམ་ལྔའི་སྡོམ་པ་བླངས་པ་དང་སྡོམ་པ་མ་མནོས་པར་ཡི་དམ་དུ་བསྲུང་བའོ། །དེ་ལ་དགེ་བ་བཅུའི་ལས་ཀྱི་ལམ་འདི་
[89a.3]རྣམས་ཀྱི་སྡོམ་པ་ཉམས་པ་དང་ཞེས་པ་ནི་ཁྲིམས་ལྔའི་སྡོམ་པ་མནོས་པའི་བྱང་ཆུབ་སེམས་དཔའི་དགེ་བ་བཅུའི་ལས་ཀྱི་ལམ་རྣམས་ཀྱི་སྡོམ་པ་ཇི་ཙམ་གྱིས་མེད་པར་འགྱུར་བ་དེ་བཤད་དུ་གསོལ་ཞེས་པའོ། །ཤིན་ཏུ་རྩ་ནས་ཆད་པར་འགྱུར་བ་ཞེས་པ་ནི་ཁྲིམས་ལྔ་མ་མནོས་པར་
[89a.4]བདག་ཉིད་ཀྱིས་ཡི་དམ་དུ་བསྲུང་བ་ཇི་ཙམ་གྱིས་མེད་པར་འགྱུར་བ་དེ་བཤད་དུ་གསོལ་ཞེས་པའོ། །བཅོམ་ལྡན་འདས་བྱང་ཆུབ་སེམས་དཔའ་རྒྱལ་སྲིད་དབང་ཕྱུག་དང་ཁྱིམ་དང་ཆུང་མ་དང་བུ་དང་བུ་མོ་དང་ཉེ་དུ་དང་སྣག་གི་གཉེན་རྣམས་ཀྱིས་ཡོངས་སུ་བསྐོར་ཞིང་ལྷ་དང་མིའི་བདེ་བ་མྱོང་
[89a.5]བར་བགྱིད་ཀྱང་ལྟུང་བར་མི་འགྱུར་བ་དེ་བཤད་དུ་གསོལ་ཞེས་པ་ནི་གོང་མའི་ཚིག་ཉིད་རྒྱུ་མཚན་གྱིས་བཀྲོལ་ཏེ་བྱང་ཆུབ་སེམས་དཔའ་ཁྱིམ་ན་གནས་པ་ལ་བྱེ་བྲག་ཏུ་ཞུས་པ་སྟེ། ཁྱིམ་ན་གནས་པའི་བྱང་ཆུབ་སེམས་དཔའ་བུ་སྨད་དང་འཁོར་གྱིས་བསྐོར་ཞིང་ལྷ་དང་མིའི་ལོངས་
[89a.6]སྤྱོད་ལ་སྤྱོད་ཅིང་དབང་བྱེད་ཀྱང་དེ་རྣམས་ཀྱི་དབང་དུ་མི་འགྱུར་བས་ཐབས་མཁས་པས་དགེ་བ་བཅུའི་སྡོམ་པ་ལས་མི་ཉམས་ཞིང་ལྟུང་བར་མི་འགྱུར་བ་བཤད་དུ་གསོལ་ཞེས་ཞུས་པ་སྟེ། འོག་ནས་བཅོམ་ལྡན་འདས་ཀྱིས་སླར་གསུངས་པ་དང་སྦྱར་རོ། །དེ་ཡང་ཁྱིམ་ན་
[89a.7]གནས་པའི་བྱང་ཆུབ་སེམས་དཔའ་རྣམས་ལ་བྱེ་བྲག་ཏུ་ཕྱེ་སྟེ་བཤད་པ་སྟེ། ཐབས་དང་ཐབས་མཚུངས་སྣ་ཚོགས་ཀྱིས། །རྒྱལ་སྲིད་ལ་ནི་དབང་བྱེད་དོ། །ཞེས་པ་ནས། བཟོའི་གནས་རྣམ་པ་སྣ་ཚོགས་སྟོན་ཅིང་ཞེས་པའི་བར་ནི་རབ་ཏུ་བྱུང་བ་ནི་ཚེ་འདི་ཉིད་ཀྱི་འབད་ཅིང་
[89b]
[89b.1]རྩོལ་གྱི་ཁྱིམ་པའི་བྱང་ཆུབ་སེམས་དཔའ་ནི་དུས་དང་ཡུལ་ཆད་པ་མེད་དེ་ཚེ་འདི་འབའ་ཞིག་གི་མ་ཡིན་གྱི་ཚེ་རབས་དུ་མར་རྟོག་ཅིང་རྩོལ་བ་དང་ཐབས་སྣ་ཚོགས་པ་དུ་མའི་སྒོ་ནས་སངས་རྒྱས་ཀྱི་ཞིང་ལ་སོགས་པའི་ཡུལ་གང་དུ་སྐྱེས་ཀྱང་རུང་བར་རྩོལ་བའོ། །དེ་བས་ན། འདི་ལྟར་
[89b.2]ཐབས་ཀྱིས་ཡོངས་སུ་ཟིན་པར་ཞེས་བྱ་བ་ལ་སོགས་པ་གསུངས་པ་ཡིན་ནོ། །རོལ་མོ་ལ་སོགས་པ་དང་བཟོ་རྣམ་པ་མང་པོ་སྟོན་པ་ཡང་སེམས་ཅན་སོ་སོ་དང་རྗེས་སུ་མཐུན་པར་སྦྱར་ནས་བསྡུ་བ་རྣམ་པ་བཞིའི་སྒོ་ནས་བསྡུས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
[89b.3]གདོན་པའི་ཕྱིར་རོ། །དེ་ལ་སྲོག་གཅོད་པ་དང་ཞེས་པ་ནས་ལོག་པར་ལྟ་བ་རབ་ཏུ་སྤངས་པ་ཡིན་ཏེ་ཞེས་པའི་བར་ནི་བྱང་ཆུབ་སེམས་དཔའི་ཁྲིམས་ལྔ་པོའི་དངོས་པོ་སྨོས་པའོ། །བསླབ་པའི་གཞི་དེ་ལྔ་བཟུང་ནས། །ཞེས་པ་ནས་ཐབས་ཤེས་རབ་ཀྱིས་ཡོངས་སུ་ཟིན་པར་སྤྱོད་
[89b.4]ཅིང་ཞེས་པའི་བར་ནི་བསླབ་པ་དེ་རྣམས་ཀྱི་རྗེས་སུ་བསྔགས་པ་སྟེ། དེ་ལྟ་བུར་སློབ་པས་ལྟུང་བའི་རྩ་བ་བཞི་ནི་སྲོག་གི་ཕྱིར་ཡང་ཉམས་པར་མི་བྱའོ་ཞེས་པ་དང་སྦྱར་རོ། །ཁྱིམ་པའི་བྱང་ཆུབ་སེམས་དཔའ་ཇི་སྐད་སྨོས་པའི་བསླབ་པ་འདི་ལྔ་ལ་དད་པས་བསླབས་ན་སྔོན་གྱི་
[89b.5]དེ་བཞིན་གཤེགས་པའི་བསླབ་པ་བླ་ན་མེད་པ་དེ་བཞིན་གཤེགས་པས་བསྔགས་པའི་བསླབ་པ་དང་རྗེས་སུ་མཐུན་པར་བསླབས་པ་ཡིན་ཏེ། དེ་ཅིའི་ཕྱིར་ཞེ་ན། སྔོན་གྱི་དེ་བཞིན་གཤེགས་པས་ཀྱང་འདུས་མ་བྱས་པའི་ཚུལ་ཁྲིམས་ཀྱི་ཕུང་པོ་ལ་གནས་ནས་འདུས་བྱས་ཀྱི་
[89b.6]ཚུལ་ཁྲིམས་ཐབས་དང་ཤེས་རབ་ཀྱིས་ཡོངས་སུ་ཟིན་པ་ལ་བསླབས་ནས་བླ་ན་མེད་པ་བརྙེས་ཏེ། དེ་བས་ན་འདི་ལྟར་བསླབ་པ་ནི་དེ་དག་གི་རྗེས་སུ་སློབ་པ་ཞེས་བྱའོ། །འདུས་མ་བྱས་པའི་ཚུལ་ཁྲིམས་ཀྱི་ཕུང་པོ་ལ་གནས་ནས་ཞེས་པ་ནི་ཆོས་ཐམས་ཅད་གདོད་མ་ནས་མ་བྱུང་
[89b.7]ཞིང་མ་སྐྱེས་པ་སྟོང་པ་ཉིད་ཀྱི་རང་བཞིན་དུ་རྟོགས་པ་ལ་གནས་ནས་ཞེས་པའོ། །འདུས་བྱས་ཀྱི་ཚུལ་ཁྲིམས་ཞེས་པ་ནི་སྲོག་གཅོད་པ་ལས་སླར་ལྡོག་པར་ལ་སོགས་པ་མིང་གིས་སྨོས་པ་རྣམས་སོ། །ཐབས་དང་ཤེས་རབ་ཀྱིས་ཡོངས་སུ་ཟིན་པ་ཞེས་པ་ནི་སྔ་མ་བཞིན་ནོ། །
[90a]
[90a.1]དེ་ལྟར་སློབ་མ་དེ་འོག་ནས་མིང་གིས་སྨོས་པའི་རྩ་བ་བཞི་པོ་འདི་སྲོག་གི་ཕྱིར་ཉམས་པར་མི་བྱ་སྟེ། བཞི་པོ་འདི་ཡང་སྔར་དམ་ཚིག་གི་སྐབས་སུ་བཤད་ཟིན་ཏོ། །དེ་ཅིའི་ཕྱིར་ཞེ་ན། འདི་དག་ནི་སླར་གསོར་མི་རུང་པའོ་ཞེས་པ་ནི། བཞི་པོ་འདི་དང་ལྡན་ན་བྱང་
[90a.2]ཆུབ་སེམས་དཔའ་ཞེས་ཀྱང་མི་བྱ་སྟེ། སྔར་གསོར་མི་རུང་བའོ་ཞེས་པའོ། །བཞི་པོ་དེ་ཐབས་དང་ཤེས་རབ་ཏུ་མི་ལྡན་པ་རང་བཞིན་གྱིས་ཉོན་མོངས་པ་ཅན་ཏེ། སླར་གསོར་མི་རུང་ཞེས་པ་དང་སྦྱར་ཏེ། ཐབས་དང་ཤེས་རབ་ཏུ་མི་ལྡན་པ་ཞེས་པ་ནི་བཞི་པོ་དེ་འཇིག་པར་བྱེད་
[90a.3]པའོ། །དེ་བས་ན། དེ་ཅིའི་ཕྱིར་ཞེ་ན། གང་དག་འདས་པའི་སངས་རྒྱས་དང་། །དེ་བཞིན་གང་དག་མ་བྱོན་དང་། །གང་ཡང་ད་ལྟའི་མགོན་པོ་རྣམས། །ཐབས་དང་ཤེས་རབ་ལྡན་པ་ལ། །བསླབས་ནས་བླ་མེད་བྱང་ཆུབ་ནི། །འདུས་མ་བྱས་པ་དེས་ཐོབ་པོ། །ཞེས་གསུངས་
[90a.4]པ་ཡིན་ཏེ། དེ་བས་ན་བཞི་པོ་འདི་དང་ལྡན་ཞིང་ཐབས་དང་ཤེས་རབ་མེད་ན་བླ་ན་མེད་པའི་བྱང་ཆུབ་འདུས་མ་བྱས་པ་ཐོབ་པར་མི་འགྱུར་བས་སླར་གསོར་མི་རུང་བའོ་ཞེས་པའོ། །དེ་ལྟར་ཐབས་དང་ཤེས་རབ་ཏུ་མི་ལྡན་པས་སླར་གསོར་མི་རུང་ན་ཉན་ཐོས་རྣམས་ལ་ཐབས་དང་
[90a.5]ཤེས་རབ་ཏུ་མི་ལྡན་པའི་བསླབ་པ་དེ་ལྟ་བུ་ཇི་ལྟར་བཤད་ཅེ་ན། ཐབས་དང་མི་ལྡན་ཡེ་ཤེས་དང་། །བསླབ་པ་དག་ཀྱང་བཤད་པ་ནི། །དཔའ་བོ་ཆེན་པོའི་ཉན་ཐོས་རྣམས། །དེ་ལ་གཟུང་བའི་ཕྱིར་བཤད་དོ། །ཞེས་པ་སྟེ། ཉན་ཐོས་རྣམས་ལ་ངས་ཐབས་དང་ཤེས་རབ་ཏུ་མི་
[90a.6]ལྡན་པའི་བསླབ་པ་བསྟན་པ་ཡང་ངེས་པའི་དོན་དུ་བསྟན་པ་མ་ཡིན་གྱི། དེ་དག་གི་སྣོད་དང་སྦྱར་ཞིང་དྲང་བའི་ཕྱིར་རོ་ཞེས་པའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། བྱང་ཆུབ་སེམས་དཔའི་བསླབ་པ་
[90a.7]ཐབས་དང་ལྡན་པ་རིམ་པར་ཕྱེ་བ་རྒྱས་པའོ།། །།བཅོམ་ལྡན་འདས་རྣམ་པར་སྣང་མཛད་ཀྱི་སྐུ་མི་ཟད་པ་ལ་སོགས་པའི་རྡོ་རྗེའི་རྒྱན་གྱི་འཁོར་ལོ་འདིར་བྱིན་གྱིས་བརླབ་པ་ལས་སྔགས་བཟླས་པའི་སྐབས་ལ་ཐོག་མར་སྤྱིར་ཕྱི་དང་ནང་གི་བཟླས་པའི་ཡན་
[90b]
[90b.1]ལག་བཞི་བསྟན་ཏོ། །དེའི་འོག་ཏུ་དེ་བཞིན་གཤེགས་པའི་སྙིང་པོ་བཞིའི་སྐབས་སུ་ནང་གི་བཟླས་པའི་ཡན་ལག་བཞི་བསྟན་ཏོ། །དེའི་འོག་ཏུ་དཔའ་བོ་ཆེན་པོའི་སྙིང་པོའི་སྐབས་སུ་ནང་གི་བཟླས་པའི་ཡན་ལག་གསུམ་བསྟན་ཏེ། དེ་རྣམས་ཀྱང་བཟླས་པའི་གྲངས་དང་
[90b.2]དུས་ངེས་པའི་བསྙེན་པ་བྱ་བ་གསུངས་པ་ཡིན་ནོ། །ད་ནི་ཡི་གེ་བརྒྱ་པའི་སྐབས་འདིར་བཟླས་པའི་ཡན་ལག་གཅིག་དང་གྲངས་དང་དུས་མེད་པའི་བསྙེན་པ་མ་ཡིན་པར་ཀུན་དུ་སངས་རྒྱས་པའི་སྐུར་བསྒྲུབ་པ་གནས་ཡོངས་སུ་གྱུར་པའི་བར་དུ་བཟླས་པའི་མཚན་མ་འཆད་དོ། །
[90b.3]དེ་བས་ན་བཟླས་པ་དེ་རྣམས་ཀྱང་རགས་པ་དང་ཕྲ་བའི་རིམ་པས་བཤད་པར་ཤེས་པར་བྱ་སྟེ། དང་པོ་ཉིད་དུ་ཕྱི་དང་ནང་གི་བཟླས་པའི་ཡན་ལག་བཞི་པའི་ཕྱི་དང་ནང་གཉི་ག་ལ་དམིགས་པས་རགས་སོ། །དེའི་འོག་ཏུ་ནང་གི་བཟླས་པའི་ཡན་ལག་བཞི་ནི་ཕྱི་རོལ་དུ་སངས་རྒྱས་
[90b.4]ཀྱི་སྐུ་ལ་མི་དམིགས་པར་ནང་དུ་རང་གི་སྙིང་གར་དེ་བཞིན་གཤེགས་པའི་སྐུ་བསམས་ནས་ཟློས་པས་དེ་བས་ཕྲའོ། །དེའི་འོག་ཏུ་དཔའ་བོ་ཆེན་པོ་སྐབས་སུ་སྙིང་གར་དེ་བཞིན་གཤེགས་པའི་སྐུར་བསམས་པ་ཡང་གསལ་བཏབ་སྟེ། དབང་ཆེན་ལ་སོགས་པའི་དཀྱིལ་འཁོར་གང་
[90b.5]ཡང་རུང་བ་བསམས་ནས་ཡན་ལག་གསུམ་དུ་བྱས་ཏེ་ཟློས་ཏེ་དེ་བས་ཀྱང་ཕྲའོ། །ཡི་གེ་བརྒྱ་པའི་སྐབས་འདིར་ནི་བདག་ཉིད་སྟོང་པ་ཉིད་ཀྱི་ཏིང་ངེ་འཛིན་ལ་གནས་ནས་སྙིང་པོའི་སྒྲ་ཙམ་ལ་དམིགས་ནས་ཡན་ལག་གཅིག་པུར་བྱས་ཏེ་ཟློས་པས་གོང་མ་ཀུན་པས་ཕྲ་བར་རིག་
[90b.6]པར་བྱའོ། །དེ་ལ་ཡི་གེ་བརྒྱ་པོ་ཀུན་ཀྱང་ཀུན་དུ་སངས་རྒྱས་པ་ཡིན་ཡང་ཡི་གེ་ཨཾ་དུ་བྱིན་གྱིས་བརླབ་པ་སྟེ། དེ་ཡང་ཡི་གེ་བརྒྱ་པ་འབྱུང་བའི་རིམ་པར་ཕྱེ་བ་དང་། སྒྲའི་འབྲས་བུའི་སྦྱོར་བ་བསྟན་པའི་རིམ་པར་ཕྱེ་བ་དང་། ཡི་གེ་བརྒྱ་པ་རྣམ་པར་དགོད་པ་སྒྲུབ་པའི་རིམ་པར་ཕྱེ་བ་དང་། བདག་ཉིད་བསྒྲུབ་པ་རིམ་པར་
[90b.7]ཕྱེ་བ་དང་། རྫོགས་པར་བྱང་ཆུབ་པའི་ངོ་བོ་ཉིད་བསྟན་པའི་རིམ་པར་ཕྱེ་བ་སྟེ། རིམ་པར་ཕྱེ་བ་ལྔས་ཡི་གེ་བརྒྱ་པ་བཤད་པའི་ཡན་ལག་རྫོགས་པར་ཤེས་པར་བྱའོ། །དེ་ལ་འདིར་དེ་ནས་ཡང་བཅོམ་ལྡན་འདས་རྣམ་པར་སྣང་མཛད་
[91a]
[91a.1]ཀྱིས་ཐབས་དང་ལྡན་པའི་འཁོར་འདུས་པ་ལ་གཟིགས་ཏེ་ཞེས་པ་ལ་སོགས་པས་དང་པོར་ཡི་གེ་བརྒྱ་པ་འབྱུང་བའི་རིམ་པར་ཕྱེ་བ་བཤད་དེ། དེ་ལ་ཡི་གེ་བརྒྱ་པོ་ནི་ཨཾ་ཞེས་པ་ཉིད་ཀྱི་ནང་དུ་འདུས་པར་ཤེས་པར་བྱ་སྟེ། འདིར་ཀླད་ཀོར་ནི་ང་དང་ཉ་དང་ཎ་དང་མ་
[91a.2]རྣམས་ཀྱི་རང་བཞིན་ཏེ། ཀ་སྡེ་ནི་ངའི་རང་བཞིན་དུ་འདུས་སོ། །རྩའི་སྡེ་ནི་ཉའི་ནང་དུ་འདུས་སོ། །ཊའི་སྡེ་ནི་ཎའི་ནང་དུ་འདུས་སོ། །ཏའི་སྡེ་ནི་ནའི་ནང་དུ་འདུས་སོ། །པའི་སྡེ་ནི་མའི་ནང་དུ་འདུས་སོ། །དེ་ལྟར་ཡི་གེ་ཉི་ཤུ་དང་རྣམ་པར་ཤེས་པའི་རིམ་པར་ཕྱེ་བ་ལས་བཤད་པ་དང་
[91a.3]སྦྱར་བས་ཨ་ཡང་ཨཾ་ལ་འདུས་ལ། རྀ་རཱྀ་དང་ལྀ་ལཱྀ་ནི་ར་དང་ལ་དངོས་སོ། །ཡ་ནི་ཨི་ཨཱིའི་ནང་དུ་འདུས་ལ་བ་ནི་ཨུ་ཨཱུའི་ནང་དུ་འདུས་ཏེ། དེ་ལྟར་ཡ་ར་ལ་ཝ་རྣམས་ནི་དེར་འདུས་སོ། །ཨཾ་ལ་སོགས་པ་གང་དང་ལྡན་པས་ཡི་གེ་ཉི་ཤུ་ལྔ་པོ་རྣམས་བྱང་ཆུབ་དང་སྤྱོད་པ་དང་ཀུན་དུ་
[91a.4]སངས་རྒྱས་པ་དང་མྱ་ངན་ལས་འདས་པ་བཞི་པོ་ལ་ཡི་གེ་ཉི་ཤུ་རྩ་ལྔ་ལྔ་ལ་སྦྱར་ན་བརྒྱ་པར་འགྱུར་ཏེ། ཡི་གེ་དེ་རྣམས་གཅིག་ཏུ་བསྡུས་པ་ནི་ཨ་ཞེས་པ་སྟེ་ཨ་ནི་ཤེས་བྱ་དང་ཤེས་པ་གཉིས་ཀ་སྟོང་པའི་མཚན་ཉིད་ཡིན་ལ་ཀླད་ཀོར་ཡང་སྟོང་པའི་མཚན་ཉིད་དེ། ཨ་ཡི་གེ་ཨ་བཞི་
[91a.5]ཆར་ཡང་དེའི་ནང་དུ་འདུས་པས་ཨཾ་དེ་ཉིད་བཅོམ་ལྡན་འདས་ཀུན་དུ་སངས་རྒྱས་པའི་རང་བཞིན་ཡི་གེ་བརྒྱ་པ་ཞེས་བྱའོ། །ང་དང་ཉ་དང་ཎ་དང་ན་དང་མ་རྣམས་དང་ཤ་དང་ཥ་དང་ས་དང་ཧ་དང་ཨ་དང་ཨཾ་དང་ཨཱཿརྣམས་ནི་ཏིང་ངེ་འཛིན་ཐམས་ཅད་ཀྱི་དབང་པོ་ཡིན་པས་འདིར་ཡི་གེར་
[91a.6]མི་བགྲང་ངོ་། །ཐམས་ཅད་དང་ལྡན་པའི་འཁོར་འདུས་པ་ལ་གཟིགས་ཏེ་ཞེས་པ་ནི་སྔར་བཤད་པ་བཞིན་ནོ། །བསྟན་པ་དོན་ཡོད་པར་གྲུབ་པར་བཞེངས་ནས་ཞེས་པ་ལ་བསྟན་པ་ཞེས་པ་ནི་གདུལ་བྱའི་འགྲོ་བ་རྣམས་ལ་བསླབ་པའི་ཕྱིར་བསྟན་པ་ཞེས་བྱས་ནས་མདོ་སྡེ་ལ་སོགས་
[91a.7]པ་ཐམས་ཅད་ལ་ཡོད་མོད་ཀྱི་སྐབས་འདིར་ནི་སྔགས་ཀྱི་བསྟན་པ་ལ་བྱ་སྟེ། དེ་ཡང་བཟླས་པའི་གྲངས་དང་དུས་ངེས་པར་བསྟན་ནས་བསྒྲུབ་པར་བྱ་བར་གོང་དུ་བཤད་པ་རྣམས་ནི། གསང་སྔགས་གྲངས་ནི་སུམ་འབུམ་དུ། །ཕལ་ཆེར་ངས་ནི་བཤད་པ་དག །ལུས་ཅན་སྡིག་དང་བྲལ་
[91b]
[91b.1]བ་ཡི། །སྔགས་པ་རྣམ་པར་དག་པ་ལ། །བཟླས་བརྗོད་གྲངས་འདི་བསྟན་པ་སྟེ། །གཞན་དུ་བྱ་བ་མ་ཡིན་ནོ། །ཞེས་འབྱུང་བས་སྔོན་དུ་གྲངས་དང་དུས་ངེས་པའི་བསྙེན་པ་བྱས་ཀྱང་རྒྱུ་མ་དག་པའི་སེམས་ཅན་རྣམས་ཀྱིས་མི་འགྲུབ་པ་ཡང་སྲིད་དེ། དེ་དག་ནི་གདོན་མི་ཟ་བ་
[91b.2]ཡིན་ལ། འདིར་ནི་གནས་ཡོངས་སུ་འགྱུར་བའི་མཚན་མ་འབྱུང་གི་བར་དུ་བཟླས་པར་གསུངས་པས་མཚན་མ་འབྱུང་བ་དེ་ཉིད་གྲུབ་པ་སྟེ། མཚན་མ་དེ་བྱུང་ནས་མི་འགྲུབ་པ་མི་སྲིད་པས་གདོན་མི་ཟ་བར་ཞེས་བྱ་སྟེ། བཅོམ་ལྡན་འདས་བསྟན་པ་དེ་གྲུབ་པར་བཞེངས་ནས་གསང་
[91b.3]སྔགས་ཐམས་ཅད་ཀྱི་དབང་ཕྱུག་གསང་སྔགས་ཀྱི་མགོན་པོ་གཟི་བརྗིད་ཀྱི་རྒྱལ་པོ་གསུངས་སོ་ཞེས་སྦྱར་རོ། །གསང་སྔགས་ཐམས་ཅད་ཀྱི་དབང་ཕྱུག་གསང་སྔགས་ཀྱི་མགོན་པོ་གཟི་བརྗིད་ཀྱི་རྒྱལ་པོ་ཆེན་པོ་ཞེས་པ་ཡང་ཀུན་དུ་སངས་རྒྱས་པའི་རང་བཞིན་དུ་ཨཾ་
[91b.4]ཞེས་པ་དེ་ཉིད་ལ་བྱེ་བྲག་ཏུ་བྱ་ལ། དེའི་རང་བཞིན་ཡང་རྣམ་པ་གསུམ་དུ་རིག་པར་བྱ་སྟེ། རྟོགས་པའི་མཚན་ཉིད་དང་ལུང་གི་མཚན་ཉིད་དོན་དམ་པ་དང་ཀུན་རྫོབ་ཀྱི་མཚན་ཉིད་གཉིས་ཏེ། དེ་ལྟར་རྣམ་པ་གསུམ་མོ། །དེ་ལ་རྟོགས་པ་དོན་དམ་པའི་རང་བཞིན་ནི་ཡི་
[91b.5]གེ་ཨ་ཞེས་པ་དང་དེ་ལ་སོགས་པའི་སྔགས་ཀྱི་ཡི་གེ་རྣམས་སོ། །དེ་ལ་གསང་སྔགས་ཐམས་ཅད་ཀྱི་དབང་ཕྱུག་ཅེས་པ་ལ་གསང་སྔགས་ཐམས་ཅད་ཅེས་པ་ནི་འཇམ་དཔལ་གཞོན་ནུར་གྱུར་པ་ལ་སོགས་པའི་ཏིང་ངེ་འཛིན་གྱི་རང་བཞིན་རྣམ་པར་ཐར་པའི་ཡེ་ཤེས་ཕྱོགས་
[91b.6]གཅིག་པ་ཆོས་ཐམས་ཅད་ཞི་བ་དང་བྲལ་བའོ་ཞེས་པ་ལ་སོགས་པ་དང་། ཀུན་རྫོབ་དེ་དག་ཉིད་ཀྱི་སྐུར་སྣང་བ་དང་ལུང་གི་ཆོས་སུ་ཡི་གེ་ཨཾ་ལ་སོགས་པ་ནི་སྔགས་ཐམས་ཅད་དོ། །དེ་དག་གི་དབང་ཕྱུག་གི་བཅོམ་ལྡན་འདས་ཀུན་དུ་སངས་རྒྱས་པའི་ཡི་གེ་བརྒྱ་པ་སྟེ། 
[91b.7]ཕྱོགས་གཅིག་པ་རྣམས་ཀྱང་དེར་ཀུན་དུ་འདུས་ལ། ཀུན་རྫོབ་ཏུ་ཡང་བཅོམ་ལྡན་འདས་ཀྱི་སྐུ་ལས་སྔགས་ཀྱི་གཟུགས་ཕལ་ཆེ་བ་འབྱུང་ཞིང་ལུང་གི་ཆོས་ཀྱང་ཨཾ་ལ་སོགས་པ་ནི་ཡི་གེ་ཐམས་ཅད་འབྱུང་བ་སྟེ། ཀུན་རྫོབ་དང་དོན་དམ་པ་ཀུན་དུ་ཡང་གསང་སྔགས་ཐམས་
[92a]
[92a.1]ཅད་དེར་གཏོགས་ཤིང་དེའི་དབང་གིས་འགྱུར་བས་ན་ཨཾ་དེ་གསང་སྔགས་ཐམས་ཅད་ཀྱི་སྙིང་པོ་ཞེས་བྱའོ། །རྒྱལ་པོ་ཆེན་པོ་ཞེས་པ་ནི་ཀུན་རྫོབ་དང་དོན་དམ་པ་གཉིས་ཀར་ཡང་སྔགས་ཕལ་མོ་ཆེ་ལས་ཡོན་ཏན་ཐམས་ཅད་ཀྱིས་འཕགས་པའི་ཕྱིར་རོ། །གཟི་
[92a.2]བརྗིད་ཅེས་པ་ནི་མཐུ་ཕུན་སུམ་ཚོགས་པ་བསྟན་པ་སྟེ། མཐུ་ཆེན་པོ་དང་ཞེས་པའོ། །གསང་སྔགས་ཀྱི་མགོན་པོ་ཞེས་པ་ནི་སྐྱབས་ཞེས་པའི་དོན་ཏེ་གོང་དུ་བཤད་པའི་ཚུལ་གྱིས་གསང་སྔགས་ཐམས་ཅད་དེ་ལས་བྱུང་ཞིང་དེར་འདུ་བའི་ཕྱིར་རོ། །དེ་ལྟ་བུའི་སྙིང་པོ་འཇམ་པའི་
[92a.3]གསུང་གིས་ཕྱག་ན་རྡོ་རྗེ་ལ་བཀའ་སྩལ་པ་ཞེས་པ་དང་སྦྱར་ཏེ། ཕྱག་ན་རྡོ་རྗེ་ཡང་ཅི་འདྲ་བ་ཞིག་ཅེ་ན། དམ་ཚིག་གསུམ་ལ་གནས་པ་ལ། །ལམ་གསུམ་ཡོངས་སུ་རྫོགས་པར་བྱེད། །ཅེས་གསུངས་ཏེ། དམ་ཚིག་གསུམ་ཞེས་པ་ནི་བཅོམ་ལྡན་འདས་ཀྱི་སྐུ་དང་གསུང་
[92a.4]དང་ཐུགས་མི་ཟད་པའི་རྡོ་རྗེའི་རྒྱན་ལ་བྱ་སྟེ། ཕྱག་ན་རྡོ་རྗེ་ལ་སོགས་པའི་བྱང་ཆུབ་སེམས་དཔའ་ས་བཅུ་ཡོངས་སུ་རྫོགས་པ་རྣམས་ཡེ་ཤེས་ཆེན་པོ་དང་ལྡན་པའི་དབང་བསྐུར་བ་ན་བཅོམ་ལྡན་འདས་ཀྱི་སྐུ་ལས་འོད་ཟེར་བཏང་བའི་བྱིན་གྱི་རླབས་ཀྱིས་སྐུ་མི་ཟད་པ་ལ་སོགས་
[92a.5]པའི་རྡོ་རྗེའི་རྒྱན་གསུམ་པོ་དེ་དག་མཐོང་ཞིང་ཞུགས་པས་དམ་ཚིག་གསུམ་ལ་གནས་པ་ཞེས་པའོ། །ལམ་གསུམ་ཡོངས་སུ་རྫོགས་པར་བྱེད་པ་ཞེས་པ་ནི་དམ་ཚིག་གསུམ་ཐོབ་པར་བྱེད་པས་ལམ་སྟེ། དེ་ཕྱག་ན་རྡོ་རྗེས་རྫོགས་པར་བྱེད་པའོ། །གསང་སྔགས་མགོན་
[92a.6]ནི་སྔ་མ་བཞིན་ནོ། །དེའི་ཚེ་ཡེ་ཤེས་དམ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཞེས་པ་ནི་བཅོམ་ལྡན་འདས་ཏིང་ངེ་འཛིན་དེ་ལ་ཞུགས་ནས་ཀུན་དུ་སངས་རྒྱས་པའི་ཡེ་ཤེས་དམ་པ་ཆོས་ཐམས་ཅད་གཟོད་མ་ནས་མ་བྱུང་མ་སྐྱེས་པར་མཁྱེན་པའི་རང་བཞིན་
[92a.7]གྱི་ཡི་གེ་ཆད་པས་ཏིང་ངེ་འཛིན་གྱི་མིང་ཡང་ཡེ་ཤེས་དམ་པ་ཞེས་བྱའོ། །དེ་བས་ན་ཡེ་ཤེས་སྣ་ཚོགས་འབྱུང་བ་ཞེས་བྱ་བ་ལ་སོགས་པས་ཡི་གེ་ཨཾ་དེའི་ཁྱད་པར་གསུངས་པ་ཡིན་ཏེ། ཡེ་ཤེས་སྣ་ཚོགས་ནི་རྟོགས་པའི་ཆོས་དང་ལུང་གི་ཆོས་སྣ་ཚོགས་པ་ཀུན་རྫོབ་དང་དོན་
[92b]
[92b.1]དམ་པའི་ཚུལ་གཉི་ག་མཁྱེན་པ་ལ་བྱ་སྟེ། ཡི་གེ་ཨཾ་ཞེས་པ་འདི་ལས་དེ་ལྟ་བུའི་ཡེ་ཤེས་དེ་འབྱུང་བ་ལ་བྱའོ། །འོད་ཟེར་བརྒྱ་འཕྲོ་བ་ཞེས་པ་ནི་དོན་དམ་པར་དེ་བཞིན་ཉིད་ཀྱི་ཡེ་ཤེས་རྒྱ་མཚོ་དང་འདྲ་བ་དེ་ལས་ཡེ་ཤེས་ཕྱོགས་གཅིག་པའི་སྔགས་གཞན་རྣམས་འབྱུང་བ་དང་། ཀུན་རྫོབ་
[92b.2]ཏུ་དེ་བཞིན་གཤེགས་པའི་སྐུ་ལས་སྔགས་ཀྱི་སྐུ་མང་པོ་འབྱུང་བས་ཁམས་གསུམ་དུ་ཁྱབ་པ་དང་། ལུང་གི་ཆོས་སུ་ཡང་ཡི་གེ་ཨཾ་ལས་གོང་དུ་བཤད་པའི་ཚུལ་གྱིས་ཡི་གེ་བརྒྱ་རྣམས་འབྱུང་ཞིང་སྔགས་ཐམས་ཅད་ལ་ཁྱབ་པའི་ཕྱིར་རོ། །ལག་ན་རྡོ་རྗེ་འདི་གསང་སྔགས་
[92b.3]ཐམས་ཅད་ཀྱི་མགོན་པོ་གཟི་བརྗིད་ཆེན་པོ་སྟེ་ཞེས་པ་ནི་གོང་དུ་བཤད་པའི་ཚུལ་བཞིན་ནོ། །འདི་ནི་བདག་ཉིད་རྫོགས་སངས་རྒྱས། །ཞེས་པ་ནི་ཡི་གེ་ཨཾ་ཞེས་པ་འདི་བཅོམ་ལྡན་འདས་ཀུན་དུ་སངས་རྒྱས་པའི་ཕུང་པོ་ལྷག་མ་དང་བཅས་པའི་མྱ་ངན་ལས་འདས་པའི་རང་
[92b.4]བཞིན་ཉིད་ཡིན་ནོ་ཞེས་པའོ། །ཆོས་ཀུན་དབང་ཕྱུག་ཅེས་པ་ནི་ལུང་གི་ཆོས་དང་རྟོགས་པའི་ཆོས་ཀུན་མཁྱེན་པས་ཆོས་ཀུན་དབང་ཕྱུག་ཅེས་པའོ། །ཐུབ་པ་ཡིན་ཞེས་པ་ནི་ལུས་དང་ངག་དང་ཡིད་གསུམ་ཐུབ་པའི་མཚན་ཉིད་དེ་ཤཱཀྱ་ཐུབ་པ་ཉིད་ལ་བྱའོ། །མི་ཤེས་མུན་
[92b.5]ནག་ཀུན་འཇོམས་པ། །ཉི་མ་ཤར་བ་བཞིན་དུ་སྣང་། །ཞེས་པ་ནི་རྟོགས་པའི་ཆོས་དང་ལུང་གི་ཆོས་གཉིས་ཀ་ལ་སྒྲིབ་པ་སྤང་སྟེ་ཇི་ལྟར་མུན་པ་ན་འདུག་པའི་རྫས་རྣམས་དངོས་པོ་གང་ཡིན་མི་ཤེས་པ་ལས་ཉི་མ་ཤར་བ་ན་རྫས་དག་གསལ་བར་མཐོང་བ་བཞིན་དུ། ཐམས་
[92b.6]ཅད་མཁྱེན་པའི་ཡེ་ཤེས་དེས་ཀྱང་མ་རིག་པའི་མུན་པ་བསལ་ཀྱང་ཀུན་རྫོབ་དང་དོན་དམ་པའི་དངོས་པོ་རྣམས་གསལ་བར་མཁྱེན་པ་སྟེ། དེས་ནི་སྤོང་བ་ཕུན་སུམ་ཚོགས་པ་བསྟན་ལ། །ཚིག་གོང་མས་ནི་ཡེ་ཤེས་ཕུན་སུམ་ཚོགས་པ་བསྟན་ཏོ། །ཐུབ་པ་ཆེན་པོ་བདག་
[92b.7]ཉིད་ཀྱིས། །འདི་ལྟ་བུར་བྱིན་གྱིས་བརླབས་ཏེ། །ཞེས་པ་ནི་ཀུན་དུ་སངས་རྒྱས་པ་སྟོང་པ་ཉིད་ཀྱི་རང་བཞིན་དེ་ཉིད་ཤཱཀྱ་ཐུབ་པའི་སྐུར་བྱིན་གྱིས་བརླབས་ཏེ་ཤེས་པའོ། །དེ་ལྟར་བྱིན་གྱིས་བརླབས་ནས་ཀྱང་ཅི་ཞིག་མཛད་ཅེ་ན། སེམས་ཅན་རྣམས་ལ་ཕན་བཞེད་
[93a]
[93a.1]ཕྱིར། །སྤྲུལ་པ་རྣམས་ནི་སྤྲུལ་པར་མཛད། །ཅེས་བྱ་བ་གསུངས་ཏེ། ཤཱཀྱ་ཐུབ་པའི་སྐུར་བྱིན་གྱིས་བརླབས་ནས། སེམས་ཅན་རྣམས་ཀྱི་དོན་དུ་རྣམ་པར་སྤྲུལ་པ་སྣ་ཚོགས་པ་རྣམ་པར་སྤྲུལ་ཞེས་པའོ། །རྣམ་པར་སྤྲུལ་པ་དེ་ཡང་དེ་སྙེད་ཅིག་སྤྲུལ་ཞེ་ན། འདི་ནི་
[93a.2]སེམས་ཅན་རྣམ་དག་གིས། །སེམས་པ་འབྱུང་བ་ཇི་སྙེད་པ། །དེ་རྙེད་ཀྱི་ནི་སྤྲུལ་པ་ཡིས། །གོ་འཕང་དམ་པ་མཛད་པར་འགྱུར། །ཞེས་གསུངས་ཏེ། སེམས་ཀྱི་འཇུག་པ་ཇི་སྙེད་པ་དང་ཇི་ཙམ་འདོད་པ་དེ་སྙེད་ཀྱི་སྐུ་རྣམ་པར་སྤྲུལ་པར་བྱེད་ཅེས་པའོ། །དེ་ནི་སྟོང་པ་ཉིད་ལས་
[93a.3]ལྡང་བར་བསྟན་པ་སྟེ། དེ་བས་ན་སྔར་དོན་དམ་པ་སྟོང་པ་ཉིད་ཀྱི་ཏིང་ངེ་འཛིན་ལ་གནས་ནས་ཕྱིས་ཀུན་རྫོབ་ཏུ་ཀུན་དུ་སངས་རྒྱས་པའི་སྐུར་བསྒྱུར་བ་ལ་སོགས་པའི་སྤྱོད་པ་རྣམས་བྱའོ་ཞེས་དགོངས་སོ། །དེ་བས་རྣམ་པ་ཐམས་ཅད་དུ། །རྫོགས་སངས་རྒྱས་ཀྱིས་ཐབས་འདོད་
[93a.4]པས། །ནང་གི་བདག་ཉིད་རྣམ་དག་པས། །རྟག་ཏུ་མངོན་པར་བརྩོན་པར་བྱ། །ཞེས་པ་ནི་མཇུག་བསྡུ་བའི་ཚིག་སྟེ། ཀུན་དུ་སངས་རྒྱས་པའི་རང་བཞིན་དེ་ལྟ་བུ་ཡིན་པས་ན་གང་ཀུན་དུ་སངས་རྒྱས་པའི་སྐུ་ཐོབ་པར་འདོད་པས་ཀུན་དུ་སངས་རྒྱས་པའི་སྐུའི་ཡི་གེ་བརྒྱ་པའི་རང་བཞིན་
[93a.5]དུ་བསྒོམ་པ་ལ་བརྩོན་པར་བྱའོ་ཞེས་པ་སྟེ། དེ་བས་རྣམ་པ་ཐམས་ཅད་དུ། །ཞེས་པ་ནི་ལུས་དང་ངག་དང་ཡིད་རྣམ་པ་ཐམས་ཅད་ཀྱི་སྒོ་ནས་ཞེས་པའོ། །རྟག་ཏུ་ནི་དུས་ཐམས་ཅད་དུའོ། །ནང་གི་བདག་ཉིད་རྣམ་དག་པས། །ཞེས་པ་ནི་སེམས་གཙོ་བོར་བཤད་པ་སྟེ། བདག་
[93a.6]གི་ལུས་བཅོམ་ལྡན་འདས་ཀྱི་སྐུར་བསྒྱུར་བ་ཙམ་གྱིས་ཆོག་པ་མ་ཡིན་གྱི། ནང་སེམས་ཀྱི་ཏིང་ངེ་འཛིན་རྣམ་པར་དག་པས་ནན་ཏན་ལ་མངོན་པར་བརྩོན་པར་བྱའོ་ཞེས་པའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། 
[93a.7]ཡི་གེ་བརྒྱ་འབྱུང་བ་བསྟན་པ་རིམ་པར་ཕྱེ་བ་རྒྱས་པའོ།། །།ཡི་གེ་བརྒྱ་པའི་རང་བཞིན་གསུམ་ལས་དོན་དམ་པ་དེ་བཞིན་ཉིད་ཀྱི་ཡེ་ཤེས་རྟོགས་པའི་རང་བཞིན་དང་། ཀུན་རྫོབ་ཏུ་བཅོམ་ལྡན་འདས་ཀྱི་སྐུའི་རང་བཞིན་དག་ནི་ཡི་གེ་ཨཾ་གི་དོན་དུ་བལྟ་བར་བྱའོ། །
[93b]
[93b.1]ཡི་གེ་ཨཾ་ནི་ཚིག་གི་རང་བཞིན་དུ་བལྟ་སྟེ། དེ་ལ་ཀུན་དུ་སངས་རྒྱས་པའི་རང་བཞིན་གྱི་ཡི་གེ་ཨཾ་འདི་ནི་བཅོམ་ལྡན་འདས་གསུང་གི་རྒྱན་སྣ་ཚོགས་སུ་འབྱུང་བ་སྡུད་པའི་སྒོར་འགྱུར་ཏེ། དེ་ཡང་འདིར་དོན་དང་དམ་ཚིག་གི་བྱེ་བྲག་གིས་རང་བཞིན་གསུམ་དུ་དབྱེ་མོད་ཀྱི། སངས་རྒྱས་
[93b.2]ཀྱི་བྱ་བ་བྱེད་པའི་སྒོར་ནི་ཐ་མི་དད་དེ། དེ་དག་གི་བྱ་བའི་ལས་ཀྱང་གཟུགས་དང་སེམས་ཀྱིས་བྱེད་ལ། གཟུགས་ཀྱི་བྱ་བའི་ལས་ཀྱང་དག་དང་སེམས་ཀྱིས་བྱེད་ཅིང་། སེམས་ཀྱི་བྱ་བའི་ལས་ཀྱང་ལུས་དང་ངག་གིས་བྱེད་དོ། །དེ་བས་ན་སྐབས་འདིར་ཡི་གེ་བརྒྱ་པའི་འབྲས་
[93b.3]བུའི་སྦྱོར་བས་ཀུན་དུ་སངས་རྒྱས་པའི་གསུང་མི་ཟད་པ་དེ་སྟོན་ཏེ། དེ་ལས་ཀུན་དུ་སངས་རྒྱས་པའི་ཡི་གེའི་འབྲས་བུ་ནི་སེམས་ཅན་ཡོངས་སུ་སྨིན་པ་དང་མ་སྨིན་པ་རྣམས་ཡོངས་སུ་གྲོལ་བ་དང་སྨིན་པར་བྱེད་དེ། དེ་ཡང་དེ་ནས་བཅོམ་ལྡན་འདས་རྣམ་པར་སྣང་མཛད་ཀྱིས་གསང་
[93b.4]བ་པའི་བདག་པོ་ཕྱག་ན་རྡོ་རྗེ་ལ་བཀའ་སྩལ་པ་ཞེས་པ་ལ་སོགས་པའོ། །དེ་ལ་གསང་བ་པའི་བདག་པོ་སངས་རྒྱས་བཅོམ་ལྡན་འདས་རྣམས་གང་གི་ཚེ་ཞེས་པ་ནས་དམ་ཚིག་གསུམ་གྱི་ལམ་ལ་གནས་པར་གཟིགས་སོ་ཞེས་པའི་བར་ནི་ཀུན་དུ་བཟང་པོ་ལ་སོགས་པའི་
[93b.5]བྱང་ཆུབ་སེམས་དཔའ་ས་བཅུ་ཡོངས་སུ་རྫོགས་པ་རྣམས་རང་རང་གི་མཐུ་དང་སྤྱོད་ཡུལ་གྱི་རྫུ་འཕྲུལ་སྣ་ཚོགས་དང་སངས་རྒྱས་ཀྱི་ཞིང་རྣམས་སྣ་ཚོགས་བརྒྱན་པའི་མཐུས་མགུ་ཞིང་འཁོད་པ་ལ་བཅོམ་ལྡན་འདས་མངོན་པར་བྱང་ཆུབ་པའི་སྐུའི་མཛོད་སྤུ་ལས་བཀོད་
[93b.6]པའི་འོད་ཟེར་བྱུང་བས་བྱང་ཆུབ་སེམས་དཔའ་དེ་རྣམས་ཀྱི་གཙུག་ཏུ་ཕོག་སྟེ། འོད་ཟེར་དེའི་བྱིན་གྱི་རླབས་ཀྱིས་བྱང་ཆུབ་སེམས་དཔའ་དེ་རྣམས་ཡེ་ཤེས་ཆེན་པོ་མངོན་པར་ཤེས་པར་དབང་བསྐུར་བ་དང་ལྡན་པའི་ས་ཐོབ་པར་གྱུར་ཏེ། དེའི་ཚེ་བྱང་ཆུབ་སེམས་
[93b.7]དཔའ་དེ་རྣམས་ཀྱིས་བཅོམ་ལྡན་འདས་ཀྱི་སྐུ་དང་གསུང་དང་ཐུགས་མི་ཟད་པ་རྡོ་རྗེའི་རྒྱན་དམ་ཚིག་གསུམ་གྱི་རང་བཞིན་རྟོགས་ཤིང་མངོན་དུ་འགྱུར་ཞེས་པའོ། །སངས་རྒྱས་བཅོམ་ལྡན་འདས་ཞེས་པ་ནི་ས་བཅུའི་གནས་ཡོངས་སུ་རྫོགས་ཤིང་དབང་བཅུའི་དབང་ཐོབ་པ་
[94a]
[94a.1]ཆོས་རྣམས་སྒྱུ་མ་ལྟ་བུར་རྣམ་པ་ཐམས་ཅད་དུ་རྟོགས་པའི་བྱང་ཆུབ་སེམས་དཔའ་དེ་རྣམས་ཉིད་ལ་སངས་རྒྱས་ཞེས་བྱའོ། །ཡེ་ཤེས་ཆེན་པོ་ཞེས་པ་ནི་དེ་བཞིན་ཉིད་ཀྱི་ཡེ་ཤེས་ལ་བྱ་སྟེ་ཡེ་ཤེས་དེ་བྱང་ཆུབ་སེམས་དཔའ་དེ་རྣམས་ཀྱིས་མངོན་པར་ཤེས་པར་བྱ་བའི་
[94a.2]ཕྱིར་འོད་ཟེར་གྱི་དབང་བསྐུར་བ་ལས་ཡེ་ཤེས་ཆེན་པོ་མངོན་པར་ཤེས་པར་དབང་བསྐུར་བ་ཞེས་བྱའོ། །ཡང་ན་ཡེ་ཤེས་ཆེན་པོ་ཡང་དེ་ཡིན་ལ། མངོན་པར་ཤེས་པ་ཡང་དེ་ཡིན་པས་ཡེ་ཤེས་ཆེན་པོ་མངོན་པར་ཤེས་པ་སྟེ། ཡེ་ཤེས་ཆེན་པོ་སྔ་མ་བཞིན་དུ་ཆོས་ཐམས་ཅད་སྟོང་པར་
[94a.3]རྟོགས་པ་སྟེ་དོན་དམ་པའོ། །མངོན་པར་ཤེས་པ་དྲུག་ནི། མངོན་པར་ཤེས་པ་སྟེ་ཀུན་རྫོབ་ཀྱི་ཡེ་ཤེས་སོ། །དེ་ལྟར་དོན་དམ་པ་དང་ཀུན་རྫོབ་ཀྱི་ཡེ་ཤེས་དེ་བྱང་ཆུབ་སེམས་དཔའ་དེ་རྣམས་ཀྱིས་ཐོབ་པར་བྱ་བའི་ཕྱིར་དབང་བསྐུར་བ་ནི་ཡེ་ཤེས་ཆེན་པོ་མངོན་པར་ཤེས་པར་དབང་བསྐུར་
[94a.4]བ་ཞེས་བྱ་སྟེ། དབང་བསྐུར་བ་དེ་དང་ལྡན་པ་ནི་དབང་བསྐུར་བ་དང་ལྡན་པའི་ས་ཐོབ་པར་གྱུར་པ་ཞེས་པ་ནི་སེམས་ཀྱི་ཁྱད་པར་ཉིད་ལ་བྱའོ། །དེའི་ཚེ་སངས་རྒྱས་བཅོམ་ལྡན་འདས་དེ་དག་ཅེས་པ་ནི་བྱང་ཆུབ་སེམས་དཔའ་དེ་དག་ཉིད་ལ་བྱའོ། །དམ་ཚིག་གསུམ་ཞེས་པ་ནི་བཅོམ་ལྡན་
[94a.5]འདས་ཀྱི་སྐུ་དང་གསུང་དང་ཐུགས་མི་ཟད་པའི་རྡོ་རྗེའི་རྒྱན་གྱིས་ཁམས་གསུམ་ཐམས་ཅད་དུ་ཁྱབ་པ་ལ་བྱ་སྟེ། དམ་ཚིག་གི་དོན་ནི་སྐབས་འདིར་ཀུན་དུ་རྟོག་པའམ་ཐོབ་པ་ལ་བྱ་སྟེ། སྐུ་མི་ཟད་པའི་རྒྱན་ལ་སོགས་པ་ཁམས་གསུམ་དུ་ཁྱབ་པར་འབྱུང་བ་དེ་ནི་བྱང་ཆུབ་སེམས་
[94a.6]དཔའ་དེ་རྣམས་ཀྱིས་དེའི་ཚེ་མཐོང་ཞིང་ཡེ་ཤེས་ཀྱིས་རྟོགས་པའི་ཕྱིར་རོ། །ལམ་ཞེས་པ་ནི་དམ་ཚིག་དེ་དག་རྟོགས་པའི་ཕྱིར་ཞུགས་པ་ལ་བྱའོ། །བདག་ཉིད་གནས་པར་གཟིགས་སོ་ཞེས་སྦྱར་ཏེ་བཅོམ་ལྡན་འདས་ཀྱི་སྤྱོད་ཡུལ་དམ་ཚིག་གསུམ་གྱི་རང་བཞིན་དེ་དག་བྱང་
[94a.7]ཆུབ་སེམས་དཔའ་དེ་རྣམས་ཀྱི་ཡང་སྤྱོད་ཡུལ་དུ་གྱུར་ཏེ། མཐོང་ཞིང་རྟོགས་པར་བདག་ཉིད་ཀྱིས་གཟིགས་སོ་ཞེས་པའོ། །གསང་བ་པའི་བདག་པོ་དེའི་ཚེ་ཡང་བཅོམ་ལྡན་འདས་ཞེས་པ་ནས། སངས་རྒྱས་ཀྱི་མཛད་པ་ཉེ་བར་བསྟན་ཏོ་ཞེས་པའི་བར་ནི་ས་བཅུ་ལ་གནས་
[94b]
[94b.1]པའི་བྱང་ཆུབ་སེམས་དཔའ་སངས་རྒྱས་ཀྱི་མཛད་པ་དམ་ཚིག་གསུམ་པོ་དེ་རྣམས་ལ་ཞུགས་པར་གྱུར་པ་དེའི་ཚེ་ན་སངས་རྒྱས་ཀྱི་གསུང་སྣ་ཚོགས་སྡུད་པའི་སྒོར་གྱུར་པ་ཡི་གེ་བརྒྱ་པའི་རང་བཞིན་བཅོམ་ལྡན་འདས་ཀུན་དུ་སངས་རྒྱས་པ་དེ་གཟུངས་ཀྱི་ཚུལ་དུ་གྱུར་ནས་སངས་རྒྱས་ཀྱི་
[94b.2]མིང་ཅན་བྱང་ཆུབ་སེམས་དཔའ་དེ་རྣམས་ལ་སངས་རྒྱས་ཀྱི་མཛད་པ་ཉེ་བར་སྟོན་པ་སྟེ། བཅོམ་ལྡན་འདས་ཞེས་པ་ནི་ཀུན་དུ་སངས་རྒྱས་པ་ཉིད་ལ་བྱའོ། །ཡེ་ཤེས་ཆེན་པོ་མངོན་པར་ཤེས་པར་དབང་བསྐུར་བ་དང་ལྡན་པ་ཞེས་པ་ནི་ཀུན་དུ་སངས་རྒྱས་པ་དེ་ཉིད་ཀྱི་བྱེ་བྲག་སྟེ། ཡེ་ཤེས་
[94b.3]ཆེན་པོ་ནི་སྔ་མ་བཞིན་ནོ། །མངོན་པར་ཤེས་པ་ཞེས་པ་ནི་ཡེ་ཤེས་ཆེན་པོ་དེ་མངོན་པར་རྟོགས་པ་ཞེས་པའོ། །དབང་བསྐུར་བ་དང་ལྡན་པ་ཞེས་པ་ནི་ཡེ་ཤེས་ཆེན་པོ་མངོན་པར་རྟོགས་པའི་ཆེད་དུ་དབང་བསྐུར་བ་དང་ལྡན་པ་ཞེས་པའོ། །གཟུངས་ཀྱི་ཚུལ་ཞེས་པ་ལ་དོན་གྱི་གཟུངས་
[94b.4]དང་ཚིག་གི་གཟུངས་ཏེ་རྣམ་པར་མི་རྟོག་པ་ལ་འཇུག་པའི་དབང་དང་གཟུངས་ལ་སོགས་པའོ། །བཅོམ་ལྡན་འདས་ཀུན་དུ་སངས་རྒྱས་པ་ཡེ་ཤེས་ཆེན་པོ་མངོན་པར་ཤེས་པ་དབང་བསྐུར་བ་དང་ལྡན་པ་ཉིད་གཟུངས་གྱུར་ནས་སངས་རྒྱས་ཀྱི་མཛད་པ་སེམས་ཅན་ཡོངས་སུ་སྨིན་
[94b.5]པ་དང་གྲོལ་བར་གྱུར་པའི་ཐབས་སྣ་ཚོགས་བྱང་ཆུབ་སེམས་དཔའ་དེ་རྣམས་ལ་སྟོན་ཏེ། དེ་བས་ན་སངས་རྒྱས་ཀྱི་མཛད་པ་ཉེ་བར་སྟོན་ཏོ་ཞེས་གསུངས་པ་ཡིན་ནོ། །དེ་ཉིད་ཀྱི་ཚེ། སངས་རྒྱས་བཅོམ་ལྡན་འདས་ཞེས་པ་ནས། །དམ་ཚིག་གསུམ་གྱི་ལམ་སྟོན་པར་ཉེ་བར་གནས་པར་
[94b.6]འགྱུར་རོ་ཞེས་པ་ནི་དེ་ལྟར་བཅོམ་ལྡན་འདས་ཀུན་དུ་སངས་རྒྱས་དེ་བྱང་ཆུབ་སེམས་དཔའ་སངས་རྒྱས་ཞེས་བྱ་བ་དེ་རྣམས་ལ་སངས་རྒྱས་ཀྱི་མཛད་པ་སྟོན་པ་དང་བྱང་ཆུབ་སེམས་དཔའ་དེ་རྣམས་ཀྱང་རང་གི་དམ་ཚིག་གསུམ་གྱི་རང་བཞིན་ཇི་ལྟར་མཐོང་ཞིང་རྟོགས་པ་དེ་སངས་
[94b.7]རྒྱས་ཀྱི་མཛད་པའི་ཚུལ་དེས་དམ་ཚིག་གསུམ་པོ་དེ་རྣམས་ཀྱི་ལམ་སྟོན་པ་ལ་ཞུགས་སོ་ཞེས་པ་སྟེ། དེ་ལ་དེ་ཉིད་ཀྱི་ཚེ་སངས་རྒྱས་བཅོམ་ལྡན་འདས་དེ་དག་ཅེས་པ་ནི་གོང་དུ་སྨོས་པའི་བྱང་ཆུབ་སེམས་དཔའ་དེ་དག་ཉིད་ལ་བྱའོ། །སེམས་ཅན་ཐམས་ཅད་ལ་ཞེས་པ་
[95a]
[95a.1]ནི་ཡོངས་སུ་དག་པ་དང་མ་དག་པའི་སེམས་ཅན་ཇི་ལྟར་སྣོད་དུ་གྱུར་པ་རྣམས་ལའོ། །སངས་རྒྱས་ཀྱི་མཛད་པ་ཞེས་པ་ནི་སྔ་མ་བཞིན་ནོ། །དམ་ཚིག་གསུམ་གྱི་ལམ་ཞེས་པ་ནི་སྐུ་མི་ཟད་པའི་རྡོ་རྗེའི་རྒྱན་ལ་སོགས་པ་ཐོབ་པར་གྱུར་པའི་ལམ་མོ། །སྟོན་པར་ཉེ་བར་
[95a.2]གནས་པར་འགྱུར་རོ་ཞེས་པ་ནི་བྱང་ཆུབ་སེམས་དཔའ་དེ་རྣམས་ཇི་ལྟར་སྣོད་དུ་གྱུར་པའི་སེམས་ཅན་རྣམས་ལ་དམ་ཚིག་གསུམ་ཐོབ་པར་བྱེད་པའི་ལམ་དེ་བསྟན་པས་སེམས་ཅན་དེ་རྣམས་ཀྱི་སྐུ་མི་ཟད་པ་ལ་སོགས་པའི་རྒྱན་དམ་ཚིག་གསུམ་གྱི་རང་བཞིན་དེ་ཐོབ་པར་འགྱུར་
[95a.3]བའི་ཕྱིར་རོ། །གསང་བ་པའི་བདག་པོ་ངའི་གསུང་གི་འཁོར་ལོ་ཞེས་པ་ནས། བྱུང་བ་ཡིན་ནོ་ཞེས་བྱ་བར་རབ་ཏུ་མི་ཤེས་པ་ལ་ལྟོས་ཞེས་པའི་བར་ནི་དེ་བཞིན་གཤེགས་པའི་གསུང་གི་འཁོར་ལོ་སངས་རྒྱས་ཀྱི་དབྱངས་སྣ་ཚོགས་ལས་ཤཱཀྱ་ཐུབ་པའི་སྐུར་སྤྲུལ་ཏེ་འཇིག་
[95a.4]རྟེན་གྱི་ཁམས་ཐམས་ཅད་དུ་ཁྱབ་པར་ཡོངས་སུ་སྨིན་པ་དང་མ་སྨིན་པའི་སེམས་ཅན་ཇི་ལྟར་སྣོད་དུ་གྱུར་པ་རྣམས་ལ་སངས་རྒྱས་ཀྱི་ཕྲིན་ལས་མཛད་པར་འགྱུར་བ་བཤད་པ་སྟེ། གསང་བ་པའི་བདག་པོ་ངའི་གསུང་གི་འཁོར་ལོ་ཞེས་པ་ནི་དེ་བཞིན་གཤེགས་པའི་སངས་རྒྱས་ཀྱི་
[95a.5]གསུང་རྣམ་པ་སྣ་ཚོགས་སུ་འབྱུང་བ་སེམས་ཅན་རྣམས་ཀྱི་རྒྱུད་དུ་འགྲོ་བས་ན་འཁོར་ལོ་ཞེས་བྱ་སྟེ། དཀྱིལ་འཁོར་སྤྲུལ་པ་རྒྱ་ཆེན་པོ་ཞེས་པ་ནི་གསུང་གི་འཁོར་ལོ་དེ་ལས་ཤཱཀྱ་ཐུབ་པའི་སྤྲུལ་པ་དེ་དག་གིས་འཇིག་རྟེན་གྱི་ཁམས་ནམ་མཁའི་དབྱིངས་མ་ལུས་པ་དེ་སྙེད་དུ་ཁྱབ་
[95a.6]པར་སངས་རྒྱས་(གྱི་,ཀྱི་)མཛད་པ་སྟོན་པས་ན་རྒྱ་ཆེན་པོ་ཞེས་བྱའོ། །འཇིག་རྟེན་གྱི་ཁམས་མཐའ་ཡས་པར་ཁྱབ་པར་ཞེས་པ་ནི་ཆོས་ཀྱི་དབྱིངས་སོ་སོར་རྣམ་པར་རིག་པར་བྱེད་པ་ཞེས་པ་དང་སྦྲེལ་ཏེ་སྤྲུལ་པའི་སྐུ་དེས་ཆོས་ཀྱི་དབྱིངས་ཀྱི་ཚིག་དང་དོན་རྣམས་འཇིག་རྟེན་གྱི་
[95a.7]ཁམས་སུ་ཁྱབ་པར་སེམས་ཅན་ཐམས་ཅད་ལ་སྟོན་ལ། དེ་ཡང་རྣམ་པར་དག་པའི་སྒོ་ཤ་སྟག་སྟེ། རྣམ་པར་དག་པའི་སྒོ་ཞེས་པ་ནི་ཆོས་ཀྱི་དབྱིངས་རྣམ་པར་དག་པ་ལ་འཇུག་པའི་ཐབས་ཞེས་བྱའོ། །སེམས་ཅན་ཐམས་ཅད་རེ་བ་ཇི་ལྟ་བ་བཞིན་དུ་མགུ་བར་བྱེད་པ་ཆོས་ཀྱི་
[95b]
[95b.1]དབྱིངས་སོ་སོར་རྣམ་པར་རིག་པར་བྱེད་པའི་སྒོ་ཞེས་པ་ནི་དེ་ལྟར་ཆོས་ཐམས་ཅད་སྟོན་པ་དེ་ཡང་སེམས་ཅན་སོ་སོའི་དད་པ་དང་རྗེས་སུ་མཐུན་པ་སྟེ། སངས་རྒྱས་ཀྱིས་འདུལ་བ་ལ་སངས་རྒྱས་ཀྱི་ཆོས་སྟོན། །དེ་བཞིན་དུ་ཉན་ཐོས་དང་རང་སངས་རྒྱས་དང་བརྒྱ་བྱིན་དང་ཚངས་པ་ལ་
[95b.2]སོགས་པས་སོ་སོའི་དད་པ་དང་རྗེས་སུ་མཐུན་པའི་ཆོས་རྣམས་སྔོན་དུ་སྟོན་ཏེ། དེ་ཡང་ཆོས་ཀྱི་དབྱིངས་སུ་འཇུག་པའི་ཐབས་ཤ་སྟག་གོ། །ད་ལྟ་འདི་ལྟར་བཅོམ་ལྡན་འདས་ཤཱཀྱ་ཐུབ་པ་འཇིག་རྟེན་གྱི་ཁམས་ནམ་མཁའི་ཁམས་གྱིས་ཀླས་པ་མ་ལུས་པར་ཞེས་པ་ནི་དེ་ལྟ་བུའི་
[95b.3]ཆོས་སྟོན་པ་ཡང་ཤཱཀྱ་ཐུབ་པའི་སྐུ་གཅིག་གམ་གཉིས་ཤིག་གིས་མ་ཡིན་གྱི། ནམ་མཁའི་ཁམས་ཀྱིས་ཀླས་པ་ཇི་སྙེད་པ་དེ་སྙེད་ཀྱི་འཇིག་རྟེན་གྱི་ཁམས་མ་ལུས་པར་ཁྱབ་པའི་ཤཱཀྱ་ཐུབ་པའི་སྐུས་སེམས་ཅན་ཐམས་ཅད་ལ་ཇི་ལྟར་བསམས་པ་བཞིན་དུ་མགུ་བར་བྱེད་པའི་
[95b.4]ཆོས་ཀྱི་དབྱིངས་རབ་ཏུ་སྟོན་ཞེས་པའོ། །དེ་བས་ན་སངས་རྒྱས་ཀྱི་བྱ་བ་བྱེད་པ་ལ་ཞུགས་ཞེས་གསུངས་པ་སྟེ། ཤཱཀྱ་ཐུབ་པའི་སྐུ་དེ་རྣམས་ཀྱིས་འཇིག་རྟེན་གྱི་ཁམས་དེ་སྙེད་དུ་དེ་ལྟར་སྣོད་དུ་གྱུར་པའི་སེམས་ཅན་མ་སྨིན་པ་ནི་ཡོངས་སུ་སྨིན་པར་བྱེད་པ་སྨིན་པ་རྣམས་གྲོལ་བར་བྱེད་
[95b.5]པའི་སངས་རྒྱས་ཀྱི་བྱ་བ་ལ་རབ་ཏུ་ཞུགས་ཞེས་པའོ། །སངས་རྒྱས་ཀྱི་བྱ་བ་བྱེད་པ་ཤཱཀྱ་ཐུབ་པའི་སྐུ་དེ་རྣམས་སངས་རྒྱས་ཀྱི་གསུང་རྣམ་པར་བཀོད་པའི་རྒྱན་གྱི་སྙིང་པོ་ལས་བྱུང་བ་སྟེ། བཅོམ་ལྡན་འདས་ཀྱི་གསུང་གི་འཁོར་ལོས་སྤྲུལ་པའི་སངས་རྒྱས་ཀྱི་གཟུགས་ཡིན་
[95b.6]པར་ནི་སེམས་ཅན་རྣམས་ཀྱིས་མི་ཤེས་ཀྱི། ཤཱཀྱའི་རིགས་ཀྱི་རྒྱལ་པོ་ཟས་གཙང་མའི་ལུས་ལས་འདི་ལྟར་གྱུར་ཏོ་ཞེས་ཟིན་ཏོ། །དེའི་ཕྱིར་གསང་བ་པའི་བདག་པོ་དེ་ལ་སེམས་ཅན་རྣམས་འདི་ནི་ཞེས་པ་ལ་སོགས་པ་གསུངས་པ་ཡིན་ནོ། །འོན་ཀྱང་བྱང་ཆུབ་སེམས་
[95b.7]དཔའ་འཇིག་རྟེན་གྱི་ཁམས་མཐའ་ཡས་པ་རྒྱ་མཚོ་སྙེད་ཀྱི་སྒོར་ཞེས་པ་ལ་སོགས་པ་ནི་དེ་ལྟར་གསུང་གི་འཁོར་ལོ་ལས་སྤྲུལ་པའི་སྐུ་རྣམས་ཀྱིས་འཇིག་རྟེན་གྱི་ཁམས་ཐམས་ཅད་དུ་ཁྱབ་པར་སངས་རྒྱས་ཀྱི་བྱ་བ་བྱེད་པའི་ཤཱཀྱ་ཐུབ་པའི་སྐུ་རྣམས་བསྟན་ཀྱང་སེམས་ཅན་
[96a]
[96a.1]རྣམས་ཀྱིས་སྤྲུལ་པ་དེ་དག་གི་འཁོར་ལོ་ལས་བྱུང་བར་མི་ཤེས་མོད་ཀྱི། །འོན་ཀྱང་བྱང་ཆུབ་སེམས་དཔའ་འཇིག་རྟེན་གྱི་ཁམས་མཐའ་ཡས་པ་རྒྱ་མཚོ་སྙེད་ཀྱི་སྒོར་ཞེས་པ་ལ་སོགས་པ་ལ་ཆོས་ཀྱི་དབྱིངས་མངོན་པར་རྫོགས་པར་བྱང་ཆུབ་པར་བྱ་བ་ལ་བརྩོན་པ་བྱང་
[96a.2]ཆུབ་སེམས་དཔའ་ཀུན་དུ་བཟང་པོའི་སྤྱོད་པ་ལས་བྱུང་བ་འཇིག་རྟེན་གྱི་ཁམས་མཐའ་ཡས་པ་ནས་བྱུང་བའི་བྱང་ཆུབ་སེམས་དཔའ་རྣམས་འཇིག་རྟེན་གྱི་ཁམས་ཀྱི་རིགས་རྒྱ་མཚོ་མེ་ཏོག་གི་གཞིའི་སྙིང་པོའི་རྒྱན་ཅན་འདི་ངས་ཡོངས་སུ་བཟུང་བས་སངས་རྒྱས་ཀྱི་ཞིང་འདི་རྣམ་པ་
[96a.3]སྣ་ཚོགས་ཀྱིས་བརྒྱན་པར་བྱེད་ཅིང་བྱང་ཆུབ་ཀྱི་སྙིང་པོ་མངོན་པར་སྒྲུབ་པ་དང་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་ལ་སོགས་པ་ཡང་བྱང་ཆུབ་སེམས་དཔའ་དེ་རྣམས་ཀྱི་རང་བཞིན་མཐུ་འབའ་ཞིག་ཡིན་གྱི་དེའི་སངས་རྒྱས་ཀྱི་ཞིང་བརྒྱན་པར་བྱེད་པ་ལ་སོགས་པ་དེ་རྣམས་
[96a.4]བྱེད་དོ་ཞེས་པ་སྟེ། དེ་ལྟ་བུར་མཛད་པ་ཡང་ཤཱཀྱ་ཐུབ་པའི་སྐུ་ཉིད་ཀྱིས་ཡིན་མོད་ཀྱི། གདུལ་བའི་འགྲོ་བ་བྱང་ཆུབ་སེམས་དཔའ་ཡོངས་སུ་དག་པ་དེ་དག་གིས་ནི་ཤཱཀྱ་ཐུབ་པའི་སྐུ་ཡང་ལོངས་སྤྱོད་རྫོགས་པའི་སྐུར་མཐོང་བར་འགྱུར་ཏེ། དེ་བས་ན་སྐབས་ཐ་མའི་འདི་ནི་ལོངས་
[96a.5]སྤྱོད་རྫོགས་པའི་སྐུས་བྱང་ཆུབ་སེམས་དཔའ་དེ་རྣམས་ཀྱི་དོན་མཛད་པར་བསྟན་པར་ཤེས་པར་བྱ་སྟེ། དེ་དག་ནི་བསྡུས་པའི་དོན་ཏོ། །ཚིག་གི་དོན་ལ་འོན་ཀྱང་ཞེས་པ་ནི་དེ་བཞིན་གཤེགས་པའི་སྤྲུལ་པས་སེམས་ཅན་རྣམས་ལ་སངས་རྒྱས་ཀྱི་བྱ་བ་སྟོན་པའི་ཤཱཀྱ་ཐུབ་
[96a.6]པའི་སྐུ་དེ་འཇིག་རྟེན་པ་རྣམས་ཀྱིས་དེ་བཞིན་གཤེགས་པའི་སྤྲུལ་པར་མི་ཤེས་མོད་ཀྱི། འོན་ཀྱང་ཤཱཀྱ་ཐུབ་པ་དེས་འོག་ནས་འབྱུང་བའི་དོན་དེ་རྣམས་ཀྱང་མཛད་དོ་ཞེས་པའི། །འཇིག་རྟེན་གྱི་ཁམས་མཐའ་ཡས་པ་རྒྱ་མཚོ་སྙེད་ཀྱི་སྒོ་ནི་བྱང་ཆུབ་སེམས་དཔའ་བཤད་པ་
[96a.7]དེ་རྣམས་འབྱུང་བའི་གནས་ལ་བྱ་སྟེ། འཇིག་རྟེན་གྱི་ཁམས་མཐའ་ཡས་པ་དེ་དག་ཤེས་ཤིང་བརྟག་པར་དཀའ་བ་རྒྱ་མཚོ་དང་འདྲ་བའི་ཕྱིར་རྒྱ་མཚོ་ཞེས་བྱའོ། །སྒོ་ཞེས་པ་ནི་བྱང་ཆུབ་སེམས་དཔའ་དེ་རྣམས་འཇིག་རྟེན་གྱི་ཁམས་འདི་དག་ནས་འབྱུང་བའི་ཕྱིར་རོ། །
[96b]
[96b.1]ཆོས་ཀྱི་དབྱིངས་མངོན་པར་རྫོགས་པར་བྱང་ཆུབ་པར་བྱ་བ་ལ་བརྩོན་པ་ལ་བྱང་ཆུབ་སེམས་དཔའ་ཀུན་དུ་བཟང་པོའི་སྤྱོད་པ་ལས་བྱུང་བ་ཞེས་པ་ནི་སངས་རྒྱས་ཀྱི་ཞིང་བརྒྱན་པ་ལ་སོགས་པ་བྱེད་པའི་བྱང་ཆུབ་སེམས་དཔའ་དེ་དག་གི་བྱེ་བྲག་སྟེ། ཆོས་ཀྱི་དབྱིངས་ནི་དེ་བཞིན་ཉིད་ཀྱི་
[96b.2]ཡེ་ཤེས་ལ་བྱ་ལ། མངོན་པར་རྫོགས་པར་བྱང་ཆུབ་པར་བྱ་བ་ལ་བརྩོན་པ་ཞེས་པ་ནི་དེ་བཞིན་ཉིད་ཀྱི་ཡེ་ཤེས་ཆོས་ཀྱི་དབྱིངས་དེ་མངོན་པར་རྟོགས་པའི་ཕྱིར་བརྩོན་པ་ཞེས་པའོ། །བྱང་ཆུབ་སེམས་དཔའ་ཀུན་དུ་བཟང་པོའི་སྤྱོད་པ་ལས་བྱུང་བ་ཞེས་པ་ནི་བྱང་ཆུབ་སེམས་
[96b.3]དཔའ་ཀུན་དུ་བཟང་པོའི་སྨོན་ལམ་ལས་སྐྱེས་པའོ། །འཇིག་རྟེན་གྱི་ཁམས་ཀྱི་རིགས་རྒྱ་མཚོའི་མེ་ཏོག་གི་གཞིའི་སྙིང་པོའི་རྒྱན་ཅན་འདི་ཞེས་པ་མི་མཇེད་ཀྱི་འཇིག་རྟེན་གྱི་ཁམས་ལ་བྱ་སྟེ། མེ་ཏོག་གི་གཞི་ཞེས་པ་ནི་འཇིག་རྟེན་གྱི་ཁམས་དེ་མེ་ཏོག་གིས་བརྒྱན་པའོ། །
[96b.4]སྙིང་པོ་ཞེས་པ་ནི་འབྱུང་བའི་གནས་སོ། །རྒྱན་ཅན་ཞེས་པ་ནི་འཇིག་རྟེན་གྱི་ཁམས་མེ་ཏོག་གིས་བརྒྱན་པ་དེ་སེམས་ཅན་གང་དག་བསོད་ནམས་སྤྱད་པ་རྣམས་ཀྱི་རྒྱུད་ལ་བྱུང་བས་ན་བསོད་ནམས་ཀྱི་འབྲས་བུ་འཇིག་རྟེན་གྱི་ཁམས་དེ་ལྟ་བུར་སྐྱེ་བར་འགྱུར་ཏེ། སེམས་ཅན་དེ་དག་གིས་
[96b.5]བརྒྱན་ཞེས་པའོ། །རིགས་རྒྱ་མཚོ་ཞེས་པ་ནི་སངས་རྒྱས་ཀྱི་ཞིང་དེ་ཡང་འཇིག་རྟེན་གྱི་ཁམས་ཀྱི་རྒྱུད་རྒྱ་མཚོའི་གྲངས་སྙེད་དང་ལྡན་པའི་སངས་རྒྱས་ཀྱི་ཞིང་ཞེས་པའོ། །ངས་ཡོངས་སུ་བཟུང་བས་ཞེས་པ་ནི་ལོངས་སྤྱོད་རྫོགས་པའི་སྐུའི་མ་ཐུས་སོ་ཞེས་པ་སྟེ། སངས་
[96b.6]རྒྱས་ཀྱི་ཞིང་རྣམས་ནི་ཡོངས་སུ་སྦྱོང་ཞེས་པ་དང་སྦྱར་ཏེ། བསམ་པ་སྣ་ཚོགས་པ་རྣམ་པར་དག་པའི་སྒོ་རྣམས་ཀྱིས་ཞིང་རྣམས་ནི་ཡོངས་སུ་སྦྱོང་ཞེས་པ་ནི་བྱང་ཆུབ་སེམས་དཔའ་དེ་དག་གི་བསམ་པ་རྣམ་པར་དག་པ་སྣ་ཚོགས་པའི་སྒོ་ནས་སངས་རྒྱས་ཀྱི་ཞིང་ཡོངས་སུ་སྦྱོང་
[96b.7]ངོ་ཞེས་པ་སྟེ། དེ་ཡང་བཅོམ་ལྡན་འདས་ཀྱི་མཐུས་སྦྱོང་བས་ཡོངས་སུ་བཟུང་བས་ཞེས་པ་དང་སྦྱར་རོ། །བྱང་ཆུབ་ཀྱི་སྙིང་པོ་ནི་མངོན་པར་བསྒྲུབ་ཅེས་པ་ནི་བྱང་ཆུབ་ཀྱི་སྙིང་པོ་འོག་མིན་གྱི་གནས་སུ་མངོན་པར་བྱང་ཆུབ་པའི་ས་དང་མིའི་གནས་སུ་བྱང་ཆུབ་ཆེན་པོར་མངོན་པར་
[97a]
[97a.1]བྱང་ཆུབ་པའི་གནས་དག་ལ་བྱང་ཆུབ་ཀྱི་སྙིང་པོ་ཞེས་བྱ་སྟེ། དེ་དག་བྱང་ཆུབ་སེམས་དཔའི་འདི་རྣམས་ཀྱིས་ཡོངས་སུ་རྫོགས་པར་བྱེད་ཅེས་པའོ། །བྱང་ཆུབ་ཏུ་ནི་མངོན་པར་འཚང་རྒྱ་ཞེས་པ་ནི་ཉོན་མོངས་པའི་སྒྲིབ་པ་ཡོངས་སུ་བྱང་བའི་བྱང་ཆུབ་ནམ་མཁའི་
[97a.2]མཚན་ཉིད་ལྟ་བུ་མངོན་པར་རྟོགས་པར་བྱེད་ཅེས་པའོ། །ཆོས་ཀྱི་འཁོར་ལོ་ནི་བསྐོར་ཞེས་པ་ནི་གཞུང་ལས་ཇི་སྐད་དུ་གྲགས་པའི་ཆོས་ཀྱི་འཁོར་ལོ་བསྐོར་བའོ། །སངས་རྒྱས་ཀྱི་མཛད་པ་ནི་བྱིན་གྱིས་རློབ་ཅིང་ཞེས་པ་ནི་སེམས་ཅན་ཡོངས་སུ་སྨིན་པ་དང་གྲོལ་བར་བྱེད་པའི་
[97a.3]མཚན་ཉིད་ཅན་གྱི་སངས་རྒྱས་ཀྱི་མཛད་པ་བྱིན་གྱིས་རློབ་ཅེས་པའོ། །དེའི་གོང་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་འདོད་པས་ཞེས་པ་ནི་དེ་ལྟར་སངས་རྒྱས་ཀྱི་ཞིང་ཡོངས་སུ་སྦྱོང་བ་ལ་སོགས་པ་བྱས་ནས་ཀུན་དུ་སངས་རྒྱས་པའི་གོ་འཕང་དུ་འཕར་བར་བྱེད་པ་
[97a.4]སྟེ། དེའི་ཚེ་ཆོས་ཐམས་ཅད་སྟོང་པ་ཉིད་དུ་རྟོགས་པའི་མཚན་ཉིད་དེ་བཞིན་ཉིད་ཀྱི་ཡེ་ཤེས་མངོན་པར་རྟོགས་ཏེ་དེ་ལྟར་མངོན་དུ་བྱེད་པ་ན་སེམས་ཚད་མེད་པ་ལ་སོགས་པ་འོག་ནས་འབྱུང་བའི་ཡོན་ཏན་རྣམས་ཐོབ་པར་འགྱུར་བ་སྟེ། དེ་ཡང་། སེམས་ཅན་མེད་པའི་ཕྱིར་ཞེས་པ་ནས། 
[97a.5]ཚད་མེད་པ་བཞི་རབ་ཏུ་ཐོབ་པར་འགྱུར་རོ་ཞེས་པའི་བར་དུའོ། །དེ་ལ་སེམས་ཚད་མེད་པ་ནི་སེམས་ལ་རྣམ་པར་རྟོག་པ་ལ་སོགས་པ་རྣམ་པ་ཐམས་ཅད་དང་བྲལ་ཏེ་ཆོས་ཐམས་ཅད་སྟོང་པ་ཉིད་དུ་རྟོགས་པའི་སེམས་ནམ་མཁའི་རང་བཞིན་ལྟ་བུར་འགྱུར་ཏེ། ནམ་མཁའ་ནི་སྟོང་པའི་མཚན་ཉིད་
[97a.6]ཅིས་ཀྱང་མ་གོས་ཤིང་ཐམས་ཅད་དུ་ཡང་མ་ཁྱབ་པ་མེད་པས་ཚད་གཟུང་དུ་མེད་པའོ། །དེ་བཞིན་དུ་སྟོང་པ་ཉིད་ཀྱི་རང་བཞིན་གྱི་སེམས་དེས་ཐམས་ཅད་དུ་ཁྱབ་པར་འགྱུར་བས་སེམས་ཚད་མེད་པའོ། །ལུས་ཚད་མེད་པ་ཞེས་པ་ནི་དེ་ལྟར་སེམས་ཚད་མེད་པ་ཐོབ་པས་དེ་དག་གི་
[97a.7]ལུས་ཀྱང་སེམས་ཇི་སྙེད་པ་དེ་སྙེད་དུ་ལུས་ཀྱིས་ཁྱབ་པར་འགྱུར་ཏེ། དེ་བས་ན་ལུས་ཚད་མེད་པའོ། །ལུས་ཚད་མེད་པའི་ཕྱིར་ཡེ་ཤེས་ཚད་མེད་ཅེས་པ་ནི་དེ་ལྟར་ལུས་ཚད་མེད་པར་གྱུར་ན་ལུས་ཇི་སྙེད་པར་གྱུར་པ་དེ་དག་ཐམས་ཅད་ཡེ་ཤེས་བྱིན་གྱིས་བརླབས་པ་དང་བཅས་པར་
[97b]
[97b.1]འགྱུར་ཏེ། ལུས་ཇི་སྙེད་པ་དེ་དག་གི་ཡེ་ཤེས་འབྱུང་བས་ན་ཡེ་ཤེས་ཚད་མེད་པ་ཞེས་བྱའོ། །ཡེ་ཤེས་ཚད་མེད་པའི་ཕྱིར་སེམས་ཅན་ཚད་མེད་ཅེས་པ་ནི་སྐུ་དང་ཡེ་ཤེས་དེ་དག་ཀྱང་སེམས་ཅན་ཇི་སྙེད་པ་དེ་སྙེད་དུ་འབྱུང་སྟེ། དེ་དག་ཚད་མེད་པས་སེམས་ཅན་ཚད་མེད་པའོ། །སེམས་
[97b.2]ཅན་ཚད་མེད་པའི་ཕྱིར་ནམ་མཁའི་ཁམས་ཚད་མེད་པ་རབ་ཏུ་འཐོབ་པོ་ཞེས་པ་ནི་ནམ་མཁའི་ཁམས་ཇི་སྙེད་པ་སེམས་ཅན་གྱི་ཁམས་ཀྱང་དེ་སྙེད་དེ་སེམས་ཅན་གྱི་ཁམས་ཚད་མེད་པར་རྟོགས་ན་ནམ་མཁའི་ཁམས་ཀྱང་ཚད་མེད་པར་རྟོགས་པར་འགྱུར་བ་རབ་ཏུ་ཐོབ་པར་རིག་པར་
[97b.3]བྱའོ། །གསང་བ་པའི་བདག་པོ་དེ་ལྟར་ན་སེམས་ཚད་མེད་པས་ཚད་མེད་པ་བཞི་ཐོབ་པར་འགྱུར་རོ་ཞེས་པ་ནི་ནམ་སེམས་ཅན་ཉིད་སྟོང་པ་ཉིད་ཀྱི་རང་བཞིན་ནམ་མཁའི་མཚན་ཉིད་ལྟ་བུར་གྱུར་པ་རབ་ཏུ་ཐོབ་ན་ལུས་དང་ཡེ་ཤེས་དང་སེམས་ཅན་དང་ནམ་མཁའི་ཁམས་ཀྱང་དེ་བཞིན་
[97b.4]ཉིད་དུ་འགྱུར་བ་ཐོབ་པོ་ཞེས་པའོ། །ཐོབ་ནས་ཡང་དག་པར་རྫོགས་པའི་སངས་རྒྱས་སུ་འགྱུར་རོ་ཞེས་སྦྱར་ཏེ། དེ་ལྟར་དེ་བཞིན་ཉིད་ཀྱི་ཡེ་ཤེས་དང་སེམས་ཅན་དང་ནམ་མཁའི་ཁམས་ཀྱང་དེ་བཞིན་ཉིད་དུ་འགྱུར་བ་ཐོབ་བོ་ཞེས་པའོ། །ཐོབ་ནས་ཀྱང་ཡང་དག་པར་རྫོགས་
[97b.5]པའི་སངས་རྒྱས་སུ་འགྱུར་རོ་ཞེས་སྦྱར་ཏེ། དེ་ལྟར་དེ་བཞིན་ཉིད་ཀྱི་ཡེ་ཤེས་མངོན་དུ་བྱས་ན་དེ་མ་ཐག་ཏུ་ཀུན་དུ་སངས་རྒྱས་པ་ཕུང་པོ་ལྷག་མ་དང་བཅས་པའི་མྱ་ངན་ལས་འདས་པའི་རང་བཞིན་གྱི་གོ་འཕང་ཐོབ་པར་འགྱུར་རོ་ཞེས་པའོ། །སྟོབས་བཅུའི་སྟོབས་དང་ལྡན་པ་
[97b.6]བདུད་བཞི་ལས་རྒྱལ་བ་ཞེས་པ་ལ་སོགས་པ་ཞེས་པ་ནི་ཀུན་དུ་སངས་རྒྱས་པ་དེ་ཉིད་ཀྱི་བྱེ་བྲག་སྟེ་གཞུང་ལས་ཇི་སྐད་གྲགས་པའོ། །ཁྱུ་མཆོག་དང་སེང་གེའི་སྒྲ་སྒྲོགས་པ་ཞེས་པ་ནི་ཇི་ལྟར་སེང་གེའི་སྒྲས་བྱོལ་སོང་ཐམས་ཅད་ཟིལ་གྱིས་གནོན་པར་གྱུར་པ་དེ་བཞིན་དུ་བཅོམ་ལྡན་
[97b.7]འདས་ཀུན་དུ་སངས་རྒྱས་པ་དེ་ཡང་འདུས་བྱས་ཐམས་ཅད་མི་རྟག་པ་དང་སྡུག་བསྔལ་བ་ལ་སོགས་པའི་ཆོས་ཀྱི་སྒྲ་སྒྲོགས་པས་རྟག་པ་དང་བདེ་བ་ལ་སོགས་པར་ལྟ་བའི་མུ་སྟེགས་པ་རྣམས་ཟིལ་གྱིས་གནོན་པར་འགྱུར་བ་དང་། རྫོགས་སངས་རྒྱས་ཀྱིས་གསུངས་པ་
[98a]
[98a.1]ཡི། །སྙིང་པོ་སྒོ་བརྒྱ་འདི་བསླབས་ནས། །གོ་འཕང་དམ་པ་འདི་དག་ཀུན། །དཔའ་བོ་དེ་དག་ཀུན་གྱིས་རྟོགས། །ཞེས་པ་ནི་གོང་དུ་སྨོས་པའི་ཡོན་ཏན་ཐམས་ཅད་བྱང་ཆུབ་སེམས་དཔའ་དཔའ་བོ་དེ་རྣམས་ཀྱིས་ཐོབ་ནས་ཀུན་དུ་སངས་རྒྱས་པའི་གོ་
[98a.2]འཕང་དམ་པ་དེར་འཚང་རྒྱའོ། །དེ་ལྟར་ཀུན་དུ་སངས་རྒྱས་པའི་གོ་འཕང་དམ་པ་དེར་འཚང་རྒྱ་བ་ཡང་ཀུན་དུ་སངས་རྒྱས་པའི་སྙིང་པོ་ཡི་གེ་བརྒྱ་པ་དེ་བཟླས་ཤིང་བསྒོམ་པ་ཐོབ་པར་འགྱུར་ཞེས་པའོ། །ཡི་གེ་བརྒྱ་པའི་འབྲས་བུའི་སྦྱོར་བ་རྣམ་པ་གསུམ་གྱི་བྱེ་བྲག་
[98a.3]བསྟན་པ་ཡང་རིམ་གྱིས་འཕར་བའི་ཚུལ་ཤེས་པར་བྱ་སྟེ། ས་བཅུ་གཅིག་པའི་བྱང་ཆུབ་སེམས་དཔའ་སངས་རྒྱས་ཞེས་བྱ་བ་དེ་དག་ས་བཅུ་གཅིག་པ་ལ་གནས་པ་ལས་བཅོམ་ལྡན་འདས་ཀྱི་འོད་ཀྱིས་བསྐུལ་ཏེ་དམ་ཚིག་གསུམ་གྱི་ལམ་ལ་ཞུགས་པ་ནས་ས་བཅུ་
[98a.4]གཅིག་པ་དེ་ལས་འཕར་ཏེ། ཡེ་ཤེས་ཆེན་པོ་མངོན་པར་ཤེས་པར་དབང་བསྐུར་བ་དང་ལྡན་པའི་ས་ལ་གནས་པར་ཤེས་པར་བྱའོ། །དེ་ནས་ཀུན་དུ་སངས་རྒྱས་ཀྱི་གཟུགས་སུ་གྱུར་ཅིང་སངས་རྒྱས་ཀྱི་མཛད་པ་བསྟན་པ་དང་། དེ་བཞིན་གཤེགས་པའི་སྤྲུལ་པའི་སྐུ་ཤཱཀྱ་ཐུབ་
[98a.5]པས་སྤྱིར་སངས་རྒྱས་ཀྱི་མཛད་པ་སྟོན་པ་ན་བྱང་ཆུབ་སེམས་དཔའ་དེ་དག་ཀུན་དུ་བཟང་པོའི་ས་ལ་གནས་པར་ཤེས་པར་བྱའོ། །བྱང་ཆུབ་སེམས་དཔའ་ཀུན་དུ་བཟང་པོའི་སྤྱོད་པ་ལས་བྱུང་ཞིང་ལོངས་སྤྱོད་རྫོགས་པའི་སྐུས་བཏང་སྟེ་སངས་རྒྱས་ཀྱི་ཞིང་སྤྱོད་པ་ན་ཀུན་དུ་
[98a.6]སངས་རྒྱས་པའི་ས་མ་ཐོབ་ཀྱི་བར་དུ་ཀུན་དུ་བཟང་པོའི་ས་ལས་ནི་འཕར། ཀུན་དུ་སངས་རྒྱས་པའི་ས་ལ་ནི་འཇུག་པའི་སྟེགས་བུའི་ས་ལ་གནས་པར་ཤེས་པར་བྱའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་
[98a.7]པ་ལས། འབྲས་བུའི་སྦྱོར་བ་བསྟན་པ་རིམ་པར་ཕྱེ་བ་རྒྱས་པའོ།། །།སྤྱིར་གདུལ་བའི་འགྲོ་བ་རྟོགས་པ་གཙོ་བོར་གྱུར་པ་ཡོངས་སུ་དག་པ་དང་ལུང་གི་ཆོས་ལ་གནས་པ་ཡོངས་སུ་མ་དག་པ་སྟེ་རྣམ་པ་གཉིས་སོ། །དེ་ལ་ཡི་གེ་བརྒྱ་པའི་འབྲས་བུ་སྦྱོར་བ་བསྟན་
[98b]
[98b.1]པའི་རིམ་པར་ཕྱེ་བ་ནི་ཡོངས་སུ་དག་པའི་གདུལ་བའི་འགྲོ་བ་རྣམས་ཀྱི་དོན་མཛད་པ་བསྟན་པའོ། །རིམ་པར་ཕྱེ་བ་འདིར་ནི་ཡོངས་སུ་མ་དག་པའི་འགྲོ་བ་རྣམས་ཀྱི་དོན་མཛད་པ་བསྟན་པ་སྟེ། གང་གི་ཕྱིར་བཅོམ་ལྡན་འདས་ཀྱི་རྒྱུ་དང་འབྲས་བུའི་ཡོན་ཏན་རྣམས་ཀུན་དུ་སངས་རྒྱས་
[98b.2]པའི་སྙིང་པོ་ཡི་གེ་བརྒྱ་པའི་མཚན་ཉིད་ཨཾ་ཞེས་པའི་གཟུགས་སུ་བྱིན་གྱིས་བརླབས་པའི་དེའི་འོག་ཏུ་འབྱུང་བའི་རིམ་པར་སྒྲུབ་པ་པོས་རང་གི་སྙིང་གར་བསམས་ཏེ་ཀུན་དུ་སངས་རྒྱས་པའི་སྐུར་བསྒྲུབ་པའི་ཕྱིར། །དེ་ནས་ཡང་བཅོམ་ལྡན་འདས་ལ་གསང་བ་པའི་བདག་པོ་ཕྱག་ན་རྡོ་
[98b.3]རྗེས་འདི་སྐད་ཅེས་གསོལ་ཏོ་ཞེས་པ་ལ་སོགས་པ་གསུངས་པ་ཡིན་ཏེ། དེ་ལ། སྔགས་རྣམས་ཀྱི་ནི་སྔགས་འབྱུང་བའི། །སྔགས་ཀྱི་མགོན་པོ་འདི་བཤད་པ། །ངོ་མཚར་ཆེའོ་བཅོམ་ལྡན་འདས། །ཞེས་པ་ནི་ཡི་གེ་བརྒྱ་པའི་རང་བཞིན་གོང་དུ་བཤད་པ་དེ་ཡོན་ཏན་དང་མཐུ་ཆེ་
[98b.4]བས་ངོ་མཚར་ཆེའོ་ཞེས་པའོ། །སྔགས་ཀྱི་མགོན་པོ་ཞེས་པ་དང་སྔགས་འབྱུང་བ་ཞེས་པ་ཡང་སྙིང་པོ་དེ་ཉིད་ཀྱི་བྱེ་བྲག་སྟེ་སྔར་བཤད་པ་བཞིན་ནོ། །ཐུབ་པ་ཆེན་པོ་གནས་གང་དུ། །གང་གིས་ཇི་ལྟར་འཚལ་བར་བགྱི། །ཞེས་པ་ནི་ཡི་གེ་བརྒྱ་པ་རྣམ་པར་དགོད་པ་སྒྲུབ་པའི་རིམ་
[98b.5]པར་ཕྱེ་བ་ཞེས་པ་སྟེ། གང་གིས་ཞེས་པ་ནི་སྒྲུབ་པ་པོ་ཅི་འདྲ་བས་འཚལ་བར་བགྱི་ཞེས་པ། གང་དག་ཐེག་ཆེན་དཀྱིལ་འཁོར་ནི། །སྙིང་རྗེ་འབྱུང་བར་དབང་བསྐུར་ཞིང་། །ཞེས་པ་ལ་སོགས་པ་སྒྲུབ་པ་པོའི་མཚན་ཉིད་འོག་ནས་བཤད་པ་དང་སྦྱར་རོ། །ཇི་ལྟར་ཞེས་པ་ནི་
[98b.6]སྙིང་པོ་དེ་ཅི་འདྲ་བར་རིག་པར་བགྱི་ཞེས་པ་སྟེ། གསེར་གྱི་ཁ་དོག་འབར་དང་བཅས། །ཞེས་པ་ལ་སོགས་པ་དང་སྦྱར་རོ། །ཐུབ་པ་ཆེན་པོ་གནས་གང་དུ། །ཞེས་པ་ནི་སྙིང་པོ་དེ་གནས་གང་དུ་དགོད་པར་བགྱི་ཞེས་པ་སྟེ། དེ་ཡི་གནས་ནི་སྙིང་ག་སྟེ། །ཞེས་པ་དང་སྦྱར་
[98b.7]རོ། །དེ་ལས་སྔགས་རྣམས་འབྱུང་བ་ནི། །གང་གིས་ཇི་ལྟར་བདག་ལ་གསུངས། །ཞེས་པ་ནི་བདག་ཉིད་སྒྲུབ་པ་རིམ་པར་ཕྱེ་བ་བྲིས་པ་སྟེ། སྙིང་པོ་ཡི་གེ་བརྒྱ་པ་དེ་ལས་སྔགས་ཕལ་རྣམས་འབྱུང་ན་རྒྱུ་གང་དང་ཐབས་ཇི་ལྟ་བུས་འབྱུང་ཞེས་པ་སྟེ། འོད་ཟེར་སྐུ་ལས་
[99a]
[99a.1]བྱུང་བ་རྣམས། །ཡན་ལག་གིས་ནི་ཡན་ལག་གནས། །ཞེས་པ་ལ་སོགས་པ་བདག་ཉིད་སྒྲུབ་པ་ལས་ཆད་པར་འགྱུར་བ་དང་སྦྱར་རོ། །མགོན་པོ་སྨྲ་བ་རྣམས་ཀྱི་མཆོག །འདི་ཀུན་བདག་ལ་བཤད་དུ་གསོལ། །ཞེས་པ་ནི་གོང་དུ་ཞུས་པ་དེ་རྣམས་བཀའ་སྩོལ་
[99a.2]ཅིག་ཅེས་པའོ། །སྨྲ་བ་རྣམས་ཀྱི་མཆོག་ཅེས་པ་ནི་སྟོང་པའི་ཚིག་སྟེ་སྨྲ་བ་རྣམས་ཀྱི་ནང་ན་དམ་པ་ཞེས་པའོ། །དེ་སྐད་ཅེས་གསོལ་ནས་བཅོམ་ལྡན་འདས་ཞེས་པ་ལ་སོགས་པ་ནི་གོང་དུ་ཞུས་པ་དེ་རྣམས་སླར་འཆད་པ་སྟེ། ཆོས་ཀྱི་དབང་ཕྱུག་ཐུབ་པ་ཆེ། །ཞེས་པ་ནི་བཅོམ་ལྡན་
[99a.3]འདས་ཀྱི་བྱེ་བྲག་སྟེ། ལུང་དང་རྟོགས་པའི་ཆོས་ལ་དབང་དུ་གྱུར་ཅིང་ལུས་དང་ངག་དང་ཡིད་གསུམ་ཐུབ་པའོ། །ཀུན་མཁྱེན་བཅོམ་ལྡན་སྣང་མཛད་ཀྱི། །དེ་ཚེ་འཇིག་རྟེན་ཁམས་ཀུན་དུ། །ཡོངས་སུ་ཁྱབ་པར་འགྱུར་བའི་ཚིག །འཇམ་དཔལ་གསུང་གིས་བཀའ་སྩལ་
[99a.4]པ། ཞེས་པ་ནི་བཅོམ་ལྡན་འདས་རྣམ་པར་སྣང་མཛད་ཐམས་ཅད་མཁྱེན་པས་འཇིག་རྟེན་གྱི་ཁམས་མ་ལུས་པ་ཐམས་ཅད་ཁྱབ་པའི་ཚིག་ཏུ་གསུངས་སོ་ཞེས་པ་ཚིག་དེ་ཡང་། སེམས་དཔའ་ཆེན་པོ་ལེགས་སོ་ལེགས་སོ་ཞེས་པ་ལ་སོགས་པའོ། །རབ་ཏུ་གསང་ཞེས་པ་
[99a.5]ནི་སེམས་ལས་བྱུང་བའི་མཚན་ཉིད་ཤིན་ཏུ་ཕྲ་བ་ཞེས་པའོ། །ངོ་མཚར་ཆེན་པོ་ཞེས་པ་ནི་ཡིག་འབྲུ་སེམས་ཀྱིས་བསམས་པ་ལས་ཀུན་དུ་སངས་རྒྱས་པའི་སྐུ་ལ་སོགས་པར་འགྱུར་བས་ངོ་མཚར་ཆེ་ཞེས་པའོ། །སངས་རྒྱས་རྣམས་ཀྱི་གསང་བའི་མཆོག །ཅེས་པ་ནི་སྙིང་
[99a.6]པོ་དེའི་དོན་དམ་པ་དང་ཀུན་རྫོབ་ཀྱི་རང་བཞིན་སེམས་ཅན་རྟོག་གེ་བ་རྣམས་ཀྱི་རྗེས་སུ་དཔག་པའི་སོགས་པའི་སྒོ་ནས་བརྟགས་པས་མི་རྟོགས་པས། སངས་རྒྱས་རྣམས་ཀྱི་གསང་བའི་མཆོག །ཅེས་བྱ་སྟེ། དེ་བས་ན། རྟོག་གེ་ཀུན་གྱིས་མི་ཤེས་པ། །ཞེས་གསུངས་
[99a.7]སོ། །གང་དག་ཐེག་ཆེན་དཀྱིལ་འཁོར་ནི། །སྙིང་རྗེ་འབྱུང་བར་དབང་བསྐུར་ཞིང་། །ཞེས་པ་ནས། བདག་ཉིད་ཆེན་པོ་ཤེས་པར་འགྱུར། །ཞེས་པའི་བར་གྱིས་གང་གིས་འཚལ་བར་གྱུར་པ་ཞུས་པའི་ལན་བཤད་པ་སྟེ། ཐེག་པ་ཆེན་པོའི་དཀྱིལ་འཁོར་སྙིང་རྗེ་ཆེན་པོ་འབྱུང་
[99b]
[99b.1]བ་ཞེས་བྱ་བ་དེར་དབང་བསྐུར་ཞིང་ཞི་གནས་དང་ལྷག་མཐོང་དང་ལྡན་པའི་སྒྲུབ་པ་པོས་སྙིང་པོ་འདི་ཤེས་པར་འགྱུར་ཞེས་པ་ནི་སྤྱིའི་དོན་ཏོ། །ཡན་ལག་གི་དོན་ནི། གང་དག་ཐེག་ཆེན་དཀྱིལ་འཁོར་ནི། །སྙིང་རྗེ་འབྱུང་བར་དབང་བསྐུར་ཞིང་། །ཞེས་པ་ནི་སྒྲུབ་པ་པོ་གང་ཇི་སྙེད་
[99b.2]ཆེན་པོ་འབྱུང་བའི་དཀྱིལ་འཁོར་དུ་དབང་བསྐུར་བ་དེས་སྙིང་པོ་འདི་ཤེས་པར་འགྱུར་ཞེས་པ་སྟེ། ཐེག་པ་ཞེས་པ་ནི་འགྲོ་པའི་ཚིག་སྟེ། རང་བཞིན་གྱི་དཀྱིལ་འཁོར་སྐུ་ལ་སོགས་པ་མི་ཟད་པའི་མཚན་ཉིད་འདིར་འགྲོ་བའམ། གཟུགས་བརྙན་གྱི་དཀྱིལ་འཁོར་འདིའི་
[99b.3]སྒོ་ནས་འདིས་འགྲོ་བར་འགྱུར་བ་སྟེ། སྙིང་རྗེ་འབྱུང་བའི་དཀྱིལ་འཁོར་འདི་ལ་བྱའོ། །ཆེན་པོ་ཞེས་པའི་ཚིག་ནི་སྤྱིར་གསུངས་མོད་ཀྱི། འོན་ཀྱང་སྐབས་འདིར་ནི་ལུས་ཀྱི་དཀྱིལ་འཁོར་དང་ངག་གི་དཀྱིལ་འཁོར་གཉིས་ཀུན་རྫོབ་ཀྱི་མཚན་ཉིད་ཡིན་པས་ཆེན་པོ་ཞེས་
[99b.4]མི་བྱའི། སེམས་ཀྱི་དཀྱིལ་འཁོར་དོན་དམ་པའི་རང་བཞིན་ཡིན་པས་དེ་ལ་ཆེན་པོ་ཞེས་བྱ་སྟེ། མདོར་ན་གསང་བའི་དཀྱིལ་འཁོར་དུ་དབང་བསྐུར་བ་ཞེས་པའོ། །གསང་བའི་དཀྱིལ་འཁོར་དེར་དབང་བསྐུར་ན་སྔར་བཤད་པའི་ཚུལ་གྱིས་དམ་ཚིག་ལྔ་ཆར་དང་ལྡན་ཞིང་དབང་
[99b.5]གསུམ་ཆར་དང་ལྡན་པར་འགྱུར་ཏེ། དེ་ལྟར་དཀྱིལ་འཁོར་གསུམ་ཆར་ལ་རིམ་པ་བཞིན་དུ་བསླབས་པ་ཡོངས་སུ་རྫོགས་པའི་སྒྲུབ་པ་པོར་འགྱུར་བའི་ཕྱིར་རོ། །གང་དག་དྲང་ཞིང་མཉེན་པ་དང་། །ཞེས་པ་ནི་སྒྲུབ་པ་པོ་དེ་གསང་བའི་དཀྱིལ་འཁོར་དུ་དབང་བསྐུར་བ་འབའ་ཞིག་
[99b.6]གིས་ཆོག་པ་མ་ཡིན་གྱི། སྐབས་འདིར་ནི་སྒྲུབ་པ་པོ་གོང་མ་དག་ལྟར་བཟླས་པ་ལས་བྱུང་བའི་སྒྲུབ་པའི་སྤྱོད་ཡུལ་ཅན་ཏེ། དྲང་ཞིང་ཞེས་པ་ནི་སེམས་ལ་གཡོ་དང་གྱ་གྱུར་མེད་པ་ཞེས་པའོ། །མཉེན་པ་ཞེས་པ་ནི་ཁེངས་པ་དང་ཞེ་སྡང་མེད་པ་སྟེ། གང་དག་དྲང་ཞིང་
[99b.7]མཉེན་པ་ནི་ཏིང་ངེ་འཛིན་དང་རྗེས་སུ་མཐུན་པས་ཞི་གནས་དང་ལྡན་པར་བསྟན་པའོ། །རྟག་ཏུ་སྙིང་རྗེ་གང་ཆེ་དང་། །གང་དག་ནམ་ཡང་བྱང་ཆུབ་ལ། །དམིགས་པ་ཅན་དུ་མི་ལྟ་བ། །ཞེས་པ་ནི་ཤེས་རབ་མེད་པར་ཞི་གནས་འབའ་ཞིག་ཏུ་གྱུར་ན་དམིགས་པར་འགྱུར་ཏེ།
[100a]
[100a.1]སྙིང་རྗེས་སེམས་ཅན་ཐམས་ཅད་སྡུག་བསྔལ་དང་བྲལ་བར་བྱེད་ཅིང་དེ་བཞིན་ཉིད་ཀྱི་ཡེ་ཤེས་རང་བཞིན་བྱང་ཆུབ་ཀྱི་སེམས་དེས་དངོས་པོ་དམིགས་པར་བལྟ་ཞིང་སྟོང་བ་ཉིད་རྟོགས་པའི་ལྷག་མཐོང་དང་ལྡན་པར་གསུངས་པ་ཡིན་ཏེ། དེ་ལྟར་ལྷག་མཐོང་དང་ཞི་
[100a.2]གནས་དང་ལྡན་པ་དེ་དག་གི་སྙིང་པོ་བདག་ཉིད་ཆེན་པོ་འདི་ཤེས་པར་འགྱུར་རོ་ཞེས་པའོ། །འདྲེན་པ་གང་ན་བཞུགས་པ་ཡི། །ཞེས་པ་ནས། མཐུ་ཆེན་རྟག་ཏུ་གནས་པ་བཞུགས། །ཞེས་པའི་བར་ནི། མཐུ་ཆེན་པོ་གནས་གང་དུ། ཞེས་ཞུས་པའི་ལན་བཤད་པ་སྟེ། སྒྲུབ་པ་པོས་
[100a.3]དང་པོར་སངས་རྒྱས་དང་བྱང་ཆུབ་སེམས་དཔའ་ཐམས་ཅད་མངོན་དུ་བསམས་ཏེ། ཕྱག་བྱས་ནས་དེ་དག་གི་སྤྱན་སྔར་སྡིག་པ་བཤགས་པ་ལ་སོགས་པ་དང་། དམ་ཚིག་གི་ཕྱག་རྒྱ་བཅིངས་པ་ལ་སོགས་པ་བཞིན་དུ་བྱ་སྟེ། རང་གི་སྙིང་གར་པདྨ་དཀར་པོ་འདབ་མ་བརྒྱད་པ་
[100a.4]བསམས་ལ། དེའི་སྟེང་དུ་རླུང་གི་དཀྱིལ་འཁོར་མེ་ལོང་ལྟ་བུར་གསལ་བར་བསམ་ཞིང་དེའི་དབུས་སུ་བཅོམ་ལྡན་འདས་ཡི་གེ་བརྒྱ་པ་ཨཾ་ཞེས་པ་བསམས་ཏེ། དེ་ཡང་མེ་ལོང་གི་ནང་ན་གཟུགས་བརྙན་སྣང་བ་བཞིན་དུ་དེ་ཉིད་དུ་ཞི་བར་བལྟ་སྟེ། དེ་ནི་གནས་པའི་བསྡུས་པའི་
[100a.5]དོན་ཏོ། །ཚིག་གི་དོན་ལ། འདྲེན་པ་གང་ན་བཞུགས་པ་ཡི། །དེ་ཡི་གནས་ནི་སྙིང་ག་སྟེ། །ཞེས་པ་ནི་འདྲེན་པ་དེའི་གནས་ནི་སྒྲུབ་པ་པོའི་སྙིང་གར་བྱའོ་ཞེས་པའོ། །པདྨ་ཡིད་ལས་བྱུང་བ་ནི། །འདབ་མ་བརྒྱད་པ་རབ་མཛེས་ལ། །ཞེས་པ་ནི་འདྲེན་པ་དེའི་གནས་སྙིང་ག་ཞེས་
[100a.6]བྱ་བ་དེ་ཡང་ཡིད་ཀྱིས་བསམ་པའི་པདྨ་འདབ་མ་བརྒྱད་པ་ཤིན་ཏུ་གསལ་ཞིང་དཀར་བ་སྙིང་གར་བསམས་ལ་དེའི་སྟེང་དུ་ཟླ་བའི་དཀྱིལ་འཁོར་བསམས་ཏེ། དེའི་དབུས་སུ་འདྲེན་པ་དེ་བསམ་ཞེས་པ་སྟེ་དེ་བས་ན། དཀྱིལ་འཁོར་ཟླ་བ་ལྟ་བུ་ནི། །ཞེས་གསུངས་པ་ཡིན་ནོ། །
[100a.7]དྲི་མེད་མེ་ལོང་འདྲ་བ་ལ། །ཞེས་པ་ནི་ཟླ་བ་ཡང་དཀར་མོད་ཀྱི་དྲི་མ་རབ་རིབ་ཀྱིས་མི་སྣང་བས་དེ་ལས་གསལ་བར་བསམ་པར་བྱ་བའི་ཕྱིར། མེ་ལོང་ལྟར་ཤིན་ཏུ་དྲི་མ་མེད་ཅིང་གཟུགས་བརྙན་འཆར་བ་ལ་སྙིང་པོ་དེ་བསམ་ཞེས་པའོ། །མཐུ་ཆེན་རྟག་ཏུ་གནས་པ་བཞུགས། ། 
[100b]
[100b.1]ཞེས་པ་ནི་མེ་ལོང་ལ་སྙིང་པོ་དེ་རྟག་པར་གནས་ཤིང་བཞུགས་པར་བྱའོ་ཞེས་པ་སྟེ། རྟག་པར་གནས་ཞེས་པ་ནི་དོན་དམ་པའི་རང་བཞིན་དང་ཀུན་རྫོབ་ཀྱི་སྐུའི་རང་བཞིན་ལ་བསྟོད་པ་སྟེ། དོན་དམ་པའི་རང་བཞིན་དེ་བཞིན་ཉིད་ཀྱི་ཡེ་ཤེས་དེ་མི་འགྱུར་པར་ཡོངས་སུ་གྲུབ་པའི་ཚུལ་གྱིས་
[100b.2]རྟག་པར་གནས་པ་ཞེས་བྱ་ལ། ཀུན་རྫོབ་ཏུ་སྐུའི་རང་བཞིན་དུ་ཡང་བཅོམ་ལྡན་འདས་ཀྱི་སྐུ་མི་ཟད་པའི་རྒྱན་དེ་སྔོན་གྱི་ཤུགས་ཀྱིས་འཁོར་བའི་མཐའ་ཇི་སྲིད་པ་དེ་སྲིད་དུ་སེམས་ཅན་རྣམས་ཀྱི་དོན་གྱི་ཕྱིར་ཕྱིན་ཅི་མ་ལོག་པར་ཡོངས་སུ་གྲུབ་པའི་ཚུལ་གྱིས་རྟག་པར་བཞུགས་
[100b.3]པའོ། །ཡང་ན་སྒྲུབ་པ་པོ་ཇི་སྲིད་ཏིང་ངེ་འཛིན་ལ་གནས་པ་དེ་སྲིད་དུ་སྙིང་པོ་དེ་ཡང་མི་གཡོ་བར་རྟག་པར་གནས་པར་བྱའོ། །དེ་ལ་གསང་སྔགས་མགོན་པོ་ནི། །ཞེས་དང་། གསེར་གྱི་ཁ་དོག་འབར་དང་བཅས། །སྡིག་དང་བྲལ་བའི་ཏིང་འཛིན་གནས། །ཉི་མ་བཞིན་
[100b.4]དུ་བརྟག་པར་དཀའ། །ཞེས་པ་ནི་ཇི་ལྟར་འཚལ་བར་བགྱི་ཞེས་ཞུས་པའི་ལན་བཤད་པ་སྟེ། གསེར་གྱི་ཁ་དོག་འབར་དང་བཅས། །ཞེས་པ་ནི་སྙིང་པོའི་ཁ་དོག་གསེར་འདྲ་བ་ལ་འོད་འཕྲོ་བ་དང་བཅས་པ་ཞེས་པའོ། །སྡིག་དང་བྲལ་བ་ཞེས་པ་ནི། འབྲས་བུའི་རང་བཞིན་
[100b.5]ལ་བསྟོད་པ་སྟེ། ཤེས་བྱ་དང་ཉོན་མོངས་པ་ལ་སོགས་པའི་སྡིག་པའི་རྟོག་པ་དང་བྲལ་ཞེས་པའོ། །ཏིང་འཛིན་གནས་ཞེས་པ་ནི་ཏིང་ངེ་འཛིན་གྱི་ཡི་གེའི་འབྲུ་དབྱི་བ་མི་སྲིད་དེ། །དེ་བས་ན་སྒྲུབ་པའི་ཏིང་ངེ་འཛིན་དུ་འདུག་པ་ལ་སྙིང་པོ་དེ་གནས་ཞེས་བྱའོ། །ཉི་མ་བཞིན་དུ་བརྟག་པར་
[100b.6]དཀའ། །ཞེས་པ་གཟི་བརྗིད་དང་ལྡན་པར་བསམ་པར་གསུངས་པ་སྟེ། ཇི་ལྟར་ཉི་མ་འོད་ཟེར་གྱིས་བསྐོར་བ་ལ་མིག་མི་ཆགས་ཤིང་བལྟ་བར་མི་བཟོད་པ་བཞིན་སྙིང་པོ་འདི་ཡང་རང་ལས་འཕྲོས་པའི་འོད་ཀྱིས་བསྐོར་ཞིང་བལྟ་དཀའ་བར་བསམ་ཞེས་པ་སྟེ། དོན་ནི་མདོར་ན་
[100b.7]སྙིང་གར་མེ་ལོང་གི་དཀྱིལ་འཁོར་དེའི་དབུས་སུ་སྙིང་པོ་ཁ་དོག་གསེར་འདྲ་བ་དང་བཅས་ཏེ་འཕྲོས་པའི་འོད་ཀྱིས་སྒྲུབ་པ་པོའི་ལུས་ཁྱབ་པར་བསམ་ཞིང་འོད་འཕྲོ་བ་དེ་དག་ཉིད་འདུས་པ་ལས་རང་གི་ལུས་ཤིན་ཏུ་སངས་རྒྱས་བའི་སྐུར་གྱུར་པར་བསམས་ཏེ། དེ་ལྟར་གྱུར་པ་ན་
[101a]
[101a.1]ཡང་ཟླ་བའི་དཀྱིལ་འཁོར་ལ་གནས་པའི་སྙིང་པོ་ཡང་སྔ་མ་བཞིན་དུ་སྙིང་ག་ན་གནས་པར་བསམ་ཞེས་པའོ། །དེ་བས་ན། དེ་ཡིས་འགྲོ་བ་འདི་དག་ཀུན། །ཕྱི་རོལ་དང་ནི་ནང་དུ་ཡང་། །ཀུན་དུ་ཁྱབ་པར་བྱིན་གྱིས་བརླབས། །ཞེས་གསུངས་པ་ཡིན་ཏེ། འགྲོ་
[101a.2]བ་འདི་དག་ཀུན་ཞེས་པ་ནི་སྒྲུབ་པ་པོའི་ཕུང་པོ་ལྔ་པོ་འདི་དག་ཀུན་སྙིང་པོ་འདིས་ཀུན་དུ་ཁྱབ་པར་བྱིན་གྱིས་བརླབས་ཞེས་པའོ། །དེ་ལ་ཕྱི་རོལ་གྱི་བྱིན་གྱིས་བརླབས་པ་ནི་ཕྱིའི་ལུས་ཀུན་དུ་སངས་རྒྱས་པའི་སྐུར་གྱུར་པའོ། །ནང་གི་བྱིན་གྱིས་བརླབས་པ་ནི་སྙིང་གར་ཟླ་བའི་དཀྱིལ་འཁོར་
[101a.3]ལ་གནས་པའོ། །ཡང་ན་འགྲོ་བ་འདི་དག་ཀུན། །ཞེས་པ་ནི་འཕགས་པ་འཇམ་དཔལ་དང་སྤྱན་རས་གཟིགས་ཀྱི་དབང་པོ་ལ་སོགས་པ་སྔགས་ཀྱི་ལྷ་རྣམས་ལ་བྱ་སྟེ། དེ་དག་ཐབས་འདིས་ཀུན་དུ་ཁྱབ་པ་སྟེ། ཕྱིའི་གཟུགས་དེ་དག་གི་གཟུགས་སུ་བསྒྱུར་བ་དང་། ནང་གི་
[101a.4]ཡི་གེ་ཨ་ལ་སོགས་པ་ཟླ་བའི་དཀྱིལ་འཁོར་ལ་བསམ་པར་བྱ་བ་ཡང་སྙིང་པོ་འདིས་བྱིན་གྱིས་བརླབས་པ་ལས་བྱུང་བའི་ཕྱིར་རོ། །དེ་ལྟར་རང་གི་ལུས་ཀུན་དུ་སངས་རྒྱས་པའི་སྐུར་བསྒྱུར་བ་སྙིང་གར་ཟླ་བའི་དཀྱིལ་འཁོར་ལ་སྙིང་པོ་དང་བཅས་པ་བསམས་ཤིང་བསྒོམས་ན་ཀུན་དུ་
[101a.5]སངས་རྒྱས་པའི་སྐུ་དང་ལྡན་པའི་རིག་པ་འཛིན་པར་འགྱུར་རོ། །དེ་ལྟར་ན་དེའི་ལུས་མཐོང་བ་དང་དེས་སྨྲས་པ་དང་བསམ་པའི་སེམས་ཅན་སྐལ་པ་དང་ལྡན་པ་རྣམས་ཇི་ལྟར་བསམ་པའི་དོན་རྣམས་འགྲུབ་པར་འགྱུར་རོ་ཞེས་འོག་ནས་འབྱུང་བ་དང་སྦྱར་རོ། །མེ་ལོང་ནང་དུ་ཤེས་པར་
[101a.6]བྱོས། །ཞེས་པ་ནས། བདག་གི་ལས་ཀྱིས་འབྱུང་བར་འགྱུར། །ཞེས་པའི་བར་ནི་སྙིང་གར་ཟླ་བའི་དཀྱིལ་འཁོར་ཡང་མེ་ལོང་ཉིད་དུ་ཤེས་པར་བྱའོ་ཞེས་པ་ནས་ཡི་གེ་བསམ་པ་དེ་ལས་ཀུན་དུ་སངས་རྒྱས་པའི་སྐུར་བསྒྱུར་བར་བྱ་བའི་ཐབས་བསྟན་པ་སྟེ། མེ་ལོང་ཡིད་དུ་
[101a.7]ཤེས་པར་བྱོས། །ཞེས་པ་ནི་སྙིང་གར་མེ་ལོང་བསམ་པ་དེ་ནི་མེ་ལོང་གི་དངོས་པོ་གཞན་མ་ཡིན་གྱི། རྣམ་པ་དང་བཅས་པའི་སེམས་ནི་ཡིད་ཅེས་བྱ་སྟེ། ཡིད་དེ་ཉིད་མེ་ལོང་གི་དཀྱིལ་འཁོར་གྱི་རྣམ་པར་འགྱུར་བར་ཤེས་པར་བྱོས་ཤིག་ཅེས་པའོ། །ཤེས་རབ་མིག་ཀྱང་དེ་
[101b]
[101b.1]ཉིད་དེ། །ཞེས་པ་ནི་མེ་ལོང་གི་དཀྱིལ་འཁོར་དུ་གྱུར་པའི་སྐད་ཅིག་ཕྱི་མ་ལ་གསལ་བར་རྟོག་ཅིང་ཡོངས་སུ་དཔྱོད་པའི་ངང་ཚུལ་གྱིས་སེམས་འབྱུང་བ་ནི་ཤེས་རབ་ཅེས་བྱ་སྟེ། ཤེས་རབ་སྙིང་པོ་ལ་རྟོག་པས་ན་ཡིད་ཅེས་བྱའོ། །སྔགས་པ་ཤེས་རབ་མིག་གིས་སུ། །མེ་ལོང་
[101b.2]ལ་ནི་རྣམ་བལྟས་ན། །དེ་ནི་རང་གཟུགས་རྫོགས་སངས་རྒྱས། །མཚན་ཉིད་རབ་ཏུ་ཞི་བར་མཐོང་། །ཞེས་པ་ནི་སྐད་ཅིག་མ་ཕྱི་མའི་ཤེས་རབ་ཀྱི་སྙིང་པོ་དང་བཅས་པའི་ཟླ་བའི་དཀྱིལ་འཁོར་ལ་རྩེ་གཅིག་ཏུ་རྟོག་པའི་ཚེ་གོང་དུ་བཤད་པའི་ཚུལ་དུ་སྙིང་པོ་དེའི་འོད་འཕྲོས་ཏེ་འདུས་
[101b.3]པ་ལས་རང་གི་གཟུགས་ཀུན་དུ་སངས་རྒྱས་པའི་སྐུའི་མཚན་ཉིད་དུ་གྱུར་པར་མཐོང་བ་ཞེས་པའོ། །དེ་བས་ན། དེའི་ཚེ་ལུས་ལ་ལུས་ཀྱི་གཟུགས། །ཞེས་གསུངས་ཏེ། བདག་གི་ལུས་ལ་བཅོམ་ལྡན་འདས་ཀྱི་སྐུའི་གཟུགས་སུ་བྱའོ་ཞེས་པ་སྟེ། དེ་ནི་ཕྱི་རོལ་གྱི་ལུས་སངས་
[101b.4]རྒྱས་ཀྱི་སྐུར་སེམས་པའི་ཐབས་སོ། །ཡིད་ལས་ཡིད་ལས་བྱུང་བ་ནི། །ཞེས་པ་བདག་གི་ཡིད་ལས་བྱུང་བའི་མེ་ལོང་གི་དཀྱིལ་འཁོར་སྙིང་པོ་དང་བཅས་པ་བསམ་ཞེས་པ་སྟེ། དེ་ནི་ཕྱི་རོལ་གྱི་ལུས་སངས་རྒྱས་ཀྱི་སྐུར་བསྒྱུར་བའི་ཚེ་ནང་དུ་ཡང་སྙིང་པོ་དང་བཅས་པའི་ཟླ་བའི་
[101b.5]དཀྱིལ་འཁོར་བསམ་ཞེས་པའོ། །དག་ཅིང་རྣམ་པར་མཛེས་པ་དག །བདག་གི་ལས་ཀྱིས་བྱང་བར་གྱུར། །ཞེས་པ་ནི་ཕྱི་དང་ནང་གཉིས་ཀ་དེ་ལྟར་བསྒོམས་ན་ཕྱིའི་ལུས་ཀུན་སངས་རྒྱས་པའི་སྐུ་རྣམ་པར་མཛེས་ཤིང་དག་པར་གྱུར་པ་དང་ནང་གི་ཡིད་ལ་ཡང་སྙིང་པོ་དང་
[101b.6]བཅས་པའི་ཟླ་བའི་དཀྱིལ་འཁོར་གསལ་ཞིང་དག་པ་སྟེ། དག་པ་དེ་དག་ནི་བདག་གི་ལུས་སྐུར་བསམ་པ་དང་ནང་གི་སྙིང་པོ་བསམ་པའི་བདག་གི་ལས་བྱས་པ་ལས་བྱུང་ངོ་ཞེས་པའོ། །དག་པ་ཞེས་པ་ཡང་སྐབས་འདིར་ཡེ་ཤེས་ལ་སོགས་པ་དག་པའི་མཚན་ཉིད་ལ་མི་བྱའི། 
[101b.7]ཕྱི་དང་ནང་གི་གཟུགས་དེ་དག་གསལ་བའི་སྒོ་ནས་དག་པའོ། །རང་གི་ལས་ཞེས་པ་ཡང་ཚེ་རབས་སྔ་མའི་དགེ་བ་ལ་སོགས་པ་ལ་མི་བྱའི་ཕྱི་དང་ནང་གི་གཟུགས་འདི་དག་སྐྱེད་པའི་སྦྱོར་བའི་ལས་བྱའོ། །དེ་ནས་དེ་ཡི་འོད་ཟེར་ནི། །གང་གིས་སྔགས་པ་སངས་རྒྱས་ཀྱི། །
[102a]
[102a.1]སྤྱོད་པ་ཐམས་ཅད་རབ་བྱེད་པ། །ཀུན་ནས་རྣམ་པར་སྣང་བར་འགྱུར། །ཞེས་པ་ནི་སྒྲུབ་པ་པོ་ཀུན་དུ་སངས་རྒྱས་པའི་སྐུར་གྱུར་པ་དེའི་ཚེ་དེ་ལས་འོད་ཟེར་འཕྲོ་ཞིང་བྱུང་བ་རྣམས་ཀྱི་མཐུས་སྔགས་དེ་ཀུན་དུ་སངས་རྒྱས་པའི་སྤྱོད་པ་ཐམས་ཅད་བྱེད་ནུས་པར་
[102a.2]འགྱུར་རོ་ཞེས་པའོ། །ཡང་ན་སྙིང་པོ་དེ་ལས་འོད་ཟེར་འཕྲོ་ཞིང་འབྱུང་བ་ན་ཨ་ལས་ཡི་གེ་ཨའི་རིགས་རྣམས་འབྱུང་བ་དང་ཀླད་ཀོར་ལས་ཀ་ལ་སོགས་རྣམས་འབྱུང་ལ། དེ་རྣམས་ཀྱང་འཕགས་པ་འཇམ་དཔལ་ལ་སོགས་པ་སྔགས་ཀྱི་ལྷ་རྣམས་ཀྱི་སྙིང་པོ་སྟེ། དེ་དག་
[102a.3]ཐམས་ཅད་ཀྱང་འོག་ནས་བདག་ཉིད་སྒྲུབ་པའི་རིམ་པར་ཕྱེ་བ་ལས་བྱུང་བའི་རིམ་པས་ཡིད་ལས་བྱུང་ཞིང་ཞེས་པ་ལ་སོགས་པ་ཀུན་དུ་སངས་རྒྱས་པའི་སྐུར་གྱུར་པའི་རྗེས་སུ་བསྔགས་པ་གསུངས་སོ། །དེ་བཞིན་བདག་ཉིད་དག་པ་ཡིས། །བལྟས་པའམ་ནི་སྨྲས་པས་ཀྱང་། །
[102a.4]ཡིད་ལ་བསམ་པའི་ལས་རྣམས་ནི། །ཐམས་ཅད་བྱེད་པར་འགྱུར་བ་ཉིད། །ཅེས་པ་ནི་ཀུན་དུ་སངས་རྒྱས་པའི་སྐུར་གྱུར་པའི་རིག་པ་འཛིན་པ་དེ་གང་གིས་མཐོང་བའི་སེམས་ཅན་དེའི་ཇི་ལྟར་བསམས་པའི་དོན་རྣམས་འགྲུབ་པར་འགྱུར་ཞེས་པ་སྟེ། དགོས་པ་ནི། ཐམས་ཅད་
[102a.5]བྱེད་པར་འགྱུར་བ་ཉིད། །ཅེས་པ་དང་སྦྱར་རོ། །དེ་བཞིན་དུ་སུ་ཞིག་རིག་པ་འཛིན་པ་དེ་དང་ལྷན་ཅིག་ཏུ་སྨྲས་པ་ཡང་དོན་ཐམས་ཅད་འགྲུབ་པར་འགྱུར་ཞེས་པའོ། །དེ་བཞིན་དུ་རིག་པ་འཛིན་པ་དེས་སེམས་ཅན་དེ་འདི་ལྟར་གྱུར་ཅིག་ཅེས་བསམས་ན་ཡང་དེའི་དགོས་པ་ཀུན་དུ་
[102a.6]བྱེད་པར་འགྱུར་ཞེས་པའོ། །རིག་པ་འཛིན་པ་དེ་མཐོང་བ་ལ་སོགས་པའི་སྤྱོད་ཡུལ་དུ་གྱུར་པའི་སེམས་ཅན་དེ་དག་ཀྱང་བསོད་ནམས་བསགས་ཤིང་སྐབས་དང་ལྡན་པར་ཤེས་པར་བྱ་སྟེ། སེམས་ཅན་དེ་དག་གི་དོན་བྱེད་པར་འགྱུར་གྱི། ཕལ་རྣམས་ཀྱིས་དེ་མཐོང་བ་ལ་
[102a.7]སོགས་པའི་སྤྱོད་ཡུལ་དུ་མི་འགྱུར་རོ། །གསང་བ་པའི་བདག་པོ་གཞན་ཡང་ཞེས་པ་ནས། ཕན་ཚུན་བྱེད་པ་པོ་དང་ལས་སུ་རྣམ་པར་འཇོག་པ་ཡང་མི་བྱེད་དོ་ཞེས་པའི་བར་ནི་སངས་རྒྱས་ཀྱི་སྐུར་ང་རྒྱལ་བསྐྱེད་པའི་ཕྱིར་དེ་ཇི་ལྟར་འགྱུར་བའི་རྒྱུ་ཀུན་རྫོབ་ཏུ་རྐྱེན་དང་འདུ་ཞིང་
[102b]
[102b.1]ཚོགས་ཏེ། འབྱུང་བའི་རྒྱུ་དང་འབྲས་བུ་ངེས་པའི་སྒོ་ནས་བསྟན་པ་སྟེ། འདི་ལྟར་ལུས་ལ་ལུས་ཀྱི་གཟུགས་བསྐྱེད་པར་བྱའོ་ཞེས་པ་ནི་གོང་དུ་གསུངས་པའི་ཚུལ་གྱིས་བདག་གི་ལས་ཀུན་དུ་སངས་རྒྱས་པའི་སྐུར་བསྐྱེད་པར་བྱའོ་ཞེས་པའོ། །ཡང་དག་པར་རྫོགས་པའི་སངས་
[102b.2]རྒྱས་ལས་ལྷག་པ་ནི་གང་ཡང་མེད་དེ་ཞེས་པ་ནི་ཀུན་དུ་སངས་རྒྱས་པའི་སྐུ་ལ་ཤིན་ཏུ་བསྔགས་པའི་ཕྱིར་གསུང་པ་སྟེ། ཀུན་དུ་སངས་རྒྱས་པའི་སྐུ་ལས་ཁྱད་པར་དུ་འཕགས་པའི་གཞན་དག་གི་སྐུ་ཡང་མེད་པས་ན་ཀུན་དུ་སངས་རྒྱས་པའི་སྐུ་འདི་ཉིད་རང་གི་ལུས་ལ་བསྐྱེད་
[102b.3]པར་བྱའོ་ཞེས་པའོ། །ཇི་ལྟར་བདག་གི་མིག་དང་རྣ་བ་ཞེས་བྱ་བ་ལ་སོགས་པས་ནི་ཀུན་དུ་སངས་རྒྱས་པའི་སྐུར་བསྐྱེད་པ་དེ་ཡང་དོན་དམ་པར་གཟུགས་ཀྱི་དངོས་པོ་མེད་མོད་ཀྱི། ཀུན་རྫོབ་རྒྱུ་དང་འབྲས་བུ་ངེས་པའི་ཆོས་ཉིད་མེད་པ་མ་ཡིན་ཏེ། དཔེར་ན་མིག་དང་རྣ་བ་ལ་སོགས་
[102b.4]པའི་དངོས་པོ་ཆེན་པོ་བཞིའི་རང་བཞིན་དུ་གཏོགས་པ་དེ་དག །དོན་དམ་པར་མ་ཡིན་པར་སྟོང་པ་ཉིད་སངས་རྒྱས་བཅོམ་ལྡན་འདས་རྣམས་ཀྱི་མཁྱེན་མོད་ཀྱི། འོན་ཀྱང་རྒྱུ་དང་རྐྱེན་འདུས་པ་ལས་དེ་དག་འབྱུང་བར་སྣང་སྟེ། རྒྱུ་དང་རྐྱེན་མེད་ན་མ་ཡིན་ནོ་ཞེས་གསུངས་པ་ཡིན་
[102b.5]ནོ། །དེ་དག་ཀྱང་ངོ་བོ་ཉིད་ཀྱིས་སྟོང་པ་ཞེས་པ་ནི་མིག་དང་རྣ་བ་ལ་སོགས་པ་འབྱུང་བ་ཆེན་པོ་བཞིར་གཏོགས་པའི་ཆོས་དེ་དག་གཟོད་མ་ནས་མ་བྱུང་ཞིང་མ་སྐྱེས་པའམ། རྡུལ་ཕྲན་ཕྱོགས་ཀྱི་ཆ་ལ་སོགས་པར་བཤིག་ན་དེ་དག་རང་བཞིན་ཡོད་པར་མི་འགྲུབ་ཅེས་པའོ། །མིང་
[102b.6]ཙམ་གྱིས་བསྡུས་པ་ཞེས་པ་ནི་དངོས་པོ་སྟོང་བས་ན་མིང་དུ་གདགས་པ་ཙམ་མོ་ཞེས་པའོ། །དངོས་པོ་མེད་ན་མིང་དུ་གདགས་པ་ཡང་ཇི་ལྟར་ཡོད་ཅེ་ན། ནམ་མཁའ་དང་མཚུངས་ཤིང་འདྲ་བ་ཞེས་གསུངས་ཏེ། ནམ་མཁའ་ཡང་དངོས་པོ་མེད་མོད་ཀྱི། ནམ་མཁའ་ཞེས་མིང་
[102b.7]དུ་བརྗོད་པ་དེ་བཞིན་དུ་འདི་དག་ཀྱང་དངོས་པོ་མེད་མོད་ཀྱི། མིག་དང་རྣ་བ་ཞེས་མིང་ཙམ་དུ་བརྗོད་དོ་ཞེས་པའོ། །གཟུང་དུ་མེད་པ་ཞེས་པ་ནི་དེ་ལྟར་དེ་དག་རང་བཞིན་གྱིས་སྟོང་པས་ན་གང་གི་ཡང་གཟུང་བའི་ཆ་མ་ཡིན་ནོ་ཞེས་པ་སྟེ། ཚིག་དེ་དག་གིས་ནི་མིག་ལ་སོགས་
[103a]
[103a.1]པའི་དངོས་པོ་དེ་རྣམས་སྟོང་པའི་རང་བཞིན་ནམ་མཁའ་ལྟ་བུར་བསྟན་པའོ། །རྒྱུ་དང་ལས་ལས་བྱུང་བ་ཞེས་པའི་ཀུན་ནས་ཉོན་མོངས་པའི་ཕྱོགས་སུ་བསྟན་པ་སྟེ། །རྒྱུ་ནི་མ་རིག་པ་ལ་སོགས་པའི་ཉོན་མོངས་པའོ། །ལས་ནི་འཕྲལ་གྱི་དགེ་བ་ལ་སོགས་
[103a.2]པ་ལུས་ངག་ཡིད་གསུམ་གྱི་སྤྱོད་པ་སྟེ། དེ་དག་དོན་དམ་པར་དངོས་པོ་མེད་ཀྱང་ཀུན་རྫོབ་དུ་རྒྱུ་དང་ལས་ལས་སྐྱེས་པར་སྣང་ངོ་ཞེས་པའོ། །གཟུགས་བརྙན་དང་འདྲ་བ་ཞེས་པ་ནི་ཀུན་རྫོབ་ཏུ་སྣང་བ་ཡང་གཟུགས་བརྙན་དེ་མ་བརྟགས་པའི་སྒོ་ནས་སྣང་བར་ཟད་ཀྱི། 
[103a.3]གཟུགས་བརྙན་དེ་རིགས་པ་དང་ལུང་གིས་བརྟགས་ན་བསྟན་མི་བཟོད་དེ་ཡོད་པར་མི་འགྲུབ་པ་བཞིན་ནོ་ཞེས་པའོ། །དེ་བཞིན་གཤེགས་པ་རྣམས་ཀྱིས་མངོན་པར་རྫོགས་པར་སངས་རྒྱས་སོ་ཞེས་པ་ནི་ཆོས་དེ་རྣམས་སྔོན་གྱི་དེ་བཞིན་གཤེགས་པ་རྣམས་ཀྱིས་ཀྱང་འདི་
[103a.4]ལྟ་བུའི་ཚུལ་དུ་མངོན་པར་མཁྱེན་ཏོ་ཞེས་པའོ། །དེ་དག་ཀྱང་ཕན་ཚུན་རྟེན་ཅིང་འབྲེལ་པར་འབྱུང་བའི་རྒྱུན་མ་ཆད་པར་འབྲེལ་ཏེ། གང་རྟེན་ནས་སྐྱེས་པ་དེ་ནི་གཟུགས་བརྙན་དང་འདྲ་བར་འབྱུང་ངོ་ཞེས་པ་ལ་གལ་ཏེ་དེ་ལྟར་གཟུགས་བརྙན་དང་འདྲ་བ་ན་གཟུགས་བརྙན་ནི་
[103a.5]གཟུགས་མེད་ན་མི་འབྱུང་བ་བཞིན་དུ་རྒྱུན་འཆད་དམ་ཞེ་ན། གཟུགས་བརྙན་བཞིན་འཆད་པ་མ་ཡིན་གྱི་ཉོན་མོངས་པ་སྔ་མའི་སྐད་ཅིག་གི་ཆ་ཤས་མེད་ཀྱང་ཉོན་མོངས་བསྐྱེད་པའི་ལས་དང་སྐྱེ་བ་དག་ཀྱང་འབྲས་བུ་སྐྱེད་པར་བྱེད་དེ། གཟུགས་མེད་ན་གཟུགས་
[103a.6]བརྙན་མི་འབྱུང་བ་ལྟར་མ་ཡིན་གྱི། ཕན་ཚུན་རྟེན་ཅིང་འབྲེལ་བར་འབྱུང་བའི་རྒྱུན་མི་འཆད་པར་འབྱུང་ངོ་ཞེས་པའོ། །གང་རྟེན་ནས་སྐྱེས་པ་དེ་ནི་གཟུགས་བརྙན་དང་འདྲ་བར་འབྱུང་ངོ་ཞེས་པ་ནི་དེ་ལྟ་བུའི་རྐྱེན་ལས་བྱུང་བའི་ཆོས་དེ་རྣམས་བརྟག་མི་བཟོད་ཅིང་དོན་དམ་པར་ཡོད་
[103a.7]པ་མ་ཡིན་པའི་དཔེར་གཟུགས་བརྙན་དང་འདྲ་ཞེས་པའོ། །དེ་ལྟ་བས་ན་ཕན་ཚུན་རྟེན་ཅིང་འབྲེལ་པར་འབྱུང་བའི་ཕྱིར་ལྷ་གང་ཡིན་པ་དེ་བདག་ཡིན། བདག་གང་ཡིན་པ་དེ་ནི་ལྷ་ཡིན་ནོ་ཞེས་པ་ནི་དེ་ལྟར་དོན་དམ་པར་ཆོས་ཡོད་པ་མ་ཡིན་ཀྱང་ཀུན་རྫོབ་ཏུ་རྟེན་ཅིང་འབྲེལ་བར་
[103b]
[103b.1]འབྱུང་བ་ལས་ཆོས་རྣམས་སྣང་བས་ན་བདག་གི་རྐྱེན་གྱིས་ལྷ་བསྐྱེད། །ལྷའི་རྐྱེན་གྱིས་བདག་བསྐྱེད་པ་ན་བདག་བསྐྱེད་དོ་ཞེས་བྱ་སྟེ། ལྷ་གང་ཡིན་པ་དེ་བདག་ཡིན་ཞེས་པ་ནི་ཡི་གེ་བརྒྱ་པའི་རང་བཞིན་ཨཾ་ཞེས་པ་སྙིང་ག་ན་གནས་པ་དེ་བདག་གིས་བསམས་པ་ལས་འབྱུང་བའི་
[103b.2]ཕྱིར་རོ་ཞེས་པའོ། །བདག་གི་ཡིན་པ་དེ་ནི་ལྷ་མ་ཡིན་ནོ་ཞེས་པ་ནི་སྙིང་པོ་དེས་བདག་ཀུན་དུ་སངས་རྒྱས་པ་བསྐྱེད་པའི་ཕྱིར་རོ་ཞེས་པའོ། །དེ་བཞིན་དུ་ལུས་ཀྱི་ལུས་གཟུགས་ནི་ལྷའི་སྐུར་བསྐྱེད་པར་བྱའོ་ཞེས་པ་ནི་དེ་ལྟར་ཕན་ཚུན་རྒྱུ་དང་རྐྱེན་འདུས་ཤིང་ཚོགས་ཏེ་བྱུང་བས་
[103b.3]བདག་གི་གཟུགས་ཀུན་དུ་སངས་རྒྱས་སྐུར་བསྐྱེད་པར་བྱའོ་ཞེས་པའོ། །གསང་བ་པའི་བདག་པོ་ཆོས་ལ་བརྟེན་ནས་རྟོགས་པ་འབྱུང་། རྟོགས་པ་ལ་བརྟེན་ནས་ཀྱང་ཆོས་འབྱུང་བ་ལ་ལྟོས་ཞེས་པ་ནི་ལྷ་གང་ཡིན་པ་དེ་བདག་ཡིན་བདག་ཡིན་པ་དེ་ལྷ་ཡིན་ཞེས་པའི་ཚིག་དེ་
[103b.4]ཉིད་གཞུང་གཞན་གྱིས་བསྟན་པ་སྟེ། ཆོས་ཞེས་པ་ནི་ཨཾ་ཞེས་པའི་ཡིག་འབྲུའོ། །རྟོགས་པ་འབྱུང་བ་ཞེས་པ་ནི་ཀུན་དུ་སངས་རྒྱས་པའི་སྐུ་དེ་ཡི་གེ་དེའི་རྐྱེན་གྱིས་ཀུན་དུ་སངས་རྒྱས་པར་འགྱུར། ཀུན་དུ་སངས་རྒྱས་པར་འགྱུར་ནས་སླར་ཡང་སྙིང་གའི་ཡི་གེ་བསམ་པར་བྱ་བ་
[103b.5]ནི་གཅིག་གི་རྐྱེན་གྱིས་གཅིག་འབྱུང་བ་སྟེ། དེ་ལྟར་ལྟོས་ཤིག་པའོ། །དེ་གཉིས་ཀྱང་རང་བཞིན་གྱིས་སྟོང་པའི་ཕྱིར། ཕན་ཚུན་བྱེད་པ་དང་ལས་སུ་རྣམ་པར་འཇོག་པར་ཡང་མི་བྱེད་དོ་ཞེས་པ་ནི་ཡི་གེ་དང་གཟུགས་དེ་གཉིས་རང་བཞིན་གྱིས་སྟོང་པའི་ཕྱིར་ཡི་གེས་
[103b.6]གཟུགས་བསྐྱེད་པའི་བྱ་བ་མི་བྱེད་ལ། གཟུགས་ཀྱིས་ཀྱང་ཡི་གེ་བསྐྱེད་པའི་བྱ་བ་མི་བྱེད་ཅེས་པའོ། །གསང་བའི་བདག་པོ་ཇི་ལྟར་ན་ཡིད་ལ་ཡིད་ལས་བྱུང་བའི་གཟུགས་བསྐྱེད་པར་བྱ་ཞེ་ན་ཞེས་པ་ལ་སོགས་པས་ནི་ཡིད་ལ་ཟླ་བའི་དཀྱིལ་འཁོར་ལ་གནས་པའི་སྔགས་ཀྱི་
[103b.7]འབྲུ་བསྐྱེད་པ་དེ་བརྟན་པོར་བྱ་བའི་ཕྱིར་ཡིད་ལས་ཇི་ལྟར་འབྱུང་བའི་རྒྱུ་མཚན་བཤད་པ་སྟེ། གསང་བའི་བདག་པོ། །དཀར་པོའམ། སེར་པོའམ། དམར་པོ་ཡིད་ལ་བྱས་ན་ཡིད་དེའི་རྣམ་པ་ལ་ཞེན་པར་འགྱུར་ཏེ་ཞེས་པ་ནི་ཆུའི་དཀྱིལ་འཁོར་དང་དབང་ཆེན་གྱི་དཀྱིལ་འཁོར་དང་
[104a]
[104a.1]མེའི་དཀྱིལ་འཁོར་བསམས་ན་ཡིད་ཀྱང་རྣམ་པ་རུ་འགྱུར་རོ་ཞེས་པའོ། །དེས་ན་དེ་ལྟ་བུས་དགོས་པ་ཡང་དེ་ལྟ་བུ་ཁོ་ན་མངོན་པར་སྒྲུབ་པར་བྱེད་དོ་ཞེས་པ་ནི་དབང་ཆེན་ལ་སོགས་པའི་དཀྱིལ་འཁོར་གྱི་རྣམ་པར་གྱུར་པའི་ཡིད་དེས་དབང་ཆེན་ལ་སོགས་པའི་བྱ་བ་
[104a.2]བྱེད་པར་འགྱུར་རོ་ཞེས་པ་སྟེ། དེ་བས་ན། གསང་བ་པའི་བདག་པོ་འདི་ལྟ་སྟེ། ཡིད་ལ་དཀྱིལ་འཁོར་བསམས་ནས་སུ། །རིམས་ནད་ཅན་ཞིག་བྱ་བ་ན་ནི། །དེ་ཡི་མོད་ལ་སྐྱེ་བོ་ནི། །རིམས་ལས་ཐར་འགྱུར་དོགས་པ་མེད། །ཅེས་བྱ་བ་གསུངས་པ་ཡིན་ཏེ། ཚ་བའི་རིམས་ཀྱིས་
[104a.3]བཏབ་པ་ལ་ནད་པའི་ཀླད་པའི་སྟེང་དུ་བུམ་པ་ཁ་སྦུབ་པར་ཆུའི་དཀྱིལ་འཁོར་ཇི་སྐད་དུ་བཤད་པ་བསམས་ལ། དེ་ལས་བདུད་རྩིའི་ཆུ་དཀར་པོ་བྱུང་བས་ནད་པའི་སྤྱི་བོ་ནས་མཐར་གྱིས་ཕྱི་དང་ནང་དང་བཅས་པར་རྟིང་པའི་བར་དུ་ཁྱབ་པར་བསམས་ཏེ། དེའི་ཚེ་ཆུས་བྱབ་ཅིང་དེའི་མོད་
[104a.4]ལ་རིམས་ནད་ཐམས་ཅད་ཕྱིར་འབྱུང་བར་བསམ་པ་དེ་ལྟ་བུ་ལན་གཉིས་སམ། ལན་གསུམ་དུ་བྱས་ན་རིམས་ལས་ཐར་བར་འགྱུར་བ་ལ་དོགས་པ་མེད་དོ། །དེ་བཞིན་དུ་དབང་ཆེན་གྱི་དཀྱིལ་འཁོར་ལ་ཡང་སྦྱར་རོ། །གྲང་ཞིང་འདར་བའི་རིམས་ཀྱིས་བཏབ་པ་ལ་མེའི་དཀྱིལ་
[104a.5]འཁོར་ཇི་སྐད་དུ་བཤད་པ་བསམས་ནས་དེའི་སྟེང་དུ་ནད་པ་བཞག་ལ་མེ་དེས་མས་ཡར་གྱེན་དུ་ལུས་ཀྱི་ཕྱི་ནང་ཁྱབ་པར་བསམས་ན་གྲང་བའི་རིམས་ལས་ཐར་བར་འགྱུར་རོ། །ཡིད་མེད་པར་ཡང་དཀྱིལ་འཁོར་ཡོད་པ་མ་ཡིན་ལ། དཀྱིལ་འཁོར་མེད་པར་ཡང་ཡིད་མོད་པ་མ་
[104a.6]ཡིན་ནོ། །དེ་ཅིའི་ཕྱིར་ཞེ་ན། དཀྱིལ་འཁོར་དང་མཚན་ཉིད་གཅིག་པའི་ཕྱིར་རོ་ཞེས་པ་ནི་དབང་ཆེན་ལ་སོགས་པའི་དཀྱིལ་འཁོར་དེ་དག་དངོས་པོ་གཞན་དུ་ཡོད་པ་ལ་ཡིད་ཀྱིས་དེའི་རྣམ་པར་བསམ་པ་མ་ཡིན་གྱི། ཡིད་ཉིད་དཀྱིལ་འཁོར་དེ་དག་གི་རྣམ་པར་གྱུར་པས་
[104a.7]མཚན་ཉིད་གཅིག་ཅིང་ཡིད་དང་དཀྱིལ་འཁོར་གཉིས་དབྱེར་མེད་པ་སྟེ། དེ་དག་གཉིས་ཀ་དོན་དམ་པར་ཡོད་པ་མ་ཡིན་པ་ལས་ཀུན་རྫོབ་ཏུ་རྣམ་པ་དང་བཅས་པའི་སེམས་ཀྱིས་བརྟགས་པ་ཙམ་ཡིན་པའི་ཕྱིར་ཏེ། དེ་བས་ན་དེ་ཉིད་དཔེས་བསྒྲུབ་པར་བྱ་བའི་ཕྱིར་གསང་
[104b]
[104b.1]བ་པའི་བདག་པོ་འདི་ལྟ་སྟེ་ཞེས་བྱ་བ་ལ་སོགས་པས་སྒྱུ་མར་སྤྲུལ་པ་གསུངས་ཏེ། མདོར་ན་གང་ཡིད་ལ་ཟླ་བའི་དཀྱིལ་འཁོར་དང་སྙིང་པོ་བསྐྱེད་བ་དེ་ཡང་དོན་དམ་པར་རང་བཞིན་གྱིས་སྟོང་ཞིང་ཡོད་པ་མ་ཡིན་མོད་ཀྱི། འོན་ཀྱང་ཀུན་རྫོབ་ཏུ་རྒྱུ་དང་རྐྱེན་ངེས་པའི་དབང་གིས་དོན་
[104b.2]གྱི་བྱ་བ་བྱེད་པས་ན་ཡིད་ལ་ཟླ་བའི་དཀྱིལ་འཁོར་སྙིང་པོ་དང་བཅས་པ་བསམ་པ་ལ་ནན་ཏན་དུ་བྱའོ་ཞེས་པའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། ཡི་གེ་བརྒྱ་པ་རྣམ་པར་དགོས་པ་གྲུབ་པ་རིམ་པར་
[104b.3]ཕྱེ་བ་རྒྱས་པའོ།། །།ད་ནི་བཅོམ་ལྡན་འདས་ཀུན་དུ་སངས་རྒྱས་པའི་རང་བཞིན་གྱི་ཡི་གེ་བརྒྱ་པ་ལས་འཕགས་པ་འཇམ་དཔལ་དང་སྤྱན་རས་གཟིགས་ཀྱི་དབང་པོ་ལ་སོགས་པའི་སྔགས་ཀྱི་སྐུ་དང་ཡིག་འབྲུ་རྣམས་འབྱུང་བར་བསྟན་པའི་ཕྱིར། དེ་ནས་ཡང་བཅོམ་
[104b.4]ལྡན་འདས་ཀྱིས་གསང་བའི་བདག་པོ་ཕྱག་ན་རྡོ་རྗེ་ལ་བཀའ་སྩལ་པ་ཞེས་པ་ལ་སོགས་པ་གསུངས་ཏེ། དེ་ལ་གསང་བ་པའི་བདག་པོ་སྔགས་ཀྱི་མགོན་པོའི་སྐུ་དང་ལུས་སུ་དབྱེར་མེད་པ་ཉོན་ཅིག་ཅེས་པ་ནི་ཀུན་དུ་སངས་རྒྱས་པའི་སྐུ་ལས་སྔགས་ཀྱི་ལྷ་གཞན་རྣམས་འབྱུང་
[104b.5]བའི་ལུས་དེ་དག་དབྱེར་མེད་པ་ཉོན་ཅིག་ཅེས་པའོ། །ཡིད་ལས་གྱུར་པ་ལས་བྱུང་ཞིང་། །ཞེས་པ་ནི་སྐུ་དེ་རྣམས་ཀྱང་བཅོམ་ལྡན་འདས་ཀྱི་གསུང་མི་ཟད་པ་སྡུད་པའི་སྒོར་གྱུར་པ་ཨཾ་ཞེས་པ་ཟླ་བའི་དཀྱིལ་འཁོར་ལ་གནས་པ་སྙིང་གར་བསམས་པ་དེ་ནི་ཡིད་ལས་གྱུར་པ་
[104b.6]ཞེས་བྱ་ལ། དེ་ལས་ཀུན་དུ་སངས་རྒྱས་པའི་སྐུའམ། སྔགས་ཀྱི་ལྷ་གཞན་རྣམས་ཀྱི་སྐུར་འབྱུང་བས་ན། ཡིད་ལས་གྱུར་པ་ལས་བྱུང་ཞིང་། །ཞེས་པའོ། །ཡིད་ཀྱང་ཤིན་ཏུ་རྣམ་སྦྱངས་ན། །ཞེས་པ་ནི་སྐུ་དེ་དག་ཡིད་ལས་འབྱུང་བ་ཡང་བསམས་པ་ཙམ་གྱིས་ཆོག་པ་མ་ཡིན་
[104b.7]གྱི། ཞི་གནས་དང་ལྷག་མཐོང་ཟུང་དུ་འབྲེལ་པར་སྦྱངས་པ་ལས་བྱུང་བའི་སྐུའོ་ཞེས་པའོ། །མགོན་པོ་དེ་ན་བཞུགས་པ་ལས། །འོད་ཟེར་སྐུ་ལས་བྱུང་བ་རྣམས། །ཞེས་པ་ནི་ཡིད་ཤིན་ཏུ་སྦྱངས་པ་དེ་ལ་ཞུགས་ཤིང་གནས་པའི་སྙིང་པོ་དེ་ལས་སྔགས་ཀྱི་ལྷ་རྣམས་ཀྱི་
[105a]
[105a.1]སྙིང་པོ་འབྱུང་ལ། འོད་ཟེར་སྐུ་ལས་བྱུང་བ་རྣམས། །ཞེས་པ་ནི་སྙིང་པོ་དེ་ལས་ཀ་ལ་སོགས་པའི་ཡི་གེ་རྣམས་འབྱུང་ཞེས་པའོ། །ཡན་ལག་གི་ནི་ཡན་ལག་ནས། །རྟག་པར་ཀུན་དུ་རྣམ་པར་འཕྲོ། །ཞེས་པ་ལ་ཡན་ལག་ནི་ཨ་ཉིད་ལ་བྱ་ལ། ཡན་ལག་
[105a.2]དེའི་ཡན་ལག་ནི་ཀླད་ཀོར་དང་ཨི་དང་ཨུ་ལ་སོགས་པ་སྟེ། དེ་རྣམས་ལས་སྔགས་རྣམས་འབྱུང་བས་ན། ཡན་ལག་གི་ནི་ཡན་ལག་ནས། །རྟག་པར་ཞེས་གསུངས་པ་ཡིན་ཏེ། མདོར་ན་འཕགས་པ་འཇམ་དཔལ་ལམ་སྤྱན་རས་གཟིགས་ཀྱི་དབང་པོའི་སྐུར་བསྒྱུར་བ་ན་གཞན་
[105a.3]ནི་རིམ་པ་སྔ་མ་བཞིན་ཏེ། ཡི་གེ་ཨའི་ཀླད་ཀོར་དེ་ལས་ཡི་གེ་མཾ་ལ་སོགས་པ་གང་ཡང་རུང་བ་འབྱུང་བར་བསམས་ཏེ་དེའི་འོད་འཕྲོས་ཤིང་འདུས་པ་ལས་འཇམ་དཔལ་ལ་སོགས་པའི་སྐུར་བསྒྱུར་རོ། །ཡང་ན་ཨའི་གནས་ཉིད་དུ་བསམས་ཏེ། སྔ་མ་བཞིན་དུ་སྐུར་བསྒྱུར་
[105a.4]བར་བྱའོ། །ཚུལ་འདི་དག་ནི་མ་ཤེས་པས། །རྨོངས་པ་རྣམས་ཀྱིས་ཡོངས་མི་ཤེས། །ཞེས་པ་ནི་ཀུན་དུ་སངས་རྒྱས་པའི་སྐུ་གཅིག་པུ་དེ་ལས་སྔགས་ཀྱི་སྐུ་རྣམ་པ་མང་པོ་དེ་དག་ཇི་ལྟར་འབྱུང་བར་འགྱུར་སྙམ་དུ་ཡིད་མི་ཆེས་ཤིང་མི་ཤེས་པ་ནི་འོག་ནས་འབྱུང་བའི་ཚུལ་འདི་མ་
[105a.5]ཤེས་པ་ལས་ཡིན་ནོ་ཞེས་པ་སྟེ། ལུས་ཀྱི་བྱེ་བྲག་ཇི་སྙེད་པ། །བརྗོད་པ་ལས་ནི་མང་དུ་འགྱུར། །དེ་བཞིན་སྔགས་ཀྱི་མགོན་པོ་ཡི། །བྱེ་བྲག་དག་ཀྱང་གྲངས་མེད་གསུངས། །ཞེས་པ་ནི་སངས་རྒྱས་དང་བྱང་ཆུབ་སེམས་དཔའ་ལ་སོགས་པའི་ལུས་ཀྱི་བྱེ་བྲག་མང་པོ་དག་བརྗོད་
[105a.6]པའི་རང་བཞིན་ཡི་གེའི་འབྲུ་ལས་རྣམ་པ་མང་དུ་འབྱུང་བ་བཞིན་དུ། སྔགས་ཀྱི་མགོན་པོ་ཀུན་དུ་སངས་རྒྱས་པ་ལས་སྔགས་ཀྱི་ལྷའི་བྱེ་བྲག་གྲངས་མེད་པ་འབྱུང་ངོ་ཞེས་པའོ། །ཀུན་དུ་སངས་རྒྱས་པའི་རང་བཞིན་དེ་རྣམ་པར་རྟོག་པ་ལས་ཤིན་ཏུ་འདས་ན་དེས་སྐུ་རྣམ་པ་
[105a.7]མང་པོ་འདི་རྣམས་ཇི་ལྟར་སྐྱེད་པར་བྱེད་ཅེ་ན། ཇི་ལྟར་ཡིད་བཞིན་ནོར་བུ་ནི། །དཔལ་ལྡན་འདོད་པའི་དོན་སྒྲུབ་པ། །དེ་བཞིན་འཇིག་རྟེན་སྒྲོན་མ་ཡི། །སྐུ་ཡང་དོན་རྣམས་ཐམས་ཅད་སྒྲུབ། །ཅེས་བྱ་བ་གསུངས་ཏེ། ཇི་ལྟར་ཡིད་བཞིན་གྱི་ནོར་བུ་དེ་རྣམ་པར་མི་རྟོག་ཀྱང་
[105b]
[105b.1]ཐམས་ཅད་ཀྱི་རེ་བ་ཡོངས་སུ་རྫོགས་པར་བྱེད་ལ། དོན་ཐམས་ཅད་སྒྲུབ་པ་དེ་བཞིན་དུ། སྔགས་ཀྱི་མགོན་པོ་འཇིག་རྟེན་གྱི་སྒྲོན་མ་དེ་ཡང་རྣམ་པར་མི་རྟོག་བཞིན་དུ་སྔོན་གྱི་སྨོན་ལམ་གྱི་ཤུགས་ཀྱིས་སྐུ་ལ་སོགས་པ་རྣམ་པ་སྣ་ཚོགས་འབྱུང་ཞིང་དོན་ཐམས་ཅད་རབ་ཏུ་
[105b.2]བྱེད་དོ་ཞེས་པའོ། །དེ་ཉིད་ཀྱང་ནམ་མཁའི་དཔེས་བསྟན་པའི་ཕྱིར། གསང་བ་པའི་བདག་པོ་ཆོས་ཀྱི་དབྱིངས་རྣམ་པར་མི་རྟོག་པ་ཇི་ལྟར་དགོས་པ་ཐམས་ཅད་མངོན་པར་སྒྲུབ་ཅེ་ན་ཞེས་པ་ལ་སོགས་པ་གསུངས་ཏེ། དེ་དག་གི་ནི་ཨཾ་ཞེས་པ་ནི་ཡི་གེ་བརྒྱ་པ་དེ་ལས་བཅོམ་
[105b.3]ལྡན་འདས་ཀུན་དུ་སངས་རྒྱས་དང་། སྔགས་ཀྱི་ལྷ་རྣམས་ཀྱི་སྐུར་བསྒྱུར་ནས་ཀྱང་ཡིད་ཟླ་བའི་དཀྱིལ་འཁོར་ལ་གནས་པར་བསམ་པའི་སྦྱོར་བ་བཤད་དོ། །འདིར་ནི་དེ་ལྟར་བདག་གི་ལུས་ཀུན་དུ་སངས་རྒྱས་པའི་སྐུ་ལ་སོགས་པར་ཡོངས་སུ་བསྒྱུར་ནས་ཀུན་དུ་
[105b.4]སངས་རྒྱས་པ་དང་རྗེས་སུ་མཐུན་པའི་སེམས་ཀྱི་ཡོན་ཏན་བསྐྱེད་པའི་ཕྱིར་སེམས་ཡོངས་སུ་སྦྱང་བར་བྱ་བ་འཆད་དེ། དེ་ཡང་། དེ་ནས་བཅོམ་ལྡན་འདས་ཀྱིས་སེམས་ཅན་གྱི་ཁམས་མ་ལུས་པ་རྣམ་པར་སྦྱོང་བའི་ཚིག་རྣམས་ཀྱིས་ཞེས་པ་ལ་སོགས་པ་གསུངས་པ་ལ་
[105b.5]སེམས་ཅན་གྱི་ཁམས་མ་ལུས་པ་རྣམ་པར་སྦྱོང་བའི་ཚིག་ཅེས་པ་ནི་ཏིང་ངེ་འཛིན་སྒྲུབ་པའི་ཚིག་ཅེས་པ་ལ་སོགས་པ་འོག་ནས་འབྱུང་བའི་ཚིག་རྣམས་ལ་བྱ་སྟེ། ཚིག་དེ་དག་གིས་སེམས་ཅན་རྣམས་ཀྱི་ཉོན་མོངས་པའི་སྒྲིབ་པ་ལ་སོགས་པ་ནི་སེལ། ཡེ་ཤེས་ཁྱད་པར་
[105b.6]ཅན་སྐྱེ་བར་བྱེད་པའི་སྒོ་ནས་རྣམ་པར་སྤྱོད་པའི་ཕྱིར་རོ། །སྒྲུབ་པའི་སེམས་ཡོངས་སུ་སྦྱང་བར་བྱ་བ་ཡང་འཇུག་པའི་སེམས་དང་གནས་པའི་སེམས་དང་ལྡན་པའི་སེམས་དང་ལྡན་པ་སྟེ། དེ་ལ་འཇུག་པའི་སེམས་ནི་ཏིང་ངེ་འཛིན་སྒྲུབ་པའི་ཚིག་ཅེས་པ་སྟེ། གང་གི་ཚེ་ན་
[105b.7]ཐོག་མ་ནས། །ཅུང་ཟད་སྐྱེ་བའམ་འཇིག་མེད་པ། །དེ་ཚེ་རྣལ་འབྱོར་ཅན་དག་གི། །སྟོང་པའི་ཡེ་ཤེས་ཇི་ལྟར་སྐྱེ། །ཞེས་པ་དང་སྦྱར་རོ། །བསམ་གྱིས་མི་ཁྱབ་པའི་ཚིག་ཅེས་པ་ནི་གནས་པའི་སེམས་འཆད་པ་སྟེ། གང་ཚེ་ཆོས་ཞེས་བྱ་བ་སྟེ། །ངོ་བོ་ཉིད་ཀྱིས་མི་
[106a]
[106a.1]རྙེད་པ། །དེ་ཚེ་ནམ་མཁའ་འདྲ་བའི་སེམས། །བྱང་ཆུབ་འབྱུང་བ་སྐྱེ་བར་འགྱུར། །ཞེས་པ་དང་སྦྱར་རོ། །ཡོངས་སུ་གྱུར་པའི་སྒོ་ཡི་ཚིག །ཅེས་པ་ནི་ལྡང་བའི་སེམས་འཆད་པ་སྟེ། དེ་ཚེ་འཇིག་རྟེན་ཀུན་མཐུན་པའི། །སྙིང་རྗེ་དག་ཀྱང་སྐྱེ་བར་འགྱུར། །
[106a.2]ཞེས་པ་དང་སྦྱར་རོ། །དེ་ལ་ཏིང་ངེ་འཛིན་གྲུབ་པའི་ཚིག་ཅེས་པ་ནི་ཚིག་དེས་ཆོས་ཐམས་ཅད་གཟོད་མ་ནས་མ་སྐྱེས་ཤིང་མི་འགག་པར་རྟོག་པའི་ཏིང་ངེ་འཛིན་འབྱུང་བར་སྟོན་པའི་ཕྱིར་རོ། །བསམ་གྱིས་མི་ཁྱབ་པའི་ཚིག་ཅེས་པ་ནི་ཚིག་དེས་ཆོས་ཐམས་ཅད་དམིགས་སུ་མེད་
[106a.3]པ་ནམ་མཁའ་དང་འདྲ་བའི་སེམས་སྟོན་པའི་ཕྱིར་རོ། །ཡོངས་སུ་གྱུར་པའི་སྒོའི་ཚིག་ཅེས་པ་ནི་ཚིག་དེས་ཏིང་ངེ་འཛིན་ལས་ཡོངས་སུ་གྱུར་ཏེ། ལངས་ནས་སྙིང་རྗེའི་དབང་གིས་སེམས་ཅན་གྱི་དོན་བྱ་བ་ལ་སོགས་པ་སྟོན་པའི་ཕྱིར་རོ། །གང་གི་ཚེ་ན་ཐོག་མ་ནས། །ཅུང་
[106a.4]ཟད་སྐྱེ་བའམ་འཇིག་མེད་པ། །དེ་ཚེ་རྣལ་འབྱོར་ཅན་དག་གི། །སྟོང་པའི་ཡེ་ཤེས་ཇི་ལྟར་སྐྱེ། །ཞེས་པ་ནི་གང་གི་ཚེ་ཕུང་པོ་དང་ཁམས་ལ་སོགས་པའི་ཆོས་རྣམས་ཐོག་མ་ནས་མ་སྐྱེས་ཤིང་མ་བྱུང་བའི་ཕྱིར་འཆི་འཕོ་བ་ཡང་མེད་དེ། དེ་ལྟར་ཕྱི་གཟུང་བའི་ཆོས་མེད་ན་དེ་ལ་
[106a.5]འཛིན་པར་བྱེད་པའི་རྣམ་པར་ཤེས་པ་ཡང་སྐྱེ་བའི་གནས་མེད་པས་མི་སྐྱེའོ། །དེ་ལྟར་གཟུང་བ་དང་འཛིན་པའི་ཆ་གཉིས་ཀ་མེད་དེ། སྟོང་པ་དེའི་ཚེ་ན་རྣལ་འབྱོར་ཅན་གྱི་སྟོང་པའི་ཡེ་ཤེས་ཀྱང་སྐྱེ་བར་མི་འགྱུར་རོ་ཞེས་པའོ། །གང་ཚེ་ཆོས་ཞེས་བྱ་བ་དེ། །ངོ་བོ་ཉིད་ཀྱིས་མ་
[106a.6]རྙེད་པ། །དེ་ཚེ་ནམ་མཁའ་འདྲ་བའི་སེམས། །བྱང་ཆུབ་འབྱུང་བ་སྐྱེ་བར་འགྱུར། །ཞེས་པ་ནི་གོང་དུ་བཤད་པའི་རིམ་གྱིས་ཕྱིའི་ཆོས་རྣམས་དང་ནང་གི་རྣམ་པར་ཤེས་པ་གཉི་ག་མེད་པར་བཤིག་ན་ཕུང་པོ་ལ་སོགས་པའི་ཆོས་འདི་དག་ཐམས་ཅད་དམིགས་སུ་མེད་པར་རྟོག་པ་ལ་
[106a.7]གནས་པའི་སེམས་ནི་ནམ་མཁའ་དང་འདྲ་བར་རྟོག་པ་ཐམས་ཅད་བྲལ་བར་འགྱུར་ཞེས་པའོ། །རྣམ་པར་མི་རྟོག་པའི་སེམས་དེ་ལས་དེ་བཞིན་ཉིད་ཀྱི་ཡེ་ཤེས་བྱང་ཆུབ་ཀྱི་མཚན་ཉིད་ཅན་འབྱུང་བས་ན་དེ་ལ་བྱང་ཆུབ་འབྱུང་བ་ཞེས་བྱའོ། །དེ་ཚེ་འཇིག་རྟེན་ཀུན་མཐུན་པའི། །
[106b]
[106b.1]སྙིང་རྗེ་དག་ཀྱང་སྐྱེ་བར་འགྱུར། །ཞེས་པ་ནི་ཏིང་ངེ་འཛིན་དེ་ལས་ལངས་ནས་སྙིང་རྗེའི་དབང་གིས་སྦྱིན་པ་ལ་སོགས་པ་དང་། སྤྱོད་པ་དང་ལྷའི་སྐུར་བསྒྱུར་བ་ལ་སོགས་པ་སེམས་ཅན་གྱི་དོན་བྱ་བ་དང་ལྡན་པའི་སེམས་བསྐྱེད་དོ་ཞེས་པའོ། །དེ་དག་གི་དོན་མདོར་བསྡུ་ན་དང་པོར་
[106b.2]འཇུག་པའི་སེམས་རྟོག་པ་དང་བཅས་པའི་ཆོས་རྣམས་སྟོང་པའི་རང་བཞིན་དུ་བཤིག་སྟེ། དེ་ནས་སྟོང་པ་ཉིད་རྟོགས་པ་རྣམ་པར་མི་རྟོག་པའི་སེམས་ལ་ཇི་སྲིད་འདོད་པར་གནས་ནས་དེའི་འོག་ཏུ་སྙིང་རྗེའི་དབང་གིས་ལྷའི་གཟུགས་སུ་སྣང་བར་བྱས་ཏེ། སྦྱིན་པ་ལ་སོགས་
[106b.3]པ་སེམས་ཅན་གྱི་དོན་རྣམས་ལ་བྱའོ་ཞེས་དགོངས་པའོ། །མིང་ཙམ་གྱི་ནི་ཚུལ་དུ་གནས། །ཞེས་པ་ནི་སྤྱོད་པ་དེ་དག་ཀྱང་དོན་དམ་པར་ཡོད་པ་མ་ཡིན་ཏེ། མིང་ཙམ་དུ་རྟོག་པའི་གནས་སོ་ཞེས་པའོ། །དེ་ལྟར་ཐམས་ཅད་མིང་ཙམ་ཡིན། །སྔར་ཀུན་དུ་སངས་རྒྱས་པའི་སྐུར་བསྒྱུར་
[106b.4]བ་ལ་ནན་ཏན་ཆེར་བྱ་བ་ཡང་ཇི་ལྟར་དགོས་ཤེ་ན། སངས་རྒྱས་མིང་དུ་འདིར་བརྗོད་དོ། །ཞེས་གསུངས་ཏེ། ཀུན་དུ་སངས་རྒྱས་པ་ཡང་འདིར་དོན་དམ་པར་ཡོད་པ་མ་ཡིན་གྱི། མིང་ཙམ་དུ་ཟད་དོ་ཞེས་པའོ། །དེ་ཚེ་སྟོང་དང་མི་སྟོང་ཞེས། །ཡང་དག་ཏུ་ན་མིང་དུ་འདོགས། །
[106b.5]ཞེས་པ་ནི་དེའི་ཚེ་ནམ་མཁའ་ལ་སོགས་པ་སྟོང་པའོ་ཞེས་བྱ་བ་དང་བུམ་པ་ལ་སོགས་པ་ཆོས་རྣམས་ཀུན་རྫོབ་ཏུ་སྟོང་པ་མ་ཡིན་ནོ་ཞེས་པ་ཡང་མིང་ཙམ་དུ་བྱའོ་ཞེས་པའོ། །དེ་ལ་གཅིག་གཉིས་གསུམ་ལ་སོགས། །གྲངས་(གྱི་,ཀྱི་)དབྱེ་བའང་འབྱུང་བར་འགྱུར། །ཞེས་པ་ནི་ཡི་
[106b.6]གེ་ཨ་ཞེས་པ་གཅིག་པུ་དེ་ལས་ཀྱང་མིང་ཅན་དུ་བྱ་བའི་སྒོ་ནས་ཨི་ལ་སོགས་པའི་ཡི་གེའི་དབྱེ་བ་མང་པོ་རྣམས་སུ་འགྱུར་རོ་ཞེས་པའོ། །དེ་ལྟར་དཔའ་བོ་སྟོང་པ་དེ། །རང་འབྱུང་རྣམས་ཀྱི་བྱིན་རླབས་ལས། །ཨ་ལ་སོགས་པ་རིམ་བཞིན་འཕེལ། །དེ་ལྟར་སྟོང་པ་ཉིད་ཀྱི་ངོ་བོ་
[106b.7]ལས་ཨ་དང་ཨི་ལ་སོགས་པའི་ཡི་གེ་རྣམས་ཀྱི་བྱེ་བྲག་མང་པོར་འཕེལ་བར་འགྱུར་ཏེ། ཡིད་ལ་གནས་པའི་སྙིང་པོ་ལས་སོ་ཞེས་པའོ། །རང་འབྱུང་ཞེས་པ་ནི་བཅོམ་ལྡན་འདས་ཀུན་དུ་སངས་རྒྱས་པའི་རང་བཞིན་ལ་བྱ་སྟེ། སུས་ཀྱང་མ་སྐྱེས་པའི་ཕྱིར་རོ། །རྣམ་པར་སྣང་མཛད་
[107a]
[107a.1]ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། བདག་ཉིད་སྒྲུབ་པ་རིམ་པར་ཕྱེ་བ་རྒྱས་པའོ།། །།རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་བ་བྱིན་གྱིས་རློབ་པ་ལས། ཡི་གེ་བརྒྱ་
[107a.2]པའི་སྔགས་ཀྱི་ཆོ་ག་རིམ་པར་ཕྱེ་བའི་འགྲེལ་པ་མི་སྣང་ངོ་། །དེ་ནི་དེ་བཞིན་གཤེགས་པའི་ཀུན་དུ་བྱང་ཆུབ་པའི་རང་བཞིན་བསྟན་པའི་ཕྱིར། ཇི་ལྟར་ནམ་མཁའ་ཕྱོགས་རྣམས་ན། །ཀུན་ལ་རྟག་པར་མི་གནས་པ། །དེ་བཞིན་ཆོས་རྣམས་ཐམས་ཅད་ལ། །གསང་སྔགས་མགོན་
[107a.3]པོ་མི་གནས་སོ། །ཞེས་པ་ལ་སོགས་པ་གསུངས་ཏེ། ཇི་ལྟར་ནམ་མཁའ་ལྷོ་བྱང་དང་ཤར་ནུབ་ལ་སོགས་པའི་ཕྱོགས་ལ་མི་གནས་པ་བཞིན་དུ་དོན་དམ་པའི་མཚན་ཉིད་ཀྱི་སྔགས་ཀྱི་མགོན་པོ་དེ་ཡང་གཟུགས་ལ་སོགས་པའི་ཆོས་རྣམས་ལ་དམིགས་པར་བྱེད་པ་དང་། །
[107a.4]དམིགས་པར་བྱ་བའི་སྒོ་ནས་མི་གནས་སོ་ཞེས་པའོ། །ཇི་ལྟར་དངོས་རྣམས་ནམ་མཁའ་ལ། །གནས་ཤིང་རྟག་ཏུ་རྣམ་སྣང་ཡང་། །དེ་ནི་གནས་སུ་མི་འགྱུར་བ། །གསང་སྔགས་མགོན་པོའང་དེ་བཞིན་ནོ། །ཞེས་པ་ནི་ཇི་ལྟར་ནམ་མཁའ་ལ་གཟུགས་ཀྱི་དངོས་པོ་རྣམས་གནས་
[107a.5]པར་སྣང་ཡང་དངོས་པོ་དེ་རྣམས་ལ་ནམ་མཁའ་གནས་པར་མི་འགྱུར་བ་བཞིན་དུ་དེ་བཞིན་གཤེགས་པ་ཡང་མངོན་པར་བྱང་ཆུབ་པའི་ཚེ་སྐུ་མི་ཟད་པའི་རྡོ་རྗེའི་རྒྱན་ལ་སོགས་པ་རྣམ་པ་སྣ་ཚོགས་པ་རྣམས་དེའི་དབང་གིས་བྱུང་བ་ཡང་བྱང་ཆུབ་ཀྱི་རང་བཞིན་དེ་ནི་སྐུ་མི་ཟད་པ་ལ་
[107a.6]སོགས་པའི་རྡོ་རྗེའི་རྒྱན་དེ་རྣམས་ལ་དམིགས་པའི་སྒོ་ནས་མི་གནས་སོ་ཞེས་པའོ། །ནམ་མཁའ་དུས་གསུམ་ལ་སོགས་དང་། །ཇི་ལྟར་བྲལ་བར་འདོད་པ་བཞིན། །དེ་ལྟར་གསང་སྔགས་མགོན་པོ་ཡང་། །དུས་གསུམ་མེད་ཀྱང་རྣམ་པར་སྣང་། །ཞེས་པ་ནི་ཇི་ལྟར་ནམ་
[107a.7]མཁའ་དེ་རང་བཞིན་གཅིག་ལས་མི་འགྱུར་བས་ན་དུས་གསུམ་ལས་འདས་པ་བཞིན་དུ་དེ་བཞིན་ཉིད་ཀྱི་རང་བཞིན་སྔགས་ཀྱི་མགོན་པོ་དེ་ཡང་མི་འགྱུར་བར་ཡོངས་སུ་གྲུབ་པ་ཡིན་པའི་ཕྱིར། དུས་གསུམ་ལ་མི་གནས་པར་སྟོབས་དང་མི་འཇིགས་པ་ལ་སོགས་པའི་
[107b]
[107b.1]ཡོན་ཏན་རྣམས་སྣང་ངོ་ཞེས་པའོ། །མིང་ཙམ་དུ་ནི་གདགས་པའི་གནས། །བྱེད་པ་པོ་ལ་སོགས་དང་བྲལ། །ནམ་མཁའ་ལ་ནི་ཐ་སྙད་དུ། །མཁས་པ་རྣམས་ནི་འདོགས་པར་བྱེད། །མིང་ཙམ་གཏོགས་པར་ཆུ་ཟད་ཀྱང་། །ཡོད་པ་མ་ཡིན་ནམ་མཁའ་བཞིན། །དེ་བཞིན་གསང་
[107b.2]སྔགས་དབང་ཕྱུག་ཀྱང་། །ཐ་སྙད་ཙམ་དུ་སྣང་བར་ཟད། །ཅེས་པ་ནི་དེ་བཞིན་གཤེགས་པའི་གསུང་མི་ཟད་པའི་རྒྱན་ཡིག་འབྲུར་བྱིན་གྱིས་བརླབས་པའི་རང་བཞིན་དེ་དོན་དམ་པར་དངོས་པོ་ཡོད་པ་མ་ཡིན་པར་བསྟན་པ་སྟེ། ཇི་ལྟར་ནམ་མཁའ་མིང་དུ་གདགས་པ་ཙམ་དུ་
[107b.3]གནས་ཀྱི། ནམ་མཁའ་དེ་ཉིད་མེད་པའི་རང་བཞིན་ནམ། གཞན་གྱིས་བྱས་པའི་དངོས་པོ་ཡོད་པ་མ་ཡིན་ཏེ། ནམ་མཁའ་ཞེས་བརྗོད་པ་ཙམ་དུ་ཟད་ཀྱི། །མིང་ལས་ལྷག་པར་ནམ་མཁའ་ཞེས་བྱ་བའི་དངོས་པོ་ཡོད་པ་མ་ཡིན་པ་དེ་བཞིན་དུ་སྔགས་ཀྱི་དབང་ཕྱུག་སྙིང་
[107b.4]པོ་དེ་ཡང་ཀུན་རྫོབ་པ་ཙམ་ཡོངས་སུ་སྣང་བར་ཟད་ཀྱི་དངོས་པོར་མོད་པ་མ་ཡིན་ནོ་ཞེས་པའོ། །མེ་དང་ཆུ་དང་རླུང་མ་ཡིན། །ཞེས་པ་ལ་སོགས་པ་ནི་དེ་བཞིན་གཤེགས་པའི་བྱང་ཆུབ་ཀྱི་རང་བཞིན་དེ་ནི་མེ་དང་ཆུ་ལ་སོགས་པ་ཆེན་པོ་བཞི་དང་། ཉི་མ་དང་ཟླ་བ་ལ་སོགས་པ་ཆེན་
[107b.5]པོ་བཞི་ལ་གནས་པ་དང་། ཉིན་མོ་དང་མཚན་མོ་ལ་སོགས་པའི་དུས་ལ་སོགས་པ་མིང་གིས་སྨོས་པ་རྣམས་ཀྱི་རང་བཞིན་མ་ཡིན་ཏེ། གང་ཐམས་ཅད་མཁྱེན་པའི་གོ་འཕང་ཐོབ་པར་འདོད་པ་དེས་ནི་ཇི་སྐད་དུ་སྨོས་པའི་དངོས་པོ་འདི་རྣམས་དང་བྲལ་བའི་བྱང་ཆུབ་ཀྱི་རང་བཞིན་
[107b.6]དེ་ལ་ནན་ཏན་བྱའོ་ཞེས་པའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། རྫོགས་པར་བྱང་ཆུབ་པའི་ངོ་བོ་ཉིད་བསྟན་པ་རིམ་པར་ཕྱེ་བ་རྒྱས་པའོ།། །།ད་ནི་དམ་ཚིག་གསུམ་བཤད་དེ། དེ་ཡང་
[107b.7]རྣམ་པ་གཉིས་ཏེ། རྒྱུའི་དམ་ཚིག་གསུམ་དང་འབྲས་བུའི་དམ་ཚིག་གསུམ་མོ། །དེ་ལ་རྒྱུའི་དམ་ཚིག་གསུམ་ནི་འཇུག་པའི་སེམས་དང་ལྡན་པའི་སེམས་སོ། །འབྲས་བུའི་དམ་ཚིག་གསུམ་ནི་བཅོམ་ལྡན་འདས་ཀྱི་སྐུ་མི་ཟད་པ་ལ་སོགས་པ་རྣམ་པ་གསུམ་མོ། །དེ་
[108a]
[108a.1]ལ་དམ་ཚིག་ཅེས་པའི་ཚིག་གི་དོན་ནི་ཀུན་དུ་འགྲོ་བ་ཞེས་བྱ་སྟེ། འཇུག་པ་དང་གནས་པ་དང་ལྡང་བའི་སེམས་འདིས་ཀུན་དུ་འགྲོ་ཞེས་པའི་དོན་ཏོ། །ཀུན་དུ་ཐོབ་པའམ་རྟོག་པར་བྱ་བ་ཞེས་ཀྱང་བྱ་སྟེ། སྐུ་མི་ཟད་པའི་རྡོ་རྗེའི་རྒྱན་ལ་སོགས་པ་དེ་དག་ནི་
[108a.2]ཐོབ་པར་བྱ་བའམ། རྟོགས་པར་བྱ་བ་ཡིན་པས་དེ་དག་གཉིས་ལ་དམ་ཚིག་ཅེས་བྱའོ། །སྐབས་འདིར་ནི་རྒྱུའི་དམ་ཚིག་བཤད་དེ། དེ་ཡང་། དེ་ནས་ཡང་བཅོམ་ལྡན་འདས་ལ་གསང་བ་པའི་བདག་པོ་ཕྱག་ན་རྡོ་རྗེས་འདི་སྐད་ཅེས་གསོལ་ཏོ་ཞེས་པ་ལ་སོགས་པས་གསུངས་པ་
[108a.3]ཡིན་ཏེ། དེ་ལ་ཆོས་ཀྱི་ཁྱད་པར་རྣམ་པ་གསུམ་ཞེས་པ་ནི་འཇུག་པ་དང་ལྡང་བ་དང་གནས་པའི་སེམས་གསུམ་ཐ་དད་པས་ཆོས་ཀྱི་ཁྱད་པར་རྣམ་པ་གསུམ་ཞེས་བྱའོ། །ཆོས་ཀྱི་ཁྱད་པར་གང་ལས་སྒྲིབ་པ་མེད་པའི་ཚུལ་གྱིས་འབྱུང་བར་འགྱུར་བ་དེ་ནི་དམ་ཚིག་གསུམ་སྟེ་ཞེས་
[108a.4]སྦྱར་ཏེ། འཇུག་པ་ལ་སོགས་པའི་སེམས་གསུམ་པོ་དེ་སྤྱད་པ་ལས་ཐོགས་པ་མེད་པར་སྐུ་མི་ཟད་པ་ལ་སོགས་པའི་རྡོ་རྗེའི་རྒྱན་དམ་ཚིག་གསུམ་གྱི་མཚན་ཉིད་དེ་འབྱུང་ངོ་ཞེས་པ་སྟེ། གོང་དུ་ཉོན་ལ་ཞེས་བྱ་བ་དང་། ངས་བཤད་དོ་ཞེས་བྱ་བ་དང་འབྲེལ་ཏོ། །ཆོས་ཀྱི་
[108a.5]ཁྱད་པར་དེ་ཡང་གང་ཞེ་ན་ཞེས་པ་ནི་འཇུག་པ་ལ་སོགས་པའི་སེམས་གསུམ་པོ་དེ་དག་སོ་སོར་བྱེ་བྲག་ཕྱེ་སྟེ་བཤད་པའི་ཕྱིར་གསུངས་པའོ། །དེ་ལ་འཇུག་པའི་སེམས་ནི་དང་པོའི་སེམས་ཏེ་ཞེས་པ་ནས། བྱང་ཆུབ་ཀྱི་མཚན་ཉིད་དོ་ཞེས་པའི་བར་གྱིས་ཏེ། རྣམ་པར་བསྒོམ་
[108a.6]པའི་རང་བཞིན་ཞེས་པ་ནི་ཕུང་པོ་དང་ཁམས་ལ་སོགས་པའི་ཆོས་རྣམས་ཤེས་རབ་ཀྱིས་མ་ཤེས་པའོ་ཞེས་པའོ། །དེ་ལ་མ་བསྒོམས་པའི་རང་བཞིན་ཞེས་འདོན་ཏོ། །དེའི་རྗེས་ལས་བྱུང་བའི་ཤེས་རབ་ཅེས་པ་ནི་མ་བསྒོམས་པའི་རྗེས་ལ་ཆོས་ལ་བདག་མེད་པར་ཤེས་
[108a.7]རབ་པོ། །དེས་ཀྱང་ཡང་དག་པ་ཇི་ལྟ་བ་བཞིན་དུ་ཡོངས་སུ་ཤེས་ནས་སེམས་བསྐྱེད་པ་ཞེས་སྦྱར་ཏེ། ཤེས་རབ་དེས་ཆོས་ཐམས་ཅད་ཕྱིན་ཅི་མ་ལོག་པར་ཤེས་པ་བསྐྱེད་དོ་ཞེས་པ་སྟེ། དེ་བས་ན། རྟོག་པའི་དྲ་བ་མ་ལུས་པ་དང་བྲལ་བའི་བྱང་ཆུབ་ཀྱི་མཚན་
[108b]
[108b.1]ཉིད་ཅེས་སྦྱར་བར་བྱ་བ་སྟེ། ཕུང་པོ་དང་ཁམས་ལ་སོགས་པའི་ཆོས་ཀྱི་མཚན་ཉིད་ལ་ཡོད་ཅིང་ཆགས་པར་རྟོག་པ་ནི་གྲོལ་བའི་གེགས་སུ་འགྱུར་བའི་ཕྱིར། རྟོག་པ་དེ་ཉིད་དྲ་བ་ཞེས་བྱ་ལ། གང་རྟོག་པའི་དྲ་བ་མེད་པའི་སེམས་ནི་སྟོང་པ་ཉིད་དུ་རྟོགས་པའི་སེམས་ཏེ། བྱང་ཆུབ་
[108b.2]ཀྱི་མཚན་ཉིད་དོ། །དེ་ནི་དང་པོའི་སེམས་ཤེས་པའི་ཚིག་གོང་མ་དང་འབྲེལ་ཏེ། འཇུག་པའི་སེམས་སོ། །གཉིས་པ་ནི་རྣམ་པར་མི་རྟོག་པ་སྟེ། རྫོགས་པའི་སངས་རྒྱས་ཀྱི་གོ་འཕང་ངོ་ཞེས་པ་ནི་གནས་པའི་སེམས་ཏེ། རྟོག་པའི་དྲ་བ་ཐམས་ཅད་མེད་པའི་བྱང་ཆུབ་ཀྱི་མཚན་
[108b.3]ཉིད་ཀྱི་ཤེས་རབ་དེ་ཉིད་ཆོས་ཐམས་ཅད་སྟོང་པའི་རང་བཞིན་དུ་རྟོགས་ནས་རྣམ་པར་མི་རྟོག་པ་ཉིད་ལ་གནས་ཏེ། དེ་ཉིད་ལ་ཀུན་དུ་སངས་རྒྱས་པའི་གོ་འཕང་ཞེས་བྱའོ། །ཡང་དག་པ་ཇི་ལྟ་བ་བཞིན་མཐོང་ནས་ཀྱང་ཞེས་པ་ནས་དེ་ནི་དམ་ཚིག་གསུམ་མོ་ཞེས་པའི་བར་གྱིས་ལྡང་
[108b.4]བའི་སེམས་བཤད་པ་སྟེ། ཡང་དག་པ་ཇི་ལྟ་བ་བཞིན་མཐོང་ནས་ཀྱང་ཞེས་པ་ནི་འཇུག་པ་དང་གནས་པའི་སེམས་ཀྱིས་དེ་བཞིན་ཉིད་ཕྱིན་ཅི་མ་ལོག་པར་རྟོགས་ནས་ཀྱང་ཞེས་པ་སྟེ། དེ་ལྟར་དེ་བཞིན་ཉིད་དུ་རྟོགས་ནས་ཀྱང་རྣམ་པར་མི་རྟོག་པ་དེ་ཉིད་ལ་མི་གནས་པར་
[108b.5]སེམས་ཅན་གྱི་དོན་དུ་སྤྱོད་པ་སྟེ། དེ་བས་ན་སེམས་ཅན་གྱི་ཁམས་མ་ལུས་པ་ལ་བལྟས་ནས་ཞེས་པ་ལ་སོགས་པ་གསུངས་པ་ཡིན་ནོ། །སེམས་ཅན་གྱི་ཁམས་ལ་ལྟ་བ་དེ་ཡང་དམིགས་པ་དང་བཅས་པས་ཁེ་དང་བཀུར་སྟིའི་ཕྱིར་ལྟ་བ་ནི་མ་ཡིན་ཏེ། དེ་བས་ན་སྙིང་
[108b.6]རྗེའི་དབང་དུ་གྱུར་པས་དམིགས་སུ་མེད་པ་ཉིད་དུ་བལྟ་སྟེ་ཞེས་གསུངས་པ་ཡིན་ནོ། །བྱང་ཆུབ་ཀྱི་སེམས་དེ་ཡང་གང་ཞེ་ན། སྤྲོས་པ་ཐམས་ཅད་དང་བྲལ་བ་མཚན་ཉིད་མེད་པའི་བྱང་ཆུབ་ལ་སེམས་ཅན་རྣམས་རབ་ཏུ་དགོད་པར་བྱའོ་ཞེས་གསུངས་པ་ཡིན་ཏེ། 
[108b.7]མངོན་པར་དེ་བཞིན་ཉིད་རྣམ་པར་མི་རྟོག་པ་ལ་གནས་ནས་ཀྱང་སྔོན་གྱི་སྨོན་ལམ་གྱི་ཤུགས་ཀྱིས་སྙིང་རྗེའི་དབང་དུ་གྱུར་ཅིང་དམིགས་པ་མེད་པ་ཉིད་དུ་སེམས་ཅན་ཐམས་ཅད་ཇི་ལྟར་བདག་གིས་རྟོགས་པའི་བྱང་ཆུབ་རྟོག་པ་དང་བྲལ་ཞིང་སྤྲོས་པ་ཐམས་ཅད་
[109a]
[109a.1]དང་བྲལ་བ་མཚན་ཉིད་མེད་པ་དེ་ལ་དགོད་པར་བྱའོ་སྙམ་པའི་བྱང་ཆུབ་ཀྱི་སེམས་སྐྱེའོ་ཞེས་བྱའོ། །དེ་ནི་དམ་ཚིག་གསུམ་མོ་ཞེས་པ་ཇི་སྐད་དུ་སྨོས་པའི་འཇུག་པ་དང་གནས་པ་དང་ལྡན་པའི་སེམས་ཏེ། གསུམ་པོ་དེ་ནི་དམ་ཚིག་གསུམ་
[109a.2]མོ་ཞེས་པའོ། །གསང་བ་པའི་བདག་པོ་གཞན་ཡང་དམ་ཚིག་གསུམ་གང་ཞེ་ན་ཞེས་པ་ལ་སོགས་པ་ལ་ནི་འཇུག་པ་ལ་སོགས་པའི་སེམས་དེ་དག་ཉིད་ཀྱི་རྣམ་གྲངས་བཤད་པ་སྟེ། དང་པོའི་སེམས་ནི་སངས་རྒྱས་ཏེ། །ཞེས་པ་ནི་དང་པོ་འཇུག་པའི་
[109a.3]སེམས་ཀྱི་ཕུང་པོ་ལ་སོགས་པ་རྣམས་བདག་མེད་པར་རྟོགས་པས་ན་སངས་རྒྱས་ཞེས་བྱ་སྟེ། སངས་རྒྱས་ཀྱི་ཚིག་ནི་རྟོགས་པ་ཞེས་པ་དང་རྣམ་གྲངས་ཡིན་པའི་ཕྱིར་རོ། །གཉིས་པ་ཡང་ནི་ཆོས་ཞེས་བྱ། །ཞེས་པ་ནི་གནས་པའི་སེམས་ཏེ། དེ་བཞིན་
[109a.4]ཉིད་ཀྱི་རང་བཞིན་གྱི་མཚན་ཉིད་འཛིན་པའི་ཕྱིར་ཆོས་ཞེས་བྱའོ། །དེ་དང་ལྷན་ཅིག་བྱུང་བའི་སེམས། །དགེ་འདུན་ཞེས་ནི་བཤད་པ་ཡིན། །ཞེས་པ་ནི་ཆོས་ཐམས་ཅད་སྟོང་པར་རྟོགས་པའི་ཚེ་ཉིད་ན་སྙིང་རྗེའི་དབང་གིས་ཕྱིར་མི་ལྡོག་པའི་བྱང་ཆུབ་
[109a.5]སེམས་དཔའི་དགེ་འདུན་གྱི་མཚན་ཉིད་ལྷ་རྣམས་ཀྱི་སྐུར་བསྒྱུར་བ་ལ་བྱའོ། །དཔའ་བོ་དམ་ཚིག་དེ་གསུམ་ནི། །འདྲེན་པ་རྣམས་ཀྱིས་ཁྱོད་ལ་བཤད། །ཅེས་པ་ནི་ཇི་སྐད་བཤད་པའི་དམ་ཚིག་གསུམ་པོ་འདི་དང་ང་འབའ་ཞིག་གིས་དཔའ་བོ་ཁྱོད་ལ་
[109a.6]བཤད་པ་མ་ཡིན་གྱི། སྔོན་གྱི་སངས་རྒྱས་བཅོམ་ལྡན་འདས་འདྲེན་པ་རྣམས་ཀྱིས་ཀྱང་བཤད་དོ་ཞེས་པ་སྟེ། སངས་རྒྱས་རྣམས་སྤྱོད་པ་གཅིག་ཏུ་བསྟན་པའོ། །དེ་ཚེ་སྣ་ཚོགས་ཚུལ་གྱི་སྒོས། །དཔའ་བོ་སེམས་ཅན་ཕན་འདོད་པས། །
[109a.7]དམ་ཚིག་གསུམ་པོ་འདི་དག་ལ། །གནས་ནས་བྱང་ཆུབ་སྤྱད་པ་སྤྱོད། །ཅེས་པ་ནི་བྱང་ཆུབ་སེམས་དཔའ་བྱང་ཆུབ་ཀྱི་སྤྱད་པ་སྤྱོད་པ་རྣམས་དམ་ཚིག་གསུམ་པོ་འདི་ལ་གནས་ནས། འཇིག་རྟེན་པ་རྣམས་ཀྱི་ཚུལ་མང་པོ་དང་འཇིག་རྟེན་ལས་འདས་པ་ཉན་
[109b]
[109b.1]ཐོས་དང་རང་སངས་རྒྱས་ལ་སོགས་པའི་ཚུལ་སྣ་ཚོགས་ཀྱི་སྒོ་ནས་སེམས་ཅན་གྱི་ཕྱིར་སྤྱོད་དོ་ཞེས་པའོ། །གསང་བ་པའི་བདག་པོ་གང་གི་ཚེ་སྐུ་གསུམ་ལ་མངའ་མཛད་པ་དེ་དག་རྫོགས་པར་སངས་རྒྱས་པར་གྱུར་པ་དེའི་ཚེ་ཞེས་པ་ལ་སོགས་པ་ནི་འབྲས་བུའི་
[109b.2]དམ་ཚིག་གསུམ་བསྟན་པ་སྟེ། ནམ་ཀུན་དུ་སངས་རྒྱས་པར་གྱུར་པ་དེའི་ཚེ་སྤྲུལ་པའི་སྐུས་སངས་རྒྱས་ཡབ་ཟས་གཙང་མའི་སྲས་སུ་སྟོན་པ་ནས་མྱ་ངན་ལས་འདས་པའི་བར་དུ་སྟོན་ཏེ། དེ་ལ་སྐུ་གསུམ་ལ་མཛད་པ་ཞེས་པ་ནམ་འོག་མིན་གྱི་གནས་སུ་ཀུན་
[109b.3]དུ་སངས་རྒྱས་པར་གྱུར་པ་དེ་ཉིད་ཀྱི་ཚེ་ན་ཆོས་ཐམས་ཅད་སྟོང་པ་ཉིད་དུ་རྟོགས་པ་དེ་བཞིན་ཉིད་ཀྱི་རང་བཞིན་དུ་གྱུར་པ་ནི་ཆོས་ཀྱི་སྐུ་ལ་མངའ་མཛད་པའོ། །དེའི་ཚེ་ལོངས་སྤྱོད་རྫོགས་པའི་སྐུར་སྣང་བས་ན་ལོངས་སྤྱོད་རྫོགས་པའི་སྐུ་ལ་མངའ་མཛད་པའོ། །
[109b.4]དེ་ནས་སྤྲུལ་པའི་སྐུ་འཇིག་རྟེན་དུ་སྣང་བས་ན་སྤྲུལ་པའི་སྐུ་ལ་མངའ་མཛད་པའོ། །འདི་ལྟར་དང་པོར་སྤྲུལ་པའི་སྐུ་གཅིག་པུར་བྱིན་གྱིས་བརླབས་ནས་ཞེས་པ་ནི་ཡང་དག་པར་རྫོགས་པའི་སངས་རྒྱས་དེ་དག་བསྟན་པ་གཞག་པ་མཛད་དོ་ཞེས་སྤྲེལ་ཏེ། ཐོག་མར་
[109b.5]འོག་མིན་གྱི་གནས་སུ་ཀུན་དུ་སངས་རྒྱས་ནས་སྤྲུལ་པའི་སྐུར་བྱིན་གྱིས་བརླབས་ཏེ་རྒྱལ་པོ་ཟས་གཙང་མའི་སྲས་སུ་སྟོན་པ་དང་གཞོན་ནུ་རོལ་པ་དང་རབ་ཏུ་འབྱུང་བ་དང་དཀའ་བ་སྤྱོད་པ་དང་བྱང་ཆུབ་ཀྱི་སྙིང་པོ་ཉེ་བར་འགྲོ་བ་ལ་སོགས་པས་བསྟན་པ་རྣམས་
[109b.6]སྟོན་པར་བྱེད་དོ་ཞེས་བྱའོ། །གསང་བ་པའི་བདག་པོ་གཞན་ཡང་སྐུ་གཅིག་པོ་དེ་ཉིད་རྣམ་པ་གསུམ་དུ་འཇོག་པ་ནི་འདི་ལྟར་སངས་རྒྱས་དང་ཆོས་དང་དགེ་འདུན་ནོ་ཞེས་པ་ཡང་ཡང་དག་པར་རྫོགས་པའི་སངས་རྒྱས་དེ་དག་བསྟན་པ་གཞག་པ་མཛད་དོ་ཞེས་སྦྱར་ཏེ། 
[109b.7]སངས་རྒྱས་ཀྱི་སྤྲུལ་པའི་སྐུ་ཉིད་ལ་བྱའོ། །ཆོས་ནི་གསུང་མི་ཟད་པའི་སྒོ་ནས་གསུང་རབ་ཡན་ལག་བཅུ་གཉིས་འཆད་པའོ། །དགེ་འདུན་ནི་འཕགས་པའི་གང་ཟག་བརྒྱད་ཀྱི་དགེ་འདུན་ཏེ། སྤྲུལ་པའི་སྐུ་གཅིག་པུ་དེ་འདི་རྣམས་སུ་བྱིན་གྱིས་བརླབས་
[110a]
[110a.1]ནས་ཀུན་དུ་སངས་རྒྱས་པའི་བསྟན་པ་སྟོན་པར་བྱེད་དོ་ཞེས་པའོ། །གསང་བ་པའི་བདག་པོ་གཞན་ཡང་དེ་ཉིད་ཐེག་པ་གསུམ་དུ་འཇོག་པས་སྟོན་ཏོ་ཞེས་པ་ནི་སྤྲུལ་པའི་སྐུ་དེ་ཉིད་གང་ཟག་ལ་བདག་མེད་པར་རྟོགས་པ་ལ་མོས་པའི་འགྲོ་བ་ཉན་ཐོས་རྣམས་ལ་ནི་ཉན་
[110a.2]ཐོས་ཀྱི་ཐེག་པར་བརྟགས་ཤིང་འཆད་དོ། །ཆོས་རྣམས་རྟེན་ཅིང་འབྲེལ་བར་འབྱུང་བའི་ཚུལ་དུ་བཤིག་སྟེ་མི་རྟག་པར་མཐོང་ནས་གྲོལ་བར་བྱེད་པ་ལ་མོས་པའི་འགྲོ་བ་རྣམས་ལ་ནི་རང་སངས་རྒྱས་ཀྱི་ཐེག་པར་བརྟགས་ཤིང་འཆད་དོ། །
[110a.3]ཆོས་དང་གང་ཟག་གཉིས་ཀ་བདག་མེད་པར་རྟོགས་པ་ལ་མོས་པའི་འགྲོ་བ་རྣམས་ལ་ཐེག་པ་ཆེན་པོར་བརྟགས་ཤིང་འཆད་དོ། །དེའི་ཚེ་སངས་རྒྱས་ཀྱི་བྱ་བ་མཐའ་དག་བྱས་ནས་ཡོངས་སུ་མྱ་ངན་ལས་འདའ་བ་སྟོན་ཅིང་སེམས་ཅན་རྣམས་ཡོངས་སུ་སྨིན་པར་
[110a.4]མཛད་དོ་ཞེས་པ་ནི་མི་རྟག་པར་མཐོང་ནས་འཁོར་བ་ལས་ཐར་བའི་ཆེད་དུ་ནན་ཏན་བྱེད་པའི་སེམས་ཅན་སྨིན་པར་བྱ་བའི་ཕྱིར་མྱ་ངན་ལས་འདས་པ་སྟོན་ཏེ། མྱ་ངན་ལས་འདས་པ་དེ་སེམས་ཅན་རྣམས་ཀྱིས་མཐོང་ནས་སངས་རྒྱས་བཅོམ་ལྡན་འདས་ལྷ་དང་མིའི་བདག་པོ་བསོད་
[110a.5]ནམས་དང་ཡེ་ཤེས་ཀྱི་ཚོགས་བསགས་པ་ཡང་མི་རྟག་ན་གཞན་ལྟ་ཅི་སྨོས་སྙམ་ནས་འཕགས་པའི་ལམ་ནན་ཏན་བྱེད་ཅིང་སྨིན་པར་འགྱུར་རོ་ཞེས་པའོ། །འདི་དག་ནི་རྒྱུ་དང་འབྲས་བུའི་དམ་ཚིག་གསུམ་ཕ་རོལ་ཏུ་ཕྱིན་པ་ལ་སྤྱོད་པ་སྔགས་ལ་སྤྱོད་པའི་བྱང་ཆུབ་
[110a.6]སེམས་དཔའ་གཉི་གའི་ཕྱིར་བསྟན་པ་སྟེ། རྒྱུའི་དམ་ཚིག་གསུམ་ནི་མོས་པས་སྤྱོད་པའི་ས་ནས་ཀུན་དུ་བཟང་པོའི་སའི་བར་དུ་སྟེ། དེའི་བར་དུ་འཇུག་པ་ལ་སོགས་པའི་སེམས་གསུམ་དང་ལྡན་པའི་ཕྱིར་རོ། །འབྲས་བུའི་དམ་ཚིག་གསུམ་ནི་སྔ་མ་བཞིན་ནོ། །དེ་
[110a.7]ལྟར་སྔགས་ལ་སྤྱོད་པའི་བྱང་ཆུབ་སེམས་དཔའ་མོས་པས་སྤྱོད་པའི་ས་ལ་གནས་པ་རྣམས་ལས་གང་དམ་ཚིག་གསུམ་པོ་འདི་ཤེས་ཤིང་དེ་ལ་གནས་པ་དེའི་རྗེས་སུ་བསྔགས་པ་བཤད་པའི་ཕྱིར། །གསང་བ་པའི་བདག་པོ་ཞེས་པ་ནས། རྟོག་པ་ལས་བྱུང་
[110b]
[110b.1]བའི་བགེགས་མེད་པ་ལ་ལྟོས་ཞེས་པའི་བར་དུ་གསུངས་པ་ཡིན་ཏེ། སྤྱིར་བགེགས་ལ་རྣམ་པ་གསུམ་སྟེ། རྣམ་པར་རྟོག་པ་ལས་བྱུང་བ་དང་། ལས་ལས་བྱུང་བ་དང་། གང་ཟག་མེད་པ་མ་སྤངས་པ་ལས་བྱུང་བ་སྟེ། ལས་ལས་བྱུང་བའི་བགེགས་ནི་ནད་
[110b.2]མང་བ་ལ་སོགས་པ་དང་། བག་མེད་པ་མ་སྤངས་པ་ལས་བྱུང་བའི་བགེགས་ནི་དུག་དང་མེས་ཚིག་དང་གཡང་ས་ལ་སོགས་པར་འགྲོ་བ་དང་། དེ་དག་རྣམ་པར་རྟོག་པ་སྔོན་དུ་སོང་བ་ལས་གྱུར་པས་རྟོག་པ་ལས་བྱུང་བའི་བགེགས་ཞེས་བྱ་སྟེ། བགེགས་དེ་
[110b.3]དག་མེད་པར་འགྱུར་རོ་ཞེས་པའོ། །མི་དད་པ་དང་ལེ་ལོ་ཅན་དང་འདུ་འཛི་ཅན་དང་སྔགས་ལ་ཡིད་མི་ཆེས་པ་དང་ཡོ་བྱད་མང་པོ་སོགས་པ་མ་གཏོགས་པར་ཞེས་པ་ནི་དམ་ཚིག་གསུམ་པོ་དེ་དག་དང་ལྡན་དུ་ཟིན་ཀྱང་བསྒྲུབ་པར་མི་འདོད་པ་དང་། ལེ་ལོ་ལ་སོགས་པ་
[110b.4]མིང་གིས་སྨོས་པ་འདི་རྣམས་དང་ལྡན་པ་ནི་བགེགས་མེད་པའི་ནང་དུ་མ་གཏོགས་ཏེ། སྒྲུབ་པར་མི་འདོད་པ་དང་ལེ་ལོ་ལ་སོགས་པ་དེ་དག་ཉིད་བགེགས་ཡིན་པའི་ཕྱིར་རོ། །ཆང་བཏུང་བ་དང་ཁྲི་ལ་ཉལ་བ་གཉིས་ནི་མི་བྱའོ་ཞེས་པ་ནི་མྱོས་པའི་བཏུང་བ་ནི་མ་རུངས་པར་གྱུར་
[110b.5]པ་ཐམས་ཅད་པ་ཡིན་པའི་ཕྱིར་སྤང་ངོ་། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། དམ་ཚིག་གསུམ་སྤྱད་པར་རིམ་པར་ཕྱེ་བ་རྒྱས་པའོ།། །།ཇི་ལྟར་དེ་བཞིན་གཤེགས་པ་ལགས། །ཞེས་བྱ་
[110b.6]བ་ལ་སོགས་པའི་ཚིགས་སུ་བཅད་པ་རྣམས་ཀྱིས་བཅོམ་ལྡན་འདས་ལ་ཕྱག་ན་རྡོ་རྗེས་ཞུས་པ་ནི་སྔར་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་གསང་སྔགས་གསུངས་པ་ལ་འདི་ནི་དེ་བཞིན་གཤེགས་པ་རྣམས་ཀྱི་སྔགས་སོ། །འདི་ནི་བྱང་ཆུབ་སེམས་དཔའ་རྣམས་ཀྱི་
[110b.7]སྔགས་སོ་ཞེས་པ་ལ་སོགས་པ་གསུངས་པ་དེ་ལ། དེ་བཞིན་གཤེགས་པ་དང་ཀུན་དུ་སངས་རྒྱས་པ་དང་བྱང་ཆུབ་སེམས་དཔའ་མཚན་གཉིད་བྱེ་བྲག་ཅི་མཆིས་གང་ལགས་པ་མ་འཚལ་ན་ཐེ་ཚོམ་དེ་དག་བསལ་བར་གསོལ་ཞེས་པའོ། །དེ་ཡང་ཕྱག་ན་རྡོ་རྗེ་ཉིད་ཀྱིས་མི་མཁྱེན་པ་ནི་མ་ཡིན་གྱི། 
[111a]
[111a.1]མ་འོངས་པའི་འགྲོ་བ་རྣམས་ཀྱི་ཐེ་ཚོམ་བསལ་བའི་ཕྱིར་རོ། །ཞུས་པའི་ཚིག་བཞི་པོ་དེ་ཡང་། བྱང་ཆུབ་ནམ་མཁའི་མཚན་ཉིད་དེ། །ཞེས་པ་ལ་སོགས་པའི་ཚིགས་སུ་བཅད་པས་རིམ་པ་གཞན་དུ་བསྟན་ཏེ། བྱང་ཆུབ་སེམས་དཔའ་གྲགས་ཆེན་རྣམས། །ཐེ་
[111a.2]ཚོམ་ཡིད་གཉིས་བསལ་ནས་སུ། །སྤྱད་པའི་རྒྱལ་པོ་བླ་མེད་པ། །ཐེག་པ་ལ་ནི་སྤྱོད་པར་འགྱུར། །ཞེས་པ་ནི་བྱང་ཆུབ་སེམས་དཔའ་གྲགས་པ་ཆེན་པོ་རྣམས་ཐེག་ཆེན་གྱི་སྔགས་ཀྱི་སྤྱད་པ་ལ་སྤྱོད་པ་ནི་ཐེ་ཚོམ་དང་ཡིད་གཉིས་སྤངས་ནས་ཐེག་པ་ཆེན་པོ་སྔགས་ཀྱི་སྤྱོད་པ་ལ་སྤྱོད་པའི་
[111a.3]ཕྱིར་བདག་གི་ཐེ་ཚོམ་བསལ་དུ་གསོལ་ཞེས་པ་དང་སྦྱར་རོ། །སྤྱོད་པའི་རྒྱལ་པོ་བླ་མེད་པ། །ཞེས་པ་ནི་སྔགས་ཀྱི་སྤྱོད་པ་ཉིད་ལ་བྱའོ། །བྱང་ཆུབ་ནམ་མཁའི་མཚན་ཉིད་དེ། །ཀུན་དུ་རྟོག་པ་ཐམས་ཅད་སྤངས། །གང་ཞིག་དེ་རྟོགས་འདོད་པ་དེ། །བྱང་ཆུབ་སེམས་དཔའ་ཞེས་
[111a.4]བྱའོ། །ཞེས་པ་ནི། ཇི་ལྟར་བྱང་ཆུབ་སེམས་དཔའ་ལགས། །ཞེས་ཞུས་པའི་ལན་ཏེ། དེས་ནི་འདི་སྐད་དུ་གསུངས་པ་ཡིན་ཏེ་ཆོས་ཐམས་ཅད་སྟོང་པ་ཉིད་དུ་རྟོགས་པའི་དེ་བཞིན་ཉིད་ཀྱི་ཡེ་ཤེས་གཟུང་བ་དང་འཛིན་པ་ལ་སོགས་པའི་རྟོག་པ་ཐམས་ཅད་སྤངས་པ་ནམ་མཁའ་ལྟ་བུ་
[111a.5]ཉོན་མོངས་པ་དང་ཤེས་བྱའི་སྒྲིབ་པ་མེད་པ་དེ་ནི་བྱང་ཆུབ་སྟེ། དེ་ལྟ་བུའི་བྱང་ཆུབ་རྟོགས་པར་འདོད་པ་གང་ཡིན་པ་དེ་ནི་བྱང་ཆུབ་སེམས་དཔའ་ཞེས་བྱ་སྟེ། དེ་ཡང་ས་དང་པོ་ལ་གནས་པ་ནས། །ས་དགུ་པ་མན་ཆད་ཀྱི་བྱང་ཆུབ་སེམས་དཔའ་རྣམས་ལ་བྱའོ། །གང་གིས་ས་བཅུ་བསྒྲུབས་ནས་
[111a.6]ནི། །ཞེས་པ་ནས། སངས་རྒྱས་ཞེས་ནི་བྱ་བ་ཡིན། །ཞེས་པའི་བར་ནི། ཇི་ལྟར་སངས་རྒྱས་ཞེས་ནི་བགྱི། །ཞེས་ཞུས་པའི་ལན་ཏེ་ས་དེ་ཡོངས་སུ་རྫོགས་པའི་བྱང་ཆུབ་སེམས་དཔའ་ཇི་སྐད་དུ་གྲགས་པའི་དབང་བཅུ་ལ་ཡང་དབང་དུ་གྱུར་པའི་ཏིང་ངེ་འཛིན་གནས་པ་དང་ལངས་པ་གཉིས་ཀའི་
[111a.7]ཚེན་ཡང་སྙིང་པོ་ལ་སོགས་པའི་ཆོས་རྣམས་སྒྱུ་མ་ལྟ་བུར་རྟོགས་ཤིང་རྟེན་པ་རྣམས་ཀྱི་རྒྱུད་ཀུན་རྟོག་དང་དོན་དམ་པའི་མཚན་ཉིད་སྟོང་པ་ཉིད་དང་སྒྱུ་མ་ལྟ་བུར་ཤེས་པ་དེ་ནི་སངས་རྒྱས་ཤེས་པ་ཞེས་བྱ་སྟེ། བྱང་ཆུབ་སེམས་དཔའ་ཇི་སྐད་ཕལ་མོ་ཆེ་རྣམས་ཀྱིས་ཀྱང་ཆོས་རྣམས་སྟོང་པ་
[111b]
[111b.1]ཉིད་དང་སྒྱུ་མ་ལྟ་བུར་རྟོགས་ཤིང་འཇིག་རྟེན་ཀུན་གྱི་རྒྱུད་ཀྱང་ཤེས་མོད་ཀྱི། མི་མཐུན་ཕྱོགས་ཐམས་ཅད་དུ་མ་སྤངས་པས་ཆོས་རྣམས་སྟོང་པ་ཉིད་དང་སྒྱུ་མར་རྟོགས་པའི་མཉམ་པར་གཞག་པ་ལངས་པའི་ཆོས་མི་མཐུན་པའི་ཕྱོགས་ཀྱིས་སྒྲིབ་པར་འགྱུར་ཏེ། དེ་བས་ན་ས་
[111b.2]བཅུ་དང་དབང་བཅུས་རྫོགས་པར་སངས་རྒྱས་པ་ཞེས་ཁྱད་པར་དུ་གསུངས་པས་སངས་རྒྱས་པ་ཞེས་བྱ་བ་ནི་ལོག་པའི་གཉེན་པོ་ལ་སོགས་པ་སྤངས་ནས་ཕྱིན་ཅི་མ་ལོག་པར་ཁོང་དུ་ཆུད་པ་ལ་བྱའོ། །ཆོས་ནི་ནམ་མཁའི་མཚན་ཉིད་དེ། །གཉིས་སུ་མེད་ཅིང་མཚན་ཉིད་
[111b.3]གཅིག །སྟོབས་བཅུས་རྫོགས་པར་སངས་རྒྱས་པ། །དེ་ནི་རྫོགས་སངས་རྒྱས་ཤེས་བྱ། །ཞེས་བྱ་བ་ནི། ཇི་ལྟར་རྒྱལ་བ་མཆོག་ཏུ་འགྱུར། །ཞེས་ཞུས་པའི་ལན་ཏེ། ས་བཅུའི་བྱང་ཆུབ་སེམས་དཔའ་སངས་རྒྱས་ཞེས་བྱ་བ་རྣམས་སྟོང་པར་རྟོགས་པ་ཡང་
[111b.4]མཚན་ཉིད་སོ་སོ་བར་རྟོགས་པ་ཡིན་ལ། དེ་ལས་ལྷག་པར་མཚན་ཉིད་སོ་སོ་བར་སྟོང་པར་རྟོགས་པ་གང་ཡིན་པ་དེ་རྣམས་ལ་གཟུགས་ཀྱི་སྟོང་པ་ཉིད་གང་ཡིན་པ་དེ་ཚོར་བའི་སྟོང་པ་ཉིད་དེ། གཟུགས་ཀྱི་སྟོང་པ་ཉིད་དང་ཚོར་བའི་སྟོང་པ་ཉིད་ནི་གཉིས་སུ་མེད་ཅིང་གཉིས་
[111b.5]སུ་བྱར་མེད་ཅེས་བྱ་བ་ལ་སོགས་པའི་ཚུལ་དུ་ཆོས་ཐམས་ཅད་ནམ་མཁའི་མཚན་ཉིད་ལྟར་གཉིས་སུ་མེད་ཅིང་མཚན་ཉིད་གཅིག་ཏུ་སྟོབས་བཅུས་ཡོངས་སུ་རྫོགས་ནས་ཀུན་རྟོག་པ་དེ་ནི་ཀུན་དུ་སངས་རྒྱས་པ་ཞེས་བྱ་སྟེ། དེ་ཡང་ཕུང་པོ་ལྷག་མ་དང་བཅས་པའི་མྱ་ངན་ལས་འདས་པ་
[111b.6]ཀུན་དུ་བཟང་པོའི་ས་ལ་གནས་པའི་བྱང་ཆུབ་སེམས་དཔའ་ལ་བྱའོ། །རྒྱལ་བ་མཆོག་ཅེས་པ་ནི་བདུད་བཞི་ལས་རྒྱལ་བའི་ཕྱིར་རོ། །འདུ་ཤེས་ཙམ་ཡང་སངས་རྒྱས་པའི་ཕྱིར། །རང་གི་ངོ་བོར་བསྟན་དུ་མེད། །ཡེ་ཤེས་རང་རིག་བྱ་བ་ནི། །དེ་ནི་དེ་བཞིན་གཤེགས་པར་བཤད། །ཅེས་
[111b.7]པ་ནི། །ཇི་ལྟར་དེ་བཞིན་གཤེགས་པ་ལགས། །ཞེས་ཞུས་པའི་ལན་ཏེ། ཀུན་དུ་སངས་རྒྱས་པའི་ཆོས་ཐམས་ཅད་སྟོང་པའི་མཚན་ཉིད་གཅིག་ཏུ་རྟོགས་པའི་འདུ་ཤེས་ཙམ་པོ་དེ་ཡང་སྤངས་ཏེ། རང་གིས་རིག་པའི་རང་བཞིན་དུ་བསྟན་དུ་མེད་པ་ལྷག་མ་མ་ལུས་པའི་མྱ་ངན་ལས་འདས་
[112a]
[112a.1]པ་དེ་ནི་དེ་བཞིན་གཤེགས་པ་ཞེས་བྱའོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ལས། དེ་བཞིན་གཤེགས་པ་བསྟན་པ་རིམ་པ་ཕྱེ་བ་རྒྱས་པའོ།། །།ད་ནི་མེ་རྣམས་ཀྱི་རབས་བཤད་དེ། དེ་ཡང་བཅོམ་ལྡན་འདས་
[112a.2]སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བྲམ་ཟེ་ལ་སོགས་པའི་མུ་སྟེགས་པ་རྣམས་ལོག་པ་ལ་ཕྱོགས་ཤིང་སེམས་ཅན་རྒྱུན་ཆགས་སུ་གསོད་པ་ལ་སོགས་པའི་སྡིག་པའི་ལས་སྤྱོད་པ་རྣམས་སེམས་ཅན་རྒྱུན་དུ་གསོད་པ་ལས་གྲངས་བསྙུང་བའི་ཕྱིར། ལྷ་ལ་གཏོར་མ་དབུལ་བའི་ཚེ་
[112a.3]སེམས་ཅན་གསོད་པ་མ་གཏོགས་པར་དུས་གཞན་དུ་སེམས་ཅན་མི་གསོད་དོ་ཞེས་པ་ལ་སོགས་པ་མུ་སྟེགས་ཀྱི་གཞུང་ལས་དགེ་བའི་ཕྱོགས་སུ་འཆད་པ་དང་བྲམ་ཟེའི་རིག་བྱེད་ལས་མེ་བཤད་པ་རྣམས་ཀྱང་བཅོམ་ལྡན་འདས་ཉིད་ཀྱིས་བསྟན་པར་ཤེས་པར་བྱ་སྟེ། དེ་ལྟར་ཅིས་མངོན་
[112a.4]ཞེ་ན། འཕགས་པ་འཇམ་དཔལ་གྱི་རྒྱུད་ལས་ཇི་སྐད་དུ་ལེགས་པར་སྨྲས་པ་ཅུང་ཟད་དུ་ཞིག་ཡོད་པ་རྣམས་ཀྱང་ངས་བསྟན་ཏོ་ཞེས་འབྱུང་བའི་ཕྱིར་རོ། །ལག་ན་རྡོ་རྗེ་གཞན་ཡང་དུས་གཅིག་གི་ཚེ་ན་ང་བྱང་ཆུབ་སེམས་དཔར་གྱུར་ཏེ། བྱང་ཆུབ་སེམས་དཔའི་སྤྱད་པ་སྤྱོད་ཅིང་
[112a.5]ཚངས་པའི་འཇིག་རྟེན་ན་འདུག་པ་ན་ཚངས་པས་ང་ལ་ཀྱེའི་ཚངས་པ་ཆེན་པོ་མེ་ལ་རྣམ་པ་དུ་ཡོད་པར་ཤེས་པར་བྱ་ཞེས་དྲིས་པ་དང་ཞེས་བྱ་བ་ལ་སོགས་པ་གསུངས་ཏེ། བཅོམ་ལྡན་འདས་བྱང་ཆུབ་སེམས་དཔའི་སྤྱད་པ་སྤྱོད་པ་ནི་ཚངས་པའི་འཇིག་རྟེན་ན་ཚངས་པའི་
[112a.6](གཅུགས་,གཟུགས་)སུ་གྱུར་ཅིང་བཞུགས་ཏེ། དེ་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ལ་དབང་བའི་ཚངས་པའི་རྒྱལ་པོ་ལ་འདི་སྐད་ཅེས་དྲིས་སོ་ཞེས་པའོ། །ངས་དེ་ལ་འདི་སྐད་ཅེས་སྨྲས་སོ་ཞེས་པ་ནི་ཚངས་པ་དེ་ལངས་འོག་ནས་འབྱུང་པའི་ཚིག་རྣམས་སྨོས་སོ་
[112a.7]ཞེས་པའོ། །དེ་ལ་མི་ང་རྒྱལ་ཅན་གང་ཡིན་པ་དེ་ནི་རང་བྱུང་བའོ་ཞེས་པ་ནི་བསྐལ་པ་དང་པོའི་ཚེ་འཇིག་རྟེན་ཐམས་ཅད་སུས་ཀྱང་མ་བྱས་པར་རང་བྱུང་ནས་ནམ་མཁའ་ལ་འགྲོ་ཞིང་དགའ་བའི་ཟས་ཟ་སྟེ་དེའི་ཚེ་ཡང་མེ་ཚངས་པའི་འཇིག་རྟེན་དུ་རང་བྱུང་སྟེ། ང་ནི་རང་བྱུང་སྟེ་
[112b]
[112b.1]སུས་ཀྱང་མ་བྱས་སྙམ་པའི་ང་རྒྱལ་ཡོད་པས་ང་རྒྱལ་ཅན་རང་བྱུང་བ་ཞེས་བྱ་སྟེ། མེ་དེ་ལྟ་བུ་དང་པོར་བྱུང་ངོ་ཞེས་པའོ། །དེའི་འོག་ན་ཚངས་པའི་བུ་སྟེ། དེ་ལས་སྐྱེས་པ་ཡིན་ནོ། །འཇིག་རྟེན་པའི་མེ་པ་བ་ཀ །ཚངས་པའི་བུ་ནི་དང་པོ་ཡིན། །ཞེས་པ་ནི་རང་བྱུང་བའི་མེ་དེའི་
[112b.2]འོག་ཏུ་པ་བ་ཀ་ཞེས་བྱ་བ་འཇིག་རྟེན་པའི་བཙོ་ཞིང་སྲེག་པར་བྱེད་པའི་མེ་ཚངས་པ་ལས་བྱུང་སྟེ། དེ་ཡང་ཚངས་པའི་བུ་དེ་རྣམས་ཀྱི་ནང་ན་དང་པོའོ་ཞེས་པའོ། །དེའི་བུ་ཚངས་པའི་ཟས་ཞེས་པ་ནི་འཇིག་རྟེན་པའི་མེ་པ་བ་ཀ་ཞེས་བྱ་བ་དེའི་བུའོ། །དེའི་ཡང་། བྷཱ་ར་ཏ་ཞེས་བྱ་བར་
[112b.3]བཤད། །ཅེས་བྱ་བ་ནི་ཚངས་པའི་ཟས་དེའི་བུ་བྷཱ་ར་ཏ་ཞེས་བྱའོ། །དེའི་བུ་བཻ་ཤྭ་ན་ར་དང་། །ཧ་བ་ན་དང་བསྲེག་བྱ་ལེན། །ཞེས་པ་ནི་བཻ་ཤྭ་ན་ར་དང་། ཧ་བ་ན་དང་བསྲེག་བྱ་ལེན་ཞེས་བྱ་བའི་མེ་དེ་རྣམས་ནི་བྷཱ་ར་ཏ་ཞེས་བྱ་བ་དེའི་བུའོ། །ངོས་བསྲུངས་ཨ་ཐར་པ་ན་ཡི། །བུ་ཡིན་པར་ནི་རྒྱ་མཚོ་
[112b.4]གྲགས། །ཞེས་པ་ནི་ངོས་བསྲུངས་ཞེས་བྱ་བའི་མེ་ནི་ཨ་ཐར་པ་ན་ཞེས་བྱའི་མེའི་བུ་སྟེ། དེ་ཡང་བུ་སྐ་ར་ཞེས་བྱ་བའི་རྒྱ་མཚོ་ན་གནས་པར་གྲགས་པའོ། །རླུང་ཞེས་བྱ་བའི་མེ་དེ་ནི། །མངལ་དུ་འཇུག་པའི་ཆོ་གར་བཤད། །ཅེས་པ་ནི་བྲམ་ཟེའི་ཆོ་ག་ལས་མངལ་དུ་འཇུག་པར་བྱ་བའི་ཚེ་སྦྱིན་
[112b.5]སྲེག་བྱ་བའི་མེ་ནི་རླུང་ཞེས་བྱའོ། །དེ་ནས་མི་ཁྲུས་བྱ་བ་ལ། །དེ་བཞིན་པཱ་བ་མཱ་ན་ར་ཤེས། །ཞེས་པ་ནི་མངལ་དུ་ཞུགས་ནས་སྦྲུམ་པར་གྱུར་པ་ན་བུ་དེའི་ཆེད་དུ་ཁྲུས་བྱ་བའི་ཚེ་སྦྱིན་སྲེག་བྱ་བའི་མེ་ནི་པཱ་བ་མཱ་ན་ཞེས་བྱའོ། །བཀྲ་ཤིས་ཞེས་བྱ་མཚམས་ཀྱི་མཐར། །ཞེས་པ་ནི་བུ་བྱུང་བའི་ཚེ་
[112b.6]སྦྱིན་སྲེག་བྱ་བའི་མེ་ནི་བཀྲ་ཤིས་ཞེས་བྱའོ། །བཙས་པའི་ལས་ལ་པྲ་གལ་ལ་བྷའོ། །ཞེས་པ་ནི་བུ་བཙས་ཟིན་པའི་འོག་ཏུ་སྦྱིན་སྲེག་བྱ་བའི་མེ་ནི་པྲ་གལ་ལ་བྷ་ཞེས་བྱའོ། །མིང་འདོགས་མེ་ནི་པཱ་རྠི་པ། །ཞེས་པ་ནི་བུའི་མིང་འདོགས་པའི་ཚེ་སྦྱིན་སྲེག་བྱ་བའི་མེ་ནི་པཱ་རྠི་བ་ཞེས་བྱའོ། །དེ་བཞིན་
[112b.7]རྐན་དབབ་པ་ལ་གཙང་། །ཞེས་པ་ནི་བུ་རྐན་དབབ་པའི་ཚེ་སྦྱིན་སྲེག་བྱ་བའི་མེ་ནི་གཙང་མ་ཞེས་བྱའོ། །ཤད་བྷི་ཞེས་ཀྱང་གཙུག་ཕུད་ལ། །ཞེས་པ་ནི་གཙུག་ཕུད་འཇོག་པའི་ཚེ་སྦྱིན་སྲེག་བྱ་བའི་མེ་ནི་ཤང་བྷི་ཞེས་བྱའོ། །བརྟུལ་ཞུགས་སྦྱིན་ལ་ཀུན་འབྱུང་ངོ་། །ཞེས་པ་ནི་བུ་ལོ་བརྒྱད་ལོན་ནས་
[113a]
[113a.1]བག་མ་བླངས་ཀྱི་བར་དུ་བརྟུལ་ཞུགས་འཛིན་དུ་གཞུག་པའི་ཚེ་སྦྱིན་སྲེག་བྱ་བའི་མེ་ནི་ཀུན་དུ་འབྱུང་བ་ཞེས་བྱའོ། །ཉི་མ་ཞེས་བྱ་ཕྱུགས་སྦྱིན་ལའོ། །ཞེས་པ་ནི་བག་མ་ལེན་པའི་ཚེ་སྦྱིན་སྲེག་བྱ་བའི་མེ་ནི་ཉི་མ་ཞེས་བྱའོ། །བག་མ་ལེན་ལ་སྦྱོར་བྱེད་བཤད། །ཅེས་པ་ནི་བག་མ་
[113a.2]ལེན་པའི་ཚེ་བསྐོར་བར་བྱེད་པའི་མེ་ནི་སྤྱོར་བྱེད་ཅེས་བྱའོ། །ཨགྣེ་ཡས་ནི་ཁྱིམ་ཁ་བསྲོ། །ཞེས་པ་ནི་ཁྱིམ་ཁ་བསྲོ་བའི་ཚེ་སྦྱིན་སྲེག་བྱ་བའི་མེ་ནི་ཨགྣེ་ཡ་ཞེས་བྱའོ། །ཉེ་བར་འབུལ་ལ་མེ་ཉིད་དོ། །ཞེས་པ་ནི་ཨ་བ་ནི་ཀ་ཞེས་བྱ་བའི་ཆོ་ག་ལ་སྦྱིན་སྲེག་བྱ་བའི་མེ་ནི་མེ་ཉིད་ཅེས་བྱའོ། །པ་བ་ཀ་
[113a.3]ཞེས་བྱ་བའི་མེ། །སྣ་ཚོགས་ལྷ་ལ་སྦྱར་བར་བཤད། །ཅེས་པ་ནི་གཟའ་སྐར་ལ་སོགས་པའི་ལྷ་སྣ་ཚོགས་པ་ལ་སྦྱིན་སྲེག་བྱ་བའི་མེ་ནི་པ་བ་ཀ་ཞེས་བྱའོ། །ཁྱིམ་བདག་ལ་ནི་ཚངས་པའི་མེ། །ཞེས་པ་ནི་ཁྱིམ་བདག་གི་ཚོགས་ལ་སྦྱིན་སྲེག་བྱ་བའི་མེ་ནི་ཚངས་པའི་མེ་ཞེས་བྱའོ། །དེ་བཞིན་ཡོན་དབུལ་
[113a.4]བ་ལ་ཞི། །ཞེས་པ་ནི་ཡོན་དབུལ་བའི་སྦྱིན་སྲེག་ཞེས་བྱའོ། །གཉིས་སུ་ན་དཀྲི་ཎ་ཞེས་བྱ་བ་ནི་ལྷོ་ཕྱོགས་ལ་ཡང་བྱ་སྟེ། ཚངས་པའི་མེ་དང་ཞི་བའི་མེ་གཉིས་ནི་ལྷོ་ཕྱོགས་ལོགས་སུ་བཞག་ནས་རྟག་ཏུ་གསོ་བའི་མེ་ཞེས་པའོ། །དེ་བཞིན་ཕྱུགས་ནི་བཅིང་བ་ལ། །ཨ་བ་ནི་ཀ་ཞེས་བྱའི་མེ། །ཞེས་པ་ནི་
[113a.5]ཕྱུགས་གསད་དེ་ལྷ་ལ་ཡོན་དབུལ་བའི་སྦྱིན་སྲེག་བྱ་བའི་མེ་ནི་ཨ་བ་ནི་ཀ་ཞེས་བྱའོ། །ལྟུང་བ་ལ་ནི་པི་བེེ་ཙེ། །ཞེས་པ་ནི་མྱོས་པས་ལྟུང་བ་བྱུང་སྟེ། འགྱོད་ནས་མྱོས་པ་དེ་དག་པར་བྱ་བའི་སྦྱིན་སྲེག་བྱ་བའི་མེ་ནི་པི་བེ་རྩེ་ཞེས་བྱའོ། །བཙོས་སྦྱིན་ལ་ནི་ས་ཧ་ས། །ཞེས་པ་ནི་ཟས་བཅོས་པ་སྦྱིན་པའི་ཆོ་ག་ལ་སྦྱིན་སྲེག་བྱ་བའི་མེ་
[113a.6]ནི་ས་ཧ་ས་ཞེས་བྱའོ། །དུས་ཀྱི་མཚམས་ལ་ཧ་བིར་ཤེས། །དུས་ཀྱི་མཚམས་ཞེས་བྱ་བའི་ཆོ་ག་ལ་སྦྱིན་སྲེག་བྱ་བའི་མེ་ནི་ཧ་བི་ཞེས་བྱའོ། །དེ་བཞིན་ཟླ་བ་གནས་ལ་གཏེར། །ཞེས་པ་ནི་ཟླ་བ་གནས་པ་ཞེས་བྱ་བའི་ཆོ་ག་ལ་སྦྱིན་སྲེག་བྱ་བའི་མེ་ནི་གཏེར་ཞེས་བྱའོ། །མྲི་ཊ་ཞེས་བྱ་བ་སྲེག་བླུགས་ལ། །
[113a.7]ཞེས་པ་ནི་སྦྱིན་སྲེག་གི་སྔོན་རོལ་དུ་རྫས་རྣམས་ལས་གང་བའི་སྦྱིན་སྲེག་གསུམ་བྱ་བའི་མེ་ནི་མྲི་ཊ་ཅེས་བྱའོ། །ཞི་ལ་ད་རུ་ཎར་འདོད་དོ། །ཞེས་པ་ནི་ཞི་བའི་སྦྱིན་སྲེག་ལ་ནི་མེ་དུ་ཎ་ཞེས་བྱ་བར་འདོད་དོ། །བྱས་མཐའི་མེ་ནི་གཤིན་རྗེའི། །ཞེས་པ་ནི་མི་ཤི་བའི་ཚེ་སྦྱིན་སྲེག་བྱ་བའི་མེ་ནི་གཤིན་རྗེ་ཞེས་
[113b]
[113b.1]བྱའོ། །དེ་བཞིན་རྒྱས་ལ་སྟོབས་སྦྱིན་པའོ། །ཞེས་པ་ནི་རྒྱས་པའི་སྦྱིན་སྲེག་གི་མེ་ནི་སྟོབས་སྦྱིན་པ་ཞེས་བྱའོ། །དྲག་ཤུལ་སྤྱད་པ་ཐམས་ཅད་ལ། །ཁྲོ་བོའི་མེ་ནི་རབ་ཏུ་བསྒྲགས། །ཞེས་པ་ནི་མངོན་སྤྱོད་ཀྱི་སྦྱིན་སྲེག་བྱ་བའི་མེ་ནི་ཁྲོ་བོ་ཞེས་བྱའོ། །འདོད་ལས་སྐྱེས་ཞེས་བྱ་བའི་མེ། །དེ་ནི་དབང་གི་
[113b.2]དོན་དུ་བཤད། །ཅེས་པ་ནི་དབང་དུ་བྱ་བའི་སྦྱིན་སྲེག་ལ་འདོད་སྐྱེས་ཞེས་བྱ་བའི་མེ་དེ་བཤད་དོ་ཞེས་པའོ། །ནགས་ཚལ་སྲེག་ལ་ཕོ་ཉའི་མེ། །ཞེས་པ་ནི་གང་ནགས་སྲེག་པར་བྱེད་པའི་མེ་ནི་ཕོ་ཉ་ཞེས་བྱའོ། །ཁོང་པའི་མེ་ནི་ཛ་ཋ་ར། །ཞེས་པ་ནི་ཁོང་པ་ན་གནས་ནས་ཟས་ལ་སོགས་པ་
[113b.3]འཇུ་བར་བྱེད་པའི་མེ་ནི་ཛ་ཋ་ར་ཞེས་བྱའོ། །བཟའ་བར་བྱ་བ་ཤ་ཟར་བཤད། །ཅེས་པ་ནི་བཟའ་བར་བྱེད་པའི་མེ་ནི་ཤ་ཟ་ཞེས་བྱའོ། །རྒོད་མའི་ཁ་ནི་རྒྱ་མཚོ་ནའོ། །ཞེས་པ་ནི་རྒྱ་མཚོ་ན་གནས་པའི་མེ་ནི་རྒོད་མའི་ཁ་ཞེས་བྱའོ། །ཟད་ཚེ་འཇིག་པ་ཞེས་བྱ་སྟེ། །དུས་མཐའི་མེར་ནི་ཡང་
[113b.4]དག་བསྒྲགས། །ཞེས་པ་ནི་འཇིག་རྟེན་འཇིག་པའི་ཚེའི་མེ་ནི་འཇིག་པ་ཞེས་བྱ་སྟེ། དེ་ཡང་དུས་མཐའི་མེ་ཞེས་སོ། །འདི་ནི་མེ་རྣམས་མདོར་བསྡུས་ནས། །ངེས་པར་ཁྱོད་ལ་བཤད་པ་སྟེ། །རིག་བྱེད་ཐོས་པ་སྤྱོད་རྣམས་ཀྱི། །ཚངས་པའི་བུ་དག་བརྗོད་པ་ཡིན། །བཞི་བཅུ་རྩ་བཞི་འདི་དག་ནི། །
[113b.5]དེ་ཡི་ཚེ་ན་ངས་བསྟན་ཏོ། །ཞེས་པ་དེ་ལ་མེ་ང་རྒྱལ་ཅན་གང་ཡིན་པ་དེ་ནི་རང་བྱུང་བའོ་ཞེས་པ་ནས། ངོས་བསྲུངས་ཨ་ཐར་ན་བ་ཡི། །བུ་ཡིན་བར་ནི་རྒྱ་མཚོར་གྲགས། །ཞེས་པའི་བར་ནི་མེ་རྣམས་ཀྱི་སྐྱེས་པའི་རབས་བསྟན་པའོ། །རླུང་ཞེས་བྱ་བའི་མེ་དེ་ནི། །མངལ་དུ་འཇུག་པའི་ཆོ་གར་
[113b.6]བཤད། །ཅེས་པ་ནས། འདོད་ལས་སྐྱེས་ཞེས་བྱ་བའི་མེ། །དེ་ནི་དབང་གི་དོན་དུ་བཤད། །ཅེས་པའི་བར་ནི་ལས་རྣམས་ཀྱི་རང་བཞིན་གྱི་མེ་བསྟན་པའོ། །ནགས་ཚལ་སྲེག་ལ་ཕོ་ཉའི་མེ། །ཞེས་པ་ནས།ཟད་ཚེ་འཇིག་པ་ཞེས་བྱ་སྟེ། །དུས་མཐའི་མེར་ནི་ཡང་དག་བསྒྲགས། །ཞེས་པའི་བར་
[113b.7]ནི་མེ་རྣམས་ཀྱི་ངང་ཚུལ་ལས་རང་བཞིན་བསྟན་པ་སྟེ། དེ་རྣམས་བྲམ་ཟེ་ལ་སོགས་པ་འཇིག་རྟེན་པའི་གཞུང་ལས་གྲགས་ཤིང་འཇིག་རྟེན་པའི་ལས་བྱེད་པའོ། །གསང་བ་པའི་བདག་པོ་དེ་ལ། མེ་རྣམས་རང་བཞིན་མི་ཤེས་པར། །གང་དག་སྦྱིན་སྲེག་བྱེད་པ་དེ། །སྦྱིན་སྲེག་མ་ཡིན་ལེགས་བྱས་
[114a]
[114a.1]མིན། །ལས་ཀྱི་འབྲས་བུའང་ཡོད་མི་འགྱུར། །ཞེས་པ་ནི་མེ་རྣམས་ཀྱི་རང་བཞིན་མི་ཤེས་ན་ཆོ་ག་དང་འགལ་བས་སྦྱིན་སྲེག་བྱས་པར་མི་ཆུད་ལ། ལེགས་བྱས་མིན་ཞེས་པ་ནི་སྦྱིན་སྲེག་གི་ཆོ་ག་འཇག་མ་དགྲམ་པ་ལ་སོགས་པའི་ལེགས་བྱས་རྣམས་ཀྱང་ལེགས་བྱས་སུ་མི་ཆུད་དོ་ཞེས་པའོ། །
[114a.2]ལས་ཀྱི་འབྲས་བུའང་ཡོད་མི་འགྱུར། །ཞེས་པ་ནི་གང་གི་ཕྱིར་སྦྱིན་སྲེག་བརྩམས་པའི་ལས་དེའི་འབྲས་བུར་མི་འགྱུར་རོ་ཞེས་པའོ། །ངས་བྱང་ཆུབ་མངོན་པར་རྫོགས་པར་སངས་རྒྱས་ནས་ནི་མེ་བཅུ་གཉིས་བསྟན་ཏེ་ཞེས་པ་ནི་བཅོམ་ལྡན་འདས་བྱང་ཆུབ་སེམས་པའི་སྤྱད་པ་སྤྱོད་པ་ན་བྲམ་ཟེའི་རིག་
[114a.3]བྱེད་ལས་འབྱུང་བའི་མེ་གོང་དུ་སྨོས་པ་རྣམས་བསྟན་ལ། མངོན་པར་སངས་རྒྱས་ནས་ནི་འཇིག་རྟེན་ལས་འདས་པའི་སྦྱིན་སྲེག་ལ་སོགས་པ་བྱ་བའི་ཕྱིར་མེ་རྣམ་པ་བཅུ་གཉིས་པོ་འདི་བསྟན་ཏོ་ཞེས་པའོ། །དེ་ཡང་གང་ཞེ་ན་ཞེས་པ་ནས། ཡེ་ཤེས་རྫོགས་བྱེད་ཡིན་ཞེས་བྱ། །ཞེས་པའི་བར་ནི་
[114a.4]རྒྱས་པའི་སྦྱིན་སྲེག་གི་མེའི་མཚན་ཉིད་གསུངས་པ་སྟེ། ཡེ་ཤེས་མེ་ཞེས་པ་ནི་ཡེ་ཤེས་སེམས་དཔའ་ཡིན་པའི་ཕྱིར་རོ། །གཉིས་པ་འཛིན་བྱེད་ཅེས་བྱ་སྟེ། །ཞེས་པ་ནས། བགྲང་ཕྲེང་རིལ་བ་སྤྱི་བླུགས་ཐོགས། །ཞེས་པའི་བར་ནི་ཞི་བའི་སྦྱིན་སྲེག་གི་མེའི་མཚན་ཉིད་གསུངས་པའོ། །
[114a.5]གསུམ་པ་རླུང་ཞེས་བྱ་བ་སྟེ། །མདོག་མེད་གནག་ལ་རྩུབ་པའོ། །ཞེས་པ་ནི་རླུང་ཞེས་པའི་མེ་དེ་མེ་ཐབ་ཏུ་མེ་སྦར་བའི་ཚེ་བོད་པའོ། །བཞི་པ་དམར་པོ་ཞེས་བྱ་སྟེ། །ནུབ་ཁའི་མཚམས་ཀྱི་དམར་ཐག་འདྲ། །ཞེས་པ་ནི་དབང་གི་སྦྱིན་སྲེག་གི་མེའོ། །ལྔ་པ་མྲི་ཊ་ཞེས་བྱ་བ། །སྦུན་
[114a.6]ལ་ཁ་དོག་ཁམ་པ་སྟེ། །མགྲིན་པ་རིང་ཞིང་གཟི་བརྗིད་ཆེ། །ཀུན་ལ་ཕན་ནི་འདོགས་པར་བཤད། །ཅེས་པ་ནི་གང་བའི་སྦྱིན་སྲེག་བྱ་བའི་མེའོ། །དྲུག་པ་ཁྲོ་ནའོ་ཞེས་བྱ་སྟེ། །མིག་ཡོན་དུད་པའི་ཁ་དོག་འདྲ། །གྱེན་དུ་སྐྲ་བརྫེས་སྒྲ་ཆེན་འབྱིན། །མཆེ་བ་བཞི་པ་སྟོབས་པོ་ཆེའོ། །ཞེས་
[114a.7]པ་ནི་མངོན་སྤྱོད་ཀྱི་སྦྱིན་སྲེག་བྱ་བའི་མེའི་མཚན་ཉིད་གསུངས་པའོ། །བདུན་པ་ལྟ་བ་ཞེས་བྱ་སྟེ། །རྣོ་ལ་ཁ་དོག་ཀུན་དང་ལྡན། །ཞེས་པ་ནས། རྨུགས་བྱེད་ཅེས་པ་བཅུ་གཉིས་ཏེ། །སེམས་ཅན་ཐམས་ཅད་རྨུགས་བྱེད་པའོ། །ཞེས་པའི་བར་ནི་མེ་ལྷག་མ་རྣམས་ཀྱི་མཚན་ཉིད་ཉི་ཚེ་སྨོས་
[114b]
[114b.1]པའོ། །གསང་བ་པའི་བདག་པོ་དེ་ལྟར། མེ་ཡི་གཟུགས་ནི་བྱིན་བརླབས་ཏེ། །ཞེས་པ་ལ་སོགས་པ་མེ་རྣམས་བཤད་པའི་ཞར་ལ་སྦྱིན་སྲེག་བཤད་པ་སྟེ། མེ་ཡི་གཟུགས་ནི་བྱིན་བརླབས་ཏེ། །ཞེས་པ་ནི་ཞི་བ་དང་རྒྱས་པ་གང་ཡང་རུང་བའི་མིས་ལས་བྱེད་པ་དང་རྫས་གཉིས་ཀའི་ཁ་
[114b.2]དོག་བསྒྱུར་རོ་ཞེས་པ་སྟེ། དེ་བས་ན། བདག་རང་གི་ནི་གཟུགས་དང་ནི། །རྫས་ཀྱང་དེ་ཡི་ངོ་བོར་བྱ། །ཞེས་གསུངས་པ་ཡིན་ནོ། །འདི་ནི་ཕྱི་ཡི་སྦྱིན་སྲེག་སྟེ། །ཞེས་པ་ནི་དེ་ལྟར་བདག་དང་མེ་དང་རྫས་གསུམ་ཚར་དུ་ལྡན་པ་དེ་ནི་ཕྱི་རོལ་གྱི་སྦྱིན་སྲེག་གོ་ཞེས་པའོ། །ནང་གི་སྦྱིན་སྲེག་ཀྱང་
[114b.3]གསང་བ་པའི་བདག་པོ་ནང་གི་ནི་རང་བཞིན་གཅིག་པ་སྟེ་ཞེས་པ་ནི་སྟོང་པ་ཉིད་ཀྱི་རང་བཞིན་དུ་གཅིག་པའོ་ཞེས་པ་སྟེ། གནས་དུ་ཞིག་གཅིག་ཏུ་བསྡུ་ཞེ་ན། གནས་གསུམ་གཅིག་ཏུ་བྱ་བའི་ཚུལ་གྱིས་གསུམ་དང་ལྡན་པ་ནི་ནང་གི་སྦྱིན་སྲེག་ཡིན་ནོ་ཞེས་གསུངས་ཏེ། བདག་དང་མེ་དང་
[114b.4]རྫས་ཏེ་གསུམ་པོ་གཅིག་ཏུ་ལྡན་པའི་གནས་གསུམ་པོ་དེ། སྟོང་པ་ཉིད་ཀྱི་རང་བཞིན་གཅིག་ཏུ་བྱའོ་ཞེས་པ་སྟེ། དེ་ཡང་འོག་ནས་འགྲེལ་ཏོ། །གསང་བ་པའི་བདག་པོ་བྱམས་པ་ཆེན་པོ་དང་སྙིང་རྗེ་ཆེན་པོ་དང་ལྡན་པ་ནི་ཞི་བའོ་ཞེས་པ་ནི་ཞི་བའི་སྦྱིན་སྲེག་བྱ་བ་ལ་བྱམས་པ་དང་སྙིང་
[114b.5]རྗེ་ལྷག་པར་བསྐྱེད་དོ་ཞེས་པའོ། །དགའ་བ་དང་ལྡན་པ་ནི་རྒྱས་པའོ་ཞེས་པ་ནི་རྒྱས་པའི་སྦྱིན་སྲེག་ལ་དགའ་བ་ལྷག་པར་བསྐྱེད་དོ་ཞེས་པའོ། །ཁྲོ་བོའི་མེས་ནི་ཞེས་པ་ནས། ཁྲོ་བ་ཐུལ་བས་བྱ་བའོ། །ཞེས་པའི་བར་ནི་མངོན་སྤྱོད་ཀྱི་སྦྱིན་སྲེག་གསུངས་པ་སྟེ། ཁྲོ་བར་བྱ་བ་ཡང་ལྡང་བ་
[114b.6]དང་བཅས་པ་མ་ཡིན་ཏེ། དེ་བས་ན་ཁྲོ་བ་ཐུལ་བས་བྱ་བའོ། །ཞེས་གསུངས་པ་ཡིན་ནོ། །དབུས་སུ་རླུང་གི་མེ་གཞག་གོ། །ཞེས་པ་ནི་དང་པོར་ཞུགས་ཐབ་ཏུ་མེ་སྦར་བའི་ཚེ་རླུང་གི་མེ་བོས་ནས་རླུང་གཡབ་ཀྱིས་མེ་སྦར་བར་བྱའོ་ཞེས་པའོ། །གསང་བ་པའི་བདག་པོ་དེ་ལྟར་ཇི་སྐད་
[114b.7]བསྒྲགས་པའི་གནས་དེ་དང་དེ་དག་ཏུ་ཇི་ལྟར་རིགས་པ་དང་ཇི་ལྟར་ལྡན་པར་སྦྱིན་སྲེག་བྱའོ་ཞེས་པ་ནི་ཞི་བ་དང་རྒྱས་པ་ལ་སོགས་པའི་གནས་ཇི་སྐད་དུ་གསུངས་པ་དེ་དག་གར་རིགས་པར་ཞི་བ་ལ་སོགས་པའི་སྦྱིན་སྲེག་རྣམས་བྱའོ་ཞེས་པའོ། །དེ་ནས་ཡང་བཅོམ་ལྡན་འདས་ལ་ཕྱག་
[115a]
[115a.1]ན་རྡོ་རྗེས་འདི་སྐད་ཅེས་གསོལ་ཏོ་ཞེས་པ་ནས། ཇི་ལྟར་བསམ་པ་བདག་ལ་གསུངས། །ཞེས་པའི་བར་ནི་གོང་དུ་སྦྱིན་སྲེག་མདོར་བསྟན་པ་དེ་ལ་མེ་ཐབ་ཇི་ལྟར་བྱ་བ་དང་། མེ་བསང་བའི་ཕྱིར་ཆུས་གཏོར་བ་ནི་ཇི་ལྟར་གཏོར་བ་དང་། མེ་ཐབ་ཀྱི་མཐར་འཇག་མ་ཇི་
[115a.2]ལྟར་གདིང་བ་དང་། །མེ་ཐབ་ཏུ་མེ་ཇི་ལྟར་གཞག་པ་ཞུས་པའོ། །གསང་བ་པའི་བདག་པོ། དེ་ལ་མེ་ཡི་ཐབ་ཁུང་ནི། །ཀུན་དུ་ཁྲུ་གང་ཙམ་གྱི་ཚད། །ཁ་ཁྱེར་སོར་བཞིའི་ཚད་དུ་བྱ། །རྡོ་རྗེའི་མཚན་མ་དག་གིས་མཚན། །ཞེས་པ་ནི། མེ་ཡི་ཐབ་ཁུང་ཇི་ལྟར་བགྱི། །ཞེས་
[115a.3]ཞུས་པའི་ལན་ཏེ། མེ་ཐབ་ཁོ་ར་ཁོར་ཡུག་ཏུ་ཁྲུ་གང་ཙམ་ལ་ཁ་ཁྱེར་ཡང་ཞེང་དང་དཔངས་སུ་སོར་བཞི་པར་བྱ་སྟེ། ཞབས་སུ་རྡོ་རྗེའི་མཚན་མས་མཚན་པར་བྱའོ། །ཐབ་ཁུང་གི་ནི་གཡས་ཕྱོགས་ནས། །ཀུ་ཤའི་རྩྭ་ནི་རློན་པ་དགྲམ། །རྩེ་མོ་དག་ཀྱང་རྩ་བས་དཀྲི། །རྩ་བ་དག་ཀྱང་རྩེ་མོས་
[115a.4]དཀྲི། །ཞེས་པ་ནི། ཀུ་ཤའི་རྩྭ་ཡང་ཇི་ལྟར་དགྲམ། །ཞེས་ཞུས་པའི་ལན་ཏེ་གོ་བར་ཟད་དོ། །འདིར་ནི་བསང་གཏོར་གཡས་ཕྱོགས་ནས། །ཀུ་ཤ་བསྐོར་བ་བཞིན་དུ་བྱ། །ཞེས་པ་ནི། བསང་གཏོར་དག་ཀྱང་ཇི་ལྟར་བགྱི། །ཞེས་ཞུས་པའི་ལན་ཏེ། མེ་བསང་བའི་ཕྱིར་ཆུ་གཏོར་བ་
[115a.5]ཡང་འཇག་མ་བསྐོར་བའི་ཚུལ་དུ་གཡས་ཕྱོགས་ནས་བསྐོར་ཞིང་གདབ་པོ་ཞེས་པའོ། །བྱུག་སྤོས་མེ་ཏོག་བདུག་སྤོས་དག །མྲྀ་ཊའི་མེ་ལ་དབུལ་བར་བྱ། །ཞེས་པ་ནས། མཁས་པས་དེ་ལ་དབུལ་བར་བྱ། །ཞེས་པའི་བར་ནི། ཇི་ལྟར་བསམ་པ་བདག་ལ་གསུངས། །ཞེས་ཞུས་པའི་ལན་
[115a.6]ཏེ། མེ་ཐབ་དེར་ཐོག་མར་མེ་ཏོག་གཅིག་གཞག་སྟེ། མྲི་ཊའི་མེ་བོས་ལ་དྲི་དང་མེ་ཏོག་ལ་སོགས་པས་མཆོད་དེ། དེ་ནས་ཡང་ཆུས་བསངས་ལ་གང་བའི་སྦྱིན་སྲེག་ལན་གསུམ་མེ་དེ་ཉིད་ཀྱི་སྔགས་ཀྱིས་བཏབ་སྟེ་དབུལ་ལོ་ཞེས་པའོ། །དེ་ནས་ཞི་པའི་སྦྱིན་སྲེག་གམ། །ཡང་ན་རྒྱས་པའི་
[115a.7]སྦྱིན་སྲེག་བྱ། །འཇིག་རྟེན་པ་ཡི་སྦྱིན་སྲེག་འདི། །ཕྱི་རོལ་པ་ཞེས་གསུངས་པ་ཡིན། །ཞེས་པ་ནི་ཇི་སྐད་བཤད་པའི་རིམ་པས་མེ་ཐབ་ཀྱི་ཆོ་ག་བྱ་བ་དང་མྲི་ཊའི་མེ་ལ་གང་བའི་སྦྱིན་སྲེག་བྱིན་ཏེ། མེ་དེ་རང་གི་གནས་སུ་གཞག་ལ། །དེ་ནས་ཞི་བའམ་རྒྱས་པའི་མེ་གང་ཡང་རུང་བ་སྤྱན་
[115b]
[115b.1]དྲངས་ན་ཞི་བ་ལ་སོགས་པའི་སྦྱིན་སྲེག་གམ། ཇི་ལྟར་འདོད་པ་བྱའོ། །དེ་དག་ནི་མེ་ཐབ་དང་མེ་ལ་སོགས་པ་ཕྱི་རོལ་གྱི་དངོས་པོ་རྣམས་ལ་དམིགས་པས་འཇིག་རྟེན་པའི་སྦྱིན་སྲེག་གསུངས་པ་ཡིན་ནོ། །གཞན་ཡང་ནང་གི་སྦྱིན་སྲེག་ནི། །ཞེས་པ་ནས། དེ་ནི་ནང་གི་སྦྱིན་སྲེག་ཅེས། །དེས་པ་
[115b.2]ཁྱོད་ལ་བསྟན་པ་ཡིན། །ཞེས་པའི་བར་ནི་ནང་གི་སྦྱིན་སྲེག་བཤད་པ་སྟེ། དེ་ཡང་བདག་ཉིད་ཀྱི་ཕུང་པོ་ལྔ་སྟོང་པ་ཉིད་དུ་བཤིག་ལ། ཕྱི་རོལ་གྱི་མེ་ཐབ་ལ་སོགས་པ་ཡུལ་གྱི་གཟུགས་རྣམས་ཀྱང་སྟོང་པར་བཤིག་སྟེ། དེ་བཞིན་དུ་སྒོ་དྲུག་གི་རྣམ་པར་ཤེས་པ་འཕྲོ་བ་རྣམས་ཀྱང་སོ་
[115b.3]སོར་བཤིག་ནས་མི་འཕྲོ་བར་བཀག་ཅིང་དེ་ལྟར་འཇིག་ཅིང་འགོག་པར་བྱེད་པའི་བྱང་ཆུབ་ཀྱི་སེམས་དེ་ཡང་འཕྲོ་བ་མེད་པའི་ཤེས་རབ་ཀྱིས་བཀག་པ་རྣམ་པར་མི་རྟོག་པའི་ཏིང་ངེ་འཛིན་ལ་གནས་པ་ནི་ནང་གི་སྦྱིན་སྲེག་སྟེ། དེ་བས་ན། རླུང་གི་མེ་ཡང་འཕྲོ་བ་མེད་པའི་ཤེས་རབ་ཀྱིས་
[115b.4]བཀག་སྟེ། ཡིད་ཀྱིས་མེ་ལ་སྦྱིན་སྲེག་བྱའོ་ཞེས་གསུངས་པ་ཡིན་ནོ། །རླུང་གི་མེ་བཀག་པ་ནི་སྲོག་དང་རྩོལ་བ་རབ་ཏུ་བསྡམས་ནས་ཞེས་པའོ། །ཡིད་ཀྱིས་མེ་ལ་སྦྱིན་སྲེག་བྱའོ། །ཞེས་པ་ནི་སེམས་མི་གཡོ་བར་བསྲེག་གོ་ཞེས་པའོ། །དེ་ནས་བཅོམ་ལྡན་འདས་ཀྱིས་ཐམས་ཅད་དང་
[115b.5]ལྡན་པའི་འཁོར་འདུས་པ་ལ་བཀའ་སྩལ་པ། ཁྱེད་རྣམས་ཀྱིས་ཆོས་ཀྱི་རྣམ་གྲངས་འདི་ལ་བག་ཡོད་པར་གནས་པས་སྤྱད་པར་བྱའོ་ཞེས་པ་ནི་ཆོས་ཀྱི་རྣམ་གྲངས་འདི་ནི་སྣོད་དུ་མ་གྱུར་པའི་སེམས་ཅན་རྣམས་ལ་གྱ་ཚོམ་དུ་སྦྱིན་པར་མི་བྱ་བ་སྟེ། དེ་བས་ན། ངའི་སྲས་རྣམས་མ་གཏོགས་པར་
[115b.6]དབང་པོ་མ་བརྟགས་པ་གཞན་སུ་ལ་ཡང་མ་སྦྱིན་ཅིག་ཅེས་གསུངས་པ་ཡིན་ནོ། །ངའི་བུ་རྣམས་ཀྱི་མཚན་ཉིད་འོག་ནས་བཤད་པ་རྣམས་ལ་ནི་དབང་པོ་བརྟག་མི་དགོས་པར་སྦྱིན། དེ་ལས་གཞན་པ་རྣམས་ལ་ནི་ཆོས་ཀྱི་རྣམ་གྲངས་ཟབ་མོ་འདི་ཤེས་རབ་དང་ལྡན་ནམ་མི་ལྡན་པ་དང་། 
[115b.7]དབང་པོ་རྣམས་འདོད་ཆགས་ལ་སོགས་པའི་ཡུལ་རྣམས་ལ་འཕྲོ་བ་ཡིན་ནམ་མ་ཡིན་པ་བརྟགས་ཏེ་ཤེས་པར་བྱས་ནས་དེ་ལྟ་བུ་ལ་སོགས་པའི་སྐྱོན་རྣམས་མེད་ཅིང་སྣོད་དུ་གྱུར་ན་གདོད་སྦྱིན་ཅིག་ཅེས་པ་སྟེ། དམན་པ་ལ་མོས་པ་ལ་ཟབ་ཅིང་རྒྱ་ཆེ་བའི་ཆོས་བཤད་པ་ནི་བྱང་ཆུབ་
[116a]
[116a.1]སེམས་དཔའི་འཁྲུལ་པའོ་ཞེས་འབྱུང་བའི་ཕྱིར། དེ་ནས་དེའི་ཚེ་ཐམས་ཅད་ཀྱིས། དེ་བཞིན་གཤེགས་ལ་ཕྱག་འཚལ་ཏེ། །ཞེས་པ་ནས། བསྟན་པ་འདི་ལ་བཤད་དུ་གསོལ། །ཞེས་པའི་བར་ནི་ཕྱག་ན་རྡོ་རྗེ་ལ་སོགས་པའི་འཁོར་དེ་
[116a.2]རྣམས་ཀྱིས་རྣམ་པར་སྣང་མཛད་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པའི་ཆོས་ཀྱི་རྣམ་གྲངས་འདི་འཇིག་རྟེན་ན་མི་ཉམས་ཤིང་ཡུན་རིང་དུ་གནས་པར་བྱ་བའི་ཕྱིར་བྱིན་གྱིས་བརླབ་པའི་སྔགས་ཀྱིས་བྱིན་གྱིས་རློབ་པར་བཅོམ་ལྡན་འདས་
[116a.3]ལ་གསོལ་བ་སྟེ། སྔགས་འདིས་བྱིན་གྱིས་བརླབས་ནས་ཆོས་ཀྱི་རྣམ་གྲངས་འདི་གསུངས་པར་གྱུར་པའི་ཕྱིར་རོ། །རྣམ་པར་སྣང་མཛད་ཆེན་པོ་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པ་ཤིན་ཏུ་རྒྱས་པ་ཆེན་པོའི་མདོ་སྡེའི་དབང་པོའི་
[116a.4]རྒྱལ་པོ་ལས། གསང་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པའི་ཆོ་ག་ཇི་སྙེད་པ་རྫོགས་སོ།། །།རྣམ་པར་སྣང་མཛད་མངོན་པར་རྫོགས་པར་བྱང་ཆུབ་པ་རྣམ་པར་སྤྲུལ་པ་བྱིན་གྱིས་རློབ་པའི་རྒྱུད་ཆེན་པོ་སློབ་དཔོན་སངས་རྒྱས་གསང་བས་
[116a.5]ཕྱིན་ཅི་མ་ལོག་པར་བཤད་པ་རྫོགས་སོ།། །།རྣམ་པར་སྣང་མཛད་མངོན་པར་རྫོགས་པར་བྱང་ཆུབ་པའི་རྒྱུད་ཀྱི་ཚིག་འགྲེལ་ཞེས་གྲགས་པ་འདི་ནི་དཔལ་སྣར་ཐང་གི་གཙུག་ལག་ཁང་དུ་བསྟན་བཅོས་བོད་ཀྱི་ཡུལ་དུ་འགྱུར་བ་ཇི་ལྟར་སྙེད་པ་བསྡུས་པའི་ཚེ། འགྲེལ་
[116a.6]བ་འདིའི་དཔེ་ཕྱི་མོ་མ་དག་ཅིང་གོང་འོག་འཁྲུགས་ལ་བར་བར་ནས་ཅུང་ཟད་མ་ཚང་བ་ཞིག་ལ་བརྟེན་པས་བསྟན་འགྱུར་ཐམས་ཅད་དུ་མ་དག་པ་བརྒྱུད་པ་དང་། སྐད་གསར་བཅད་ཀྱིས་གཏན་ལ་མ་ཕབ་པའི་འགྱུར་ཡང་མི་བདེ་བ་ཞིག་སྣང་བ་ལས། སྐད་གཉིས་སྨྲ་བའི་
[116a.7]དབང་པོ་སྐ་བ་དཔལ་བརྩེགས་ཀྱིས་བསྒྱུར་བའི་རྒྱུད་ཀྱི་ཚིག་དང་བསྟུན་ཏེ། སྐད་གསར་བཅད་དང་མཐུན་པར་བཅོས་པ་འདི་ནི་ཡུལ་དབུས་ཀྱི་བནྡེ་གཞོན་ནུ་དཔལ་ཞེས་བགྱི་བས། དཔལ་རྩེ་ཐང་གཙུག་ལག་ཁང་དུ་ལྕགས་མོ་སྦྲུལ་གྱི་ལོ་ལ་བྲིས་པའོ། །
[116b]
[116b.1]{D2664}༄༅༅། །རྒྱ་གར་སྐད་དུ། མ་ཧཱ་བཻ་རོ་ཙ་ན་ཨ་བྷི་སཾ་བོདྷི་སཾ་བོ་དྷ་པཱུ་ཛ་བི་དྷིཿ། བོད་སྐད་དུ། རྣམ་པར་སྣང་མཛད་ཆེན་པོ་མངོན་པར་བྱང་ཆུབ་པར་གཏོགས་པའི་མཆོད་པའི་ཆོ་ག །པདྨ་རྒྱས་འདྲའི་སྤྱན་མདའ་རྫོགས་སངས་རྒྱས། །རྣམ་པར་སྣང་མཛད་ཅེས་བྱ་ལ་བཏུད་
[116b.2]དེ། །རྣམ་པར་སྣང་མཛད་ལས་ཀྱི་མཆོད་པ་ཡི། །ཐབས་ཀྱི་ཆོ་ག་བཏུད་དེ་བཤད་པར་བྱ། །ཇི་ལྟར་སྔགས་ཀྱི་ཆོ་གའི་གོ་རིམས་གྱུར། །ཇི་ལྟར་རང་སེམས་དྲི་མ་མེད་འགྱུར་བ། །དེ་ལྟར་མདོར་བསྡུས་པ་ནི་འདི་བྱའོ། །དེ་ལ་དང་པོར་བདག་གཞན་དོན་གྲུབ་པའི། །བླ་མེད་དངོས་གྲུབ་
[116b.3]མཆོག་གི་ཐབས་དང་ནི། །དེ་ཐོབ་བྱ་བའི་ཐབས་ནི་རྣམ་མང་ལའང་། །དངོས་གྲུབ་ཐོབ་པར་འདོད་པ་བསྐྱེད་པར་བྱ། །དོན་ཀུན་གྲུབ་པའི་མཆོག་ནི་སྩོལ་མཛད་པ། །སངས་རྒྱས་རྣམས་དང་སངས་རྒྱས་སྲས་མཆོག་ཉིད། །དེ་ཡི་བདག་ཉིད་གྱུར་བའི་སྔགས་ཚུལ་དང་། །སྣ་ཚོགས་
[116b.4]ཚུལ་དུ་གནས་པའི་ཕྱག་རྒྱ་དང་། །ལྷག་པར་གསང་སྔགས་ཚུལ་གྱི་གཙོ་བོ་ནི། །རྒྱ་ཆེན་ཐེག་པ་ལ་ནི་མོས་བསྐྱེད་དེ། །སེམས་ཅན་མོས་པ་ཆེ་འབྲིང་ཆུང་ངུ་ལ། །དེ་ཐོབ་ཆོ་གའང་འབད་དེ་ངེས་པར་བསྟན། །རྒྱལ་བས་འདི་དག་བསྐྱབ་པའི་དོན་དགོངས་པས། །འགྲོ་དྲུག་
[116b.5]འཁོར་ལོ་ཅན་ལའང་ཅི་རིགས་པར། །གུས་པ་སྔོན་དུ་འགྲོ་བར་ངེས་བྱ་སྟེ། །འདི་ལ་སེམས་ནི་དང་བ་རྣམ་པར་བསྐྱེད། །དེ་ནས་གཞན་ཡང་ཐེག་པ་མཆོག་ལ་ནི། །སྔགས་མཆོག་སྤྱོད་པའི་འདུལ་བའི་ཆོ་ག་ཤེས། །བདེ་གཤེགས་སྲས་ཀྱི་སྤྱོད་པའི་རྗེས་འཇུག་ཅིང་། །བླ་མེད་སྔགས་
[116b.6]ཀྱི་ཚུལ་ལ་འཇུག་པར་བྱ། །སྦྱོར་བ་ཕུན་ཚོགས་བསྒྲུབས་པར་གྱུར་པ་དང་། །དབང་བསྐུར་ཐོབ་ཅིང་རྗེས་སུ་ཤེས་པ་དང་། །གཞན་དོན་སྒྲུབ་ལ་གཅིག་ཏུ་གཞོལ་གྱུར་པས། །བླ་མ་མཐོང་ན་གུས་པས་ཕྱག་བྱའོ། །སྟོན་པ་བཞིན་དུ་རབ་དང་གུས་བསྐྱེད་ཅིང་། །དགེ་བའི་
[116b.7]བཤེས་དང་མཛའ་པོ་མཆོག་བཞིན་བལྟ། །ལྷག་པར་མོས་པའི་ཁྱད་པར་བསྐྱེད་ནས་ནི། །དེ་མཉེས་བྱས་ཏེ་དེ་ནས་དེ་རྫས་སྤྱད། །རྗེས་སུ་བརྩེ་ཕྱིར་དེ་ལ་མངོན་ཕྱོགས་ཤིང་། །བསྙེན་བཀུར་དག་གིས་ཡིད་ནི་མགུ་བར་བྱ། །བཏུད་དེ་མགོན་པོ་དེ་དབང་བྱས་བདག་ལ། །
[117a]
[117a.1]སྩོལ་ཞེས་བདེ་གཤེགས་སྤྱོད་མཆོག་གསོལ་བ་གདབ། །ཐུགས་རྗེས་འབྱུང་སྩོགས་དཀྱིལ་འཁོར་བཟང་པོར་ནི། །ཆོ་གས་དཀྱིལ་འཁོར་མཆོག་དེར་ཞུགས་ནས་སུ། །དམ་ཚིག་དམ་པ་ཅི་རིགས་བླངས་ནས་སུ། །རང་སྔགས་ཕྱག་རྒྱ་དག་ཏུ་བཅས་པ་ནི། །བླ་མ་མངོན་
[117a.2]དུ་གྱུར་ལས་ཡང་དག་མནོས། །དམ་ཚིག་མཆོག་ཏུ་སྒྲུབ་ཅིང་བསྲུང་བ་དང་། །འཕེལ་བར་བྱ་བ་ལ་ཡང་རྗེས་འབད་བྱ། །དེ་ལ་ཚུལ་འདི་ལས་ནི་སྟོན་པ་ཡིས། །གསང་སྔགས་སྤྱོད་མཆོག་དམ་ཚིག་ཡང་དག་གཟུང་། །བློ་ཆུང་རྣམས་ལ་བརྩི་ཕྱིར་བཤད་པ་ནི། །ཆོ་ག་ཇི་བཞིན་
[117a.3]རིམ་བཞིན་རྣམ་པར་དབྱེ། །བཅོམ་ལྡན་ཀུན་ལ་ཕན་དོན་མཆོག་མཛད་པའི། །སངས་རྒྱས་རྣམས་དང་སངས་རྒྱས་སྲས་མཆོག་དང་། །དེ་ཡི་སྔགས་དང་ཕྱག་རྒྱ་ལྷ་རྣམས་དང་། །ཐེག་མཆོག་སྔགས་ཀྱི་ཚུལ་ལ་ཁྱད་པར་དུའོ། །སྔགས་ཀྱི་དོན་ལ་འཇུག་བྱེད་བླ་མ་ལའང་། །
[117a.4]གུས་མིན་མི་བྱ་བརྙས་པའང་བྱ་བ་མིན། །གཞན་དོན་ཕུན་ཚོགས་འབྱུང་བའི་རྒྱུད་གྱུར་པ། །སངས་རྒྱས་ལ་སྩོལ་ཡོངས་སུ་སྤང་མི་བྱ། །བདག་ཉིད་ཆེ་བའི་ཡོན་ཏན་སྔོན་འགྲོ་བས། །རྗེས་སུ་དྲན་པའང་རྒྱུན་དུ་བསྟེན་པར་བྱ། །མཉེས་པར་བྱ་ཞིང་དད་པས་མཆོད་པ་ལ། །ཅི་
[117a.5]རིགས་པར་ནི་རྗེས་སུ་སྤྱད་པར་བྱ། །རང་སངས་རྒྱས་དང་དེ་བཞིན་ཉན་ཐོས་དང་། །དེ་ཡི་ཚུལ་དུ་བསྟན་པའི་ཆོས་རྣམས་དང་། །བསླབ་པ་རབ་སྟེར་སློབ་དཔོན་བླ་མ་གཞན། །ཚངས་པར་སྤྱོད་བར་བཅས་ལའང་བརྙས་མི་བྱ། །དེ་རྣམས་ལ་ནི་རིམ་གྲོ་ཅི་རིགས་པར། །དུས་དང་དུས་
[117a.6]རྟག་ཏུ་ནི་བྱ་བ་ཡིན། །གང་ཡང་བྱིས་པའི་ཆོས་ཀྱིས་སྤྱོད་པ་དང་། །ཁོང་ཁྲོའང་སངས་རྒྱས་ལ་སྩོགས་བྱ་བ་མིན། །གང་ཕྱིར་འཇིག་རྟེན་དོན་མཛད་སྤྱོད་མཛད་པས། །མདོ་ལས་ཁོང་ཁྲོ་དོན་ཆེན་འཇོམས་གསུངས་ཏེ། །སེམས་བསྐྱེད་གཅིག་གིས་བསྐལ་པ་བྱེ་བར་ནི། །བྱས་
[117a.7]པ་མ་ལུས་འཇོམས་པར་བྱད་པར་གསུངས། །དེ་བས་ཕུང་ཁྲོལ་གནས་དང་རྩ་རྒྱུར་པ། །ཁྲོ་བོ་འབད་དེ་རྣམས་བར་སྤང་བར་བྱ། །བྱང་ཆུབ་སེམས་ནི་རིན་ཆེན་མཆོག་གྱུར་པ། །འཇིག་རྟེན་འཇིག་རྟེན་འདས་པའི་ཕུན་ཚོགས་དང་། །རང་དོན་གཞན་དོན་ཕུན་ཚོགས་རྒྱུར་གྱུར་
[117b]
[117b.1]ཅིང་། །ཐེ་ཚོམ་ངེས་པར་འཇིག་པའི་མཐའ་གཅིག་པུ། །དེ་ནི་སྲོག་པས་ལྷག་པར་བསྲུང་བྱ་ཞིང་། །བདག་ཉིད་ཆེ་བའི་ཡོན་ཏན་གང་ཡིན་བསྒོམ། །ལུས་དང་ངག་དང་ཡིད་ཀྱིས་སེམས་ཅན་ལ། །གནོད་པར་གྱུར་པ་ཆུང་ངུའང་རྣམ་པར་སྤང་། །གཞན་དུ་དེ་ལ་ཕན་པའི་དོན་འགྱུར་ཕྱིར། །
[117b.2]སྙིང་རྗེ་བསྐྱེད་དེ་ཁྲོ་བ་བསྟན་པར་བྱ། །གནོད་པ་བྱེད་པ་ལ་ཡང་སེམས་འཚེ་བ། རྣམ་སྤང་བཟོད་ལའང་རྟག་ཏུ་དགའ་བར་བྱ། །སྙིང་རྗེ་བྱམས་དང་དགའ་བའི་སེམས་དང་ནི། །བཏང་སྙོམས་དང་ཡང་ལྡན་པར་བསྒོམ་པར་བྱ། །ཆོས་དང་ཟང་ཟིང་མི་འཇིགས་སྦྱིན་པ་ནི། །ཅི་རིགས་
[117b.3]འགྲོ་དོན་བསྒྲུབ་པ་ཉིད་དུ་བྱ། །དོན་ཆེན་བསྒྲུབ་དང་ལྡན་པའི་སེམས་ཀྱིས་ནི། །དུས་གཞན་དག་ཏུ་བཏང་སྙོམས་ཉིད་དུ་བྱ། །འགྲོ་ལ་ཕན་པའི་དོན་ནི་མི་ནུས་ན། །བྱང་ཆུབ་སེམས་ནི་ཆོ་ག་བཞིན་དུ་བསྒོམ། །དེར་ནི་ཆོས་རྣམས་ཐམས་ཅད་འདུས་གྱུར་ཅིང་། །རྟག་ཏུ་དཀར་
[117b.4]ཞིང་རྣམ་པར་དག་པར་བཤད། །སྦྱིན་སྩོགས་བསྡུ་བའི་དངོས་པོ་རྣམས་ཀྱིས་ཀྱང་། །སེམས་ཅན་ཡང་དག་བསྡུས་ཏེ་ཐེག་མཆོག་ལ། །དེས་སྦྱར་འཛིན་དང་བཀླག་པར་བྱ་བ་དང་། །དེ་དོན་སྒོམ་ཞིང་བསམ་པར་བྱ་བ་ཡིན། །མཁས་པས་མིག་སྩོགས་དྲུག་པོ་དེས་གཟུང་ཞིང་། །
[117b.5]མཉམ་གཞག་ཡིད་ནི་ཞི་ཞིང་སྤང་བར་བྱ། །གང་ཕྱིར་ཆང་ནི་དོན་ཀུན་འཇིག་བྱེད་ཅིང་། །མི་དགེ་ཀུན་གྱི་རྩ་བར་འགྱུར་པས་སྤང་། དུག་དང་མཚོན་དང་ལྕེ་འབབ་ལྟ་བུའི་སེམས། །དེ་ནི་ཤིན་ཏུ་རིང་བའང་སྤང་བར་བྱ། །མདོར་ན་བདག་དང་གཞན་དོན་འཇིག་པ་གང་། །དེ་ནི་རབ་ཏུ་རྒྱང་
[117b.6]བསྲིང་སྤང་བར་བྱ། །མལ་ཁྲི་མཆོག་ལྡན་རྣམ་པར་སྤང་བྱ་སྟེ། །རྒྱལ་བས་དེ་ནི་དྲེགས་གནས་ཡིན་པར་གསུངས། །ཚུལ་མཆོག་ཡང་དག་དམ་པའི་རིམ་བཞིན་དུ། །མདོར་བསྡུས་ནས་ནི་བསྟན་པ་འདི་ཡིན་ཏེ། །འདི་ནི་རྣམ་དབྱེ་རབ་རྒྱས་དེས་པ་ཡིས། །གཙོ་བོས་མདོ་སྡེ་
[117b.7]ལ་སྩོགས་གསུངས་པ་ཡིན། །དེ་ལྟར་ཡང་དག་དམ་ཚིག་ལ་གནས་པའི། །དེ་ཉམས་འགྱུར་རྒྱུ་རྣམ་པར་སྤང་བྱ་སྟེ། །སེམས་ངན་ལེ་ལོ་དྲན་པ་བརྗེད་པ་དང་། སྐྱེ་བོ་ངན་པ་འདྲེས་པ་རྟག་ཏུ་སྤང་། །དེ་ལྟར་ཡང་དག་དམ་ཚིག་གནས་པ་ཡི། །སྔགས་མཆོག་སྤྱོད་སྒོས་བྱང་
[118a]
[118a.1]ཆུབ་སྤྱོད་པ་ཡི། །རྒྱུན་ཏུ་སྒྲིབ་པ་རྣམས་ནི་ཟད་ཕྱིར་དང་། །བསོད་ནམས་ལ་སྩོགས་ཚོགས་རྣམས་རྣམ་འཕེལ་ཕྱིར། །ཚེ་འདི་ཉིད་དུ་གསང་སྔགས་གྲུབ་པར་ནི། །ཇི་ལྟར་འགྱུར་ཞེས་རྣམ་པར་བསམ་བྱས་ལ། །དེ་བསྒྲུབ་དོན་དུ་རུང་བར་བདག་མཐོང་ནས། །བླ་མ་
[118a.2]ལས་ནི་རིམ་པ་ཡང་དག་མནོད། །ཇི་སྐད་བཤད་རིག་ཆོ་གའི་རིམ་གྱིས་ནི། །དེ་ནས་གསང་སྔགས་ལ་སྩོགས་སྤྱོད་ལ་སྦྱར། །བླ་མ་ཕྱག་བྱས་བདག་ཉིད་དབང་བསྐུར་ནས། སྔགས་དོན་ལེགས་པར་བསྒྲུབ་ཕྱིར་གསོལ་བ་གདབ། །བློ་ལྡན་བླ་མས་གནང་བར་བྱས་ནས་ནི། །རྗེས་སུ་
[118a.3]མཐུན་པའི་ཡུལ་དུ་གནས་པར་བྱ། །སྣ་ཚོགས་རི་དང་རི་སུལ་དག་དང་ནི། ཕུག་དང་ནགས་ཚུལ་རྣམ་པ་སྣ་ཚོགས་དང་། །བདེ་བ་ཐམས་ཅད་འབྱུང་བའི་གནས་རྣམས་དང་། །པདྨ་ཨུཏྤལ་ཁ་བྱེས་བརྒྱན་པ་དང་། །ཆུ་བོ་ཆུ་བྲན་ཆུ་མིག་མང་བ་དང་། །སྐྱེ་བོ་ལ་སྩོགས་འདུས་པ་
[118a.4]རྣམ་སྤངས་ཤིང་། །ཡིད་འོང་ཤིང་གི་ཡལ་གར་ལྡན་པ་དང་། །གང་ན་ཡ་མ་ཤིང་ཀུ་ཤ་ལ་སྩོགས་མང་། །སྦྲང་མ་ཚ་གྲང་ལ་སྩོགས་རྣམས་དང་བྲལ། །གང་ན་སྟག་དང་སེང་གེ་མེད་བ་དང་། །གང་ཞིག་སངས་རྒྱས་སངས་རྒྱས་སྲས་མཆོག་གི། །གནས་གྱུར་སྔོན་ནི་བསྟེན་པར་
[118a.5]མཛད་པ་དང་། །གཙུག་ལག་ཁང་དང་མཆོད་རྟེན་གནས་གྱུར་བ། །ཡིད་ནི་དགའ་བར་ལེགས་པར་གནས་པར་བྱ། །འབད་དེ་འདོད་ལས་སེམས་པ་རྣམ་བཟློག་ཅིང་། །ཁྱིམ་པ་རབ་བྱུང་འདྲེ་བ་རྣམ་སྤངས་ཏེ། །ཆོས་ལ་ཤིན་ཏུ་དགའ་བ་བསྐྱེད་ནས་ནི། །སེམས་ནི་དངོས་
[118a.6]གྲུབ་ལ་འདོད་སྤྲོ་བ་སྐྱེད། །བློ་ནི་ཤིན་ཏུ་སྤྲོ་བར་ལྡན་པ་དང་། །བཀྲེས་སྐོམ་ངལ་ལ་སྩོགས་པས་མི་ཞུམ་པར། །འཚོ་བ་རྣམ་དག་གྲོགས་བཟང་གྲོགས་མེད་པར། །དམ་ཆོས་གླེགས་བམ་གཉིས་པ་ཉིད་ལ་བརྟག །སངས་རྒྱས་སྲས་ཀྱི་སྤྱོད་ཡུལ་རྗེས་འཇུག་ཅིང་། །སྔགས་མཆོག་
[118a.7]ཐེག་ལའང་མོས་པ་བརྟན་པ་དང་། །སྤྲོ་བ་དང་ནི་བློ་མཆོག་སྟོབས་ལྡན་ཞིང་། །བརྟན་ལྡན་དགོས་པ་ལ་ནི་ལྟོས་མེད་སེམས། །སྙིང་སྟོབས་ལྡན་ཞིང་རབ་བརྩེའི་རྗེས་སུ་འཇུག །མཐོང་བའི་ཆོས་ལ་རང་གཞན་དོན་བསྒྲུབ་ལ། །ལྷ་གཞན་བསྟེན་པར་མི་བྱེད་འཇིགས་མེད་པ། །
[118b]
[118b.1]དེ་ནི་གྲོགས་པོ་ཡིན་པར་ཡོངས་སུ་བསྒྲགས། །སྔགས་ཀྱི་སྤྱོད་པའི་བསླབ་པའི་གནས་བསྟན་པ་སྟེ་ལེའུ་དང་པོའོ།། །།གནས་བྱས་དེར་ནི་སྒྲུབ་པ་པོ་དེ་ཡིས། །དབང་པོ་བརྟན་པས་ད་ནི་ཉིན་རེ་ཞིང་། །ཐོག་མར་རམ་སྔར་གནས་མལ་ལས་ལངས་ནས། །དེས་ནི་བགེགས་
[118b.2]ཀྱི་དཀྱིལ་འཁོར་མ་ལུས་བསལ། །མཚན་མོ་བག་མེད་ཉེས་བྱས་ནང་པར་ནི། །འབད་དེ་ཆོ་ག་དེ་བཞིན་གཤེགས་ལ་འཇུག །དབང་པོ་ཞི་ཞིང་ཕན་སེམས་སྙིང་རྗེ་ཅན། །འགྲོ་བ་མ་ལུས་གདོན་པའི་ཡིད་གཅིག་ལྡན། །ཁྲུས་ཀྱི་ཆོ་ག་བཞིན་དུ་ཁྲུས་བྱས་པའམ། །རང་གི་ལུས་
[118b.3]དང་ངག་སེམས་རྣམ་དག་པས། །གཙང་ཞིང་དབེན་པའི་ས་ཡི་ཕྱོགས་སུ་ནི། །མེ་ཏོག་ལ་སོགས་ཆལ་བར་ལེགས་བཀྲམ་པར། །རས་རིས་ལ་སྩོགས་དམ་ཆོས་གླེགས་བམ་བདུན། །ཡང་ན་ཕྱོགས་བཅུར་བཞུགས་པའི་མགོན་པོ་བསམ། །དེ་ནས་མཁས་པས་ཤང་ལ་སྩོགས་
[118b.4]བལྟས་ཏེ། །ཡིད་ཀྱིས་མངོན་སུམ་བཞིན་དུ་བསམས་ནས་ནི། །དད་པ་གཅིག་ཏུ་གཞོལ་བའི་སེམས་ཀྱིས་ནི། །འདུད་པའི་སྦྱོར་བས་ཡན་ལག་ལྔས་ཕྱག་བྱས། །ཕྱོགས་བཅུ་དག་ན་བཞུགས་པའི་སངས་རྒྱས་ནི། །དུས་གསུམ་འཁྲུངས་ཤིང་སྐུ་མཆོག་གསུམ་མངའ་
[118b.5]བ། །ཚུལ་གྱི་རབ་མཆོག་ཐེག་ཆེན་ཆོས་དང་ནི། །དེ་བཞིན་བྱང་ཆུབ་ཐུགས་ལྡན་དགེ་འདུན་མཆོག །རིག་པའི་ཚོགས་དང་གསང་སྔགས་ཚོགས་རྣམས་དང་། །ཕྱག་རྒྱའི་ཚོགས་རྣམས་འདུས་ཚོགས་མཐར་ཕྱིན་ལ། །བརྗོད་ཀྱིས་མི་ལང་བསྡུས་པའི་སྦྱོར་བ་ཡིས། །
[118b.6]རང་ལུས་ངག་སེམས་དག་པས་ཕྱག་འཚལ་ལོ། །ཨོཾ་ན་མཿ་སརྦ་ཏ་ཐཱ་ག་ཏ་ཀཱ་ཡ་བཱཀྩིཏྟ་པཱ་ད་བནྡ་ནཱཾ་ཀ་རོ་མི་ཞེས་ཕྱག་འཚལ་བའི་སྦྱོར་བའོ། །སྡིག་ལས་ལྡོག་པའི་སེམས་ཀྱིས་ཐལ་སྦྱར་ཏེ། །པུས་མོ་གཡས་པའི་ལྷ་ང་སར་བཙུགས་ནས། །སྡིག་པའི་ཚོགས་རྣམས་
[118b.7]བསགས་པ་བཤགས་བགྱི་སྟེ། །འདོད་ཆགས་ཞེ་སྡང་རྣམ་པར་རྨོངས་སེམས་ཀྱིས། །ལུས་དང་ངག་དང་ཡིད་ཀྱིས་གང་བྱས་དང་། །སངས་རྒྱས་ཆོས་དང་ཚོགས་བཅས་ལ་གང་བྱས། །སྲོག་ཆགས་ཚོགས་གཏོགས་གཞན་ཡང་གང་བྱས་དང་། །གང་ཡང་ཕ་མ་
[119a]
[119a.1]སློབ་དཔོན་སྟོན་པ་ལ། ཐོག་མེད་འཁོར་བའི་འགྲོ་བར་གཏོགས་པ་ཡི། །བྱས་པའི་ཉེས་བྱས་མི་གཟུང་མ་ལུས་འདི། །གང་ཞིག་ཕྱོགས་བཅུའི་འཇིག་རྟེན་ཁམས་རྣམས་ན། །བཞུགས་པའི་རྒྱལ་བའི་སྤྱན་སྔར་བཤགས་པར་བགྱི། །ཨོཾ་སརྦ་པཱ་པཾ་སྥོ་ཊ་ད་ཧ་ན་
[119a.2]བཛྲ་ཎི་སྭཱ་ཧཱ། སྡིག་བསལ་བའི་སྦྱོར་བའོ། །སྐུ་གསུམ་མངའ་བའི་དུས་གསུམ་སངས་རྒྱས་དང་། །ཆོས་རྣམས་ཀུན་དང་བྱང་ཆུབ་སེམས་མཆོག་དང་། །གང་ཡང་ཕྱོགས་བཅུར་བཞུགས་པའི་སྟོན་པ་ལ། །དེ་ལ་ཐལ་མོ་སྦྱར་ཏེ་སྐྱབས་སུ་མཆི། །ཨོཾ་སརྦ་བུདྡྷ་བོ་དྷི་ས་ཏྭཾ། ཤ་ར་ཎཾ་
[119a.3]གཙྪ་མི་བཛྲ་དྷརྨ་ཧྲཱིཿ། སྐྱབས་སུ་འགྲོ་བའི་སྦྱོར་བའོ། །དུས་གསུམ་འབྱུང་བའི་ལུས་དང་ངག་དང་ཡིད། །ཞིང་ལས་ལྷག་པའི་ལུས་ཀྱི་རྒྱ་མཚོའི་ཚོགས། །སྐྱོན་མེད་བདག་ཉིད་རྣམ་པར་དག་པ་ཡི། །བདག་ཉིད་བདེ་གཤེགས་ཀུན་ལ་དབུལ་བར་བགྱི། །ཨོཾ་སརྦ་ཏ་ཐཱ་ག་ཏ་པཱུ་
[119a.4]ཛ་པྲ་བརྟ་ནཱ་ཡ་ཨཱཏྨ་ནཱཾ། སརྦ་ཏ་ཐཱ་ག་ཏ་ཤྲཱི་ཨདྷི་ཏིཥྛ་ཏཾ། སརྦ་ཏ་ཐཱ་ག་ཏ་ཛྙཱ་ནཱཾ་མེ་ཨ་བྷི་ཥ་ཏུ། བདག་དབུལ་བའི་སྦྱོར་བའོ། །སྐྱེ་སྩོགས་སྡུག་བསྔལ་རྣམས་ཀྱིས་ཉེར་གཙེས་ཤིང་། །མི་ཤེས་ལོག་པས་ཉེས་བཅོམ་བདག་ཉིད་ཅན། །སྲོག་ཆགས་རྣམས་ལ་ཕན་ཕྱིར་བྱང་ཆུབ་
[119a.5]སེམས། །རིན་ཆེན་མཆོག་གྱུར་བདག་གིས་བསྐྱེད་པར་བགྱི། །རྟག་ཏུ་སྲོག་ཆགས་རྣམས་ཀྱི་སྐྱབས་དང་ནི། །གནས་དང་དཔུང་གཉེན་སྐྱོབ་པ་ཉིད་གྱུར་ཅིག །ཨོཾ་བོདྷི་ཙིཏྟཾ་ཨུཏྤཱ་ད་ཡཱ་མི། སརྦ་བྷ་བ་བི་ག་ཏ་སྐནྡྷ་དྷཱ་ཏྭཱ་ཡ་ཏ་ན་གྲཱ་ཧྱ་གྲཱ་ཧ་ཀཻ་ཤྩ་བི་བརྫི་ཏཾ་དྷ་མ་ནཻ་རཱཏྨྱ་ས་མ་ཏཱ། ཡཱ་
[119a.6]སྭ་ཙིཏྟ་མཱ་དྱཱ་ནུཏྤ་ནྣཾ་ཤཱུནྱ་ཏཱ་སྭ་བྷཱ་བཾ་ཡ་ཐཱ་ཏེ། བུདྡྷ་བྷ་ག་བདྡྷཿ་བོདྷི་ས་ཏྭཻཿ་ཡཱ་བད་བོ་དྷི་མཎྜ་ནང་བོ་དྷི་ཙིཏྟ་མུཏྤ་ཏཱི་ཏཾ་ཏ་ཐཱ་ཧཾ་སཾ་ཨ་བ་བོ་དྷི་ཙིཏྟ་ཨུཏྤཱད་ཡཱ་མི། བྱང་ཆུབ་སེམས་ཀྱི་སྦྱོར་བའོ། སངས་རྒྱས་རྣམས་དང་བྱང་ཆུབ་སེམས་དཔའ་ནི། །སྣ་ཚོགས་ཐམས་ཅད་མཁས་པས་ཕན་མཛད་
[119a.7]དང་། །ཕྱོགས་བཅུའི་འཇིག་རྟེན་དག་ན་གང་དག་གཞན། །བསོད་ནམས་བྱེད་པ་དེ་ལ་ཡི་རང་ངོ་། །ཨོཾ་སརྦ་ཏ་ཐཱ་ག་ཏ་པུནྱ་ཛྙཱ་ན་ཨ་ནུ་མོ་ད་ན་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུཾ། རྗེས་སུ་ཡི་རང་བའི་སྦྱོར་བའོ། །སངས་རྒྱས་ཀུན་དང་བྱང་ཆུབ་སེམས་དཔའ་ནི། །འགྲོ་བའི་སྐྱབས་
[119b]
[119b.1]གྱུར་པ་ལ་གསོལ་བ་ནི། །ཕྱོགས་བཅུའི་སེམས་ཅན་ཇི་སྙེད་ཐམས་ཅད་ལ། །ཆོས་ཀྱི་སྤྲིན་ལས་ཆར་ཆེན་དབབ་ཏུ་གསོལ། །ཨོཾ་སརྦ་ཏ་ཐཱ་ག་ཏ་ཨདྷི་ཥྛ་ན་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། བསྐུལ་བའི་སྦྱོར་བའོ། །སོ་སོ་སྐྱེ་བོའི་ས་དང་ཉེས་བྱས་རྣམས། །མ་ལུས་པར་ནི་མྱུར་
[119b.2]དུ་སྤངས་ནས་ནི། །སྐྱོན་མེད་ཆོས་ཀྱི་སྐུ་ནི་རྣམ་དག་པར། །བཤད་པ་མྱུར་དུ་རྟོགས་པར་ཉིད་མཛོད་ཅིག །ཨོཾ་སརྦ་ཏ་ཐཱ་ག་ཏ་ན། ཨ་དེ་ཤ་ཡ་མེ། སརྦ་སཏྭ་ཧེ་ཏྭ་རྠཱ་ཡ། དྷརྨ་དྷ་ཏོ། །སྠཱི་ཏིརྦྷ་བ་ཏུ། གསོལ་བ་གདབ་པའི་སྦྱོར་བའོ། །སེམས་ཅན་ཐམས་ཅད་ལ་ནི་ཕན་པའི་ཕྱིར། །བདག་
[119b.3]གིས་དགེ་བ་གང་དག་ཅི་བསགས་པ། །སྐྱེ་བ་ལ་སྩོགས་སྡུག་བསྔལ་ཐམས་ཅད་ནི། །ཉེ་བར་ཞི་ཕྱིར་བདག་གིས་བསྔོ་བར་བགྱི། །ཨོཾ་སརྦ་ཏ་ཐཱ་ག་ཏ་པུཎྱ་ནིརྱཱ་ཏ་ཡཱ་མི་པཱུ་ཛ་མེ་གྷས་མུ་དྲ་སྥ་ར་ཎ་ས་མ་ཡེ་ཧཱུཾ། བསྔོ་བའི་སྦྱོར་བའོ། །ནུས་པ་ལ་ལྟོས་གང་ཅུང་ཟད། །ཕྱག་ལ་སྩོགས་པ་
[119b.4]གང་བྱས་པ། །བྱ་བ་དེ་ནི་དག་ཕྱིར་དང་། །རང་གཞན་རྗེས་སུ་གཟུང་ཕྱིར་རོ། །དེ་ལྟར་སེམས་ཀྱི་འཇུག་པ་རྣམ་དག་པས། །ཇི་ལྟར་རིགས་པར་སྐྱིལ་ཀྲུང་བཅས་ནས་ནི། །དམ་ཚིག་གསུམ་ཞེས་བྱ་བའི་རྒྱ་བཅིངས་ནས། །ལུས་དང་ངག་དང་ཡིད་ནི་རྣམ་པར་སྤྱད། །དེ་ལ་འདི་
[119b.5]ཡི་མཚན་ཉིད་ནི། །ཀུན་གྱིས་གསུངས་པ་ལས་ཤེས་བྱ། །ཐལ་མོ་སྦྱར་བ་བྱས་ནས་ནི། །མཐེ་བོང་གཉིས་ནི་བསྒྲེང་བར་བྱ། །ཡན་ལག་ཀུན་ལ་མཉམ་སྦྱར་ཏེ། །གསང་སྔགས་འདི་ཡང་བརྗོད་པར་བྱ། །ན་མཿ་སརྦ་ཏ་ཐཱ་ག་ཏེ་བྷྱོ། །བི་ཤྭ་མུ་ཁེ་བྷྱཿ་ཨོཾ་ཨ་ས་མེ་ཏྲི་ས་མེ་ས་མ་
[119b.6]ཡེ་སྭཱ་ཧཱ། འདིའི་ཆོ་ག་ནི་ལན་གསུམ་དུ་བརྗོད་དོ། །རྒྱུད་གསུངས་ཕྱག་རྒྱ་གཞན་གྱི་ཡང་། །མཚན་ཉིད་རིམ་པ་གང་ཡིན་པ། །གསང་སྔགས་བསྒྲུབ་ལ་བརྩོན་པ་ཡི། །སྔགས་སྤྱོད་པ་ཡིས་ཤེས་པར་བྱ། །ཕྱག་རྒྱ་འདི་ནི་བཅིངས་ཙམ་གྱིས། །སངས་རྒྱས་རྣམས་ནི་
[119b.7]སྦྱོང་བྱེད་ཡིན། །ས་དང་ཕ་རོལ་ཕྱིན་བསྐོང་ཞིང་། །ཆོས་གསུམ་ལམ་གྱིས་མཚམས་འཛིན་པའོ། །ཆོས་ཀྱི་དབྱིངས་ལས་ཡང་དག་དབྱུང་། །དེ་བས་ཕྱག་རྒྱ་ངེས་པར་བཅིང་། །ལུས་དང་ངག་ཡིད་རྣམ་པར་དག །རང་གི་ལུས་ནི་ཡོངས་བསྒྱུར་ཕྱིར། །
[120a]
[120a.1]ལག་པ་དག་ནི་གཉི་ག་ཡང་། །ཁུ་ཚུར་བཅངས་ལ་མཐེ་བོང་སྦ། །མཛུབ་གཉིས་བསྒྲེང་བར་བྱས་པ་འདི། །རྒྱ་འདི་ཕྱག་རྒྱ་ཆེན་པོ་སྟེ། །ཆོས་དབྱིངས་རྣམ་སྦྱོང་ཕྱག་རྒྱའོ། །དེ་ཡི་སྔགས་ནི་འདི་ཡིན་ཏེ། །ན་མཿ་ས་མནྟ་བུདྡྷཱ་ནཱཾ། དྷརྨ་དྷཱ་ཏུ་སྭ་བྷཱ་བ་ཨཱཏྨ་
[120a.2]ཀོ྅ཧཾ། ཆོས་ཀྱི་དབྱིངས་ཀྱི་རང་བཞིན་དང་། །རང་གི་ལུས་ནི་མཉམ་བསམས་ཏེ། །མཐར་ནི་ཚིག་ནི་འདི་དག་ཀྱང་། །ལན་གསུམ་བརྗོད་དེ་སྦྱར་བར་བྱ། །དཔེར་ན་རྡུལ་མེད་ནམ་མཁའ་བཞིན། །ཆོས་ཀྱི་སྐུ་ལ་གནས་པར་མཐོང་། །འདི་ཡིས་བྱིན་བརླབས་སྔགས་པ་
[120a.3]ནི། །ཕྱག་རྒྱ་སྔགས་ཀྱི་མཐུ་ཉིད་ཡིན། །བརྟན་པར་བྱ་བའི་རྒྱུ་རུ་ནི། །རྡོ་རྗེ་ངོ་བོར་རྣམ་པར་བསམ། །རྡོ་རྗེའི་ཕྱག་རྒྱ་འདི་བཅིངས་ནས། །གསང་སྔགས་འདི་ཡང་བརྗོད་པར་བྱ། །དེ་བཞིན་དུ་ལག་པ་གཉིས་ཀྱི་རྒྱབ་སྦྲད་དེ་སོར་མོ་ཐམས་ཅད་ཀུན་བསྣོལ་ལ་མཐེ་བོང་
[120a.4]གཉིས་བཟློག་སྟེ་སྤྲད་པར་བྱའོ། །རྒྱ་མཆོག་དཔལ་དང་ལྡན་པ་འདི། །ཆོས་ཀྱི་འཁོར་ལོ་ཞེས་སུ་བསྒྲགས། །འཇིག་རྟེན་མགོན་པོ་སྐྱོབ་པ་ཡིས། །འཁོར་ལོ་རབ་ཏུ་འདི་བསྐོར་རོ། །སྔགས་དང་ཕྱག་རྒྱའི་མཐུ་དག་ཀྱང་། །དེ་ལྟར་སྒྲུབ་པ་པོས་མངོན་ན། །རྟག་ཏུ་འཁོར་ལོས་
[120a.5]སྒྱུར་འདྲ་ཞིང་། །ཆོས་ཀྱི་འཁོར་ལོ་རབ་སྐོར་བྱེད། །དེ་ལ་ཕྱག་རྒྱ་དེའི་གསང་སྔགས་ནི་འདི་ཡིན་ཏེ། ན་མཿ་ས་མནྟ་བཛྲཱ་ཎཱཾ། བཛྲ་ཨཱཏྨ་ཀོ྅ཧཾ། རྡོ་རྗེ་སེམས་དཔའ་བདག་འདྲ་ཞེས། །ཤིན་ཏུ་མཉམ་གཞག་བསྒོམས་ན་ནི། །རྡོ་རྗེ་སེམས་དཔའ་བདུད་ཚོགས་ཀྱིས། །མཐོང་བར་
[120a.6]འགྱུར་བར་ཐེ་ཚོམ་མེད། །དེ་ནས་སྔགས་དང་ཕྱག་རྒྱ་ཡིས། །ཆོ་ག་བཞིན་དུ་གོ་བགོས་ཏེ། །རང་ལུས་འོད་ཟེར་འབར་བ་ཡི། །རྡོ་རྗེ་གོ་ཆ་བསྒོམ་པར་བྱ། །བགེགས་དང་ལོག་འདྲེན་མི་བཟད་དང་། །གང་གཞན་སྡིག་པའི་སེམས་ལྡན་པས། །རྡོ་རྗེ་ལྟ་བུར་དེ་མཐོང་ནས། །གདུག་
[120a.7]པའི་བདག་ཉིད་ཅན་རྣམས་འབྱེར། །དེ་ལ་འདིའི་ཕྱག་རྒྱ་དང་སྔགས་ནི་འདི་ཡིན་ཏེ། ཐལ་མོ་སྦྱར་ནས་མཛུབ་མོ་གཉིས་ཀྱིས་ཕྱི་རོལ་ནས་དཀྲིས་ལ། མཐེ་བོང་གཉིས་གཞག་པ་ནི། རྡོ་རྗེ་གོ་ཆའི་ཕྱག་རྒྱའོ། །ནམཿ་ས་མནྟ་བཛྲཱ་ཎཱཾ། ཨོཾ་བཛྲ་ཀ་བ་ཙ་ཧཱུཾ། ཡི་གེ་ར་ནི་ཁ་དོག་
[120b]
[120b.1]དཀར། །ཐིག་ལེ་ཡིས་ནི་རྣམ་བརྒྱན་པ། །དཔའ་བོས་གཙུག་གི་ནོར་བུ་བཞིན། །དེ་ནི་རང་གི་སྤྱི་བོར་བསམ། །ན་མཿ་ས་མནྟ་བུདྡྷཱ་ནཱཾ་རཾ། གལ་ཏེ་སྡིག་པའི་ལས་རྣམས་ནི། །བསྐལ་པ་བརྒྱར་ནི་བསགས་གྱུར་ཀྱང་། །ཉེས་པ་ཐམས་ཅད་བྱང་འགྱུར་ཞིང་། །བསོད་ནམས་ཡེ་ཤེས་
[120b.2]དག་ཀྱང་རྫོགས། །ཆོས་ཀྱི་དབྱིངས་ཀྱི་སྔགས་འདི་ནི། །སྡིག་པ་ཐམས་ཅད་ཟད་བྱེད་པ། །མི་ལྡོག་པ་ཡི་ས་དག་ཀྱང་། །འདི་ཡིས་མྱུར་དུ་ཐོབ་པར་བྱེད། །ཁ་དོག་དམར་ཤིང་ཤས་ཆེར་འབར། །འོད་ཟེར་འབར་བ་འཁྲིགས་པའི་འོད། །སྨོས་པའི་བྱ་བ་ཐམས་ཅད་ལ། །འདི་ཉིད་
[120b.3]ངེས་པར་སྦྱར་བར་བྱ། །དེ་ནས་བགེགས་ནི་གཞིག་པའི་ཕྱིར། །བསྲུང་ཆེན་འདི་ནི་དྲན་བྱས་ཏེ། །མི་བཟང་ཅེས་པའི་བསྲུང་བ་འདི། །བགེགས་ཆེན་ཟློག་པར་བྱེད་པ་ཡིན། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་བྷ་ཡ་བི་ག་ཏེ་བྷྱོ། །བི་ཤྭ་མུ་ཁེ་བྷྱཿ། སརྦ་ཐཱ་ཧཾ་ཁཾ་རཀྵ་མ་ཧཱ་བ་ལེ། སརྦ་ཏ་
[120b.4]ཐཱ་ག་ཏ་པུཎྱ་ནི་རྫ་ཏེ། ཧཱུཾ་ཧཱུཾ་ཏྲ་ཊ་ཏྲ་ཊ། ཨ་པྲ་ཏི་ཧ་ཏེ་སྭཱ་ཧཱ། བགེགས་དང་ལོག་འདྲེན་ཐམས་ཅད་དང་། །སྲིན་པོ་མི་བཟད་གཟུགས་ཅན་རྣམས། །འདི་ནི་དྲན་པ་ཙམ་གྱིས་སུ། །དེ་དག་ཐམས་ཅད་འབྱེར་བར་འགྱུར། །སྤྱོད་པ་དག་པ་སྤེལ་བ་དང་། །བསྲུང་བ་བསྟན་པ་སྟེ་ལེའུ་
[120b.5]གཉིས་པའོ།། །།དེ་ལྟར་བདག་ཉིད་ལེགས་པར་སྦྱངས་ནས་ནི། །རང་གི་སྔགས་ཀྱིས་བདག་པོའི་མདུན་བསམས་ལ། །སྔགས་ཀྱི་སྦྱོར་བས་ཆོ་ག་བཞིན་སྤྱན་དྲངས། །དེ་ལ་དང་པོར་དམ་ཚིག་བསྟན་པར་བྱ། །སྔགས་ཀྱི་སྦྱོར་བ་འཕགས་པ་མི་གཡོ་བའི། །རལ་
[120b.6]གྲིའི་ཕྱག་རྒྱ་བཅས་པས་བགེས་རྣམས་བསལ། །ཕྱག་བྱས་ཆོ་ག་བཞིན་དུ་མཆོད་ཡོན་དབུལ། །གསང་སྔགས་མཆོག་གིས་གདན་ཡང་བསྟབ་པར་བྱ། །དེ་ནས་སངས་རྒྱས་བྱང་ཆུབ་སེམས་དཔའ་མཆོག །གྲངས་འདས་རྣམས་ཀྱིས་ཡོངས་སུ་བསྐོར་བར་བསམ། །
[120b.7]འཕགས་པ་མི་གཡོ་མགོན་གྱིས་སྔར་བསངས་ཤིང་། །སྔགས་ཀྱི་སྦྱོར་བས་བསྐྲད་དང་སྦྱང་བ་དང་། རང་རང་སྔགས་ཀྱིས་རྣམ་པར་བྱིན་བརླབས་པའི། །མེ་ཏོག་ལ་སྩོགས་མཆོད་པས་དེ་འོག་མཆོད། །དེ་ལ་གོ་རིམས་འདི་ཡིན་ཏེ། །འོད་ཟེར་འབར་བས་ཁྱབ་པའི་མཆོག །
[121a]
[121a.1]ཉི་མ་འཆར་ཀ་ལྟ་བུའི་མདོག །ཡི་གེ་ར་ནི་ཐིག་ལེར་བཅས། །རྒྱས་པར་མདུན་དུ་བསམ་པར་བྱ། །རྡུལ་དང་བྲལ་ཞེས་འདི་ཡི་ནི། །སྒྲ་ཡིས་དེ་ཉིད་རྣམ་བསམས་ལ། །ཆོས་ཀུན་འདོད་ཆགས་ལ་སྩོགས་པའི། །རྡུལ་བྲལ་ཡིན་ཞེས་བརྗོད་པར་བྱ། །སེམས་ཀྱི་ས་
[121a.2]ནི་དག་པའི་བདག །དེ་འོག་ས་ལ་འཇུག་པར་བྱ། །ཟུག་རྔུའི་ཉེས་པ་རྣམ་སྦྱངས་འདི། །ནམ་མཁའ་འདྲ་བར་སྦྱང་བར་བྱ། །མཉམ་པར་གྱུར་པའི་ས་དེ་ནི། །རྡོ་རྗེ་ལྟ་བུར་ཡང་དག་གནས། །ས་ཡི་འོག་གཞིར་ལེགས་གནས་པའི། །རླུང་གི་དཀྱིལ་འཁོར་བསམ་པ་ནི། །འོད་ཟེར་
[121a.3]ནག་པོ་འཕྲོ་བཅས་པའི། །ཡི་གེ་ཧས་ནི་ལེགས་མནན་པའོ། །ན་མཿ་ས་མནྟ་བཛྲཱ་ཎཱཾ་ཧཾ། དེ་ནས་དེ་སྟེང་ཆུའི་དཀྱིལ་འཁོར། །ཤེལ་དང་འདྲ་བའི་འོད་འདྲ་བའི། །ཡི་གེ་བས་ནི་ལེགས་མནན་པའོ། །ན་མཿ་ས་མནྟ་བུདྡྷཱ་ནཱཾ་པཾ། དེ་ནས་ཆུ་ཡི་སྟེང་གནས་པའི། །གསེར་གྱིས་གཞི་བསྒོམ་པ་ནི། །
[121a.4]གྲུ་བཞི་ཁ་དོག་སེར་པོར་སྣང་། །དང་པོའི་ཡི་གེས་ལེགས་མནན་པའོ། །ན་མཿ་ས་མནྟ་བུདྡྷཱ་ནཱ་ཨ། དཀྱིལ་འཁོར་བཙོ་མའི་གསེར་འདྲ་ལ། །འོད་ཟེར་གསེར་གྱི་མདོག་འདྲ་བ། །ཀུན་ནས་རྣམ་པར་འཕྲོ་བ་ནི། །དབང་ཆེན་ཞེས་ནི་བཤད་པ་ཡིན། །སངས་རྒྱས་སྲས་དང་
[121a.5]བཅས་པ་ཡི། །བཞུགས་གནས་དེ་ལྟར་བསམས་ནས་ནི། །དེ་ནས་པདྨ་བསམ་བྱས་ཏེ། །ཡུ་བ་རྡོ་རྗེ་ཡིད་ལས་བྱུང་། །རིན་ཆེན་སྣ་ཚོགས་རྣམས་ཀྱི་དབུས། །འདབ་མ་བརྒྱད་པ་གེ་སར་བཅས། །ཁ་བྱེ་འོད་ཟེར་མང་པོར་ལྡན། །པདྨ་བྱེ་བས་ཡོངས་བསྐོར་བའོ། །
[121a.6]དེ་ནས་དེ་སྟེང་གདན་ཆེན་པོ། །སེང་གེས་བཏེག་པར་བསམ་པར་བྱ། །དེ་ནས་གཞལ་ཡས་ཁང་ཆེན་ཏེ། །རིན་ཆེན་རྣམ་པ་སྣ་ཚོགས་ཀྱིས། །བརྒྱན་པའི་ཀ་བས་བཏེག་པ་དང་། །གདུགས་དང་རྒྱལ་མཚན་རྣམས་ཀྱིས་ཁྱབ། །མུ་ཏིག་དྲ་བ་སྩོགས་ཀྱིས་བརྒྱན། །རིན་ཆེན་
[121a.7]ཆུན་འཕྱང་རྣམས་ཀྱིས་སྤུད། །མེ་ཏོག་སྤྲིན་ནི་བཟང་པོས་གཡོགས། །དྲི་དང་སྤོས་ཀྱིས་ཕན་ཚུན་ཁྱབ། །མེ་ཏོག་ལ་སོགས་ཚོགས་རྣམས་ནི། །ཁོར་ཡུག་ཀུན་དུ་ཁྱབ་པར་གྱུར། །དེར་ནི་གླུ་གར་རོལ་མོ་རྣམས། །མངོན་པར་དགའ་བའི་ཡོན་ཏན་འབར། །རིན་
[121b]
[121b.1]ཆེན་བུམ་པ་མཆོད་ཡོན་སྣོད། །གཞལ་ཡས་ཁང་བཟངས་དེ་རུ་བསམ། །རིན་ཆེན་ཤིང་ལ་སྩོགས་པས་བརྒྱན། །ནོར་བུའི་འོད་ཀྱིས་རྣམ་པར་གསལ། །ཏིང་འཛིན་གཟུངས་དང་ས་དང་ནི། །དབང་སྩོགས་ལྷ་མོ་རྣམས་ཀྱིས་བསྟེན། །སངས་རྒྱས་ཕ་རོལ་ཕྱིན་སྩོགས་དང་། །
[121b.2]བྱང་ཆུབ་ཡན་ལག་མེ་ཏོག་འབར། །གར་བྱེད་རོལ་མོ་བརྡུང་བ་དང་། །ཡིད་འཕྲོག་སྙན་པའི་གླུ་དང་ལྡན། །མགོན་པོ་བདག་གི་བསོད་ནམས་དང་། །སངས་རྒྱས་བྱིན་བརླབས་གཟི་ཅན་དང་། །དེ་བཞིན་ཆོས་ཀྱི་དབྱིངས་སྟོབས་ཀྱིས། །མཆོད་བ་ཡང་དག་གནས་གྱུར་
[121b.3]ཅིག །ན་མཿ་སརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷྱཿ་ཨོཾ་སརྦ་ཐཱ་ཁཾ། ཨུདྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། འདིའི་ཆོ་ག་ནི་ལན་མང་དུ་བརྗོད་པ་ཡིན་ནོ། །འདི་ཡིས་བྱིན་གྱིས་བརླབས་ན་ཀུན། །སླར་ཡང་ལོག་པར་འགྱུར་མ་ཡིན། །ཕྱག་འཚལ་ཐལ་མོ་ལས་སོར་བར། །ཕན་
[121b.4]ཚུན་གཅེར་འདི་བྱིན་རློབ་རྒྱ། །ཆོས་རྣམས་ཐམས་ཅད་མ་སྐྱེས་ཤིང་། །གཟོད་ནས་ཞི་བའི་ངོ་བོ་ཉིད། །དེ་ཉིད་འདི་ནི་བསམས་ནས་སུ། །ཡི་གེ་ཨ་ནི་དེ་རུ་དགོད། །ཡི་གེ་ཨ་དེ་གྱུར་པ་ལས། །ཐུབ་ཆེན་རྣམ་པར་སྣང་མཛད་ནི། །འཇིག་རྟེན་ཁམས་ནི་མ་ལུས་པར། །འོད་ཀྱི་ཕྲེང་
[121b.5]བ་རྣམ་པར་འགྱེད། །སེམས་ཅན་ཁམས་ནི་དཔག་མེད་པ། །བསམ་པ་ཇི་བཞིན་བསྐུལ་མཛད་པ། །འཇིག་རྟེན་ཁམས་ནི་སྟོང་ཕྲག་ཏུ། །དཀྱིལ་འཁོར་རྒྱ་ཆེར་ཁྱབ་པར་མཛད། །སྐུ་གསུང་ཐུགས་ནི་ཐམས་ཅད་དུ། །རྟག་པར་གནས་པའི་ཐུགས་དང་ལྡན། །དཔའ་བོ་འཛམ་
[121b.6]བུའི་གསེར་འདྲ་ཞིང་། །ཀུན་དུ་སྣང་བར་མཛད་པ་པོ། །དཔའ་བོའི་སྐྱིལ་ཀྲུང་བཅས་ནས་ནི། །ཏིང་ངེ་འཛིན་བཞུགས་ཉེས་པ་བཅོམ། །སྟོད་གཡོགས་དར་དཀར་ལ་མནབས་ཤིང་། །རལ་པ་ཐོར་ཚུགས་དག་གིས་བརྒྱན། །ཡང་ན་འདིར་ནི་ར་བཀོད་ལ། །སྐྱེས་མཆོག་
[121b.7]ཤཱཀྱ་ཐུབ་པ་བསམ། །དཔའ་བོ་ཆོས་གོས་མནབས་པ་དང་། །མཚན་མཆོག་སུམ་ཅུ་གཉིས་མངའ་བའོ། །ན་མཿ་ས་མནྟ་བུདྡྷཱ་ནཱཾ་ར། གནས་ནི་ཡོངས་སུ་གྱུར་པ་དང་། །དེ་བཞིན་འཇིག་རྟེན་སྣང་མཛད་དེ། །སྐུ་གཅིག་དང་ནི་གཉིས་ཉིད་དམ། །སྐུ་ཀུན་དང་ནི་རྗེས་སུ་ལྡན། 
[122a]
[122a.1]བློ་དང་ལྡན་པས་འཇུག་པ་དང་། །འབྱུང་བའང་དེ་བཞིན་བསམ་པར་བྱ། །བཅོམ་ལྡན་གཡས་ཀྱི་པདྨ་ལ། །རང་རིག་ལྷ་མོ་དགོད་པར་བྱ། །གཡོན་དུ་རྡོ་རྗེ་འཛིན་ལ་སྩོགས། །བཞུགས་པར་ཡང་ནི་བསམ་པར་བྱ། །ཉེ་འཁོར་པདྨ་གཞན་དག་ལ། །བྱང་
[122a.2]ཆུབ་སེམས་དཔའི་ཚོགས་ཆེན་པོ། །གཞན་གྱི་དོན་ནི་མཛད་པར་བརྩོན། །མི་ལྡོག་ཚོགས་ནི་བློ་ཡིས་བསམ། །དེ་ནས་གཡས་ཀྱི་འོག་ལོགས་སུ། །ཟློས་པ་དེ་ནི་རྣམ་པར་དག །ཡང་ན་དེ་དབུས་འཇམ་དབྱངས་སྩོགས། །ཡི་གེ་ཡོངས་སུ་གྱུར་པ་ཡིས། །གནས་ལ་དེ་
[122a.3]ནི་རིམ་བཞིན་དུ། །རྣམ་པར་བསམ་པར་བྱ་བ་ཡིན། །དེ་ལ་འདིའི་ཡི་གེའི་ཆོ་ག་ནི་འདི་ཡིན་ཏེ། ན་མཿ་ས་མནྟ་བུདྡྷཱ་ནཱཾ་མཾ། སྤྱན་རས་གཟིགས་སམ་རྡོ་རྗེ་སེམས། །བྱམས་པ་དང་ནི་བཟང་ཞེས་བྱ། །རྣམ་པར་སེལ་ལམ་ས་ཉིད་དམ། །སྤྱན་དང་ན་བཟའ་དཀར་མོ་དང་། །
[122a.4]སྒྲོལ་མ་ཁྲོ་གཉེར་ཅན་ཉིད་དང་། །མཱ་མ་ཀཱི་དང་ལུ་གུ་རྒྱུད། །འཁོར་ལོས་སྒྱུར་དང་རྟ་མགྲིན་དང་། །གནོད་མཛེས་བྲན་ཕོ་བྲན་མོ་དང་། །ཁྲོ་བོ་ཕོ་ཉ་ཕོ་ཉ་མོ། །ཚོགས་དང་རྒྱལ་པོ་རྒྱལ་མོ་དང་། །ཡོངས་སུ་གྱུར་པའི་ཆོ་ག་ཡིས། །ཅི་འདོད་པར་ནི་བསམ་པར་བྱ། །དེ་ནས་
[122a.5]རང་སེམས་དཔའ་བའི་ཕྱིར། །ཕྱི་ཡི་མེ་ཏོག་ལ་སོགས་ཚོགས། །མཆོད་ཡོན་ཞབས་བསིལ་ལ་སོགས་པ། །ཆོ་ག་བཞིན་དུ་ཡོངས་སུ་བརྟགས། །མི་གཡོ་བས་ནི་ཡོངས་སྦྱར་ཞིང་། །བསད་དང་བསྐྲད་དང་སྦར་བ་དང་། །ཡོངས་སུ་བཟླས་ཏེ་བྱིན་བརླབས་ལ། །བདག་
[122a.6]ཉིད་ཀྱང་ནི་བསྲུང་བར་བྱ། །ཁམས་གསུམ་རྣམ་རྒྱལ་ལ་སྩོགས་པས། །མཚམས་དང་ཕྱོགས་དང་ནམ་མཁའ་བཅིངས། །དེ་ནས་རང་རང་ཕྱག་རྒྱ་དང་། །སྔགས་ཀྱིས་སྤྱན་ནི་དྲང་པར་བྱ། །ཡང་ན་སྤྱི་ཡི་གསང་སྔགས་ཀྱི། །སྦྱོར་བ་འདི་དང་ལྡན་པར་བྱ། །དེ་ལ་འདི་ནི་
[122a.7]འཕགས་པ་མི་གཡོ་བའི་སྔགས་དང་ཕྱག་རྒྱ་ཡིན་ཏེ། ན་མཿ་ས་མནྟ་བཛྲཱ་ཎཱཾ། ཙཎྜ་མ་ཧཱ་རོ་ཥ་ཎ་སྤོ་ཊ་ཡ་ཧཱུཾ་ཏྲ་ཊ་ཧཾ་མཾ། འདིའི་ཆོ་ག་འདི་ལན་གསུམ་དུ་བརྗོད་པའོ། །ཕྱག་རྒྱ་ནི་ལག་པ་གཡོན་པ་ཁུ་ཚུར་བཅངས་ལ། མཛུབ་མོ་དང་གུང་མོ་བརྐྱང་ལ། སྲིན་ལག་དང་མཐེའུ་
[122b]
[122b.1]ཆུང་གི་རྩེ་མོ་མཐེ་བོས་མནན་ལ། ལག་པ་གཡས་པ་དེ་བཞིན་དུ་རལ་གྲི་ལྟ་བུར་བྱས་ལ། ལག་པ་གཡོན་པའི་ལག་མཐིལ་དུ་བཅུག་སྟེ། རལ་གྲི་ཤུབས་སུ་བཅུགས་པ་ལས་དྲངས་པ་ལྟ་བུ་ནི་མི་གཡོ་མགོན་གྱི་ཕྱག་རྒྱ་ཡིན་ཏེ། དེ་ཀུན་དུ་བསྐོར་ལ་མེ་ཏོག་ལ་སྩོགས་པ་ཡང་དེ་
[122b.2]ཉིད་ཀྱིས་རེག་པར་བྱས་ན། བསྐྲད་པ་ལ་སྩོགས་པ་བྱས་པར་འགྱུར་རོ། །རལ་གྲི་ཤུབས་ནས་དྲངས་ལ་བསྐྲད་པ་ལ་གཡོན་ཕྱོགས་ནས་བསྐོར་ཏེ་ཕྱི་རོལ་དུ་ཚམ་ངམ་བྱ་བ་བསྟན་པར་བྱའོ། །ཕྱོགས་དང་མཚམས་བཅིངས་པ་ནི་གཡས་ནས་བསྐོར་བར་བྱའོ། །བྱ་བ་གཞན་
[122b.3]དང་གཞན་དག་དང་། །མི་བཟད་འཇིགས་པ་སྣ་ཚོགས་དང་། བགེགས་ལ་སྩོགས་པ་བཟློག་པའི་ཕྱིར། །འདི་དག་ཉིད་ནི་ངེས་པར་སྦྱར། །དེ་ནས་སྤྱན་དྲང་བའི་སྔགས་དང་ཕྱག་རྒྱའི་སྦྱོར་བ་བྱ་སྟེ། སྲས་བཅས་སངས་རྒྱས་ཐམས་ཅད་ནི། རང་གི་དམ་ཚིག་ཉིད་
[122b.4]ཀྱིས་སྤྱོན། །དེ་ལ་འདིའི་ཆོ་ག་ནི། ན་མཿ་ས་མནྟ་བུདྡྷཱ་ནཱཾ། ཨ་བ་སརྦ་ཏྲ་ཨ་པྲ་ཏི་ཧ་ཏ། ཏ་ཐཱ་ག་ཏ་ཨདྴུ་ཤ། །བོ་དྷི་ཙཪྻ་བ་རི་པཱུ་ར་ཀ་སྭཱ་ཧཱ། འདིའི་ཆོ་ག་ནི་ལན་བདུན་བརྗོད་པའོ། །འདིའི་ཕྱག་རྒྱ་ནི་དེ་བཞིན་དུ་ལག་གཉིས་གཅིག་ཏུ་སྦྱར་ལ་ཁུ་ཚུར་བྱས་ཏེ་ལག་པ་གཡས་པའི་མཛུབ་
[122b.5]མོ་བརྐྱང་སྟེ། ཚིགས་གསུམ་བཀུག་ལ་ལྷག་མ་གདུ་བུའི་ཚུལ་དུ་གཞག་པའོ། །སངས་རྒྱས་སྐྱོབ་པ་ཐམས་ཅད་ཀྱི། །འདི་ནི་ལྕགས་ཀྱུ་ཡིན་པར་བཤད། །ས་བཅུ་དག་ལ་གནས་པ་ཡི། །བྱང་ཆུབ་སེམས་དཔའ་བདག་ཉིད་ཆེ། །གང་གཞན་གདུག་པའི་སེམས་ལྡན་
[122b.6]པའི། །ཐམས་ཅད་འདིས་ནི་འགྲུབ་པར་བྱེད། །དེ་ནས་སྔགས་དང་ཕྱག་རྒྱ་དང་། །ལྡན་པར་དམ་ཚིག་བསྟན་བྱས་ཏེ། །སྟོན་པ་ཀུན་གྱི་དམ་ཚིག་གི། །ཕྱག་རྒྱ་ཇི་སྐད་བཤད་པ་བཅིང་། །ན་མཿ་ས་མནྟ་བུདྡྷཱ་ནཱཾ། ཨ་ས་མེ་ཏྲི་ས་མ་ཡེ་སྭཱ་ཧཱ། འདིའི་ཆོ་ག་ནི་ལན་གསུམ་
[122b.7]རབ་ཏུ་བརྗོད་པ་ཡིན་ནོ། །དེ་ལྟར་དམ་ཚིག་ཡང་དག་བསྟན་བྱས་པས། །འགྲོ་ལ་ཕན་མཛད་རྣམས་ནི་ཚིམ་འགྱུར་ཞིང་། །སྔགས་དང་རིག་པའི་ལྷ་མཆོག་དགྱེས་པའི་ཕྱིར། །དགོངས་པ་མཛད་ཅིང་དམ་པ་སྩོལ་པར་འགྱུར། །དེ་ནས་མཆོད་ཡོན་སྔར་གྱི་ཆོ་ག་དང་། །
[123a]
[123a.1]རང་སྔགས་ཕྱག་རྒྱའི་ཆོ་གར་ཡང་དག་ལྡན། །རྣམ་དག་བདེ་བར་གཤེགས་པར་གཏོགས་པ་དང་། །རྒྱལ་སྲས་རྣམས་ལ་དག་ཕྱིར་དབུལ་བར་བྱ། །ན་མཿ་ས་མནྟ་བུདྡྷཱ་ནཱཾ། ག་ག་ན་ས་མཱ་ས་མཱ་སྭཱ་ཧཱ། འདིའི་ཆོ་ག་ནི་ལན་ཉི་ཤུ་རྩ་ལྔ་བརྗོད་པ་ཡིན་ནོ། །འདིའི་
[123a.2]ཕྱག་རྒྱ་ནི་མི་གཡོ་མགོན་གྱི་ཕྱག་རྒྱ་ཡིན་ནོ། །སྔགས་དང་ཕྱག་རྒྱར་ལྡན་བྱས་ཏེ། །པདྨའི་ཕྱག་རྒྱ་བཅིང་བ་ནི། །ཐམས་ཅད་ཉིད་ལ་སྦྱར་བར་བྱ། །བྱང་ཆུབ་མཆོག་དང་རྒྱལ་བའི་སྲས། །གང་དུ་བཞུགས་པར་ཤེས་པ་དང་། །དེ་ཚེ་ཟློས་པས་གདན་ཐོབ་ཕྱིར། །དེ་ཕྱིར་དེ་
[123a.3]ཉིད་དབུལ་བར་བྱ། །དེ་ལ་འདི་ཡི་ཆོ་ག་ནི། །ན་མཿ་ས་མནྟ་བུདྡྷཱ་ནཱཾ་ཨ། འདིའི་ཕྱག་རྒྱ་ནི་དེ་བཞིན་དུ་ལག་པ་གཉིས་སྦྱར་ཏེ་སོར་མོ་རྣམས་ཀུན་དུ་བརྐྱང་ལ་མཐེ་བོ་གཉིས་དང་མཐེའུ་ཆུང་གཉིས་གཅིག་ཏུ་སྦྱར་ཏེ། དྲིལ་བུ་ལྟ་བུར་བྱས་ལ་མཛུབ་མོ་གཉིས་གུང་མོ་གཉིས་དང་ལྷན་
[123a.4]ཅིག་སྦྱར་བར་བྱའོ། །འདི་ནི་པད་མཆོག་དཔལ་དང་ལྡན། །སྐྱོབ་པ་སངས་རྒྱས་ཐམས་ཅད་ཀྱི། །གང་ན་བཞུགས་པར་ཤེས་གྱུར་པ། །རྡོ་རྗེ་མི་ཕྱེད་གདན་ཆེན་ཡིན། །དེ་ནས་གདུག་པའི་བློ་ཅན་དེ། །རྟ་ཡི་མཆོག་ལྟར་མི་བཟད་འདི་མཐོང་ནས། །ལུས་ཚིག་པ་ལྟར་རྣམ་པར་
[123a.5]འབྱེར་བར་འགྱུར། །ན་མཿ་ས་མནྟ་བཛྲཱ་ཎཱཾ། ཙཎྜ་མ་ཧཱ་རོ་ཥ་ཎ་སྥོ་ཊ་ཡ་ཏྲ་ཀ་ཧཾ་མཾ། བློ་དང་ལྡན་པས་འདི་དག་ཐམས་ཅད་ནི། །རྣམ་སྦྱང་རང་ཉིད་རྡོ་རྗེ་སེམས་དཔའ་རུ། །ཆོ་ག་བཞིན་བསམས་དེ་ཡི་གསང་སྔགས་དང་། །ཕྱག་རྒྱའི་ཆོ་གས་ཡང་དག་སྦྱར་བར་བྱ། །ན་མཿ་
[123a.6]ས་མནྟ་བཛྲཱ་ཎཱཾ་བཾ། འདིའི་ཆོ་ག་ནི་ཡན་ལག་ཐམས་ཅད་ལ་སྦྱར་བར་བྱའོ། །ཆོས་རྣམས་ཚིག་ལས་བྲལ་བའོ་ཞེས། །དེ་ཉིད་རྣམ་པར་བསམ་བྱ་ཞིང་། །ཕྱག་རྒྱར་ཡང་དག་ལྡན་པས་ནི། །རྡོ་རྗེ་སེམས་དཔའ་ལྟ་བུར་འགྱུར། །དེ་ལ་འདིའི་ཕྱག་རྒྱ་ཡིན་ཏེ། ལག་པ་གཉིས་ཁུ་
[123a.7]ཚུར་བཅངས་ལ་གུང་མོ་གཉིས་བརྐྱང་སྟེ་སྦྱར་ལ། མཛུབ་མོ་གཉིས་བཀུག་སྟེ་ངོས་ལ་སྦྱར་ནས་རྡོ་རྗེ་ལྟ་བུར་བྱའོ། །མཐེ་བོང་གཉིས་དང་མཐེའུ་ཆུང་གཉིས་ནི་གྱེན་དུ་བསྒྲེངས་ནས་གཞག་ལ། སྲིན་ལག་གཉིས་ནང་དུ་གཞུག་པར་བྱའོ། །སྔགས་ནི། ན་མཿ་ས་མནྟ་
[123b]
[123b.1]བཛྲཱ་ཎཱཾ། ཙཎྜ་མ་ཧཱ་རོ་ཥ་ཎ་ཧཱུཾ། ལག་པ་གཡོན་པ་ཁུ་ཚུར་བཅངས་ལ། རྡོ་རྗེ་ཕྱག་རྒྱ་སྦྱར་བར་བྱ་བའམ། རྒྱུད་གཞན་ལས་གསུངས་པའི་སྔགས་དང་ཕྱག་རྒྱ་ཡང་སྦྱོར་བ་འདིས་བྱའོ། །ཀུན་དུ་རྡོ་རྗེའི་གོ་ཆ་ནི། །མགོ་ནས་རྐང་པའི་བར་དུ་བསམ། །སྔར་བཤད་གོ་ཆའི་སྦྱོར་བ་ནི། །
[123b.2]སྔགས་དང་ཕྱག་རྒྱ་ངེས་པར་སྦྱར། །ན་མཿ་ས་མནྟ་བཛྲཱ་ཎཱཾ། བཛྲ་ཀ་བ་ཙ་ཧཱུཾ། ཕྱག་རྒྱ་ནི་ཐལ་མོ་ཁོང་སྟོང་དུ་སྦྱར་ལ་མཛུབ་མོ་གཉིས་ཀྱིས་རྒྱབ་ནས་དཀྲིས་ཏེ། མཐེ་བོང་གཉིས་གུང་མོ་གཉིས་ལ་གཞར་བ་ནི་རྡོ་རྗེ་གོ་ཆའི་ཕྱག་རྒྱའོ། །ཡི་གེ་ཁ་ནི་ཐིག་ལེར་བཅས། །རང་གི་
[123b.3]སྤྱི་བོར་ཡང་དག་བསམ། །ཆོས་ཀུན་མཁའ་དང་མཉམ་པའོ་ཞེས། །དེ་ཉིད་རྣམ་པར་བསམ་པར་བྱ། །ན་མཿ་ས་མནྟ་བུདྡྷཱ་ནཱཾ་ཁཾ། དེ་ནས་མཉམ་པར་གཞག་ནས་སུ། །བདུད་རྣམས་སྐྲག་བྱེད་ཕྱག་རྒྱ་ནི། །སྔགས་དང་ཕྱག་རྒྱར་ཡང་དང་ལྡན། །མཁས་པས་ཀུན་ནས་
[123b.4]བསྐོར་བར་བྱ། །གང་གཞན་སྡང་བར་སེམས་པ་ཡི། །མི་བཟད་འཇིགས་པས་ས་གཞི་དེ། །རྡོ་རྗེ་མེ་ནི་འབར་བ་རུ། །མཐོང་ནས་རྣམ་པར་འབྱེར་བར་འགྱུར། །ན་མཿ་ས་མནྟ་བུདྡྷཱ་ནཱཾ། མ་ཧཱ་བ་ལ་བ་ཏི། ད་ཤ་བ་ལེ་ཏོ་བཛྲོ་དྦྷ་བེ། མ་ཧཱ་མཻ་ཏྱཱ་བྷྱཱ་ཏ་ག་ཏེ་སྭཱ་ཧཱ། ཕྱག་རྒྱ་
[123b.5]ནི་ལག་པ་གཡས་པ་ཁུ་ཚུར་བཅངས་ལ། མཛུབ་མོ་བརྐྱང་། དཔྲལ་བར་ཁྲོ་གཉེར་བསྡུ་བར་བྱའོ། །ཕྱག་རྒྱ་འདི་ནི་རྒྱ་ཆེན་ཏེ། །སངས་རྒྱས་སྐྱོབ་པ་ཐམས་ཅད་ཀྱི། །བདུད་ནི་རྣམ་པར་བསྡིགས་ཞེས་བྱ། །ཕུང་བྱེད་ཐམས་ཅད་འཇིགས་པར་བྱེད། །འདི་ནི་བཅིངས་པ་
[123b.6]ཙམ་གྱིས་སུ། །བདུད་སྡེ་ཤིན་ཏུ་མི་བཟད་དང་། །བགེགས་དང་ལོག་འདྲེན་ཐམས་ཅད་ཀྱང་། །ཐེ་ཚོམ་མེད་པར་རབ་ཏུ་འབྱེར། །དེ་ནི་མི་བཟད་བཅིངས་ནས་སུ། །མཚམས་བཅིང་བ་ནི་ངེས་པར་སྦྱར། །སྔགས་དང་ཕྱག་རྒྱར་ལྡན་པས་ཀྱང་། །ཤིན་ཏུ་བཟོད་དཀའ་སྐྱེ་
[123b.7]བར་འགྱུར། །ན་མཿ་ས་མནྟ་བུདྡྷཱ་ནཱཾ། སརྦ་ཏྲཱ་ནུ་ག་ཏེ། བནྡྷ་སཱི་མཾ་མ་ཧཱ་ས་མ་ཡཿ་ནི་རྫཱ་ཏེ་སྨ་ར་ཎི་ཨ་པྲ་ཏ་ཧ་ཏེ་ཌྷ་ཀ་ཌྷ་ཀ་ཙ་ར་ཙ་ར། བནྡྷ་བནྡྷ། ད་ཤ་ད་ཤིན། སརྦ་ཏ་ཐཱ་ག་ཏཱ་ནུ་ཛྙཱ་ཏེ། པྲ་བརྟ་དྷརྨ་ཨ་བ་ད་བི་ཛ་ཡེ། བྷ་ག་ཝ་ཏི་བི་ཀུ་ལ་བི་ཀུ་ལེ་ལི་ལ་པུ་རི་སྭཱ་ཧཱ། ཡང་ན་
[124a]
[124a.1]མདོར་བསྡུས་པའི་སྔགས་འདི་སྦྱར་བར་བྱ་སྟེ། ན་མཿ་ས་མནྟ་བུདྡྷཱ་ནཱཾ། བེལླུ་པུ་རི་བི་ཀུ་ལེ་སྭཱ་ཧཱ། འདིའི་ཆོ་ག་ནི་ལན་བདུན་བྱ་བ་ཡིན་ནོ། །ཕྱག་རྒྱ་ནི་ལག་པ་གཉིས་ཐལ་མོ་སྦྱར་ལ། མཛུབ་མོ་གཉིས་ནང་དུ་གཞུག་མཐེ་བོང་གཉིས་དང་མཐེའུ་ཆུང་གཉིས་
[124a.2]བསྐུམས་ལ། སྲིན་ལག་ཕྱེ་སྟེ་གྱེན་དུ་བསྒྲེང་། གུང་མོ་གཉིས་དེ་བཞིན་དུ་སྦྱར་བ་ནི་མཚམས་ཆེན་པོ་གཅོད་པ་ཡིན་ནོ། །འདི་ཕྱོགས་བཅུར་བསྐོར་ན་མཚམས་ཆེན་པོ་གཅད་པ་བྱས་པར་འགྱུར་རོ། །བསྲུང་དང་ཕྱོགས་བཅིང་ལ་སོགས་པ། །འདི་དག་ལས་ནི་གཅིག་གིས་ཀྱང་
[124a.3]གང་ཕྱིར་འཇིག་རྟེན་གསུམ་དག་ཏུ། །ངེས་པར་བསྲུང་བ་ནུས་པ་ཡིན། །ཡང་ན་མི་གཡོ་དཔའ་བོ་ཡིས། །བདག་བསྲུང་གནས་ནི་སྦྱང་བ་དང་། །མཚམས་དང་ཕྱོགས་བཅིང་ལ་སྩོགས་པའི། །ལས་རྣམས་ཐམས་ཅད་བྱ་བ་ཡིན། །ན་མཿ་ས་མནྟ་བཛྲཱ་ཎཱཾ་ཧཾ། དེ་ནས་
[124a.4]གུས་པ་དམ་པ་སྔོན་འགྲོ་བས། །དད་པས་སླར་ཡང་མཆོད་ཡོན་དབུལ་བྱ་ཞིང་། །དེ་ནས་དྲིལ་སྩོགས་པ་ངེས་བསྟན་པས། །མཁས་པས་ཆོ་ག་བཞིན་དུ་མཆོད་པར་བྱ། །དེ་ནས་འཕགས་པ་མི་གཡོ་བའི། །སྔགས་དང་ཕྱག་རྒྱར་སྦྱར་བ་ཡི། །དྲི་ཡི་ཆུ་ཡིས་ཀུན་དུ་ནི། །
[124a.5]གསང་བར་བྱ་བ་ཡང་དག་སྦྱར། །མཆོད་པའི་ཡན་ལག་དྲི་སྩོགས་ལ། །དེ་ཡི་སྔགས་ཀྱིས་ཡང་དང་ཡང་། །གསང་སྔགས་ཡོངས་སུ་བཟླ་བ་དང་། །དེ་ནས་རང་རང་སྔགས་ཀྱིས་སོ། །དེ་ནས་མཁས་པས་རང་གི་ནི། །རིག་པ་བཟླས་ལ་དབུལ་བྱ་སྟེ། །དྲི་འདི་ཞེས་ནི་
[124a.6]བརྗོད་བྱ་ཞིང་། །སོ་སོའི་མིང་གིས་དབུལ་བར་བྱ། །ཆོས་དབྱིངས་ཡི་གེ་དགོད་པ་ནི། །ཐམས་ཅད་ལས་ནི་ཆེས་སྔར་བྱ། །དེ་ལ་འདི་ནི་ཆོས་ཀྱི་དབྱིངས་ཀྱི་སྙིང་པོའོ། །ན་མཿ་ས་མནྟ་བུདྡྷཱ་ནཱཾ་རཾ། དེ་ལ་དྲི་ལ་སྩོགས་པའི་སྔགས་ནི་འདི་ཡིན་ཏེ། ན་མཿ་ས་མནྟ་བུདྡྷཱ་ནཱཾ། 
[124a.7]ཨོཾ་བི་ཤུདྡྷ་གནྡྷོ་དྦྷ་བཱ་ཡ་སྭཱ་ཧཱ། དྲིའི་སྔགས་ཏེ་འདིའི་ཆོ་ག་ནི་ལན་གསུམ་བརྗོད་པའོ། །ན་མཿ་ས་མནྟ་བུདྡྷཱ་ནཱཾ། ཨོཾ་མ་ཧཱ་མཻ་ཏྲྱཱ་དྦྷཱུ་ཏ་ག་ཏེ་སྭཱ་ཧཱ། མེ་ཏོག་གི་སྔགས་སོ། །ན་མཿ་ས་མནྟ་བུདྡྷཱ་ནཱཾ། ཨོཾ་ཌྷ་རྨ་དྷཱ་ཏྭཱ་ནུ་ག་ཏེ་སྭཱ་ཧཱ། བདུག་སྤོས་ཀྱི་སྔགས་སོ། །ན་མཿ་ས་མནྟ་བུདྡྷཱ་ནཱཾ།
[124b]
[124b.1]ཨོཾ་ཏ་ཐཱ་ག་ཏ་རྩ་སྥ་ར་ཎ་ཨ་བ་བྷཱ་ས་ག་ག་ནཽ་དཱ་ཪྻ་སྭཱ་ཧཱ། མར་མེའི་སྔགས་སོ། །ན་མཿ་ས་མནྟ་བུདྡྷཱ་ནཱཾ། སརྦ་ཐཱ་ཁཾ་ཨུདྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། ལྷ་བཤོས་ཀྱི་སྔགས་སོ། །མཆོད་པའི་ཡན་ལག་གཞན་དག་འབྱོར་བར་གྱུར་ན་ཡང་། འཕགས་པ་མི་གཡོ་བས་རབ་ཏུ་སྦྱངས་པ་
[124b.2]ཉིད་དང་ཆོས་ཉིད་ཀྱིས་དབུལ་བར་བྱའོ། །དེ་ལ་ཐལ་མོ་ཁོང་སྟོང་དུ་སྦྱར་ཏེ། སོར་མོ་ཕན་ཚུན་དུ་ཅུང་ཟད་བསྣོལ་བ་ནི་ཐམས་ཅད་དྲི་ལ་སྩོགས་པ་སྤྱིའི་ཕྱག་རྒྱ་ཡིན་ནོ། །མཁས་པས་སྤོས་སྩོགས་མེད་ན་ནི། །དད་པས་ཡིད་ཀྱིས་དབུལ་བྱ་སྟེ། །རྣམ་དག་ཡིད་དུ་འོང་བ་
[124b.3]ཡི། །ཡིད་ཀྱི་ཆོ་གའང་བྱ་བ་ཡིན། །ཞིང་ཁམས་འདི་འམ་གཞན་དག་ན། །ལྷ་དང་མི་ཡི་གང་ཡིན་པའི། །སྤོས་དང་མེ་ཏོག་ལ་སྩོགས་པས། །ཆོས་དབྱིངས་མཉམ་དང་མི་མཉམ་དག །སངས་རྒྱས་བྱང་ཆུབ་སེམས་རྣམས་ཀྱིས། །བསོད་ནམས་ཡེ་ཤེས་ལས་
[124b.4]བྱུང་བའི། །གདུགས་དང་རྒྱལ་མཚན་བ་དན་དང་། །གཞལ་ཡས་ཁང་སྩོགས་ཆེན་པོ་དང་། །ལྷ་ཡི་རིན་ཆེན་ཤིང་སྩོགས་ནི། །ཡོ་བྱད་ཐམས་ཅད་ལྡན་པ་དང་། །དེ་བཞིན་དྲི་སོགས་སྤྲིན་གྱིས་ནི། །ནམ་མཁའི་གཏོས་ཀུན་ཡང་དག་དགང་། །དྲི་སོགས་སྤྲིན་གྱི་ཆར་
[124b.5]འབབ་པའི། །མཆོད་པ་ཀུན་དུ་ལེགས་བསམས་ཏེ། །སངས་རྒྱས་སྲས་དང་བཅས་རྣམས་ལ། །ཀུན་ནས་ལེགས་པར་མཆོད་བྱ་བ། །བྱིན་རློབས་སྔགས་དང་ཕྱག་རྒྱ་ཡིས། །དེ་ནས་དེ་ནི་དབུལ་བར་བྱ། །ན་མཿ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿ་སརྦ་ཐཱ་ཁཾ་ཨུདྒ་ཏེ་སྥ་ར་ཎ་
[124b.6]ཨི་མཾ་ག་ག་ན་སྭཱ་ཧཱ། ཕྱག་རྒྱ་འདི་ནི་བྱིན་གྱིས་རློབ་པའི་ཕྱག་རྒྱ་ཉིད་ཡིན་ཏེ། འདིའི་ཆོ་ག་ནི་ལན་བདུན་གྱི་བར་དུ་བྱ་བ་ཡིན་ནོ། །འདི་སྐད་ཀྱང་བརྗོད་པར་བྱ་སྟེ། མགོན་པོ་བདག་གིས་བསོད་ནམས་ཀྱི་སྟོབས་དང་ཆོས་ཀྱི་དབྱིངས་ཀྱི་སྟོབས་ཀྱིས་སངས་རྒྱས་དང་བྱང་ཆུབ་
[124b.7]སེམས་དཔའ་ཐམས་ཅད་ཀྱི་འཁོར་གྱི་དཀྱིལ་འཁོར་དུ་དུས་ཐམས་ཅད་རྙེད་པར་སླ་ཞིང་། རྒྱ་ཆེ་ལ་ཡོངས་སུ་དག་པའི་མཆོད་པ་ཆེན་པོའི་བཀོད་པའི་སྤྲིན་བྱུང་བ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བྱིན་གྱིས་བརླབ་པར་མཛད་དུ་གསོལ་ཞེས་
[125a]
[125a.1]བརྗོད་པར་བྱའོ། །ཆོ་ག་འདི་ཡིས་གང་ཅུང་ཟད། །བསོད་ནམས་ཚོགས་ནི་ལེགས་བསགས་པ། །དེས་ན་བདག་ནི་འགྲོ་ཀུན་གྱི། །དོན་བྱེད་གསང་སྔགས་གྲུབ་གྱུར་ཅིག །དེ་སྐད་སྔགས་སྤྱོད་རྣམ་དག་ཕྱིར། །བསམ་པ་དག་པས་བརྗོད་པར་བྱ། །གང་
[125a.2]ཞིག་སྒྲིབ་པ་དག་ཕྱིར་དང་། །ཚོགས་རྣམས་ཡོངས་སུ་བསྐང་བའི་ཕྱིར། །སྔགས་ཀྱི་ཆོ་ག་འདི་སྦྱར་བ། །དེ་ལ་ངེས་པའང་གང་ན་མེད། །ཆོ་ག་ལ་སྩོགས་སྦྱོར་བ་དང་། །གནས་དང་དུས་ཀྱི་ཆོ་ག་ཡང་། །ཚེ་འདིར་དངོས་གྲུབ་ཐོབ་འདོད་ཕྱིར། །གང་ཞིག་གསང་སྔགས་
[125a.3]ལ་བརྩོན་པ། །དེའི་བསྙེན་ཆོ་གའང་སྔོན་དུ་ནི། །ཡིད་ཀྱི་ཆོ་ག་བྱ་བ་ཡིན། །བསྙེན་པའི་ཆོ་ག་བཞིན་རྫོགས་ནས། །ཟླ་བ་གཅིག་གི་འོག་ཏུ་ནི། །ཕྱི་ཡི་མཆོད་པའི་ཆོ་ག་ཡིས། །སྔགས་ཀྱི་བསྙེན་པ་བྱ་བ་ཡིན། །དེ་ནས་དངོས་གྲུབ་མྱུར་དུ་ཐོབ་པར་བྱ་བའི་ཕྱིར་རྡོ་རྗེ་གླུའི་
[125a.4]བསྟོད་པའི་མཆོག་འདིས་དེ་བཞིན་གཤེགས་པ་སྲས་དང་བཅས་པ་རྣམས་ལ་མཆོད་པར་བྱ་བ་ཡིན་ནོ། །མཉམ་ཉིད་མི་གཡོ་མཉམ་ཉིད་མཆོག་ཆོས་ཅན། །ཐུགས་རྗེའི་བདག་ཉིད་འགྲོ་བའི་སྡུག་བསྔལ་སེལ། །ཡོན་ཏན་ཀུན་མཉམ་མཐའ་ཡས་དངོས་གྲུབ་སྩོལ། །དྲི་མེད་མི་
[125a.5]གཡོ་མཉམ་ཉིད་མཆོག་རབ་ཆོས། །སེམས་ཅན་ཁམས་ལ་རྟག་མཆོག་དངོས་གྲུབ་སྩོལ། །དངོས་གྲུབ་མཉམ་དང་མཐའ་མེད་དཔེ་བྲལ་བ། །མཉམ་པའི་དཔེ་མེད་ནམ་མཁའ་ལ་མེད་དེ། །ཡོན་ཏན་ཕྲ་བའི་ཆོས་ཀྱང་མཚུངས་མ་ཡིན། །རྟག་ཏུ་དྲི་མེད་ཐུགས་རྗེའི་
[125a.6]ཤུགས་ལས་བྱུང་། །སྨོན་ལམ་གྲུབ་པ་མི་འགག་ཆོས་ཉིད་ཅན། །འགྲོ་བའི་དོན་གྲུབ་ལྷུར་མཛད་མཐའ་ཡས་པ། །ཐུགས་རྗེའི་བདག་ཉིད་རྟག་ཏུ་རྣམ་པར་སྣང་། །དཔག་མེད་མི་གོས་གནས་ཉིད་ལེགས་རྫོགས་ཏེ། །བདེ་གནས་གཤེགས་ཀྱང་ཐུགས་རྗེའི་སྤྱོད་མི་གཡོ། །
[125a.7]འཇིག་རྟེན་གསུམ་ལ་མཆོག་གི་དངོས་གྲུབ་སྩོལ། །འགག་ཉིད་མི་འགྱུར་ཀྱེ་མའོ་ཆོས་ཉིད་བཟང་། །མཆོག་སྩོལ་སྦྱིན་མཆོག་ཉིད་གནས་མཆོག་ཉིད་བརྙེས། །འཇིག་རྟེན་གསུམ་མཆོག་དམ་པ་སྩོལ་མཆོག་སྒྲུབ། །བདེ་གཤེགས་དུས་གསུམ་མཁྱེན་སྒྲིབ་མི་མངའ་བ། ། 
[125b]
[125b.1]ཀུན་གྱིས་དམ་ཚིག་མཆོག་གསུང་གྲུབ་བདག་སྩོལ། །དེ་ནས་མཆོག་གྱུར་ཚིག་གི་དམ་པ་བརྗོད། །མགོན་པོ་ཁྱོད་ལ་རབ་ཏུ་སྐྱབས་མཆི་ཡིས། །དངོས་གྲུབ་འགྲོ་བ་ཀུན་ལ་ཕན་བྱེད་བ། །ཤིན་ཏུ་འཕགས་ཤིང་མཆོག་གྱུར་སྩལ་དུ་གསོལ། །དེ་ནས་སེམས་ཅན་དོན་བྱེད་ཚོགས་པ་
[125b.2]ཡི། །སྤྲུལ་པའི་སྤྲིན་ནི་ཕྱོགས་བཅུར་བདག་གི་ནི། །བསོད་ནམས་དག་གིས་ཀུན་དུའང་སངས་རྒྱས་དང་། །ཀུན་དུ་བཟང་པོ་ལ་སྩོགས་རྒྱལ་སྲས་རྣམས། །བཞུད་དེ་པདྨ་རྒྱས་པའི་གདན་བཞུགས་ནས། །སེམས་ཅན་བསམ་པ་ཇི་བཞིན་དོན་མཛད་ཤོག །བདེ་གཤེགས་
[125b.3]བསྔགས་པའི་ཕྱི་ནང་འབྱོར་པ་རྣམས། །ཕུན་སུམ་ཚོགས་པ་ཀུན་མོས་ཇི་བཞིན་དུ། །བདག་གིས་བསོད་ནམས་རྒྱས་པའི་སྟོབས་དག་དང་། །དམ་ཆོས་རྒྱུ་ཡི་སྟོབས་ཀྱིས་རྟག་འབྱོར་ཤོག །དེ་བཞིན་གཤེགས་པའི་སྟོབས་ཀྱི་མཐུ་ཡིས་ཀྱང་། །འགྲོ་དོན་འབྱོར་པ་ཉིད་ནི་ཕུན་
[125b.4]ཚོགས་ཤིང་། །ཇི་བཞིན་དོན་གྱི་འབྱོར་པ་བསམ་མི་ཁྱབ། །འགྲོ་བ་རྟག་ཏུ་འབྱུང་བར་ཤོག་ཅེས་བརྗོད། །ན་མཿ་སརྦ་ཏ་ཐཱ་ག་ཏེ་བྷྱོ། བི་ཤྭ་མུ་ཁེ་བྷྱཿ། སརྦ་ཐཱ་ཁཾ་ཨུདྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། འདིས་ཀྱང་གསང་སྔགས་ཀྱི་སྤྱད་པ་སྤྱོད་པའི་བྱང་ཆུབ་སེམས་དཔའ་
[125b.5]རྣམས་ཀྱིས་འདི་ནི་དེ་བཞིན་གཤེགས་པ་ཐམས་ཅད་ཀྱིས་གསུངས་པ་ཡིན་པའི་ཕྱིར་མི་སླུ་བ་ཡིན་ནོ་ཞེས་མངོན་པར་འདོད་པར་བྱའོ། །མཆོད་པའི་ཆོ་ག་བསྟན་པའི་ལེའུ་སྟེ་གསུམ་པའོ།། །།དེ་ལྟར་མཆོད་བཅས་དོན་ལ་ཞུགས་ནས་ནི། །ད་ནི་སེམས་ཅན་མ་ལུས་ཕན་
[125b.6]སེམས་ཀྱིས། །སངས་རྒྱས་བྱང་ཆུབ་སེམས་མཆོག་ཕྱག་བྱས་ལ། །རྣལ་འབྱོར་སྟན་གནས་ཡིད་ནི་མཉམ་པར་གཞག །བསམ་གཏན་ཡན་ལག་བཞི་ཡི་ཆོ་ག་ཡིས། །ཇི་ལྟར་རང་གི་ལྷ་ནི་མཉེས་འགྱུར་པ། །དེ་ལྟར་ཅི་ནུས་པས་ནི་གསང་སྔགས་ཀྱི། །དེ་ཉིད་དོན་གྱི་
[125b.7]ཕན་པ་བསྐུལ་བར་བྱ། །གསང་སྔགས་རྗེས་སུ་དྲན་བྱ་བ། །དེ་ཡི་ཆོ་ག་འདི་བརྗོད་བྱ། །མཁས་པས་སྔར་བཤད་ཆོ་ག་ཡིས། །མདུན་དུ་རང་ལྷ་བསམ་པར་བྱ། །སྙིང་གའི་དབུས་སུ་ཟླ་གཟུགས་ལ། །དེར་ནི་ཡི་གེ་རྣམ་བསྒོམས་ཏེ། །ཇི་སྲིད་སེམས་ནི་དག་
[126a]
[126a.1]གྱུར་པ། །དེ་སྲིད་བཟླས་བརྗོད་བརྩམ་པར་བྱ། །གྲངས་དང་དུས་དང་མཚན་མ་ནི། །ལུང་ལས་བཤད་བཞིན་རྫོགས་བྱས་ཏེ། །སྔགས་ཀྱི་དངོས་གྲུབ་ཅི་གསུངས་པ། །རྣམ་རྟོག་ལས་བྱུང་གསོལ་བ་གདབ། །དེ་ལ་རྣམ་པར་རྟོག་པ་དང་བཅས་པའི་ཆོ་ག་ནི་འདི་
[126a.2]ཡིན་ཏེ། ཡན་ལག་བཞི་པ་ལས་ནི་གཞན་པ་ཡིན་ནོ། །མཁས་པས་མདུན་དུ་རང་གི་ལྷ། །རྣམ་པར་ངེས་པར་བློས་བསམས་ཏེ། །དེ་ཡི་སྔགས་རྒྱར་ལྡན་པ་ལས། །རང་གི་ལྷ་ཡི་སྦྱོར་བར་ལྡན། །དེའི་མདོག་རྟགས་དང་དབྱིབས་རྣམས་དང་། །ཉེར་གདགས་བདག་ཉིད་དབྱེར་མེད་
[126a.3]པར། །རང་ལྷའི་སྦྱོར་ལྡན་བདག་ཉིད་ཅན། །བསོད་ནམས་དམན་ཡང་འགྲུབ་པར་འགྱུར། །ཞེས་དོན་དམ་པའི་ཚུལ་ལས་གསུངས་པའི་ཕྱིར་རོ། །ཡི་གེའི་གནས་དེ་གྱུར་པ་ནི། །དེ་ལས་གཟུགས་ནི་རྣམ་པར་བསྒོམ། །རང་གི་ལྷ་ཡི་སྦྱོར་བ་ཡང་། །རྒྱུད་ལས་མཚན་ཉིད་གཉིས་
[126a.4]སུ་གསུངས། །སྔར་ནི་སངས་རྒྱས་སྦྱོར་ཆོ་ག། །དེ་བཞིན་བྱང་ཆུབ་སེམས་ཆོ་ག །ཇི་ལྟར་འཕགས་པ་འཇམ་དབྱངས་སོགས། །ཡོངས་སུ་གྱུར་པའི་ཚུལ་གྱིས་བཞུགས། །དེ་སྔགས་གནས་ནི་གྱུར་པ་དང་། །སྔགས་དང་ཕྱག་རྒྱའི་སྦྱོར་བས་སོ། །ན་མཿ་ས་མནྟ་བུདྡྷཱ་ནཱཾ་ཨ། 
[126a.5]རང་གི་ལྷ་ཡི་སྦྱོར་བ་ཡང་། །རང་གི་སྙིང་གར་འདི་བཀོད་ལ། །བྱང་ཆུབ་སེམས་ནི་རྗེས་དྲན་ནས། །དེ་ཉིད་བདག་ཅེས་བསྒོམ་པར་བྱ། །སྐུ་མདོག་རྟགས་སོགས་གྲགས་པ་ཡིས། །ཉེ་བར་གདགས་པས་དབྱེར་མེད་བྱ། །འདི་ཡི་ཆོ་ག་འདི་ཤེས་བྱ། །གུར་གུམ་བཟང་པོའི་མདོག་
[126a.6]འདྲ་ཞིང་། །དབུ་ལ་ཟུར་ཕུད་ལྔ་དང་ལྡན། །ཕྱག་གཡོན་ཨུཏྤལ་རྡོར་བཅས་པ་བསྣམས། །གཡས་ཀྱི་ཕྱག་ནི་མཆོག་སྦྱིན་མཆོག །སྩོལ་བར་མཛད་པ་བསམ་པར་བྱ། །དེ་ལ་འདིའི་སྔགས་དང་ཕྱག་རྒྱ་ནི་འདི་ཡིན་ཏེ། ན་མཿ་ས་མནྟ་བུདྡྷཱ་ནཱཾ། ཧེ་ཧེ་ཀུ་མཱ་ར་ཀཱ་བི་མུ་ཀྟི་པ་ཋ་སྠི་ཏ་
[126a.7]སྨ་ར་སྨ་ར་པྲ་ཏེ་ཛྙཱཾ་སྭཱ་ཧཱ། ཕྱག་རྒྱ་ནི་ལག་པ་གཉིས་ཐལ་མོ་སྦྱར་ཏེ། གུང་མོ་གཉིས་ཀྱིས་སྲིན་ལག་གཉིས་དཀྲིས་ལ། མཛུབ་མོ་གཉིས་མཐེ་བོའི་སྟེང་དུ་བཀུག་ལ་བཞག་ནས་སྔ་མ་བཞིན་དུ་ཡན་ལག་ཐམས་ཅད་ལ་འདིར་གཏུགས་ནས་དེའི་འོག་ཏུ་ལས་བརྩམ་པར་བྱའོ། །དེ་བཞིན་
[126b]
[126b.1]དུ་སངས་རྒྱས་དང་བྱང་ཆུབ་སེམས་དཔའ་གཞན་རྣམས་ཀྱི་ཡང་ཡི་གེ་ཡོངས་སུ་གྱུར་པའི་ཆོ་གའི་སྦྱོར་བ་རྒྱུད་ལས་ཇི་སྐད་གསུངས་པ་ཉིད་ལས་ཤེས་པར་བྱའོ། །ཡང་ན་རྒྱུད་གཞན་ལས་གསུངས་པའི་སྔགས་དང་ཕྱག་རྒྱ་རྣམས་ལ་ཡང་སྦྱོར་བ་འདི་དང་འགལ་བ་མེད་པ་ཡིན་ནོ། །
[126b.2]ཡང་ན་སྤྱིའི་སྔགས་དང་ཕྱག་རྒྱའམ། སོ་སོའི་ཆོ་ག་ཇི་ལྟ་བ་བཞིན་དུ་ཡོངས་སུ་གྱུར་པའི་ཚུལ་དང་སྦྱར་བར་ཤེས་པར་བྱ་སྟེ་སྤྱིའི་ནི་འདི་ཡིན་པར་བཤད་དོ། །ན་མཿ་ས་མནྟ་བུདྡྷཱ་ནཱཾ་ཀ །འདི་ལ་ཡང་ཆོས་ཐམས་ཅད་བྱ་བ་དང་བྲལ་བའོ་ཞེས་སྟོན་པར་བྱེད་པའི་སྒྲའི་དེ་ཁོ་ན་ཉིད་
[126b.3]ངེས་པར་བསམ་པར་བྱའོ། །རྒྱལ་སྲས་ཀུན་གྱི་སྤྱི་ཡི་ནི། །ཕྱག་རྒྱ་ཡིད་བཞིན་ནོར་བུར་བཤད། །ཡང་ན་རྒྱུད་གསུངས་སོ་སོ་ཡི། །སྔགས་དང་ཕྱག་རྒྱའི་ཆོ་གས་བྱ། །ཡིད་བཞིན་ནོར་བུའི་ཕྱག་རྒྱ་ནི་ཚིགས་དང་ཚིགས་སུ་སྦྱར་བ་ཡིད་བཞིན་གྱི་ནོར་བུ་རིན་པོ་ཆེ་ལྟ་བུ་སྟེ་སྦྱར་
[126b.4]བར་བྱའོ། །ན་མཿ་ས་མནྟ་བུདྡྷཱ་ནཱཾ། སརྦ་ཐཱ་བི་མ་ཏི་བི་ཀ་ར་ཎ། དྷརྨ་དྷཱ་ཏུ་ནི་རྫཱ་ཏ་སཾ་སཾ་སྭཱ་ཧཱ། སྔགས་འདི་བྱང་ཆུབ་སེམས་དཔའ་ཐམས་ཅད་ཀྱི་སྤྱིའིའོ། །སྤྱི་བོར་ཐིག་ལེར་བཅས་པ་ཡི། །ཁ་ནི་ཁ་དོག་ཀུན་ལྡན་བསམ། །ཆོས་ཀུན་ནམ་མཁའ་དང་མཉམ་ཞིང་། །ཐོབ་པ་མེད་
[126b.5]པ་ཉིད་ཅེས་བརྗོད། །ན་མཿ་ས་མནྟ་བུདྡྷཱ་ནཱཾ་ཁཾ། སྤྱི་བོའི་ནང་དུ་དབྱངས་ཀྱི་ཡི་གེ་དང་པོ་དཀར་ཞིང་ཐིག་ལེ་དཀར་པོས་མཛེས་པར་བྱས་པའི་སྙིང་པོའི་མཆོག་སྔ་མ་བཞིན་དུ་བསམས་ལ། མིག་གཉིས་སུ་ཡི་གེ་ར་དང་མ་ཐིག་ལེས་མཚན་པ་མར་མེ་ལྟར་འབར་བ་བསམས་
[126b.6]ལ། ཆོ་ག་བཞིན་དུ་རང་གི་ལྷའི་གནས་ལ་གནས་ཏེ། སྔར་བཞུགས་སུ་གསོལ་བའི་བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་མངོན་སུམ་བཞིན་དུ་མཐོང་བར་གྱུར་པ་དེ་སྲིད་ཀྱི་བར་དུ་བྱའོ། །དེ་ཡི་སྙིང་གའི་དབུས་ཆུད་པའི། །ཟླ་བའི་དཀྱིལ་འཁོར་
[126b.7]དྲི་མེད་པ། །དེར་ནི་ཡི་གེའི་གནས་དགོད་དེ། །ཨ་ནི་ཁ་དོག་སེར་པོའོ། །འདི་ཡི་སྒྲ་ཡི་དེ་ཉིད་ནི། །ཆོས་རྣམས་གདོད་ནས་མ་སྐྱེས་བརྗོད། །ཡིད་ལ་སོགས་པ་ཀུན་འབར་བ། །ནང་དུ་ཆུད་པར་ངེས་པར་བསམ། །སྒྲ་ཞེས་བྱ་བ་ཕྲེང་བར་སྦྱར། །མེ་ཡི་རྩེ་མོའི་
[127a]
[127a.1]འོད་བཅས་པ། །ཀུན་ཏུ་འོད་བྱེད་རྣམ་པར་དག །མི་ཤེས་གྲོང་ཁྱེར་འཇིག་བྱེད་པའོ། །ཡི་གེ་ཀ་ལ་སོགས་པ་རྣམས་ཀྱང་ཇི་སྐད་སྟོན་པའི་སྒྲའི་དེ་ཁོ་ན་ཉིད་ཇི་སྐད་བཤད་པ་བརྗོད་ཅིང་བཀོལ་ལ། དེ་ནས་མངོན་པར་འདོད་པའི་སྔགས་ཀྱི་ཕྲེང་བ་བསམས་ལ། སྲོག་
[127a.2]དང་རྩོལ་བ་ལེགས་པར་བསྡམས་ཏེ། ཡིད་སླར་སྡུད་པའི་སྦྱོར་བས་ནོན་པར་བྱས་ལ། ཡིད་ཀྱིས་སམ་ཤུབ་བུ་ཅི་རིགས་པ་དང་ཅི་འདོད་པའི་དངོས་གྲུབ་ལ་དམིགས་པའི་སེམས་ཀྱིས་ཇི་སྲིད་ཡིད་སྐྱོ་བར་མ་གྱུར་པ་དེ་སྲིད་ཀྱི་བར་དུ་བཟླས་བརྗོད་བྱའོ། །རྣམ་པ་གཞན་ཡང་
[127a.3]གསང་སྔགས་ཟླ་བའི་དཀྱིལ་འཁོར་ལ་བཀོད་དེ། ཡི་གེ་དང་མཐུན་པའི་སྒྲའི་དེ་ཁོ་ན་ཉིད་བསམས་ལ་བཟླས་བརྗོད་བྱའོ། །འདིར་ཡང་གང་བསོད་ནམས་ཀྱི་ཚོགས་ཙམ་གྱི་དངོས་གྲུབ་དོན་དུ་གཉེར་པ་དེ་རྣམས་ཡིད་ཀྱིས་སམ་ཤུབ་བུར་བྱ་བའི་ཆོ་གའི་ཕྱིར་དུས་ཀྱི་ངེས་པ་མེད་དོ། །
[127a.4]གང་མཐོང་བའི་ཆོས་ཉིད་ལ་དངོས་གྲུབ་རབ་འབྲིང་ཐ་མ་དོན་དུ་གཉེར་བ་དེ་རྣམས་ལ་ནི། སྔོན་དུ་བསྙེན་པའི་དུས་སུ་ཡིད་ཀྱི་བཟླས་པ་ཉིད་བྱ་བར་བཅོམ་ལྡན་འདས་ཀྱིས་གསུངས་པ་ཡིན་ནོ། །ཡང་ཅི་ནུས་པ་ལ་ལྟོས་པར་བྱའོ། །སྔོན་དུ་བསྙེན་པ་ནི་རྣམ་པ་གཉིས་ཏེ། སྔར་
[127a.5]དུས་སུ་བྱ་བ་དང་མཚན་མ་ཅན་ནོ། །དེ་ལ་སྔར་གྱི་དུས་སུ་བྱ་བ་ནི་བཟླས་པའི་གྲངས་ཡོངས་སུ་རྫོགས་པའི་ངེས་པའི་དུས་ཏེ། ཞག་དང་ཟླ་བ་ལ་སོགས་པའི་དུས་ཀྱི་གྲངས་དང་དུས་ངེས་པའོ། །མཚན་མ་ཅན་ནི་མཆོད་རྟེན་དང་། རས་རིས་དང་སྐུ་གཟུགས་ལ་སྩོགས་
[127a.6]པ་ལས་འོད་དང་གསུང་འབྱུང་བ་ལ་སྩོགས་པའི་མཚན་མ་སྟོན་པའི་ངེས་པ་ཡོངས་སུ་ཆད་པའོ། །དེ་ལ་སྔ་མ་ནི་ཡོངས་སུ་མ་དག་པའི་སྔགས་པའི་ཡིན་པར་ཤེས་པར་བྱ་སྟེ་གང་ཞིག་དབང་དུ་མཛད་ནས། ཤིན་ཏུ་བསྡམས་ཏེ་འབུམ་ཕྲག་གཅིག། །ཡིད་ཀྱི་
[127a.7]བཟླས་པ་བྱ་བ་ཡིན། །ཞེས་བྱ་བ་ལ་སྩོགས་པ་གསུངས་པ་ཡིན་ནོ། །དེའི་གོང་དུ་བསྙེན་པ་གཞན་བྱ་སྟེ། དེའི་ནི་ཤུབ་བུའི་བཟླས་བརྗོད་ཀྱི་སྐབས་སུ་ཡིན་པར་ཤེས་པར་བྱའོ། །སྒྲིབ་པ་དང་བཅས་པའི་མཚན་མ་ཅན་གྱི་སྔོན་དུ་བསྙན་པ་དེ་ལ་ཡང་ཡིད་ཀྱི་
[127b]
[127b.1]བཟླས་པ་ཉིད་ནི་ཇི་སྲིད་མཚན་མ་མཐོང་གི་བར་དུ་བྱ་ལ། དེའི་གོང་དུ་ཟླ་བ་གཉིས་ནི་ཤུབ་བུའི་བཟླས་བརྗོད་བྱ་བ་ཡིན་པར་སྔ་མའི་རྗེས་སུ་འབྲངས་ནས་ཤེས་པར་བྱའོ། །དེ་བཞིན་གཤེགས་པའི་གསང་སྔགས་ཀྱི། །བཟླས་བརྗོད་བྱ་བ་འདི་ལས་གཞན། །ཟློས་པ་པོ་ལ་
[127b.2]ཕན་འདོང་པས། །མདོར་བསྡུས་ནས་ནི་བསྟན་པར་བྱ། །མགོན་པོ་རྣམ་པར་སྣང་མཛད་ཀྱི། །གསང་སྔགས་གང་ཞིག་ཟློས་འདོད་པ། །དེ་ཡི་ཕྱག་རྒྱ་སྔགས་བཅས་པ། །མཁས་པས་ཡང་དག་སྦྱར་བར་བྱ། །དེ་ལ་ཡི་གེ་ནི་འདི་ཡིན་ཏེ། ན་མཿ་ས་མནྟ་བུདྡྷཱ་ནཱཾ་ཨཱ། 
[127b.3]འདིའི་སྒྲའི་དེ་ཁོ་ན་ཉིད་ནི་སྔར་བཤད་པ་ཡིན་ནོ། །ཕྱག་རྒྱ་ནི་ཡང་མཛོད་སྤུ་ལ་སྩོགས་པ་སྟེ། ལག་པ་གཡས་པའི་ཁུ་ཚུར་བཅངས་ལ་སྨིན་མའི་མཚམས་སུ་གཞག་པར་བྱའོ། །སྔགས་ནི། ན་མཿས་མནྟ་བུདྡྷཱ་ནཱཾ། ཨཱ་ཧཾ་ཛཿ། སྔོན་བཞིན་ལྷ་ཡི་དེ་ཉིད་ནི། །ཡོངས་སུ་གྱུར་པའི་
[127b.4]སྦྱོར་བ་ལས། །དབྱེར་མེད་པ་ཡི་ཆོ་ག་ཡིས། །རང་གི་བདག་ཉིད་ཉེ་བར་སྦྱར། །རང་ལྷའི་རྣལ་འབྱོར་ལ་གནས་ཤིང་། །ཡི་གེ་ལྔ་ཡི་སྦྱོར་བ་ཅན། །ལུས་ཀྱི་མགོ་དང་ལྟེ་བ་དང་། །དེ་བཞིན་ལྟེ་བའི་གང་དག་དང་། །སྨིན་མའི་མཚམས་དང་མགོ་ཕྱོགས་སུ། །མཉམ་
[127b.5]བར་གཞག་པར་དགོད་པར་བྱ། །ཆོ་ག་དེ་འདི་བྱིན་རླབས་ཆེ། །ཐུབ་པའི་མཆོག་གིས་བཀའ་སྩལ་ཏོ། །ན་མཿ་ས་མནྟ་བུདྡྷཱ་ནཱཾ་ཨཿ་སེར་པོའོ། །ལུས་ཀྱི་འོག་ཏུ་ཨ་ནི་དབང་ཆེན་ཡིན་ཏེ་རྣལ་འབྱོར་གྱི་གནས་ཡིན་པར་བཤད་དོ། །དེ་ནས་ལྟེ་བར་ནི། ན་མཿ་ཨ་མནྟ་བུདྡྷཱ་
[127b.6]ནཱཾ་བཾ། དཀར་པོ་སྟེ་འདི་ནི་ཁུག་རྣའི་ཚོགས་ཀྱི་དབུས་ན་གནས་པའི་ཆུའི་དཀྱིལ་འཁོར་ཡིན་པར་བཤད་དོ། །ལྟེ་བའི་སྟེང་ན་ཡི་གེ་ར་སྟེ། ན་མཿ་ས་མནྟ་བུདྡྷཱ་ནཱཾ་རཾ། མེའི་དཀྱིལ་འཁོར་ཏེ་ཁ་དོག་དམར་པོར་སྣང་ངོ་། །སྨིན་མའི་མཚམས་སུ་ཡི་གེ་ཧ་ནི་རླུང་གི་དཀྱིལ་
[127b.7]འཁོར་ཏེ་ཁ་དོག་ནག་བོའོ། །ན་མཿ་ས་མནྟ་བུདྡྷཱ་ནཱཾ་ཧཾ། སྤྱི་བོའི་དབུས་སུ་ཡི་གེ་ཁ་དོག་ཐམས་ཅད་དང་ལྡན་པར་བསམ་པར་བྱའོ། །ན་མཿ་ས་མནྟ་བུདྡྷཱ་ནཱཾ་ཁཾ། ཡི་གེ་ལྔ་ནི་རྣམ་དག་དགོད། །མེ་འོད་ལྡན་པ་སྐྱེ་འགྱུར་ཏེ། །བློ་ལྡན་ཡེ་ཤེས་ཉི་མ་འདྲ། །སྡིག་པ་ཐམས་ཅད་
[128a]
[128a.1]ངེས་པར་བཏུལ། །རྡོ་རྗེ་མེ་འབར་ལྟ་བུ་ནི། །གདུག་བའི་སེམས་དང་ལྡན་པ་དང་། །བདུད་ཀྱི་ཚོགས་ནི་མི་བཟད་དང་། །བགེགས་དང་ལོག་འདྲེན་རྣམས་ཀྱིས་མཐོང་། །ཐོད་པ་སྦྱར་བའི་དབུས་ན་ནི། །ཡི་གེ་ཨ་ནི་ཐིག་ལེར་ལྡན། །ཡི་གེ་ར་ནི་མིག་ཉིད་དུ། །མར་
[128a.2]མེ་དབར་བ་ལྟ་བུ་ཡིན། །སྔ་མའི་གནས་ཀྱི་སྦྱོར་བ་དང་། །བྱིན་གྱིས་བརླབ་པའང་སྔ་མ་ཡིན། །བློ་ཡིས་རང་ལུས་སྔོན་བཞིན་དུ། །དེ་བཞིན་གཤེགས་དང་བྲལ་བར་བསམ། །སྒྲ་ཞེས་བྱ་བའི་ཕྲེང་བར་སྦྱར། །ཡི་གེ་དང་ནི་ཡི་གེར་སྦྱར། །དྲིལ་བུའི་སྒྲ་ལྟར་མ་ཆད་པར། །
[128a.3]ཡིད་ལ་སོང་པར་བསམ་པར་བྱ། །དེ་བཞིན་གཤེགས་པའི་གསང་སྔགས་གང་མངོན་པར་འདོད་པས་སྔ་མ་བཞིན་དུ་བཀོད་དེ་བཟླས་བརྗོད་བྱའོ། །གལ་ཏེ་བྱང་ཆུབ་སེམས་དཔའི་གསང་སྔགས་ཟློས་པར་བྱེད་པ་རྣམས་ལ་རྣམ་པ་གཉིས་པ་འདི་ནི་ཤིན་ཏུ་མྱུར་དུ་གྲུབ་པའི་ཐབས་ཡིན་
[128a.4]པར་ཤེས་པར་བྱ། བཅོམ་ལྡན་འདས་ཤཱཀྱ་ཐུབ་པ་ལ་ནི་ཡི་གེ་འདི་དགོད་པར་ཤེས་པར་བྱའོ། །ན་མཿ་ས་མནྟ་བུདྡྷཱ་ནཱཾ་བུཾ། འདིའི་སྒྲའི་དེ་ཁོ་ན་ཉིད་ནི་སྔར་བཤད་པ་ཉིད་དོ། །ཕྱག་རྒྱ་ནི་ལྷུང་བཟེད་ཀྱི་ཕྱག་རྒྱ་ཡིན་ནོ། །སྔགས་ནི། ན་མཿ་ས་མནྟ་བུདྡྷཱ་ནཱཾ། སརྦ་ཀླེ་ཤ་ནི་སཱུ་ད་ན། 
[128a.5]སརྦ་དྷརྨཱ་བ་ཤི་ཏ་པྲཱ་ཏ་ག་ག་ནས་མཱ་ཡ་སྭཱ་ཧཱ། དེ་བཞིན་དུ་བཅོམ་ལྡན་འདས་ཀྱི་སྔགས་དང་ཕྱག་རྒྱ་གཞན་དག་ཀྱང་རྒྱུད་ལས་ཇི་ལྟར་གྲགས་པ་བཞིན་དུ་སྦྱར་བར་བྱའོ། །སྔ་མ་བཞིན་དུ་རང་གི་ལྷའི་ཡི་གེ་ཡོངས་སུ་གྱུར་པའི་སྦྱོར་བ་བྱས་ལ། དེའི་ཡི་གེ་དགོད་པ་ལས་ཅི་ལྟར་
[128a.6]མངོན་པར་འདོད་པའི་བཟླས་བརྗོད་བྱའོ། །འདི་ནི་དེ་བཞིན་གཤེགས་པའི་བཟླས་བརྗོད་ཀྱི་ཆོ་ག་ཡིན་ཏེ། ཐུགས་རྗེ་འབྱུང་བ་ལ་སྩོགས་པའི་དཀྱིལ་འཁོར་ཆེན་པོར་དབང་བསྐུར་བའི་སློབ་དཔོན་ཉིད་ལ་འོས་པ་ཡིན་གྱི། རིགས་པའི་དབང་བསྐུར་བ་ནི་མ་ཡིན་ནོ། །
[128a.7]ཡན་ལག་བཞིའི་བསམ་གཏན་ལ་སྩོགས་པའི་སྦྱོར་བ་གང་རྒྱུད་གཞན་ལས་བཤད་པའི་ཆོ་ག་མ་ཚང་བ་ལ་སྩོགས་པའི་ཉེས་པ་དང་འགལ་བར་འགྱུར་བ་ཡིན་ནོ། །ལྷ་རྣམས་ཀྱང་ཤིན་ཏུ་ཆི་མ་ཞིང་ཐུགས་མཉེས་པར་འགྱུར་བ་ཡིན་ནོ། །ཇི་ལྟར་བྱས་པའི་བཟླས་བརྗོད་དང་
[128b]
[128b.1]བསྲུང་བ་དང་། དགོས་པའི་སྦྱོར་བ་ནི་ཤིན་ཏུ་མྱུར་དུ་གྲུབ་པའི་ཕྱིར་སྒྲུབ་པ་པོས་རྒྱུད་གཞན་དག་ལས་བཤད་པ་དེ་ཡང་བྱའོ། །དེ་ལས་ཀྱང་ཤིན་ཏུ་མྱུར་དུ་གྲུབ་པར་འདོད་པར་བྱ་སྟེ། དེ་བས་ན་འདི་དང་ཆོ་ག་གཞན་བསྒྲེ་བར་བྱའོ། །རང་གི་ལྷའི་གནས་ཀྱི་ཆོ་གའི་སྦྱོར་བ་
[128b.2]ལས་རང་གི་དཀྱིལ་འཁོར་གྱི་གནས་ཀྱི་བྱ་བ་ལ་རབ་ཏུ་སྦྱང་བར་བྱའོ། །གང་གིས་ཁ་དོག་གང་བཤད་པ། དེ་ཡིད་ཀྱི་དཀྱིལ་འཁོར་དུ་འགྱུར་ཏེ། ཆོ་གའི་སྦྱོར་བ་འདི་ཡིས་ནི། །དངོས་གྲུབ་མྱུར་དུ་ཐོབ་པར་འགྱུར། །འདི་ནི་དངོས་གྲུབ་རྣམ་གསུམ་དབྱེ་ཤེས་ནས། །རྟག་
[128b.3]ཏུ་ཞི་ལ་སྩོགས་པའི་ལས་གསུམ་གྱི། །ཁ་དོག་དཀྱིལ་འཁོར་དག་ནི་སོ་སོ་ཡི། །དབྱེ་བ་རྣམ་བཞི་ཆོ་ག་བཞིན་དུ་བྱ། །དཀར་པོ་སེར་པོ་དེ་བཞིན་དམར་དང་གཞན། །ཞི་ལ་སྩོགས་པའི་དབྱེ་བར་རྟག་ཏུ་བཤད། །ཟླུམ་པོ་དང་ནི་གྲུ་བཞིར་བཅས་པ་དང་། །གྲུ་
[128b.4]གསུམ་དེ་བཞིན་པདྨའི་དབྱིབས་ཅན་ཡིན། །ཞི་བའི་སྦྱོར་བས་ཁ་ནི་བྱང་དུ་བལྟ། །རྟག་ཏུ་ཞི་ཞིང་པདྨའི་འདུག་སྟབས་བྱ། །ཤར་དུ་ཁ་བལྟས་བཀྲ་ཤིས་སྟབས་ཀྱིས་འདུག །དགའ་བཅས་སེམས་ཀྱིས་རྒྱས་པ་བྱ་བ་ཡིན། །ནུབ་ཏུ་ཁ་བལྟས་བཟང་པོའི་སྟབས་ཀྱིས་
[128b.5]འདུག །ཁྲོ་བོ་དགའ་བཅས་སེམས་དང་དབང་དུ་བྱ། །ལྷོ་ཕྱོགས་ཁ་བལྟས་སྟན་ནི་མེད་པའམ། །གཅིག་པུས་ཁྲོས་པའི་ཡིད་ཀྱིས་མངོན་སྤྱོད་བྱ། །རང་ལྷའི་ཁ་དོག་ལ་སྩོགས་ཆོ་གའི་རིམ། །དཀར་པོ་ལ་སྩོགས་ཟི་ལ་རྟག་ཏུ་སྦྱར། །དྲི་སྩོགས་ལས་དང་
[128b.6]རྗེས་མཐུན་ཆོ་ག་བཞིན། །ཁ་དོག་ལ་སྩོགས་དབྱེ་བས་ཇི་བཞིན་སྦྱར། །ཞི་དང་སྟོབས་བསྐྱེད་ལུས་ནི་བརྟན་པ་དང་། །བསྐྲད་དང་དགར་དང་གསད་པར་བྱ་བ་ལའང་། །སྔགས་ཀྱང་ཨོཾ་དང་ཕྱག་འཚལ་སྦྱོར་བར་ལྡན། །ཧཱུཾ་དང་ཕཊ་དག་མངོན་སྤྱོད་བྱ་བ་ལ། །
[128b.7]ཨོཾ་དང་སྭཱ་ཧཱ་ཞེས་པས་ཞི་བ་བྱ། །ཐོག་མ་ཨོཾ་དང་བཅས་པ་རྒྱས་པ་ལ། །ཧཱུཾ་དང་ཕཊ་གཉིས་དག་གི་སྦྱོར་བ་ལས། །བར་དུ་མིང་བཅུག་བསྐུལ་པ་བྱ་བ་ཡིན། །དེ་ལྟར་གསང་སྔགས་ཀྱི་དབྱེ་བས་ཞི་བ་དང་། རྒྱས་པ་དང་། མངོན་སྤྱོད་ལ་སྩོགས་པའི་ལས་ཀྱི་དབྱེ་
[129a]
[129a.1]བས་གསུངས་པ་ཡིན་པར་ཤེས་པར་བྱའོ། །བཟླས་བརྗོད་ཀྱི་ཆོ་ག་བསྟན་པ་སྟེ་ལེའུ་བཞི་པའོ།། །།དེ་ལྟར་ཅི་རིགས་པ་དང་ཅི་འདོད་པས་བཟླས་བརྗོད་ཀྱི་ཆོ་གའི་རྗེས་སུ་སྤྱད་པ་སྒྲུབ་པ་ཉིད་ལས་སྔ་མ་བཞིན་དུ་བདག་ལས་ཀྱི་རྡོ་རྗེ་སེམས་དཔར་
[129a.2]བྱས་ནས། བཅོམ་ལྡན་འདས་ཡོན་ཏན་མཐའ་ཡས་པ་མངའ་བ་དང་། སེམས་ཅན་མ་ལུས་པ་བསྐྱབ་པ་མཛད་པའི་བྱང་ཆུབ་སེམས་དཔའ་རྣམས་བསམས་ལ་ཅི་འབྱོར་བའི་མཆོད་པ་བྱའོ། །དེ་ནས་ཐལ་མོ་སྦྱར་བ་དང་བཅས་པས་སྔ་མ་བཞིན་དུའམ། དེ་ལས་གཞན་
[129a.3]པའི་ཡང་དག་པའི་ཡོན་ཏན་ཡོངས་སུ་སྒྲོགས་པ་ལས་འབྱུང་བའི་བསྟོད་པས་བསྟོད་ཅིང་མཆོད་པས་དེ་རྣམས་ཀྱི་ཡོན་ཏན་ཡོངས་སུ་བསྒྲག་པར་བྱའོ། །དེ་ནས་ཇི་ལྟར་བྱས་པའི་དགེ་བའི་རྩ་བ་རྣམས་ཡོངས་སུ་བསྔོ་བར་བྱའོ། །དེའི་སྦྱོར་བ་ཡང་འདི་ཡིན་ཏེ། 
[129a.4]འདི་ལྟར་སངས་རྒྱས་བཅོམ་ལྡན་འདས་རྣམས་ཀྱིས་བླ་ན་མེད་པའི་ཡོངས་སུ་བསྔོ་བ་མཁྱེན་ཅིང་ཐུགས་སུ་ཆུད་པ་དེ་བཞིན་དུ། བདག་གི་བསོད་ནམས་མ་ལུས་པས་སེམས་ཅན་གྱི་ཁམས་ལ་ལུས་པ་འཁོར་བའི་རྒྱ་མཚོ་ལས་བསྒྲལ་པར་བགྱི་ཞིང་། །དེ་བཞིན་
[129a.5]གཤེགས་པ་ཉིད་དང་། གཞན་གྱི་ཕུན་སུམ་ཚོགས་པ་བླ་ན་མེད་པའི་གནས་ཆེན་པོ་ལ་རབ་ཏུ་གཞག་པར་བྱའོ། །ཇི་སྲིད་འགྲོ་བ་མ་ལུས་པའི་དོན་བྱེད་པའི་སངས་རྒྱས་ཉིད་ལ་ཡང་དག་པར་འགྲུབ་པར་མ་གྱུར་པ་དེ་སྲིད་ཀྱི་བར་དུ། །ཚེ་རབས་དེ་དང་དེ་དག་ཏུ་ཐམས་ཅད་མཁྱེན་པ་
[129a.6]ཉིད་ཐོབ་པར་བྱ་བའི་ཕྱིར། བསོད་ནམས་དང་ཡེ་ཤེས་ཀྱི་ཚོགས་ལས་གཞན་མི་བྱེད་པར་རྒྱུན་དུ་བདེ་བ་དང་ཡིད་བདེ་བའི་རྗེས་སུ་འགྲོ་བས་དེ་བདག་གིས་ཡོངས་སུ་རྫོགས་པར་བགྱིའོ། །དེ་བསྒྲུབ་པ་དང་རྗེས་སུ་མཐུན་པ་ཉིད་ཀྱི་དངོས་པོ་དང་ཕྱི་ནང་གི་འབྱོར་བ་
[129a.7]རྣམས་ཀྱང་ཁ་ན་མ་ཐོ་བ་མེད་ཅིང་ཡོན་ཏན་རིན་པོ་ཆེ་སྣ་ཚོགས་ཀྱིས་རྣམ་པར་བརྒྱན་པ་དང་། མདོན་པར་འདོད་པའི་ཕུན་སུམ་ཚོགས་པ་ཐམས་ཅད་རྒྱུན་མི་ཆད་པར་རྣམ་པར་འཕེལ་བར་གྱུར་ཅིག །དེ་ལྟ་བུའི་སྨོན་ལམ་མདོར་བསྡུས་པ་ཡིན་ཏེ། རྒྱ་ཆེར་
[129b]
[129b.1]ནི་བྱང་ཆུབ་སེམས་དཔའ་ཆེན་པོ་ཀུན་ཏུ་བཟང་པོའི་སྨོན་ལམ་མམ། ཐེག་པ་ཆེན་པོའི་མདོ་སྡེ་ལས་གསུངས་པའི་སྨོན་ལམ་གཞན་དག་ལ་ཉིན་དང་མཚན་དུ་བཟླ་བར་བྱའོ། །ཡང་ན་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་ཇི་ལྟར་མཁྱེན་པ་དེ་བཞིན་
[129b.2]དུ་བདག་ཀྱང་སྨོན་ལམ་འདེབས་པར་བྱའོ་ཞེས་སྨོན་པར་བྱའོ། །དེ་ནས་ཨརྒྷ་བླངས་ལ་སྤྱི་བོར་ཐལ་མོས་སྦྱར་བ་བཞག་སྟེ། སངས་རྒྱས་དང་བྱང་ཆུབ་སེམས་དཔའ་རྣམས་ལ་ཡང་དག་པའི་ཡོན་ཏན་ལས་བྱུང་བའི་ཕྱག་འཚལ་བར་བྱ་སྟེ། ཉེས་པ་ཐམས་
[129b.3]ཅད་བྲལ་བ་གང་། །ཡོན་ཏན་ཐམས་ཅད་ཀྱིས་བརྒྱན་ཅིང་། །གཅིག་ཏུ་འགྲོ་བའི་དོན་མཛད་པ། །སྲས་བཅས་མགོན་ལ་ཕྱག་འཚལ་ལོ། །དེའི་འོག་ཏུ་འདི་སྐད་ཅེས་གསོལ་བ་གདབ་པར་བྱ་སྟེ། མགོན་དང་བྱང་ཆུབ་སེམས་དཔའ་རྣམས། ཐུགས་རྗེ་
[129b.4]ཅན་གྱིས་བདག་བྱིན་བརླབས། །ཐེག་པ་ཆེ་ལས་མི་ཉམས་ཤིང་། །ཁྱད་པར་དུ་ཡང་འགྲོ་བ་དང་། །སླར་ཡང་བདག་ལ་ཕན་མཛད་པ། །རྗེས་སུ་གཟུང་བར་དགོངས་ནས་ནི། །མགོན་པོ་རིག་དང་སྔགས་བཅས་པར། །ཅི་བདེ་བར་ནི་གཤེགས་
[129b.5]སུ་གསོལ། །ཡང་དམ་ཚིག་གི་ཕྱག་རྒྱ་སྤྱི་བོར་བཅིངས་ལ། གྱེན་དུ་བསྟོད་པ་དང་བཅས་པར་དགྲོལ་བར་བྱའོ། །དེ་ལྟར་ན་སྔར་བཤད་པའི་དམ་ཚིག་གི་དབང་གིས་བཞུགས་པ་ཐམས་ཅད་ཤིན་ཏུ་སྦྱངས་པ་བྱས་པར་འགྱུར་རོ། །ཇི་ལྟར་རྣམ་པར་
[129b.6]གཞག་པའི་བསྲུང་བའི་ཕྱག་རྒྱ་རྣམས་ཀྱང་ཡིད་ཀྱིས་དགྲོལ་བར་བྱའོ། །དེ་ནས་ཆོས་ཀྱི་དབྱིངས་ཀྱི་ཕྱག་རྒྱས་བདག་ཉིད་དེའི་ངོ་བོ་ཉིད་ཡིན་པར་བྱིན་གྱིས་བརླབས་ལ། བྱང་ཆུབ་སེམས་དང་ལྡན་པའི་ཕན་པའི་བློས། རྡོ་རྗེ་སེམས་དཔའི་ངོ་བོ་ཉིད་དུ་
[129b.7]དེའི་སྔགས་དང་ཕྱག་རྒྱས་བྱིན་གྱིས་བརླབ་པར་བྱའོ། །ཡང་ན་བཟླས་བརྗོད་ཀྱི་མཐར་ཕྱག་རྒྱ་གསུམ་དང་བྱིན་གྱིས་བརླབ་པ་ཉིད་ཀྱི་བཟླས་བརྗོད་ཉེ་བར་བསྡུ་བའི་ཆོ་ག་འདི་ཐམས་ཅད་ཡོངས་སུ་རྫོགས་པར་འགྱུར་བས་དེ་འབའ་ཞིག་བྱའོ། །སྤྱི་བོར་ཡང་སྔ་
[130a]
[130a.1]མ་བཞིན་དུ་ཆོས་ཀྱི་དབྱིངས་ཀྱི་ཡི་གེ་རྣམ་པར་དགོད་པ་དང་རྡོ་རྗེ་གོ་ཆ་བ་གོ་པར་བྱའོ། །དེ་ལྟར་སྦྱོར་བ་བྱས་པས་རྡོ་རྗེ་སེམས་དཔའ་ཉིད་ལས་གང་དུ་ཡང་ཉམས་པ་མེད་པར་འགྱུར་རོ། །དེ་ལྟ་བུ་དང་ལྡན་པ་གང་ཡིན་པ་དེ་དག་ནི། གང་ཞིག་འདི་མཐོང་བ་དང་རེག་པ་དང་དེ་དང་ལྷན་
[130a.2]ཅིག་སྨྲ་བ་དེ་ཐམས་ཅད་རྫོགས་པའི་བྱང་ཆུབ་ཏུ་ངེས་པར་འགྱུར་བ་ལ་སྩོགས་པའི་ཡོན་ཏན་དང་ལྡན་པར་འགྱུར་བ་ཡིན་ནོ་ཞེས་བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་མཛད་ཀྱིས་གསུངས་སོ། །དེ་ནས་དགེ་བའི་ཙ་བ་ཁྱད་པར་ཅན་གྱི་བྱ་བ་འདོད་པའི་སེམས་ཀྱིས་ལངས་ལ་ཤིན་
[130a.3]ཏུ་དབེན་པའི་ས་ཕྱོགས་སུ་མེ་ཏོག་གི་ཆལ་པ་བཀྲམ་པར་བདག་ཉིད་འཇིག་རྟེན་དབང་ཕྱུག་གི་ངོ་བོ་ཉིད་དུ་དེའི་ཡི་གེའམ། དེའི་ཕྱག་རྒྱས་བྱིན་གྱིས་བརླབས་པའམ། སྔ་མ་བཞིན་དུ་དེ་བཞིན་གཤེགས་པར་བྱིན་གྱིས་བརླབ་པ་བྱས་ནས་བྱང་ཆུབ་སེམས་དཔའི་སྤྱོད་པ་ཟབ་ཅིང་རྒྱ་ཆེན་པོ་ལ་
[130a.4]འཇུག་པར་བྱེད་པའི་མདོ་སྡེ་རྣམས་ཆོས་ཀྱི་སྦྱིན་པ་བྱ་བ་ལ་དགའ་བའི་བསམ་པས་ཉན་པ་པོ་རྣམས་སྤྱན་དྲངས་ལ་བཀླག་པར་བྱའོ། །དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་གཟུགས་ཅན་ནི་འཇིག་རྟེན་དབང་ཕྱུག་ཡིན་ནོ་ཞེས་དོན་དམ་པའི་ཚུལ་དག་ལས་གསུངས་པ་དང་། གང་གི་
[130a.5]ཕྱིར་བཅོམ་ལྡན་འདས་དེ་བཞིན་གཤེགས་པ་ཡང་ཆོས་ཐམས་ཅད་ཀྱི་དབང་ཕྱུག་ཡིན་པས་དེ་གཉིས་གང་ཡང་རུང་བའི་ངོ་བོ་ཉིད་དུ་བྱིན་གྱིས་བརླབས་པ་ནི་ཆོས་ཀྱི་སྦྱིན་པ་བྱེད་པའི་དུས་སུ་བྱ་བ་ཡིན་པར་ཤེས་པར་བྱའོ། །དེ་ལ་འདི་ནི་འཇིག་རྟེན་དབང་ཕྱུག་གི་ཡི་གེ་ཡིན་ཏེ། ན་མཿ་ས་མནྟ་བུདྡྷཱ་ནཱཾ། ས། 
[130a.6]འདིའི་སྒྲའི་དེ་ཁོ་ན་ཉིད་ནི་ཆོས་ཐམས་ཅད་འདུ་བ་དང་དམིགས་སུ་མེད་པའོ་ཞེས་མངོན་པར་སྒྲ་སྒྲོགས་པའོ་ཞེས་བསམ་པར་བྱའོ། །འདིའི་ཕྱག་རྒྱ་ནི་ལག་པ་གཉིས་གཅིག་ཏུ་སྦྱར་ཏེ། དྲིལ་བུ་ལྟ་བུར་བྱས་ནས་བརྐྱང་ལ་མཐེ་བོང་གཉིས་དང་མཐེ་ཆུང་གཉིས་གཅིག་ཏུ་སྦྱར་བ་ནི་པདྨའི་ཕྱག་
[130a.7]རྒྱའོ། །འདིའི་སྔགས་ནི། ན་མཿ་ས་མནྟ་བུདྡྷཱ་ནཱཾ། སརྦ་ཏ་ཐཱ་ག་ཏ་ཨཱ་བ་ལོ་ཀི་ཏ་ཀཱ་རུ་ཎྱཱ་ཡར་ར་ར་ཧཱུཾ་ཛཿ་སྭཱ་ཧཱ། ཇི་སྐད་བཤད་པའི་ཡི་གེ་དང་ཕྱག་རྒྱ་འདི་དང་སྦྱར་བར་བྱའོ། །སྤྱི་བོར་ཆོས་ཀྱི་དབྱིངས་ཀྱི་ཡི་གེའི་སྙིང་པོ་དགོད་པར་བྱས་ལ། དམ་པའི་ཆོས་ཀྱང་ཅི་ནུས་པར་བཀླགས་
[130b]
[130b.1]ནས་གཞན་ཡང་མཆོད་རྟེན་གྱི་ལས་དང་དཀྱིལ་འཁོར་གྱི་ལས་ལ་སྩོགས་པ་བྱས་ཟིན་པ་དང་། དེ་ནས་ལངས་ལ་བྱ་བ་ཅུང་ཟད་གང་ཅི་ཡང་རུང་བ་རྫོགས་པར་བྱས་ནས། སློང་བས་བསླང་སྟེ་ཐོབ་པའམ་སྦྱིན་བདག་གམ། དགེ་འདུན་ལས་ཇི་ལྟ་བ་བཞིན་མཉེས་པའི་ཁ་ཟས་ཉ་དང་ཤ་དང་སྒོག་
[130b.2]པ་དང་། རི་སྒོག་དང་། སྒོག་བཙོང་དང་། ལ་ཕུག་དང་། ལྷ་ལ་སྩོགས་པ་ལ་ཕུལ་བའི་ཟས་དང་། དེ་བཞིན་གཤེགས་པ་ལ་ཕུལ་བའི་ལྷ་བཤོས་དང་། གང་གཞན་དག་ཀྱང་ལྷག་མར་གྱུར་པ་དང་། རྙིངས་པ་དང་། ཁ་དྲི་མི་ཞིམ་པའི་རྒྱུར་གྱུར་པ་ཆང་ལ་སྩོགས་པའི་བཟའ་བ་དང་
[130b.3]བཏུང་བའི་བྱ་བ་སྤངས་ལ། རང་གི་ལྷ་ལ་ཟས་ཀྱི་ཕུད་ཅི་རིགས་པར་སྔོན་དུ་ཕུལ་ལ་འབྱོར་བ་ཅི་ཡོད་པ་ལས་གློ་བུར་དུ་ལྷགས་པ་རྣམས་ལ་ཅི་རིགས་པར་བགོ་བཤའ་བྱ་སྟེ། ཤིང་རྟའི་མིག་བསྐུ་བ་དང་འདྲ་བར་ཕན་ཚུན་རྒྱུ་རྐྱེན་ལས་བྱུང་བའི་རང་གི་ལུས་གནས་པར་བྱ་བའི་ཕྱིར། དགའ་བའི་
[130b.4]སེམས་དང་ཆོས་ཀྱི་དབྱིངས་ཀྱི་ཡི་གེས་ཡང་དག་པར་སྦྱངས་ལ། བདག་ཉིད་ལས་ཀྱི་རྡོ་རྗེ་སེམས་དཔར་བྱིན་གྱིས་བརླབས་ནས་ཟས་ལ་སྤྱད་པར་བྱའོ། །ན་མཿ་ས་མནྟ་བུདྡྷཱ་ནཱཾ། ཨོཾ་བི་སྭཱ་ཧཱ། འཕགས་པ་རྡོ་རྗེ་འཛིན་པའིའོ། །སྟོབས་སྦྱིན་པའི་རིག་པ་ལན་བརྒྱད་མངོན་པར་བཟླ་བར་བྱའོ། །
[130b.5]ན་མཿ་ས་མནྟ་བུདྡྷཱ་ནཱཾ། བོ་དྷི་ས་ཏྭཱ་ནཱཾ། ཨོཾ་བ་ལིནྔ་ཏེ་ཛོ་མཱ་ལི་ནི་སྭཱ་ཧཱ། དེ་ནས་སྔ་མ་བཞིན་དུ་རང་གི་ལྷག་པའི་ལྷའི་སྦྱོར་བས་གནས་ལ། ཟས་ཀྱི་བྱ་བ་རྫོགས་པ་དང་། ལྷག་མའི་ཆང་ཟན་དང་ལྷུང་བཟེད་ཀྱི་ལྷག་མ་རྣམས་དེ་དོན་དུ་གཉེར་བ་རྣམས་ལ་བྱིན་ལ་ལྡང་བར་བྱའོ། །ཁ་ཟས་ཀྱི་ལྷག་མའི་ཆང་ཟན་
[130b.6]པ་ཡང་ལས་ཐམས་ཅད་པའི་སྙིང་པོའི་དོན་ཡོད་པའི་གཏུམ་པོས་མངོན་པར་བསྔགས་པའི་འཕགས་པ་མི་གཡོ་བ་ལ་དབུལ་བར་བྱ་སྟེ། དེ་ལྟར་བྱས་པས་ཡོངས་སུ་མཉེས་ཤིང་རྗེས་སུ་འབྲང་བར་བྱའོ། །ན་མཿ་ས་མནྟ་བུདྡྷཱ་ནཱཾ། ཏྲ་ཊ་ཨ་མོ་གྷ་ཙཎྜ་མ་ཧཱ་རོ་ཥ་ཎ་སྤོ་ཊ་ཡ་ཧཱུཾ་ཏྲ་མ་ཡ་ཏྲ་ཊ་ཧཾ་མཾ། དེ་ནས་
[130b.7]བྲས་ལ་སྤྱད་ཟིན་པ་དང་། ཅུང་ཟད་ངལ་བསོ་སྟེ། དེ་བཞིན་གཤེགས་པ་ཐམས་ཅད་ལ་ཕྱག་བྱ་བ་ལ་སྩོགས་པ་དང་། སྡིག་པ་བཤགས་པ་ལ་སྩོགས་པ་སེམས་རྣམ་པར་དག་པར་བྱེད་པའི་རྒྱུ་རྣམས་ཀྱང་དེ་ལེགས་པར་བྱས་ནས། ཟབ་ཅིང་རྒྱ་ཆེ་བའི་ཆོས་ཀྱི་ཀུན་དགའ་ར་བར་གནས་པར་
[131a]
[131a.1]བྱའོ། །དེ་ནས་ཕྱི་དྲོའི་དུས་སུ་སྔ་མ་བཞིན་དུ་བཟླས་བརྗོད་བྱས་ལ། མཚན་སྟོད་སྨད་ལ་ནི་ཐེག་པ་ཆེན་པོ་སེམས་པ་ལ་སྩོགས་པ་དང་མངོན་པར་ལྡན་པ་ཉིད་དུ་བྱའོ། །དེའི་བར་གྱི་དུས་ལ་ནི་ལས་ཀྱི་རྡོ་རྗེ་རྡོ་རྗེ་ཆེན་པོའི་གོ་བགོས་པར་འགྱུར་བར་བྱས་ལ། ཁྲི་མེད་པའི་མལ་དུ་སངས་རྒྱས་དང་
[131a.2]བྱང་ཆུབ་སེམས་དཔའ་ཐམས་ཅད་ལ་ཡན་ལག་ཐམས་ཅད་བཏུད་པས་ཕྱག་བྱས་ལ། སེམས་ཅན་ཐམས་ཅད་ལ་ཕན་པར་བྱ་བའི་ཕྱིར། ཡང་དག་པར་རྫོགས་པའི་བྱང་ཆུབ་ཆེན་པོར་སྨོན་པ་མངོན་སུམ་དུ་བྱས་ཏེ། རང་གི་ལུས་དེ་བཞིན་གཤེགས་པའི་གཞིར་གྱུར་པའི་འོས་སུ་བྱ་བའི་ཕྱིར་ཁམས་མཉམ་
[131a.3]པ་ཉིད་དུ་བསྒྲུབ་པར་བྱའོ་ཞེས་ཡིད་ལ་བྱས་ལ་ཉལ་བར་བྱའི། གཉིད་ཀྱི་བདེ་བ་ལ་ཆགས་པར་བྱ་བའི་ཕྱིར་མ་ཡིན་ཏེ། དེ་ལྟ་བུས་དང་པོར་གློ་གཡས་པ་ཕབ་ནས་ཉལ་བར་བྱ་སྟེ། ཕྱིས་ནི་ཅི་བདེ་བར་བྱའོ། །ཉལ་ནས་ཀྱང་མྱུར་དུ་སད་པར་བྱ་བའི་ཕྱིར་སྣང་བའི་འདུ་ཤེས་ཡིད་ལ་བྱ་བ་ལ་སྔོན་དུ་འགྲོ་
[131a.4]པའི་ཡིད་དུ་བྱའོ། །དེ་ནས་ཕྱི་དེ་ཉིན་གསང་སྔགས་ཀྱི་སྒོའི་བྱང་ཆུབ་སེམས་དཔའི་སྤྱང་པ་སྤྱོད་པའི་བྱང་ཆུབ་སེམས་དཔས་སྤྱོད་པ་དེ་ཉིད་ཀྱི་ཆོ་གའི་རྒྱུན་མི་འཆད་པས་གསང་སྔགས་བརྙེས་པར་བྱ་བ་དང་རབ་ཏུ་ལྡན་པ་ཡིན་པར་ཤེས་པར་བྱའོ། །གྲངས་དང་དུས་དང་མཚན་མ་ལ་སྩོགས་པ་ཇི་ལྟར་
[131a.5]སྔོན་དུ་སྤྱད་པའི་ཁྱད་པར་རྣམས་པ་ཆོ་ག་ཇི་བཞིན་གསུངས་པ་བཞིན་དུ་མ་ལུས་པར་རྫོགས་པར་བྱ་བར་བདག་གིས་མི་ནུས་སོ་ཞེས་སྒྱིད་ཞན་ཅིང་འཁུམ་པར་མི་བྱའི། སྟོབས་ཅི་ཡོད་པས་མངོན་པར་བརྩོན་པར་བྱ་སྟེ། ཆོ་ག་བླ་ན་མེད་པ་འདི་ནི་དོན་ཡོད་པ་ཡིན་པས་སེམས་ཅན་ལ་ཕན་པའི་སེམས་དང་ཇི་
[131a.6]ལྟ་བ་བཞིན་དུ་སངས་རྒྱས་དང་བྱང་ཆུབ་སེམས་དཔའ་རྣམས་ཅི་ནས་ཀྱང་མཉེས་པར་བྱས་ནས་ཤིན་ཏུ་ཕུལ་དུ་བྱུང་བའི་བདེ་བའི་རྒྱུར་འགྱུར་བ་ཉིད་ཡིན་པར་ཁོང་དུ་ཆུད་པར་བྱའོ། །གཉིས་པོ་འདི་ནི་ཡོངས་སུ་སྤང་བར་མི་བྱ་སྟེ། སངས་རྒྱས་དང་བྱང་ཆུབ་སེམས་དཔའ་རྣམས་ལ་བདག་པོར་ལྟ་ཞིང་
[131a.7]ཉེ་བར་ཞི་བའི་སེམས་དང་། འགྲོ་བ་མ་ལུས་པ་ཡོངས་སུ་བསྐྱབ་པར་བྱ་བའི་ཕྱིར། ཡང་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་པ་ཉིད་དུ་རྒྱུན་དུ་ལྡན་པས་ངེས་པར་རྗེས་སུ་མཐུན་པའི་དངོས་གྲུབ་ཐོབ་པར་འགྱུར་བར་ཤེས་པར་བྱའོ། །ཆོ་ག་འདི་ལ་ནི་ནང་གི་བདག་ཉིད་ཀྱི་གཙང་
[131b]
[131b.1]སྦྲ་གཙོ་བོར་གྱུར་པ་ཡིན་པས་ཕྱིའི་གཙང་སྦྲ་ལ་མངོན་པར་ཞེན་པར་མི་བྱའོ། །བཟའ་བ་མ་ཡིན་པ་ཟོས་པ་དང་། ཕྱག་དར་དང་ལྷག་མ་དང་འདྲིས་པ་ལ་སྩོགས་པའི་རྟོག་པ་ཡང་མི་བྱའོ། །ལུས་བདེ་བར་གནས་པར་བྱ་བའི་ཕྱིར་ཕྱི་རོལ་གྱི་ཁྲུས་དང་གཙང་སྦྲ་ལ་སྩོགས་པའི་རིམ་པ་ཅི་རིགས་པར་རྗེས་སུ་སྤྱད་
[131b.2]པར་བྱའོ། །ཁྲུས་ཀྱི་ཆོ་ག་ཆུ་བོ་སྩོགས་པར་བྱེད། །ཕྱག་རྒྱ་སྔགས་ཀྱི་གོ་རིམས་ལྡན་པར་བྱ། །དང་པོར་དམ་ཚིག་ཅེས་བྱའི་ཕྱག་རྒྱ་དང་། །ཕྱག་རྒྱ་གསུམ་པོ་སྔགས་བཅས་གང་ཡིན་ཅིང་། །ར་ཡི་སྦྱོར་བས་ཆུ་ཡི་གནས་སྦྱང་ཞིང་། །མི་གཡོ་མགོན་དང་འཇིག་རྟེན་གསུམ་འདུལ་བའི། །དེའི་སྔགས་ཕྱག་རྒྱས་
[131b.3]ཕྱོགས་སྩོགས་བཅིངས་པ་ནི། །དེ་ཉིད་རང་བཞིན་བསྒོམ་པའི་སྔགས་པས་བྱ། །ལན་གསུམ་བཟླས་པའི་ས་དང་ཁྲུས་བྱས་པས། །རྟག་ཏུ་རྗེས་འཇུག་སེམས་ནི་ཡིད་ལ་བྱ། །ཡང་ན་མི་གཡོའི་སྔགས་རྒྱལ་རྗེས་དྲན་ལ། །མཁས་པས་མི་སྨྲ་བར་ནི་ཁྲུས་བྱས་ཏེ། །ན་མཿས་མནྟ་བུདྡྷཱ་ནཱཾ་རཾ། ཆོས་ཀྱི་དབྱིངས་ཀྱི་
[131b.4]ཡི་གེའོ། །ཕྱག་རྒྱ་ནི་རལ་གྲི་ཉིད་དོ། །ན་མཿས་མནྟ་བུདྡྷཱ་ནཱཾ་ཧཾ། འཕགས་པ་མི་གཡོ་མགོན་གྱི་སྟེ་ཕྱག་རྒྱ་ནི་སྔར་བཤད་པ་ཉིད་དོ། །ན་མཿས་མནྟ་བཛྲཱ་ཎཱཾ། ཧཾ། ཁམས་གསུམ་རྣམ་པར་རྒྱལ་པའིའོ། །འདིའི་སྒྲའི་དེ་ཁོ་ན་ཉིད་ནི་བཤད་མ་ཐག་པ་ཉིད་ཤེས་པར་བྱའོ། །འདིའི་ཕྱག་རྒྱ་སྔར་བཤད་པའི་རྡོ་རྗེ་
[131b.5]རྩེ་ལྔ་པའོ། །འདིའི་སྔགས་ནི། ན་མཿས་མནྟ་བཛྲཱ་ཎཱཾ། ཧ་ཧ་ཧ། བི་ས་མ་ཡེ་སརྦ་ཏ་ཐཱ་ག་ཏ་པི་ཥ་ཡ་སམྦྷ་བ་ཏྲཻ་ལོ་ཀྱ་བི་ཛཱ་ཡ་སྭཱ་ཧཱ། ཁྲུས་བྱས་ཉེ་རེག་བྱས་ནས་སླར་ཡང་དམ་ཚིག་སྩོགས། །རྒྱ་བཅིངས་སྔགས་ཀྱི་སྦྱོར་བས་མགོ་ལ་སྩོགས་པར་གཞག །སངས་རྒྱས་སྲས་དང་དགེ་འདུན་མ་ལུས་མཐར་
[131b.6]ཐུག་པ། །བསམས་ལ་ཆུ་ཡི་སྦྱོར་བ་གསུམ་ནི་དབུལ་བར་བྱ། །འགྲོ་ལ་ཕན་པའི་སྔགས་པ་མཆོག་གཞོལ་སངས་རྒྱས་དང་། །བྱང་ཆུབ་སྲས་རྣམས་རྣམ་དག་ཡིད་ཀྱིས་ཕྱག་བྱས་ལ། །འདོད་ཆགས་ལ་སྩོགས་རྟོག་དང་བྲལ་བའི་ཡིད་ཀྱིས་ནི། །དུལ་བར་ལྡན་པས་གནས་དེ་ཉིད་དུ་འགྲོ་བར་བྱ། །གནས་
[131b.7]དེ་ཉིད་དུ་བརྗོད་པ་ཇི་བཞིན་རབ་བྱ་ཞིང་། །སྔར་བཤད་ཆོ་ག་དེ་ཡིས་སེམས་ནི་འདུལ་བར་བྱ། །ལྐོག་མ་བྲང་དང་ལྟེ་བ་རྐེད་པ་ཙམ་བསྟེན་པ། །མཆོག་དང་འབྲིང་དང་ཐ་མའི་གནས་ནི་ཐོབ་པར་འགྱུར། །གང་ཚེ་དེ་ལྟའི་ཆོ་གས་རབ་ཏུ་ཞུགས་གྱུར་པ། །སྡིག་པའི་ཚོགས་རྣམས་རྣམ་པར་འཇིག་པར་བྱས་
[132a]
[132a.1]ནས་ནི། །ཐམས་ཅད་མཁྱེན་ཉིད་གནས་ཐོབ་ཚོགས་ཀྱི་ལེགས་བསགས་ཕྱིར། །བགེགས་རྣམས་ངེས་བཅོམ་སྔགས་ཀྱི་དངོས་གྲུབ་མྱུར་དུ་འཐོབ། །དེ་ནས་འཇིག་རྟེན་པའི་སྒྲུབ་པ་རྒྱུད་གཞན་ལས་བསྟན་པ་ཡང་དག་པར་བླངས་ལ། སྒྲུབ་པའི་ཆོ་ག་ཇི་ལྟ་བ་བཞིན་དུ་ཉེ་
[132a.2]བར་བཟུང་ནས་དེ་བརྩམ་པར་བྱའོ། །འཇིག་རྟེན་པ་ཉིད་ནི་འདིར་མཚན་མ་དང་བཅས་པའི་ཆོ་ག་སྟེ། གང་མཚན་མ་དང་བཅས་པ་དེ་ནི་འཇིག་རྟེན་པའོ་ཞེས་རྒྱུད་གཞན་ལས་གསུངས་པའི་ཕྱིར་རོ། །འདི་ནི་འདིར་གཙོ་ཆེར་མཚན་མ་ཅན་གྱི་ཆོས་ལ་ལྷག་པར་མོས་པའི་འགྲོ་བ་ལ་ལྟོས་ནས་
[132a.3]གསུངས་པ་ཡིན་ནོ། །གང་ཡང་ཏིང་ངེ་འཛིན་འདིར་གཏོགས་པའི་ཁྱད་པར་དེ་རྣམས་ལ་ནི། དེ་ལ་ལྷག་པར་མོས་པའི་ཡིད་ལ་བྱེད་པ་བསྒོམ་པ་སྔོན་དུ་འགྲོ་བའི་སྔོན་དུ་བསྙེན་པའི་ཆོ་ག་དང་། སྒྲུབ་པའི་ཆོ་ག་ནི་དངོས་གྲུབ་ཀྱི་ལེའུ་དང་། འཇིག་རྟེན་ལས་འདས་པའི་ལེའུ་ལས་ཅི་རིགས་པར་གསུངས་པ་
[132a.4]ཡིན་པར་ཤེས་པར་བྱའོ། །དེ་ལས་ཀྱང་དེ་ཁོ་ན་ཉིད་ལ་ལྷག་པར་མོས་པའི་ཡིད་ལ་བྱེད་པས་ཀྱང་། བཟླས་བརྗོད་ཀྱི་བྱ་བའི་ཡན་ལག་མི་དམིགས་པའི་ཕྱིར་འཇིག་རྟེན་ལས་འདས་པའི་ཡིན་པར་འདོད་དེ། དེའི་ཉེ་བར་གདགས་པས་དེ་རྟོགས་པར་བྱེད་པའི་ཐབས་ཡིན་པའི་ཕྱིར་རོ། །རྣམ་པར་
[132a.5]སྣང་མཛད་ཆེན་པོ་མངོན་པར་བྱང་ཆུབ་པ་དང་འབྲེལ་པའི་མཆོད་པའི་ཆོ་ག་སློབ་དཔོན་དཔལ་བཟང་རབ་དགས་མཛད་པ་རྫོགས་སོ།། །།རྒྱ་གར་གྱི་མཁན་པོ་པདྨ་ཀ་ར་ཝརྨ་དང་། ཞུ་ཆེན་གྱི་ལོ་ཙཱ་བ་དགེ་སློང་རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།
[132a.6]རྣམ་པར་སྣང་མཛད་ཀྱི་སྒྲུབ་པའི་ཐབས་ཀྱི་ཆོ་ག་བཞུགས། {D2665}༄༅༅། །འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །རྣམ་པར་སྣང་མཛད་ཀྱི་ཆོ་གས་དམ་ཚིག་མནོས་པའི་སྔགས་པས་དེ་ལས་འབྱུང་བའི་སྔགས་རྗེས་སུ་དྲན་པར་བྱ་བའི་ཆོ་གའི་རིམ་པ་མདོར་བཤད་པའི་ཕྱིར་འདི་
[132a.7]བརྩམས་ཏེ་དེའི་རིམ་པ་ནི་འདིའོ། །དེས་དང་པོར་དམ་ཚིག་ཇི་ལྟར་མནོས་པ་བསྲུང་བ་ལ་འབད་པར་བྱ་སྟེ་དེ་ལ་དམ་ཚིག་ནི་འདིའོ། །སངས་རྒྱས་དང་བྱང་ཆུབ་སེམས་དཔའ་རྣམས་དང་དེ་དག་གི་ཕྱག་རྒྱ་དང་སྔགས་རྣམས་དང་ཐེག་པ་ཆེན་པོ་མཆོག་གི་ཆོས་དང་དེ་སྟོན་པའི་བླ་མ་རྣམས་ལ་སྨད་
[132b]
[132b.1]པར་མི་བྱའོ། །སངས་རྒྱས་ལ་སོགས་པ་འདི་རྣམས་ནམས་ཀྱང་མི་གཏོང་ངོ་། །དེ་དག་ལས་རྟག་པར་སེམས་རབ་ཏུ་དང་བས་ཡོན་ཏན་དུ་བཟུང་བ་དང་། གུས་པ་དང་མཆོད་པ་དང་མཉེས་པར་བྱ་བ་ལ་ནི་ཅི་ནུས་སུ་ཡང་འབད་པར་བྱའོ། །འཕགས་པ་ཉན་ཐོས་དང་རང་སངས་རྒྱས་ཐམས་ཅད་དང་དེ་དག་གི་ཆོས་དང་
[132b.2]མཁན་པོ་དང་སློབ་དཔོན་དང་བླ་མ་གཞན་རྣམས་དང་བདེ་བར་གཤེགས་པའི་བསླབ་པའི་ཆོས་སྤྱད་པ་བར་མ་དང་གསར་བུ་གཞན་རྣམས་ལ་ཡང་སྨད་པར་མི་བྱའོ། །དེ་དག་ལ་ཡང་དུས་ཇི་ལྟ་བ་དང་། ཇི་ལྟར་རིགས་པར་རིམ་གྲོར་ཡང་བྱའོ། །ལྷ་དང་བླ་མ་ལ་བྱིས་པའི་ཆོས་ཉིད་དང་ཁོང་ཁྲོ་བ་མི་བྱའོ། །འཇིག་
[132b.3]རྟེན་གྱི་ལྷ་ལ་སོགས་པ་ལ་ཡང་སྨད་པར་མི་བྱའོ། །བྱང་ཆུབ་ཀྱི་སེམས་རིན་པོ་ཆེ་ཕུན་སུམ་ཚོགས་པ་ཐམས་ཅད་ཀྱི་རྩ་བར་གྱུར་པ་སྲོག་བཞིན་དུ་རྟག་ཏུ་བསྲུང་བར་བྱའོ། །སེམས་ཅན་ཐམས་ཅད་ལ་ཡང་བྱམས་པ་དང་སྙིང་རྗེ་བསྐྱེད་ནས་དེ་དག་གི་གནོད་པ་བཟློག་པ་ལ་འབད་པར་བྱའོ། །དེ་དག་གིས་
[132b.4]གནོད་པ་བྱས་པ་ལ་ཡང་བཟོད་པར་བྱའོ། །ཟད་ཟིང་དང་མི་འཇིགས་པ་དང་། ཆོས་ཀྱི་སྦྱིན་པས་ཇི་ལྟར་རིགས་པར་སེམས་ཅན་རྣམས་ལ་རྟག་པར་ཅི་ནུས་སུ་ཕན་གདགས་པར་བྱ་སྟེ་དེ་བས་ན་འཇུག་པ་ནི་རྒྱང་རིང་དུ་སྤང་བར་བྱའོ། །དམ་ཚིག་མེད་པ་ལ་ཕྱག་རྒྱ་དང་སྔགས་མི་བསྟན། དམ་
[132b.5]ཚིག་ཅན་ལ་ཡང་ལུང་མེད་པར་མི་བསྟན་ཏོ། །མ་རུང་བར་འགྱུར་བ་ཐམས་ཅད་ཀྱི་རྩ་བ་ཆང་མི་བཏུང་བར་ནན་ཏན་ཆེར་བྱའོ། །མདོར་ན་གང་བདག་དང་གཞན་ལ་གནོད་པ་དེ་ནི་མི་བྱའི་བདག་དང་གཞན་ལ་ཕན་པ་འབའ་ཞིག་ཏུ་འབད་པར་བྱའོ། །ཁྲི་ལ་ཉལ་བར་མི་བྱ་སྟེ་དེ་ནི་དམ་ཚིག་གོ། །དེ་
[132b.6]ནས་བར་ཆད་མེད་ཅིང་རིང་པོ་མི་ཐོགས་པར་ཚེ་འདི་ཉིད་ལ་སྒྲིབ་པ་ཟད་པར་བྱ་བ་དང་། བསོད་ནམས་དང་ཡེ་ཤེས་ཀྱི་ཚོགས་བསྒྲུབ་པའི་ཕྱིར། བླ་མ་ལས་སྔགས་གང་ཡང་རུང་བ་ཅིག་ཇི་ལྟ་བ་བཞིན་དུ་མནོས་ཏེ། སྔགས་ཇི་ལྟར་མནོས་པ་བསླབས་པས་སངས་རྒྱས་དང་བྱང་ཆུབ་
[132b.7]སེམས་དཔའ་མཉེས་པར་བྱ་བའི་ཕྱིར་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱོད་པ་གོང་དུ་སྨོས་པ་སྤྱོད་ཅིང་། གནས་དབེན་པ་འདུ་འཛི་མེད་པ་འཚེ་བ་མེད་པ་འཕྲོད་པའི་རི་ཕུག་གམ་སུལ་ལམ་ནགས་ལ་སོགས་པ་ཁྱད་པར་དུ་འཕགས་པ་སངས་རྒྱས་དང་བྱང་ཆུབ་སེམས་དཔའ་
[133a]
[133a.1]དང་འཕགས་པ་རང་སངས་རྒྱས་དང་ཉན་ཐོས་རྣམས་བཞུགས་བཞུགས་པའམ་གཙུག་ལག་ཁང་དང་ཁང་པ་ལ་སོགས་པ་ཇི་སྐད་སྨོས་པ་དང་ལྡན་པར་ཚད་མེད་བ་བཞི་བསྒོམས་པའི་སེམས་ཀྱིས་འདུ་འཛི་མེད་པར་ཆོས་ཀྱི་དགའ་བའི་ལོངས་སྤྱོད་ལ་དད་པ་བསྐྱེད་དེ་བློ་དང་
[133a.2]སྤྲོ་བ་དང་སེམས་དཔའ་བ་ཕུན་སུམ་ཚོགས་པ་མཆོག་དང་ལྡན་པར་བྱས་ལ་གནོད་པ་ཐམས་ཅད་ལ་ཇི་མི་སྙམ་ཞིང་དགེ་བར་འཚོ་བ་དང་ལྡན་པས་དགའ་བར་གནས་པར་བྱའོ། །དེར་གནས་ནས་བློ་བརྟན་པས་ནང་པར་ལངས་ནས་དགྲའི་འཁོར་མ་ལུས་པར་སྤངས་ལ་སྙིང་རྗེའི་ཤུགས་ཀྱིས་འགྲོ་བ་
[133a.3]མ་ལུས་པ་བསྒྲལ་བ་རྒྱུན་མི་འཆད་པར་ཡིད་ལ་བྱེད་པས་ཁྲུས་བྱས་ཀྱང་རུང་མ་བྱས་ཀྱང་རུང་ངེས་པ་མེད་དེ། དགེ་བར་སྤྱད་པ་མཚན་ཉིད་ཇི་སྐད་བསྒྲགས་པའི་ནང་གི་ཁྲུས་བྱེད་པས་ས་གཞི་གཙང་མར་དཀྱིལ་འཁོར་མེ་ཏོག་གིས་གཏོར་བར་སྐུ་གཟུགས་སམ་མཆོད་རྟེན་ནམ་དམ་པའི་
[133a.4]ཆོས་ཀྱི་གླེགས་བམ་གང་ཡང་རུང་བ་ཅིག་མདུན་དུ་བཞག་གམ། སྐུ་གཟུགས་ལ་སོགས་པ་མེད་ཀྱང་རུང་སྟེ་ཤར་ཕྱོགས་སམ་བྱང་ཕྱོགས་སུ་བལྟས་ནས་སངས་རྒྱས་དང་བྱང་ཆུབ་སེམས་དཔའ་རྣམས་ལ་རབ་ཏུ་དང་བ་བསྐྱེད་དེ་དེ་དག་ཇི་ལྟར་རིགས་པར་ཕྱོགས་བཅུར་མངོན་སུམ་བཞིན་
[133a.5]དུ་དམིགས་ལ་ཕྱག་བྱ་བ་ལ་སོགས་པའི་ཆོ་གས་བདག་ཡོངས་སུ་སྦྱངས་པ་འདི་ལྟར་བྱ་སྟེ། དེ་དག་གི་རིམ་པ་ནི་འདིའོ། །དང་པོར་སྔགས་པས་ཡན་ལག་ལྔ་ས་ལ་གཏུགས་ཏེ་རིམ་གྲོ་བསྐྱེད་ལ་གུས་པར་ཕྱག་འདི་ལྟར་བྱའོ། །ཕྱོགས་བཅུ་མཐའ་ཡས་པའི་འཇིག་རྟེན་གྱི་ཁམས་ན་
[133a.6]བཞུགས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དམ་པའི་ཆོས་སུ་བཅས་པ་དང་། བྱང་ཆུབ་སེམས་དཔའ་ཆེན་པོའི་དགེ་འདུན་དུ་བཅས་པ་ཐམས་ཅད་ལ་ཕྱག་འཚལ་ལོ། །དེ་ནས་པུས་མོ་གཡས་པའི་ལྷ་ངས་ལ་བཙུགས་ཏེ་ཐལ་མོ་སྦྱར་ནས་
[133a.7]བཏུད་དེ་བསམ་པ་ཐག་པ་ནས་འདི་སྐད་ཅེས་བརྗོད་དོ། །སངས་རྒྱས་དང་བྱང་ཆུབ་སེམས་དཔའི་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བ་སྐྱེ་བ་ཐོག་མ་མ་མཆིས་པ་ནས་འཁོར་བ་ན་འཁོར་བའི་ཚེ་སྡིག་པ་མི་དགེ་བའི་ལས་གང་བདག་གིས་བགྱིད་པ་དང་
[133b]
[133b.1]བགྱིད་དུ་སྩལ་བ་དང་རྗེས་སུ་ཡི་རང་བ་དང་དེ་དག་ཐམས་ཅད་སངས་རྒྱས་དང་བྱང་ཆུབ་སེམས་དཔའ་རྣམས་ལ་སོ་སོར་བཤགས་སོ་ཞེས་ལན་གསུམ་དུ་བརྗོད་དོ། །དེ་ནས་སྐྱབས་སུ་འགྲོ་བ་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་
[133b.2]བགྱི་བ་དུས་འདི་ནས་བཟུང་སྟེ། ནམ་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ་ཡང་དག་པར་རྫོགས་པའི་སངས་རྒྱས་ལ་སྐྱབས་སུ་མཆིའོ། །བླ་ན་མེད་པ་དེ་བཞིན་གཤེགས་པའི་ཞི་བའི་ཆོས་ཀྱི་སྐུ་སོ་སོ་རང་གིས་རིག་པ་ལ་སྐྱབས་སུ་མཆིའོ། །ཕྱོགས་བཅུའི་འཕགས་པ་ཕྱིར་མི་ལྡོག་
[133b.3]པ་བྱང་ཆུབ་སེམས་དཔའ་ཆེན་པོའི་དགེ་འདུན་རྣམས་ལ་སྐྱབས་སུ་མཆིའོ་ཞེས་ལན་གསུམ་དུ་བརྗོད་དོ། །དེ་ནས་དེའི་འོག་ཏུ་བདག་གི་ངོ་བོ་དབུལ་ཏེ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ་བདག་མིང་འདི་ཞེས་བགྱི་བ་དུས་འདི་ནས་བཟུང་སྟེ། 
[133b.4]ནམ་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་བདག་གི་ངོ་བོ་དུས་ཐམས་ཅད་དུ་ཡོང་ཡེ་འབུལ་གྱིས་ཐུགས་རྗེ་ཆེན་པོ་རྣམས་ཀྱིས་བདག་བཞེས་ཤིག་ཅེས་ལན་གསུམ་དུ་བརྗོད་དོ། །དེ་ནས་སེམས་ཅན་སྡུག་བསྔལ་བ་ཐམས་ཅད་ལ་སྙིང་རྗེ་ཆེན་
[133b.5]པོ་མངོན་དུ་བྱ་སྟེ་བྱང་ཆུབ་ཀྱི་སེམས་རིན་པོ་ཆེ་བསྐྱེད་པ་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། དངོས་པོ་ཐམས་ཅད་དང་བྲལ་བ་ཕུང་པོ་དང་ཁམས་དང་སྐྱེ་མཆེད་དང་གཟུང་བ་དང་འཛིན་པ་རྣམ་པར་སྤངས་པ་ཆོས་བདག་མེད་པ་མཉམ་པ་
[133b.6]ཉིད་ཀྱིས་རང་གི་སེམས་ཐོག་མ་ནས་མ་སྐྱེས་པ། སངས་རྒྱས་བཅོམ་ལྡན་འདས་དང་བྱང་ཆུབ་སེམས་དཔའ་དེ་དག་གིས་བྱང་ཆུབ་ཀྱི་སྙིང་པོ་ལ་བཞུགས་ཀྱི་བར་དུ་ཇི་ལྟར་བྱང་ཆུབ་ཏུ་སེམས་བསྐྱེད་པ་དེ་བཞིན་དུ་བདག་མིང་འདི་ཞེས་བགྱི་བ་ཡང་དུས་འདི་ནས་བཟུང་སྟེ། ནམ་བྱང་ཆུབ་
[133b.7]ཀྱི་སྙིང་པོ་ལ་མཆིས་ཀྱི་བར་དུ་བྱང་ཆུབ་ཏུ་སེམས་བསྐྱེད་དོ་ཞེས་ལན་གསུམ་དུ་བརྗོད་དོ། །དེ་ནས་བསོད་ནམས་(གྱི་,ཀྱི་)རྗེས་སུ་ཡི་རང་བ་ནི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བ་བླ་ན་མེད་པའི་བསོད་ནམས་ཀྱི་
[134a]
[134a.1]རྗེས་སུ་ཡི་རང་བ་ནི་སངས་རྒྱས་བཅོམ་ལྡན་འདས་རྣམས་ཀྱིས་ཇི་ལྟར་མཁྱེན་པ་དེ་བཞིན་དུ་བདག་ཀྱང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་འཕགས་པ་རང་སངས་རྒྱས་དང་། ཉན་ཐོས་རྣམས་དང་འགྲོ་བ་མ་ལུས་པའི་བསོད་ནམས་ལ་རྗེས་སུ་ཡི་རང་ངོ་ཞེས་ལན་གསུམ་དུ་བརྗོད་དོ། །དེ་ནས་
[134a.2]གསོལ་བ་གདབ་པ་ནི་སེམས་ཅན་གྱི་ཁམས་ཐམས་ཅད་དུ་སངས་རྒྱས་བཅོམ་ལྡན་འདས་ཐུགས་རྗེ་ཆེན་པོས་ཆོས་ཀྱི་ཆར་དབབ་པ་དང་ཐབས་དང་ཚུལ་སྣ་ཚོགས་ཀྱིས་འགྲོ་བ་ཐམས་ཅད་ཀྱི་དོན་མཛད་ཅིང་རྟག་ཏུ་བཞུགས་པར་གསོལ་ཞེས་ལན་གསུམ་དུ་བརྗོད་དོ། །དེ་ནས་
[134a.3]སེམས་ཅན་ལ་ཕན་པ་བསྟབས་པ་ནི་སེམས་ཅན་ཐམས་ཅད་ངན་པའི་མཐའ་དབུགས་མ་ཕྱིན་པ་སོ་སོའི་སྐྱེ་བོའི་གནས་མྱུར་དུ་སྤངས་ཏེ་བདེ་བ་མྱ་ངན་ལས་འདས་པར་འགྲོ་བའི་འཇིག་རྟེན་ལས་འདས་པའི་ལམ་ཐོབ་པར་གྱུར་ཅིག །དམ་པའི་ལམ་ལ་གནས་པ་རྣམས་ཀྱང་དེའི་གོང་ནས་གོང་དུ་འཕར་བའི་
[134a.4]ཁྱད་པར་ཐོབ་ནས་བླ་ན་མེད་པའི་བྱང་ཆུབ་ཀྱི་བདེ་བ་ལ་གཞོལ་བར་གྱུར་ཅིག་ཅེས་ལན་གསུམ་དུ་བརྗོད་དོ། །དེ་ནས་སེམས་ཅན་ཐམས་ཅད་ལ་བདག་གི་བསོད་ནམས་བསྔོ་བ་ནི། སངས་རྒྱས་བཅོམ་ལྡན་འདས་ཀྱིས་བླ་ན་མེད་པའི་བསོད་ནམས་ཀྱི་བསྔོ་བ་ཇི་ལྟར་མཁྱེན་པ་དེ་བཞིན་དུ་བདག་གིས་བསོད་
[134a.5]ནམས་མ་ལུས་པ་ཡང་སེམས་ཅན་ཐམས་ཅད་ཡང་དག་པའི་བདེ་བ་མ་ཐོབ་པ་རྣམས་བླ་ན་མེད་པའི་བདེ་བ་ཐོབ་པར་བྱ་བའི་ཕྱིར་ཡོངས་སུ་བསྔོའོ་ཞེས་ལན་གསུམ་དུ་བརྗོད་དོ། །ཕྱག་འཚལ་བ་ལ་སོགས་པ་འདི་རྣམས་ཅི་ནུས་པ་ལས་གཞན་དུ་ཡང་རུང་ངོ་། །དེ་ལྟར་བསམ་པ་ཡོངས་སུ་སྦྱངས་པ་ངེས་པ་
[134a.6]ཐེག་པ་ཆེན་པོ་ལས་ཡོངས་སུ་མི་ཉམས་པར་བྱ་བའི་ཕྱིར་སྐྱིལ་མོ་ཀྲུང་བཅས་ཏེ་དམ་ཚིག་གསུམ་གྱི་ཕྱག་རྒྱ་ལ་སོགས་པས་བྱིན་གྱིས་བརླབ་པ་ཆོ་ག་འདི་བཞིན་དུ་བྱའོ། །དེ་ལ་དམ་ཚིག་གསུམ་གྱི་ཕྱག་རྒྱ་ནི་ཐལ་མོ་སྦྱར་ཏེ་མཐེ་བོ་གཉིས་བསྒྲེང་ངོ་། །ཕྱག་རྒྱ་འདི་ནི་རྒྱ་ཆེན་ཏེ། སངས་རྒྱས་སྐྱོབ་པ་རྣམས་
[134a.7]ཀྱི་ཡིན། །སངས་རྒྱས་ཀུན་གྱི་དམ་ཚིག་ནི། །ཕྱག་རྒྱ་འདི་ལ་རབ་ཏུ་གནས། །དེའི་སྔགས་ནི་འདིའོ། །ན་མ་སྶ་མནྟ་བུདྡྷཱ་ནཱཾ། ཨ་ས་མེ་ཏྲི་ས་མེས་མ་ཡེ་སྭཱ་ཧཱ། དེ་ནས་ཆོས་ཀྱི་དབྱིངས་ཀྱི་ཕྱག་རྒྱ་བདག་རྣམ་པར་དག་པར་བྱ་བ་ནི་ལག་པ་གཉིས་ཁུ་ཚུར་བཅངས་ལ་མཐེ་བོ་གཉིས་ནང་དུ་བཅུག་སྟེ་མཛུབ་མོ་
[134b]
[134b.1]གཉིས་བསྒྲེང་ངོ་། །དེ་ནི་ཆོས་ཀྱི་དབྱིངས་(གྱི་,ཀྱི་)ཕྱག་རྒྱ་སྟེ་སྔགས་ནི་འདིའོ། །ན་མ་སྶ་མནྟ་བུདྡྷཱ་ནཱཾ། དྷརྨ་དྷཱ་ཏུ་སྭ་བྷཱ་ཝ་ཨཱཏྨ་ཀོ྅ཧཾ། དེ་ནས་རྡོ་རྗེ་སེམས་དཔར་བྱིན་གྱིས་བརླབ་པ་ནི་ལག་པ་གཉིས་ཀྱི་སོར་མོ་རྒྱབ་སྤྲོད་དུ་བསྣོལ་ལ་མཐེ་བོ་གཉིས་ཀྱང་སྤྲད་དོ། །རྒྱ་མཆོག་དཔལ་དང་ལྡན་པ་ནི། །ཆོས་ཀྱི་འཁོར་ལོས་སྒྱུར་བ་
[134b.2]ཡིན། །འཇིག་རྟེན་མགོན་པོ་སྐྱོང་བ་ཡི། །འཁོར་ལོ་རབ་ཏུ་འདི་སྒྱུར་རོ། །དེའི་སྔགས་ནི་འདིའོ། །ན་མ་སྶ་མནྟ་བཛྲཱ་ཎཱཾ། བཛྲ་ཨཱཏྨ་ཀོ྅ཧཾ། རྡོ་རྗེ་སེམས་དཔར་བྱིན་གྱིས་བརླབ་པའི་སྔགས་སོ། །ཡི་གེ་རི་དཀར་པོ་ཡང་སྤྱི་བོར་བསམ་མོ། །དེ་ནས་རྡོ་རྗེ་གོ་ཆའི་ཕྱག་རྒྱས་གནས་ལྔར་བསྔགས་ན་གོ་བགོས་པར་འགྱུར་རོ། །
[134b.3]ཐལ་མོ་སྦྱར་ཏེ་མཛུབ་མོ་གཉིས་གུང་མོའི་རྒྱབ་ཏུ་སྦྱར་མཐེ་བོ་གཉིས་གུང་མོ་ལ་གཞར་རོ། །རྡོ་རྗེ་གོ་ཆའི་ཕྱག་རྒྱ་སྟེ་དེའི་སྔགས་ནི་འདིའོ། །ན་མ་སྶ་མནྟ་བཛྲཱ་ཎཱཾ། བཛྲ་ཀ་བ་ཙ་ཧཱུཾ། དེ་ནས་བགེགས་ཐམས་ཅད་རྣམ་པར་སེལ་བ་མ་བཟོད་པ་རིག་སྔགས་ཆེན་མོ་རྗེས་སུ་དྲན་པར་བྱ་བའི་ཕྱག་རྒྱ་ནི་ཐལ་མོ་
[134b.4]སྦྱར་ལ་མཛུབ་མོ་གཉིས་བཀུག་སྟེ་ནང་དུ་གཞུག་གུང་མོ་གཉིས་རྩེ་སྤྲད་སྲིན་ལག་གཉིས་བརྐྱང་མཐེའུ་ཆུང་གཉིས་ཅུང་ཟད་བཀུག་པ་འདི་ནི་སྲུང་བ་ཆེན་མོའི་ཕྱག་རྒྱ་སྟེ་དེའི་སྔགས་ནི་འདིའོ། །ན་མ་སྶརྦ་ཏ་ཐཱ་ག་ཏེ་བྷྱཿ། སརྦ་བྷ་ཡ་བི་ག་ཏེ་བྷྱོ། བི་ཤྭ་མུ་ཁེ་བྷྱཿ། སརྦ་ཐཱ་ཧཾ་ཁཾ་རཀྵ་མ་ཧཱ་བ་ལ་སརྦ་ཏ་ཐཱ་ག་
[134b.5]ཏ་པུ་ཉ་ནི་རྫཱ་ཏེ་ཧཱུཾ་ཧཱུཾ་ཏྲ་ཊ་ཏྲ་ཊ་ཨ་པྲ་ཏི་ཧ་ཏེ་སྭཱ་ཧཱ། བགེགས་དང་ངན་ཁྲིད་ཐམས་ཅད་དང་། །སྲིན་པོ་འཇིགས་པའི་གཟུགས་ཅན་རྣམས། །འདི་ནི་དྲན་པ་ཙམ་གྱིས་སུ། །དེ་དག་ཐམས་ཅད་འབྱེར་བར་འགྱུར། །དེ་ནས་སེམས་མཉམ་པར་གཞག་སྟེ་མདུན་དུ་རྒྱ་མཚོ་ཆེན་པོ་བསམས་ལ་དེའི་དབུས་ནས་
[134b.6]རི་རབ་གྲུ་བཞི་ལྷམ་པ་བྱུང་བའི་སྟེང་ན་རིན་པོ་ཆེ་སྣ་བདུན་གྱི་ཁང་པ་བརྩེགས་མའི་ནང་ན་པདྨའི་སེང་གེའི་གང་ན་ཆེན་པོ་པདྨའི་གང་ན་ཆུང་ངུ་མང་པོས་བསྐོར་བར་བསམ་མོ། །དེ་ལ་རྒྱ་མཚོ་ཆེན་པོ་ལ་སོགས་ཇི་ལྟར་བསམས་པའི་རིམ་པ་བཞིན་དུ་འགྱུར་བར་སྔགས་འདིས་བྱིན་གྱིས་བརླབ་པོ། །ན་མཿ་སམནྟ་
[134b.7]བུདྡྷཱ་ནཱཾ། ཨོཾ་ཨཱཿན་མ་སྶརྦ་ཏ་ཐཱ་ག་ཏེ་བྷྱོ། བི་ཤྭ་མུ་ལེ་བྷྱཿ། སརྦ་ཐཱ་བཾ་ཨུངྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། དེ་ལྟར་ན་དེ་དག་ཐམས་ཅད་དེ་བཞིན་དུ་གནས་པར་འགྱུར་རོ། །ཡང་ན་ནམ་མཁའ་མཛོད་ཀྱི་རིག་སྔགས་ཀྱིས་ཀྱང་དེ་བཞིན་དུ་འགྱུར་རོ། །པདྨའི་སེང་གེའི་གདན་དེ་ལ་སངས་རྒྱས་བཅོམ་ལྡན་དས་རྣམ་
[135a]
[135a.1]པར་སྣང་མཛད་གསེར་གྱི་ཁ་དོག་ཐོར་ཚུགས་དང་དབུ་རྒྱན་དང་ཅོད་པན་ཅན་དར་ལའི་སྟོད་གཡོགས་དང་སྨད་གཡོགས་ཅན་ནམ། ཤཱཀྱ་ཐུབ་པ་ཆ་བྱད་དང་ཁ་དོག་དང་དབྱིབས་ཇི་སྐད་དུ་གྲགས་པའང་རུང་སྟེ། འགྲོ་བ་མང་པོ་ལ་ཕན་འདོགས་པར་མཛད་པ་འོད་འཕྲོ་བ་མང་པོས་མཐའ་ཡས་པའི་
[135a.2]འཇིག་རྟེན་གྱི་ཁམས་རབ་ཏུ་གསལ་བར་སྣང་བ་སེམས་ཅན་གྱི་ཁམས་རེ་བ་ཇི་ལྟ་བ་བཞིན་དུ་མགུ་བར་མཛད་པ་སྐྱིལ་མོ་ཀྲུང་བཅས་ཏེ་ཏིང་ངེ་འཛིན་དུ་བཞུགས་པར་བསམ་མོ། །དེ་ནས་དེ་བཞིན་གཤེགས་པའི་གཡས་ལོགས་ཀྱི་པདྨ་ལ་སྤྱན་རས་གཟིགས་དབང་པོ་གཡོན་གྱི་པདྨ་ལ་རྡོ་རྗེ་འཛིན་
[135a.3]བཞུགས་པར་བསམ་མོ། །བདག་གི་ལྷ་ཡང་བཅོམ་ལྡན་འདས་ཀྱི་མདུན་གཡས་ལོགས་ཀྱི་པདྨ་ལ་བཞུགས་པར་བསམ་ཁོར་ཁོར་ཡུག་གི་པདྨ་གཞན་ལ་བྱང་ཆུབ་སེམས་དཔའ་ཆེན་པོའི་དགེ་འདུན་ཕྱིར་མི་ལྡོག་པ་གཞན་ལ་ཕན་འདོགས་པར་མཛད་པ་ལ་ཐོགས་པ་མེད་པའི་མཐུ་བརྙེས་པ་
[135a.4]དེ་བཞིན་གཤེགས་པ་ཐམས་ཅད་ལ་བསྙེན་བཀུར་མཛད་པ་རྣམས་བཞུགས་པར་བསམ་མོ། །ཡང་ན་དེ་བཞིན་གཤེགས་པ་གཅིག་པུ་དང་། བདག་གི་ལྷ་དང་རྡོ་རྗེ་འཛིན་པ་བཞུགས་པར་བསམ་མོ། །བདག་གི་ལྷ་རྡོ་རྗེ་འཛིན་ཡིན་ན་གཡས་སུ་བཞག་ལ་འཕགས་པ་སྤྱན་རས་གཟིགས་
[135a.5]དབང་པོ་གཡོན་དུ་གཞག་གོ། །ཡང་ན་ལྷ་རྣམས་དགོད་པའི་རིམ་པ་ཇི་ལྟར་འདོད་པ་བཞིན་དུའང་རུང་ངོ་། །དེ་ནས་བཅོམ་ལྡན་འདས་རྣམ་པར་སྣང་མཛད་ཀྱི་ཡི་གེ་བཀོད་པས་བཞག་པ་ནི། ན་མ་སྶ་མནྟ་བུདྡྷཱ་ནཱཾ་ཨ། བཅོམ་ལྡན་འདས་ཤཱཀྱ་ཐུབ་པའི་ཡི་གེ་ནི་བྷ་སྟེ། ན་མ་སྶ་མནྟ་བུདྡྷཱ་ནཱཾ་བྷ། དེ་བཞིན་
[135a.6]དུ་སྤྱན་རས་གཟིགས་དབང་པོའི་ནི། ན་མ་སྶ་མནྟ་བུདྡྷཱ་ནཱཾ་ས། རྡོ་རྗེ་འཛིན་གྱི་ནི། ན་མ་སྶ་མནྟ་བཛྲཱ་ཎཱཾ་བ། བྱང་ཆུབ་སེམས་དཔའ་རྣམས་ཀྱི་ནི། ན་མ་སྶ་མནྟ་བུདྡྷཱ་ནཱཾ་ཀ །བདག་གིས་ལྷ་ཡང་དེའི་ཡི་གེ་དང་ཡིན་པས་གཞག་གོ། །ཡང་ན་བྱང་ཆུབ་སེམས་དཔའི་ཡི་གེས་གཞག་པར་བྱའོ། །དེ་ནས་
[135a.7]དེ་བཞིན་གཤེགས་པ་ཐམས་ཅད་ལ་མཆོང་བ་བྱ་བའི་ཕྱིར་བདག་ལས་ཀྱི་རྡོ་རྗེ་སེམས་དཔར་བྱིན་གྱིས་བརླབ་པ་ནི། ན་མ་སྶ་མནྟ་བཛྲཱ་ཎཱཾ་བ། དེའི་འོག་ཏུ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་དམ་ཚིག་གསུམ་གྱི་ཕྱག་རྒྱ་གོང་དུ་སྨོས་པ་བསྟན་ཏེ། དེའི་སྔགས་ལན་གསུམ་བཟླས་ན་
[135b]
[135b.1]སངས་རྒྱས་དང་བྱང་ཆུབ་སེམས་དཔའ་རྣམས་དམ་ཚིག་གཟིགས་པས་མཉེས་ཏེ་གཞན་ལ་ཕན་འདོགས་པར་བཞེད་པས་སྔགས་པ་ཇི་སྲིད་དུ་འདོད་པ་དེ་སྲིད་དུ་བྱིན་གྱིས་བརླབ་བོ། །དེ་ནས་འཕགས་པ་མི་གཡོ་བའི་ཕྱག་རྒྱ་དང་སྔགས་ལན་གསུམ་བརྗོད་པས་བསྐྲད་པར་བྱའོ། །དེ་ནས་བདག་ཉིད་
[135b.2]དེ་བཞིན་གཤེགས་པའི་འཁོར་གྱི་ནང་ན་འདུག་པར་བསམས་ལ་དེ་བཞིན་གཤེགས་པའི་ཕོ་བྲང་གི་ཕྱི་རོལ་དུ་འཕགས་པ་མི་གཡོ་བའི་སྔགས་ཀྱིས་མཚམས་གཅད་པར་བྱ་སྟེ་དེའི་ཕྱག་རྒྱ་ནི་འདིའོ། །ལག་བ་གཡོན་པའི་ཁུ་ཚུར་བཅངས་ལ་མཛུབ་མོ་དང་གུང་མོ་གཉིས་བརྐྱང་སྲིན་ལག་དང་མཐེའུ་
[135b.3]ཆུང་གཉིས་ཀྱི་རྩེར་མཐེ་བོས་མནན། ལག་པ་གཡས་པའང་དེ་བཞིན་དུ་བྱས་ལ་མཛུབ་མོ་དང་གུང་མོ་གཉིས་གཡོན་པའི་མཐིལ་དུ་གཞུག་གོ། །མི་གཡོ་མགོན་གི་ཕྱག་རྒྱ་རལ་གྲི་ཤུགས་སུ་བཅུག་པ་སྟེ་སྔགས་ནི། ན་མ་སྶ་མནྟ་བཛྲཱ་ཎཱཾ། ཨ་ཙ་ལ་ཀཱ་ཎ་ཙཎྜ་མ་ཧཱ་རོ་ཥ་ཎ་སྤོ་ཊ་ཡ་ཧཱུཾ་ཏྲག་ཧཾ་མཾ། ལན་གསུམ་
[135b.4]དུའོ། །རལ་གྲི་ཤུབས་ནས་ཕྱུང་ལ་བསྐྲད་པ་ནི་གཡོན་ནས་བསྐོར། མཚམས་གཅད་པ་ནི་གཡས་ནས་བསྐོར་རོ། །དེ་བཞིན་དུ་འདི་ལས་གཞན་དག་དང་གཞན་དག་ཀྱང་ཇི་ལྟར་རིགས་པར་བྱའོ། །སྐུ་གཟུགས་སམ་མཆོད་རྟེན་ཡོད་ན་དང་བོ་ཉིད་དུ་ཆོས་ཀྱི་དབྱིངས་ཀྱིས་བྱིན་གྱིས་བརླབས་པའི་ཆུས་བཀྲུས་
[135b.5]ལ་དེ་ནས་གདོད་འདི་དག་ཀུན་བྱའོ། །དེ་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་སྤྱི་བོ་བཏུད་ལ་ཡོན་ཆབ་དང་པོར་གསོལ་ནས་མཆོད་པ་རྣམ་པ་བཞིས་མཆོད་དེ། ཡོན་ཆབ་ལ་སོགས་པ་དེ་དག་ཀྱང་འཕགས་པ་མི་གཡོ་བའི་སྔགས་ཀྱིས་བཏབ་པའི་ཆུ་འམ་ཆོས་ཀྱི་
[135b.6]དབྱིངས་ཀྱི་ཡི་གེ་གཞག་པའི་ཆུས་གཏོར་ཏེ་སྦྱངས་ལ་མཆོད་པའི་ཕྱག་རྒྱ་དང་སོ་སོའི་སྔགས་ཀྱིས་ལན་གསུམ་དུ་བཏབ་སྟེ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ་ཞེས་བརྗོད་ཅིང་དབུལ་ལོ། །དེ་ནས་འཕགས་པ་སྤྱན་རས་གཟིགས་དབང་པོ་ལ་ཕྱག་
[135b.7]འཚལ་ལོ། །འཕགས་པ་རྡོ་རྗེ་འཛིན་ལ་ཕྱག་འཚལ་ལོ་ཞེས་པ་ལ་སོགས་པ་དེ་དག་གི་མཚན་ན་སྨོས་ལ་ཇི་སྐད་དུ་བསྒྲགས་པའི་བྱང་ཆུབ་སེམས་དཔའ་ཆེན་པོ་རྣམས་ལ་མཆོད་པ་བྱའོ། །ཡང་ན་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ་ཞེས་བརྗོད་ནས་ཐམས་
[136a]
[136a.1]ཅད་ལ་ཁྱབ་པའི་ཡིད་ཀྱིས་མཆོད་པའི་ཡོ་བྱད་རྣམས་རེ་རེ་ནས་དབུལ་ལོ། །དེ་ལ་མཆོད་པའི་ཡོ་བྱད་རྣམས་ཀྱི་སྤྱིའི་ཕྱག་རྒྱ་ནི་ཐལ་མོ་ཁོང་སྟོད་དུ་སྦྱར་བའོ། །ཡོན་ཆབ་དང་སྤོས་ལ་སོགས་པའི་སྔགས་ནི་འདི་རྣམས་སོ། །ན་མ་སྶ་མནྟ་བུདྡྷཱ་ནཱཾ། ག་ག་ན་ས་མཱ་ས་མ་སྭཱ་ཧཱ། ཡོན་
[136a.2]ཆབ་ཀྱི་སྔགས་སོ། །ནམ་སྶ་མནྟ་བུདྡྷཱ་ནཱཾ། བི་ཤུདྡྷི་ག་ག་ན་ས་དྷོདྦྷ་བ་སྭཱ་ཧཱ། སྤོས་ཀྱི་སྔགས་སོ། །ན་མ་སྶ་མནྟ་བུ་དྡྷཱ་ནཱཾ། མ་ཧཱ་མཻ་ཏྲྱཱ་དྦྷུ་ཏ་ག་ཏ་སྭཱ་ཧཱ། མེ་ཏོག་གི་སྔགས་སོ། །ན་མ་སྶ་མནྟ་བུ་དྡྷཱ་ནཱཾ། དྷརྨ་དྷ་ཏྭཱ་ནུ་ག་ཏེ་སྭཱ་ཧཱ། བདུག་པའི་སྔགས་སོ། །ན་མ་སྶ་མནྟ་བུ་དྡྷཱ་ནཱཾ། ཏ་ཐཱ་ག་ཏ་ཨ་རྩ་སྤ་ར་ཎ་ཨ་བྷཱ་བ་
[136a.3]ས་ག་ག་ནཽ་དཱརྱ་སྭཱ་ཧཱ། མར་མེའི་སྔགས་སོ། །རྒྱུད་གཞན་ལས་འབྱུང་བའི་ཡོན་ཆབ་ལ་སོགས་པའི་སྔགས་ཀྱིས་བཏབ་ཅིང་མཆོད་ནའང་ཉེས་པ་མེད་དོ། །འདིར་སྤོས་ལ་སོགས་པ་མཆོད་པ་རྣམ་བཞི་སྨོས་པའམ་བཅོམ་ལྡན་འདས་ལ་མཆོད་པའི་ཡོ་བྱད་མཚན་མ་ཙམ་བསྟན་པར་
[136a.4]ཟད་ཀྱི་དེ་ཁོ་ནར་ངེས་བ་ནི་མེད་དོ། །དེ་བས་ན་འཇིག་རྟེན་ན་བསྔགས་པའི་མཆོད་པའི་ཡོ་བྱད་རྣམས་འབྱོར་ན་འཕགས་པ་མི་གཡོ་བའམ། ཆོས་ཀྱི་དབྱིངས་ཀྱི་ཡི་གེས་བསངས་ལ་དབུལ་ལོ། །མཆོད་པའི་ཡོ་བྱད་རྣམས་མ་འབྱོར་ན་ཡང་སེམས་རབ་ཏུ་དང་བས་མཆོད་པ་བྱ་
[136a.5]བའི་བསམ་པ་བསྐྱེད་ལ་མཆོད་པའི་ཕྱག་རྒྱ་དང་སྔགས་རྣམས་བརྗོད་ན་ཐམས་ཅད་རྫོགས་པར་བྱས་པར་འགྱུར་རོ། །ཕྱོགས་བཅུ་ནས་མཆོད་པའི་ཡོ་བྱད་རྣམས་ཀྱང་ཡིད་ཀྱིས་དབུལ་བར་བྱ་སྟེ་དེའི་ཐབས་ཀྱང་འདིའོ། །ཕྱོགས་བཅུ་ནས་ས་དང་ཆུ་ལས་སྐྱེས་པའི་རིན་
[136a.6]པོ་ཆེ་དང་མེ་ཏོག་ལ་སོགས་པ་མཛེས་པའི་དངོས་པོ་དེ་རྣམས་ཀྱང་སངས་རྒྱས་དང་བྱང་ཆུབ་སེམས་དཔའ་རྣམས་ལ་དབུལ་ལོ་ཞེས་ཐལ་མོ་སྦྱར་ལ། སེམས་ཐག་པ་ནས་ཕུལ་ན་མཆོད་པ་ཆེན་པོ་བྱས་པར་འགྱུར་རོ། །དེ་ནས་ཡང་སྤྱིར་པོར་མཆོད་པའི་ཡུལ་ཕྱོགས་བཅུ་ན་བཞུགས་པའི་སངས་
[136a.7]རྒྱས་དང་བྱང་ཆུབ་སེམས་དབའ་རྣམས་ལ་དུས་ཐམས་ཅད་དུ་རྙེད་པར་སླ་བ་ཡོངས་སུ་དག་པ། རབ་ཏུ་རྒྱ་ཆེ་བའི་མཆོད་པའི་སྤྲིན་ཆེན་པོ་འདི་ལྟར་བྱའོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱི་རླབས་ཀྱི་མཐུ་དང་། ཆོས་ཀྱི་དབྱིངས་ཀྱི་བྱིན་གྱི་རླབས་ཀྱི་མཐུ་དང་། བདག་
[136b]
[136b.1]གི་བསོད་ནམས་དང་ཡེ་ཤེས་དང་སྨོན་ལམ་གྱི་མཐུས། དམ་པ་རྒྱ་ཆེན་པོ་ཆོས་ཀྱི་དབྱིངས་ཁྱབ་པ་མཆོད་པའི་སྤྲིན་ཆེན་པོ་དང་བསྟོད་པ་དང་རྒྱན་དམ་པ་སྣ་ཚོགས་རྣམས་དེ་བཞིན་གཤེགས་པ་དང་། བྱང་ཆུབ་སེམས་དཔའ་ཐམས་ཅད་ཀྱི་འཁོར་གྱི་དཀྱིལ་འཁོར་དུ་བྱུང་ཞིང་། དེ་བཞིན་
[136b.2]གཤེགས་པ་ཐམས་ཅད་ཀྱིས་(ཀྱད་,ཀྱང་)བྱིན་གྱིས་བརླབས་པར་གྱུར་ཅིག་ཅེས་བརྗོད་ཅིང་བསམས་ལ་མཆོད་པའི་སྤྲིན་ཆེན་པོ་རབ་ཏུ་འབྱུང་པར་བྱེད་པའི་རིག་སྔགས་ཆེན་པོ་འདི་ལན་གསུམ་བརྗོད་དོ། །ན་མ་སྶ་མནྟ་བུདྡྷཱ་ནཱཾ། ཨཱ་སྥ་ར་ཨི་མཾ་ག་ག་ཎ་ཁཾ་དྷ་རྨ་དྷཱ་ཏ་ཀྵ་ར་ས་མ་ཏཱ་ཡ་སརྦ་ཏ་ཐཱ་ག་ཏ། བར་
[136b.3]ཥཊ་མཎྜ་ལ་མ་མ་པྲ་ཎི་དྷི་པུ་ཉ་ཛྙཱ་ན་པ་ལེན། སརྦ་ཏ་ཐཱ་ག་ཏ་ཨ་དྷི་ཥྛ་ནེ་ན་ཙ་སྭཱ་ཧཱ། དེ་ལྟར་མཆོད་པ་ཆེན་བོའི་སྤྲིན་དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་དུ་དེ་བཞིན་དུ་གནས་པར་འགྱུར་བར་ཡིད་ཆེས་པར་བྱའོ་ཞེས་བཅོམ་ལྡན་འདས་ཀྱིས་གསུངས་སོ། །མྱུར་དུ་འགྲུབ་
[136b.4]པར་བྱེད་པ་རྡོ་རྗེ་འཛིན་གྱི་གླུའི་བསྟོད་པ་དམ་པ་འདིས་ཀྱང་དུས་གསུམ་པའི་སངས་རྒྱས་རྣམས་ལ་བསྟོད་པར་བྱའོ། །མཉམ་མེད་མི་གཡོ་མཉམ་ཉིད་མཆོག་ཆོས་ཅན། །ཐུགས་རྗེའི་བདག་ཉིད་འགྲོ་བའི་སྡུག་བསྔལ་སེལ། །ཡོན་ཏན་མཐའ་ཡས་དངོས་གྲུབ་ཐམས་ཅད་སྩོལ། །དྲི་མེད་མི་གཡོ་
[136b.5]མཉམ་མེད་དམ་ཆོས་ཅན། །ཡོན་ཏན་ཕྲ་མོའི་ཆ་ལའང་མཐའ་མེད་དེ། །ནམ་མཁའ་དང་ཡང་མཉམ་པའི་དཔེར་མི་རུང་། །རྟག་ཏུ་སེམས་ཅན་རྣམས་ལ་གྲུབ་མཆོག་སྩོལ། །དཔེ་དང་བྲལ་བའི་དངོས་གྲུབ་མཐའ་ཡས་རྣམས། །རྟག་ཏུ་དྲི་མེད་ཐུགས་རྗེའི་ཤུགས་ལས་བྱུང་། །སྨོན་
[136b.6]ལམ་གྲུབ་པ་མི་འགག་ཆོས་ཉིད་ཅན། །འགྲོ་བའི་དོན་སྒྲུབ་བརྩོན་འགྲུས་མཐའ་ཡས་པ། །ཐུགས་རྗེའི་བདག་ཉིད་རྟག་ཏུ་རྣམ་པར་ཡང་། །མཐའ་ཡས་དཔག་མེད་གོ་འཕང་རབ་བརྙེས་ཀྱང་། །ཁམས་གསུམ་ཀུན་ཏུ་དངོས་གྲུབ་མཆོག་སྩོལ་ལ། །ཐུགས་རྗེ་(སྦྱོད་,སྤྱོད་)པ་མི་གཡོ་རྒྱུན་
[136b.7]མི་གཅོད། །ཨེ་མའོ་ཤིན་ཏུ་བཟང་པོའི་ཆོས་ཉིད་ཅན། །མགོན་པོ་དུས་གསུམ་གཤེགས་ཤིང་སྒྲིབ་མེད་པ། །རྟག་ཏུ་ཁམས་གསུམ་ཀུན་ལ་མཆོག་སྦྱིན་གྲུབ། །མཆོག་སྦྱིན་མཆོག་གི་གནས་ནི་རབ་བརྙེས་པ། །དམ་ཚིག་མཆོག་གསུམ་གྲུབ་པ་བདག་ལ་སྩོལ། །བཅོམ་ལྡན་འདས་
[137a]
[137a.1]བདག་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་སྐྱབས་སུ་མཆིས་ཀྱིས་བདག་ལ་ཐུགས་རྗེས་གཟིགས་ཏེ། འགྲོ་བ་མ་ལུས་པ་ཡོངས་སུ་བསྐྱབ་པའི་མཐུ་བདག་ལ་སྩོལ་ཅིག་ཅེས་ཀྱང་བརྗོད་དོ། །དེ་ནས་འཇིག་རྟེན་གྱི་ཁམས་ཀླས་པ་མ་ལུས་པར་སེམས་ཅན་གྱི་དོན་
[137a.2]དུ་འགྱུར་བར་བྱ་སྟེ་དེའི་ཆོ་ག་ནི་འདིའོ། །འཇིག་རྟེན་གྱི་ཁམས་འབྱམ་ཀླས་པའི་ཕྱོགས་བཅུ་ཐམས་ཅད་དུ་དམ་པ་རྒྱ་ཆེན་པོ་སེམས་ཅན་གྱི་དོན་མཛད་པ་ཁ་ཏོན་དང་ཚུལ་དང་སྤྱོད་ལམ་རྣམ་པ་སྣ་ཚོགས་སུ་ལྡན་བ་ཀུན་ཏུ་བཟང་པོ་སྦྲུལ་བ་མང་པོ་རབ་ཏུ་འབྱུང་བར་གྱུར་ཅིག །དེས་ཀྱང་སེམས་ཅན་
[137a.3]ཐམས་ཅད་ཀྱི་ཕྱི་ནང་གི་མི་བདེ་བ་ཐམས་ཅད་རབ་ཏུ་ཞི་ཞིང་དེ་བཞིན་གཤེགས་པ་ཐམས་ཅད་ཀྱིས་རབ་ཏུ་བསྔགས་པ་འཇིག་རྟེན་དང་འཇིག་རྟེན་ལས་འདས་པ་མ་ལུས་པའི་ཕུན་སུམ་ཚོགས་པ་ཐམས་ཅད་ཀྱང་དེ་དག་གིས་ཐོབ་པར་གྱུར་ཅིག་ཅེས་བསམས་ནས། བྱིན་གྱི་རླབས་ཀྱི་གནས་
[137a.4]གསུམ་གྱིས་བྱིན་གྱིས་བརླབ་པོ། །དེ་བཞིན་གཤེགས་པའི་བྱིན་གྱི་རླབས་ཀྱི་མཐུ་དང་། ཆོས་ཀྱི་དབྱིངས་ཀྱི་བྱིན་གྱི་རླབས་ཀྱི་མཐུ་དང་། བདག་གི་སྨོན་ལམ་གྱི་མཐུས་སེམས་ཅན་རྣམས་ལ་ཕན་པའི་ཕྱིར། སྔར་བསམ་པའི་དོན་དེ་དག་ཐམས་ཅད་སེམས་ཅན་གྱི་ཁམས་འདིར་ཇི་ལྟར་རིགས་
[137a.5]པར་མྱུར་དུ་འབྱུང་བར་གྱུར་ཅིག་ཅེས་བརྗོད་དོ། །དེ་ནས་སེམས་ཅན་གྱི་དོན་གྱི་བྱིན་གྱིས་རློབ་པའི་རིག་སྔགས་ནམ་མཁའི་མཛོད་འབྱུང་པར་མཛད་པ་འདི་ལན་གསུམ་བརྗོད་དོ། །ན་མཿ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿ་སརྦ་ཐཱ་ཁཾ་ཨུདྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། འདི་ལན་གསུམ་
[137a.6]བཟླས་པས་ཇི་ལྟར་བསམས་པའི་དོན་རྣམས་སེམས་ཅན་གྱི་ཁམས་འདིར་དེ་བཞིན་དུ་འགྱུར་བར་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་མཁྱེན་གྱི། གཞན་ཤེས་པ་ཆུང་ངུ་རྣམས་ཀྱིས་ནི་མི་ཤེས་སོ་ཞེས་བཅོམ་ལྡན་འདས་ཀྱིས་གསུངས་ཏེ། དེ་བས་ན་བྱང་ཆུབ་སེམས་
[137a.7]དཔའི་ཐེག་པ་པ་རྣམས་ཀྱིས་ཡིད་ཆེས་པར་བྱའོ། །དེ་ལྟར་དེ་བཞིན་གཤེགས་པ་མཉེས་པར་བྱས་ཤིང་འགྲོ་བ་མ་ལུས་བའི་དོན་བྱས་པ་དེས་བདག་གིས་ལྷའི་ཕྱག་རྒྱ་དང་སྔགས་ཀྱི་ཡི་གེ་དགོད་པ་ལ་སོགས་པས་བདག་ཉིད་ལྷའི་སྐུར་བསྒྱུར་ལ་ཡི་གེ་ཧཾ་དཀར་པོ་ཡང་སྤྱི་བོར་བཞག་སྟེ། 
[137b]
[137b.1]མདུན་དུ་སངས་རྒྱས་བཅོམ་ལྡན་འདས་བསམས་ལ་དེར་ཡི་གེ་སྦྱར་བ་བྱས་ཏེ་དབུགས་དང་དྲན་པ་རབ་ཏུ་བསྡམས་ནས་སླར་སྡུད་པའི་ཚིག་གིས་ནོན་པར་ཡིད་ལའམ། བཤུབས་ཏེ། མི་དྲག་མི་ངལ་བར་མ་སྐྱོ་བའམ་ཇི་ཙམ་འདོད་ཀྱི་བར་དུ་བཟླས་པར་བྱའོ། །སློབ་དཔོན་དབང་བསྐུར་བས་ནི་བདག་
[137b.2]དེ་བཞིན་གཤེགས་པའི་སྐུར་བསྒྱུར་ཏེ། དེ་བཞིན་གཤེགས་པ་འམ་བྱང་ཆུབ་སེམས་དཔའི་སྔགས་ཟླ་བའི་དཀྱིལ་འཁོར་ལ་བཞག་ནས་བཟླས་བར་བྱའོ། །ཇི་སྐད་དུ་བཤད་པ་ལྟར་མ་ནུས་ན་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་བར་དམིགས་པའི་སེམས་
[137b.3]སམ། །སེམས་ཅན་གྱི་དོན་ཕུན་སུམ་ཚོགས་པ་ལ་རྗེས་སུ་ཡི་རང་བར་དམིགས་ཤིང་བཟླས་པར་བྱའོ། །དེ་ནས་ངལ་ལམ་གཏོང་འདོད་ན་བཟླས་པ་བཏང་སྟེ། ཡང་ལས་ཀྱི་རྡོ་རྗེར་བདག་བསྒྱུར་ལ་སྔ་མ་བཞིན་དུ་སངས་རྒྱས་དང་བྱང་ཆུབ་སེམས་དཔའ་རྣམས་ལ་བསྟོད་ཅིང་
[137b.4]མཆོད་པ་བྱས་ལ། དགེ་བ་ཅི་བྱས་ཡོངས་སུ་བསྔོས་ལ་བདག་ཀྱང་དགེ་བའི་ལས་འདིས་སངས་རྒྱས་སུ་གྱུར་ནས་སེམས་ཅན་ཐམས་ཅད་འཁོར་བའི་རྒྱ་མཚོ་ལས་སྒྲོལ་ནུས་པར་གྱུར་ཅིག །བདག་ནམ་སངས་རྒྱས་ཀྱི་བར་དུ་ཡང་སྐྱེས་སོ་ཅོག་ཏུ་བྱང་ཆུབ་ཀྱི་སེམས་ཡོངས་སུ་
[137b.5]རྫོགས་པར་བྱེད་པའི་བདག་གི་ངོ་བོ་དང་། འཁོར་དང་དགེ་བའི་བཤེས་གཉེན་དང་ལོངས་སྤྱོད་ཕུན་སུམ་ཚོགས་པར་ཤོག་ཤིག་ཅེས་བརྗོད་དོ། །དེའི་འོག་ཏུ་སངས་རྒྱས་དང་བྱང་ཆུབ་སེམས་དཔའ་སྐྱོང་བ་རྣམས་བདག་ཐེག་པ་ཆེན་པོ་ལས་མི་ཉམས་ཤིང་ཁྱད་པར་ཐོབ་པར་
[137b.6]བྱིན་གྱིས་རློབ་ཤིག་ཅེས་གསོལ་བ་བྱའོ། །དེ་ནས་ཡོན་ཆབ་ཕུལ་ཏེ། གདོན་མི་ཟ་བར་བདག་ལ་ཡང་། །རྗེས་སུ་གཟུང་པར་དགོངས་ནས་སུ། །སངས་རྒྱས་སྲས་དང་བཅས་པ་རྣམས། །ཅི་བདེ་བར་ནི་གཤེགས་སུ་གསོལ། །དེ་ནས་སྤྱི་བོར་དམ་ཚིག་གསུམ་གྱི་ཕྱག་རྒྱ་བྱས་ཏེ་གྱེན་དུ་
[137b.7]དཀྲོལ་ནས་སྔར་དམ་ཚིག་གི་ཕྱིར་ཞུགས་པ་རྣམས་གཤེགས་པར་འགྱུར་རོ། །མཚམས་བཅད་བའང་ཡིད་ཀྱིས་དགྲོལ་ལོ། །དེ་ནས་ཆོས་ཀྱི་དབྱིངས་ཀྱི་ཕྱག་རྒྱས་བདག་ཆོས་ཀྱི་དབྱིངས་སུ་བྱིན་གྱིས་བརླབས་ལ་རྡོ་རྗེ་སེམས་དཔའི་ཕྱག་རྒྱ་དང་སྔགས་ཀྱིས་བདག་རྡོ་རྗེ་སེམས་དཔར་བྱིན་གྱིས་
[138a]
[138a.1]བརླབ་པོ། །སྤྱི་བོར་ཆོས་ཀྱི་དབྱིངས་ཀྱི་ཡི་གེའང་བསམ་མོ། །རྡོ་རྗེ་གོ་ཆའི་ཕྱག་རྒྱས་གོ་ཆ་ཡང་བགོས་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཡིད་ལ་བྱས་ནས་དགེ་བའི་ལས་དམ་པ་བྱ་བར་བསམས་ཤིང་ལྡང་ངོ་། །ལངས་ནས་ཀྱང་བྱང་ཆུབ་སེམས་དཔའི་སྤྱོད་པ་སྟོན་པའི་
[138a.2]མདོ་སྡེ་ཟབ་ཅིང་རྒྱ་ཆེ་བ་དག་ལྷ་ལ་སོགས་པ་གཉེར་ཏེ་ཆོས་སྦྱིན་པའི་སེམས་ཀྱིས་བཀླག་གོ། །དེ་ནས་ལུས་གསོ་བའི་ཕྱིར་ཟས་བཟའ་བའི་རིམ་པའང་འདིའོ། །དང་པོར་ཅི་འབྱོར་པའི་ཟས་ལ་སྔགས་ལན་གསུམ་ནམ་བདུན་དུ་གདབ་པོ། །ན་མ་སྶ་མནྟ་བུ་དྡྷཱ་ནཱཾ། ཨོཾ་ཨ་མི་ཏོདྦྷ་
[138a.3]བ་སྭཱ་ཧཱ། དེ་ནས་སངས་རྒྱས་དང་བྱང་ཆུབ་སེམས་དཔའ་རྣམས་ལ་ཕུད་ཕུལ་ཏེ། དེའི་འོག་ཏུ་སེམས་ཅན་ལ་ཡང་བྱིན་ལ་རོ་ལ་མ་ཆགས་པར་རིགས་པ་དང་རན་པར་བཟའོ། །དེ་ནས་འཕགས་པ་མི་གཡོ་བ་ལ་དྲག་པོ་གདོན་མི་ཟ་བའི་སྙིང་པོས་ཟས་ཀྱི་ལྷག་མའི་ཆང་བུ་ལ་བཏབ་སྟེ་དབུལ་ལོ། །
[138a.4]དེའི་སྔགས་ནི། ན་མ་སྶ་མནྟ་བཛྲཱ་ཎཱཾ། ཏྲ་ཊ་ཨ་མོ་གྷ་ཙཎྜ་མ་ཧཱ་རོཥ་ཎ་སྥོ་ཊ་ཡ་ཧཱུཾ་ཏྲ་ཊ་ཡ་ཧཾ་མཾ། གདོན་མི་ཟ་བར་དྲག་པོའི་སྙིང་པོའོ། །དེ་ལྟར་བྱས་ན་དེ་མཉེས་ནས་རྟག་ཏུ་བསྲུང་བར་འགྱུར་རོ། །དེ་ནས་ཟས་ཟོས་ཏེ་ངལ་བསོ་ནས་དེ་བཞིན་གཤེགས་པ་ཐམས་ཅད་ལ་ཕྱག་འཚལ་བ་དང་། སྡིག་པ་
[138a.5]བཤགས་ལ་སོགས་པ་དེ་བཞིན་དུ་བྱ་སྟེ་དམ་པའི་ཆོས་ཀུན་དུ་དགའ་བར་གནས་སོ། །དེའི་ཕྱི་དྲོ་འང་བཟླས་པའི་ཆོ་ག་སྔ་མ་བཞིན་དུ་བྱས་ནས་སྲོད་དང་ཐོ་རངས་ལ་དམ་པའི་ཆོས་ལ་བརྩོན་པར་བྱ་སྟེ་ནམ་གྱི་གུང་ལ་མལ་ས་བཅས་པར་སངས་རྒྱས་དང་བྱང་ཆུབ་སེམས་དཔའ་ཐམས་
[138a.6]ཅད་ལ་ཡན་ལག་ཀུན་གྱིས་ཕྱག་འཚལ་ནས། བྱང་ཆུབ་ཀྱི་སེམས་རིན་པོ་ཆེ་རྗེས་སུ་དྲན་པར་བྱས་ཏེ། ཁམས་སྙོམས་པར་བྱ་བའི་ཕྱིར་ཉལ་གྱི་གཉིད་ཀྱི་བདེ་བའི་ཕྱིར་ནི་མ་ཡིན་ནོ། །སྔ་གློ་གཡས་པས་ཉལ་ན་ཕྱིས་ནི་ཅི་བདེར་རོ། །དེ་ནས་ཕྱི་དེ་ཉིན་ཡང་ཆོ་ག་དེ་བཞིན་དུ་བྱའོ། །
[138a.7]དེ་ལྟར་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པས་རྒྱུན་མི་འཆད་པར་བྱའོ། །ཇི་སྐད་བཤད་པ་བཞིན་མི་ནུས་ན་ཡང་ཅི་ནུས་པས་སྔགས་ཀྱི་ལྷ་མཉེས་པར་བྱའི་མི་རུང་སྙམ་པའི་དོགས་པ་ནི་མི་བསྐྱེད་དོ། །སངས་རྒྱས་དང་བྱང་ཆུབ་སེམས་དཔའ་
[138b]
[138b.1]རྣམས་རྗེར་བཟུང་བ་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་གདབ་པ་འདི་གཉིས་ནི་ཡོངས་སུ་མི་གཏོང་ངོ་། །འདི་གཉིས་ཡོངས་སུ་མ་བཏང་ན་ཆོ་ག་གཞན་རྣམས་མ་ནུས་ཀྱང་བཟླས་པ་རྟག་པར་བརྩོན་འགྲུས་སུ་བྱས་ན་དས་ཀྱང་རྗེས་
[138b.2]སུ་མཐུན་པའི་དངོས་གྲུབ་དངོས་པར་ཐོབ་པོ། །འདི་ལ་ནང་གི་གཙང་སྦྲ་གཙོ་བོ་སྟེ་དེ་བས་ན་ཕྱི་རོལ་གྱི་གཙང་སྦྲ་ལ་ཆགས་པར་མི་བྱའོ། །བཟའ་བ་འདྲེས་པ་ལ་སོགས་པ་ཉེས་པའི་དོགས་པ་ཡང་མི་བྱའོ། །ལུས་གསོ་བའི་ཕྱིར་ནི་ཕྱི་རོལ་གྱི་ཁྲུས་ལ་སོགས་པ་ཡང་
[138b.3]བྱ་སྟེ། དེའང་འབབ་ཆུ་ལ་སོགས་པར་ཁྲུས་བྱེད་འདོད་ན་ཐོག་མར་འཕགས་པ་མི་གཡོ་བའི་སྔགས་ཀྱིས་ས་གཙང་མ་བླངས་ཏེ་ལན་གསུམ་བསྔགས་ལ་སྔགས་དེས་བདག་བསྲུངས་ལ་ཆུའི་གདུག་པ་འང་བསྐྲད་དེ། མཚམས་བཅད་ལ་སྔགས་དེ་ཆུ་ལའང་བསྔགས་
[138b.4]ཏེ། །སངས་རྒྱས་དང་བྱང་ཆུབ་སེམས་དཔའ་རྣམས་ལའང་མང་དུ་ཕུལ་ནས་ཡིད་ལ་དྲན་པར་བྱེད་ཅིང་། ས་དེས་ཡ་རབས་ཀྱི་ཚུལ་བཞིན་ཁྲུས་བྱའོ། །དེ་ནས་དམ་ཚིག་ལ་སོགས་པའི་ཕྱག་རྒྱ་གསུམ་པོ་བྱས་ལ་ཆོས་ཀྱི་དབྱིངས་ཀྱི་ཡི་གེ་འང་སྤྱི་བོར་བསམ། རྡོ་རྗེ་གོ་ཆས་
[138b.5]ཀྱང་བདག་གོ་བགོས་ལ་སངས་རྒྱས་དང་བྱང་ཆུབ་སེམས་དཔའ་རྣམས་ལ་ཕྱག་ཕུལ་ཏེ་སེམས་ཅན་ལ་ཕན་པར་བསྔགས་པ་བྱས་ནས་ཕྱག་འཚལ་ཏེ་ལྡང་ངོ་། །མཚམས་བཅད་པའང་ཡིད་ཀྱིས་དཀྲོལ་ལ་གནས་སུ་མི་གཡེང་བར་འགྲོའོ། །ཡང་ན་ཁྲུས་ཀྱི་གནས་དེ་ཉིད་དུ་སྔ་མ་བཞིན་དུ་
[138b.6]བཟླས་པའོ། །ཉིན་རེ་ཞིང་རྗེས་སུ་དྲན་པ་དེ་ལྟར་བྱས་ན་ཐམས་ཅད་མཁྱེན་པའི་ཚོགས་བསགས་པ་དང་། གོ་འཕང་དམ་པ་རིང་པོར་མི་ཐོགས་པར་འཐོབ་ཅིང་ཚེ་འདི་ཉིད་ལ་འཚེ་བ་ཐམས་ཅད་མེད་པ་དང་། མཚན་མ་དང་བཅས་པའི་དངོས་གྲུབ་ཐམས་ཅད་ནུས་པར་
[138b.7]མྱུར་དུ་འགྱུར་རོ། །མཚན་མ་མེད་པ་ཟབ་ཅེས་ཏེ། །དམན་པ་རྣམས་ཀྱིས་མི་ལྕོགས་པས། །དེ་ཕྱིར་མཚན་མ་ཆོ་ག་ཅན། །སྐྱོན་མེད་པ་ནི་འདིར་བཤད་དོ། །རྣམ་པར་སྣང་མཛད་ཀྱི་སྒྲུབ་པའི་ཐབས་ཀྱི་ཆོ་ག །སློབ་དཔོན་རྒྱལ་བའི་འོད་ཀྱིས་མཛད་པ་རྫོགས་སོ།། །།
[139a]
[139a.1]{D2666}༄༅༅། །རྒྱ་གར་སྐད་དུ། ཨཱ་ཪྻ་མཉྫུ་ཤྲཱི་གུ་ཧྱ་ཏནྟྲ་སརྦ་ཀརྨ་སཱ་དྷ་ནཱི་དྷི་ནཱ་མ་ཊཱི་ཀཱ །བོད་སྐད་དུ། འཕགས་པ་འཇམ་དཔལ་གསང་བའི་རྒྱུད་ཀྱི་སྒྲུབ་ཐམས་དང་ལས་ཀུན་གྱི་གཏེར་ཞེས་བྱ་བའི་འགྲེལ་པ། སངས་རྒྱས་ལ་ཕྱག་འཚལ་ལོ། །འགྲོ་ལ་ཕན་ཕྱིར་སྔོན་གསུངས་པ། །སྒྲུབ་ཐབས་ཀུན་གྱི་རྩ་བ་
[139a.2]སྟེ། །གསང་བའི་རྒྱུད་ནི་རྙེད་དཀའ་ཡང་། །བླ་མ་དམ་པས་བརྒྱུད་པ་བཞིན། །བསྙེན་བཀུར་ལ་བརྩོན་བདག་གིས་རྟོགས། །རང་གིས་ཐོས་པ་སྔོན་འགྲོ་བས། །ཐོས་པས་རྒྱུ་བྱས་ཤེས་རབ་ལ། །གཞན་དག་ཡིད་ཆེས་རྗེས་འཇུག་ཕྱིར། །འདི་ལ་མོས་པ་གསུང་བ་དང་། །ཞི་ལ་སོགས་པའི་ལས་རྣམས་དང་། །དེ་བཞིན་ཆོ་ག་
[139a.3]སྣ་ཚོགས་དང་། །འཇམ་པའི་དབྱངས་མཆོག་མཆོག་ཡིན་པས། །དེ་དག་དོན་དུ་ལེགས་བཏུད་དེ། །འཕགས་པའི་བཀའ་ནི་བཤད་པར་བྱ། །མིང་དོན་བྱེད་དང་དགོས་དང་ཚད། །དང་པོ་གླེང་གཞི་ཡིན་པར་གསུངས། །མདོར་བསྡུས་ཙམ་ཞིག་སྦྱར་འདོད་པས། །རྒྱས་པར་བྲི་བ་རབ་སྤངས་སོ། །སྡུད་པར་བྱེད་པ་པོ་ཕྱག་ན་
[139a.4]རྡོ་རྗེས། །ཐོས་པའི་དོན་རང་གི་ཤེས་རབ་དྲན་པ་དང་བཅས་པ་ལ་མངའ་བས་གཞན་དག་ལ་ཕན་གདགས་པའི་ཆེད་དུ་རབ་ཏུ་བསྡུས་པ་བརྩམས་པའི་ཕྱིར། དེ་ནས་འཇམ་པའི་དབྱངས་ཀྱིས་ནི། །ཁྲོ་བོའི་མིང་ནི་གཤིན་རྗེ་གཤེད། །མཚོན་ཆ་མེ་ལྟར་འབར་བས་འཁྲིགས། །གཏུམ་ལ་མཐུ་རྩ་ལ་དྲག་ལྡན་པའི། །
[139a.5]ཞེས་སྨོས་ཏེ། དེ་ནས་ཞེས། འཕགས་པ་འཇམ་དཔལ་གཤིན་རྗེ་གཤེད་དྲག་པོའི་ཆ་བྱད་ཅན་དུ་འོག་མིན་གྱི་ཞིང་ཁམས་སུ་བཞུགས་པའོ། །སྟོང་པ་ཉིད་བཅུ་དྲུག་གི་རི་ལ་སེང་གེ་ཆེན་པོ་བཞིན་བརྟགས་པའི་སྣང་བ་མ་ཡིན་པར་ཡེ་ཤེས་རང་རིག་པ་ཙམ་དུ་གནས་པ་དེ་ནས་སོ། །དེ་ནས་ཏེ་སྤྲུལ་བའི་སྐུ་གཞན་གྱི་ཕྱིར་
[139a.6]གཏུམ་བག་ཏུ་བསྟན་པ་ནི་ཆོས་བཤད་པའི་ཕྱིར་ཏེ། རྒྱུ་མཐུན་པའི་སྨོན་ལམ་གྱི་མཐུས་སོ། །གསུངས་པའི་ཆོས་ནི་རྒྱུད་ཀྱི་དོན་སྨྲས་པའི་བདེ་བར་གཤེགས་པའི་བཀའ་བརྗོད་པའི་དོན་ཏོ། །བཀའ་དེ་ཡང་ཟག་པ་མེད་པའི་ཤེས་རབ་ཀྱི་འབྲས་བུ་སྟེ། ཡང་དག་པའི་རྟོག་པས་ངག་སློང་བ་སྟེ། མ་བརྟགས་མ་དཔྱད་པར་
[139a.7]མི་སྨྲ་བ་བཞིན་ནོ། །དེས་བསྟན་པའི་ཆོས་ནི་རྒྱུ་དང་རྒྱུ་འབྲས་ཏེ། རྒྱུད་དེ་ཐེག་པ་ཆེན་པོའོ། །དེ་ལ་ཐེག་པ་ཆེན་པོ་ནི་འབྲས་བུ་ཐོབ་པར་བྱེད་པ་སྟེ། དེ་ཐེག་པའི་ཕྱིར་རོ། །འབྲས་བུ་ནི་ཕྲིན་ལས་ཚད་མེད་པ་དང་། རང་གི་ཡོན་ཏན་ཚད་མེད་པ་ཐོབ་པའོ། །དེ་ཉིད་ཁྱད་པར་ཅན་ཐེག་པའི་ཕྱིར་ཆེན་པོ་སྟེ། ཉན་ཐོས་ལ་སོགས་པ་དེ་
[139b]
[139b.1]ལྟ་མ་ཡིན་ནོ། །དེ་ལ་འདིའི་བསྡུས་པའི་དོན་ནི་གང་ཅིའི་དོན་གླེང་གཞིའི་བསྡུས་པའི་དོན་འདི་སྐད་བསྟན་པ་བཞིན་ནོ། །དེ་ལ་ཚིག་གི་དོན་ནི་འཇམ་པའི་དབྱངས་ཞེས་པ་ལ་འཇམ་པ་ནི་ཐེག་པ་ཆེན་པོ་གང་ཡིན་པའོ། །དབྱངས་ནི་བཀའ་ཐེག་པ་ཆེན་པོ་ལ་བྱ་བར་འདིར་རིག་པར་བྱའོ། །དབྱངས་སྨྲ་
[139b.2]བ་ལྟར་སྣང་བ་སྟོན་པ་པོ་ནི། ཁྲོ་བོ་སྟེ་དེའི་མིང་ནི་གཤིན་རྗེ་གཤེད་དོ། །དེས་ན་དེས་ནི་བྱེད་པ་པོ་སྨྲས་སོ། །འཇམ་པ་ཞེས་པས་ན་འཇམ་དཔལ་གསང་པའི་རྒྱུད་ཅེས་བརྡ་སྦྱར་བར་ཤེས་པར་བྱའོ། །མཚོན་ཆ་མེ་ལྟར་འབར་པ་འཁྲིགས། །ཞེས་པ་ནི་གོ་ཆ་རྣམ་པ་ལྔའི་རྒྱན་ཏེ། གཞན་འཇིགས་པར་བྱེད་
[139b.3]པའི་ཕྱིར་མཚོན་ཆའོ། །དེ་ལས་མི་སྟག་འཕྲོ་བས་བགེགས་སྲེག་པར་བྱེད་པའི་ཕྱིར་བསྐལ་བའི་མེ་བཞིན་ནོ། །དེ་ལྟ་བུའི་གཏུམ་ལ་མཐུ་རྩལ་དྲག་ལྡན་པ་སྟེ། དེ་མཐོང་ནས་ཚངས་པ་ལ་སོགས་པ་རང་གི་འཁོར་ལས་གཞན་པའི་ཁྲོ་བོ་གཞན་ཐམས་ཅད་ཀུན་གྱིས། དེ་བཞིན་གཤེགས་པའི་འོད་
[139b.4]ཟེར་དང་། ཕྱག་ན་བསྣམས་པའི་མཚོན་ཆའི་མཐུས་ལག་ཆ་ཤོར་རོ། །དེ་བཞིན་དུ་འདོད་པའི་ཁམས་ཀྱི་ལྷ་རྣམས་ལུས་ཀྱིས་ཕྱག་འཚལ་ཞིང་གུས་བས་བཀའ་ཉན་ཏོ། །གཞན་རང་གི་འཁོར་ཕྱག་ན་རྡོ་རྗེ་ལ་སོགས་པ་ས་བཅུའི་དབང་ཕྱུག་ནི། ལྷ་རྣམས་མང་པོ་ཇི་སྙེད་ཀུན་ཏེ་དྲང་པོའི་དོན་གྱི་ཕྱིར་
[139b.5]མདངས་མེད་པའི་ཚུལ་གྱིས་ཞུ་བ་ནི། གཟིར་བཞིན་དུ་ནི་རབ་སྨྲས་པ། ཞེས་བྱ་བ་ལ་སོགས་པ་སྟེ། བཀའ་སྩོལ་ཅིག་ཅེས་པ་ཞུས་པའོ། །དེས་ནི་ཆོས་ཀྱི་འཁོར་ལོ་བསྐོར་བར་ཞུས་པ་སྟེ། དྲང་པོའི་དོན་ཏོ། །རབ་ཏུ་མི་བཟད་འཇིགས་པའི་གཟུགས། །ཞེས་པ་དང་། ཁམས་གསུམ་
[139b.6]འཁྲུག་པར་མཛད་པས་མཐོང་། །ཞེས་པ་དག་ནི་རང་གི་འཁོར་བརྗོད་ཀྱིས་མི་ལང་བ་རྣམས་ཞུ་བར་སྤོབས་པ་ཆུང་བའི་ཕྱིར། གཞན་ཟིལ་གྱིས་གནོན་པ་དག་མེད་པར་གསུངས་པའོ། །གང་ཚེ་ལྷ་དང་ལྷ་མིན་རྣམས། །སྐྲག་ནས་སྐྱབས་སུ་དོང་བ་ན། དེའི་ཚེ་འཇམ་དཔལ་དབྱངས་ཀྱིས་ནི། །
[139b.7]ཁྲོ་བོས་སླར་ཡང་ཞི་བར་འགྱུར། །ཞེས་པ་ནི་རང་གི་འཁོར་རྣམས་གསོང་པོར་སྨྲ་བར་འདོད་པར་རིག་ནས། བཞིན་འཛུམ་པར་མཛད་པའོ། །གཤིན་རྗེ་གཤེད་ཅེས་བྱ་བ་ཡང་། ཁྲོ་བོ་ཆེན་པོ་ཞི་བ་ལ། །ཞེས་གསུངས་པ་ནི། གཤིན་རྗེ་གཤེད་ཁྲོ་བོ་ཆེན་པོ་ཞི་བར་གྱུར་པ་ནི་འཇམ་དཔལ་
[140a]
[140a.1]གཞོན་ནུའོ། །ལྷ་རྣམས་ཀུན་ནི་ཕྱག་ན་རྡོ་རྗེའོ། །དེ་ནས་འཁོར་རྣམས་ངོ་མཚར་དུ་གྱུར་ཏེ། ཞུས་པ་ཁྱོད་ཀྱི་དངོས་གྲུབ་མཆོག་འཚལ་བས། ཇི་ལྟ་བུར་ནི་མཉེས་པར་བགྱི། །ཇི་ལྟ་བུར་ནི་དང་བར་འགྱུར། །བདག་ལ་ཐེ་ཚོམ་ཆེན་པོ་སྐྱེས། །ཞེས་པ་སྨྲས་ཏེ། ཁྱོད་ཅེས་
[140a.2]པ་ནི་འཕགས་པ་སྟེ། གཤིན་རྗེ་གཤེད་དོ། །དེའི་དངོས་གྲུབ་ནི་ཐུན་མོང་དང་ཐུན་མོང་མ་ཡིན་པའི་དངོས་གྲུབ་སྟེ། དེ་ལས་མཆོག་ཏུ་གྱུར་འདོད་པའི་རྣལ་འབྱོར་པས། སྐྱེད་པའི་རིམ་པའི་རྣལ་འབྱོར་གྱིས་ཇི་ལྟར་དངོས་གྲུབ་ལ་ཉེ་བར་བགྱི་བ་དང་། རྫོགས་པའི་རིམ་པའི་རྣལ་འབྱོར་གྱིས་
[140a.3]ལུས་དང་། སེམས་ལས་སུ་རུང་བ་ཤིན་ཏུ་སྦྱངས་པའི་བདག་ཉིད་ཀྱི་དང་བ་ཐམས་ཅད་ཀྱི་ཡེ་ཤེས་ཀྱིས་ཕྱག་རྒྱ་ཆེན་པོའི་དངོས་གྲུབ་སྤྲོས་པའི་རྙོག་པ་མེད་པའི་དང་བའི་བདག་ཉིད་ཀྱི་དངོས་གྲུབ་ལ་ཉེ་བར་ཐབས་ལ་ཇི་ལྟར་བསླབ་པར་བགྱི་ཞེས་ཐབས་དང་། དེའི་རིམ་པ་ལ་ཡིད་གཉིས་སུ་གྱུར་
[140a.4]པས་ཐེ་ཚོམ་གྱི་དྲི་མ་བསལ་དུ་གསོལ་ཞེས་ཞུས་པའོ། །ཁྲོ་བོས་ལྷ་རྣམས་ཚིག་གསན་ནས། །གཤིན་རྗེ་གཤེད་ཀྱིས་བཀའ་སྩལ་པ། །ཞེས་བྱ་བ་ལ་སོགས་པ་གསུངས་ཏེ། གསན་ཞེས་པ་འཁོར་གྱིས་གསུངས་པ་ཐོས་པའོ། །ཐོས་ཞེས་པ་རིམ་པ་གཉིས་ཀྱི་དོན་དང་། དེའི་བྱ་བ་
[140a.5]ལ་རྨོངས་པར་རིག་པའོ། །སྨྲས་པ་བདག་ཉིད་ཁྱད་པར་གྱུར་པར་བསྟན་པའི་ཕྱིར་བཀའ་སྩལ་པ་སྟེ། བསྐལ་པ་གང་ལ་སེམས་སྐྱེད་ནས་མངོན་པར་རྫོགས་པར་སངས་རྒྱས་པའི་བསྐལ་པ་གོང་མ་ལ་ཡང་བྱུང་བས་འདིའི་ཐོག་མར་བྱུང་བའོ། །དེས་ནི་ཚངས་པ་ལྟ་བུར་གཙོ་བོར་གསུངས་
[140a.6]པའོ། །ཕྱིས་ཀྱང་འབྱུང་ཞེས་པ་ནི། མྱ་ངན་ལས་མི་འདའ་བ་སྟེ། དུས་དཔག་ཏུ་མེད་པར་སེམས་ཅན་ཀྱི་དོན་བྱེད་པའོ། །དེས་ན་མཛད་པ་རིང་བར་བསྟན་པའོ། །ད་ལྟར་ཞེས་པ་ནི་བར་ཆད་མེད་པར་ཕྲིན་ལས་ཚད་མེད་པར་མཛད་པའོ། །དེས་ནི་དོན་ལ་བསྙེལ་བ་མེད་པར་གསུངས་སོ། །
[140a.7]བུདྡྷ་ཀུན་གྱི་སྔོན་དུ་བྱུང་། །ཞེས་པ་ནི་ཆོས་ཀྱི་སྐུའི་མཚན་ཉིད་དོ། །དུས་གསུམ་འབྱུང་བའི་སྐུ་ཞེས་པ་ནི་ལོངས་སྤྱོད་རྫོགས་པའི་ངོ་བོ་ལ་བྱ་བར་བཤད་དོ། །གལ་ཏེ་རྒྱུད་གཞན་དག་ཏུ་བཤད་པ་ཉིད་ཀྱིས་ཐེ་ཚོམ་སེལ་བཞིན་ཡང་བཤད་པ་དོན་མེད་པ་མ་ཡིན་ནམ་ཞེ་ན། ལན་དུ། ད་ནི་ལྔ་བརྒྱ་
[140b]
[140b.1]ཐ་མའི་ཚེ། །ང་ཡི་བསྟན་པ་འབྱུང་བར་བྱེད། །བསྟན་པ་ཐམས་ཅད་ཅེས་པ་ལ་སོགས་པ་གསུངས་ཏེ། སངས་རྒྱས་ཀྱི་བསྟན་པ་ནུབ་པའི་ཚེ་རྒྱས་པར་བྱེད་པའི་བསྟན་པ་འདི་བྱུང་བ་ནི་ཁྱད་པར་ཅན་ནོ། །ལན་གདགས་པའི་ཕྱིར་སྨྲས་པ་དུས་གཞན་ལ་དགོས་པ་མེད་པ་ཡིན་ཡང་རྩོད་པའི་དུས་ཚེ་ཐུང་
[140b.2]ཞིང་དངོས་གྲུབ་རིང་བའི་དུས་ལ་གཞན་དག་ལས་ཁྱད་པར་དུ་གྱུར་པ་སྤྲོས་པ་ལྷུར་ལེན་པ་འདི་དགོས་པ་དང་བཅས་པས་གསུང་ཞིང་ཞུ་བ་ནི། །རིགས་དེས་ན་རིགས་སོ། །ཁྲོས་པ་ངའི་སྐུ་ཞེས་པ་རྣམས་ཀྱིས། སྨྲ་བ་པོ་ཡོན་ཏན་རྣམ་པ་མང་པོས་གང་བར་ཉིད་ཀྱིས་གསུངས་ནས། གང་ཚེ་
[140b.3]གསུམ་ལ་སྐྱབས་སོང་བ། །ཞེས་སྨོས་པ་དག་གིས་སྐྱབས་སོང་ཞེས་པས་རང་གི་འཁོར་རྟེན་དཀོན་མཆོག་གསུམ་ཅན་དུ་བཤད་དེ། བརྟེན་པ་དེའི་ཚེ་དེའི་མི་ཟད་པའི་སྙིང་པོ་ཐུགས་སད་པར་བྱེད་པ་ལ་སོགས་པ་དག་འཁོར་གྱི་ཁྲོ་པོ་ཁྱོད་ཀྱི་ཡིད་ལ་ཟུང་ལ་གནས་པར་གྱིས་ཤིག་ཅེས་
[140b.4]གདམས་པའོ། །ཁྱེད་རྣམས་སྐྱབས་སུ་དོང་བ་དང་། བྱང་ཆུབ་སེམས་དང་ལྡན་ཞེས་པ་ནི། སེམས་བསྐྱེད་པ་དང་དམ་ཚིག་དང་ལྡན་པའི་སྒྲུབ་པ་པོའི་དོན་ཐམས་ཅད་གྲུབ་པར་བྱེད་པའི་གཙོ་བོ་ཡི་གེ་འབྲུ་ནི་བཅུ་བདུན་པ། ངའི་སྙིང་པོ་ཡིད་ལས་བྱུང་བ་བཟླས་ཤིང་བསྒོམ་པར་བྱས་ན། 
[140b.5]དངོས་གྲུབ་ལག་མཐིལ་ལྟར་སྣང་བར་འགྱུར་རོ། །དེ་གསུངས་པའི་ཚེས་གཞི་ལ་སོགས་པ་གཡོས་སོ། །འཁོར་རྣམས་ཡི་རང་ཞིང་དང་བར་གྱུར་ཏོ། །དེ་ནས་ཤེས་པ་ནི་སྙིང་པོ་གསུངས་པ་དེ་ནས་རྟོག་པ་འདི་ནི་འཁོར་དེ་དག་ལ་རྒྱས་པར་གསུངས་སོ། །སྙིང་རྗེ་བྱང་ཆུབ་སེམས་ལྡན་
[140b.6]པའི། །ཞེས་པ་འདི་ལ་མོས་པའི་རྣལ་འབྱོར་བའོ། །དེའི་དོན་དུ་རྟོག་པ་བཤད་པར་བྱ་བ་ཡིན་པར་གསུངས་སོ། །ཕྱག་ན་རྡོ་རྗེ་ལ་སོགས་པས་ཕྱག་འཚལ་ཏེ། ཞུས་པའི་དོན་བཅོམ་ལྡན་འདས་ཀྱིས་གསུངས་པ་འདི་ཐོས་པ་ནི་འདི་སྐད་ཅེས་བྱ་བ་རྒྱུད་ཀྱི་དོན་མཐའ་དག་སྟོན་པའི་ཚིག་གི་
[140b.7]མཚམས་སྦྱར་བའོ། །ཐོས་བའི་དོན་ནི། སྙིང་རྗེ་དེ་བཞིན་རྒྱས་པ་དང་། །ཞེས་པ་ལ་སོགས་པའོ། །མཉན་པ་ཞེས་བདག་ཉིད་ཀྱིས་མངོན་སུམ་དུ་ཐོས་པ་ལ་བྱའི་གཞན་གྱིས་ཐོས་ནས། དེ་ལས་ཐོས་པ་མ་ཡིན་ནོ། །མཉམ་པའི་དུས་དེ་ལས་གཞན་དུ་འདི་ལས་ཐོས་པའོ། །དེས་ཐོས་པ་
[141a]
[141a.1]མང་བར་གསུངས་པ་དང་ཡང་དང་ཡང་དུ་མི་ཐོས་པར་བཤད་པའོ། །གང་ལས་ཐོས་ཤེ་ན་ཁྲོ་བོ་ཉིད་ལས་ཐོས་པའོ། །འཁོར་གང་དང་ཞེ་ན། བྱང་ཆུབ་རྣམས་ཞེས་པས་བྱང་ཆུབ་སེམས་དཔའ་རྣམས་དང་ངོ་། །གནས་གང་དུ་ཞེ་ན། ཁྲོ་བོ་ཉིད་ཀྱིས་གསུངས་པ་ཡི། །རྣམ་པ་
[141a.2]མང་པོ་བྱིན་གྱིས་བརླབ། །ཅེས་པ་སྨོས་ཏེ། ཚད་མེད་པ་བཞི་རྣམ་པར་དག་པའི་གཞལ་ཡས་ཁང་རྒྱས་པའི་རང་བཞིན་གྲུ་བཞིའི་རྣམ་པར་བྱུང་བའི་འོག་མིན་གྱི་གནས་ཏེ་དྲང་པོའི་དོན་ནི། ངེས་པའི་དོན་དུ་རྣམ་པ་མང་པོའི་དེ་བཞིན་གཤེགས་པ་སོ་སོ་ཐ་དད་པའི་རྡོ་རྗེ་འཛིན་པའི་བཙུན་མོ་ནི་ཤེས་རབ་སྟེ། 
[141a.3]འཇོམས་པའི་དོན་གྱིས་ན་བྷ་གའོ། །དེར་བཞུགས་པ་ནི་གནས་གཞིར་མཛད་པའོ། །ངེས་པའོ། །ཡང་བགེགས་ཀྱི་སྟེང་དུ་བཞུགས་པ་ནི་ཁང་པར་རོ། །འདི་སྐད་བདག་གིས་ཞེས་པ་ནི་ངེས་པར་སྟོན་པ་ཡང་ཡིན་ལ། འདིར་ཡང་དེ་བཞིན་དུ་བདག་གིས་བཀོད་དོ། །རྒྱུད་དང་དུས་ནི་དངོས་སུ་སྨྲ་
[141a.4]བར་མི་བྱ་སྟེ། ཤེས་པར་བྱ་བ་དངོས་ཡིན་པ་དང་སླ་བའི་ཕྱིར་རོ། །རྒྱུད་འདི་བྱང་ཆུབ་རྣམས་ཀྱིས་ཞེས་པ་ནི་དེའི་ཕྱི་མ་ཡིན་པའོ། །ད་ནི་གནས་བསྟན་པའི་ཕྱིར། དེ་ནས་ཁྲོ་བོ་རྣམ་པར་རྒྱལ། །འཇམ་དཔལ་ཁྲོ་བོས་བཤད་པ་ཡི། །ཞེས་པ་སྨོས་ཏེ། ཟིལ་གྱིས་ནོན་པ་རྡོ་རྗེ་ཁྲོ་བོའི་ཏིང་ངེ་
[141a.5]འཛིན་ལ་སྙོམས་པར་ཞུགས་ཏེ། རྩ་བའི་རྒྱུད་བཤད་པ་དེ་ནས་སོ། །འདིར་སྡུད་པར་བྱེད་པ་མ་བཀོད་པ་ནི་སྔ་མར་བཀོད་པ་ལ་ལྟོས་པའོ། །སྐབས་ཀྱིས་ན་བརྗོད་པར་བྱ་བ་རྗོད་པར་བྱེད་པ་ལས་འདོགས་པ་ཡང་སྲིད། གཞན་དགོས་པ་ལས་ཀྱང་བཏགས་སོ། །འདིར་དོན་ལ་བྱ་བ་
[141a.6]ཡིན་པས་བསྡུས་པའོ་ཞེས་འདོད་དོ། །ཟག་པ་མེད་པའི་ཤེས་རབ་ནི་དེའི་བདག་པོ་སྟེ། དེ་གསུངས་པའི་སྒྲ་ནི་མདོ་སྟེ། རྒྱུད་དུ་གདགས་པས་རྣམ་པར་གཞག་པའོ། །བགེགས་ཀྱི་ཚོགས་ལས་རྒྱལ་བས་རྣམ་པར་རྒྱལ་བ་སྟེ། འཇམ་དཔལ་ལོ། །དེས་བཤད་པ་ནི་གསུངས་པ་སྟེ། བླ་མའི་
[141a.7]ཆོ་ག་མཆོག་ཏུ་གྱུར་པའོ། །དེའི་དོན་མདོར་བསྡུས་པས་བཤད་པར་བྱ་བ་ནི། སློབ་དཔོན་གྱིས་བསྡུས་པ་ཡིན་པར་དགོངས་སོ། །དེ་ལ་འདིའི་དཀྱིལ་འཁོར་ནི། དངོས་གྲུབ་ཐབས་ཅད་སྦྱིན་མཛད་པ། །ཞེས་པ་ནི། འདིའི་ཞེས་པ་དབང་བསྐུར་བའོ། །ཡང་འདི་ཞེས་པ་གསང་བའོ། །དེའི་
[141b]
[141b.1]དངོས་གྲུབ་ནི་སྟོབས་ལ་སོགས་པ་དང་། ཐུན་མོང་སྟེ་འཐོབ་པར་བྱེད་པའི་རྒྱུའོ། །གཞལ་ཡས་ཁང་ནི་དཀྱིལ་འཁོར་ཏེ་བླ་མའི་གདམས་ངག་ཐོབ་པར་བྱེད་དེ། དངོས་གྲུབ་པོ། །འཇིག་རྟེན་གསུམ་པོ་འཁྲུག་མཛད་པ། །ཞེས་པ་ནི་ཁྱད་པར་དུ་གྱུར་པར་རྟོག་པ་གསུམ་སྟེ། དེ་འགགས་པ་ཐོབ་པར་
[141b.2]བྱེད་པས་ནའོ། །ད་ནི་ཡི་དགས་མང་པོ་སྟེ་དེ་འདུལ་བའི་རོ་དབུགས་རྒྱུ་བ་མེད་པའི་བརྡས། མི་རྟོག་པའི་ཡེ་ཤེས་ལ་དཀྱིལ་དུ་བཤད་པ་སྟེ་དགོངས་པས་བཤད་པའོ། །དངོས་གྲུབ་ཀུན་སྦྱིན་པར་བྱེད་པ་ཡིན་པས་ན་ཐ་དད་པའི་དྲུག་པར་ནི་ཞེས་པ་བསྒྱུར་ཏེ་ཐམས་ཅད་ཀྱི་དཀྱིལ་འཁོར་འདི་ཡིན་
[141b.3]པའོ་ཞེས་སྦྱོར་རོ། །ཐོག་མ་ཉིད་དུ་བསྲུང་བའི་ཀྵ་བཀོད་ལ་ཤིང་གཅིག་པའི་ནང་དུ་དངོས་གྲུབ་སྦྱིན་པར་བྱེད་པ་འདི་བསྒོམ་པར་བྱ་སྟེ། མན་ངག་གོ། །གྲུབ་འགྱུར་བའི་གནས་ནི་ནམ་མཁའི་གནས་འདི་ན་སེམས་ཀྱི་རྒྱལ་པོའི་རྟ་མགྱོགས་པ་འདི་འདུག་པ་འདི་ཐ་དད་པ་མེད་པ་ཉིད་དུ་གནས་
[141b.4]བ་སྟེ། བླ་མ་གནང་བ་དག་ལ་གྲུབ་པའོ། །འདུ་བའི་དོན་ནི་དུར་ཁྲོད་དོ། །སྟོང་པའི་དོན་དང་གསུམ་གྱི་མདོ་ནི་བཞི་མདོའོ། །སྒོམ་པའི་ཚུལ་ནི་མཆོད་རྟེན་ནོ། །རྟག་ཆད་གཉིས་སྤངས་པ་སྟེ་དབུས་མའི་གནས་སོ། །དབང་པོ་ཡུལ་མ་ཡིན་པས་ཐིབས་སོ། །གྲགས་བ་དང་འཁོར་བ་དང་མྱ་ངན་
[141b.5]ལས་འདས་པ་སྐྱེད་པ་དང་། བདེན་པའི་དོན་དང་ཆུའི་འགྲམ་དང་། ནག་ཚལ་ལ་སོགས་པའི་ཡུལ་གཙང་མ་ནི་བྲམ་ཟེའི་རིགས་ཀྱི་བུ་མོ་ལ་སོགས་པ་གནས་པའོ། །གཞན་དག་ནི་དཀྱིལ་འཁོར་གྱི་ཆོ་ག་བཞིན་རིག་པར་བྱའོ། །དེ་ལྟར་ཆོ་ག་བཞིན་བསམས་ནས་མཇུག་ཏུ་ཁྲོ་བོ་གཤིན་
[141b.6]རྗེ་གཤེད་སྔགས་བརྗོད་པས་ནི་སྤྱན་དྲངས་ནས་རང་གི་སྙིང་པོས་བཞུགས་སུ་གསོལ་ཞེས་གསུངས་པ། དེ་ལྟར་ཞེས་པ་དབང་བསྐུར་བའི་ཕྱིར་དཀྱིལ་འཁོར་བྲི་བའམ། མ་བྲིས་ན་ཡང་དཀྱིལ་འཁོར་གྱི་ཆོ་ག་བཞིན་བློས་བསམས་ལ། དེ་ནས་སྒྲུབ་པའི་ཐབས་ལས་འབྱུང་བ་
[141b.7]བཞིན་དུ་བྱའོ། །སྙིང་པོས་ཞེས་པ་ཡི་གེ་བཅུ་བདུན་པ་ལ་སོགས་པ་མ་ཡིན་ཏེ། ཤཱུ་ལའི་ཕྱག་རྒྱ་དང་རང་གི་དམ་ཚིག་སྔགས་སོ། །མེ་ཏོག་དམར་པོ་ཞེས་པ་ནི་ཁ་དོག་དམར་བ་སྟེ་དབང་བསྐུར་བའི་ཕྱིར་རོ། །དེ་ལྟར་སྙིང་པོ་སྔགས་ཀྱིས་ཀྱང་། །ཞེས་པ་རྒྱ་ཆེར་སྨོས་པ་ནི། ཆོ་ག་
[142a]
[142a.1]རྣམས་དགོས་པ་སྟེ་རིགས་དྲུག་གི་རྣམ་པར་བསམ་མོ། །བསྲུང་བའི་སྦྱོར་བ་དེ་བཞིན་བློ་རྣམ་པར་རྨོངས་པ་ཁ་ཅིག་སྒྲ་ལ་མངོན་པར་ཞེན་ནས་རྟེན་ཅིང་འབྲེལ་པར་འབྱུང་བའི་མཚན་ཉིད་ལ་ལྷར་ཞེན་པའི་བསྲུང་བའི་སྦྱོར་བས་ཅི་ཞིག་བྱ་ཞེས་རྟོག་པ་ཅན་ཡང་འཇིག་རྟེན་ན་
[142a.2]ཡོད་དོ། །དེ་ནི་སུན་དབྱུང་བ་མཚན་ཉིད་ལས་གྲགས་ཤིང་། རིག་པས་སྤངས་ཟིན་པ་ཁོ་ནའོ། །དེ་ནས་མེ་མར་རབ་འབར་བ། །ཕྱོགས་བརྒྱད་དུ་ཡང་དགོད་པར་བྱ། །འབྱུང་པོའི་གཏོར་མ་ཁྲོ་བོ་ལ། །ཞེས་པ་ནི། གཞན་དག་གི་ཕྱིར་འཕགས་པ་དང་། སྨེ་གཏོར་ནི་ལྷག་མ་སྟེ་ཡི་དགས་
[142a.3]ལ་སྦྱིན་ནོ། །ལྷ་རྣམས་ལ་ཡང་མཆོད་པའི་ཕྱིར། །དེ་ནས་ཡང་ནི་བདུག་པ་དབུལ། །ཞེས་པ་སྨོས་ཏེ། ལྷ་རྣམས་ལ་མཆོད་པ་རྣམས་ཀྱིས་མཆོད་ལ་གསོལ་བ་གདབ་བོ། །དེ་ཡི་ཕྱི་རོལ་ཆུ་བཅས་སྣོད། །མེ་ཏོག་གིས་ནི་བཀང་སྟེ་གཞག །ཆོ་ག་ཁྲུས་བྱས་སྨྱུང་བ་ཡིན། །སློབ་མ་དག་ནི་
[142a.4]བོས་ནས་ཀྱང་། །ཞེས་པ་ནི། ལས་ཐམས་ཅད་པའི་བུམ་པས་བགེགས་བསལ་ལ་ནང་དུ་དྲངས་ལ། གོང་ནས་གོང་མའི་གཏམ་བརྗོད་ལ། དེ་ནས་སློབ་མས་བླ་མ་ལ་མཎྜལ་བྱས་ལ་མེ་ཏོག་དབུལ་ལོ། །དེ་ནས་བུ་ཡིས་བློ་གྲོས་འདི་གྱིས་ཤིག །ཅེས་བརྗོད་ལ། བསྲུང་བ་བྱའོ། །
[142a.5]དེ་ནས། དཀོན་མཆོག་གསུམ་ནི་དྲན་བྱས་ཏེ། །དཀྱིལ་འཁོར་ལ་ནི་འཐོར་དུ་གཞུག །ཅེས་པ་ནི་བླ་མ་དང་དཀྱིལ་འཁོར་གྱི་འཁོར་ལོ་ལ་ཕྱག་འཚལ་ལོ། །དེ་ནས་བེ་ཅོན་ཞེས་བྱ་བ། །སྔགས་པས་ད་ཡི་ཕྱག་རྒྱ་བསྟན། །ཞེས་པ་ནི་བརྟུལ་ཞུགས་ཀྱི་དབང་བསྐུར་བའོ། །དཀོན་མཆོག་
[142a.6]གསུམ་ནི་གསང་བ་ཡི། །དམ་ཚིག་འདི་ལ་སྦྱིན་པར་བྱ། །ཞེས་པ་ནི་རིགས་ལྔའི་དམ་ཚིག་དཔོག་པའོ། །ཁྲོ་བོ་ཡི་ནི་སྔགས་ཀྱིས་ནི། །ཞེས་པ་ནི་མིང་གི་དབང་བསྐུར་བ་སྟེ། མ་འོངས་པའི་དུས་ན་སྟེ་མངོན་པར་རྫོགས་པར་སངས་རྒྱས་པའི་མིང་གདགས་པ། མི་བསྐྱོད་པའི་རྣམ་པར་བསྒོམ་
[142a.7]ཞིང་ཆུ་དག་པས་ལུས་ཀྱི་དྲི་མ་བཀྲུ་བ་དང་། པྲ་དབབ་པའི་འོག་ཏུ་མཚན་མ་བསྟན་དུ་གསོལ་ཞེས་མེ་ཏོག་དབུལ་བ་གསུངས་པའོ། །སེང་གེའི་སྟན་ལ་བཞག་ལ་ཡང་ཕུལ་ལ་སློབ་མ་དེ་ལ་མགོར་བཅིང་བར་བྱའོ། །ཆོ་ག་བཞིན་ཞེས་དཀྱིལ་འཁོར་གྱི་ཆོ་གས་དབང་བསྐུར་བའོ། །གོ་ཆས་
[142b]
[142b.1]བསྲུང་བ་བླ་མ་དང་ལྷ་རྣམས་ལ་ཕྱག་བྱས་ལ་སྟོང་གསུམ་གྱི་སྟོང་ཆེན་པོ་གཅིག་ཤཱཀྱ་ཐུབ་པའི་ཞིང་ཡིན་པར་བཤད་ལ། འཇམ་དཔལ་གཤིན་རྗེ་གཤེད་ཀྱི་ཞིང་ནི་སྟོང་ཕྲག་གྲངས་མེད་པ་ཡིན་པར་གསུངས་པས་དེ་དག་ཁྱབ་པའི་རིན་པོ་ཆེ་བསམ་གྱིས་མི་ཁྱབ་པས་མཆོད་པར་བྱ་བ་ཡིན་ནོ། །
[142b.2]སློབ་མའི་སྙིང་པོ་བྱིན་ནས་ཀྱང་། །ཞེས་པ་ནི་སློབ་མ་ལ་དབང་བསྐུར་བ་རྫོགས་པར་བྱས་ནས་མེ་ཏོག་ཙནྡན་ལ་སོགས་པས་ལྷ་རྣམས་ལ་བླ་མས་མཆོད་པ་བྱས་ཏེ། དེ་ནས་ལས་ཐམས་ཅད་པའི་བུམ་པ་དྲི་ཆུ་དང་སྨན་གྱིས་བཀང་བ་ཕྱི་རོལ་ཏེ་བྱང་ཤར་དུ་བཞག་པས་ལྷ་རྣམས་ལ་ཡོན་ཆབ་ཏུ་
[142b.3]ཕུལ་ལ་གཤེགས་སུ་གསོལ་ལོ་ཞེས་པའོ། །དེ་ནས་ཆུ་དེས་དཀྱིལ་འཁོར་ལ་གཏོར་བར་བྱ་སྟེ་བཀྲུ་བའོ། །དངོས་གྲུབ་འདོད་པས་གཤེགས་ནས་ཡང་དུས་བཞིར་མཆོད་པར་བྱ་བ་ཡིན་ཏེ། དེའི་ཕྱིར་མཆོད་པ་རྟག་ཏུ་བྱེད། །ཅེས་སྨོས་སོ། །དེ་བས་དངོས་གྲུབ་ཐོབ་འགྱུར་བའོ། །རྩ་
[142b.4]བའི་རྟོག་པ་ལས་ཁྲོ་བོ་རྣམ་པར་རྒྱལ་བའི་རྒྱུད་ཆེན་པོ་ལས་ཡི་དགས་ཕལ་པའི་དཀྱིལ་འཁོར་དུ་གཏོགས་པ་ཞེས་གསུངས་པ་ནི་ཁྲོ་བོ་རྣམ་པར་རྒྱལ་བའི་ཏིང་ངེ་འཛིན་དུ་སྙོམས་པར་ཞུགས་ནས་གསུངས་པས་སོ། །དེས་གསུངས་པ་རྩ་བའི་རྒྱུད་ཀྱི་དཀྱིལ་འཁོར་གྱི་རྟོག་པ་འདིར་
[142b.5]ཡང་བཤད་དེ་འདིར་དེར་འདུ་བ་ནི་གཏོགས་པའོ། །དབང་བསྐུར་བ་རིམ་པར་ཕྱེ་བའི་ལེའུ་སྟེ་དང་པོའོ་ཞེས་པ་ལ་ལེའུ་ནི་དྲི་མ་ལས་འགེབས་པར་བྱེད་པ། །དོན་གྱི་གཙོ་བོ་སྟེ་དེ་སྟོན་པའི་གཞུང་ལ་ཡང་རྣམ་པར་བཤད་དོ། །ལེའུ་དང་པོའི་རྣམ་པར་བཤད་པའོ།། །།ད་ནི་ལེའུ་གཉིས་པའི་
[142b.6]དཀྱིལ་འཁོར་གྱི་སྔགས་རྣམས་བཤད་པར་བྱ་བའི་ཕྱིར། དེ་ནས་གཞན་ཡང་གསང་སྔགས་ནི། །དེ་ནས་རབ་ཏུ་དབྱུང་བྱ་སྟེ། །ཞེས་སྨོས་ཏེ། དབུས་སུ་ཡི་དགས་ཏེ། ཚངས་པ་བགེགས་ཆེན་པོའི་གདན་གྱི་སྔགས་ནི། དེ་བཞིན་གཤེགས་པ་ཐམས་ཅད་ཀྱི་གཙོ་བོ་ཞེས་བྱ་བ་
[142b.7]ཡི་དགས་གདོང་བཞིས་ཟབ་པོའི་སྟེང་དུ་བཞུགས་པའོ་ཞེས་ཤེས་པར་བྱའོ། །གྲའི་བེ་ཅོན་བཞིའི་སྔགས་ནི་འདི་ཡིན་ཏེ། གྲྭ་ནི་མཚམས་བཞིའི་པདྨའི་སྟེང་དུ་བགེགས་ཡི་དགས་མེ་འབར་བ་ཅན་འདི་དེ་བཞིན་གཤེགས་པ་ཀུན་གྱི་གཙོ་བོ་ཞེས་བྱ་བ་ཁྲོ་བོ་རྣམ་པར་རྒྱལ་བའི་བཀས་ཁུག་
[143a]
[143a.1]ལ་ཤོག་པར་བྱིན་གྱིས་རློབ་པར་བྱེད་པའི་སྔགས་དེས་སོ། །རླུང་ལྷ་དང་། དབང་ལྡན་དང་། མེ་ལྷ་དང་སྲིན་པོ་རྣམས་སོ། །སྒོ་བཞིར་བརྒྱ་བྱིན་དང་གཤིན་རྗེ་དང་། ཀླུ་དང་། གནོད་སྦྱིན་དང་བཞིའི་སྔགས་ཏེ། ཕྱོགས་སྐྱོང་བརྒྱད་ཀྱི་སྟེང་ན་ཁྲོ་བོ་བཞུགས་ཤིང་ཕོ་ཉ་
[143a.2]བར་བྱེད་པའོ། །བརྒྱ་བྱིན་ནི་ཐུབ་པར་དཀའོ། །གཤིན་རྗེ་ནི་གཞན་གསོད་ལ་དགའོ། །ཀླུ་ནི་མེའི་འོད་དང་ལྡན་ནོ། །གནོད་སྦྱིན་ནི་གཞན་ལ་གནོད་པ་མྱུར་བར་བསྐྱེད་དོ། །སྔགས་དེས་ཡི་དགས་རྣམས་བཟུང་ནས་གནས་སུ་གནས་པར་བྱེད་པའི་སྔགས་སོ། །ཡི་དགས་ཕྲེང་བ་ནི་བགེགས་
[143a.3]བསད་པའི་ལག་པའི་ཕྲེང་བ་དང་། མགོའི་ཚོགས་དང་། ལུས་པོའི་ཚོགས་དང་། འཕགས་པའི་ཚོགས་ནི་ཕྲེང་བའི་ཕྱིར་བརྒྱན་པར་བྱ་སྟེ། དེའི་ཕྱིར་ཡི་དགས་ཕལ་ཆེ་བས་ཡི་དགས་ཕལ་ཆེན་གྱི་དཀྱིལ་འཁོར། ཨོཾ་ཨ་ཀྲོ་ཏེ་ཀ་ཡ་མན་ཞེས་པ་རང་གི་སྙིང་པོ་གསུངས་པ་སྟེ། 
[143a.4]པདྨ་འདབ་མ་བརྒྱད་པར་བྲིས་པ་ལ་པདྨའི་ལྟེ་བ་ལ་ཧཱུཾ་བཀོད་དེ། དེའི་མཐར་ཨཱ་ལི་རྣམ་པར་བཀོད་ལ། འདབ་མ་ལ་ཀཱ་ལི་རྣམ་པར་བཀོད་ལ། འདབ་མ་ལ་ཀཱ་ལི་བཀོད་ལ་དེ་ནས་བཏུ་བར་བྱ་བ་ནི། ཨཱ་ལི་དང་པོ་བླང་བྱ་ཞིང་། །དེ་ནས་དང་པོའི་དང་པོ་དང་། །བཞི་པའི་བཞི་པ་དེ་ནས་བླང་། །ཡང་ནི་དང་པོ་དེ་བཞིན་ནོ། །རླུང་
[143a.5]གི་ས་བོན་དབྱངས་བཏུ་ཞིང་། །ལྔ་པའི་ལྔ་པ་བཞི་པའི་ལྔ། །བཞི་པ་དེ་དང་བསྲེག་ལ་གཞག །བཞི་པའི་དང་པོ་ཉིད་དག་དང་། །དང་པོ་ཉིད་ལ་ཨ་སྦྱར་ཏེ། །ཐ་མའི་དང་པོ་ཉིད་དང་ནི། །བཞི་པའི་བཞི་པ་དེ་བླང་ངོ་། །མ་དང་བཞི་པའི་གཉིས་པ་རིང་། །ལྔ་པའི་མཐུག་པོ་ན་
[143a.6]དང་སྦྱར། །གཉིས་པའི་གསུམ་པའི་ལེགས་རིང་སྟེ། །དབྱངས་ཀྱི་བཅུ་གསུམ་ཉིད་དག་དང་། །མེ་ཡི་བུ་དང་རིང་པོ་ནི། །འོག་དང་སྟེང་དུ་གཉིས་པར་སྦྱར། །ཨེ་ཡི་རྣམ་པ་དྷ་དང་འབྲེལ། །ཐོག་མ་གསལ་བྱེད་མཐའ་རུ་ཧཱུཾ། །དེ་ཡི་མཐར་ཡང་མཚོན་ཆ་གཞག། །གཤིན་རྗེ་
[143a.7]གཤེད་གཅིག་ཏུ་ཁྲོ་བ་མེད་པ་ཉིད་ཀྱིས་མ་རུངས་པ། ཧ་ན་ཞེས་པ་ཚོམས་ཤིག་པའོ། །མ་ཏ་ཞེས་པ་ལྷོགས་ཤིག་པའོ། །བྷཉྫ་ཞེས་པ་གཞན་གྱི་སྦྱོར་བ་བཤིག་པའོ། །ཧཱུཾ་ནི་བསྐུལ་བའོ། །ཕཊ་དྲག་པོར་བཤིག་པའོ། །དེ་ལ་ཧཱུཾ་ནི་འཇམ་དཔལ་གྱི་ས་བོན་ནོ། །ཨོཾ་ནི་གསལ་
[143b]
[143b.1]བར་བྱེད་པ་འདུས་པའི་ཕྱིར་རྫས་སུ་མེད་དོ། །ཨ་ལ་སོགས་པ་བརྒྱད་ནི་ཁྲོ་བོ་བརྒྱད་ཀྱི་ས་བོན་ནོ། །ཧ་ན་ནི་གནོད་མཛེས་ཀྱིའོ། །མ་ཐ་ནི་ཧཱུཾ་ཀ་རིའིའོ། །བྷཉྫ་ནི་ཀཱི་ལི་ཀཱི་ལའིའོ། །ཕཊ་ནི་ཀཱི་ལི་ཆེན་པོའི་ས་བོན་དུ་མཁས་པས་རིགས་པར་བྱའོ། །གཞན་དག་ནི་གོ་སླ་བས་འབད་པ་མ་བྱས་སོ། །
[143b.2]ལེའུ་གཉིས་པའི་རྣམ་པར་བཤད་པའོ།། །།ད་ནི་ཁྲོ་བོའི་རྒྱལ་པོའི་ཕྱག་རྒྱ་དབུལ་གྱི་ཡི་དགས་ཀྱི་སྟེང་དུ་དགོད་པར་བྱ་བ་ཡིན་པའི་ཕྱིར་དེ་བཤད་དེ། དེའི་ཕྱིར། དེ་ནས་གཞན་ཡང་འཇམ་དཔལ་གྱི། །ཁྲོ་བོ་དང་པོ་གཅིག་པུ་ཉིད། །ཚད་མེད་གཟི་བརྗིད་བདག་ཉིད་ཆེ། །དེ་ཡི་ཕྱག་
[143b.3]རྒྱ་བཤད་པར་བྱ། །ཞེས་གསུངས་ཏེ། སྙིང་པོའི་སྔགས་བཟླས་ཤིང་བཅིངས་པའམ། ལོགས་ཤིན་ཏུ་སྔགས་མི་ཟློས་པར་ལྷའི་རྣལ་འབྱོར་དང་ལྡན་པས་སོ། །གཞན་དུ་ནམ་ཡང་མི་བཅིང་ངོ་། །ཞེས་པ་གསང་བའི་ཕྱིར་རོ། །ལག་པའི་སོར་མོ་ནི་རྣམ་པ་བཞི་ཡིན་ལ། དེ་བཞིན་དུ་བཞིའི་
[143b.4]ནང་དུ་མར་མེའི་མཐེ་བོང་འདི་སྦས་པ་ནི་གསང་བ་ཡིན་ཏེ། གཞན་དུ་སྟེ་སྟོང་པ་ཉིད་ཀྱི་ཏིང་ངེ་འཛིན་གྱིས་མི་བཅིང་ཞིང་དོར་བར་བྱའོ། །ཅུང་ཟད་དུ་ནི་དེ་ཡི་ཚེར། །ཡི་དགས་མགོ་བོ་མཁས་པས་བྲི། །ཞེས་པ་ནི། དེའི་རྩེར་ཡི་དགས་ཀྱི་མགོ་བོ་སྟེ། དེར་གནས་པའི་ཆུ་དགུག་
[143b.5]པའོ། །ཕྱག་རྒྱའི་བསྒྲུབ་པ་བཤད་དེ། །དེ་ནས་ཕྱག་རྒྱའི་བསྒྲུབ་པ་ཡི། །དཀྱིལ་འཁོར་འདི་ནི་བཤད་པར་བྱ། །ཞེས་བྱ་བ་ལ་སོགས་པ་སྨོས་ཏེ། དཀྱིལ་འཁོར་གྲུ་བཞིའི་ནང་དུ་པདྨ་འདབ་མ་བརྒྱད་པར་བྲིས་ལ། ཡི་དགས་(གྱི་,ཀྱི་)སྟེང་དུ་བེ་ཅོན་དགུ་ཡང་བྲིས་ལ་དེ་ལ་དབུས་ཀྱི་
[143b.6]ཡི་དགས་(གྱི་,ཀྱི་)བེ་ཅོན་ལས་འཇམ་དཔལ་གྱི་དངོས་པོར་བྱ་ཞིང་པདྨ་ལས་མ་མོ་རྣམ་པ་བརྒྱད་དེ། །གཟུགས་མཛེས་མ་དང་། སྒྲ་སྙན་མའི་མ་མོ་དང་། དབུས་དྲི་ཞིམ་མའི་མ་མོ་དང་། ལུས་འཇམ་མ་དང་། དཀར་མོ་དང་། སྔོན་མོ་དང་། དམར་མོ་དང་། ལྗང་གུ་མའི་མ་མོ་སྟེ་
[143b.7]བརྒྱད་དོ། །ཤེས་རབ་ཀྱི་ལྷ་མོའི་དཀྱིལ་འཁོར་ཡིན་པས་ན་ཕྱག་རྒྱའི་དཀྱིལ་འཁོར་ཞེས་ཀྱང་བྱའོ་ཞེས་གསུངས་སོ། །བར་དུ་བཅུག་པ་ནི་ཁྲོ་བོའི་སྔགས་ཨ་དང་ཧཱུཾ་གི་བར་དུ་བེ་ཅོན་གྱི་ཕྱག་རྒྱའི་སྔགས་བཅུག་པ་ནི་བཞག་པའོ། །སྔགས་དེས་ལས་སྣ་ཚོགས་འགྲུབ་པ་
[144a]
[144a.1]ཡིན་ཡང་འདི་བདག་གིས་འགའ་ཙམ་ཞིག་སྨྲས་པ་ལས་མང་པོའི་མཐུ་མེད་དོ། །དེ་ནས་དངོས་གྲུབ་ཀུན་གྱི་མཆོག །ཁྲོ་བོའི་གཙོ་བོ་དེ་ཁོ་ན། །ཞེས་བྱ་བ་རྒྱ་ཆེར་སྨོས་པ་ནི། གྲོ་གའམ་རས་ལ་ལས་དང་རྗེས་སུ་མཐུན་པའི་ཁ་དོག་གིས་པདྨ་འདབ་མ་བརྒྱད་
[144a.2]བྲིས་ལ་ཆར་དབབ་པ་དང་། ཀླུ་གནན་པར་བྱ་བའི་ནི་འདབ་མ་རྣམས་ལ་ཀླུ་བརྒྱད་ཀྱི་མཚན་མ་སྤྲུལ་རྣམ་པ་བརྒྱད་མགོ་ལྟེ་བའི་དཀྱིལ་དུ་བྲིས་ལ་དེའི་སྟེང་དུ་ཟླ་བའི་དཀྱིལ་དུ་ཨ་བྲིས་ལ་གནན་པར་བྱའོ། །དེའི་སྟེང་དུ་བཾ་ལས་བདུད་རྩིའི་ཆུས་ཀླུ་རྣམས་ངོམས་པར་བྱས་ལ། ཨའི་
[144a.3]རྣམ་པ་ལས་འོད་ཟེར་བྱུང་བས་དབང་དུ་བྱ་ཞེས། ཨ་དེ་ལས་བེ་ཅོན་གྱི་ངོ་བོར་བྱས་ལ་དེའི་རྩེ་མོར་ཧཱུཾ་བསམས་པས། ཀླུ་གནད་ལ་བོར་ཞིང་བཀའ་བསྒོ་ན་དོན་གྲུབ་པ་སྟེ། སྔགས་དེས་བརྡས་ཤིང་མི་འབྲོས་པར་བྱ་བ་ནི་མན་ངག་གོ། །ཡི་དགས་སྤྱི་བོར་ཞེས་པ་ཀླུ་ཀུན་གྱིའོ། །རང་
[144a.4]གི་ཚིག་གིས་བསྐུལ་བར་ལྡན། །ཞེས་པ་ལ་རང་གི་ཞེས་པ་རང་གང་འདོད་པའི་ལས་ཀྱི་ཚིག་གོ། །རིགས་ལས་བྱུང་བ་ཞེས་པ་ན། བེ་ཅོན་འདི་རྣམ་པར་སྣང་མཛད་ཀྱི་རིགས་སོ། །གསང་བའི་མཆོད་པའི་སྦྱོར་བ་ཡི། བདག་གིས་མདོར་ནི་བཤད་པར་བྱ། །ཞེས་བྱ་བ་ནི་ལས་རྣམ་
[144a.5]པ་དྲུག་པོ་འདི་གསང་བའི་སྟེ་མ་བཅུ་གཉིས་ཀྱི་སྦྱོར་བར་རིག་པར་བྱའི། འདིར་རྒྱས་པར་མ་བཤད་དོ། །འོན་ཀྱང་མདོ་ཙམ་ཞིག་བཤད་དེ། །ཨ་འདི་ཁྲོ་བོ་རྣམ་རྒྱལ་གྱི། །ས་བོན་དམ་ཚིག་ཡིན་པར་བཤད། །ཅེས་པ་ནི། འོད་དཔག་ཏུ་མེད་པའིའོ། །བསྟོད་ཅེས་པ་འོད་
[144a.6]དཔག་ཏུ་མེད་པ་ལ་བསྟོད་པའོ། །དེ་ནི་དབང་གི་ལྷག་པའི་ལྷ་སྟེ་དང་པོའི་སྦྱོར་བའོ། །ཨ་འདི་ཁྲོ་བོ་རྣམ་རྒྱལ་གྱི། །ཧཱུཾ་དང་ལྡན་པས་ཞེས་པ་ནི་ཧཱུཾ་སྟེ་མི་བསྐྱོད་པའོ། །ཞི་བའི་སྦྱོར་བའོ། །དེ་ལས་གཞན་སྔགས་འཕེལ་བར་བྱེད། །ཅེས་པ་ནི་སྭ་སྔགས་འཕེལ་བར་བྱེད་པ་རིན་ཆེན་
[144a.7]འབྱུང་ལྡན་རྒྱས་པའིའོ། །གསུམ་པའོ། །སརྦ་ཏ་ཐཱ་ག་ཏ་ཞེས་པ་ནི་དོན་ཡོད་པར་གྲུ་བའི་སྦྱོར་བ་གསད་བའི་ལས་སོ། །ཧཱུཾ་ནི་སྙིང་གའི་ཧཱུཾ་སྟེ། དེ་ལས་ཁྲོ་བོ་གསོད་པ་པོའི་སྔགས་བྱུང་བའོ། །ཨོཾ་ཞེས་པ་ནི་རྣམ་པར་སྣང་མཛད་དང་དབྱེ་བའི་ལྷ་སྟེ་ལྷག་པའི་ལྷ་སྟེ་ལྔ་པའོ། །དེ་
[144b]
[144b.1]ལས་གཞན་ཞེས་པ་ནི་འཇམ་དཔལ་ནི་བསྐྲད་པར་བྱེད་པ་སྟེ་དྲུག་པའོ། །རང་རང་སྐུ་འཛིན་བསྐུལ་ནས་ནི། །ཞེས་པ་ནི་ཁྲོ་བོ་རྣམ་པ་དྲུག་རང་རང་གི་ངོ་བོ་ལས་དྲུག་ལ་བསྐུལ་བར་བྱ་སྟེ་སྒྲུབ་པའི་ཐབས་བཞིན་ནོ། །དེ་ལ་ཞི་བ་ལ་ཤཱནྟིཾ་ཀུ་རུ་དང་སྭཱ་ཧཱ་ཞེས་བརྗོད་དོ། །མཇུག་ཏུ་བཽ་ཥ་ཊ་
[144b.2]སྦྱར་ཞེས་པ་རྒྱས་པ་ལ་སྟེ། དེའི་མཐར་ན་མ་སྭཱ་ཧཱའོ། །ཧཱུཾ་ཡང་དེའི་མཐར་གཞག་གོ། །གསད་པ་ལ་ཕཊ་དོ། །དབྱེ་བར་བྱ་བ་ལ་ཧཱུཾ་གཉིས་ཀྱི་བར་དུ་ཕཊ་དོ། །བསྐྲད་པ་ལ་བསྐུལ་བའི་མགོ་དང་མཇུག་དུ་ཧཱུཾ་དང་ཕཊ་དོ། །གསང་བའི་མཆོད་པའི་ཆོ་གར་གྲགས། །ཞེས་པ་ནི་མའི་
[144b.3]འཁོར་ལོའི་ཆོ་གའོ། །གཞན་གོ་སླའོ། །རབ་ཏུ་འགྲུབ་པས་ཟླ་དྲུག་གིས། །ཞེས་པ་ནི་ལས་རེ་རེ་ལས་ཟླ་བ་རེའམ། ཡང་ན་ལོ་རེས་འགྲུབ་སྟེ། ཕྱག་རྒྱའི་དཀྱིལ་འཁོར་རམ། ཁྲོ་བོའི་དཀྱིལ་འཁོར་གྱི་རྣལ་འབྱོར་གྱིས་འགྲུབ་དེས་སོ། །བེ་ཅོན་ཕྱག་རྒྱའི་སྔགས་ལས་མཚོན་
[144b.4]པའི་ལྷ་ཡིས་ལྷག་པར་བྱས་ལ། གསང་བའི་མཆོད་པ་སྟེ་འཁོར་ལོ་དྲུག་པའི་སྦྱོར་བའི་ལེའུ་སྟེ་གསུམ་པའི་རྣམ་པར་བཤད་པའོ།། །།ད་ནི་ཧེ་ལའི་འཁོར་ལོའི་བསྐུལ་བའི་རྣམ་པ་དག་བཤད་པ་དང་། གཞན་དག་ཀྱང་བསྟན་པར་བྱ་སྟེ་དེའི་ཕྱིར་གསུངས་པ། དེ་ནས་བེ་ཅན་
[144b.5]ཕྱག་རྒྱ་ཡི། །ཇི་སྐད་གསུངས་པ་དེ་དག་བསྒྲུབ། །ཅེས་བྱ་བ་ལ་སོགས་པ་སྨོས་ཏེ། གོང་མ་ལས་གཞན་ཡིན་པས་ན་གཉིས་པའོ། །ཁྲོ་བོ་གཙོ་བོའི་ཕྱག་རྒྱ་ཡིན། །ཞེས་པ་ནི་ལྷ་གཅིག་པའི་སྒྲུབ་ཐབས་སོ་ཞེས་ཤེས་པར་བྱའོ། །དེ་ནས་མར་གྱི་ཚེས་བརྒྱད་ལ། །གྲོགས་
[144b.6]གསུམ་དང་ཞེས་པ་ལྷག་པའི་ལྷ་རང་དང་གཅིག །བདུད་རྩིའི་འཁྱིལ་པ་དང་གཉིས། ཁྲོ་བོ་ཕོ་ཉ་དང་གསུམ་མོ། །བཅུ་གཅིག་པ་རྙིལ་ཅིག་ཅེས་པའི་བསྐུལ་བ་ནི་ལྷག་པའི་མཐར་ཧ་ན་པི་སྥོ་ཊ་ཡ་བྷཉྫ་ཞེས་པའོ། །དགོས་པར་བྱ་བ་སྟེ། བཅུ་པའི་བསྐུལ་བ་ནི་ད་ར་བི་སྥོ་ཊ་བྷཉྫ་ཧཱུཾ་ཞེས་པ་
[144b.7]སྟེ། བྷཉྫ་བྷཉྫ་ཞེས་པ་ཤིག་ཤིག་པའམ་ཆོམ་ཆོམ་པའོ། །གཉིས་པ་སྐོམས་ཤིག་པའི་བསྐུལ་བ་ནི། བ་ཙ་བི་ཏྲ་སང་ཤོ་ཥ་ཡ་ཧཱུཾ་ཞེས་པའོ། །བཞི་པ་ནོན་ཅིག་པ་ནི་སྟཾ་བྷ་སྟཾ་བྷ་ཧཱུཾ་མུ་སེ་ན་སྟཾ་བྷ་ཧཱུཾ་ཞེས་པ་ཁྲོ་བོ་ཆེན་པོའི་མཐར་རོ། །ལྔ་པ་དཀྲུགས་ཤིག་པ་ནི། ཀྵོ་བྷ་ཡ་ཀྵོ་བྷ་ཡ་མ་
[145a]
[145a.1]ཧཱུཾ་ཧྲི་ཞེས་པའོ། །བཞི་པ་ཁྱད་པར་དུ་འདིས་ཀྱང་བསྐུལ་བ་སྟེ། ཏིསྟ་ཏིསྟ་ཧཱུཾ་ཞེས་པའོ། །གསད་པར་བྱ་བ་ལ་བསྐུལ་བའི་སྔགས་འདི་སྟེ། ཧ་ན་བི་ན་ཏྤཾ་ས་མཱ་ར་ཡ་ཧཱུཾ་ཕཊ་ཞེས་པའོ། །བདུན་པ་སྐྲག་པར་གྱིས་ཤིག་པ་ནི་ཁ་ཁ་ཁཱ་ཧི་ཁཱ་ཧི་ཧཱུཾ་ཞེས་པ་དཔུང་
[145a.2]རྣམས་ཕན་ཚུན་དུ་སྐྲག་ཅིང་འཁྲུག་གོ། །ཁྲག་གི་ཆར་ཕོབ་ཅིག་པ་ནི། ཏྲི་ཏྲི། ཛཱ་ཛཱ། ཏྲི་ཏྲི། ཧཱུཾ་ཞེས་བསྐུལ་ལོ། །དྲུག་པ་རྨོངས་པར་གྱིས་ཤིག་པ་ནི། ཧ་ཧ་ཧ་ཧ་བཻ་ཏ་ལ་ཕཊ་ཧཱུཾ་ཞེས་པའོ། །ལོང་པར་གྱིས་ཤིག་པ་ནི་ཧ་ཧ་ཧ་ཧ་ཨནྟ་ཡ་ཕཊ་ཧཱུཾ་ཞེས་པའོ། །རྒྱལ་པོ་འབེབས་པར་བྱེད་
[145a.3]པ་ལ་ནི་ཏྲིཾ་ཏྲི་ཛ་ཛ་ཏྲིཾ་ཕཊ་ཧཱུཾ་ངོ་། །དེ་དག་གི་ལས་ཀྱི་འཁྲུལ་འཁོར་ནི། རིགས་ཀྱི་ས་བོན་གྱི་ཡི་གེ་ལས་མཚན་མ་སྟེ། སྟོང་པ་ཉིད་སྔོན་དུ་འགྲོ་བས་དེ་ལ་ལས་དང་རྗེས་སུ་མཐུན་པའི་འཁོར་ལོར་ཡང་དག་པར་བསྐྱེད་པ་བྱས་པ་དང་། ལེགས་པ་སྟེ། ཁ་དོག་གི་བྱེ་བྲག་ཀྱང་
[145a.4]ལས་དང་མཐུན་པའི་ཡི་གེའི་ཁ་དོག་བསྐྱེད་དོ། ཡེ་ཤེས་སེམས་དཔའི་ཐུགས་ཀའི་ཧཱུཾ་ལས་འོད་ཟེར་སྤྲོས་པས་སངས་རྒྱས་འཕགས་པ་འཇམ་དཔལ་གཤིན་རྗེ་གཤེད་ཀྱི་ཐུགས་ཀ་ན། ཨཱ་ལི་ཀཱི་ལི་གནས་པའི་ཡི་གེ་ལས་དམ་ཚིག་གི་ཡི་གེ་ལྟ་བུ་བསྡུས་ཏེ་འདིར་བསྟིམ་མོ། །དེ་ལ་མཆོད་པ་
[145a.5]དང་གཟི་བརྗིད་བསྐྱེད་པ་བྱས་པ་ནི་བྱིན་གྱིས་བརླབ་པའོ། །འདི་ལྟ་བུའི་འཁོར་ལོ་ནི་གཤིན་རྗེ་གཤེད་དེ། །འདོད་པའི་དོན་དང་། དེའི་བར་དུ་གཅོད་པ་སེལ་བའམ། འཇོམས་པ་སྟེ་གོ་རིམས་སོ། །གཞན་ཡང་རྣམ་པ་གསུམ་གྱིས་ན། དགུ་རུ་དབྱེ་བ་བྱས་པ་དང་
[145a.6]བཤད་པ་རྫོགས་པར་འགྱུར་རོ། །རྒྱུ་དང་ཐབས་དང་འབྲས་བུའི་རྣམ་པ་འདོད་པ་ཉིད་དེ། དེའི་ཕྱིར་བཤད་པ་ལྔ་པ་ཉིད་དོ་ཞེས་བཤད་དོ། །འདི་ལ་ལས་ཀྱི་བྱེ་བྲག་གིས་བསྐྱེད་པའི་འཁོར་ལོ་བྲིས་པ་དག་ལ་བསྟིམ་པ་དང་། འཁྲུལ་འཁོར་བསྐྱེད་པ་དང་། འདོད་པའི་འཁོར་
[145a.7]དག་བསྐུལ་བ་ནི་བསྟན་པའི་རིམ་པ་ལྟར་རོ། །བྱང་ཆུབ་སེམས་དཔའ་ཐམས་ཅད་ཀྱིས། །དམ་ཚིག་རབ་ཏུ་སྐྱོང་བ་ཡིན། །ཞེས་པ་ནི་ཁྲོ་བོ་རྣམ་པ་བཅུ་གཉིས་པོ་ཀུན་གྱིས་ལས་བྱེད་པ་ལས་མིའི་དོན་ནོ། །ད་ནི་མ་གྲུབ་པ་ནི་འདིས་སྤོགས་པར་བྱ་བ་སྟེ། སྔ་མའི་དམ་ཚིག་བསྐུལ་
[145b]
[145b.1]པ་ལྟར། །ཞེས་པ་ལྷག་པའི་ལྷའི་སྔགས་ཀྱི་མཇུག་ལ་ཕྱག་འཚལ་བ་དང་ལྡན་པ་དག་བརྗོད་ལ་དེའི་མཐར་བསྐུལ་བ་བརྗོད་དོ། །དེ་ནས་གཞན་དག་སྔར་གྱི་དང་མཚུངས་པར་བྱ་བའམ་མེད་པར་ཡང་རུང་བར་བཤད་དོ། །བདག་ཉིད་ངེས་པར་འཆི། ཞེས་པ་སྔོན་དུ་བསྙེན་པ་མ་བྱས་
[145b.2]པར་འདོད་ན་དེའི་ཚེ་འགྲུབ་པར་མི་འགྱུར་གྱི་ཟད་པར་འགྱུར་རོ། །གཞན་ཡོན་ཏན་ཏེ། ལས་སྣ་ཚོགས་འགྲུབ་པར་བཤད་དེ་གོ་སླའོ། །གསང་པ་རབ་ཏུ་བསྟན་པ་ཡིན། །ཞེས་པ་ནི་གསང་བའི་འཁོར་ལོའི་བསྐུལ་བ་བསྟན་པ་ཡིན་པའི་ཕྱིར་རོ། །སྙིང་པོ་ཕྱག་རྒྱ་ནི་བཅུ་བདུན་པོའི་སྒྲུབ་
[145b.3]ཐབས་སོ། །བེ་ཅོན་ཞེས་པ་ཕྱག་རྒྱ་དགུའི་སྒྲུབ་ཐབས་སོ། །སྙིང་པོ་རང་གིས་ཞེས་པ་ནི་བེ་ཅོན་གྱི་ཕྱག་རྒྱའི་སྔགས་ཀྱི་བསྙེན་པ་བྱའོ། །རྩ་བའི་རྟོག་པ་བེ་ཅོན་གྱི་སྒྲུབ་པ་དང་། དེའི་ལས་བསྐུལ་བ་བསྡུས་ཏེ་བཤད་པ་ལེའུ་བཞི་པའི་རྣམ་པར་བཤད་པའོ།། །།དེ་ལྟར་ལེའུ་
[145b.4]བཞི་པར་བསྐུལ་བ་བསྟན་པ་ལ་དེའི་སྒྲུབ་པ་དགོས་པས་དེ་བསྟན་པའི་ཕྱིར། དེ་ནས་ཡི་གེ་བཅུ་བདུན་པའི། །ཞེས་བྱ་བ་ལ་སོགས་པ་གསུངས་ཏེ། རྩ་བའི་སྔགས་ཞེས་པ་ནི་རང་གི་ལུགས་བརྗོད་པ་ཡིན་ལ། འདིར་ཡང་དེ་བཞིན་ཏེ་ཨ་ཨ་ནུཏྤ་ཏེ་ཞེས་པས་དོན་དམ་པའི་བདེན་པ་གསུངས་ལ་
[145b.5]ཁྲོ་བོ་ཞེས་པ་ཡེ་ཤེས་ཏེ་རང་བཞིན་ནོ། །དེའི་ལས་ནི་ཕྲིན་ལས་ཏེ། རྣམ་པ་སྣ་ཚོགས་ནི་སྤྲུལ་པ་སྟེ་ཀུན་རྫོབ་ཀྱི་བདེན་པའོ། །ཡང་ན་ཨ་ནི་རང་གི་སེམས་ཀྱི་གཞོན་པ་ལྟ་བུའི་ངོ་བོ་ཁྱབ་པའི་གནས་ལ་གསུངས་ཏེ་རྣམ་པར་ཤེས་པ་གཞན་དང་རླུང་གཞན་དག་གི་རྒྱུ་བའི་ཕྱིར་རྩ་བའོ། །
[145b.6]དེ་ཡང་རྣམ་པར་སྨིན་པ་ཡང་ཡིན་ལ་གཟུང་བའི་ཡུལ་ཡང་ཡིན་ཏེ་མན་ངག་གིས་ཤེས་པར་བྱའོ། །སྔགས་ཞེས་པ་ལ་སྔགས་ནི་སྤྲུལ་ལ་སོགས་པའོ། །དེ་ཡང་མགོ་ཅན་དང་། མགོ་མེད་པ་དང་། མཇུག་ཅན་དང་། མཇུག་མ་མེད་པ་སྟེ་མིང་ངོ་། །གཏོགས་པ་དང་སོད་པ་ནི། 
[145b.7]ཡིད་སྐྱོབ་པ་དང་། དོན་ནི་དགོས་པའོ། །སྐྱོབ་པའི་ཕྱིར་ཞེས་པ་དང་། སྟོབས་ལ་སོགས་པ་འཐོབ་པར་བྱེད་པའི་ངེས་ཚིག་གོ། །དེ་ཡང་བྱང་ཆུབ་ཀྱི་ཕྱོགས་ནི་སྔགས་སོ། །སྟོང་པ་ཉིད་ནི་མི་མཉམ་པ་དང་ཉམ་པའི་སྔགས་སོ། །ཁྱད་པར་གྱི་ལམ་ནི་བར་ཆད་མེད་པའི་ཕྱིར་
[146a]
[146a.1]སྔགས་སོ། །དེར་རྣམ་པར་གྲོལ་བ་མཐར་ཕྱིན་པ་ནི་མཛད་པ་ཆེན་པོས་སེམས་ཅན་གྱི་དོན་བྱེད་པའི་ཕྱིར་སྔགས་སོ་ཞེས་བཤད་དོ། །ཡང་། ལྟེ་བའི་རྩ་བར་གནས་པ་ཡི། །ལྷན་ཅིག་སྐྱེས་པའི་ཡི་གེ་ཨ། །ཁོང་ནས་བྱུང་ཡང་སྐྱེ་བ་མེད། །ཡི་གེ་ཀུན་གྱི་རྩ་བའི་
[146a.2]ཕྱིར། །རྩ་བའི་སྔགས་སུ་ཤེས་པར་བྱའོ། །ཞེས་པ་གདམས་དག་གོ། །དེ་ཡི་ཕྱག་རྒྱ་གཞན་དག་ཀྱང་། །རོ་ལངས་ཞེས་ནི་བྱ་བ་ཡོད། །ཅེས་པ་ལ་དེའི་ཞེས་པ་སྔགས་དེའིའོ། །སྒྲུབ་པའི་ཐབས་གཞན་ནོ། །དེ་ཡང་རོའི་སྒྲུབ་པའོ། །སྙིང་ནི་དགའ་བྱེད་གསང་བའོ། །
[146a.3]ཞེས་བྱ་བ་ནི་རོ་ལངས་ཀྱི་ཕྱག་རྒྱ་འདིས་ཐུགས་སད་པར་བྱེད་པའི་ཕྱིར་རོ། །དུར་ཁྲོད་དག་ནི་ཐམས་ཅད་ནི། །གང་ལ་རྟག་ཏུ་རག་ལུས་པ། །ཞེས་པ་ནི། དུར་ཁྲོད་ནི་རོ་ལ་བྱ་སྟེ་བདག་མེད་པའི་ངོ་བོའོ། །དེའི་དངོས་གྲུབ་ནི་དེ་མཐོང་བ་དང་། དེའི་ཤུགས་ལས་བྱུང་བའོ། །དེའི་རག་
[146a.4]ལས་པ་ནི་དེའི་ཕྱག་རྒྱ་སྟེ། རྒྱུའི་ཕྱིར་ཨའི་རྣམ་པའམ་སྒྱུ་མའི་རྣམ་པའོ། །ཡང་རིལ་པོར་འཛིན་པ་དང་། རྗེས་སུ་གཞིག་པ་ཡང་མི་འདའ་བའི་ཕྱིར་ཕྱག་རྒྱ་ཡིན་ལ་རག་ལས་པའི་ཕྱིར་རོ། །ཡང་ན་དུར་ཁྲོད་ནི་དབུགས་རྒྱུ་བའི་ཕྱིར་ལུས་ཡིན་ཏེ། དེའི་ཤིན་ཏུ་སྦྱངས་པ་ནི། །སྒྱུ་མ་ལྟ་
[146a.5]བུའི་ཏིང་ངེ་འཛིན་འདི་ལ་རག་ལུས་སོ། །རོ་ལངས་ཕྱག་རྒྱ་ལྡན་པ་དེ། །ཞེས་པ་ཡན་ཆད་ནི་སྒྲ་ཇི་ལྟ་བ་བཞིན་ཏེ་གསལ་ལོ། །ཧ་ཧར་གྱུར་བའི་དཀྱིལ་འཁོར་དུ། །ཞེས་པ་ནི་རོའི་སྒྲུབ་པ་གསུངས་པ་སྟེ། དེ་ཡང་དང་པོ་ལྷ་གཅིག་པ་ལ་སོགས་པའི་རྣལ་འབྱོར་དང་། སྙིང་པོས་
[146a.6]སྔོན་དུ་བསྙེན་པ་འབུམ་བྱས་ལ། དེ་ནས་ཅི་རྩེ་ལ་སོགས་པའི་གནས་ཡིད་དུ་དགའ་བར་ཟླ་བ་མར་ངོའི་ཚེས་བརྒྱད་དམ་བཅུ་བཞི་ལ་དུར་ཁྲོད་ཀྱི་རྫས་གྱིས་དཀྱིལ་འཁོར་གྲུ་བཞི་པར་བྱས་པའི་དབུས་སུ་པདྨ་འདབ་མ་བརྒྱད་པར་བྲིས་ལ། དེའི་ལྟེ་བར་རོ་བྲི་ཞིང་དེ་རུ་ཉི་མའི་གཟུགས་བྲིས་
[146a.7]ནས། དེར་རང་གི་རྣལ་འབྱོར་བྱས་ལ་མཆོད་པ་དང་བསྟོད་པ་བྱའོ། །དེ་ནས་དཀྱིལ་འཁོར་དུ་ཡང་འཇམ་དཔལ་བསྐྱེད་ལ་བདུན་རྩི་ལྔ་དང་། སྤོས་དང་། མར་མེ་དང་། དུར་ཁྲོད་ཀྱི་མེ་ཏོག་གིས་མཆོད་དོ། །འབྱུང་པོ་ལ་གཏོར་མ་ཡང་བྱིན་ལ། དེ་ནས་བུམ་པ་གཅིག་ཏུ་ཁྲག་
[146b]
[146b.1]དང་། ཤ་དང་། ཚིལ་བུ་དང་། བདུད་རྩི་དང་། སྨན་བླུགས་ལ། དུར་ཁྲོད་ཀྱི་རས་ཀྱིས་མགུལ་པ་བཅིང་ངོ་། །གཞན་ཡང་མཆོད་པའི་རྫས་ཚིལ་ཆེན་པོ་དང་། ཤ་ལ་སོགས་པའི་ལྷ་བཤོས་དང་། སྲོག་ཆགས་ཆུ་ཆུན་དར་བཏགས་པའི་བདུག་པ་དང་། དུར་ཁྲོད་ཀྱི་སྡོང་བུ་བདུན་
[146b.2]རའི་གཅི་བས་བཀྲུས་ལ་ཚིལ་ཆེན་པོའི་མར་མེ་བཏང་བས་མིག་སྨན་དུ་བྱའོ། །དེ་ནས་བསྲུང་བའི་ཆོ་ག་གསུངས་པས་བསྲུངས་ལ། དེ་ནས་རང་ཤི་བ་མ་རྒས་པ་དང་། ནད་མེད་པར་རོ་དེ་ལ་དྲི་ཆུ་དང་བདུད་རྩི་ཆེན་པོས་བྱུག་གོ། །དཀྱིལ་འཁོར་ཀྱི་དབུས་སུ་རོ་བཞག་ལ་རོའི་སྙིང་གར་
[146b.3]བདག་ཁ་ལྷོ་རུ་བལྟས་ཏེ་འདུག་ནས། ཁྱིའི་འོ་མ་དང་བའི་འོ་མའམ། སྲན་མ་དང་། འབྲས་ཀྱི་ཆན་དང་། བདུད་རྩི་དག་དུར་གྱི་ཕྲུ་བར་བླུགས་ཏེ་བཙོས་པའི་ཚེ། ཐོད་པས་ཁ་བཅད་ཅིང་ཚོས་པ་དང་། ཐོད་པར་སྩལ་ལོ། །ཁར་ཤིང་བརྩིགས་ལ་མེ་སྦར་ཏེ་དྲང་པོར་སྦྱིན་སྲེག་བྱ་
[146b.4]སྟེ། སྔགས་བརྒྱ་རེ་ཞིང་དབུལ་ཏེ། དེ་ལྟ་བུའི་བརྒྱ་རྩ་བརྒྱད་བྱའོ། །འཕགས་པ་འཇམ་དཔལ་ཡུམ་དང་བཅས་པ་དང་། འཁོར་གཤིན་རྗེ་མཐའ་ཡས་པ་དང་། དུར་ཁྲོད་ཀྱི་ཅེ་སྤྱང་དང་། ཕྱོགས་སྐྱོང་བ་བཅུ་པོ་དག་སོད་སོད་ཀྱི་སྒྲ་སྒྲོགས་པ་དང་། །སྲིན་པོ་འབྲུག་གི་སྒྲ་བཞིན་
[146b.5]སྒྲོགས་པ་དག་གིས་བསྐོར་བར་བསམ་ཞིང་། ལྷོ་ཕྱོགས་ནས་གྲོགས་གཅིག་གིས་བདུག་སྤོས་དང་། དྲིལ་བུ་རྒྱུན་དུ་བསྒྲག་གོ། །དེ་ནས་རོ་དེ་ལངས་ནས་བགྱི་བ་ཅི་འདོད་ཅེས་གང་འདོད་པ་སྟེར་རོ། །དེའི་ཚེ་ལངས་ནས་ཧ་ཧ་ཞེས་དགོད་ཅིང་ལས་གང་འདོད་པ་གཅིག་སྟེར་ཏེ། ཤ་ཟའི་
[146b.6]མཆོད་སྦྱིན་དུ་བཤད་པའོ། །ཆོ་ག་བཞིན་དུ་སྦྱར་བར་བྱ། །ཞེས་པ་སྦྱིན་སྲེག་གི་ཆོ་གའོ། །ཁྲོ་བོ་འབར་བྱེད་བཤད་པར་བྱ། །ཞེས་བྱ་བ་ནི་ཁྲོ་བོ་རྣམ་པ་བཅུ་གཉིས་ཀྱི་ལས་སུ་བཤད་པ་ཡང་འདིས་འགྲུབ་པར་འགྱུར་བའོ། །ཡི་དགས་ཕལ་ཆེན་བཤད་པ་བཞིན། །འདི་ཡང་ཞེས་
[146b.7]པ་ནི་རོ་ལངས་བསྒྲུབ་པའི་དཀྱིལ་འཁོར་འདི་ཡང་ངོ་། །ཁྲུ་བརྒྱད་ལྷག་ཆད་མེད་པར་ནི། །ཞེས་པ་ནི་དངོས་གྲུབ་སྣ་ཚོགས་ལ་ཁྲུ་བརྒྱད་པ་འདིས་ཤིས་སོ་ཞེས་པ་གཞན་དག་ནི་གོ་སླ་སྟེ་མ་བཤད་དོ། །མཆོད་པར་བྱ་ཞེས་པ་ལྷ་ལ་སྟེ་མེ་ལྷ་ལའོ། །གཏོར་མ་གསུམ་པ་ཞེས་
[147a]
[147a.1]བྱ་བ་ནི་དང་པོའི་རང་གི་རྣལ་འབྱོར་དང་དེའི་གཏོར་མའོ། །གཉིས་པ་སྦྱིན་སྲེག་གི་དང་། གསུམ་པ་ཡི་དགས་ལ་གཏང་བ་སྟེ། དེ་ལ་ཡང་ཤ་ཆེན་པོ་དང་། ཚིལ་དང་། ཁྲག་དང་། བདུད་རྩི་ལྔས་བྱའོ། །བདུག་པ་ཡང་དེ་བཞིན་ནོ། །རོ་ལངས་ཕྱག་རྒྱ་བཅིངས་
[147a.2]ནས་ནི། །གཏོར་མ་མེ་ཏོག་ལ་སོགས་དབུལ། །ཞེས་པ་ནི་ཁྲོ་བོའི་ཕྱག་རྒྱས་ཏེ། རང་གི་དམ་ཚིག་གི་ཕྱག་རྒྱ་འདིས་དམ་ཚིག་མཚོན་པའོ། །དེས་བྱ་བ་ཀུན་ལ་ཡང་སྦྱོར་ལ་རོ་ལངས་པ་ལ་དམ་ཚིག་གི་ཕྱིར་བསྟན་པར་བྱ་བ་ཡིན་པས་ན་རོ་ལངས་སོ། །སྙིང་གར་རོ་ལངས་
[147a.3]ཕྱག་རྒྱ་གཞག །ཅེས་པ་འཇམ་དཔལ་བཞུགས་པར་བསམ་པའམ། མཚན་མ་གཞག་པའོ། །ཨརྒྷ་དེ་ལ་དབུལ་བར་བྱ། །ཞེས་པ་ནི་འཇམ་དཔལ་ངོ་བོ་རོའི་རྣམ་པའོ། །གསེར་དུ་འགྱུར་བར་གདོན་མི་ཟ། །ཞེས་པ་ནི་གསེར་དུ་འདོད་ན་གསེར་རམ་ཡུང་བས་རོ་ལ་
[147a.4]བྱུགས་ལ་སྔ་མ་བཞིན་ནམ། སྦྱོར་བ་གཞན་དུ་སྦྱར་ནའོ། །རོ་ལངས་ཕྱག་རྒྱ་མི་ཤེས་ན། སེམས་ནི་ཇི་ལྟར་དྲུག་གྱུར་ཀྱང་། །ཞེས་བྱ་བ་ནི་རོ་ལངས་ཀྱི་ཕྱག་རྒྱ་ནི་འདི་རོ་ལངས་ནས་དངོས་གྲུབ་སྟེར་བ་ལ་དགོས་པའི་རང་གི་རྣལ་འབྱོར་དང་། མེ་ལྷའི་རྣལ་འབྱོར་དང་། དེའི་མཆོད་
[147a.5]རྫས་དང་སྔགས་རྣམས་ནི་དེའི་ཕྱག་རྒྱ་སྟེ། དེ་མ་ཤེས་པར་དོན་འགྲུབ་པ་མེད་དེ། ས་བོན་མེད་པར་མི་འབྱུང་བ་མྱུ་གུ་ཡིན་པ་བཞིན་དུ་སྦྱོར་བ་འདི་མི་ཤེས་པའི་སྔགས་པ་སྒྲ་ལ་ནི་ཞེན་པ་དང་། ལྷའི་དེ་ཁོ་ན་ཉིད་མི་ཤེས་པ་རྟེན་ཅིང་འབྱུང་བ་རྣམ་པ་གཉིས་སོ། །གཟུགས་ལ་
[147a.6]སོགས་པའི་མཚན་ཉིད་ལ་ཡང་དག་པའི་ཀུན་རྫོབ་ཙམ་དུ་ཡང་འདི་ལྷ་མ་ཡིན་པ་ལ། དོན་དམ་པར་ལྷར་འདོད་ཅིང་ཞེན་པ་དང་། སྒྱུ་མའི་ངོ་བོ་འདི་འཇམ་པའི་དབྱངས་སུ་བརྟགས་པའི་རྣལ་འབྱོར་ཅན་གྱིས་རྟོགས་ཀྱང་སྦྱོར་བ་བླ་མའི་ངག་ལས་བླངས་པ་མེད་ཅིང་མི་ཤེས་
[147a.7]ན། སེམས་པས་བྱེད་ཀྱང་འདོད་པའི་དོན་འབྱུང་བ་མེད་དེ། མི་ཤེས་ཤིང་ཉེ་བར་མ་བྱས་པའི་ཕྱིར་ས་བོན་མེད་པའི་མྱུ་གུ་བཞིན་ནོ། །དེས་ནམ་མཁའ་ལ་འགྲོ་བ་དང་། ཆུ་ལ་ཡང་ས་བཞིན་བྱེད་དོ། །གཞན་གོ་སླའོ། །ད་ནི་གཟིར་བ་ལ་སོགས་པ་རོ་ལངས་ཀྱི་ལས་གཞན་
[147b]
[147b.1]དག་གསུངས་པ་དེ་བཤད་པའི་ཕྱིར། དེ་ནས་གཞན་ཡང་རོ་ལངས་ཀྱིས། །གཟིར་བར་བྱ་བ་གསང་བ་བཤད། །ཅེས་བྱ་བ་རྒྱ་ཆེར་སྨོས་ཏེ། ཐོད་པའི་ནང་དུ་ཚིལ་ཆེན་པོའི་མར་ཁུ་ལ་ཨ་ཤྭ་ར་བ་ཞེས་པ་ནི། འདིར་ཀ་ར་བཱི་རའི་ཤུན་ལྤགས་དང་། རས་ཀྱི་སྡོང་བུ་བྱས་ལ་མར་མེ་
[147b.2]དུས་ནི་ཟླ་བའམ། ཉི་མ་གཟས་ཟིན་པའི་ཚེ་སྤར་ལ་དེ་མཐར་བར་སྔགས་བཟླས་ཤིང་། ཐོད་པ་ཁ་སྦུབ་པས་དུད་པར་བྱས་ལ་དེས་སྣག་ཚར་བྱས་ཏེ། རས་བཤུས་པ་ལ་འཁོར་ལོ་བྲིས་ལ་མར་གྱི་ཚེས་བརྒྱད་ལ་རོ་སྔ་མ་བཞིན་དུ་བྱས་པའི་ཁར་སྦྱིན་སྲེག་དུ་བྱ། མཐར་དེ་
[147b.3]ཡང་བསྲེགས་ན་གྲུབ་སྟེ། མན་ངག་ལས་ཤེས་པར་བྱའོ། །དེ་ཡང་ན་ཤིང་ཨརྐའི་བལ་ཁོ་ན་བསྲེགས་པའི་དུད་པ་སྣག་ཚར་བྱས་པ། རོ་ལངས་པ་ན་མིག་ལ་བསྐུལ་ནའོ། །སླར་ཐར་པར་བྱ་ན་སྔ་མ་བཞིན་ལ་ཐར་བའི་སྔགས་ཀྱིས་སོ། །དེ་ནས་གཞན་ཡང་རྨོངས་པ་
[147b.4]ནི། །ཞེས་བྱུང་བ་རྣམས་ནི། སྔ་མ་བཞིན་ལ། རྫས་འདི་རྣམས་རི་ལུར་བྱས་ལ་མར་གྱི་ཚེས་བརྒྱད་ལ་སྔགས་བཟླས་ཏེ། སྔ་མ་བཞིན་རོའི་ཁར་གཞག་པར་བྱ་སྟེ། དེ་ནས་དེས་འཁོར་ལོ་ཡང་དག་པར་བྲིས་པའི་ནང་དུ་རི་ལུ་བཞག་ནས་སྦས་ན་རྨོངས་པར་བྱེད་དོ། །རི་ལུ་བདུན་
[147b.5]མཐར་བསྲེགས་ལ་གཅིག་གིས་བྱའོ། །དེ་ནས་གཞན་ཡང་དབབ་པ་ཡི། །ཞེས་པ་དག་གསུངས་པ་ནི་དབབ་པའི་སྦྱོར་བས་གཞན་ལས་ཁྱད་བར་དུ་གྱུར་པས་ན་མཆོག་གོ། །སྟག་གི་པགས་པ་དང་ཞེས་པ་ནི་ན་ཆུང་གི་འོག་གི་གོས་སོ། །སྦྲུལ་གྱི་ཤུན་པ་ནི་གུ་གུལ་ནག་པོ་སྟེ་རྫས་དེ་
[147b.6]རྣམས་དང་། ཐང་ཆུ་དང་། བདུད་རྩི་ལྔ་དང་། ཚིལ་ཆེན་པོ་རྣམས་ཀྱི་རི་ལུ་ཐོད་པར་བསྲེག་ཅིང་བདུགས་ན་འབེབས་ཏེ་ཐབས་གཞན་ཡང་བྱའོ། །དེས་སྨྲ་བ་རྣམ་པ་སྣ་ཚོགས་ཀྱི་རྩེད་མོ་སྟོན་ཏོ། །གཤེགས་པའམ་གཏང་བ་ནི་གུར་གུམ་ཅན་བསྲེགས་ཏེ་གཏང་ངོ་། །དབང་དུ་བྱེད་པ་
[147b.7]དག་གི་མཆོག །རིག་པ་འཛིན་པའི་ཡིད་ལས་བྱུང་། །ཞེས་པ་ནི། རྣམ་པར་སྣང་མཛད་ཀྱི་ཐུགས་ལས་བྱུང་བའོ། །ཁྲོ་བོ་གཏུམ་པོ་ལ་སོགས་པའི་འཁོར་ལོ་ལྟར་བྱས་ལ་སྔགས་བཟླས་ན་ངེས་པར་དབང་དུ་འགྱུར་རོ། །དེ་ནས་ཁོན་པ་ལས་ཀྱི་ནི། །སྦྱོར་བ་འབའ་ཞིག་བཤད་བར་
[148a]
[148a.1]བྱ། །ཞེས་བྱ་བ་གསུངས་ཏེ། །ཞི་བ་དང་ནི་རྒྱས་པ་ཉིད། ཟླ་བ་ཡར་གྱི་ངོ་ལ་བྱ། །དབང་དང་མངོན་སྤྱོད་ལས་དག་དང་། །ཁོ་ན་དང་བསྐྲད་དང་གནས་པར་དད། །དགུག་པ་ལ་སོགས་མར་ངོ་ལའོ། །བྱང་དུ་ཁ་བལྟས་ཞི་བ་ལ། །དེ་བཞིན་རྒྱས་ལ་ཤར་དུ་བལྟ། །དྲག་པོའི་
[148a.2]ལས་ལ་ལྷོ་ཕྱོགས་སུ། །དབང་གི་ལས་ལ་ནུབ་ཏུ་བལྟ། །གསོད་པ་ཉིད་ལ་མེ་ཡི་ཕྱོགས། །སྡང་བར་བྱ་ལ་བདེན་བྲལ་ཕྱོགས། །གནས་ལས་བསྐྲད་ལ་རླུང་གི་ཕྱོགས། །གནོན་པ་ལ་ནི་དབང་ལྡན་ཕྱོགས། །ཞི་ལ་ཁ་དོག་དཀར་པོ་སྟེ། །རྒྱས་པ་དག་ལ་སེར་པོར་བྱ། །དབང་དང་
[148a.3]དགུག་པ་དག་ལ་དམར། །གསད་ལ་ཁ་དོག་ནག་པོར་བྱ། །བྱམས་པའི་སེམས་ཀྱིས་ཞི་བ་ལ། །དགེ་བའི་སེམས་ཀྱིས་རྒྱས་པ་ལ། །ཆགས་པའི་སེམས་ཀྱིས་དབང་དག་ལ། །ཁྲོ་བོའི་སེམས་ཀྱིས་གསོད་པ་ལ། །ཞི་བ་ཕལ་ཆེར་སྲོད་ལ་བྱ། །རྒྱས་པ་ཕལ་ཆེར་སྔ་དྲོ་བྱ། །
[148a.4]དབང་དང་མངོན་སྤྱོད་དག་གི་ལས། །ཉི་མ་གུང་དང་མཚན་ཕྱེད་ལ། །རྫོགས་པའི་རིམ་ལ་གནས་པ་ཡིས། །ནང་གི་དུས་ལ་བརྟེན་པར་བྱ། །འགྲོ་བའི་སྙིང་ལ་རབ་གནས་དུས། །རིམ་ནི་གོ་རིམས་ཇི་བཞིན་དུ། །ཐུན་ཕྱེད་ཀྱི་ནི་དུས་སུ་གནས། །མེ་དང་རླུང་དང་དབང་ཆེན་དང་། །ཆུ་སྟེ་སོ་
[148a.5]སོའི་དཀྱིལ་འཁོར་ཏེ། །དམར་དང་གནག་དང་དེ་བཞིན་སེར། །དཀར་པོ་ཉིད་དེ་མདོར་བསྡུས་པའོ། །ཞེས་དཔལ་གསང་བ་འདུས་པའི་བཤད་པའི་ལས་བཅོམ་ལྡན་འདས་ཀྱིས་གསུངས་པ་འདིར་ཡང་སྦྱར་རོ། །དེའི་རིམ་པ་ནི་རྫས་དེ་རྣམས་ལ་རི་ལུ་བྱས་ལ། ཟླ་བ་གཟས་ཟིན་པའི་
[148a.6]ཚེའི་ལུ་ལ་སྔགས་བཏབ་ལ། ཁོན་པར་བྱ་བ་དག་གི་སྙིང་གར་འཁོར་ལོ་སྦས་ལ། །ཚེས་བརྒྱད་ཀྱི་ནུབ་མོ་རི་ལུ་ཁར་བཞག་ལ་སྦས་ན་ངེས་པ་ཡིན་པར་ནི་མཐུའི་ཡོན་ཏན་ནོ། །གླང་པོ་ཆེ་གླད་པའོ། །རྣལ་འབྱོར་རྣམ་པ་གཉིས་ལ་གནས་པ་དག་ལ་སྡང་བ་གསད་པར་བྱ་བ་བསྟན་པའི་ཕྱིར་
[148a.7]དེའི་སྦྱོར་བ་གསུངས་པ་དེ་བཤད་པའི་ཕྱིར། གསོད་པའི་མཆོག་ནི་བཤད་པར་བྱ། །ཞེས་བྱ་བ་ལ་སོགས་པ་གསུངས་ཏེ། །མི་གང་དག་གནོད་པ་མང་པོས་དཀོན་མཆོག་ལ་གནོད་པར་བྱེད་པ་དང་། སྨོད་པར་བྱེད་པའི་ལོག་པར་ལྟ་བ་དང་། སློབ་དཔོན་ལ་སྨོད་པ་དང་། མཚམས་
[148b]
[148b.1]མེད་པ་བྱེད་པ་ལ་གསད་པའི་སྦྱོར་བ་འདི་བྱའོ། །རང་ལ་ཞེ་སྡང་གི་ཕྱིར་ཀུན་ལ་བྱ་བ་ནི་རང་ཉིད་ལ་གནོད་པ་སྐྱེད་པའོ། །བྱང་ཆུབ་སེམས་དང་ལྡན་པ་ལ། །ཞེས་པས། བྱང་ཆུབ་ཏུ་སེམས་བསྐྱེད་པ་དང་ལྡན་པ་དང་། རིགས་ལྔར་གྲགས་པའི་དམ་ཚིག་དང་ལྡན་པ་དང་། སེམས་ཅན་
[148b.2]ཀུན་ལ་བྱམས་པ་དང་ལྡན་པ་དང་། སྙིང་རྗེ་དང་། བཟོད་པ་དང་། སྙིང་བརྩེ་བ་དང་འབྲེལ་བས་འགྲུབ་ཀྱི། དེ་ལས་བཟློག་པས་མི་འགྲུབ་སྟེ། །ཁྲོ་དང་གཏུམ་པའི་སྤྱོད་པ་དང་། །ཞེ་སྡང་གིས་གསད་པར་འདོད་པས་ནི་དེ་བཞིན་གཤེགས་པ་སྟེ། འཇམ་དཔལ་གྱི་དངོས་གྲུབ་དག་དངོས་སུ་མི་
[148b.3]འགྲུབ་ཀྱི། རྨི་ལམ་དུ་ཡང་མི་འགྲུབ་པོ་ཞེས་ཤེས་པར་བྱའོ། །དེའི་རིམ་པ་ལ་དགྲ་བོའི་རྐང་པ་གཡོན་པ་དང་། །གཡས་པའི་རྗེས་ཟླ་བ་སྟོད་དང་སྨད་ཀྱི་བྱེ་བྲག་གིས་བླངས་པའི་ས་དང་། དུར་ཁྲོད་ཀྱི་སོལ་བ་དང་། རུས་པ་དང་། བདུད་རྩི་ལྔ་དང་། ཁྲག་དང་། ལན་
[148b.4]ཚྭ་དང་། བོང་བུ་དང་། རྔ་མོའི་སྤངས་དང་། སྐྱེ་ཚེ་དང་། ཤིང་ནིམ་པའི་ལོ་མ་དང་། སྐྲ་དང་། མར་ཁུ་ཆེན་པོ་དང་། ཁྲ་དང་། འུག་པའི་བཤང་བ་དང་། སྤུ་དང་། གཅི་བ་དང་། མིའི་རུས་ཕྱེ་དང་། བ་སྤུ་བ་དང་། ཕུབ་མ་དག་ལས་གཟུགས་བརྙན་བྱས་ལ། དེའི་ལུས་ལ་མན་
[148b.5]ངག་བཞིན་བྱས་ནས་རླུང་གི་དུས་སམ། ཉིན་གུང་ལ་རུས་པ་དང་ཚེར་མས་བཙུགས་ལ་གནས་སུ་བཅུག་ལ་རོ་ལངས་ཁྲོ་བོའི་སྔགས་ཀྱི་མཐར་སྭཱ་ཧཱ་སྤངས་ཏེ་ཧཱུཾ་དང་ཕཊ་གཉིས་ཀྱི་དབུས་སུ་སྟེ། དེ་ཡང་ཧཱུཾ་ཕཊ་ཀྱི་བར་དུ་དེ་བ་ཏ་མཱ་ར་ཡ་ཞེས་སྟོང་རྩ་བརྒྱད་དུ་བཟླས་ཤིང་། མཐར་
[148b.6]བསྲེག་སམ་མནན་པར་བྱའོ། །དེ་ལྟར་བྱས་ན་འཆི་བ་འདི་ལ་ཐེ་ཚོམ་མི་བྱའོ། །བསྐྲད་པའི་ལས་ནི་གོ་སླའོ། །རྩོད་པའི་ལས་ལ་བ་ར་ཧི་ནི་གུ་ཤ་རྣམ་གཅིག་གོ་ཞེས་འདིར་འདོད་དོ། །དུ་ཙི་ར་ནི་གི་ཝང་ངོ་། །སྨན་དེ་དག་དང་། གཞན་གང་ཡིན་པའི་རྫས་སོ། །རྫས་དེ་རྣམས་ལོ་
[148b.7]མ་རླུང་གིས་བཏབ་བར་ཞེས་པ་འུག་པ་དང་། བྱ་རོག་གི་སྒྲོ་རང་བྱི་བ་སྟེ་མ་ཤི་བའི་སྒྲོ་དང་སོ་སོར་སྦྱར་རོ། །བྱང་ཆུབ་རབ་ཞུགས་ཞེས་པ་སེམས་ཅན་ལ་གནོད་པ་དང་ཕན་པའི་ཕྱིར་རོ། །གཞན་དག་མོས་པར་བྱ་བའི་ཕྱིར་སྤྲུལ་པ་སྣ་ཚོགས་བསྟན་པ་ནི་མིག་འཕྲུལ་ལོ། །དེའི་སྦྱོར་བ་བསྟན་
[149a]
[149a.1]པའི་ཕྱིར། །དེ་ནས་གཞན་ཡང་མིག་འཕྲུལ་གྱི། །ཆོ་ག་ཚུལ་བཞིན་བསྟན་པར་བྱ། །ཞེས་པ་དག་ནི་གསལ་བ་ཉིད་ལས་མ་བཤད་དོ། །ད་ནི་ཞི་བའི་ལས་བཤད་དེ་དེའི་ཕྱིར་གསུངས་པ། དེ་ནས་ཞེས་པ་ལ་མིག་འཕྲུལ་པ་དེ་ནས་སོ། །སེམས་ཅན་
[149a.2]རྣམས་ཀྱི་ནད་དང་། འཆི་བ་ཉེ་བར་ཞི་བར་བྱེད་པའི་ཕྱིར་ཏེ། དེ་བཞིན་གཤེགས་པ་རྣམས་ནད་མེད་པའི་འབྱོར་བ་ཅན་དུ་ཐུགས་དགྱེས་པས་ཞི་བ་ལས་ཀྱི་སྦྱོར་བ་འདི་གསུངས་ཏེ་བཀའ་སྩལ་པའོ། །མེ་ཏོག་དཀར་པོ་ཞེས་པ་ནི་དྲི་ཞིམ་པོའི་ཁ་དོག་དཀར་པོའོ། །དེ་བཞིན་དུ་སྦོས་
[149a.3]དང་། གཞན་ཡང་དཀར་བར་རྣམ་པར་བསམ་མོ། །རྒྱ་མཚོར་འགྲོ་བ་ཆུའི་ནང་དུ་ཞེས་པ་ཆུ་ཆེན་པོའོ། །དེར་འགྲོ་བ་ནི་ཆུ་ཆུང་བའོ། །དེར་རོ་ལོངས་ཀྱི་སྔགས་བཟླས་ཤིང་དོར་བར་བྱ་སྟེ། ནད་རྣམས་ལུས་ལས་བཏོན་ནས་ཆུར་དོར་བར་བསམ་མོ། །དེ་ནས་རྒྱས་པའི་ལས་རྣམས་ཀྱང་། །ཞེས་པ་ནི། 
[149a.4]དེ་ལ་ནད་མེད་པས་ལུས་རྒྱས་པ་དང་། རྣལ་འབྱོར་པ་མང་པོས་ལོངས་སྤྱོད་རྒྱས་པ་དང་། ཚེ་རིང་པོས་སྲོག་རྒྱས་པ་དང་། མཆོད་པ་ཆེན་པོས་བསོད་ནམས་དང་། ལམ་གྱིས་ཡེ་ཤེས་མཆོག་ཏུ་དང་། ཐོས་པས་ཤེས་རབ་རྒྱས་ཏེ། དེ་ལས་སྐྱེས་པའམ། བུད་མེད་ནད་ཀྱིས་ལུས་མ་རྒྱས་
[149a.5]ན། ཚ་ཚ་གདབ་པའི་ཆོ་གའམ་ཡང་ན་རོ་ལངས་ཀྱི་སྔགས་ཀྱི་སྐུ་སེར་པོར་བཞེངས་ལ་མཆོད་པ་བྱས་ན་ནད་དང་བྲལ་ཏེ་ལུས་རྒྱས་སོ། །མཆོད་པ་ཆེན་པོ་ཡང་བྱས་ནས། དེ་ནས་བླ་མ་དང་དགེ་འདུན་དང་བྲམ་ཟེ་དག་ལ་ཆེན་པོས་བསྔོས་ན་མ་འོངས་པའམ། འདི་ལ་ལོངས་སྤྱོད་རྒྱས་སོ། །ཡང་མཆོད་
[149a.6]པ་བྱས་ནས་རོ་ལངས་ཀྱི་སྔགས་བསྐུལ་བས་བཟླས་ཤིང་སྔགས་ཕྲེང་བར་བཟླས་ན་ཚེ་རྒྱས་སོ། །ཡང་མཆོད་པ་མཐའ་ཡས་པ་མ་ལུས་ཤིང་ལུས་པ་མེད་པའི་རྫས་ཕྱོགས་བཅུའི་འཇིག་རྟེན་གྱི་ཁམས་མ་ལུས་ཤིང་ལུས་པ་མེད་པ་ཁེངས་པ་རྣམས་ཀྱིས། ཕྱོགས་བཅུའི་འཇིག་རྟེན་གྱི་
[149a.7]ཁམས་ཀྱི་དེ་བཞིན་གཤེགས་པ་མ་ལུས་ཤིང་ལུས་པ་མེད་པའི་འཕགས་པ་འཇམ་དཔལ་དང་། སངས་རྒྱས་དང་། བྱང་ཆུབ་སེམས་དཔའ་དང་། ཁྲོ་བོ་རྣམས་ལ་ཕུལ་ཞིང་སྔགས་བསྐུལ་ན་བསོད་ནམས་མཐའ་ཡས་པ་རྒྱས་པར་འགྱུར་རོ། །ཡང་ལམ་བཞི་སྟེ། སྦྱོར་བའི་ལས་ངེས་པར་འབྱེད་པའི་ཆ་བཞི་
[149b]
[149b.1]དྲོད་དང་། རྩེ་མོ་དང་། བཟོད་པ་དང་། ཆོས་ཀྱི་མཆོག་དབང་པོ་དང་། སྟོབས་དང་བཅས་པས་མཐོང་བ་རྣམ་པར་དག་པའི་ཡེ་ཤེས་རྒྱས་སོ། །དེ་ཡང་རྣམ་པ་བཞི་སྟེ། དང་པོ་བར་ཆད་མེད་པ་སྡུག་བསྔལ་ལ་ཆོས་ཤེས་པའི་བཟོད་པ་ནི། འདོད་པའི་ཁམས་ཀྱི་སྡུག་བསྔལ་ཀྱི་སྤྲོས་པ་བཅད་ནས་
[149b.2]དོན་མྱོང་བའོ། །མྱོང་བ་དེ་ཉིད་ཀྱིས་ཁམས་གོང་མའི་སྤྲོས་པ་བཅད་པའི་ཚུལ་གྱིས་རྗེས་སུ་ཤེས་པའི་བཟོད་པའོ། །བཟོད་པའི་སྤྲོས་པ་མེད་པ་ལ། །ཞེས་པ་ནི་རྗེས་སུ་ཤེས་པ་གཉིས་ཏེ། དེ་ནི་རྣམ་པར་གྲོལ་བར་བསྡུས་པ་བསྟན་ཏེ། དེ་ཡང་བདེན་པ་བཞི་ཡིན་པས་བཟོད་པ་བཞི་ཡིན་
[149b.3]ལ། བཟོད་པ་བཞིའི་གྲོལ་བ་ཡང་བཞི་ཡིན་པའམ། ཡང་ན་ཁམས་ཀྱི་བྱེ་བྲག་གིས་བཟོད་པ་བརྒྱད་དང་། ཤེས་པ་བརྒྱད་དུ་རྣམ་པར་གཞག་སྟེ། དེས་བསྒོམ་པའི་ལམ་འཕེལ་བར་བྱེད་དོ། །དེ་ཡང་ངེས་པར་ན། མཐོང་བའི་ལམ་དེ་ནི་ཐེག་པ་ཆེན་པོ་པ་བདེན་པ་སོ་སོ་ལ་རེ་མོས་
[149b.4]དམིགས་པ་མེད་པའི་ཕྱིར། །བདེན་པ་བཞིའི་སྟོང་པ་ཉིད་སྐད་ཅིག་མ་གཅིག་གིས་དུས་ལ་ཐོག་མ་ཉིད་དུ་མཐོང་བ་ནི། བར་ཆད་མེད་པའི་ལམ་སྔར་མ་མཐོང་བའི་དོན་མཐོང་བས་ན་མཐོང་བའི་ཡེ་ཤེས་ཏེ་འཕགས་པའི་སར་ཕྱིན་པར་བྱེད་པའི་ཕྱིར་ལམ་མོ། །བདེན་པའི་དོན་དང་། བསྟན་
[149b.5]པ་ལ་ཤེས་རབ་འཕེལ་བར་བྱ་བའི་ཕྱིར་སྐད་ཅིག་མ་བཅུ་དྲུག་དང་། བརྒྱད་དང་དགུ་ལ་སོགས་པར་བཤད་དོ། །དེ་བཞིན་གཤེགས་པས་གསུངས་པའི་གསུང་རབ་སྡེ་སྣོད་གསུམ་པོ་དེ་ལ་ཡང་མངོན་པའི་སྣོད་དེ་ཉན་ཐོས་དང་། རང་རྒྱལ་བའི་ཉན་ཐོས་ཀྱི་ཐེག་པ། ཐེག་པ་ཆུང་ངུའི་
[149b.6]སྡེ་སྣོད་ཐོས་ལ། བྱང་ཆུབ་སེམས་དཔས་ཆོས་མངོན་པ་ཐེག་པ་ཆེན་པོའི་མདོ་ཐོས་པས་ཤེས་རབ་རྒྱས་ཏེ། དེ་ཡང་ཐོས་པའི་ཤེས་རབ་ལ་བརྟེན་ནས། བསམ་པའི་ཤེས་རབ་ཅེས་འབྱུང་ངོ་། །རྒྱས་པར་བཤད་ཟིན་ཏོ། །འཇིག་རྟེན་ཐམས་ཅད་དགར་འགྱུར་བ། །དགར་བར་འགྱུར་བ་
[149b.7]བཤད་པར་བྱ། །ཞེས་པ་གསུངས་པ་ནི་སྡུད་པ་པོའི་ཚིག་གོ། །གི་ཝང་ནི་གླང་པོ་ཆེའི་གོ་རོ་ཙ་ནའོ། །ཡང་ན་གི་ཝང་ནི་སྐྱེ་བ་བདུན་པའི་སྙིང་ཁ་ན་གོ་རོ་ཙ་ན་ཡོད་པ་སྟེ། རང་གི་ཁྲག་ཅས་པ་སྲིན་ལག་གཡོན་པའི་ཁྲག་དང་བསྲེས་ནས་རོ་ལངས་(གྱི་,ཀྱི་)ཁར་(གཅུག་‚བཅུག་)ལ། རོ་ལངས་ཀྱི་སྔགས་
[150a]
[150a.1]ཀྱིས་བསྐུལ་ལ་དེ་ནས་ཟླ་བ་ཤི་བའི་ཚེ་བསྒྲུབ་ན་ངེས་པའོ། །ཡང་ན་དགའ་བ་ནི་ཡེ་ཤེས་ཏེ། དེ་རང་ལ་སྐྱེས་པ་ནི་ཡོད་པའོ། །དེ་ཡོང་པའི་ཐབས་ནི་ཕྱག་རྒྱ་ལ་ཡོད་པའི་གསང་བའི་པདྨའི་བདེ་བ་གི་ཝང་དང་། རང་གི་ཐབས་ཀྱི་གསང་བ་སྦྱར་ལ་བདག་གི་དཔྲལ་
[150a.2]བ་སྟེ་སྤྱི་བོར་གཉིས་ཀའི་ཁམས་ཀྱི་རང་བཞིན་གྱི་ཐིག་ལེས་རྩེ་གཉིས་སུ་བསྲེས་ན་དགའ་བ་སྐྱེ་སྟེ་སྦས་པའི་དོན་ཏོ། །འགྲོ་བ་དབང་དུ་བྱེད་པ་ནི་བཞུ་བས་ས། །དགུག་པའི་ཆོ་ག་ནི་བདག་གིས་རྣམ་པར་མ་བཤད་དེ། ཆགས་པ་དང་ལྡན་པའི་དོན་ཡིན་པ་དང་། གསལ་བའི་ཕྱིར་རོ། །རོ་
[150a.3]ལངས་རྟོག་པ་འདི་དག་ནི། །ཞེས་པ་རོའི་ལས་ཀྱི་ཆོ་ག་རིམ་པ་ལྔར་གསུངས་པ་མང་པོའོ། །རྩ་བའི་རྒྱུད་ཀྱི་རོ་བསྒྲུབ་པར་རྟོག་པ་བསྡུས་ཏེ་བཤད་པ་ལེའུ་ལྔ་པའི་རྣམ་པར་བཤད་པའོ།། །།དེ་ལྟར་ལེའུ་ལྔ་པ་ལ་སོགས་པར་ལས་ཏེ། ཐུན་མོང་གི་དངོས་གྲུབ་དང་། མཆོག་གི་དངོས་གྲུབ་
[150a.4]བསྒྲུབ་པར་འདོད་པའི་རྣལ་འབྱོར་པ་འདོད་པའི་ལོངས་སྤྱོད་རྫས་དང་བུད་མེད་མཛེས་པ་འདོད་པའི་ཆགས་པ་ཅན་དང་། མཆོག་འདོད་པས་ཀྱང་དེའི་དོན་དུ་ཀླུའི་བུ་མོ་ལ་སོགས་པ་ལ་དང་པོར་བསྟེན་པར་བྱ་དགོས་པ་དང་། ཐུགས་ཉེ་བར་བྱ་དགོས་པས་
[150a.5]དེའི་ཐབས་བསྐྱེད་པའི་རིམ་པ་དང་། སྔགས་ལ་སོགས་པ་སྔོན་དུ་བྱ་བ་ཡིན་པའི་ཕྱིར་དེ་གསུངས་པ་བདག་གིས་བཤད་པར་བྱ་སྟེ། ད་ནི་རོ་ལངས་རྟོག་པ་མཆོག །རིག་པ་འཛིན་པ་རྣམས་ལ་ནི། །ཞེས་བྱ་བ་སྨོས་ཏེ། རོ་ལངས་རྟོག་པའི་མཆོག་ཅེས་པ་ནི། རོ་ལངས་ཀྱི་ལས་ཀྱི་
[150a.6]སྦྱོར་བ་ལ་བྱའོ། །དེའི་རིག་པ་འཛིན་པ་ནི། མི་སྣང་བ་ལ་སོགས་པའི་རིག་པ་འཛིན་པར་འདོད་པ་དག་གིས། རང་རང་གི་ལྷའི་རྣལ་འབྱོར་དང་། སྔགས་བཟླས་པས་སྔོན་དུ་བསྙེན་བ་བྱས་ན་འགྲུབ་པས་དེ་བཤད་པའི་ཕྱིར་ལེའུ་དྲུག་པ་འདི་གསུངས་སོ།། །།ཁྲོ་བོ་པདྨའི་ཞལ་ནས་
[150a.7]བྱུང་། །ཞེས་པ་སྡུད་པ་པོའི་ཚིག་གོ། །པདྨ་ནི་འོད་དཔག་ཏུ་མེད་པ་དེའི་དང་པ་ཅན་ཁྲོ་བོ་རྣམ་པར་རྒྱལ་བས་འདི་བཤད་པ་སྟེ། འཇམ་དཔལ་ཉིད་ཡིན་པས་ན་ཁྲོ་བོ་ཉིད་ཀྱིས་གསུངས་པའོ་ཞེས་བསྡུས་སོ། །འཇམ་པའི་དབྱངས་ཞས་པ་ལ་ཡིད་ཀྱིས་བསྟེན་པར་བྱ་བ་ཡིན་པས་ན་འཇམ་
[150b]
[150b.1]པའོ། །རྣ་བས་མཉན་པར་བྱ་བ་ཡིན་པས་ན་དབྱངས་ཏེ་སྒྲ་སྙན་པ་མཉན་པར་བྱ་བ་བཞིན་ནོ། །བཀའ་དེས་གསུངས་པ་ནི་བསྐུལ་བའོ། །རང་གི་རྣལ་འབྱོར་དང་ལྡན་པས་དང་པོར་དྲུག་འབུམ་དུ་བཟླས་སོ། །དེ་ནས་སྐུ་བྲིས་ལ་རབ་ཏུ་སྤྱན་དབྱེ་བའི་ཆོ་ག་བྱས་ལ་སུམ་བུམ་དུའོ། །དེ་ནས་རི་རྩེར་ཡང་
[150b.2]འབུམ་བཟླས། དེ་ནས་ལས་བསྒྲུབ་པར་བྱའོ། །བདུད་རྣམས་ཐམས་ཅད་ཚར་གཅོད་པ། །ཞེས་པ་ནི་མུ་སྟེགས་ལ་སོགས་ཕྱིར་རྒོལ་བའི་བདུད་དེའི་དཔུང་གི་ཚོགས་སོ། །ཁྲུས་ཀྱི་ཆོ་ག་ཉིན་རེ་བྱ། །ཞེས་པ་རྣལ་འབྱོར་ལ་འཇུག་པའི་ཚེའོ། །ཐོག་མར་ཞེས་པ་སྔོན་དུ་བྱ་བ་ཆོ་ག་
[150b.3]ཡིན་པས་སོ། །མཆོད་ཡོན་གྱི་ཆུས་ཁ་དང་གདོང་པ་བཀྲུས་ཏེ། ལུས་སམ་གདོང་པ་ཨོཾ་ཧཱུཾ་ཏི་བ་ཏ་ཏེ་ཛ་སེ་སྭཱ་ཧཱ་ཞེས་པའི་སྔགས་འདི་བདུན་བཟླས་ཤིང་བཀྲུའོ། །དེས་ལུས་དག་པར་བྱེད་དོ། །ངག་སྔགས་འདིའི་སྟེ་སྲ་བ་པཾ་ཞེས་པས་ཁ་དེ་བཞིན་དུ་དག་པར་བྱའོ། །དེ་ནས་ནོར་བུ་དག་པར་བྱ་བ་
[150b.4]དང་། དེ་ནས་བླང་བ་དག་བྱ་སྟེ་མན་ངག་ལས་སོ། །བསྲུང་བ་རང་གི་ལུས་ལ་བྱ། །ཞེས་བེ་ཅོན་གྱི་ཕྱག་རྒྱ་བཅས་ལ་དེ་བཞིན་དུ་བསྲུང་བའི་སྔགས་ཀྱིས་སོ་ཞེས་སྟོན་ཏོ། །པཾ་གི་ས་བོན་ལས་བྱུང་བའི། །ཞེས་པ་ནི་བསྐྱེད་པའི་རིམ་པའི་གཞི་རབ་ཏུ་གསུངས་པ་ཡིན་ཏེ། པཾ་ལས་པདྨ་ནི་རི་རབ་
[150b.5]ཀྱི་སྟེང་ངམ། ཁང་བའི་ནང་དུའོ། །ས་བོན་ཧཱུཾ་ལས་གྱུར་པའི་སྐུ། །ཞེས་པ་ཟླ་བ་དང་ཉི་མའི་སྟེང་དུ་ཧཱུཾ་ངོ་། །བརྟགས་ཞེས་པ་བློས་མངོན་པར་བྱང་ཆུབ་པ་ལྔ་ལས་བསྐྱེད་པའོ། ཨོཾ་ཨཱཿ་ཧཱུཾ་ཞེས་པས་ནི་རྣམ་པར་སྣང་མཛད་དང་། འོད་དཔག་མེད་དང་། མི་བསྐྱོད་པའི་ས་བོན་དུ་མཁས་པས་
[150b.6]ཤེས་པར་བྱའོ། །དེ་ཡང་། དཔལ་ལྡན་སངས་རྒྱས་སྐུ་འཆང་བ། རྡོ་རྗེ་མི་ཕྱེད་གསུམ་བསྒོམས་པས། །དེང་བདག་བྱིན་གྱིས་བརླབས་ནས་སུ། །རྡོ་རྗེའི་སྐུ་ནི་མཛད་དུ་གསོལ། །ཕྱོགས་བཅུར་བཞུགས་པའི་སངས་རྒྱས་རྣམས། །རྡོ་རྗེ་ཕྱེད་གསུམ་བསྒོམས་པས། །དེང་བདག་
[150b.7]བྱིན་གྱིས་བརླབས་ནས་སུ། །རྡོ་རྗེའི་སྐུ་ནི་མཛད་དུ་གསོལ། །སངས་རྒྱས་ཀུན་གྱི་སྐུ་གང་ཡིན། །ཕུང་པོ་ལྔ་ཡིས་རབ་བཀང་བ། །སངས་རྒྱས་སྐུ་ཡི་ངོ་བོ་ཡིས། །བདག་ཀྱང་དེ་དང་འདྲ་བར་ཤོག །ཅེས་བྱ་བ་ལ་སོགས་པས་གསོལ་བ་བཏབ་ལ་ཚིག་ཐམས་ང་རྒྱལ་བྱ་བ་ནི་
[151a]
[151a.1]རྣལ་འབྱོར་ཆེན་པོའོ། །དེ་ནས་ཁྲོ་བོའི་ཚོགས་མ་ཡིས། ཞེས་པ་ལ་སོགས་པ་ནི་ཡེ་ཤེས་ཀྱི་འཁོར་ལོས་དབང་བསྐུར་བྱའོ། །གོ་ཆ་ཡང་ཞེས་བྱ་བ་དག་གིས་གནས་བཞིར་ཁྲོ་བོ་རྣམ་པ་བཞིའི་གོ་ཆ་དགོད་པར་བྱ་བའོ། །རང་གི་དམ་ཚིག་ལྡན་པའི་རྒྱ། །ཞེས་པ་རོ་
[151a.2]ལངས་ཀྱི་ཕྱག་རྒྱ་བཅིངས་ལ། བདག་གི་སྙིང་གར་བསྲུང་བའི་ཕྱིར་བཞག་ལ། དེ་བཞིན་གཤེགས་པ་དག་སྤྱན་རས་གཟིགས་དྲན་པར་བྱེད་པ་ལས་མི་འདའ་བའི་ཕྱིར་དམ་ཚིག་གི་ཕྱག་རྒྱའོ། །དེ་བཞིན་བེ་ཅོན་ཕྱག་རྒྱ་ཡང་། །ཞེས་པ་དེ་བཅས་ལ་མཆོད་པ་སྟེ་སྔོན་དུ་འགྲོ་བའོ། །དེ་ལ་
[151a.3]མཆོད་པ་ནི་དབང་བསྐུར་བའི་ཚེ་དང་། སྐུའམ་རས་རིས་ལ་མཆོད་པ་དང་། རང་རྣལ་འབྱོར་ལ་ཞུགས་ནས་མཆོད་པའི་ཚེ་སྟེ་དུས་སོ། །ལྷའི་མེ་ཏོག་དྲི་ཞིམ་དང་། །ཞེས་བྱ་བ་ལ་སོགས་པ་མཆོད་རྫས་ཏེ་ལྷའི་མེ་ཏོག་ནི་ལྷ་རྫས་ཀྱི་མེ་ཏོག་གོ། །དེ་ཡང་པདྨོ་དང་། ཀུ་མུཏྡ་དང་། པུཎྜ་རཱི་ཀ་དང་། ན་
[151a.4]ལི་ན་དང་། སཽ་གནྡྷི་དང་། ཀེ་ས་ར་དང་། ཏ་མ་ལའི་ལོ་མ་ལ་སོགས་པའོ། །གཞན་ཡང་ཆུ་ལས་སྐྱེས་པ་དང་། ཡིད་ལས་སྐྱེས་པའོ། །ནང་དུ་བདུད་རྩི་དང་ཁྲག་སྟེ་དམ་ཚིག་ཆེན་པོ་རྣམས་སོ། །གསེར་རམ་ཞེས་པ་ནི་སྐུ་བཞེངས་པའི་རྒྱུའོ། །རྒྱལ་སྲིད་འདོད་པས་གསེར་ལས་
[151a.5]བྱ། །ཞེས་པ་ནི་དངོས་གྲུབ་གང་ལ་རྒྱུ་གང་ཡིན་པ་བཤད་པའོ། །སོར་བརྒྱད་ཅེས་པ་ནི་ཚད་དོ། །གཡས་སུ་སྐྱེད་པ་ཁྲོ་བོ་ཆེ། །ཞེས་པ་ཁྲོ་བོ་བདུད་རྩི་འཁྱིལ་པ་སྟེ། གཤིན་རྗེ་མཐར་བྱེད་དོ། །དེའི་གཡོན་དུ་ཡུམ་རོ་ལངས་མ་སྟེ། མི་རྟོག་པའི་རོ་ལངས་སྐུ་དམར་པོ་སྤྱན་གསུམ། 
[151a.6]ཕྱག་གཉིས་མདུང་རྩེ་གསུམ་དུག་གསུམ་འཇོམས་པ་དང་། ཐོད་པ་གཡོན་དུ་ཐོགས་པ་དང་། སྤྱན་གསུམ་རྣམ་པར་ཐར་པ་གསུམ་ཡུལ་དུ་བྱེད་ཅིང་ལྟ་བ་སྟེ། སྐུ་ལུས་མེ་འབར་བས་གདུག་པ་རྣམས་བསྲེག་པ་བྲིའོ། །ཡང་ན་ཕྱག་རྒྱའི་དཀྱིལ་འཁོར་དུ། །རྟག་ཏུ་རི་མོ་འདི་བཀྲམ་
[151a.7]སྟེ། །ཞེས་པ་ནི། ལྷ་དགུའི་རྣལ་འབྱོར་རམ། ལྷ་གཅིག་གམ་ལྷ་བཅུ་གསུམ་པ་ལ་སོགས་པའི་རྣལ་འབྱོར་གྱིས་བསྐྱེད་པའི་རིམ་པ་ལ་སློབ་པའི་ཚེ། །མཎྜལ་བྱས་ལ་བཞེངས་པར་བཀྲམ་ལ། མཆོད་པ་དང་། བཟླས་པས་བསྟོད་དོ་ཞེས་ཤེས་པར་བྱའོ། །རི་མོ་གཞན་
[151b]
[151b.1]ཡང་བཤད་པར་བྱ། །ཞེས་བྱ་བ་ནི། འཕགས་པ་ཡ་མཱནྟ་ཀ་དཔལ་གཤིན་རྗེ་གཤེད་གཅིག་པུའི་ཐང་ག་བྲི་བའོ། །སྤྱོན་མེད་ཅེས་པ་ཁ་དོག་བཟང་པོ་སྟེ་མ་འདྲེས་པའོ། །རླུང་ཟ་ཞིང་ནི་བཟླས་པར་བྱ། །ཞེས་པ་རླུང་ལ་བརྟེན་པའི་བཟླས་པ་བྱ་སྟེ། ཕྲེང་བའི་བཟླས་པའོ། །ཟ་བ་ནི་
[151b.2]སྲོག་གི་ངོ་བོ་ཡིན་པ་སྟེ། དེའི་རྟེན་ཡིན་པའི་ཕྱིར་ཟས་དང་འདྲའོ་ཞེས་ཤེས་པར་བྱའོ། །ཡང་ན་བསྙུང་བར་གནས་པའོ། །བཟླས་པའི་བརྟུལ་ཞུགས་དང་། ལྷའི་བརྟུལ་ཞུགས་དང་། དུར་ཁྲོད་ལ་སོགས་པའི་བརྟུལ་ཞུགས་དང་། ཕྲེང་བ་དང་། རིག་པའི་བརྟུལ་ཞུགས་དང་། 
[151b.3]ངག་གི་བཟླས་པ་དང་། དབང་པོ་བསྡམ་པ་དང་། མཚན་མའི་དང་། སྤྱོད་ལམ་གྱི་རྒྱུད་པ་ལ་བདུད་རྩི་འཁྱིལ་པའི་སྔགས་བཟླས་པ་དང་། སེང་གེའི་བརྟུལ་ཞུགས་སོ། །དེ་དག་ལ་གནས་ཤིང་བསྒྲུབས་ན་འགྲུབ་སྟེ་དེས་ངེས་པ་ཡིན་ནོ། །རྩ་བའི་རྒྱུད་ཀྱི་བརྟུལ་ཞུགས་ཀྱི་བརྟག་པའི་
[151b.4]བརྟག་པར་རྟོག་པ་བསྡུས་ཏེ། བཤད་པ་ལེའུ་དྲུག་པའི་རྣམ་པར་བཤད་པའོ།། །།དེ་ལྟར་ལེའུ་དྲུག་པར་བཤད་པའི་སྐུ་རྣམས་ལ་མཆོད་ན་བསོད་ནམས་འཕེལ་བར་བསྟན་པའི་ཕྱིར་ལེའུ་བདུན་པ་གསུངས་ཏེ་ཇི་སྐད་གསུངས་པའི་སྐུ་རྣམས་ལ། མེ་ཏོག་ཇི་སྐད་གསུངས་དེ་
[151b.5]བཞིན་གཤེགས་པ་གསུངས་པ་ལ། རབ་ཏུ་གནས་པའི་ཆོ་གས་ལྷ་རྣམས་སྤྱན་དབྱེ་བ་བྱ་ཞིང་དབང་བསྐུར་ན། བསོད་ནམས་རྒྱས་ཤིང་འདོད་པ་འགྲུབ་པས་ན་བྱ་བ་སྟེ། རྒྱལ་སྲིད་འདོད་པའི་རྣལ་འབྱོར་པས་འཇམ་དཔལ་གྱི་གཟུགས་གསེར་ལས་བཞེངས་པ་ལ་ཙནྡན་དང་། གུར་
[151b.6]ཀུམ་ཨ་ཀ་རུ་སྦྱར་བས་བསངས་པ་དང་། བྱུགས་ནས་མཆོད་དེ་ཨུཏྤ་ལ་ལ་སོགས་པ་རྣམས་ཀྱིས་མཆོད་པ་འབུལ་ལོ། །དེས་རྒྱལ་སྲིད་ཐོབ་པར་འགྱུར་རོ། །ཡང་ལོངས་སྤྱོད་འདོད་པའི་རྣལ་འབྱོར་པས་དངུལ་ལས་བྱས་པའི་སྐུ་གཟུགས་བཞེངས་པ་ལ་དབང་བསྐུར་ཞིང་མཆོད་པ་
[151b.7]བྱ་སྟེ། སྔ་མ་བཞིན་དུ་བྱས་ན་ཐོབ་པར་འགྱུར་རོ། །ནད་སེལ་བ་ནི་བསལ་ལོ། །འདོད་དགུར་སྦྱིན་པ་ནི་ཞེས་པ་ཟངས་ལས་བྱས་ཏེ། ཞི་བ་དང་དབང་དང་རྒྱས་པ་དང་། དགུག་པ་དང་། ཁོན་དང་བསྐྲད་པ་དང་། བསད་པ་དང་། གཞན་བསྐུལ་བ་རྣམ་པ་བཅུ་གཉིས་དང་། གཞན་
[152a]
[152a.1]ཡང་ཡིད་ལ་གང་འདོད་པ་དག་བསྐུལ་ཞིང་བསྒྲུབས་ན་འབྱོར་པར་བྱེད་པའོ། །དེ་བཞིན་དུ་སྐུ་ལས་གྲུབ་པ་བཞིན་དུ་ཁྲོ་བོ་རྣམ་བཅུ་དག་གམ། ཕྱག་རྒྱ་རྣམས་ལས་བསྒྲུབ་པ་བཤད་དེ། ཁྲོ་བོའམ་ཡང་ན་ཕྱག་རྒྱའང་རུང་། །ཞེས་པ་སྨོས་ཏེ། ཏྲི་ཤཱུ་ལ་རྩེ་གསུམ་པའི་སྒྲུབ་
[152a.2]པ་དང་པོར་བཤད་དོ། །དེ་ནས་ཁྲོ་བོ་གཙོ་བོ་ཡི། །ཞེས་པ་ལ་གཤིན་རྗེ་གཤེད་ཀྱི་སྒྲུབ་པ་བཤད་དེ། དང་པོར་སྟོང་པ་ཉིད་དང་། འབྱུང་བ་བཞི་དང་། རི་རབ་ཀྱི་མཐར་སྒྲུབ་པའི་ཐབས་ལས་བྱུང་བ་བཞིན་ནོ། །ཨོཾ་ལས་འཁོར་ལོའི་སྟེང་དུ་ཡི་གེ་ཏྲི་དཀར་པོ་ལས་ཏྲི་ཤཱུལ་རྩེ་གསུམ་
[152a.3]པའོ། །དེ་ལས་གཤིན་རྗེ་གཤེད་སྐུ་མདོག་སྔོ་བས་མདངས་ཕྱུང་བ་དཀར་པོའོ། །རང་དང་འདྲ་བའི་རིག་མ་སྔོན་མོ་དང་ལྷན་ཅིག་བྱུང་བ་བདག་གིས་བསམས་ཏེ། ཞལ་གཅིག་པ་ལ་གདངས་པ། གསུས་པ་ཆེ་བ་ཕྱག་དྲུག་པ་གཡས་ན་ཏྲི་ཤཱུ་ལ་དང་། འཁོར་ལོ་དང་རྡོ་རྗེའོ་
[152a.4]གཡོན་པ་སྡིགས་མཛུབ་ཞགས་པ་དང་དག་སྟ་དང་དྲིལ་བུའོ། །ཡུམ་དྲིལ་བུ་དང་ཐོད་པའོ། །ཞབས་བཞི་པ་མ་ཧེ་དང་ཉི་མའི་སྟེང་ན་བཞུགས་པ། སྒྲ་སྒྲོགས་པ་ཡི་དགས་ཀྱི་ཁང་པ་རྣམ་པར་སྣང་མཛད་དབུ་ལ་གཞུགས་པ་དང་། དབང་བསྐུར་བ་དང་། སྤྱན་དྲང་བ་དང་མཆོད་པ་
[152a.5]དག་བྱས་ལ་གཤེགས་པར་བྱའོ། །གཞན་དག་ལ་སྦྱོར་བ་ནི་གསལ་ལོ། །ཨོཾ་ཨ་མཱ་ན་ཏ་ཀྲི་ཏ་རུ་རུ་སྥུ་རུ་ཛྭ་ལ་ཏིཥྛ་སིདྡྷ་ལོ་ཙ་ན་སརྦ་ཨརྠ་ས་དྷ་ནི་སྭཱ་ཧཱ་ཞེས་པ་ནི་བཟླས་པའོ། །དེ་ལ་ཆེ་གེ་མོ་ཤཱནྟིཾ་ཀུ་རུ་ཞེས་པ་བཏགས་ན་ཞི་བར་འགྱུར་རོ། །ཨ་སི་ལ་ཞེས་པ་རལ་གྲི་སྟེ། དེའི་སྒྲུབ་པ་ནི། ད་ནི་རལ་
[152a.6]གྲི་བཟང་པོ་ཡང་། །འདི་ནི་བསྒྲུབ་པར་རབ་ཏུ་བཤད། །ཅེས་པ་ནི་ཁྲོ་བོ་གཞན་གྱིས་མི་ཐུབ་པའི་སྒྲུབ་པ་སྟེ་སྐུ་མདོག་དཀར་པོ་སྟེ། དེའི་རིམ་པ་ནི་སྭ་ལས་རིན་པོ་ཆེ་ཟུར་བརྒྱད་པའི་སྟིང་དུ་སི་ལས་རལ་གྲིར་གྱུར་པ་ནི་ས་བོན་ནོ། །ཞལ་གཅིག་དང་། ཕྱག་དྲུག་དང་། རང་གི་རིག་
[152a.7]མ་དང་ལྡན་པ། གཡས་ན་རལ་གྲི་རྡོ་རྗེ་དབྱུག་པའོ། །གཡོན་དུ་ཞགས་པ་དང་། དྲིལ་བུ་དང་དགྲ་སྟའོ། །གཤིན་རྗེའི་པགས་པ་གྱོན་པ་མ་ཧེ་དང་ཉི་མའི་སྟེང་དུ་ཞབས་གཉིས་བགྲད་པའོ། །རིན་ཆེན་འབྱུང་ལྡན་དབུ་ལ་བརྒྱན་པ་སྔར་གྱི་བཞིན་ནོ། །ཨོཾ་པྲཛྙཱནྟ་ཀྲྀ་ཏ་ག་ཏེ་བི་ཀ་ཏེ། ནི་
[152b]
[152b.1]ཀ་ནི་ཀ་ཏེ་ཀ་ཏང་ཀ་ཏེ་སྭཱ་ཧཱ་ཞེས་པ་བཟླས་པ་སྟེ་རལ་གྲི་ལ་སྒྲུབ་པའམ། ཡང་ན་འཁོར་ལོར་བྲིས་ལ་མཐར་བཽ་ཥཌ་སྦྱར་ན་རྒྱས་པ་ལ་ཤིས་སོ། །ཕོངས་པ་རྣམས་གསོ་བ་དང་། ཁྱད་པར་དུ་དང་། སྒྲུབ་པ་པོ་དང་ཉེ་བ་དང་། ཤིན་ཏུ་ཡང་གསོ་བ་དག་སྟེ། རྒྱས་པ་ལས་སོ། །
[152b.2]དཀྱུས་ནི་གསལ་བ་ཉིད་དོ། །ད་ནི་བེ་ཅོན་བསྒྲུབ་པ་བཤད། །ཅེས་པ་ནི་སྔར་གྱི་བཞིན་ཏེ། གཞན་ཁྲོ་བོ་རྟ་མགྲིན་གྱི་སྒྲུབ་ཐབས་ཏེ། དེའི་རིམ་པ་ནི་ཨ་ལས་པདྨ་དང་། དེར་ད་ལས་བེ་ཅོན་ཏེ་ས་བོན་ནོ། །དེ་ཡང་པདྨ་ཏ་ཀྲྀ་ཏ་ཅེས་པ་ནི་པདྨ་ལ་ཆུས་མ་གོས་པ་བཞིན་དུ་ཉོན་མོངས་པས་
[152b.3]མ་གོས་ཤིང་། དེ་སྤོང་བར་མཛད་པ་ནི་པདྨཱནྟ་ཀྲྀད་སྟེ། ཞལ་གཅིག་གམ་གསུམ་ཡང་རུང་། སྐུ་དམར་བ་དང་། ཕྱག་དྲུག་དང་། སྤྱན་གསུམ་དང་། རྒྱན་དང་ཆ་ལུགས་སོ། །ཕྱག་གཡས་ན་བེ་ཅོན་དང་རལ་གྲི་དང་། པདྨའོ། །གཡོན་ན་དགྲ་སྟ་དང་། དྲིལ་བུ་
[152b.4]དང་། ཞགས་པའོ། །འོད་དཔག་ཏུ་མེད་པ་དབུ་ལ་བཞུགས་པ། ཞབས་བཞི་ཡི་དགས་དང་། ཉི་མ་ལ་བཞུགས་པ་ཡུམ་རོ་ལངས་དམར་མོའོ། །ཕྱག་ན་དྲིལ་བུ་དང་ཞགས་པ་ཀུན་ཀྱང་བྱའོ། །ཨོཾ་པདྨཱནྟ་ཀྲིད་ཏ་རེ་ཏུཏྟཱ་རེ་སྭཱ་ཧཱ་ཞེས་པ་ནི་བཟླས་པའོ། །དབང་དུ་བྱ་བ་ཕོངས་
[152b.5]པ་ནི་ཉམ་ཐག་པ་སྟེ། དེ་ལས་སྐྱོབ་པའི་སྔགས་འདི་ལ་བ་ཤ་མ་ན་ཡ་ཞེས་པའམ་དབང་དུ་གྱིས་ཞེས་པ་ནི་སྔགས་སོ། །དེ་ནས་དགྲ་སྟ་བཟང་པོ་སྒྲུབ། །ཅེས་པ་ནི་དགྲ་སྟ་ཡོངས་སུ་གྱུར་པའི་སྒྲུབ་པ་སྟེ་བ་ར་ཤུའོ། །དེ་ཡང་ཧ་ལས་རྡོ་རྗེ་རྒྱ་གྲམ་གྱི་སྟེང་དུ་པ་ལས་སོ། །ཁྲོ་བོ་
[152b.6]བདུད་རྩི་ལ་འཁྱིལ་པ་སྐུ་གནག་པ་ཕྱག་གཉིས་དང་ཞལ་གཅིག་གོ། །དབུ་ལ་དོན་ཡོད་གྲུབ་པ་བཞུགས་པ་གནོད་སྦྱིན་མནན་པ་རང་གི་ཡུམ་ནག་མོ་དང་གནས་པ། ཕྱག་ན་དགྲ་སྟ་དང་སྣ་ཚོགས་རྡོ་རྗེའོ། །ཨོཾ་བིགྷྣཱནྟ་ཀྲྀད། ཧཱུཾ་ཧཱུཾ་ཧཱུཾ་ཧ་ན་ཧ་ན་ས་ཏ་ཀ་མ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ། 
[152b.7]ཞེས་པ་ནི་བཟླས་པའོ། །དེ་ལ་མཱ་ར་ཡ་ཞེས་པ་བཏགས་ན་གསོད་པ་ལ་ཤིས་སོ། །དེ་ཡང་བགེགས་རྣམས་མཐར་བྱེད་པས་འཇིག་པར་མཛད་པ་བགེགས་མཛད་བྱེད་སྟེ། བིགྷཱནྟ་ཀྲྀད་དོ། །གཞན་དུ་ན་ཡི་དགས་ཕལ་བའི་དཀྱིལ་འཁོར་གྱི་སྒྲུབ་ཐབས་ལྟར་ཏྲི་ཤཱུ་ལ་ལ་སོགས་པ་བཞི་པོ་
[153a]
[153a.1]སོར་ཚད་བཅུ་པ་ལ་སོགས་པ་བསམས་ལ་དེའི་ནང་དུ་ལྷ་རྣམས་བྱ་སྟེ། བསྟེན་པ་དང་ལས་བསྒྲུབ་པའམ་སྟོང་པར་ངལ་བསོ་བར་ཤེས་པར་བྱ་སྟེ། མན་ངག་གོ། །ཡང་ན་དཔལ་གཤིན་རྗེ་གཤེད་འཕགས་པ་འཇམ་དཔལ་གྱི་མཚན་མ་འདི་རྣམས་རང་གི་ཆོས་ཀྱི་
[153a.2]ཕྱག་རྒྱའི་སྟེང་། སྲན་མ་ཙ་ན་ཀའི་ཚད་ཙམ་ལས་དང་མཐུན་པར་ཁ་དོག་བསམས་ལ། བློ་བརྟན་པ་དང་ལས་རྣམས་བྱ་བ་ནི་རིགས་པའོ། །ཡང་དག་པར་སྒྲུབ་ཐབས་མང་ཡང་གཅིག་གིས་ཀུན་གྲུབ་སྟེ་ལྷ་མཉེས་པ་ལས་འབྱུང་བའི་ཕྱིར་རོ། །དཔེར་ན་ས་བོན་ནུས་པ་ཁྱད་པར་ཅན་
[153a.3]ལས་འབྲས་བུ་འབྱུང་སྟེ་ས་བོན་ནུས་པ་ཁྱད་པར་ཅན་ནི་ཆོས་ཅན་ནོ། །འདི་ལས་འབྲས་བུ་ངེས་པར་འབྱུང་བ་ཡིན་ཏེ་ཞེས་པ་བསྒྲུབ་པར་བྱ་བའི་ཆོས་སོ། །མཐུ་ཁྱད་པར་དུ་གྱུར་པའི་ཕྱིར་རོ་ཞེས་པ་རིགས་པའོ་ཞེས་པ་ལྟ་བུའོ། །ལས་གཅིག་མཐུ་ལས་འབྱུང་བ་དང་། གཞན་འབྱུང་
[153a.4]བ་འདྲ་སྟེ་མཐུ་ལས་འབྱུང་བའི་ཕྱིར་རོ། །བཞི་པར་གྲུབ་པ་ནི་འདོད་པའི་དབང་གིས་ཞི་བར་མཐོང་ཡང་དཔེར་ན་རྣམ་པར་རྟོག་པ་ཐ་དད་པས་དངོས་པོ་གཅིག་ལ་མཐོང་བ་ཐ་དད་པ་བཞིན་ནོ། །ལྕགས་ཀྱུ་ལ་སོགས་པ་དེ་དག་ཀྱང་དེ་བཞིན་ཏེ་གསལ་ལོ། །དེ་ཡང་གཡས་པ་དྲུག་བསྒྲུབ་པ་
[153a.5]ནི་ཉིན་གྱི་འཕོ་བ་དྲུག་བསྒྲུབ་པ་སྟེ་ཁྲི་ཕྲག་གཅིག་དང་ཆིག་སྟོང་ཕྱེད་དང་། བརྒྱ་ཕྲག་གསུམ་དུ་མ་ཡེངས་པར་མཚན་པ་ལ་དམིགས་པའམ། རྡོ་རྗེ་ཐབས་ཀྱི་བཟླས་པ་བྱེད་དེ། དེ་ཡང་བཅོམ་ལྡན་འདས་ཀྱི་སྙིང་པོ་ཡི་གེ་གསུམ་པའི་སའམ། ཕྲེང་བར་གཞན་ཏེ་སྔགས་རྣམས་
[153a.6]སོ། །དེ་ཡང་། དང་པོ་ཡི་གེའི་སྦྱོར་བ་ཡིས། །རྟག་ཏུ་གཏོང་བ་ལེགས་པར་བྱེད། །བརྒྱད་པའི་མཐའ་དང་ལྡན་པ་ཡི། །ཡི་གེ་ཨུ་ནི་ཐིག་ལེར་བཅས། །རྣལ་འབྱོར་པ་ནི་དབུགས་རྔུབ་བྱེད། །ཅེས་གསུངས་པ་དང་། དཔལ་གསང་བ་འདུས་པའི་རྩ་བའི་རྒྱུད་ལས་སྔགས་
[153a.7]བསྡུས་པ་འདི་ལྟ་བུ་གསུངས་སོ། །ཨོཾ་ཨཿཧཱུཾ་ཞེས་པའོ། །རྣལ་འབྱོར་དེ་ཡི་བཟླས་པ་ནི། །དོན་རྟོགས་པ་ཡི་བཟླས་པ་ནི། །ངོ་བོ་ཉིད་མེད་བཟང་བ་ཡིན། །དུས་གསུམ་སངས་རྒྱས་ཀྱིས་བརྟགས་པ། །རྡོ་རྗེ་བཟླས་པར་དེ་བཤད་དོ། །ཞེས་གསུངས་པ་དང་། མཚན་མོ་ཡང་དེ་
[153b]
[153b.1]བཞིན་དུ་གཡོན་པ་དྲུག་གོ། །དེ་ཡང་དཔལ་གསང་བ་འདུས་པའི་རྒྱུད་ཕྱི་མ་ལས། ཐུན་མོང་མཆོག་གི་དབྱེ་བ་ཡིས། །བསྙེན་པ་རྣམ་པ་གཉིས་ཞེས་བྱ། །ཐ་མལ་པ་ནི་རྡོ་རྗེ་བཞི། །མཆོག་ནི་ཡན་ལག་དྲུག་གིས་སོ། །དེ་ཡང་། སོ་སོར་སྡུད་དང་བསམ་གཏན་དང་། སྲོག་
[153b.2]རྩོལ་དེ་བཞིན་གཟུང་བ་དང་། རྗེས་སུ་དྲན་དང་ཏིང་ངེ་འཛིན། སྦྱོར་བའི་ཡན་ལག་དྲུག་ཅེས་བྱ། །ཞེས་པས་ནི་རྣལ་འབྱོར་པ་ཀུན་གྱི་རྣལ་འབྱོར་ནི་རིམ་པ་རྣམ་པ་གཉིས་སུ་ངེས་པ་དེ་ལ་ཡང་རིམ་པ་བཞིན་བསླབ་སྟེ། དཔེར་ན་འཕོང་བསླབས་པའི་སློབ་པ་དང་འདྲའོ། །དེ་
[153b.3]ཡང་རྣལ་འབྱོར་པ་ལས་འགྲུབ་པར་འདོད་པས་རང་གི་ཏིང་ངེ་འཛིན་ལ་གོམས་པར་བྱ་དགོས་ཏེ། དེ་བས་ན་ཏིང་ངེ་འཛིན་གྱི་གེགས་རྣམ་པར་རྟོག་པ་ཡིན་པས་དེ་བསལ་བའི་ཕྱིར་དེའི་རྟ་རླུང་ཡིན་ཏེ། དེ་ཡང་། རླུང་གི་སྦྱོར་བ་མེད་པ་ནི། །སེམས་ཀྱི་རང་བཞིན་གཟུང་དུ་མེད། །
[153b.4]སེམས་ཀྱི་རང་བཞིན་རྒྱུད་གྱུར་པས། །ལས་དང་སྐྱེ་བ་ཀུན་དུ་འབྱུང་། །དེ་ཉིད་རླུང་དང་ཡང་དག་ལྡན། །ཞེས་པ་དང་། ཡང་། སེམས་ཅན་རྣམས་ཀྱི་སྲོག་གྱུར་པ། །རླུང་ཞེས་བྱ་བས་ལས་ཀུན་བྱེད། །འདི་ནི་རྣམ་ཤེས་བཞོན་པ་སྟེ། །ལྔ་ཡི་བདག་ཉིད་བཅུ་ཡང་ཡིན། །ཞེས་པ་
[153b.5]གསུངས་པ་ཐོས་པས་རླུང་གི་ཆོ་གས་ལས་བྱ་བར་བླ་མ་གསུང་ངོ་། །དེ་ཡང་ཡི་གེ་འབྲེལ་བར་བྱ་བ་ཡིན་བ་ནི། ཨོཾ་གྱིས་སེམས་ཅན་ཡང་དག་སྤྲོས། །སངས་རྒྱས་སྐུ་ནི་རབ་ཏུ་བརྟག །ཧཱུཾ་གིས་སེམས་ཅན་ཡང་དག་སྡུད། །སངས་རྒྱས་སར་ནི་རབ་ཏུ་བརྟག། །ཨ་ཡིས་གནས་པར་
[153b.6]གྱུར་པའོ། །ཞེས་པས་ནི་ཡི་གེ་གསུམ་དང་ལྡན་པས་བྱ་བ་ཡིན་ནོ། །དེ་དང་བྲལ་ན་སྐྱོན་ཡོད་པར་བསྟན་པ་ནི། མ་བླངས་པ་ལ་ཆགས་མི་བྱ། །ལོངས་སྤྱོད་བྲལ་བའི་མི་དག་ནི། །གཅིག་པུ་གྲོང་ཁྱེར་སྐོར་བྱེད་ཀྱང་། །ནོར་གྱིས་གང་བ་རིང་བ་བཞིན། །རླུང་དག་ཡི་གེ་དང་
[153b.7]བྲལ་ན། །ཞི་བའི་ལོངས་སྤྱོད་རིང་བ་ཉིད། །ཅེས་པ་ནི་སྔགས་དང་བྲལ་བའི་སྐྱོན་ནོ། །དེ་ནས་སེམས་ཀྱི་རྟ་རླུང་བསད་ན་སེམས་ཞོན་པ་མི་ལྟ་བུ་ཡང་སོད་དེ། དེ་བསད་ཅིང་མི་རྟོག་པར་བྱ་བ་ནི་རྟ་དང་བྲལ་ནས་བྱའོ། །དོན་ནི་རྣམ་པར་རྟོག་པ་དགག་པ་སྟེ། དེ་སྟོང་པ་ཉིད་ལམ་
[154a]
[154a.1]བཞིས་ཏེ་ངེས་པར་འབྱེད་པ་ཆ་བཞིས་བཀག་ན། མི་རྟོག་པ་བཞི་པ་མངོན་པར་བྱང་ཆུབ་པའི་ཡེ་ཤེས་སྐྱེ་སྟེ། དེ་ཡང་། ཡེ་ཤེས་གསུམ་གྱི་སྦྱོར་བ་དང་། །སྟོང་པ་གསུམ་ནི་མཉམ་སྦྱོར་བས། །ལྷན་ཅིག་སྐྱེས་པའི་ཡེ་ཤེས་སྐྱེ། །དེ་ཡིས་བླ་
[154a.2]མེད་གོ་འཕང་འཐོབ། །ཅེས་འབྱུང་བས་རྣམ་པར་རྟོག་པ་ལས་སུ་རུང་བར་བྱ་དགོས་སོ། །དེ་ནས་སྒྱུ་མ་ལྟ་བུ་ལ་བརྟེན་ནས་ལས་འགྲུབ་སྟེ། སྒྱུ་མ་ལྟ་བུའི་ཏིང་འཛིན་གྱིས། །རྫུ་འཕྲུལ་ཆེ་ལ་རྣམ་འཕྲུལ་ཞིང་། །ཀུན་རྫོབ་བདེན་པ་སྒྱུ་མ་ཉིད། །སྒྱུ་མ་ལྟ་བུའི་ཏིང་འཛིན་གྱིས། 
[154a.3]ལས་རྣམས་ཐམས་ཅད་བསྒྲུབ་པར་བྱ། །མཚན་མ་མེད་པའི་ཏིང་འཛིན་གྱིས། །དངོས་གྲུབ་བྱི་ག་ངེས་པར་འགྲུབ། །ཅེས་པ་བཤད་དོ། །རྣལ་འབྱོར་ནི་ཏིང་ངེ་འཛིན་ནོ། །ཡང་རྣལ་འབྱོར་ནི་ཏིང་ངེ་འཛིན་དང་། ཤེས་རབ་དང་། བརྩོན་འགྲུས་སོ། །ཡང་དེ་དག་དང་། བཏང་
[154a.4]སྙོམས་དང་བཞིའོ། །ཡང་དེ་དག་དང་། དྲན་པ་དང་། ལྔའོ། །ཟླ་བ་སྒྲོན་མའི་མདོ་ལས། བྱང་ཆུབ་ཀྱི་ཕྱོགས་ནི་རྣལ་འབྱོར་ཞེས་འབྱུང་བ་དང་། ཡང་སངས་རྒྱས་རྡོ་རྗེ་འཛིན་པས་རྒྱུད་ཀྱི་ལུས་སུ་བཞག་པ། རྒྱུད་རྣམ་པ་གསུམ་བསྟན་པར་བཞེད་པ་དང་། ཡང་ཞི་གནས་ལྷག་
[154a.5]མཐོང་ཟུང་དུ་འབྲེལ་པར་འཇུག་པའི་ལམ་མོ། །ཡང་ན་དད་པ་དང་། འདུན་པ་དང་། བརྩོན་འགྲུས་དང་། ཐབས་རྣལ་འབྱོར་ཞེས་བྱ་སྟེ་སྦྱོར་པའི་ཕྱིར་རོ། །ཡང་འཇིག་རྟེན་པའི་ལམ་དང་། འཇིག་རྟེན་ལས་འདས་པ་དང་། སྦྱོར་བ་དང་། བར་ཆད་མེད་པ་དང་། རྣམ་པར་
[154a.6]གྲོལ་བ་དང་། ཁྱད་པར་གྱི་ལམ་མོ། །དེ་ནས་བསྐྱེད་པའི་རིམ་པའི་ཏིང་ངེ་འཛིན་ནི་རྣལ་འབྱོར་རོ། །རླུང་ཟ་ཞིང་ནི་བཟླས་པར་བྱ། །ཞེས་པས་རྡོ་རྗེ་བཟླས་པ་བསྒོམ་པ་ནི་རྣལ་འབྱོར་རོ། །མཚན་མ་བསྒོམ་པ་ནི་རྣལ་འབྱོར་རོ། །སྟོང་པ་གསུམ་བསྒོམ་པ་ནི་རྣལ་འབྱོར་རོ། །ཕྲ་མོ་
[154a.7]བསྒོམ་པ་ནི་རྣལ་འབྱོར་རོ། །ཡི་གེ་དང་ཐིག་ལེ་བསྒོམ་པ་ནི་རྣལ་འབྱོར་རོ། །ཡང་ན་རྒྱུ་བ་བསྒོམ་པ་ནི་རྣལ་འབྱོར་རོ། །འབྱུང་བ་བཞི་བསྒོམ་པ་ནི་རྣལ་འབྱོར་རོ། །ཕྱག་རྒྱ་རྣམ་པ་གསུམ་ལས་ཀྱི་ཕྱག་རྒྱ་དང་། ཡེ་ཤེས་ཀྱི་ཕྱག་རྒྱ་དང་། ཕྱག་རྒྱ་ཆེན་པོ་དག་བསྒོམ་པ་ནི་རྣལ་འབྱོར་རོ། །
[154b]
[154b.1]ཡང་ན་དཀྱིལ་འཁོར་སྤྲོ་པ་དང་བསྡུ་པ་བསྒོམ་པ་ནི་རྣལ་འབྱོར་རོ། །ཡང་ན་རྟེན་ཅིང་འབྲེལ་པར་འབྱུང་བ་སྒྱུ་མར་བསྒོམ་པ་ནི་རྣལ་འབྱོར་རོ། །སྟོང་པ་ཉིད་བསྒོམ་པ་ནི་རྣལ་འབྱོར་རོ། །སྙིང་རྗེ་དང་ཤེས་རབ་ཁྱད་པར་དུ་ཟུང་དུ་འབྲེལ་པར་འདུག་པ་མི་གནས་པའི་མྱ་ངན་ལས་འདས་པ་ནི་
[154b.2]རྣལ་འབྱོར་རོ། །ཡོན་ཏན་རིན་པོ་ཆེའི་འབྱུང་གནས་ཀྱི་ལེའུ་ཞེས་བྱ་བའི་མདོ་ལས་འབྱུང་བ་ལ་རྟེན་ཅིང་འབྲེལ་བར་འབྱུང་བ་ལ་རྟོག་པ་ནི་རྣལ་འབྱོར་དུ་བཤད་པ་དང་། ཚངས་པས་ཞུས་པའི་མདོ་ལས་ཆོས་གང་སྐྱེ་བར་མི་བྱེད། འགག་པར་མི་བྱེད་པ་ནི་རྣལ་འབྱོར་དུ་བཤད་པ་དང་། འཕགས་
[154b.3]པ་ལང་ཀར་གཤེགས་པའི་མདོ་ལས་ཀྱང་། ཡང་དག་ཚོལ་བ་མི་རྟོག་ཅིང་། །གང་ཚེ་སྣང་བ་མེད་པའི་ཚེ། །གཟུང་བ་དང་ནི་འཛིན་པ་དང་། །འགྲོ་དང་བཅིངས་པ་མི་མཐོང་བ། །དེ་ཚེ་རྣལ་འབྱོར་སྙོམས་ཞུགས་པས། །དེ་མཐོང་འགྱུར་བར་ཐོགས་པ་མེད། །ཅེས་པས་
[154b.4]རྣལ་འབྱོར་དུ་གསུངས་པས་སྟོང་པ་ཉིད་ཀྱི་ཏིང་ངེ་འཛིན་ལ་བཤད་དོ། །དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལས། ཤཱ་རིའི་བུ་སྟོང་པ་ཉིད་ལ་སྦྱོར་བའི་བྱང་ཆུབ་སེམས་དཔའ་ནི་དམན་པའི་སར་མི་ལྟུང་ཞིང་ཡོངས་སུ་དག་པར་བྱེད་པའི་བར་དུ་ཡང་འགྱུར་རོ་
[154b.5]ཞེས་བཤད་པ་དང་། ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཤེས་རབ་ཀྱི་ཕ་རོལ་ཏུ་ཕྱིན་པའི་རྣལ་འབྱོར་ནི། རྣལ་འབྱོར་ཀུན་གྱི་མཆོག་ཏུ་བཤད་པ་དང་། །ཞེས་པ་རྣམས་ཀྱིས་རྣལ་འབྱོར་བཤད་དོ། །སྤྲོས་པ་གཏང་ལ་དཀྱུས་དཔྱད་པར་བྱ་སྟེ། དེའི་ཕྱིར་གསུངས་
[154b.6]པ། དེ་ནས་རྟོག་པ་ལས་བྱུང་བའི། དངོས་གྲུབ་གཞན་དག་བཤད་པར་བྱ། །ཇི་ལྟར་ཁོ་བོ་མཆོག་གིས་ནི། །ཉིད་ཀྱི་མདོ་རུ་བཤད་པའོ། །ཞེས་པ་ནི་སྡུད་པའི་ཚིག་གོ། །རྟོག་པ་ལས་བྱུང་བ་ནི་ཆོ་གའི་རིམ་པ་ལས་བྱུང་བ་སྟེ་དངོས་གྲུབ་པོ། །དེ་འབྱུང་བའི་ཐབས་གཞན་རོའི་སྒྲུབ་
[154b.7]ཐབས་བཤད་པར་བྱ་སྟེ། འཕགས་པས་གསུངས་པ་དེ་བཤད་པར་བྱ་བ་ཉིད་ཀྱིས་བཤད་པའོ། །དེའི་རིམ་པ་ནི་ཡི་དགས་མང་པོའི་དཀྱིལ་འཁོར་སྔ་མར་བྲིས་ནས་ཏེ། དེ་བཞིན་དུ་ཡི་དགས་ཕལ་བའི་དཀྱིལ་འཁོར་བཞིན་བྲིའམ་བསམས་ལ། མར་གྱི་ཟླ་བའི་
[155a]
[155a.1]ཚེས་བརྒྱད་ལ་དུར་ཁྲོད་དུ་རང་ཤི་བའི་རོ་གཞོན་ནུ་གང་ཡང་རུང་བ་བླངས་ལ་ཁྲུས་བྱས་ཏེ་ལས་ཀྱི་སྔགས་དག་པར་བྱེད་པ་བཟླས་ཤིང་དྲིའི་ཆུས་བརྐུས་ལ། རང་གི་རྣལ་འབྱོར་ལ་ཞུགས་པ་དང་གཏོར་མ་བཏང་ལ། རོ་དེ་མཎྜལ་དུ་བཞག་ལ་ཤི་བའི་རོའི་སྙིང་གར་
[155a.2]ཤཱུནྱ་ཏཱའི་ཡི་གེའི་ཟླ་བའི་སྟེང་དུ་བསམས་ལ། དེ་དང་རོ་ཡོངས་སུ་གྱུར་པ་ལས་ཏྲི་ཤཱུ་ལར་སོང་བ་ལས་འཕགས་པ་གཤིན་རྗེ་གཤེད་ནམ་མཁའ་ལྡིང་གི་གདོང་པ་ཅན། སྐུ་ནག་པོ་ཕྱག་གཡས་ན་ཏྲི་ཤཱུ་ལ། གཡོན་ན་འཁོར་ལོ་བསྣམས་པ། སྤྱན་གསུམ་པ། ཞལ་གཅིག་
[155a.3]པ། ཞབས་རྣམ་པ་གཉིས་སུ་བགྲད་པ། རོ་དང་ཀླུ་མནན་པ། ཁྲོ་བོའི་རྒྱན་སྣ་ཚོགས་དང་ལྡན་པ། མེ་ཐབ་ཀྱི་ནང་དུ་བཞུགས་པ་ལ་དགུག་པ་བྱས་ཏེ་མཆོད་པ་འབུལ་ལོ། །མེ་ཏོག་དང་། སྤོས་དང་། ལྷ་བཤོས་དང་། མར་མེ་དང་། ཤ་ཆེན་པོ་དང་ལྡན་པའི་གཏོར་མ་ཡང་
[155a.4]གཏོང་ངོ་། །ཐོད་པར་ཚིལ་དང་། ཁྲག་དང་། འབྲས་ཆན་དང་། ཞོ་དང་། བདུད་རྩི་ལྔ་ལ་སོགས་པས་བཀང་ལ་སྦྱིན་སྲེག་གི་ཚུལ་དུ་ཁར་ཕུལ་ན་སྣང་བར་བཤད་དེ་དགེ་བ་གཅིག་སྟེར་རོ། །ཡང་ན་མཁས་པས་དུར་ཁྲོད་དུ། །ཞེས་པ་ནི་རོ་ལངས་ཀྱི་སྒྲུབ་པ་པོ་གོང་དུ་བཤད་པ་བཞིན་
[155a.5]དུའོ་ཞེས་ཤེས་པར་བྱའོ། །ད་ནས་གཞན་ཡང་ཨ་ཙ་ན། །ཞེས་པ་སྨོས་ཏེ། སྨན་དེའི་སྦྱོར་བའོ། །སྔ་མ་བཞིན་ཞེས་པ་ནི་རོ་ལངས་ཀྱི་སྒྲུབ་པ་ལྟར་བྱ་སྟེ། འབར་བས་ཞེས་པ་རྟགས་སོ། །མཁས་པས་གི་ཝང་བསྒྲུབ་པར་བྱ། །དངོས་གྲུབ་དག་ཀྱང་དེ་བཞིན་བསྟན། །ཞེས་པ་ལ་
[155a.6]གི་ཝང་དང་། ལི་ཁྲི་དང་། བ་བླ་དང་། ལྡོང་རོས་དག་དང་། བདུད་རྩི་ལྔ་དག་སྐྱེས་བུས་བསད་པའི་རོའི་ཁར་བཞག་ལ། དུར་ཁྲོད་གྱི་གོས་ཀྱིས་གཡོགས་ལ། སྔགས་ཡི་གེ་བཅུ་བདུན་པ་བཟླས་སོ། །མར་གྱི་བརྒྱད་ལ་དུར་ཁྲོད་དུ་བསྒྲུབས་ན་ངེས་པ་ཅན་ནོ། །དེ་ཡང་
[155a.7]ལས་གང་ལ་ཡང་འཁོར་ལོ་འདི་མཆོག་ཏུ་འགྱུར་ཏེ་ཉི་མ་རྣམ་པ་བཞིའི་འཁོར་ལོ་འམ། འཁོར་ལོ་དྲི་མ་མེད་པ་རྣམ་པ་བཅུ་དྲུག་པ་པདྨ་ལྟེ་བ་དང་། གེ་སར་ཅན་ལ་ཉི་མས་མཛེས་པར་བྱས་པ་ལ། པདྨའི་ཕྲེང་བའམ། རྡོ་རྗེའི་ཕྲེང་བས་བརྒྱན་པར་བྲིས་ཏེ། དུར་ཁྲོད་ཀྱི་རས་སམ་
[155b]
[155b.1]ཤིང་ལོ་ལ་བྲིའོ། །དེའི་ཕྱི་རིམ་དུ་མུ་ཁྱུད་ལ་ཡུམ་གྱི་རིག་པ་གཡོན་སྐོར་དུ་བྲིའོ། །འཁོར་ལོ་ལ་ཡང་རིག་པ་ཡི་གེ་བཅུ་དྲུག་གཡོན་སྐོར་དུ་བྲིའོ། །དབུས་སུ་ཕཊ་དང་ཞེ་སྡང་གི་ཡི་གེ་བྲི། དེའི་བར་དུ་བསྐུལ་བ་བྲི་སྟེ། དེ་ཡང་དུར་ཁྲོད་ཀྱི་རྒྱ་སྐྱེགས་དང་། སྭ་ཤུ་ཀྲ་དང་། གི་ཝང་
[155b.2]དང་། ལི་ཁྲི་དང་། བ་བླ་དང་། ལྡོང་རོས་དང་ལྡན་པས་རྒྱས་པའམ་ཞི་བ་ལའོ། །ཡང་གསང་བ་ལ་ཉི་མ་གུང་ལ་ཁྲོས་པའི་སེམས་ཀྱིས་མངོན་སྤྱོད་ཀྱི་རྫས་ཀྱིས་བྲིའོ། །དབང་དུ་བྱ་བ་ལ་གི་ཝང་དང་། ཁྲག་དང་ས་བོན་གྱིས་སོ། །འཁོར་ལོ་དེ་དག་གཟུགས་བརྙན་གྱི་སྙིང་གར་བཅུག་ན་ངེས་སོ། །
[155b.3]ཡང་རོའི་ཁར་ཡུངས་ཀར་བཅུག་ལ་ལས་ཀྱིས་སྐྱེས་པ་སྨིན་པའི་འབྲས་བུ་བླངས་པ་དེས་གོང་གི་གཟུགས་བརྙན་ལ་སྔགས་དང་མིང་དུ་ལྡན་པས་བསྣུན་ན། རིམས་ཀྱིས་ཐེབས་ཤིང་འཆི་བ་སྟེ་མཐུའོ། །ཡུང་བ་དང་ལྡོང་རོས་ཀྱིས་སྔ་མ་བཞིན་འཁོར་ལོ་བྲིས་ནས། དེར་ཙནྡན་དམར་
[155b.4]པོའི་རྡུལ་དང་། སྐྱེ་ཚེ་དང་། ལན་ཚྭ་དང་། རྫས་རྣམས་གཏུམས་ནས་སར་སྦས་ན་རེངས་ཏེ་མ་ཤེས་པ་མ་གཏོགས་སོ། །གནོད་སྦྱིན་མོ་བསྒྲུབ་བཤད་པར་བྱ། །ཞེས་པ་ལ། གང་བྱང་གི་ཤིང་དབེན་པའི་སར་དཀྱིལ་འཁོར་ཏེ། མཎྜལ་བྱས་ལ། ལྡོང་རོས་དང་ཙནྡན་དམར་པོས་འཁོར་
[155b.5]ལོ་ལྔ་བ་བྲིས་པ་ཙནྡན་དམར་པོ་དང་། ཚ་དང་དུར་ཁྲོད་ཀྱི་སོལ་བས་གཟུགས་བྱས་པར་བཅུག་ལ་འཇམ་དཔལ་ལ་རྗེས་སུ་ཆགས་པའི་སེམས་ཀྱིས་སྔགས་བཟླས་ཤིང་ལོག་པར་ཕྱོགས་པར་བྱས་ལ། གནོད་སྦྱིན་མོ་མཛེས་པ་ཁ་བཞིན་གསལ་བར་བྱས་ལ། རྗེས་སུ་
[155b.6]ཆགས་པར་བྱས་ནས་སྐྲ་བཤིག་ཅིང་གོས་མེད་པར་བྱས་ལ། ཟས་ཤ་རྗེན་པ་དང་། ལ་ཕུག་དང་། སྒོག་པ་དང་། བཙོས་པ་དང་། ཤ་ཆེན་པོ་ལ་སོགས་པ་ཐོད་པ་གང་བ་མར་ངོ་ལ་ལྷ་མོ་ལ་དབུལ་ཞིང་བཟླས་ན་སུམ་ཅུ་རྩ་གསུམ་པའང་འོང་སྟེ། དེ་ནས་སྣང་བ་དང་ཡིད་
[155b.7]བརྟན་པས་མཆོད་པ་འབུལ་ལ་གང་དུ་འདོད་པར་ཞུ་བ་བྱའོ། །གདོན་མི་ཟ་བར་དེ་ལ་སྟེར་ཞེས་པ་གྲུབ་པ་དེས་སྟེར་ཏེ་འདོད་པའི་དོན་ནོ། །ཤ་ཟ་མོ་དག་སྒྲུབ་འདོད་ན། །སྒྲུབ་པ་པོ་ལ་དེ་ཡི་ལས། །ཞེས་པ་ལ་མངལ་ནས་སྐྱེ་བ་ནི། སྒོ་ང་ལས་སྐྱེ་བ་དང་། རྫུས་ཏེ་སྐྱེ་བ་མ་ཡིན་པའོ། །སྔ་མ་
[156a]
[156a.1]བཞིན་ནོ། །ཡང་ན་གཤིན་རྗེའི་གཤེད་དམ། རྣམ་པར་སྣང་མཛད་དུ་བསྒོམས་ལ་ཐབ་ཏུ་བདུད་རྩི་འཁྱིལ་པ་སྦྱོར་པའི་ལྷར་བསམས་ལ། བརྒྱ་བྱིན་གྱི་ཆུང་མ། དེའི་ཁང་པ་ན་ཤ་རྩི་ལ་སོགས་པའམ། ཡང་ན་ཀ་རིང་ཀི་ཞེས་བྱ་བ་བདུད་རྩི་འཁྱིལ་པའི་
[156a.2]སྔགས་ཀྱིས་འབྲས་བླུགས་པ་བླུགས་གཟར་གྱིས་སྟོང་ཕྲག་བརྒྱ་ཕུལ་བས་བསྲེགས་ན་འོང་ངོ་། །དེ་སྟེ་ཀླུ་ཡི་བུ་མོ་མཆོག། །ཅེས་པ་ནི་བླ་མའི་མན་ངག་འདིས་དགུག་སྟེ། པདྨ་དཀར་པོའི་མཚོའི་འགྲམ་དུ་སྔ་མའི་དཀྱིལ་འཁོར་ལྟར་བྲིས་ལ། དེ་ཡང་མེ་ཐབ་དབུས་སུ་ཟླ་བ་ཁམ་པ་བཞིན་
[156a.3]དུ་བྱས་ལ། ཨུ་དུམྺཱ་རའི་ཤིང་གི་ཡམ་ཤིང་ལ། ནཱ་ག་གེ་སར་གྱི་ཕྱེ་མ་དག་དང་སྦྱིན་སྲེག་བྱས་ན་ངེས་སོ། །ཡང་ན་གནས་དེར་ཚེས་བརྒྱད་ལ་ཐོད་པ་ལ་བཙག་གས་རླུང་གི་གཟུགས་བྲིས་ལ། དེའི་སྟིང་དུ་མེ་འབར་བའི་ནང་དུ་ཀླུའི་བུ་མོ་བྲིས་ལ། དེའི་མིང་ནས་སྨོས་ཏེ་བདུད་རྩི་
[156a.4]འཁྱིལ་པ་སྤྲོས་པ་ལས། ལྕགས་ཀྱུས་དྲང་ཞིང་རླུང་གིས་བཏེག་པར་བསམས་ཤིང་། ཐོད་པ་རྐང་པ་གཡོན་པས་མནན་ལ། མིང་དང་སྔགས་དག་སྤེལ་ན་ཀླུའི་བུ་མོ་འགྲུབ་པ་འདི་ལ་ཐེ་ཚོམ་མེད་དོ། །དེ་ནས་སྔགས་པ་ལྷ་མིན་གྱི། །ཕུག་སྒོར་སོང་ནས་ཇི་འདོད་པ། །ཞེས་
[156a.5]པ་ལ་ལྷ་མ་ཡིན་གྱི་བུ་མོ་དགུག་པ་སྟེ། གནས་དེར་སྔ་མའི་མཎྜལ་བྱས་ལ། གཏོར་མ་བྱས་ནས་འབྱུང་པོ་ལ་བཏང་ཞིང་། ཤིང་པྲི་ཡང་ཀུའི་མེ་སྤར་ལ། མེ་ལྷ་གནོད་མཛེས་མདོག་དམར་པོར་བྱས་ལ་ཡུངས་ཀར་གུར་ཀུམ་གྱི་ཆུ་ལ་སྤངས་པའམ། སྙུགས་པ་ཁྱད་པར་དུ་
[156a.6]བྱས་པ་བསྲེག་གོ། །རྡོ་རྗེ་ས་འོག་སྟེ་གནོད་མཛེས་བསྐུལ་ལ་སའི་འོག་གི་ལྷ་མ་ཡིན་གྱི་བུ་མོ་མདུང་གིས་སྙིང་ཕུག་ནས་ལྕགས་ཀྱུས་དྲངས་ལ་ཞགས་བས་བཅིངས་ནས་རླུང་གི་འཁོར་ལོ་ལ་བསྐྱོན་ནས་འོང་བར་བསམས་ན་འགྲུབ་པོ། །ཤ་ཆེན་དག་ནི་འཚོང་འདོད་ན། །དང་པོར་དུར་
[156a.7]ཁྲོད་སོང་ནས་སུ། །ཞེས་པ་ལ་རྫས་སམ་དེ་དག་གང་འདོད་པ་ཐོབ་པར་བྱ་བའི་ཕྱིར་ཤ་ཆེན་པོ་འཚོང་སྟེ། ཞིང་སྐྱོང་བཀུག་ལ་མཆོད་པར་བྱའོ། །དེ་ནས་གཞན་ཡང་འདི་ཡི་ལས། །དཔུང་རྣམས་མནན་པར་བྱ་བ་བཤད། །ཅེས་པ་ནི་དུར་ཁྲོད་ཀྱི་རས་ལ་འཁོར་ལོ་དུག་ལ་སོགས་པ་དག་
[156b]
[156b.1]གིས་སྔ་མ་བཞིན་དུ་བྲིས་ལ། དུར་ཁྲོད་དུ་གྲུབ་པའི་ཉི་མ་ལ་རང་གི་རྣལ་འབྱོར་བྱས་ལ། དེ་ནས་འཁོར་ལོ་དེ་རྐང་པས་མནན་ལ་སྔགས་བཟླས་ནས་དེའི་འོག་ཏུ་མནན་ན་ངེས་པ་སྟེ། བླ་མའི་ཁ་ལས་རྟོགས་པར་བྱའོ། །དེ་ནས་གཞན་ཡང་དུར་ཁྲོད་ཀྱི། །སྦྱོར་བ་བཀྲི་ཤིས་དགེ་བ་གང་། །
[156b.2]ཞེས་པ་ནི་དུར་ཁྲོད་ཀྱི་ཐལ་བ་འདིའི་སྦྱོར་བ་ནི་ཀུན་ལ་ཤིས་ཏེ། བྱིན་གྱིས་བརླབས་པའི་རྫས་ཡིན་པའི་ཕྱིར་བཀྲ་ཤིས་པ་སྟེ། ཀུ་ཤ་ལ་ཞེས་པ་ངན་པ་བསྙིལ་བའི་ཕྱིར་དགེ་བའོ། །དེ་ཡང་རྣོ་བ་སྟེ་དཔུང་མནན་པ་ལ་རྣོ་བའི་སྦྱོར་བའོ། །རོ་དཔའ་བོ་བསྲེགས་པའི་ནུབ་མོ་ཐལ་བ་བླངས་པ་དེ་ཐོད་
[156b.3]པར་སྩལ་ལ་བསྲུང་བ་བྱ་སྟེ། གཤིན་རྗེ་གཤེད་ཀྱི་སྔགས། ཨོཾ་ཧྲིཿ་ཥྚིཿ་བཟླས་ལ་བསྲུང་ངོ་། །དེ་ནས་ཟླ་བ་གཟས་ཟིན་པའི་ཚེ་ཐོད་པ་དེ་ལ་སྔགས་བཟླས་སོ། །དེ་ནས་གྲུབ་པའི་རྫས་དེ་ཡང་བསྲུང་བ་བྱས་ལ་དུས་ནམ་མནན་པའི་ཚེ་གཏོར་རོ། །འདི་ནི་མཚོན་རྣམས་གནོན་པ་ཡང་། །ཞེས་པ་ནི་
[156b.4]མཚོན་ཆ་ཡང་དེས་གཏོར་ན་གནོན་པའོ། །ཡང་མཚོན་གནོན་པ་ནི་དེ་ལ་མཚོན་ནི་དྲངས་པས་འཕེན་པ་དང་། ཕྱར་བས་འཕེན་པ་དང་། ལག་པས་འཕེན་པ་དང་། བཟུང་ནས་འཕེན་པ་དང་། ལག་པས་འཆིང་བའོ། །སུ་དར་ཤ་མའི་ཤིང་དང་། ཨ་ཀར་ཤ་ན་པྲི་ཏི་ཀ་དང་། སྤང་རྒྱན་དང་། ལྕུག་
[156b.5]མ་དཀར་པོ་དང་། ད་དུར་སྟེ་ཤིས་པའི་ཉིན་པར་ལ་སྨན་བཟང་པོ་དེ་རྣམས་བླངས་ཏེ། བདུད་རྩི་དང་བསྲེས་ལ་གདོལ་པ་ནག་མོའི་ཁྲག་དང་བསྣོའོ། །ནག་པོའི་ཚེས་བརྒྱད་དམ་བཅུ་བཞི་ལ་བྲམ་ཟེའི་ཐོད་པར་བཞག་གོ། །དེ་རོ་བསྲེགས་པའི་སས་བཀང་ལ། སྔར་གྱི་མེ་ཏོག་གིས་བྲན་ལ་གཏོར་
[156b.6]མ་བཏང་བས་བསྲུངས་ལ། ལྕུག་མ་རྫོགས་པ་དེ་རྒྱལ་གྱི་ཉེ་བར་བླངས་ཏེ། སྔགས་ཀྱིས་བསྲུང་ཞིང་ས་ལ་མ་རེག་པར་བླང་ངོ་། །དེ་རྣམས་ཀུན་གཅིག་ཏུ་བྱས་པས་ལོག་པར་བསྒྲིལ་བ་དེ་ལུས་ལ་བཏགས་ན། དེ་དག་འབར་བར་ཆག་པའམ་གྲུགས་པའམ། དེ་དག་ལས་རྒྱལ་ཏེ་མཚོན་
[156b.7]བརྒྱས་བསྣུན་ཀྱང་རྨ་མེད་དེ་རྡོ་རྗེར་འགྱུར་རོ། །འགྲོ་བ་དབང་བྱེད་སྦྱོར་བ་ནི། དཀྱུས་ནི་རྣམ་པར་གསལ་ལོ། །གཞན་དག་དྲང་བ་ནི་མ་བཤད་དེ། སྔར་བཤད་པ་དང་། ཕྱིས་ཀྱང་སྨྲས་པས་ཟློས་པའི་སྐྱོན་སྤང་བར་བྱ་བ་ཡིན་པས་སོ། །བཙག་གི་སྦྱོར་བ་དགེ་བར་བཤད། །ཅེས་པ་
[157a]
[157a.1]གསུངས་པ་ལ། སྔོན་དུ་བསྙེན་པ་བྱས་པར་ནི་གསལ་ལོ། །དུར་ཁྲོད་དུ་བསྲེགས་པའི་རོ་ཕྱེད་ཚིག་པ་སྟེ། ཁའི་སྔོན་པོ་མ་བྲལ་བ་ནའོ། །གཞན་དུ་བཙག་ལ་སོགས་པ་མཚོན་རྡོ་རྗེ་ལྕགས་ཀྱུ་ལྟ་བུར་བསམས་པ་དེ་ཟླ་བ་ཤི་བའི་ཚེ་ཆུས་འབྱུང་དུ་བཅུག་ལ། དེ་ཐར་པར་མ་
[157a.2]གྱུར་པར་བསྒྲུབ་ཅིང་བཟླས་ན་འགྲུབ་སྟེ་དེ་སྲིད་དུ་སྙོམས་པར་ཞུགས་ལ། དེ་ནས་བཏོན་པ་དེ་ཐོད་པར་བཞག་ལ་བསྲུངས་ལ་དེ་ནས་ནམ་དགུག་པར་འདོད་པ་ལ་སོགས་པ་བྲིས་ཤིང་བྱུགས་ན་དེས་ཏེ་སྟ་གོན་ལ་གནས་པར་བྱས་པ་ཡིན་ནོ་ཞེས་བཤད་དོ། །སོར་སྡུད་བསྒྲུབ་པ་སྦྱོར་བཤད་བྱ། །ཞེས་
[157a.3]པ་ནི་དབང་དུ་བྱ་བའི་སྦྱོར་བ་སྟེ་གསལ་ལོ། །དེ་ནས་གཞན་ཡང་ཡུངས་ཀར་དག །ཤིན་ཏུ་ངོ་མཚར་དང་ལྡན་པ། །ཁྲོ་བོ་ཉིད་ཀྱིས་ཇི་ལྟ་བར། །བསྒྲུབ་ཕྱིར་སྦྱོར་བ་གསུངས་པ་བཤད། །ཅེས་པ་ནི། སོར་སྡུད་བསྒོམ་པ་བསྟན་པ་དེ་ནས་ཡུངས་ཀར་ནི་གཞན་ཏེ། ཁྲོ་བོ་རྣམ་པར་རྒྱལ་བས་
[157a.4]བཤད་པར་བྱ་བ་ནི་གསུངས་པའོ། །དེ་ནི་སྡུད་པ་པོའི་ཚིག་གོ། །ཉི་མ་རེ་རེ་བཟླས་པ་ནི། །ཟླ་བ་གཟས་ནི་ཟིན་པ་ལས། །ཞེས་པ་དང་པོའི་མཚམས་དེ་གནས་སོ་ཞེས་པའོ། །སྒྲ་བྱུང་ཡང་ན་གས་ཀྱི་བར། །ཞེས་མཐའ་གཟུང་བ་སྟེ་ནུས་པ་སྐྱེད་པའོ། །དེས་ནི་མི་འགྲུབ་ཅི་ཡང་མེད། །ཅེས་
[157a.5]པ་ནུས་པས་བྱིན་བརླབ་ཅི་ཡང་ནུས་པའོ། །ཆུ་སྐེམས་པ་དང་། རི་འགས་པ་དང་ཞེས་པ་ན། མི་སྐྱེད་པར་བྱེད་པ་དང་། སྟ་རེ་ལྟ་བུས་གྱུར་པར་བྱེད་པའོ། །ཕྱག་རྒྱ་གཉིས་ཀྱི་ལས་རྣམས་ནི། །ཞེས་པ་ལ་ཕྱག་རྒྱ་གཉིས་ནི། །དམན་པའི་རྣལ་འབྱོར་དང་ཁྱད་པར་དུ་གྱུར་པའི་རྣལ་འབྱོར་རོ། །
[157a.6]དམན་པ་ལ་མོས་པ་ལ་གཟུགས་ཅན་དང་། དབེན་འདོད་པ་ལ་གཟུགས་མེད་དོ་ཞེས་བྱའོ། །མ་ལུས་པ་ནི་བཤད་པ་ཡིན། ཞེས་པ་ཡུངས་ཀར་ལ་སོགས་པ་མང་དུ་གསུངས་པ་ལ་དགོས་པའོ། །རྩ་བའི་རྟོག་པ་སྟེ་ལེའུ་བདུན་པའོ་ཞེས་པ་ནི་འདི་ཡང་དོན་ལ་མཚུངས་པས་དེའི་རྟོག་
[157a.7]པ་སྟེ། ལེའུ་བདུན་པའི་བཤད་པའོ།། །།ལེའུ་ནི་དོན་གྱི་ངོ་བོ་ཡིན་ལ། དེ་སྟོན་པའི་གཞུང་ཡང་ལེའུའོ་ཞེས་བཤད་པ་ཉིད་དོ། །ད་ནི་ལེའུ་བརྒྱད་པ་བཤད་དེ། དེ་ཡང་ཕྱི་མ་རྟོག་པ་བསྡུས་ཏེ་བཤད་པ་ཡིན་ཏེ། དོན་ལས་དགོངས་པ་དང་། དེ་གྲུབ་པ་གཅིག་པ་ལས་
[157b]
[157b.1]དགོངས་ཏེ་རྒྱུད་རྩ་བར་རྟོགས་ཞེས་དེ་དག་ལ་གསུངས་པ་ཡིན་ནོ། །འདི་ཡང་དེ་བཞིན་དུ་ཡིན་པ་ནི་སྡུད་པ་པོས་ཤེས་ཀྱང་བློ་རྨོངས་པ་དག་དུས་གཅིག་ཏུ་སྒྲས་རྒྱུད་ཀུན་སྨྲས་པ་ཡིན་ན། ཕྱི་མ་ལ་སོགས་པ་ནི་མེད་པར་འཛིན་པ་བསལ་བའི་ཕྱིར། དུས་ཕྱིས་གསུངས་པ་ལ་ཕྱི་མ་ཞེས་སྡུད་
[157b.2]པ་པོས་བཀོད་དོ། །དང་པོ་ནི་ཤེས་རབ་འཕེལ་བ་དང་། དགོས་པ་གཅིག་པར་བཤད། གཉིས་པས་ནི་ཐེ་ཚོམ་སེལ་ཞིང་དུས་ཐ་དད་པར་གསུངས་ཏེ། ཕྱི་མ་ཉིད་ལའོ། །དེས་ན་དེའི་རྟོག་པ་ཕྱི་མ་ནི་ཞེས་སྨོས་སོ། །མཆོད་ཆེན་བྱ་ཞེས་པ་བསོད་ནམས་བསགས་པའི་ཆེད་དུའོ། །ཁྲོ་བོ་ལ་
[157b.3]ཞེས་པ་དེ་ཡང་དེ་བཞིན་ཏོ། །དུག་ལ་སོགས་པ་གང་བརྗོད་པ། །ཞེས་པ་དང་། གང་ཞིག་ནག་པོས་ཟིན་པ་ཡི། །ཞེས་པ་ནི་འཁོར་ལོ་སྔ་བཞིན་བྲིས་ལ། འོད་ཟེར་དཀར་པོ་འཕྲོས་པས་ཧཱུཾ་ལ་དུག་དང་། ནད་ཀྱི་ངོ་བོ་དང་། ཀླུ་དབྱུང་ཞིང་ཆུ་ལ་འཁོར་ལོ་བསྟིམ་པ་བྱ་བཞིན་བྱ་བ་བྱས་ན་
[157b.4]ངེས་པའོ། །དེ་ལ་དུག་འབྱིན་པའི་སྔགས་ནི་ཧཱུཾ་སྟེ། དེ་རྐང་པ་དག་ལ་ཟླ་བ་ལྟར་བསིལ་བར་རྣམ་པར་བསམ་མོ། །རྐང་པའི་སྦུག་ས་སྟོང་པ་ལས་གྱེན་དུ་ཧཱུཾ་གིས་དྲུག་ཕུལ་ཞིང་། དེ་ཉིད་འོད་དང་ཧཱུཾ་གི་འོད་ཀྱིས་དངོས་སུ་ཕུལ་བས་དེའི་བུ་གནས་ཀྱང་དབྱུང་ཞིང་ལྟེ་བར་ཕྱིན་པ་དང་། དེ་ནས་ཀྱང་
[157b.5]དབྱུང་ཞིང་སྤྱི་བོ་དང་ཁ་ནས་དབྱུང་ཞིང་རིམ་གྱིས་སྟེང་དུ་འགྲོ་བར་བྱ་བ་ནི་རྒྱུ་བའི་དུག་ཐམས་ཅད་དོ། །དེ་ཡང་རིམ་པ་གསུམ་མམ། བཞིའམ། ལྔ་རུ་བསྒོམས་ལ། ནད་པ་ལས་ནག་པོའི་གཟུགས་ཅན་གྱི་དུག་སྐྱུགས་པར་བསམས་ན་ནི་བདེ་བར་འགྱུར་རོ། །ཡང་ལ་ལ་དག་རིམ་པ་དེས་སྤྱི་བོ་ནས་
[157b.6]རྐང་པར་དབྱུང་བར་ཕྱི་མ་སྟེ། གཞན་གྱི་རྗེས་སུ་འབྲང་བ་དག་འདོད། ནག་པོས་ཟིན་པ་ནི་ཀླུ་བརྒྱད་ཀྱིས་ཏེ་མཐའ་ཡས་ལ་སོགས་པའོ། །དེ་ལ་འཕགས་པ་གཤིན་རྗེ་གཤེད་ཀྱི་བཀས་བསྐུལ་ན་རྫུ་འཕྲུལ་སྣ་ཚོགས་པ་ཅན་དག་འཇིགས་པ་ཐོབ་པས་རང་གི་གདུག་པ་རྣམ་པར་སྡུད་དེ། 
[157b.7]དེ་ཡང་མཚོའི་འགྲམ་དུ་གནས་ལ། པདྨ་འདབ་མ་བརྒྱད་ཀྱི་རྣམ་པར་བསམས་ཤིང་དེའི་ལྟེ་བ་ལ་ལྷའི་རྒྱལ་པོ་རང་ཉིད་བསམ་ཞིང་། དེ་ཡང་ཀླུ་བདག་བརྫིས་པ་ཕྱག་བཅུ་གཉིས་དང་། རྒྱན་རྣམ་པ་མང་པོས་བརྒྱན་པར་བྱའོ། །འདབ་མ་ལ་ཀླུ་བརྒྱད་གཡས་སྐོར་དུ་བྲི་སྟེ། སྦྲུལ་མགོ་གསུམ་
[158a]
[158a.1]གསུམ་གྱི་གདེངས་ཀའི་མགོ་སྟེང་ན། ནད་སེལ་བའི་རང་གི་རྒྱན་ཡོད་པའོ། །དེ་ཡང་བདག་ལ་ཁ་བལྟས་པ། ཐལ་མོ་སྦྱར་བ། ལུང་ནོད་པ། ཞུམ་པའི་ཚུལ་དུ་བལྟས་ལ། ཧཱུཾ་ནཾ་ཧཱུཾ་ཞེས་པ་དང་། རིགས་པའི་རྒྱལ་པོའི་སྔགས་བཟླས་སོ། །དེ་ནས་འོ་མ་དང་འབྲས་ཅན་དུ་
[158a.2]བཅས་པས་གཏོར་མ་དང་མཆོད་པས་ཡང་དག་པར་མཆོད་དོ། །དེ་ལྟར་ཟླ་བ་དྲུག་གམ་ཐུན་མཚམས་བཞིར་སྦྱར་ན། རང་གི་ནད་དམ། གཞན་གྱི་དུག་འབྱུང་སྟེ། ཀླུའི་དུག་རང་གི་གནས་སུ་སྡུད་དོ། །ཆུ་ཡིས་ངེས་པར་གཏོར་བྱས་དང་། །ཞེས་པ་དང་། ལྕག་གམ་ཡང་ན་རྐང་པ་ཡིས། །ཞེས་པ་
[158a.3]ལ་ཆུ་ནི་འོད་ཟེར་དཀར་བས་སོ། །ལྕག་ནི་ཐས་པའི་ནད་འདོན་པ་སྟེ་འདོད་པའི་རླུང་ངོ་། །རྐང་པ་ནི་རྫུ་འཕྲུལ་གྱི་མཐུ་གཡོ་བའོ། །དེ་ནས་དེ་ལ་དབབ་པ་ཡང་། །ཞེས་པ་ལ་སོགས་པ་གསུངས་པ་ནི། པྲ་དབབ་པ་སྟེ་སྐྱེས་པའམ། བུ་མོ་གཞོན་ནུ་མཚན་དང་ལྡན་པ་སྟེ་མཛེས་བའོ། །སྐྱོན་ནི་སྦྱད་
[158a.4]པའོ། །དེ་མེད་པ་སྟེ་མ་སྤྱད་པ་ལ་ཡན་ལག་ཚང་པ་དེ་སྣོད་ཡིན་ཏེ། དེ་ལ་ཁྲུས་བྱས་ལ་བདུད་རྩི་ལྔ་པོས་བཀྲ་ཤིས་པ་བླུད་ལ། སྨྱུང་བ་བྱས་ཏེ་ཞེས་པ་ཚུལ་ཁྲིམས་དང་ལྡན་པ་དེ་སྟོང་པར་བྱས་ལ། ཡུམ་རོ་ལངས་མར་བསྐྱེད་བའོ། །ཡང་བཀྲུས་ལ་ཞེས་པ་ལྷ་མོ་ལ་མེ་ལོང་དུ་ཁྲུས་བྱའོ། །གོས་དང་
[158a.5]རྒྱན་ཅན་དུ་བསམ་པ་ནི་གོས་རྣམས་དང་ནི་རྒྱན་གྱིས་བརྒྱན་པ་སྟེ། གཡས་བརྐྱང་ཐལ་མོ་སྙིང་གར་སྦྱར་བ་རླུང་གི་དཀྱིལ་འཁོར་ལ་གནས་པ། རྐང་པ་ལ་ཡཾ་བསམ་ཞིང་། སྙིང་གར་ཡང་ལཾ་དང་བཾ་བསམས་ལ་དེ་དག་རླུང་གིས་གཡོ་བར་བྱ་བ་མི་འདར་བར་བྱ་བའི་ཕྱིར་བཀོད་ལ་ཤར་ཕྱོགས་
[158a.6]སུ་ཁ་བལྟ་བ་ནི་ཁ་བསྟན་ཏེ་ཞེས་པའོ། །དེ་ལྟར་མཆོད་པ་བྱས་ནས་ནི། །ཞེས་པ་མེ་ཏོག་ལ་སོགས་པའི་འོ། །དེ་ཡང་བྱིན་གྱིས་བརླབ་པའི་རྫས་འདི་དག་ཐོད་པར་བསྲེགས་པས་བདུག་གོ། །དེ་ཡང་བདུད་རྩི་ལྔ་དང་། ཐང་ཆུ་དང་། བྱི་ལའི་བྲུན་དང་། གླད་པ་དག་དང་། རའི་ཡན་ལག་ལྔའི་ཤ་
[158a.7]དང་། ཚིལ་ཆེན་པོ་དང་། གུ་གུལ་ནག་པོ་དག་བསྲེས་ལ་རི་ལུར་བྱས་ལའོ། །དེ་ཉིད་ཀྱང་རླུང་གཡོ་བ་ལ་བཞག་ལ། བདག་ཉིད་ཀྱིས་ཡི་གེ་བཅུ་གཅིག་པ་བཟླས་ཤིང་། ཡང་ཨ་ལ་ལ་ཧཱུཾ་ཨ་ཞེས་པ་ཡང་བཟླས་སོ། །དེ་དག་བབས་ན་ཚིགས་བཅད་དག་འདོན་ནོ། །སེམས་བབས་པས་ནི་ད་
[158b]
[158b.1]ལྟར་ལ་སོགས་པ་རྣམས་ཤེས་སོ། །དགེ་དང་མི་དགེ་དྲི་བར་བྱ། །ཞེས་པ་ནི་མཚན་མ་བཟང་བ་དང་ངན་པའོ། །ཨ་རྒ་དབུལ་ཞེས་པ་ནི་ལུང་སྟོན་པ་ལའོ། །དེ་ནས་གཤེགས་སུ་གསོལ་ལོ། །ས་ལ་འགྱེལ་ཞེས་པ་ཁྲོ་བོ་གདུག་པས་སྣོད་དེའོ། །བསླངས་ནས་སུ། ཕྱིན་ནས་རབ་ཏུ་ཁྲུས་བྱའོ། །ཞེས་
[158b.2]པ་ཡང་སངས་རྒྱས་ལ་མཆོད་པ་དབུལ་བའོ། །རྒྱལ་པོ་དབང་དུ་བྱེད་འདོད་ན། །ཞེས་པ་ལ་སོགས་པ་ལ་རྒྱལ་པོ་བདག་གི་དབང་དུ་བྱ་བར་འདོད་ན། དེའི་ཚེ་རི་མོའི་མདུན་དུ་ཞེས་པ་རང་གི་རྣལ་འབྱོར་གྱིས་ཁྲོ་བོའི་རྒྱལ་བོར་དམིགས་ཤིང་བྱས་པ་ནི་མངོན་སུམ་དང་འདྲ་བས་མདུན་དུ་ཞེས་བྱའོ། །
[158b.3]རྒྱལ་པོའི་རྗེས་དང་། ཙནྡན་དམར་པོ་དང་། གི་ཝང་གིས་འཁོར་ལོ་བྲིས་ལ་དེ་དབང་གི་རྫས་རང་གི་རྐང་རྗེས་དང་། དུར་ཁྲོད་ཀྱི་ཐལ་བས་གཟུགས་བརྙན་བྲིས་པ་ནི་དེ་འདྲ་བར་བྱས་པའི་དེར་བཅུག་ལ། སྔགས་རྩེ་གཅིག་པས་བཟླས་ནས་འོག་ཏུ་སྦས་ན་དོན་གྲུབ་པ་ནི་འཁོར་ལོའི་མཐུ་སྟོབས་སོ། །མཐར་
[158b.4]སྦྱར་ཞེས་པས་ནི་སྦྱིན་བྱེད་པ། ཤ་མ་ན་ཡ་ཞེས་པ་དེའི་མཐར་ཕཊ་སྤངས་པའི་ཧྲི་སྭཱ་ཧཱ་ཞེས་པ་སྟེ། ཧྲི་ནི་དབང་དུ་བྱ་བའི་ས་བོན་ཏེ། སྭཱ་ཧཱ་ཞེས་པ་དབང་དུ་བྱེད་པ་རྫོགས་པའི་ཚིག་གོ། །དེ་ནས་ཕན་ཚུན་མཛའ་བོ་གཉིས། །དབྱེ་བར་བྱ་བར་འདོད་ན་ནི། །ཞེས་པ་དབྱེ་བ་སྟེ། འཆད་པར་འགྱུར་བསམ་
[158b.5]བཤད་དོ། །དེ་ནས་སེམས་ཅན་རབ་གདུག་པར། །ཤེས་ནས་ལེགས་པར་གདུལ་བ་ནི། །དཀོན་མཆོག་གསུམ་ལ་གནོད་བྱེད་ན། །ཁྲོ་བོས་བྱ་ཡིས་གཞན་དུ་མིན། །ཞེས་པ་ལ་རང་གི་སྦྱོར་བ་དྲག་པོས་གསོད་པ་པོས་འཆི་བདག་གི་དྲུང་དུ་གཏང་བ་ན་དཀོན་མཆོག་ལ་གནོད་པའི་གདུག་པ་འདི་
[158b.6]ལ་བྱ་བ་ཡིན་པའོ། །དེ་ཡང་རིམ་པ་འདི་སྟེང་དུར་ཁྲོད་ཀྱི་རྫས་དང་བྱེ་བྲག་གིས་དང་། སའི་ཚིལ་བུ་དང་། ཆུའི་འགྲམ་གྱི་ས་དང་། ཤ་ཆེན་ལ་སོགས་པ་ལ་སོར་བཅུ་དྲུག་པའི་ཚད་དུ་དེའི་རྣམ་པར་བྱས་ལ། དོང་གྲུ་གསུམ་པ་སྟེ། དེ་ཡང་ལུས་ལ་མཚོན་རུས་པ་དང་། ཚེར་མས་བཙུགས་
[158b.7]ལ་ནག་པོའི་བརྒྱད་དམ། མར་ངོ་ལ་བྱ་བ་སྟེ། དངོས་སྐྱེད་པ་ལ་གཞུག་པར་བྱ་བ་དང་། སྡིག་པ་བསྒྲགས་པ་དང་། ཁ་སྦྱོར་དབྱེ་བ་བྱས་ལ་བཟླས་པ་བྱའོ། །དེ་ཡང་འཁོར་ལོ་དུག་གི་ངོ་བོ་ལ་ཆེ་གེ་མོ་བ་ཤ་མ་ན་ཡ་མཱ་ར་ཡ་ཕཊ་ཅེས་དགུག་གོ། །བ་ཤ་སྤངས་པའི་འཁོར་ལོ་དང་གཟུགས་
[159a]
[159a.1]བརྙན་དེ་ལྡན་པར་བྱའོ། །དེ་ནས་སེང་ལྡེང་ཕུར་བུ་ལ་ཞེས་པ་སོར་བརྒྱད་པའོ། །བརྒྱ་རྩ་བརྒྱད་དུ་རབ་ཏུ་བཟླས་ཏེ་ཞེས་པ་བརྒྱ་རྩ་བརྒྱད་བཟླས་པ་དང་། རྩེ་གཅིག་པ་བཏབ་པའོ། །དེ་ནས་བདུན་གྱི་ཐུན་མཚམས་སུ་བདུད་རྩི་འཁྱིལ་པའི་རྣམ་པས་སྙིང་ལའོ། །དེའི་འོག་
[159a.2]ཏུ་ཁྲི་བཟླས་སོ། །དེ་ནས་ཡང་ཞག་དྲུག་ཏུ་ཁྲི་ཕྲག་རེ་ནི་དེ་བཞིན་ནོ། །དེ་ལྟ་བུའི་བཏབ་པ་ཁྲི་དང་། བརྒྱ་དང་བརྒྱད་ཚང་པ་དང་། དྲག་པོར་བསྲེག་པ་སྟེ་མན་ངག་ལས་ཤེས་པར་བྱའོ། །མཱ་ར་ཡ་ཧཱུཾ་ཕཊ་ཅེས་བྱ་བ་ནི་བཟླས་པའོ། །དེ་ལྟར་བྱས་ན་སངས་རྒྱས་ཀྱང་འཇིག་ན་གཞན་ལྟ་ཅི་སྨོས་ཏེ། དྲག་པོའི་
[159a.3]རྣོན་པོའི་འཁོར་ལོ་མཐུ་སྟོབས་སོ། །སེམས་ཅན་རྣམས་ལ་བརྩེ་བའི་ཕྱིར། །ཞེས་པ་ལ་སོགས་པ་དཀོན་མཆོག་ལ་གནོད་པ་དང་། བླ་མ་ལ་བརྙས་པ་དག་ལ་བྱ་བ་ཡང་། དེ་ལ་སྙིང་རྗེ་དང་བྱམས་པ་དང་ལྡན་པ་དང་། ཞིང་དག་པར་བཏང་བར་བསམས་པས་བྱ་སྟེ། དེ་ཡང་རླུང་གཡོ་བ་ལ་
[159a.4]རྣམ་པར་ཤེས་པ་བསྐྱོན་ལ་བྷ་གའི་གནས་སམ། བདེ་བ་ཅན་དུ་མཚན་བཟང་པོ་དང་ལྡན་པར་སྐྱེས་པར་བྱས་ལ། རྣམ་པར་ཤེས་པ་མེད་པའི་ལུས་ལ་ཅེ་སྦྱང་དང་། ཝ་དང་། སྤྱང་ཀི་དང་། བྱ་རོག་དང་། མ་མོ་ཤ་ཟ་བ་དང་། གནོད་སྦྱིན་འཇིགས་པ་ཅན་དག་ལ་སྦྱིན་པར་གཏང་ཞིང་
[159a.5]དེ་དག་ཀྱང་དགའ་བ་དང་བཅས་པས་ལུས་དེ་དུམ་བུར་བཅད་ཅིང་ཟ་བར་བྱ་བའི་བསམ་པས་ཞིང་དུ་ཉེ་བ་དང་ལྡན་པས་བྱའོ་ཞེས་པའོ། །དེ་ནས་བསྐྲད་པ་དང་། ཞི་བ་དང་། རྒྱས་པ་དང་། དཔལ་འདོད་པ་དང་། གཏེར་འདོད་པ་དང་ཞེས་པ་བདག་གིས་རྣམ་པར་མ་འབད་དོ། །ཚེ་ལྷག་པ་ལ་སྟེ། ཚེ་རིང་བར་བྱས་
[159a.6]པ་ལ་དཱུར་བས་སྦྱིན་སྲེག་བྱའོ། །རྟོག་པ་ཕྱི་མའི་རྟོག་པ་ལེའུ་བརྒྱད་པའི་རྣམ་པར་བཤད་པའོ།། །།དེ་ནས་རྟོག་པ་ཐམས་ཅད་ཀྱི་ཕྱི་མའི་ཕྱི་མ་ཞེས་བྱ་བ་ལ་སོགས་པ་སྨོས་ཏེ། ཕྱི་མ་ཁོ་ན་ཡིན་ཡང་འདི་ལས་ཏེ། འདི་དག་དེའི་ཡང་ཕྱི་མར་ཕྱག་ན་རྡོ་རྗེས་བཤད་པ་ནི། དེ་བཞིན་
[159a.7]གཤེགས་པའི་དགོངས་པ་དང་འདྲ་བའི་ཕྱིར་དེའི་དགོངས་པ་ཡང་ཟབ་སྟེ། ཟབ་པ་གཉིས་བཞི་ལ་སོགས་པས་ཟབ་པའི་དོན་ཡོད་པས་གཞན་དུ་རྣམ་པར་བཤད་དོ་ཞེས་ཤེས་པར་བྱའོ། །དེ་ཡང་བཀའ་མཐའ་ཡས་ནི་ངེས་པའི་དོན་དང་། དྲང་བའི་དོན་དང་། དགོངས་པ་ཅན་གྱི་དོན་དང་། དགོངས་
[159b]
[159b.1]པའི་དོན་གྱིས་ཟབ་བོ། །དེ་ཡང་ངེས་པ་ཡི་ནི་རྟེན་ཅིང་འབྲེལ་པ་སྒྱུ་མར་བཤད་པ་དང་། རྣམ་པར་ཤེས་པ་འདས་པ་དང་ད་ལྟར་གྱི་ཐ་དད་པར་བཤད་པ་དག་མཆན་ཉིད་ཀྱི་དེ་ཁོ་ན་ཉིད་ནའོ། །དྲང་བའི་དོན་ན་རྣམ་པ་བཞིའི་སྦྱོར་བས་ལྷའི་དེ་ཁོ་ན་བསྒོམས་པས་ས་ཐོབ་པར་བཤད་པ་སྟེ། ཁད་ཀྱིས་དོན་ཟབ་མོ་
[159b.2]ལ་གཞུག་པའི་ཕྱིར་རོ་ཞེས་གཞུག་པའི་དེ་ཁོ་ན་ཟབ་པའོ། །དགོངས་པའི་དེ་ཁོ་ན་ནི་སངས་རྒྱས་ཀུན་ཡིན་ཟེར་བ་དང་། དུས་གསུམ་གྱི་སྔོན་དུ་བྱུང་ཞེས་པ་དང་། ཁྱོད་ཀྱིས་གཞན་བསད་ན་གྲོལ་ཞེས་པ་དག་ནི་དགོངས་པའི་དེ་ཁོ་ན་སྟེ་ཟབ་བའོ། །དགོངས་པའི་དོན་ནི་གཞན་དུ་བསྟན་པས་
[159b.3]ཤེས་རབ་འཕེལ་བས་ནི་དགོངས་པའོ། །དེ་བཞིན་དུ་འདི་ལ་འཇུག་པ་དང་། ཡིད་གཞུངས་པ་དང་། བསྒོམ་པ་འཕེལ་བ་ནི་དགོས་པ་སྟེ། འདིར་བཟུང་བ་ཡིན་ནོ། །འོ་ན་འདིའི་དགོངས་པ་ཞེ་ན། དུས་དེ་ཉིད་ལ་ཡང་སྐད་ཅིག་མ་དག་གིས་དེ་ལ་ཡང་སྔ་མ་དང་ཕྱི་མ་གཟིགས་པའོ། །འོ་ན་ལྷ་རྗེས་
[159b.4]སུ་དྲན་པ་དྲང་བའི་དོན་ཡིན་ན། རྗེས་སུ་དྲན་པ་གཞན་ཅི་ཞེ་ན། སྨྲས་པ། རྣམ་པ་བཞི་ཡི་སྦྱོར་བ་ཡིས། །ལྷ་ནི་རྗེས་སུ་དྲན་པ་བསྒོམ། །ལྷ་ནི་རྗེས་སུ་དྲན་པ་ཡིས། །སངས་རྒྱས་རྗེས་སུ་དྲན་པ་བསྒོམ། །སངས་རྒྱས་རྗེས་སུ་དྲན་པ་ཡིས། །ཆོས་ནི་རྗེས་སུ་དྲན་པ་བསྒོམ། །ཆོས་རྗེས་དྲན་པའི་སྦྱོར་བ་ཡིས། །སྒྱུ་མ་
[159b.5]རྗེས་སུ་དྲན་པ་བསྒོམ། །སྐུ་ནི་རྗེས་སུ་དྲན་པ་ཡིས། །རིགས་ནི་རྗེས་སུ་དྲན་པ་བསྒོམ། །རིགས་རྗེས་དྲན་པའི་སྦྱོར་བ་ཡིས། །སྔགས་རྗེས་དྲན་པ་བསྒོམ་པར་བྱ། །སྔགས་རྗེས་དྲན་པའི་སྦྱོར་བ་ཡིས། །སེམས་རྗེས་དྲན་པ་བསྒོམ་པར་བྱ། །ཞེས་བཤད་པ་ནི་ཁྱད་པར་རོ། །དེས་ན་གཞན་
[159b.6]ངེས་པའི་དོན་དུ་འདིར་བཤད་དོ། །རྣལ་འབྱོར་དེ་དག་བསྒོམ་པ་ཡང་དབང་བསྐུར་བས་བྱ་བ་ཡིན་ཏེ། ཐོག་མར་དབང་རྣམས་ལེགས་ཐབ་པའི། །བླ་མ་སྒྱུ་མ་རིག་པས་གནང་། །ཞེས་པས་ན། སྒྱུ་མ་རིག་པ་དབང་ཐོབ་པ་ནི་དབུ་མའི་ལམ་སྟེ། དེ་ཡང་། རྟེན་ཅིང་སྐྱེས་པ་དེ་མ་སྐྱེས། །དེ་ལ་
[159b.7]སྐྱེས་ཞེས་སུ་སྨྲ་བ། །རྐྱེན་ལས་བྱུང་བའི་དོན་མ་མཐོང་། །རང་གི་ངོ་བོར་མ་སྐྱེས་པ། །རྐྱེན་ལས་སྐྱེས་ཏེ་རྒྱུ་ཡང་ཞི། །ཞི་བ་རྒྱུ་དང་རྐྱེན་འབྲས་མིན། །ཞེས་པ་དང་ཡང་། གཅིག་གི་ངོ་བོར་མ་བྱུང་དང་། །གཅིག་གི་ངོ་བོར་མ་གྲུབ་པ། །དུ་མ་བྱུང་དང་དུ་མར་མེ། །རང་བཞིན་ཞི་བ་
[160a]
[160a.1]འོད་གསལ་བའོ། །གསལ་བ་དུ་མ་དུ་འབྱུང་མིན། །ཞེས་པ་ནི་དབུ་མའི་དོན་ཏེ། རྟེན་ཅིང་འབྲེལ་བར་འབྱུང་བ་ནི། །རྒྱུ་ལས་འབྱུང་བ་སྟེ། རྒྱུ་ཚོགས་པ་ལས་འབྱུང་བ་ནི། །རང་བྱུང་བ་མ་ཡིན་བས་རྐྱེན་ལ་ལྟོས་པའི་ཕྱིར་རང་གི་ངོ་བོས་མ་བྱུང་བས། དངོས་པོ་མེད་དོ། །
[160a.2]ཡང་རྒྱུ་ལས་རང་གིས་ནུས་པ་རང་གི་ངོ་བོ་ཡོད་པས་རྒྱུ་གཞན་མེད་དོ་ཞེ་ན། རྐྱེན་ལས་བྱུང་བའི་དོན་མ་མཐོང་ཞེས་གཞན་དག་ལས་གསུངས་པས་ན། འབྲས་བུ་དང་རྒྱུ་གཅིག་པར་སྨྲ་བའི་རྨོངས་པ་ནི་བློ་གྲོས་དམན་པ་སྟེ། རྐྱེན་ལས་བྱུང་བའི་དོན་དུ་མ་ཤེས་པའོ། །རང་གི་ངོ་བོར་མ་
[160a.3]སྐྱེས་པས། །ཞེས་པ་ལན་ཏེ་རྨོངས་པར་བསྟན་ནས། འབྲས་བུ་མྱུ་གུ་བདག་མ་ཐོབ་པས་ས་བོན་ལ་སྔ་མ་ནས་ཡོད་ན་རང་བཞིན་བྱེ་བྲག་ཏུ་གྱུར་པ་མེད་པའི་ཕྱིར། གང་རྒྱུ་ཡིན་ལ་གང་འབྲས་བུར་གཞག་པ་དང་། འབྲས་བུ་ཡང་ས་བོན་སྣང་བ་ནས་མཐོང་བར་རིགས་པ་ལས། མ་མཐོང་
[160a.4]བ་སྣང་བ་མི་དམིགས་པས་ཡོད་པར་མ་འགྲུབ་བའི་ཕྱིར་བདག་གི་ཡོད་པ་ལས་སྐྱེས་པ་མ་ཡིན་པས་རྒྱུ་ལས་བྱུང་བའོ། །དེ་ཕྱིར་ཡང་དག་པར་མ་གྲུབ་པོ་ཞེས་ཁས་བླང་ངོ་། །འོ་ན་རྒྱུ་རྟག་པའོ་ཞེ་ན། རྒྱུ་ཡང་ཞི་ཞེས་པས་ན་སྒྱུ་ཡང་རང་གི་ངོ་བོས་ཀྱང་སྟོང་ལ། དེ་ཡང་རྒྱུ་གཞན་ལ་མ་
[160a.5]ལྟོས་པར་མ་བྱུང་བས་ན། ཞི་བ་སྟེ་རྟག་པ་མ་ཡིན་ནོ། །འོ་ན་ཞི་བའི་ངོ་བོར་གྲུབ་བམ་ཞེ་ན། ཞི་བ་རྒྱུ་དང་རྐྱེན་འབྲས་མིན། །ཞེས་པ་གསུངས་པས་ན། ཞི་བ་ཡང་ཡང་དག་པར་མ་གྲུབ་སྟེ་རྒྱུ་ཡང་མ་ཡིན། རྐྱེན་ཡང་མ་ཡིན། འབྲས་བུ་ཡང་མ་ཡིན་ཏེ། སྤྲོས་དང་རྣམ་པར་ཆད་པ་ལ་
[160a.6]མཚན་མའི་གནས་མེད་པའི་ཕྱིར་རོ། །དེས་ན་དབུ་མའི་དོན་རིག་པ་ནི། སྒྱུ་མ་རིག་པའོ། །འབྲས་བུ་དེ་གཅིག་ཏུ་མ་བྱུང་སྟེ་ཆོས་མང་བར་བྱུང་བ་དང་། གཅིག་གི་ངོ་བོ་མ་གྲུབ་སྟེ། སྣ་ཚོགས་པ་དང་། ཆའི་བྱེ་བྲག་གིས་གཅིག་མ་གྲུབ་པའོ། །དེ་ནས་དུ་མ་ཡང་མེད་པའི་རིགས་པ་
[160a.7]འདིས་ན་ཡང་དག་པར་གྲུབ་པ་མེད་དོ་ཞེས་པ་ཡང་རིགས་པའི་དོན་རྣམ་པར་དཔྱད་ན་གང་བཙལ་བའི་དོན་ལ་ཤེས་པ་དེས་བཙལ་ན། དངོས་པོ་སྒྱུ་མ་འདི་ལ་ཡང་དག་པའི་མཐའ་སྤྲོས་པ་རྣམ་པར་ཆད་པ་ལ་ངེས་པ་འཛིན་པ་རྗེས་སུ་དཔག་པ་འདིས་བཟུང་བ་ནི་འོད་གསལ་བ་སྟེ། དེས་ན་སྣང་
[160b]
[160b.1]བ་ལ་རྗེས་སུ་དཔྱོད་པས་ངེས་པར་སྐྱེ་སྟེ་རིག་པའོ། །ཡུལ་གཉིས་བ་ཅན་ཡིན་པས་ན་ཤེས་པ་འདི་ཡང་གཉིས་སུ་རྣམ་པར་བཞག་སྟེ། རང་གི་སྣང་བ་རིག་པ་དང་སྟོང་པ་ལ་དཔྱོད་པའོ། །ངོ་བོ་ལ་ཁྱད་པར་མེད་ཀྱི་ཐ་དད་པ་ཉིད་ཡིན་ན། འོ་ན་ཆོས་ཅན་གང་ཡིན་ཞེ་ན། སྨྲས་བ་བྱ་ཀ་ར་ཎའི་སྒྲའི་
[160b.2]ལུགས་དང་། རིགས་པའི་སྒོ་ནས་དོན་རྣམ་པར་གཞག་པ་ལ། སྒྲའི་སྦྱོར་བའི་བྱེད་པ་དང་། རིགས་པའི་ཚུལ་གྱིས་གཞན་ལ་དོན་གོ་བར་བྱེད་པས་ན། རྣམ་པར་གཞག་པ་མཐའ་ཡས་སུ་རྣམ་པར་འཇོག་སྟེ། ཆོས་དང་ཆོས་ཅན་ལ་སོགས་པའོ། །དོན་ཙམ་སྟོན་པ་ནི་འདི་ཀ་བ་ཡིན་ཞེས་
[160b.3]བརྗོད་ན་སྒྲ་དེ་དང་འདི་ཀ་བ་ཡིན་སྙམ་པའི་བློ་སྐྱེ་བ་དེས་དོན་བརྗོད་པ་དང་། བློའི་ཡུལ་སྣང་བའམ་ཡུལ་ཞེན་པ་དེ་དངོས་པོ་བརྗོད་ཅིང་ཡུལ་བཟུང་བ་ནི། གཉིས་ཀ་མ་ཡིན་པ་བརྗོད་ཅིང་བཟུང་བ་ཡིན་ཏེ། ཆོས་ཅན་ཡང་མ་བརྗོད་ལ་གཉི་ག་མ་བཟུང་ངོ་ཞེས་ཤེས་པར་བྱའོ། །དེ་ཁྱད་པར་དུ་ཤེས་
[160b.4]པར་འདོད་ནས་སྒྲ་སྦྱོར་བ་ན། ཀ་བ་མི་རྟག་ཅེས་བརྗོད་པའི་སྒྲ་དང་། བློ་དེ་ལྟར་སྐྱེ་བ་ནི་ཆོས་སུ་འདྲ་བར་རིགས་པས་གྲུབ་ཀྱང་སྟེ། ཆོས་ཅན་དུ་ཀ་བ་གཞག་གོ། །ཀ་བ་མ་ཡིན་པ་དག་རིགས་སུ་བསྡུས་པ་གཅིག་ལས་ལྡོག་པ་ཀ་བ་ཡིན་ལ། ཀ་བ་མ་ཡིན་པའི་ངོ་བོ་ཡང་རིགས་མ་བསྡུས་པ་
[160b.5]ཡིན་པའི་ངོ་བོ་གཅིག་ལས་ལོག་པ་བརྗོད་པ་དང་ཤེས་པ་སྐྱེ་བའི་བརྗོད་བྱ་དང་ཡུལ་དག་ངོ་བོ་ཁྱད་པར་མེད་པའི་ཚུལ་ཡིན་ཏེ། ལོག་པའི་ཕྱོགས་དང་། ལོག་པའི་ངོ་བོ་ལ་མང་བའམ་ཉུང་བའི་ཁྱད་པར་ལ་སོགས་པ་མེད་ཀྱང་དེའི་ཁྱད་པར་རྟོགས་པར་བྱ་བའི་དོན་གྱིས་ངོ་བོ་ལ་གཞི་ཞེས་བྱ་
[160b.6]བའམ། ཆོས་ཅན་དུ་རྣམ་པར་གཞག་གོ། །དོན་ལ་བརྟེན་པའི་ཁྱད་པར་ནི་མང་དུ་གནས་པའི་ངོ་བོ་མ་གྲུབ་པའི་སྔོ་སེར་མི་དམིགས་པ་བཞིན་ཏེ། དངོས་པོ་གང་གི་ཡང་སྒྲ་འཇུག་པའི་རྒྱུ་མཚན་དང་ལྡན་པ་སྨྲའམ། རིགས་པས་ངོ་བོར་ཐ་སྙད་གཞག་པའི་དོན་གང་ཡིན་པ་ཁྱད་པར་
[160b.7]འདུ་ཤེས་པར་བྱ་བ་དང་བཅས་པ་ནི་ཆོས་ཅན་ཡིན་ནོ། །དངོས་པོ་མེད་པའི་མཛེས་པ་ནི་མེད་པས་ཆོས་སོ་ཞེས་ཤེས་པར་བྱའི་མང་བ་ལས་ལོག་པ་དང་། གཅིག་ལས་ལོག་བའི་ཕྱིར་ནི་མ་ཡིན་ནོ། །དེའི་ངོ་བོ་དང་། དེའི་ཁྱད་པར་གྱི་ཚུལ་རྣམ་པ་གཉིས་སུ་ཀླུ་གྲུབ་པ་ལས་ཐོས་ཤིང་
[161a]
[161a.1]རིགས་པ་ཡིན་ནོ་ཞེས་གཞན་དག་ཀྱང་ཟུང་ཤིག་པ་ནི་ཚུལ་གཅིག་པའོ། །འདི་ལ་རྣམ་པ་གཞན་དུ་ཡང་འདོད་པ་ནི་མང་ཡང་སྒྲ་ཙམ་ལ་ཞེན་པར་རིག་པས་ནི་གྲུབ་པའོ། །འོན་ཀྱང་ད་རུང་བློས་བཙལ་ཞིང་དཔྱད་པ་ནི་གནང་ངོ་། །ལེའུ་དགུ་པའི་རྣམ་པར་བཤད་པ་རྫོགས་
[161a.2]སོ།། །།ད་ནི་འབྲུ་གཅིག་པའི་སྔགས་དང་། དེའི་དཀྱིལ་འཁོར་དུ་དབང་བསྐུར་བ་བསྟན་པ་བཤད་པར་བྱ་སྟེ། དེའི་ཕྱིར་གཤིན་རྗེ་རབ་འཇོམས་འདི། །ཞལ་ནི་ཧཱུཾ་ཞེས་བྱ་བར་བཤད། །ཅེས་བ་སྨོས་ཏེ། གཤིན་རྗེ་ནི་ཡི་དགས་ཏེ། རང་བས་སྟོབས་ཆུང་བ་དག་གི་སེམས་ཅན་གྱི་བདུད་
[161a.3]བྱེད་པ་སྟེ། གང་ནས་ཤི་འཕོས་ནས་གནས་ངན་པར་སོང་བ་ནི་ཤི་བ་སྔོན་དུ་སོང་བ་ཡིན་པས་གཤིན་ཞེས་བྱ་བར་དགོངས་ལ། དེའི་དབང་ཡང་བྱེད་པ་རྗེ་སྟེ། དེ་ཡང་འཇིག་རྟེན་དབང་ཆེ་བ་རྣམས་སོ། །དེའི་རྣམ་པར་འཇིག་པར་བྱེད་པ་ནི་གཤིན་རྗེ། དེ་ཡང་ཕྱོགས་སྐྱོང་བ་ལས། ལས་མཐུ་ཆེ་
[161a.4]བའི་གཤེད་ནི། འཕགས་པ་སྟེ་ཁྱད་པར་དུ་གྱུར་པའི་ཡེ་ཤེས་ཏེ་དེ་ལས་བྱུང་བའོ། །དེའི་ལྷན་ཅིག་པའི་བསྒྲུབ་པ་དང་། སྙིང་པོ་གཅིག་པའི་སྒྲུབ་ཐབས་སུ་རྣམ་པར་བཤད་པར་ཤེས་པར་བྱའོ། །ཐ་མ་དག་ཏུ་ཞེས་པ་ནི་དབུས་སུ་རོ་བྲི་བ་དང་། དེའི་ཕྱི་སྐོར་ལ་རོའི་ཕྲེང་བ་དང་། དེའི་ཡང་
[161a.5]མཐར་ཐོད་པའི་ཕྲེད་བ་ལ་ཐ་མར་བཤད་དོ། །གྲྭ་བཞི་ནི་གྲུ་ཆད་དོ། །ཐོད་བ་དག་ཀྱང་ཕྲེང་བར་བྱ། །ཞེས་པ་ནི་ལྕགས་རིའིའོ། །ཁྲོ་བོའི་སྤྱན་སྔར་འདུག་ནས་སུ། །ཞེས་པ་རྣལ་འབྱོར་བྱས་པའི་འོག་ཏུ་སྔགས་གདོན་པའོ། །དུར་ཁྲོད་གནས་སུ་སློབ་མ་གཟུང་། །ཅེས་པ་ནི་སློབ་མ་དུར་ཁྲོད་ཀྱི་གནས་
[161a.6]ཏེ་འཇམ་དཔལ་གྱི་དཀྱིལ་འཁོར་དུ་གཞུག་པའོ། །ཧཱུཾ་བཟླས་ཤིང་གཞུག་པའོ། །ཧཱུཾ་བཞག་བ་ནི་རྒྱུའི་ངོ་བོ་སྟེ་ལྷ་ལ་བཤད་པ་ནི་མན་ངག་གོ། །དེ་ནས་ཤཱུ་ལའི་ཕྱག་རྒྱ་ནི། །རས་ཀྱིས་གཡོགས་ཏེ་བཅིང་བར་བྱ། །ཞེས་པ་སྨོས་པ་ནི་དཀྱིལ་འཁོར་དུ་བཅུག་ལ། དམ་ཚིག་དབོག་པའོ། །
[161a.7]དེ་ནས་དམ་བསྒྲགས་པ་ལ་སོགས་པ་བྱས་ལ་ཡང་པྲ་དབབ་པའོ། །དེ་ནས་མེ་ཏོག་ཕུལ་བ་ལ་སོགས་པ་བྱས་ལ། དབང་བསྐུར་ཏེ། དེའི་ཕྱིར་སྨོས་པ། དེ་ནས་དབང་བསྐུར་གཤིན་རྗེ་གཤེད། །ཅེས་པ་དེའི་དབང་བདུན་བསྐུར་བའོ། །ཡིག་འབྲུ་གཅིག་སྦྱིན་ཅེས་པ་སྔགས་སོ། །ཤཱུ་ལ་
[161b]
[161b.1]རབ་ཏུ་བསྟན་པར་བྱ། །ཞེས་པ་དྲིལ་བུའི་དབང་ངོ་། །དཔུང་ནས་གྱེན་དུ་བགྲངས་ཏེ་གཞག། །ཅེས་པ་དབུ་རྒྱན་ནོ་ཞེས་ཤེས་པར་བྱ་བ་ནི་མན་ངག་གོ། །གཞན་དུ་ན་རྣམ་པར་གཞན་ཏེ་གསལ་ལོ། །ཙནྡན་དམར་པོས་བསྐུས་ཞེས་པ་དབང་ལའམ་སྟེ། གཞན་དང་རང་གི་དོན་ལ་ཤེས་པས་སོ། །ལྷ་གཅིག་
[161b.2]པའི་བྱ་སྟེ་རིག་པའི་དབང་དང་། རྣལ་འབྱོར་རྣམ་པར་དགོས་པ་བཤད་པ་ཡིན་ནོ། །རྒྱལ་པའི་དཀྱིལ་འཁོར་དགོས་པ་ཞེས་བྱ་བ་ནི། ཕོ་བྲང་དུ་གཉིས་པ་རྣམ་པར་མེད་པའོ། །ཕྱི་མའི་ཕྱི་མ་ལས། གཤིན་རྗེ་རབ་ཏུ་འཇོམས་པའི་ཡི་གེ་འབྲུ་གཅིག་པ་རྒྱལ་པོའི་དཀྱིལ་འཁོར་དགོད་པའི་རྟོག་
[161b.3]པ་སྟེ་དང་པོ་རྣམ་པར་བཤད་པའོ།། །།ད་ནི་ལྷ་གཅིག་པའི་བསྒྲུབ་པ་བསྟན་ཏེ། དེ་ནས་འདིར་ནི་ཞེས་བྱ་བ་ལ་སོགས་པ་གསུངས་ཏེ། དེ་ལ་མཚན་མོ་ནི་ཉིན་པར་མ་ཡིན་པའོ། །དེའི་མཆོག་ནི་ཉི་མ་སྒྲ་གཅན་གྱིས་ཟོས་པའི་དུས་ཏེ། དུས་དེར་སྦྱིན་པའི་ཀུན་དུ་མཆོད་པ་བྱས་ལ། དེ་
[161b.4]ནས་སྐུ་བྲི་བར་བྱ་སྟེ་ཤིས་པའི་ཕྱིར་སྒྲུབ་པའི་ཡན་ལག་གི་ཕྱིར་རོ། །བྲིས་པ་ལ་སྤྱན་དབྱེ་བ་ནི་རིམ་པ་འདི་ལྟར་རོ། །དཀྱིལ་འཁོར་དང་ནི་ཏིང་འཛིན་མཆོག །ཕྱག་རྒྱ་བཏང་ཐབས་གདན་དང་ནི། བཟླས་བརྗོད་སྦྱིན་སྲེག་དེ་བཞིན་མཆོད། །ལས་ཀྱི་སྦྱོར་བ་ཉེར་བསྡུ་བྱ། །དེ་ལྟར་དེ་ཉིད་
[161b.5]བཅུ་ཤེས་ཤིང་། །ཁྲུས་བྱས་པ་རང་གི་ལྷའི་རྣལ་འབྱོར་གྱིས་གསལ་བ་དང་། སྟོང་པ་ཉིད་དུ་གནས་ལ་ཡང་ལྡན་པ་ལྟར། རང་གི་རིགས་ཀྱི་ས་བོན་ལས་མཚན་མའི་རིམ་པས་དམ་ཚིག་གི་ལྷ་བསྐྱེད་ལ། ཡང་ཡེ་ཤེས་ཀྱི་འཕགས་པ་འཇམ་དཔལ་གཤིན་རྗེ་འཇོམས་པ་དགུག་སྟེ། 
[161b.6]ཀུ་ཤ་རང་གི་ལག་པར་བཅུག་ལ་གཡབ་སྟེ། སྤྱན་དྲངས་ལ་འཐོར་འཐུང་དག་ཕུལ་ལ་བསྟིམས་ཏེ། མཆོད་པ་ཕུལ་ལ། ཁྱོད་ལ་མཆོད་པ་དབུལ་བ་དང་། སློབ་མའམ་བདག་ལ་ཕན་པའི་ཕྱིར། བདག་མིང་རྡོ་རྗེ་འདི་ཞེས་བྱ། །རིག་པའི་རྒྱལ་པོ་འདི་ཞེས་བྱ། །ཡོ་བྱད་ཅི་འབྱོར་
[161b.7]པ་ཡིས་ནི། །སང་ནི་རབ་གནས་བགྱིད་པར་འཚལ། །བདག་དང་སློབ་མར་བཅས་པ་ལ། །ཐུགས་བརྩེ་བར་ནི་ཉེར་དགོངས་ནས། །ཚོགས་པ་ཐམས་ཅད་རབ་གནས་པ། །བྱིན་གྱིས་བརླབ་པ་མཛད་དུ་གསོལ། །ཞེས་བརྗོད་ནས་གཤེགས་པར་བྱའོ། །དེ་ནས་ཡང་རང་གི་རབ་གནས་
[162a]
[162a.1]ཀྱི་དུས་སུ་རང་ཉིད་ཀྱི་ལྷའི་འཁོར་ལོ་ཡང་བསྐྱེད་པ་དང་དགུག་པ་དང་། མཆོད་པ་དང་དབང་བསྐུར་བ་བྱ་སྟེ། སྤྲོ་བ་དང་བསྡུ་བས་བཟླས་པ་དང་། མཆོད་པ་བྱ་ཞིང་ཁྲུས་དང་དབང་གཟི་བསྐྱེད་དོ། །དེ་ཡང་བཟླས་པ་དང་། ལྷ་གཅིག་པའི་ལས་དང་མཆོད་པ་དག་ནི་སྒྲུབ་
[162a.2]པའི་ཐབས་བཞིན་ནོ། །ཕྱི་མའི་ཕྱི་མ་ལས་ཡི་གེ་གཅིག་པའི་རི་མོ་ལ་སོགས་པའི་ཆོ་གར་གཏོགས་པ་གཉིས་པའོ།། །།དེ་ནས་སྔོན་དུ་བསྙེན་པ་ནི། །ཞེས་བྱ་བ་ལ་སོགས་པ་གསུངས་པ་ནི། ཡི་གེ་གཅིག་པ་ལ་སོགས་པའི་གྲངས་སོ། །ཁྲོ་བོའི་བརྟུལ་ཞུགས་ནི་སྦྱངས་པའི་ཡོན་ཏན་ནོ། །དེ་
[162a.3]ཡང་མཚན་མ་དང་། པགས་པ་དང་། ཐལ་བ་དང་། རུས་པའི་ཕྲེང་བ་དང་། འཁོར་ལོ་དང་། ལག་གདུབ་དང་། རྣ་ཆ་ལ་སོགས་པ་དང་ལྡན་པར་བྱས་ནས་སྤྱོད་པ་སྤྱད་པའོ། །ལྕི་བ་བཟའ་ཞིང་ཞེས་པ་ནི། ལྕི་བ་ནི་འདིར་གསུང་པས་ན་ཤ་ཆེན་པོའོ། །དུར་ཁྲོད་དུ་གནས་པས་སྦྱང་བ་ལ་སོགས་
[162a.4]པ་བྱས་ལ་དམ་ཚིག་གི་ཕྱིར་བསྟེན་ཞིང་བཟའ་བར་བྱའོ། །གཙང་ཞིང་གཙང་མར་ཞེས་པ་ཐ་མལ་པའི་དངོས་པོ་དང་བྲལ་ཞིང་དབེན་བས་ན་གཙང་བའོ། །དེ་ཡང་ཕྱག་རྒྱ་བཞིའི་ངོ་བོ་དང་ལྡན་པའི་ཕྱིར་རོ། །ངག་རྣམ་པར་དབེན་པའི་ཕྱིར་དུལ་བའོ། །ཛ་ཏི་ཞེས་པ་ལ་ཛ་ནི་སོང་བ་སྟེ་འགྲོ་བའོ། །དེས་ན་
[162a.5]འོང་བ་ཡང་བསྟན་ཏེ། རླུང་དང་ལྡན་པའི་སྔགས་གྲངས་དགུ་བརྒྱ་ལ་གཅིག་གིས་རྒྱུ་བའི་འགྲོ་བ་སྟེ་སྟོང་དང་ཉེ་བས་སོ། །ཇི་སྐད་གསུངས་པའི་ལས་དག་གིས། །ཞེས་པ་དཀར་པོ་ལ་སོགས་པ་རིགས་བཞིའོ། །མཆོད་པ་བྱ་ཞེས་པ་ལ། དེ་བཟླས་པ་ཉིད་ནི་དེའི་མཆོད་པའོ། །འདོད་པའི་འབྲས་བུ་
[162a.6]ནི་འདིར་ཞེས་པ་ཉེ་བར་ཐོབ་པའོ། །ཡང་ལས་ཐམས་ཅད་དོ། །དེ་ལ་སའི་དབང་པོ་ནི་ས་བདག་གོ། །ཕྱི་མའི་ཕྱི་མར་གཏོགས་པ་གསུམ་པ་རྣམ་པར་བཤད་པའོ། །དེ་ནས་གཞན་ལས་གསུངས་པའི་ལས་བཤད་པ་དག་ཆོ་ག་སྔ་མ་བཞིན་བསྒྲུབ་པ་ནི་བརྟུལ་ཞུགས་མེད་པར་མི་འགྲུབ་པར་
[162a.7]བསྟན་པའི་ཕྱིར། དེ་ནས་གཞན་ཡང་བརྟུལ་ཞུགས་ཀྱིས་བསྒྲུབ་པའི་ལས་རྣམས་བཤད་པར་བྱ་བ་ལ་སོགས་པ་སྨོས་ཏེ། བརྟུལ་ཞུགས་མེད་པར་མི་འགྲུབ་པའམ། བརྟུལ་ཞུགས་ལ་བརྟེན་པའི་ལས་ནི། བརྟུལ་ཞུགས་ཀྱིས་བསྒྲུབ་པའི་ལས་ཏེ། །རག་ལས་པའི་རྒྱུའི་དོན་ཏོ། །
[162b]
[162b.1]གཞན་དག་ནི་རྣམ་པར་གསལ་ལོ། །རལ་གྱི་ལ་བརྟེན་པ་སྟེ་དེའི་རིག་པའོ། །ཡི་གེ་འབྲུ་གཅིག་པའི་སྔགས་དང་དེའི་སྒྲུབ་པ་ཕྱི་མའི་ཕྱི་མར་གཏོགས་པའི་ལེའུ་སྟེ་བཞི་པ་རྣམ་པར་བཤད་པའོ།། །།དོན་གྱི་བདག་ཉིད་ཡིན་ཡང་ཚིག་ལ་ཡང་གདགས་སོ། །དེ་ལྟར་ལེའུ་གཞན་གོང་དུ་བསྟན་པ་དག་ཏུ་བཤད་
[162b.2]པའི་ལས་ཀྱི་སྔགས་སྦྱར་བ་བཤད་པ་བསྟན་པའི་ཕྱིར། ཞལ་དྲུག་ཧཱུཾ་ཞེས་བྱ་བའི་སྔགས། །བཟླས་པ་ཙམ་གྱིས་འགྲུབ་པའི་སྔགས། །ཞེས་པ་ནི་ཞེ་སྡང་གི་ངོ་བོའི་ཧཱུཾ་དྲུག་ནི་ཞལ་དྲུག་ཧཱུཾ་ཉིད་ཀྱིས་དོན་ཟ་བའི་ཕྱིར་ཞལ་དྲུག་ཧཱུཾ་ངོ་། །ཧཱུཾ་དང་ཡི་གེ་ཕྱི་མར་སྦྱར། །ཞེས་པ་ནི། གཤིན་རྗེ་ཞེས་པ་གཞན་
[162b.3]དག་གོ། །ཧཱུཾ་གི་ཐ་མར་ནི་བསྐུལ་བར་བྱ། །ཞེས་པ་ནི་རི་དགས་ལ་སོགས་པའོ། །ཧཱུཾ་ཏྲི་ཤཱུ་ལའི་ཕྱག་རྒྱར་ལྡན། །ཞེས་པ་ནི། ཧཱུཾ་ཏྲཾ་ད་ར་བི་སྥོ་ཊ་ཡ་བཉྫ་བཉྫ་ཧཱུཾ་ཞེས་པ་ཡང་ཤེས་པར་བྱའོ། །ཧཱུཾ་ཏྲཾ་ཧ་ན་བི་སྥོ་ཊ་ཡ་བཉྫ་ཧཱུཾ་ཏྲཾ་ཞེས་པ་ནི་ས་གཡོ་བའོ། །ཧཱུཾ་གཅིག་རིག་སྔགས་ཐམས་ཅད་དང་། མཚོན་
[162b.4]ཆ་རྣམས་གཅོད་པར་བྱེད་ཅེས་པ་ལ་ཧཱུཾ་སརྦ་མུ་ས་ལ་ཨ་སི་མནྟྲ་ན་ཙྪིནྡྷ་ཙྪིནྡྷ་ཞེས་པ་ཞལ་དྲུག་གི་དང་བ་སྟེ། དེ་དག་ཀུན་ཏྲཾ་གི་འོག་ཏུ་རྣམ་པར་བཤད་པ་དེ་རེ་རེ་སྦྱོར་རོ་ཞེས་བཤད་དོ། །ཧཱུཾ་ཁ་ཞེས་པ་ལ་ཧཱུཾ་ཆེ་གེ་མོ་ཁ་ཁ་ཁཱ་ཧི་ཁཱ་ཧི་མཱ་ར་ཡ་ཕཊ་ཅེས་པའོ། །ཧཱུཾ་ཐ་ཞེས་པ་ལ་ཧཱུཾ་ཐ་སྟེ། ཨརྠ་དེ་བ་པྲེ་ཏ་མ་
[162b.5]ཐ་མ་ཐ་ཧཱུཾ་ཕཊ་ཅེས་པའོ། །ཧཱུཾ་ཧ་ཞེས་པ་ལ། ཧ་ཧ་ཧ་ཧ་བཻ་ཏ་ལ་ཕཊ་ཧཱུཾ་ཞེས་པའོ། །ཧཱུཾ་གྲ་ཞེས་པ་ལ། དེ་དང་འབྲེལ་བར་ཨ་མུ་ཀཾ་ཨ་སི་མུ་ས་ལ། ཨ་ཀླ་ཨེ་ཀ་ཧ་ན་ཧ་ན་ཕཊ་ཅེས་པའོ། །ཧཱུཾ་ཛྫ་ཞེས་པ་ལ་ཛ་ཛྷ་ཞེས་དེ་བཏང་ཞིང་བཟློག་པའོ། །ཧཱུཾ་ཀ་ཞེས་པ་ལ་ག་གོ་རུ་སྟེ། གླང་
[162b.6]པོ་དང་རྟ་ལ་སོགས་པའོ། །གང་སྟཾ་བྷ་ཡ་སྟཾ་བྷ་ཡ་ལ་ཧཱུཾ་ཕཊ་ཅེས་པའོ། །ཧཱུཾ་མུ་ཞེས་སླར་འགྲོ་བ་སྟེ་མནན་པ་ལ་སླར་གཤེགས་སུ་གསོལ་ཞེས་པའི་ས་བོན་ནོ། །ཧཱུཾ་ཏྲཾ་ཞེས་པ་ནི། དེར་ཧྲི་ལྷ་སྦྱིན་ཨཱ་ཀཪྵ་ཡ་ཧྲི་ཛ་ཨཱ་ཀཪྵ་ཡ་ཛ་ཞེས་པའོ། །དངོས་གྲུབ་ཕྲ་མོ་ནི་དགུག་པའོ། །ཧཱུཾ་བཾ་
[162b.7]ཞེས་པ་ལ་བཾ་ཞེས་དབང་དུ་བྱེད་པའི་ས་བོན་ཏེ་ཨ་མུ་ཀཾ་པ་ཤ་མན་ཡ་བོ་ཀཥ་ད་སྭཱ་ཧཱ་ཞེས་པའོ། །མ་ཞེས་པ་ནི། མེས་སྲེག་པའི་ལས་དང་མཱ་ར་ཡ་ཞེས་པའོ། །ཡཾ་ཞེས་པ་རླུང་གི་དཀྱིལ་འཁོར་རོ། །ཝ་ཞེས་པ་ཞི་བའི་ངོ་བོ་ཆུའོ། །ལ་ཞེས་པ་རྒྱས་པ་སའོ། །བཽ་ཥཊ་ཡང་སྦྱར་ཏེ་བསྐུལ་
[163a]
[163a.1]བའི་ཚིག་གོ། །དེ་ལ་གསོད་པའི་ས་བོན་དང་། སྐྲོད་པའི་དང་། ཞི་བ་ལ་སོགས་པའི་ཚིག་རེ་རེ་བཞིན་ས་བོན་ནོ། །གཞན་ཡང་ཡ་མ་རཱ་ཛ་ས་དོ་མེ་ཡ། ཡ་མེ་དོ་རུ་ཎ་ཡོ་ད་ཡ། ཡ་ད་ཡོ་ནི་ར་ཡ་ཀྴེ་ཡ། ཡཀྴེ་ཡ་ཙྪ་ནི་ར་མ་ཡ་ཞེས་པ་དག་ནི་ལས་སྣ་ཚོགས་པ་བསྒྲུབ་པར་
[163a.2]གསུངས་པ་ཡིན་ཏེ། དེ་ཡང་དང་པོས་མགོ་བར་བྱེད་གཉིས་པས་ཁྲག་ཏུ་སྐྱུག་པར་བྱེད། གསུམ་པས་ཡིད་ནི་བརྒྱལ་བར་བྱེད། །བཞི་པས་མར་གདོན་མི་ཟ། །མ་རས་མེ་དོ་ཎ་ད་ཡོ་ར་ཀྴེ་ཙྪ་ར། ནང་གི་རེ་མིག་བརྒྱད་པ་ཡི། ལྷོ་ནས་བརྩམས་པའི་རིམ་པ་ཡིས། །ཤར་ལྷོ་མཚམས་ལ་ཐུག་པར་
[163a.3]བྲི། །ཡཱ་ཛ་དོ་ཡ་རུ་ཡོ་ཡ་ནི་ཡ་ཡ་ཡ་ནི། འཁོར་ལོ་བཅུ་གཉིས་དབུས་སུ་ནི། །སྔ་མའི་ཚུལ་དུ་བྲི་བར་བྱ། །ཞི་བ་ཡ་དང་ནི་མེད་པར། །ནང་དུ་ལྷག་མ་བཀོད་པས་ཡིན། །དེ་ནས་གཞན་ཡང་བཤད་པ་ནི། །ཡ་ཛ་ས་ཡ་རུ་ཎ་ཡ་ན་ར་ཡ་ཙྪ་ནི། །སྔ་མ་བཞིན་དུ་ནང་དུ་དགོད། མཚམས་སུ་གཉིས་
[163a.4]གཉིས་དེ་བཞིན་ནི། །མ་ར་དོ་མེ་དོ་ཡོད་ཡོ་ཡཀྵ་ཡང་། སྔ་མ་བཞིན་དུ་ཕྱི་རོལ་དགོད། །ལྟེ་བ་འདིར་ནི་ཚངས་ཐིག་ལྡན། །དེ་ནས་གཞན་ཡང་བཤད་པ་ནི། །ཡ་མ་རཱ་ཛ་ས་ཏོ་མེ་ཡ། གཡོན་ནས་བརྩམས་ཏེ་ནང་དུ་དགོད། ཧྲིཿ་ཥྚྲིཿ་ལ་སོགས་གཡས་ནས་བཀོད། དང་པོས་མགོ་བོ་འཁོར་བར་བྱེད། །དེ་
[163a.5]ནས་གཞན་ཡང་བཤད་པ་ནི། །ལྷག་མ་གསུམ་ཡང་དེ་དང་འདྲ། །དེ་ནས་གཞན་ཡང་བཤད་པ་ནི། །ཡ་ནི་དབུས་སུ་ཤར་དུཀྵ། །ལྷོ་རུ་མ་སྟེ་ནུབ་དུ་མེ། བྱང་དུ་ད་ཡིག་བྲི་བར་བྱ། །རཱ་ཛ་ས་དོ་རུ་ན་ཡོ་ན་ར་ཡི་ཙ་ནི། གཡོན་ནས་བརྩམས་ཏེ་དགོད་པར་བྱ། །ལས་རྣམས་མ་ལུས་འགྲུབ་པར་བྱེད། །
[163a.6]དེ་ནས་གཞན་ཡང་བཤད་པ་ནི། །ཡ་མེ་དོ་རུ་ཡ་ཀྴེ་ཡ་ཙྪ། །ལྷོ་ནས་བརྩམས་ཏེ་གཡོན་ཏུ་དགོད། །ནང་ན་བརྒྱད་པོ་དེ་དག་གོ། །མ་རཱ་ཛ་ས་ན་ཡོད་ཡོན་རི་ནི་ར། །འདི་དག་ཕྱི་མ་དག་ལ་བྲི། །དེ་ནས་གཞན་ཡང་བཤད་པ་ནི། །ཡ་ཛས་ཡ་རུ་ན་ཡ་ནི་ར་ཡ་ཙ་ཎ། འདི་དག་ནང་དུ་དགོད་པའོ། །མར་དོ་མེ་དོ་
[163a.7]ཡོ་ད་ཡོ་ད་ཡ་ཀྴ་ཡ་ར། །སྔ་མ་བཞིན་དུ་ཕྱི་རོལ་དགོད། །གསད་པ་ཉིད་ལ་སྦྱར་བར་བྱ། །ལས་རྣམས་ཀུན་ལ་མི་འགྲུབ་མེད། །དེ་ནས་གཞན་ཡང་བཤད་པ་ནི། །རྣལ་འབྱོར་རང་སྙིང་ཡེ་ཤེས་སེམས། །ཏིང་འཛིན་སེམས་དཔའ་རའི་དང་པོ། །དེ་ལས་འོད་བྱུང་ཡིག་གསུམ་རེག །ལས་
[163b]
[163b.1]ཀྱི་གཤིན་རྗེར་གྱུར་པ་ཡིས། །གང་གི་སྙིང་ག་གཅིག་གིས་ཕྱེ། །དེ་ཡི་ལྷ་ཚོགས་བཞུགས་པའམ། །ཡང་ན་ཡེ་ཤེས་སེམས་དཔའ་ཉིད། །བཀུག་ལ་འདི་སྐད་སྨྲ་བར་བྱ། །བླ་མ་དག་ལ་འཁུ་བ་དང་། །བསྟན་པ་བཤིག་དང་སངས་རྒྱས་བརྙས། །མཚམས་མེད་པ་དག་བྱེད་པ་འདི། །
[163b.2]འདི་ལ་སྲུང་བར་ག་ལ་རིགས། །འོག་མིན་ལྷ་ཡི་རྒྱལ་ལ་དྲི། །དྲིས་པས་དེ་ལྟའི་སེམས་ཅན་འདི། །དུས་ལ་བབ་པོ་རང་ཉིད་སྒྲོལ། །དེ་སྐད་གསུང་པ་དེ་ཉིད་ཀྱིས། །མགོ་བ་བཅད་པར་བསྒོམ་པར་བྱ། །གསོད་ལ་དགའ་བའི་གཤིན་རྗེ་ཡིས། །རྩ་བ་བཅད་པའི་ཤིང་འདྲ་དེ། །ལྟོ་པར་
[163b.3]བཅུག་པ་བྱས་པ་དེ། །ནད་ལ་སོགས་པས་གཟིར་བར་བྱ། །ཡང་ན་ཡེ་ཤེས་སེམས་དཔའ་ཡིས། །ཡེ་ཤེས་སེམས་དཔའ་དགུག་པར་བྱ། །སེམས་ནི་ལིངྒར་ཐིམ་པར་བྱ། །ཟླ་བ་ས་ཆུའི་ཁམས་ཏེ་ཤེས་པ་གསལ། །ཉི་མ་མེད་དང་རླུང་གི་ཁམས་ཏེ་གཡོ། །བཞི་ལ་བརྟེན་
[163b.4]པའི་ཤེས་པ་དབུས་ན་གནས། །བཞི་པོ་ཉམས་ན་བརྟེན་པར་ག་ལ་ནུས། །ས་ཉམས་མགོ་འཁོར་ཆུ་ཉམས་ཁྲག་ཏུ་སྐྱུག །མེ་ཉམས་དྲོད་ཆུང་ཡིད་ལ་སྡུག་བསྔལ་སྐྱེ། །རླུང་མེད་རྣམ་ཤེས་ལུས་ལས་ཡང་དག་བྱུང་། །ཞེས་བཤད་པ་འདིར་སྦྱར་བར་བྱའོ། །གསང་བ་དམ་པ་
[163b.5]ཞེས་པ་སྔགས་དམ་པའོ། །ཕྱི་མའི་ཕྱི་མར་གཏོགས་པ་ལེའུ་ལྔ་པ་རྣམ་པར་བཤད་པའོ།། །།དེ་ནས་རྟོག་པ་རབ་ཏུ་གཞན་བཤད་དེ། དེ་ནས་རྟོག་པ་རབ་རྒྱས་པ། །ཞེས་པ་རྒྱ་ཆེར་འབྱུང་བ་ལ། དེ་ཡང་སྒྲུབ་པ་པོ་ལེགས་པར་བསླབས་པས་བྱའོ། །གཞན་གྱིས་ནི་མ་ཡིན་ཏེ། 
[163b.6]བློ་གྲོས་ཆེན་པོ་འདི་ལྟ་སྟེ། དང་པོ་སེམས་བསྐྱེད་པར་བྱའོ། །དེ་ཡང་དབང་ཐོབ་པ་དང་ལྡན་པ། རྒྱུད་ཀྱི་དོན་ཤེས་པ་དང་ལྡན་ན་སྙིང་རྗེ་སྐྱེ་བས་རང་གི་སེམས་ལ་ནན་ཏན་དུ་དབང་པོ་བསྡམ་པར་བྱའོ། །དེ་ནས་དུལ་བས་གཞན་གྱི་སེམས་ཀྱི་རྣམ་པ་དང་མཐུན་བར་བྱའོ། །དེ་ནས་
[163b.7]བདག་གི་སེམས་ལ་བརྟག་གོ། །དེ་ནས་དོར་བ་དང་། བླང་བ་ལ་བརྩོན་པར་བྱའོ། །དེ་ནས་བླངས་པ་དང་ལྡན་པས་ཐུན་མོང་ལ་སོགས་པ་ལ་འཇུག་པར་བྱའོ་ཞེས་པ་ནི་མཉམ་གཞག་བྱང་ཆུབ་སེམས་ལྡན་ཞེས་པའོ། །དེ་བཞིན་དུ། བྱང་ཆུབ་བསླབ་པ་དང་བྲལ་བས། །ཚེ་འདི་ཉིད་ལ་
[164a]
[164a.1]འབྱུང་མི་འགྱུར། །གཡོ་སྒྱུ་བློ་ལྡན་ལེ་ལོ་ཅན་དག་དང་། རྗེ་བཙུན་དག་དང་བླ་མ་ཡིས། །སྐྱོན་རྣམ་མཐོང་གི་ཡོན་ཏན་མིན། །བསྙེན་བཀུར་མེད་པར་མྱུར་དུ་དེ་ཉིད་ཐོབ་པར་འདོད། །ཡང་དག་ཚིག་མ་ཡིན་ཞེས་ཁྲོ་བཅས་གཡོ་བར་འགྱུར། །ཆགས་ནང་བླ་མ་མཐོང་
[164a.2]ན་རྒྱབ་ཀྱིས་ཕྱོགས་པར་བྱེད། དེ་ནས་ཕྲག་ཏུ་གུས་པ་སྒྱུས་བྱེད་པ། བླ་མ་ལ་སྨོད་ཞིང་ནི་སྤང་བར་བྱ། །ཞེས་བྱ་བ་ནི་མི་འགྲུབ་པའི་རྒྱུའོ། །མཚོ་དང་ཞེས་པ་གནས་གསུངས་པ་སྟེ། རི་བོའི་སྟིང་དུ་རེངས་པ་དང་། རྨོངས་པ་དང་། གསད་པ་བྱའོ། །ཚང་ཚིང་ནི་ཤིང་མང་པོ་ཡོད་པར་དབང་དང་
[164a.3]དགུག་པ་བྱའོ། །ཕུག་ནི་ཆུ་དྲི་མ་མེད་པའི་གནས་སུ་ཞི་བ་དང་རྒྱས་པ་བྱའོ། །ཆུ་ཆེན་པོའི་དོགས་སུ་སྡང་བ་དང་། བསྐྲད་པ་དང་། གསད་པའོ། །དུར་ཁྲོད་དུ་སྔགས་བསྒྲུབ་པོ། །རི་བོར་གཏེར་དང་། ཚང་ཚིང་དུ་རིན་པོ་ཆེ་དང་། ཕུག་ཏུ་བདུད་རྩི་དང་། ཆུ་བོའི་དོགས་སུ་རལ་གྲི་དག་བསྒྲུབ་
[164a.4]བོ་ཞེས་བཤད་དོ། །དཔའ་བོ་ཞེས་པ་འཕགས་པ་འཇམ་དཔལ་ལོ། །དགོད་པར་བྱ་ཞེས་པ་གོ་ཆའི་སྔགས་སོ། །ཁྲོ་མིག་ཅེས་པས་བསྲུང་བའམ། བགེགས་བསྐྲད་པའོ། །དཀྱིལ་འཁོར་འདི་ནི་བེ་ཅོན་མང་པོ་ཞེས་བཤད་དོ། །དཀྱིལ་འཁོར་རྣམ་པ་དྲུག་ཏུ་དབང་བསྐུར་བའི་ལེའུ་སྟེ་དྲུག་
[164a.5]པ་ཕྱི་མའི་ཕྱི་མ་རྣམ་པར་བཤད་པའོ། །གཞན་གོ་བས་མ་བཤད་དོ།། །།ད་ནི་ལེའུ་བདུན་པ་རྣམ་པར་བཤད་དེ། །དེ་ནས་གཞན་ཡང་གཤིན་རྗེ་གཤེད་པོ་ཡི། །སྔགས་ནི་འདི་དག་གནས་ནས་སུ། །ཞེས་བ་ལ་སོགས་བས་སྨོས་ཏེ། དེ་ལ་གཤིན་རྗེ་གཤེད་པོ་ནི། །འཇིགས་པར་སྣང་
[164a.6]བ་སྤྲུལ་པའི་སྐུའོ། །འོ་ན་དེ་ཡང་དག་པ་ཡིན་ན་མ་ཞེ་ན། མ་ཡིན་ནོ། །བཟོ་བོ་སྨྱུང་བ་བྱས་ནས་ནི། །ཞེས་པ་ནི། དབང་བྱིན་པའམ། སྔགས་ཀྱིས་བྱིན་གྱིས་བརླབས་པའོ། །ཕྱག་ནི་བཅོ་བརྒྱད་རྣམས་ཀྱིས་བརྒྱན། །ཞེས་པ་རྒྱ་ཆེར་སྨོས་པ་ལ། ཕྱག་ནི་བཅོ་བརྒྱད་ནི་སྟོང་
[164a.7]པ་བཅོ་བརྒྱད་དག་པའི་ཕྱིར་རོ། ། མི་མཉམ་སྔགས་ནི་བཅུ་གཅིག་པའོ། །ཞེས་པ་ནི་ཞལ་རྣམ་པ་དྲུག་དང་། ཕྱག་བཅོ་བརྒྱད་ཀྱི་སྔགས་སོ། །གོ་ཆ་བགོས་ནས་བཟླས་བྱས་ན། །ཞེས་པ་ལ། ལམ་དུ་ཞུགས་པའི་ཚེ་ན་ཡང་གོ་བགོས་ཏེ་བཟླས་བ་བྱས་ན། རལ་གྲི་ལ་སོགས་པའི་རིག་པ་འཛིན་པ་འགྲུབ་པའོ། །ཁྲོ་བོ་བདུད་རྩི་
[164b]
[164b.1]འཁྱིལ་པ་སྟེ། །བགེགས་མཐར་བྱེད་པ་འདི་ནི་འཆི་བ་མེད་པ་སྟེ། དེའི་སྔགས་དང་པོ་ཨོ་ཡི་གེ་ཨ་དང་ཨུ་ལས་ཨོ། །དེ་ཨ་ལ་བསྐྱོན་པ་ལས་ཨོ་སྟེ། རྡོ་རྗེ་གསུམ་གྱི་བདག་ཉིད་དོ། །དེ་ཡང་བསོད་ནམས་ལེན་པས་སོ། །ཨ་མྲྀ་ཏ་ཀུཎྜ་ལི་ཞེས་པ་ནི་བདུད་རྩི་འཁྱིལ་པ་ཞེས་[དོར་]
[164b.2]པའོ། །སརྦ་བིགྷྲཱན་ཏ་ཀྲྀཏ་ཅེས་པ་བགེགས་ཐམས་ཅད་མཐར་བྱེད་པ་ཞེས་པའོ། །ཧཱུཾ་ཧཱུཾ་ཧཱུཾ་ཞེས་པ་བགེགས་བཤིག་པའི་ཕྱིར་སྡིགས་མཛུབ་བྱ་བའོ། །ཕཊ་ཅེས་པ་དེ་དག་བཀས་པའོ། །བུདྡྷ་ལོ་ཙ་ནེ་ཞེས་པ་ལ། སངས་རྒྱས་སྤྱན་ཏེ་ཐམས་ཅད་མཁྱེན་པའི་སངས་རྒྱས་ཀྱི་ཡེ་ཤེས་
[164b.3]ནི་སྤྱན་ཏེ། དེ་གང་ལ་ཡོད་པ་དེ་ནི་སངས་རྒྱས་སྤྱན་ཞེས་བྱའོ། །སྭཱ་ཧཱ་ཞེས་པ་རྩེ་གཅིག་པའོ། །གནས་དག་ཇི་ལྟར་ཡིན་པ་བཤད། །ཅེས་པ་ལ་སོགས་པ་ནི་སྔར་བཤད་པ་ཉིད་དོ། །མྱུར་བ་དང་ནི་བུལ་བ་དང་། །དེ་བཞིན་ཡི་གེར་རྣམ་འདྲེས་པ། །ཞེས་པ་ལ་དེ་དེས་པར་ན་རླུང་མྱུར་བ་དང་
[164b.4]ཡི་གེ་མྱུར་བའོ། །རླུང་བུལ་བ་དང་ཡི་གེ་བུལ་བའོ། །འདྲེས་པ་ནི་ཡི་གེ་གཅིག་གིས་གཉིས་ཀའི་དོན་དུ་སྦྱར་བའོ། །ཡི་གེ་གསུམ་གྱིས་བྱ་བ་ལ། གཉིས་སམ་གཅིག་གིས་བྱས་པའོ། །ཡང་ན་བློ་རྣམ་པར་མ་གསལ་བ་ཡིན་པར་དགོངས་སོ། །སྙིང་གར་ཕོག་པར་དབུལ་བྱ་ཞིང་། །
[164b.5]ཞེས་པ་ལ་གུས་པའི་སེམས་ཀྱིས་ཐུགས་ཟེར་ཡང་དབུལ་བའོ། །ས་ཡང་རབ་ཏུ་འགས་པར་བྱེད། །ཅེས་པ་ལ་རོ་བསྲེགས་པའི་སོལ་བ་ཐོད་པར་བཅུག་ལ་སྔགས་ཁྲི་བཟླས་ལ་དེས་མར་གྱི་ཚེས་བརྒྱད་ཀྱི་དུས་སུ་རང་རྣལ་འབྱོར་བྱས་པས་རིའི་གཟུགས་སམ་སའི་གཟུགས་རས་ལ་
[164b.6]བྲིའོ། །དེའི་རྩེ་ནས་སོལ་བ་དེས་དག་པར་བྲི་ཞིང་གསལ་བར་བསམ་མོ། །བ་ཏ་ཡ་པ་ཧ་ཡ་ས་ད་ཡ་ཕཊ་ཅེས་པ་བཟླས་སོ། །སོ་ལ་བ་དེ་སྟ་རེ་ལྟ་བུར་བསམ་ཞིང་གཉིས་སུ་བྱའོ། །འདིའི་ལ་མང་པོ་དག་ནི་ངེས་པ་ཅན་ཏེ་ཡོན་ཏན་ནོ། །དེ་ལ་འདིའི་ལས་ཀྱི་ཕྱག་རྒྱ་ནི་བེ་ཅོན་གྱི་ཕྱག་
[164b.7]རྒྱ་སྟེ། སྤྱན་དྲང་བ་ལ་སོགས་ཕྱག་རྒྱའམ། དུས་སུ་ལེགས་པར་བྱ་ཞིང་བཅིང་ངོ་། །ཁྲོ་བོ་རྣམ་པར་རྒྱལ་བའི་རྒྱུད་ཆེན་པོ། །འཇམ་དཔལ་གྱི་རྩ་བའི་རྟོག་པ་ཐམས་ཅད་ཀྱི་ཕྱི་མ་ཡང་ཕྱི་མ་ལས། ཁྲོ་བོ་རྣམ་པར་རྒྱལ་བ། བཅོམ་ལྡན་འདས་གཤིན་རྗེ་གཤེད་ཀྱི་རྒྱལ་པོའི་རྟོག་པ་ཕྱི་
[165a]
[165a.1]མའི་ཡང་ཕྱི་མ་གསང་བ་ཞེས་བྱ་བ་ནི་གསང་བར་གཏོགས་པའོ། །རིམ་པར་ཕྱེ་བ་བདུན་པ་བདུན་ཏེ་བཤད་པའི་རྣམ་པར་བཤད་པ་རྫོགས་སོ།། །།ད་ནི་ལས་རྣམས་ཀྱི་སྦྱོར་བ་བསྟན་པ་ངེས་པ་དྲུག་པའི་རིམ་པ་འདི་རྣལ་འབྱོར་པས་བསླབ་པར་བྱ་བའི་ཕྱིར། ལས་བསྡུས་པ་
[165a.2]བཤད་པའི་རྒྱུད་གསུངས་པ་ནི། ཁྲོ་བོ་རྣམས་ཀྱིས་ཞུས་པ་འདི་ནི་ཐབས་བཤད་པ་ལས་མཆོག་གི་ཐབས་ཡིན་པའོ། །དེ་བསྟན་པའི་ཕྱིར་ཁྲོ་བོ་རྣམ་པར་རྒྱལ་བ་ནི། གཤིན་རྗེ་གཤེད་ལ་འདི་སྐད་སྨྲས། །བཅོམ་ལྡན་ཁྱོད་ཀྱི་རྟོག་པ་འདི། །སྒྲུབ་པོ་རྣམས་ལ་ཕན་པའི་ཕྱིར། །ཞེས་པ་
[165a.3]གསུངས་ཏེ། ཁྲོ་བོ་ནི་འཁོར་གྱི་ཁྲོ་བོ་སྟེ། དེ་ཡང་དྲག་པོ་འཇིགས་པ་ཆེན་པོ་ལས་རྒྱལ་བའི་ཕྱིར་རྣམ་པར་རྒྱལ་བའོ། །གཤིན་རྗེ་ནི་འཇིག་རྟེན་ལ་དབང་ཆེ་བ་སྟེ། དེའི་གཉེན་པོ་ནི་གཤིན་རྗེའི་གཤེད་དེ་འཇིག་རྟེན་པའི་གཉེན་པོའི་མཐུ་རྣམ་པ་མཐའ་ཡས་མངའ་བའི་ཕྱིར་དང་། མི་མཐུན་པའི་
[165a.4]ཕྱོགས་སུ་གྱུར་པའི་ཕྱིར་དེ་ཉིད་བཤད་དོ། །ལ་ཞེས་པ་ལ་ནི་གནས་བཞི་སྟེ། ཞུ་བའི་གནས་ཐམས་ཅད་མཁྱེན་པ་དེ་ཡིན་པའི་ཕྱིར་རོ། །དབང་ཕྱུག་བརྒྱད་དང་ལྡན་པའི་ཕྱིར་བཅོམ་ལྡན་འདས་སོ། །དེས་བཤད་པའི་ཆོ་ག་ནི་རྟོག་པ་སྟེ། རྟོག་པའི་ཡུལ་ཡིན་པས་སོ། །ངག་ལ་
[165a.5]བརྟེན་ཅིང་དང་དུ་ལེན་པ་དང་། བླ་མའི་རིམ་པ་ལ་སྒྲུབ་པས་སྒྲུབ་པ་པོ་སྟེ། ལས་དང་མཆོག་འདོད་པའོ། །དེའི་ཆེད་དུ་ཕྱིར་ཞེས་བྱ་བ་བྱེད་པ་བཞི་པའི་ཚིག་སྟེ། རྣལ་འབྱོར་པའི་ཕྱེད་དུ་བཟླས་པ་ལ་སོགས་པ་གསུངས་སོ། །དེས་ན་མང་བ་དེ་དག་གིས་བྱེད་པ་ནི་འགྲུབ་པའོ། །འདིར་གང་
[165a.6]གིས་ཞེས་པ་གཅིག་གི་སྒྲ་གང་ཞེས་པ་དང་། གང་དག་ཅེས་གཉིས་ལ་སོགས་པར་དོན་གྱིས་སྨྲས་ལ། དེ་ལས་གཅིག་གིས་དངོས་གྲུབ་སྟེར་བ་ཡིན་པར་བཤད་པ་དང་། མང་པོའི་སྒྲ་དོན་མེད་པ་མ་ཡིན་ཞེས་ཞུས་པ་དང་། རྒྱུད་གཅིག་ཁོ་ནར་བཤད་པ་དང་། གཞན་དུ་བཤད་
[165a.7]པ་དག་ཚེགས་ཆེ་བ་མ་ཡིན་ནམ་ཞེ་ན། ལན་གདབ་པའི་ཕྱིར། ཁྲོ་བོ་དྲག་ཏུ་བཞད་པ་ཡིས། །ཞེས་པ་རྒྱ་ཆེར་གསུངས་པ་ལ། བཞད་པ་ནི་སྣང་བ་སྟེ། གསོང་བོར་བཞུགས་པའོ། །གང་སྨྲས་པ་ཞེས་པ་ནི་སྔར་བཤད་པ་རྣམས་སོ། །མེད་པར་ཡང་ཞེས་པ་ནི་བཤད་པ་ཉིད་དོ། །
[165b]
[165b.1]སྦྱོར་བ་ཤེས་པ་ཞེས་པས་ནི། ལས་ཀྱི་སྦྱོར་བ་ཤེས་རབ་དང་ཐབས་ཤེས་པའམ། དྲག་པོ་དང་དྲག་པོ་མ་ཡིན་པའམ། སྣང་བྱེད་དང་བདུད་རྩི་འཁྱིལ་བའི་སྦྱོར་བ་ལ་སོགས་པའོ། །ལྷ་རྣམས་ཞེས་པ་སྒྲུབ་པ་པོ། །དངོས་གྲུབ་གཅིག་པུ་ཞེས་པ་དེ་མཉེས་པ་ནི་དངོས་གྲུབ་སྟེ། དེ་
[165b.2]ལས་དངོས་གྲུབ་འབྱུང་བའི་ཕྱིར་རོ། །ཐུགས་སད་པའི་ཐབས་ནི་མོས་པས་ཕྱེ་བས་ན། རྣམ་པ་ཐ་དད་པར་བཤད་དེ། དེའི་ཕྱིར་སྔར་གྱི་སྐྱོན་མེད་པ་ཁོ་ན་ཡིན་ནོ། །མཚན་མ་དེ་ཞེས་པ་འཇམ་དཔལ་གཤིན་རྗེ་གཤེད་ཀྱི་དངོས་པོའོ། །དངོས་གྲུབ་དེ་ཞེས་པ་ནི། སྔོན་དུ་བསྙེན་
[165b.3]པས་གྲུབ་པའི་སྤྱན་རས་ཀྱིས་གཟིགས་པའོ། །ཐོག་མར་བྱང་ཆུབ་རྩལ་ལ་བརྟེན། །ཞེས་པ་ནི། ཐོག་མར་ཞེས་པ་དང་པོའོ། །བྱང་ཆུབ་ནི་སེམས་བསྐྱེད་པའོ། །རྩལ་ཞེས་པ་བྱང་ཆུབ་ནི་འདོད་པའི་འབྲས་བུ་ཡིན་ལ་དེ་སེམས་བསྐྱེད་པ་སྟེ། གཞན་གྱི་ཕྱིར་བདག་བྱང་ཆུབ་འདོད་པ་ལས་
[165b.4]འབྱུང་ངོ་། །དེ་ཡང་རྩལ་ལ་བརྟེན་པ་ནི་སྒྱུ་རྩལ་ལ་བརྟེན་པ་སྟེ་གོམས་པ་དང་། སྔོན་གྱི་སྨོན་ལ་མ་དང་། རང་(གཞིན་,བཞིན་)གྱི་ས་བོན་ལས་འབྱུང་ངོ་། །ཡང་ན་བྱང་ཆུབ་ནི་སྙིང་པོའོ། །དེ་རྩལ་ལ་བརྟེན་པ་ནི་ལམ་གྱི་ཕྱག་རྒྱ་ལ་བརྟེན་པའོ། །ཡང་ན་བྱང་ཆུབ་ནི་ལྷན་ཅིག་སྐྱེས་པའི་ཡེ་ཤེས་སོ། །རྩལ་
[165b.5]ལ་བརྟེན་པ་ནི་སྟོང་པ་ཉིད་ལའོ། །དེ་ཉིད་ཤེས་རབ་བོ། །ཡང་ན་བྱང་ཆུབ་ནི་ཐམས་ཅད་སྟོང་པའི་ཡེ་ཤེས་སོ། །དེ་རྩལ་ལ་ཞེས་པ་སྒོམ་པ་རྣམ་པ་གསུམ་གྱི་ཡེ་ཤེས་ལའོ། །དེ་གསུམ་ཉིད་ཤེས་རབ་སྟེ་དེ་བསྒོམས་པས་མངོན་པར་བྱང་ཆུབ་པའི་ཡེ་ཤེས་ནི་རྣམ་པར་མི་རྟོག་པས་ཞེས་བྱའོ། །དེ་
[165b.6]ནས་སྒྲིབ་པ་མཐའ་དག་སྤངས་ནས་སངས་རྒྱས་ཉིད་འཐོབ་ནི། བདེ་གཤེགས་དངོས་གྲུབ་དེ་དག་འཐོབ། །ཅེས་བཤད་པར་ཤེས་པར་བྱའོ། །ཡང་ན། ཐོག་མར་བྱང་ཆུབ་རྩལ་ལ་བརྟེན། །ཞེས་པ། དང་པོ་སེམས་བསྐྱེད་པ་དང་། དེ་ལ་བརྟེན་པའི་དག་པ་ཚད་མེད་པ་བཞི་དང་། དེ་ལ་བརྟེན་པ་
[165b.7]མཆོད་པ་དང་། དེ་ལ་བརྟེན་པ་བྱང་ཆུབ་ཏུ་བསྔོ་བ་དང་། དེ་ནས་རང་དང་གཞན་ཡི་རང་བ་དང་། དེ་ནས་སྐྱབས་སུ་འགྲོ་བའོ། །དེ་ནས་སྟོང་པ་ཉིད་བསྒོམ་པའོ། །དེ་ནས་མཚན་མ་དང་དེ་ལ་ཡང་ས་བོན་གྱི་རིམ་པ་གྱུར་པས་དེའི་གཟུགས་སུ་གྱུར་པར་བྱའོ་ཞེས་པ་ནི། སྔོན་དུ་འགྲོ་བ་
[166a]
[166a.1]མངོན་པར་བྱང་ཆུབ་པ་དང་བཅས་པའོ། །སྙིང་པོར་ལྡན་ཞེས་པ། སྙིང་བསྐུལ་བའི་སྙིང་པོ་དང་ལྡན་པའོ། །ཕྱག་བཅུ་ཞེས་པ་བཅུའོ། །དྲུག་ཅེས་པ་གཡས་དང་གཡོན་ནོ། །ས་ཡི་སྟེང་ན་ཟ་ཟ་ལྟར། །ཞེས་པས་བདག་ལ་ལྟ་བ་སྟེ། དེ་ཟ་བར་བྱེད་པའོ། །ཐོག་མར་བདག་གི་དམ་
[166a.2]ཚིག་སྦྱིན། །ཞེས་པ། བྱེ་བྲག་གིས་ཤཱུ་ལའི་ཕྱག་རྒྱའམ། བེ་ཅོན་གྱིའམ། དམ་ཚིག་གི་ཕྱག་རྒྱའོ། །དེ་ལ་འདི་ལྷག་པའི་ལྷ་སྐུ་མདོག་ཆར་སྤྲིན་སྔོན་པོའི་ཁ་དོག་ལྟ་བུ་ལ་ཞལ་དྲུག་པ་ལ་ཕྱག་བཅུ་པའམ། ཞལ་གཅིག་པ་ལ་ཕྱག་དྲུག་པའམ། ཞལ་གསུམ་པ་ལ་ཕྱག་དྲུག་པ་དག་སྟེ། ཕྱག་
[166a.3]བཅུ་པ་ལ་ཞབས་བཞི་པའོ། །ཕྱག་དྲུག་པ་ལ་ཞབས་གཉིས་པའམ་བཞིའོ། །དེ་ལ་ཕྱག་བཅུའི་གཡས་དང་པོ་ན་བེ་ཅོན། གཡོན་དང་པོ་སྡིགས་མཛུབ། གཉིས་པ་གཉིས་ན་ཏྲི་ཤཱུ་ལ་དང་རལ་གྲི། གཡས་པའི་གསུམ་པ་ལ་དགྲ་སྟ། བཞི་པ་ལ་ཐོད་པ། ལྔ་པ་ལ་ཐོད་པ། གཡོན་
[166a.4]པའི་གསུམ་པ་ལ་ལྕགས་ཀྱུ། བཞི་པ་ལ་ཤཀྟི། ལྔ་པ་ལ་དབྱུག་པའོ། །དྲུག་པའི་གཡས་དང་པོ་བེ་ཅོན། འོག་མ་ན་མདའ། ཐ་མ་ནར་ལ་གྲིའོ། །གཡོན་དང་བོ་ན་འཁོར་ལོ། །གཉིས་པ་ན་གཞུ། གསུམ་པ་ན་རྡོ་རྗེ་རྩེ་མོ་གསུམ་པ་ཁ་གྱེས་པའོ། །ཞལ་གཅིག་པའི་བེ་ཅོན་དང་
[166a.5]སྡིགས་མཛུབ་པོ། །ཞལ་དྲུག་པ་ལ་སྤྱན་བཅོ་བརྒྱད་དོ། །ཞལ་གསུམ་ལ་སྤྱན་དགུའོ། །དཔྲལ་བ་ལ་ཁྲོ་གཉེར་དང་། དབུ་ལ་ཐོད་པའི་ཕྲེང་བ་དང་། རྣ་ཆ་དང་། མགུལ་དོ་དང་། དོ་ཤལ་དང་། ཕྱག་གདུབ་དང་། སྦྲུལ་གྱིས་ཡན་ལག་ལ་འཁྱུད་པ་དང་། སྣ་ཚོགས་རྡོ་རྗེས་དབུ་ལ་མནན་
[166a.6]པ་དང་། སྟག་ལྤགས་གོན་པ་དང་། དབུ་སྐྲ་དམར་སེར་གྱེན་དུ་འཁྱིལ་པའོ། །སྒྲ་འབྲུག་ལྟར་སྒྲོགས་པ། མིག་འོག་ཏུ་ལྟ་བ། ཚམ་ངམ་སྣ་ཚོགས་པ་བྱེད་པ། ས་བདག་དང་། ཉི་མའི་སྟེང་ན་ཞབས་གཡས་བརྐྱང་བ། གཡོན་བསྐུམ་ནས་བཞུགས་པར་བདག་ཉིད་དུ་བསམ་
[166a.7]མོ། །དེ་ནས་གོ་ཆའི་བསྲུང་བ་བྱ་སྟེ། རང་གི་ས་བོན་དགོད་པར་བྱ། །ཞེས་པའོ། །དེ་ནས་སྤྱན་དྲང་བ་བྱ་སྟེ། སྔགས་ཀྱི་སྙིང་པོ་ཐ་མ་ལ། ཚུར་གཤེགས་པའི་ཚིག་གཉིས་དག་ཅེས་པ་ནི་སྤྱན་དྲང་བའོ། །དེ་ནས་བསྟིམ་པ་སྟེ། གཟུགས་ནི་གཟུགས་ལ་གནས་པར་བྱ། །ཞེས་པའོ། ། 
[166b]
[166b.1]དེ་ནས་བཞུགས་སུ་གསོལ་ཏེ། མེ་ཏོག་དག་གི་གདན་འདི་ལ། བཞུགས་སུ་གསོལ་ཞེས་རྟག་ཏུ་བྱ། །ཞེས་པས་སོ། །དེ་ནས་མེ་ཏོག་དང་། ཨརྒྷ་དང་། སྤོས་དང་། མར་མེ་དང་། ལྷ་བཤོས་དང་། གཏེར་མ་དབུལ་ཏེ་རིམ་པའོ། །གཞན་ནི་སླའོ། །གསང་བའི་རྟོག་པ་སྟེ་ལས་ཀྱི་
[166b.2]རྒྱུ་ལྷ་བསྐྱེད་པ་དང་། མཆོད་པ་ལ་སོགས་པ་དང་། དཀྱིལ་འཁོར་བྲི་བ་རྣམ་པར་བཤད་པ་སྟེ། དང་པོའི་འགྲེལ་པའོ།། །།ད་ནི་འཁོར་ལོའི་སྦྱོར་བ་འདི་རྣལ་འབྱོར་པས་ཉམས་སུ་བླང་ངོ་ཞེས་པའི་ཕྱིར་དེ་བཤད་པར་བྱ་ལྟེ། མ་མཱ། ཞེས་པ་ལ་སོགས་པ་གསུངས་ཏེ། ཁྲ་བོ་
[166b.3]ཞེས་པ་འཕགས་པའོ། །ས་བོན་ནི་སྙིང་པོའོ། །ཡང་ན་ས་བོན་ནི་ཧཱུཾ་ངོ་། །དཀྱིལ་ནི་ཟླ་བ་དང་ཉི་མའོ། །ཟུང་དང་ཞེས་པ་མ་མའོ། །དེས་མཚོན་པ་ཁྲོ་བོ་དྲུག་དང་ངོ་། །ཐ་མར་བཞག་པ་ནི་བསྐུལ་བའོ། །མཚོན་ཆ་མེད་པ་ནི་ཧྲི་འོ། །དེའི་མཐར་སྭཱ་ཧཱ་ཞེས་པ་ནི་དབང་དུ་བྱའོ། །བསྒྲུབ་
[166b.4]པར་བྱ་བའི་གཟུགས་བྱས་ནས། །ཞེས་པ་ནི་ཙནྡན་དམར་པོ་དང་། གི་ཝང་དང་། རང་གི་ཁུ་བ་དང་། རྐང་རྗེས་ཀྱི་རྡུལ་ལ་སོགས་པ་ལས་གཟུགས་བརྙན་བྱས་ལ། འཁོར་ལོ་དང་འབྲེལ་པ་དེ་རྐང་པས་བརྫིས་ན་དབང་དུ་འགྱུར་རོ། །ས་བོན་གཉིས་པའི་གནས་ལ་ནི། །ཞེས་པ་ཁོ་ན་
[166b.5]ཞིང་འཐབ་པར་བྱ་བ་ནི་བསྒྲུབ་པར་བྱ་བ་གཉིས་པའོ། །གདོང་ཡང་བསྒྱུར་ནས་སུ་ཞེས་པ་ནི། རྐང་པ་ཡ་གཅིག་ཐུར་དུ་བཞག་པ་དང་། གདོང་དང་ནུ་མཇིང་གིས་བཙུགས་པ་དང་། མིག་ཡ་གཅིག་གིས་བཙུམས་པའོ། །གྲུབ་པར་བྱ་བ་གཉིས་ཀ་ཡི། །གཟུགས་ནི་འཇིགས་པའི་ལས་བྱེད་དེ། 
[166b.6]གཅིག་ཏུ་དཔའ་བའི་ཉམས་ལྡན་པ། །ཞེས་པ་ནི་དུག་རྫས་དང་། སྨྱོ་བྱེད་དང་། ཚ་བ་དང་། རྗེས་ལ་དུར་ཁྲོད་ཀྱི་རྫས་ཀྱིས་གཟུགས་གཉིས་བྱས་པ་ལ་མན་ངག་བཞིན་དུ་བྱས་ཏེ། དེ་གཉིས་མཚོན་ཆ་འཇིགས་པ་ཤིན་ཏུ་འདེབས་པར་བསམ་མོ། །དེ་ཡང་སྔ་མ་བཞིན་བྱས་ན་འཐབ་པར་
[166b.7]འགྱུར་རོ། །གསུམ་པ་ལ་གནས་ཏེ། ཡང་དེ་ཉིད་དམ། ཡང་ན་གསུམ་པ་བསྒྲུབ་སྟེ་ལས་སུ་བསྒྲུབ་པའོ། །དེ་ཡང་མི་འདི་གསད་པ་སྟེ་ཤི་བར་བསྒྲུབ་པའོ། །ཁྲོས་པའི་སེམས་ཀྱིས་མར་ངོའི་ཚེས་བརྒྱད་ལ་དུར་ཁྲོད་ཀྱི་རས་ལ་འཁོར་ལོ་བྲིས་ལ། དུར་ཁྲོད་ཀྱི་ཐལ་བས་དགྲ་བོའི་
[167a]
[167a.1]གཟུགས་བརྙན་བྱས་ལ། མཚོན་གདབ་ཅིང་། དུག་བཀོད་པའི་ནང་དུ་ཁྲག་འཛག་པ་དེ་ལག་པ་ནས་བཟུང་ཞིང་དེར་གཞུག་པར་བྱའོ། །དེ་ནས་ཡང་དུར་ཁྲོད་དུ་སྦས་ན་འཆི་བར་འདི་ལ་ཐེ་ཚོམ་མེད་དོ། །བཞི་པ་དེ་ལ་སྒྲུབ་པ་འདུག །ཅེས་པ་ནི་ཡང་བསྐྲད་པ་བསྒྲུབ་པ་སྟེ་
[167a.2]སྔ་མ་བཞིན་ཏེ། དྲག་ཤུལ་ཅན་གྱི་ལུས་གནས་ཞེས་པ་ནི་ཚམ་ངམ་བྱས་པས་སོ། །ཡི་གེ་ཧ་ནི་དབུལ་བ་བཞག །ཅེས་པ་ལ། ཨུ་ཙ་ཏ་ཡ་ཧ་ཕཊ་ཅེས་པའོ། །དེ་དག་ཞི་བར་བྱ་འདོད་ན། །ཞེས་པ་ནི་ཞི་བའི་མཚན་ཉིད་གསུངས་པས་སོ། །གནས་ལྔ་ལ་ཞེས་པ་ལྔ་བ་འདི་བསྒྲུབ་པའོ། །
[167a.3]དེའི་ཐོག་མ་ཐ་མར་ནི། ཨོཾ་དང་སྭཱ་ཧཱར་སྦྱར་བར་བྱ། །ཞེས་པ་ནི་ཞི་བ་ལའོ། །དྲུག་པའི་གནས་ལ་སོང་ནས་སུ། །རྐང་པ་དལ་བུས་གནོན་པ་ཡིས། །ཞེས་པ་ནི་རྒྱས་པ་ལ་བསྒྲུབ་པ་སྤྱིའི་བཤད་པ་དང་འདྲ་སྟེ། དགེ་བའི་སེམས་ཀྱིས་བྱའོ། །ཁྲོ་བོའི་འཁོར་ལོའི་བཀའ་ནན་ཀྱིས། །ཞེས་པ་ལ་
[167a.4]ཁྲོ་བོ་ནི་ལྷག་པའི་ལྷ་བཀའ་བསྒོ་བར་བྱེད་པས་སོ། །འཁོར་ལོ་ནི་ཁྲོ་བོ་རྣམ་པ་དྲུག་གོ། །དེ་ཡང་རྣམ་པར་སྣང་མཛད་ཀྱི་རིགས་ཀྱི་ཁྲོ་བོའོ། །དེས་ངེས་པར་བྱེད་པ་ནི་མྱུར་དུ་གྲུབ་པའོ། །ཕྱིས་ཀྱང་རིམ་གྱིས་འདི་ལ་གནས། །ཞེས་པ་ནི། རྣམ་པ་ལྔ་ལ་ལྷག་པའི་ལྷར་གནས་པ་སྟེ། རིམ་
[167a.5]གྱིས་ནི་གོ་རིམས་སོ། །ལོགས་ཤིག་ཁྲོ་བོ་འཁོར་ལོའི་བཀས། ཞེས་པ་ནི་ཕོ་ཉ་དང་། གཙོ་བོ་ཐ་དད་པས་སོ། །མེ་དང་འདྲ་བར་འབར་བ་དེ། །ཞེས་པ་ལ། མེ་དང་འདྲ་སྟེ། མེས་བསམ་གཏན་དང་པོ་མན་ཆད་དུ་ཚིག་པར་བྱེད་པ་བཞིན། འཁོར་ལོ་དྲུག་གི་སྦྱོར་བ་འདི་ཡང་དབང་དང་
[167a.6]རྒྱས་པ་མན་ཆད་འགྲུབ་པར་བྱེད་དོ་ཞེས་པའོ། །སོ་སོའི་འམ་ཞེས་པ་ཡི་གེ་སོ་སོའམ། གཅིག་ཏུ་ཡང་རུང་ཞེས་པ་ཡང་ཡི་གེའོ། །དོན་ནི་ཁྲོ་བོ་དྲུག་དག་གིས་ལས་གང་འདོད་པ་གཅིག་སྟེ། སོ་སོས་སོ་སོར་བཤད་པ་མ་དགོངས་སོ། །ད་ནི་ཡང་གཞན་དེ་ཉིད་སླར་བཤད་དེ་
[167a.7]གནད་ལ་དབབ་པའི་འཁོར་ལོ་དྲུག་གོ། །དེ་བསྟན་པའི་ཕྱིར། བདུན་པའི་འཁོར་ལོའི་གནས་ལ་བཞུགས། །ཞེས་པ་ནི་རིམ་པ་སྔ་མ་དེ་ཉིད་ལ། དྲག་པོའི་སེམས་ཀྱིས་བསྐུལ་ཞིང་འཁོར་ལོ་རྟེན་དང་བཅས་པར་བསྲེག་གོ། །དེ་ཡང་བདུན་ནི་གྲངས་ཏེ། ལྷ་རྣམས་ལ་ལྟོས་པའོ། ། 
[167b]
[167b.1]འཁོར་ལོ་ནི་དང་པོ་ཉིད་དོ་ཞེས་མན་ངག་ལས་ཤེས་པར་བྱའོ། །དེ་ནས་བརྒྱད་པ་དང་། དགུ་པ་ལ་སོགས་པ་ཡང་དེ་བཞིན་ནོ། །དེ་ན་ཁྲོ་བོའི་འཁོར་ལོ་ནི། ཆོ་གར་བཅས་པ་རྒྱས་པ་དག །ཅེས་པ་ལ་ཁྲོ་བོ་ནི་འབར་ཕྲེང་ལ་སོགས་པའོ། །དེའི་འཁོར་ལོ་ནི་དེའི་ཚོགས་ཉིད་དོ། །དེའི་ཆོ་གའི་
[167b.2]རིམ་པ་ནི། བླ་མས་བསྟན་པའི་རིམ་པའོ། །རིམ་པ་དེ་གསང་ཞིང་སྦ་བར་བྱ་བ་ཡིན་པས་གསལ་བར་མ་བཤད་དོ། །མི་ཤེས་པ་ནི་རྨོངས་པ་སྟེ། གདམས་ངག་དང་རྒྱུད་མཐའ་དག་ཐོས་པ་མེད་པ་ཉིད་དོ། །ད་ནི་འཁོར་ལོ་བྲི་བ་བཤད་དེ། དེའི་ཕྱིར། འཁོར་ལོ་རྩིབས་ཀྱི་ནང་རྣམས་
[167b.3]ནི། དེ་དང་དེ་དག་གཉིས་སུ་སྦྱར། ཞེས་པས། རི་མོ་རྣམ་པ་གསུམ་དུ་བྱ་ལ། གཉིས་སུ་སྦྱོར་ཞེས་པས་འཁོར་ལོ་ཉིས་རིམ་མོ། །དེ་བཞིན་འཁོར་ལོའི་ནང་དུ་ཡང་། །ཞེས་པ་ལྟེ་བ་ལའོ། །དེ་ནི་འཁོར་ལོའི་དབུས་སུ་ཡིན་པས་ནང་སྟེ་དེ་ཉིད་ཀྱི་ནང་ནི་མ་ཡིན་ནོ། །མཐའ་ནི་ཀུན་གྱི་
[167b.4]མཐའ་སྟེ། དབང་ལ་དྲི་ལ་བུ་དཀྲོལ་བའོ། །འཁོར་ལོའི་མུ་རན་ནང་དག་ཏུ། །ཅེས་པ་ནི་འཁོར་ལོ་ལ་ཁྲོ་བོ་དང་དེའི་མཐར་མ་མཱ་དང་། དེ་ནས་བ་ཤ་མ་ན་ཡ་ཧོ་ཞེས་པ་ནི་མན་ངག་གོ། །མུར་ན་ལ་ཟུང་གཅིག་པའི་ཡི་གེ་དང་སྐུལ་བ་དག་དང་། །ཧོ་ལ་སོགས་པ་ཕྱེ་བས་
[167b.5]དགོད་དེ་སྒྲ་ཇི་བཞིན་པའོ། །གཞན་དུ་ན་ཁྲོ་བོ་བཞི་སུམ་ཅུ་གཉིས་སུ་རྣམ་པར་གནས་པ་སྟེ། ཁྲོ་བོ་གཤིན་རྗེ་གཤེད་ཀྱི་སྔགས། ཨོཾ་ཡ་མཱནྟ་ཀྲིད་ཡ་མ་རཱ་ཛ་ས་དོ་མེ་ཡ་སྭཱ་ཧཱ། ཁྲོ་བོ་གཞན་གྱིས་མི་ཐུབ་པའི་སྔགས། ཨོཾ་པྲཛྙཱ་ནྟ་ཀྲྀད་ཡ་མེ་དོ་རུ་ཎ་ཡོ་ད་ཡ་སྭཱ་ཧཱ། 
[167b.6]ཁྲོ་བོ་རྟ་མགྲིན་གྱི་སྔགས། ཨོཾ་པདྨཱནྟ་ཀྲྀད་ཡ་ད་ཡོ་ནི་ར་ཡཀྴེ་ཡ་སྭཱ་ཧཱ། ཁྲོ་བོ་བདུད་རྩི་འཁྱིལ་པའི་སྔགས། ཨོཾ་བགྷྣཱིནྟ་ཀྲྀད་ཡ་ཀྴེ་ཡ་ཙྪ་ནི་ར་མ་ཡ་སྭཱ་ཧཱ། ཞེས་པ་ནི་དེ་དག་དང་བཅས་པར་བསྙེན་པར་གསུངས་པ་ཡིན་ནོ། །དེ་ཡང་ཉི་མ་བཞི་བཞིར་བསྙེན་པ་ཁྲི་ཁྲི་བྱ་བ་ནི་གདམས་
[167b.7]ངག་གོ། །མི་གཡོ་བ་དང་། འདོད་པའི་རྒྱལ་པོ་དང་། དབྱིག་པ་སྔོན་པོ་དང་། སྟོབས་པོ་ཆེ་དང་། བཞི་ནི་ཕོ་ཉ་དང་པོ་སྟེ། རི་མོ་རྣམ་གསུམ་ཡོངས་སུ་ཟླུམ། །དབུས་སུ་པདྨ་འདབ་བཞི་ལ། །ཕྱི་མ་དག་ལ་འཁོར་ལོ་ནི། །དྲུག་དྲུག་རྣམ་པར་མཛེས་པར་བྲི། །འཁོར་ལོ་
[168a]
[168a.1]གཉིས་པོ་ལ་བྲི་བ། །ཡི་གེ་སུམ་ཅུ་རྩ་གཉིས་དང་། །དེ་ཡིས་བཤད་པའི་ཚིག་དག་བྲི། །འཁོར་ལོ་ཐ་མ་དྲི་མེད་ལ། །རིང་པོ་ཐུང་དུ་ཟུང་གཅིག་བྲི། །དེ་ལ་དབང་བྱེད་སྔགས་ཀྱང་སྤེལ། །ཞེས་བཤད་པ་ནི། ཁྲོ་བོ་རྣམ་བཞིའི་ལས་ཏེ། །རྒྱུད་གཞན་ལས་ཀྱང་
[168a.2]བཤད་དོ། །ཁྲོ་བོ་གནོད་མཛེས་དང་། །གཙུག་ཏོར་འཁོར་ལོས་སྒྱུར་བ་དང་། །ཀི་ལི་རྣམ་པ་གཉིས་ཏེ་བཞི་ནི། མ་གྲུབ་ན་སྤོགས་པའི་ཆོ་ག་སྟེ། འཁོར་ལོ་དེ་ཉིད་ལ་གཡས་ནས་སྔགས་དེ་ཉིད་བསྐོར་བར་བྲི་བ་སྟེ་རིམ་པ་སྔ་མ་བཞིན་ནོ། །དེ་ཡང་འཁོར་ལོ་ལ་ལྷ་བཞིར་བྱེད་པས་དབང་
[168a.3]བསྐུར་རོ། །གཞན་མ་ཚང་བ་ནི་གཞན་ལས་ཤེས་པར་བྱའོ། །དེ་ནི་མན་ངག་གོ། །སྐུ་ནས་སུ་ནི་བསྒྱུར་ཏེ་ཞེས་པ་འདིར་ཉི་མ་རྣམ་པ་བཞིའི་དུས་སུ་ཁྲོ་བོ་རེ་རེའི་རྣམ་པར་བྱའོ། །དེ་ཡང་དང་པོ་གཡོན་ལ། དེ་ནས་ཡང་གཡོན་སྐོར་རོ། །མཐར་གཡས་བསྐོར་ཏེ་ལྷ་རྣམས་སོ། །
[168a.4]ཚམ་ངམ་ནི་གསལ་ལོ། །གསང་བ་རྟོག་པ་སྟེ་ལེའུ་གཉིས་པ་བཤད་པའོ།། །།དེའི་ཡོན་ཏན་མཐའ་ཡས་པ་བསྟན་པས་འདུལ་བས་དེ་བསྟན་པའི་ཕྱིར། ཁྲོ་བོའི་རྒྱལ་པོའི་དངོས་གྲུབ་ནི། །སྣ་ཚོགས་ཐོགས་མེད་ཐ་དད་པ། །ཞེས་གསུངས་པ་ནི། ཁྲོ་བོ་ནི་རྣམ་པ་
[168a.5]གཉིས་སོ། །དེ་དག་ཉིད་རྒྱལ་བ་སྟེ། གནོད་པ་ལ་སོགས་པས་བརྫི་བར་མི་ནུས་པའོ། །རབ་ཏུ་གསང་བའི་སྔགས་འདི་ནི། །ཞེས་པ་ནི། བཛྲ་ཀྲོ་དྷ་བི་ཛ་ཡ། བཛྲ་ཀྲོ་དྷ་ནཱི་ལ་དཎྜཱ་ཡ། བཛྲ་ཀྲོ་དྷ་ཡ་མཱནྟ་ཀ་ཧཱུཾ། བཛྲ་ཀྲོ་དྷ་ཨ་ཙ་ལ་ཨཪྻ་བནྡྷ་བནྡྷ། བཛྲ་ཀྲོ་དྷ་ཧྱ་གྲཱྀ་བ། བཛྲ་ཀྲོ་དྷ་ཨ་པར། 
[168a.6]ཙྪིནྡ་ཙྪིནྡ། བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི། བཛྲ་ཀྲོ་དྷ་ཏྲཻ་ལོ་ཀྱ་བི་ཛ་ཡ། སུཾ་བྷ་ནི་སུཾ་བྷ། ཨུཥྞཱི་ཥ་ཙཀྲ་བརྟི། ཨ་མྲྀ་ཏཱ་ཀི་ལཱི་ཡ། བཛྲ་ཀྲོ་དྷ་པ་ཏྲ་ཡ་པ་ཏཱ་ཡ། བཛྲ་ཙཎྜ་བཛྲ། བཛྲ་ན་ལཱརྐ་བཛྲ། བཛྲོ་ཥྞཱི་ཥཱ་བཛྲ། བཛྲ་ཀུཎྜ་ལི་བཛྲ། བཛྲ་བི་ཤ་ན་བཛྲ། བཛྲ་མ་ཧཱ་པཱ་ལཱ་བཛྲ། བཛྲ་ཀ་
[168a.7]ར་ལ་བཛྲ་བཛྲ་ཡ་ཀྴ་བཛྲ། བཛྲོ་ཥྞཱི་ཤ་ཙ་ཀྲ་བརྟི་བཛྲ། བཛྲ་པ་ཏ་ལ་བཛྲ་བཛྲ་ཀཱི་ལ་ཡ་བཛྲ། བཛྲ་ཀཱི་ལཱ་ཡ་མ་ཧཱ་བཛྲི་ཀི་ལཱ་ཡ། ཞེས་པ་སྟེ་འདི་དག་ལ་ཐོག་མར་ཨོཾ་དང་། མཐར་ཧཱུཾ་གཉིས་ཕཊ་ཅེས་པ་ནི། རང་གི་མིང་དང་ལྡན་པའི་སྔགས་སུ་བཅོམ་ལྡན་འདས་ཀྱིས་སྔགས་
[168b]
[168b.1]སུ་གསུངས་སོ། །དེ་བཞིན་དུ་ཧྲིཿ་ཥྚྲིཿ་དང་། མ་མཱ་ཡ། བཅོམ་ལྡན་འདས་ཀྱིས་སྔགས་སུ་བཤད་དོ། །ཨོཾ་ནི་དེའི་ཐོག་མར་ཞེས་པ་ནི་འཁོར་ལོ་ལ་བྲི་པའོ། །དྲག་པོའི་ཚིག་དང་བྲལ་ཞེས་པ་ཚེག་དྲག་དང་མ་སྦྱར་བའོ། །མནན་པ་ཞེས་པ་ཐིག་ལེས་བརྒྱན་པའོ། །སྔགས་རྣམས་ཐམས་ཅད་ཅེས་པ་མ་མཱ་ཡ་
[168b.2]སོགས་པའོ། །གསལ་བྱེད་པ་ཞེས་པ་ནི་དབྱངས་ཀྱི་ཡི་གེ་བཅུ་གཉིས་སྦྱར་བ་སྟེ། གསལ་བྱེད་ཅེས་བཞི་སྨྲས་ལ་འདིས་ཤེས་བྱེད་པ་མི་གསལ་བར་བྱས་པའོ། །སྙིང་གར་འདུག་ཅེས་པ་འདུག་གོ། །དུས་གསུམ་དུ་ཞག་བདུན་བྱས་ནའོ། །མ་མོའི་གནས་ནི་དུར་ཁྲོད་དོ། །ཉི་མ་ནུབ་ཀྱི་བར་ཁྲོས་
[168b.3]ཤིང་དགྲའི་མིང་སྨོས། བཟླས་ཞེས་པ་ཉིད་ནི་ཉི་མ་བཞིར་བཟླས་པ་སྟེ། ཉི་མ་ནུབ་ནས་མི་བཟླས་སོ། །ཞེས་པའོ། །དེ་ཡང་མ་མོ་དང་ཤ་ཟ་ཉི་མ་ནུབ་ནས་དེར་སོང་ཞིང་། སྲོག་འཕྲོག་པར་བསམ་མོ། །ཞི་བའི་ཆོ་ག་མཁས་པ་ཡིས། །ཞེས་པ་ནི་མ་མོའི་གནས་དེར་མ་མོ་བདག་གི་
[168b.4]དྲུང་དུ་བསམས་ལ། ཞི་བའི་སྔགས་བཟླས་པ་སྟེ་ཞི་བར་འགྱུར་རོ། །གཞན་དག་རྣམ་པར་གསལ་ལོ། །ལེའུ་གསུམ་པ་གསང་བའི་རྟོག་པར་བཤད་པའོ།། །།ད་ནི་ཧའི་སྒྲུབ་པ་རབ་ཏུ་བཤད་དེ། དེའི་ཕྱིར་གསུངས་པ། དེ་ནས་གཞན་ཡང་མཆོག་གྱུར་པ། །ཧ་ལ་སོགས་པའི་
[168b.5]དཀྱིལ་འཁོར་ནི། །དེ་ལས་མཆོག་གྱུར་གཞན་མེད་པ། །ཞེས་སྨོས་ཏེ། དེ་ལ་འཁོར་ལོ་དྲི་མ་མེད་པ་རྩིབས་བཅུ་གཉིས་པ་བྲིས་པ་ནི། ཁྲོ་བོའི་དངོས་གྲུབ་རབ་ཏུ་སྩོལ་བའི་ཐབས་མྱུར་བའི་ཕྱིར་མཆོག་ཏུ་འགྱུར་ཏེ་དེའི་ཐབས་ཏེ། དེ་ཉིད་འདོད་པ་ལེན་པ་དང་འཛིན་པའི་ཕྱིར་ཏེ། 
[168b.6]གང་གིས་བརྟེན་ན་དེས་ནི་འདོད་པའི་དགོས་པ་དེ་འགྲུབ་པར་བྱེད་པའོ། །གྲུབ་པ་ནི་བླངས་པའོ། །འཕགས་པའི་དངོས་གྲུབ་འདིའི་སྦྱོར་བས་བླང་བར་རུང་བ་སྟེ། རྒྱུའི་ངོ་བོ་རྣལ་འབྱོར་དང་མ་འབྲེལ་ཀྱང་གནས་པ་ནི་འཛིན་པའོ། །དེ་ལ། དང་པོར་ཧ་ཞེས་གང་བཤད་པ། །ཞེས་པ་ནི་རྣམ་
[168b.7]པར་རྒྱལ་བའོ། །བསྐུལ་ཞེས་པ་འཕགས་པས་སོ། །གང་ལྟར་ཞེ་ན་སྔགས་བྱུང་བས་སྙིང་བསྐུལ་བའོ། །ས་བོན་ཐམས་ཅད་ཅེས་པ་ཁུག་ཤིག་པའོ། །དེ་ནས་ཐོག་མར་བསྐུལ་བ་དང་། །དེ་བཞིན་དོན་ནི་རིམ་པ་རུ། །ཁྲོ་བོ་ཡི་ནི་རྒྱལ་པོ་ཡི། །ཞེས་སྨོས་ཏེ། ཐོག་མར་ཞེས་ཁུག་
[169a]
[169a.1]ཤིག་པར་རོ། །དེ་ནས་བསྲེག་པར་རོ། །དེ་ནས་སྐྲོད་པར་བྱེད་པར་རོ། །གོ་རིམས་ཀྱི་དོན་བཤད་དོ། །ཡི་གེ་བཅུ་གཉིས་དེས་སྦྱར་བ། །ཞེས་པ་ནི་གསལ་བྱེད་དེ། ཡལ་སོགས་པ་བརྒྱད་པའི་ས་བོན་དེ་གཉིས་བཅུ་གཉིས་དང་། དབྱངས་ཀྱི་ཡི་གེ་བཅུ་གཉིས་སུ་སྦྱར་བ་
[169a.2]ལ་ཐིག་ལེས་བརྒྱན་པར་བྱའོ། །ཁྲོ་ཆེན་ཚིག་གི་དང་པོར་སྦྱར། །ཞེས་པ་དངོས་གཞི་སྟེ། རྩིབས་རྣམ་པ་བཅུ་གཉིས་ལ་ཁྲོ་བོ་རྣམ་པ་བཅུ་གཉིས་སུ་སྦྱར་ཏེ། གཙོ་བོར་དགོད་པར་རབ་ཏུ་ལྷག་པའི་ལྷར་ཤེས་པར་བྱའོ། །ཟུང་ཤིག་པ་ཚིག་གཉིས་པ། ཟུང་དྲུག་འཁོར་ལོའི་མཐའ་
[169a.3]མར་དགོད། །ཅེས་བ་ནི་ཟུང་དྲུག་ཏུ་སྦྱར་བ་ལ་ཚིག་བཅུ་གཉིས་ཏེ། དངོས་སུ་ཁྲོ་བོ་རྣམ་པ་བཅུ་གཉིས་སོ། །འཁོར་ལོ་ཞེས་རྩིབས་བཅུ་གཉིས་སོ། །དེ་ཡང་མཐར་གསལ་བྱེད་ཕོ་ཉ་རྣམ་པ་བཅུ་གཉིས་ཀྱི་སྔགས་ཀྱི་གཞི་ཡང་དག་པར་དགོད་པའོ། །མཐའ་མེད་པ་ཡང་མུ་རན་དང་། རྩིབས་
[169a.4]ཀྱི་མིག་ཏུ་ཡོད་དོ། །དེའི་ཕྱིར། མུ་རན་རྩིབས་ཀྱི་མིག་རྣམས་སུ། །ཞེས་སྨོས་སོ། །དེ་ཡང་སྔགས་དགོད་པ་ཡིན་པས། སྔགས་ལས་བྱུང་བ་ཞེས་པ་ནི། རང་གི་ས་བོན་ཧཱུཾ་ལས་བྱུང་བ་སྟེ། བཅུ་གཉིས་ཀྱི་རྒྱུ་མཚན་ནོ། །སོ་སོའི་ལས་ལ་ཞེས་པ་ནི། ལས་བཅུ་གཉིས་ལ་སོགས་
[169a.5]པ་མཐའ་ཡས་ཀྱང་འདིར་ཁྲོ་བོས་རྣམ་པར་གཞག་པས་བཅུ་གཉིས་ཏེ་ཁུག་ཤིག་པ་ལ་སོགས་པ་རྣམས་སོ། །དེ་དག་ཀྱང་མཐར་དགོད་པའོ། །དེ་ནས་ཡི་གེ་དགོད་པ་དང་། སྔགས་བཏུ་བ་ནི་ཚུལ་བཞིན་བྱ། །ཞེས་པ་ནི་འཁོར་ལོ་བྲི་བའི་ཐབས་ཏེ། ནང་གི་ལྟ་བ་ལ་འཁོར་ལོ་གསུམ་གྱིས་
[169a.6]བསྐོར་པའོ། །དེ་ཡང་མན་ངག་ལས་ཤེས་པར་བྱའོ། །དེ་དབུས་དེ་བཞིན་གཤེགས་པ་ཡི། །ཞེས་པ་ནི། འཕགས་པ་འཇམ་དཔལ་ལ་བྱའོ། །སྙིང་པོའི་རིགས་ཀྱི་མཆོག་ཡི་གེ་བཅུ་གཅིག་པ་ནི་མཚན་རྗོད་པར་བྱེད་པ་ལ་གསུངས་སོ། །དེའི་མཐར་ནི་སྔགས་ཏེ་ལས་ཀྱི་སྔགས་ཏེ་བཞག་
[169a.7]གོ། །ཚིག་དེ་ཡང་འདོད་པ་བསྒྲུབ་པའི་ཕྱིར་སྔགས་སུ་བཅོམ་ལྡན་འདས་ཀྱིས་གསུངས་སོ། །དེ་ནས་མུར་ན་གཉིས་པ་ལ། །ཞེས་པ་ལ། ཧོ་དག་དང་ཧཾ་ལ་སོགས་པ་སྟེ། དེ་ནི་དགྱེས་པར་བྱེད་པ་མཆོད་པ་ཡིན་ཏེ། དེས་ན་སྙིང་པོར་བཤད་ལ། དེའི་དངོས་གྲུབ་ལེན་པས་དགོངས་པ་
[169b]
[169b.1]ནི་ཞབས་ཀྱིས་མནན་བ་སྟེ། བདེ་བར་གཤེགས་པ་བྱ་རྒོད་ཀྱི་རི་ལ་དགྱེས་ཤིང་དེར་ཞབས་ཀྱིས་བཞིན་ནོ། །ཁྲོ་བོ་ཞབས་ཀྱིས་བཅགས་བྱས་པ། །རྩིབས་རྣམས་ཁྲོ་བོའི་མཐུ་དང་ལྡན། །ཞེས་པའི་དོན་དེ་ལྟར་རོ། །མུ་རན་གསུམ་དང་དབུས་སུ་དེ། །ཞེས་པ་ལ་ལྟེ་བ་དང་འདབ་མ་གསུམ་གྱི་སྔགས་
[169b.2]ཏེ། མཚན་མ་བརྗོད་པ་མཐུ་དང་ལྡན་པ་རྣམས་སོ། །ཡི་གེ་བཅུ་གཉིས་རབ་སྦྱར་བ། ཁྲོ་བོ་ཆེན་པོའི་དབུས་ནས་ཞེས་གསུངས་པ་ནི། བྱེད་པ་གསུམ་པའི་སྟགས་ཀྱི་རྟེན་དུ་སྤེལ་བར་བྱ་ལ། དེའི་མཐར་ལས་ཀྱི་ཚིག་དང་། བསྐུལ་བའི་སྔགས་དགོད་ཅིང་བཟླས་པ་ཡིན་ནོ། །དེ་ནས་གསང་སྔགས་
[169b.3]དགོད་པ་ལས་གཞན་ཕོ་ཉ་རབ་ཏུ་བསྟན་པའི་ཕྱིར། ཁྲོ་བོ་དུ་མ་སྐུལ་བ་སྟེ། །ཐམས་ཅད་ཀུན་དུ་དོན་རྣམས་ཀུན། །གྲུབ་པའི་ཕྱིར་ནི་འདི་ལ་གནས། །ཞེས་པ་སྨོས་ཏེ། །དུ་མ་བསྐུལ་ཞེས་པ་རྣམ་པ་བཅུ་གཉིས་བཀའ་སྒོ་བར་བྱ་སྟེ། རང་གི་བྱིན་རླབས་བདུད་རྩི་འཁྱིལ་པ་དང་། ཁྲོ་བོ་དག་
[169b.4]གི་ལས་འགྲུབ་པར་བྱེད་པས་ནི། དེའི་ཕྱིར། ཐམས་ཅད་ཀུན་དུ་དོན་རྣམས་ཀུན། གྲུབ་པའི་ཕྱིར་ནི་འདི་ལ་གནས། །ཞེས་གསུངས་སོ། །དེ་ནས་གཞན་ཡང་རིམ་བཞིན་དུ། །ཞེས་པ་ལ་སོགས་པ་སྨོས་ཏེ། དེ་ལ་དང་པོའི་མིང་ནི་ཁྲོ་བོ་འབར་བའི་ཕྲེང་བ་ཞེས་པ་ནི། རྣམ་པར་རྒྱལ་བ་སྟེ། 
[169b.5]འགུགས་པར་བྱེད་པའི་བྱེད་པ་པོ། །ཁ་དོག་དམར་པོ་སྤྲོས་པ་ཡིས། །སྙིང་བསྐུལ་ན་ལྕགས་ཀྱུ་འབར་བ་ཆེན་པོས་འགུགས་པར་བྱེད་པ་བསྐུལ་བསྔགས་སོ། །རྡོ་རྗེ་མེ་ཡི་རྒྱལ་པོ་ཡིན། །ཞེས་པ་ལྷོ་ཤར་གྱི་དབྱིག་པ་སྔོན་པོ་འཇིག་པའི་མེ་བཞིན་སྐེམས་པར་བྱེད་པ་ཡིན་ཏེ་ལས་སོ། 
[169b.6]རབ་ཏུ་དྲག་པོའི་ཤུགས་ཡིན་ཏེ། །ཞེས་པ་ནི་ཁྲོ་བོ་ཡ་མཱནྟ་ཀ་སྟེ། གཤིན་རྗེ་མཐར་བྱེད་པ་རླུང་རབ་ཏུ་དྲག་པའི་ཤུགས་ཆེ་བས་དངོས་པོ་བསྐྱོད་པ་ལྟར་འདིས་ཡུལ་གཞན་དུ་སྐྲོད་པའོ། །རབ་ཏུ་དྲག་གནོན་སྟོབས་པོ་ཆེ། །ཞེས་པ་ནི་མི་གཡོ་བ་སྟེ་དེའི་སྟོབས་གྱིས་གཞན་གནོན་པ་ནི་མི་
[169b.7]འགུལ་བར་བྱེད་པའོ། །རྒྱ་ཆེན་ཁྲོ་བོ་ཉིད་ཡིན་ཏེ། །ཞེས་པ་ཁྲོ་བོ་རྟ་མགྲིན་ཏེ། རྒྱ་ཆེ་བའི་སྲིད་པ་དག་འཁྲུག་ཅིང་འཐབ་པར་བྱེད་པའི་ཕྱིར་རོ། །དྲུག་པ་གཞན་གྱིས་མི་ཐུབ་པ། །ཞེས་པ་ནི། མཐུ་ཁྱད་པར་དུ་གྱུར་པ་ཉིད་ཀྱིས་གཞན་རྨོངས་པར་བྱེད་པ་ནི། གཞན་དྲེགས་པ་ཅན་གྱི་
[170a]
[170a.1]མཐུ་འཇོམས་པའི་ཕྱིར་རོ། །འཇིགས་པར་བྱེད་པ་ཞེས་བཤད་པ། །ཞེས་པ་ནི། ཁྲོ་བོ་བདུད་རྩི་འཁྱིལ་པ་སྟེ། གཞན་དཀོན་མཆོག་ལ་གནོད་པ་སྐྲག་པའི་ཕྱིར་འཇིགས་བྱེད་ཅེས་གསུངས་སོ། །བྱང་ཤར་ཁྲོ་བོ་དྲིལ་བུ་སྒྲོགས། །ཞེས་པ་ནི་ཁམས་གསུམ་རྣམ་
[170a.2]པར་རྒྱལ་བ་སྟེ། དགའ་བར་བྱེད་པའི་ཕྱིར་སྒྲོགས་པ་ཡིན་ལ་འཇིགས་རྟེན་ཁམས་ལས་ཀྱང་རྒྱལ་བས་ཁམས་གསུམ་རྣམ་པར་རྒྱལ་བའོ། །ཕོངས་པ་སྒྲོལ་བ་དགུ་པ་སྟེ། །ཞེས་པ་གནོད་མཛེས་སྟོབས་པོ་ཆེ་སྟེ་ས་འོག་གི་གཏེར་གྱིས་དབུལ་བ་འཇོམས་པའི་ཕྱིར་རོ། །རབ་ཏུ་འཇོམས་
[170a.3]པ་བཅུ་པ་ཡིན། །ཞེས་པ་ནི་གཙུག་ཏོར་འཁོར་ལོས་སྒྱུར་བས་གཞན་འཇོམས་པའི་ཕྱིར་ཏེ་ལས་སོ། །ཀི་ལི་ཞེས་པ་བཞག་པ་ནི་རྙིལ་བར་བྱེད་པའི་ཁྲོ་བོ་སྟེ། དོན་ཡོད་གྲུབ་པའི་རིགས་སོ། །ཀི་ལི་ཆེན་པོ་དེ་བཞིན་གསུངས། །ཞེས་པ་ནི་འདི་ཡང་ཁྲོ་བོ་ཆེན་པོ་ཕུར་པ་ཅན་ཏེ། 
[170a.4]ཞུགས་པར་བྱེད་པ་ཡིན་ནོ། །བཅུ་གཉིས་སུ་ནི་གསུངས་པ་ཡིན། །ཞེས་པ་ལ་སོགས་པ་ནི། འདིར་བཅུ་གཉིས་ནི་རྟེན་ཅིང་འབྲེལ་པར་འབྱུང་བ་རྣམ་པར་དག་བས་སོ། །ཕོ་ཉ་ཡིན་པའི་ཕྱིར་སྣང་བྱེད་དེ། གཙོ་བོས་ཀུན་བསྐུལ་བའི་ཕྱིར་ན་གནོན་པ་ཡིན་ནོ། །འཁོད་པ་ན། བཞི་
[170a.5]པ་དང་གསུམ་པ་ལའོ། །ཀུན་ལ་བདུད་རྩི་འཁྱིལ་པའོ། །ཞེས་པ་དག་ནི་ཀུན་གྱི་བཅུ་གཉིས་སོ། །དེ་དག་ལ་བདུད་རྩི་འཁྱིལ་པ་དང་སྦྱར་ཏེ་བསྡུས་པ་ཞེས་པའི་དོན་ཏོ། །ད་ནི་སྔགས་བཏུ་བར་བྱ་བའི་ཕྱིར་གསུངས་པ། གུག་སྐྱེད་དྲུག་དང་ལྡན་པར་བྱ། །ཞེས་པ་རྒྱ་ཆེར་སྨོས་ཏེ། གུག་
[170a.6]སྐྱེད་ནི་དབྱངས་ཀྱི་ཡི་གེ་དག་གོ། །ས་བོན་སྔ་མ་ནི་ཡ་ལ་སོགས་པའིའོ། །སྟེང་དུ་ཐིག་ལེ་ཞེས་པ་ཨང་ངོ་། །ས་བོན་བདུད་རྩི་ཞེས་པ་ཐིག་ལེ་སྟེ་བདུད་རྩི་འཁྱིལ་པའོ། །ཧ་ནི་ལྷག་པ་སྟེ། གཙོ་བོའོ། །དབྱངས་ནི་སྣང་བྱེད་དེ། ཁྲོ་བོ་གསུམ་པོ་སུམ་ཅུ་རྩ་དྲུག་གམ། བཅུ་བཞིའོ། །དང་
[170a.7]པོ་དཀྱིལ་འཁོར་ནང་ནས་གཅིག །ཅེས་པ་ལྟེ་བ་ལ་མཚན་རྗོད་པར་བྱེད་པའི་མཐར་ཧཱུཾ་དབྱངས་ཀྱི་དྲག་པོས་ཞུགས་པ་དྲག་པོར་བྲི་བའོ། །དོན་ཀུན་སྒྲུབ་བྱེད་ཅེས་པ་ཧཱུཾ་གི་མཐར་གསོད་པ་སྟེ་མཱ་ར་ཡ་དང་དེའི་མཐར་ཕཊ་སྦྱར་བའོ། །འབར་བའི་ཕྲེང་བཞེས་པ་ཁྲོ་བོ་དེ་ཡང་སྦྱར་བ་འདྲ་བར་
[170b]
[170b.1]རེག་པར་བྱའོ། །གཉིས་པ་ཞེས་པ་ནི་བདུད་རྩི་འཁྱིལ་པ་ནས་ཡིན་ལ། དངོས་སུ་དང་པོར་ཤེས་པར་བྱའོ། །ལྷག་མ་གོ་སླའོ། །ས་བོན་འདི་དག་རྣམས་ཀྱིས་བསྒྲགས། །ཞེས་པ་ཧཾ་ཧཱཾ་ལ་སོགས་པས་སྦྱར་བར་རིག་པར་བྱ་བའོ། །ཁྲོ་བོའི་རྒྱལ་པོ་འཁོར་ལོའི་གནས། །ཞེས་པ་ལྟེ་
[170b.2]བར་གཤིན་རྗེ་གཤེད་བཞུགས་པ་སྟེ་སྔགས་སོ། །དེའི་བསྡུས་པའི་དོན་ནི་འདི་ཡིན་ཏ། དེ་ནང་མུ་རན་གསུམ་པོ་དང་། དབུས་ཀྱི་མུ་རན་བཟང་པོར་ལྡན། །ཞེས་པ་ལ་དེ་ཞེས་པ་ཀ་ལ་དང་། ཨ་དང་ཧཾ་ལ་སོགས་པའི་འཁོར་ལོ་དེའིའོ། །མུ་རན་གསུམ་ནི་དྲིལ་བུའི་ཁྱམས་དང་། བདུད་
[170b.3]རྩི་འཁྱིལ་པའི་དང་། སྣང་བྱེད་ཀྱི་འཁོར་ལོ་དང་གསུམ་མོ། །དབུས་ནི་གེ་སར་དང་ལྟེ་བའོ། །དེ་ཡང་མཚན་བརྗོད་པ་སྟེ། སྒྲུབ་པའི་འཁོར་ལོར་ཤེས་པར་བྱའོ། །མཐའ་མུ་རན་དྲུག་པོ་སྟེ། རྩིབས་ཀྱི་ཟུར་དྲུག་རབ་བཟང་བ། །ཞེས་པ་ནི་འཁོར་ལོ་རྩིབས་བཅུ་གཉིས་པ་ལ་ཧཾ་ལ་
[170b.4]སོགས་པ་དང་། དེའི་གྲྭར་དབྱངས་ཡིག་བཅུ་གཉིས་དང་། དེའི་ཕྱི་སྐོར་ལ་རེའུ་མི་གསུམ་ཅུ་རྩ་བཞི་ལ། ཀཱ་ལི་སུམ་ཅུ་རྩ་བཞི་དང་། དེའི་མཐར་པདྨ་འདབ་མ་བཅུ་གཉིས་པ་བསྐུལ་བར་རྣམ་པར་བྲིའོ། །ཡང་ན་འཁོར་ལོའི་འདབ་མ་བཅུ་གཉིས་ལ་གསུམ་གསུམ་དང་གཅིག་ལ་
[170b.5]ཀྴ་སྟེ་ཚང་དུ་འདུག་པའོ། །བདེན་པ་གཉིས་གཉིས་སུ་མེད་པའི་ངོ་བོ་འདི་དག་ནི་འདོད་པའི་དོན་མཐའ་དག་སྒྲུབ་པ་ཐབས་དང་ཤེས་རབ་ལས་བྱུང་བ་སྟེ། བདག་མེད་པའི་ལྷ་ཡིན་ནོ། །བསྡུས་པའི་དོན་ནོ། །ཟུང་དྲུག་འཁོར་ལོའི་མཐའ་མར་དགོད། མུ་རན་རྩིབས་ཀྱི་མིག་རྣམས་
[170b.6]སུ། སྔགས་ལས་བྱུང་བ་རེ་རེའོ། །དོན་རྣམས་ཐམས་ཅད་སྒྲུབ་བྱེད་ཡིན། །བཅུ་གཉིས་དག་ཏུ་གསུངས་པའི་སྔགས། །གནས་སུ་ཇི་ལྟར་བཀོད་པ་དག །སོ་སོའི་ལས་ལ་སྦྱར་བར་བྱ། །ཞེས་པའི་བསྡུས་པའི་དོན་ནི་འདི་ཡིན་ཏེ། རེའུ་མིག་དགུ་དང་དེའི་ཕྱི་སྐོར་ལ་ཟུང་དྲུག་ཅེས་
[170b.7]པས་འཁོར་ལོ་བཅུ་གཉིས་སོ། །དེ་ལ་དབུས་སུ་རླུང་གི་ས་བོན་དང་། ལྷོ་རུ་འཇམ་དཔལ་རྡོ་རྗེ་དང་། །ཤར་དུ་དངོས་མེད་ཡི་གེ་དང་། །བྱང་དུ་མཁའ་འགྲོའི་ཡི་གེ་དང་། །མ་དང་ཨེ་ནི་བསྡུས་ནས་སུ། །ནུབ་ཀྱི་ཕྱོགས་སུ་མཁས་པས་གཞག །གཡོན་ནས་དགོད་པའི་རིམ་
[171a]
[171a.1]པ་ཡིས། །སྔགས་ལས་བྱུང་བ་རེ་རེའོ། །མེ་ཡི་ས་བོན་མདུན་དུ་ཡིན། །དེ་བཞིན་འགྲོ་བའི་མིང་ཡིག་དང་། །དེ་ནས་ཁམས་ཏེ་དབང་ཆེན་དང་། །རྫོགས་པའི་ཡི་གེ་བཞི་པ་ཡི། །གཟུགས་དང་ཡིད་གཉིས་དྲུག་པར་བཤད། །རྣལ་འབྱོར་མ་དང་ངེས་པས་བཟུང་། །
[171a.2]མེ་ཡི་བུ་དང་རླུང་དང་ནི། །སྡུད་པོ་ངེས་དང་བཅུ་གཉིས་པའོ། །བདུན་ཡིག་གསུམ་གསུམ་མཁས་པས་བཏུ། །ཞེས་གསུངས་པ་ནི་འདིར་མན་ངག་གོ། །དེ་ལྟར་ན་བདུན་པའི་མཐའ་ཚེག་དང་བཅས་པ་སྟེ། བཅུ་གཉིས་པོ་ཀུན་གྱི་སྔགས་སོ། །བདུད་རྩི་འཁྱིལ་པ་ནི་ཕྱོགས་བཞི་པོ་ཡིན་ལ། 
[171a.3]རྩིབས་བཅུ་གཉིས་ནི་སྣང་བྱེད་དུ་འདིར་མཁས་པས་རིག་པར་བྱའོ། །དེས་ན་བདུད་རྩི་འཁྱིལ་པ་ཟློས་བུའི་ཉེས་པ་ཡང་མེད་ལ། བདུན་པ་ཡང་ཡིན་ཞིང་གཉིས་པ་ཡང་དེ་ཉིད་ཡིན་ནོ། །དང་པོ་དཀྱིལ་འཁོར་ནང་ནས་གཅིག །ཅེས་པ་ནས་འབར་བ་ཞེས་པ་ནི། ནང་གི་ཡ་ལ་སོགས་པ་བཅུ་
[171a.4]གཉིས་སོ། །སྔགས་ཀྱི་མཐར་ཞེས་པ་དེའི་མཐར་རོ། །ས་བོན་གཉིས་པ་ཞེས་པ་ཡི་གེ་མའོ། །མེ་རྒྱལ་ནི་མེའི་བུ་སྟེ་ཡི་གེ་རའོ། །གསུམ་ལ་ཞེས་པ་ནི་ཡ་གསུམ་པའོ། །ཤུགས་དྲག་ཅེས་པ་ནི་ཏོའོ། །ཁྲོ་བོ་ཆེ། དེ་ནི་སྟོབས་པོ་ཆེ་ཞེས་གསུངས། ཞེས་པ་ཕ་རོལ་རེག་པས་སྟོབས་ཆེ་བའི་ཕྱིར་
[171a.5]མེའོ། །དྲུག་པ་འཁོར་ལོ་ཞེས་བྱ་བ་ནི། ནང་ནས་གཅིག་བླངས་ཏེ་ཏོ་ནི་དྲུག་པའོ། །མི་ཐུབ་ཁྲོ་བོ་ཞེས་པ་གཞན་གྱིས་ཐུབ་པར་དཀའ་བས་ཏེ་ཡི་གེ་ཡའོ། །འཇིགས་པ་ཞེས་བྱ་ཞེས་པ་ནི། འཇིགས་པར་བྱེད་པའི་ཡི་གེ་དའོ། །ཟུར་དུ་ཁྲོ་བོ་ཞེས་པ་ནི། བྱང་ཤར་དུ་པོའི་ཡི་གེ་ཡོ་ཡིན་ནོ། །དགུ་པ་
[171a.6]ཕོངས་པ་ཞེས་བྱ་ནི། མ་ནས་ཏེ་ཕོངས་པ་སེལ་བའི་སྔགས་ཡའོ། །རབ་འཇོམས་པ་ཞེས་བསྒྲགས་པ་ཞེས་པ་ནི་ཀྵེ་སྟེ་དེས་སོ། །ཀི་ལི་ཞེས་པ་ནི་ཀི་ལི་ཡ་སྟེ་ཡའོ། །མཐུ་ཁྱད་པར་གྱུར་པས་ནི་དངོས་གྲུབ་རབ་ཏུ་སྟེར་རོ། །ཀི་ལི་ཆེན་པོ་ཞེས་པ་ནི་ནི་ར་སྟེ་ཡི་གེ་རའོ། །ཚེག་བཅས་ཅེས་པ་ནི་
[171a.7]དེ་དག་ཀུན་རེ་རེར་དགོད་ཅིང་། རེ་རེ་རབ་ཏུ་བའོ། །དང་པོ་ནི་འཁོར་ལོ་བསྟན་ཞེས་པ་ནི་མཐའི་མུ་ཁྱུད་གཉིས་ཏེ། རེའུ་མིག་ཉི་ཤུ་རྩ་བཞིའོ། །ཁྲོ་བོ་བདུད་རྩི་འཁྱིལ་པ་དང་། །ཁྲོ་བོའི་རྒྱལ་པོ་དེ་ལས་གཞན། །ཞེས་པ་ལ། བདུད་རྩི་འཁྱིལ་པ་ནི་ཡི་གེ་ཕཊ་བཞི་སྟེ། མཚོན་ཆའི་ཡི་གེ་འདི་གཞན་དག་
[171b]
[171b.1]གིས་གསད་པར་མི་ནུས་པས་འཆི་བ་མེད་པ་ཡིན་ནོ། །དེ་ལས་གཞན་ཞེས་པ། དེ་ལས་འཕྲོས་པའི་མཚོན་ཆ་སྣ་ཚོགས་པ་དག་གོ། །ད་ནི་ལེའུ་ལྔ་པར་གོང་གི་སྔགས་དགོད་པ་རྒྱས་པར་བཤད་པར་བྱ་སྟེ། དེའི་ཕྱིར་གསུངས་པ། ཁྲོ་བོ་ཆེན་པོ་གཅིག་གི་མཐར། །ཞེས་པ་ལ་སོགས་པ་གསུངས་ཏེ། ཁྲོ་
[171b.2]བོའི་ཚིག་ནི་ཡི་གེ་སུམ་ཅུ་རྩ་གཉིས་སོ། །བསྐུལ་ཅིག་ཅེས་པ་ནི་ལས་ཀྱི་ཚིག་གོ། །བདུད་རྩི་འཁྱིལ་པ་ནི་མཚོན་ཆའི་ཡི་གེའོ། །འབར་ཕྲེང་ནི་མཚོན་དང་ཕོ་ཉའོ། །དང་པོའི་གནས་བཅུ་གཉིས་དག་ནི། འཕོ་བ་བཅུ་གཉིས་ལ་སྟེ། ཉིན་འཕོ་བ་དྲུག་ལ་སྔགས་ཁྲི་དང་བརྒྱད་བརྒྱའོ། །ནུབ་འཕོ་
[171b.3]བ་དྲུག་ལ་ཁྲི་དང་བརྒྱད་བརྒྱ་སྟེ། རབ་ཀྱི་ཚད་འདིས་དོན་ངེས་པ་ནི་མན་ངག་ལ་རག་ལས་པ་ཡིན་ནོ། །བདག་ཉིད་ཀྱིས་ཐོས་པ་ནི་དང་པོའི་སྔགས་ཞག་གཅིག་ཡིན་པས་ན། གཞན་ཞག་གསུམ་སྟེ། དེ་ལྟར་ན་ཁྲི་ཕྲག་བརྒྱད་དང་། སྟོང་ཕྲག་དྲུག་དང་བཞི་བརྒྱའོ། །འདིར་སྣང་བྱེད་ནི་ཕྱོགས་
[171b.4]སྐྱོང་བ་བཞིའོ། །ཚམ་ངམ་བཅུ་གཉིས་ནི་ལས་དང་སྦྱར་བ་ཡིན་ནོ། །གཞན་མ་བཀྲོལ་བ་དག་གོ་སླ་བར་ཤེས་སོ། །ཆོ་ག་ཤེས་པས་ཞེས་པ་ནི། རྣམ་པ་བཞི་སྟེ། ལྷ་རྣམ་པ་གསུམ་བསྐྱེད་ཅིང་སྐུ་རྣམ་པ་གསུམ་རྫོགས་པར་བྱ་བ་དང་གཅིག །དེ་ལ་གནས་པས་དེ་དག་ལ་མཆོད་པ་བྱ་སྟེ། རྫས་རྣམས་
[171b.5]བསངས་ལ། ཐོག་པར་སྨན་ཨ་ཀ་རུ་དང་སྦྱར་བའམ། ཙནྡན་དང་སྦྱར་བར་འཐོར་འཐུང་དབུལ་ཏེ། ཨོཾ་ཧཱུཾ་པྲ་ཏི་ཛ་སྭཱ་ཧཱ། དེ་ནས་ཨརྒྷ་དབུལ་ཏེ། ཨོཾ་ཧཱུཾ་ཧྲི་ཀ་ལ་མ་ཐ་ན་སྭཱ་ཧཱ། དྲི་དབུལ་བ། ཨོཾ་ཧཱུཾ་ཧྲི་ཤྲི་ཁ་ཁཱ་སྭཱ་ཧཱ། སྤོས་དབུལ་བ། ཨོཾ་ཧཱུཾ་ཧྲཾ་དུ་པ་རི་ཀ་ཧ་སྭཱ་ཧཱ། ལྷ་བཤོས་དབུལ་བ། ཨོཾ་བི་མཱནྟ་ཀ་
[171b.6]ཏེ་ཇོ་བ་ལེན་ནི་སྭཱ་ཧཱ། མར་མེ་དབུལ་བ། ཨོཾ་ཧཱུཾ་ཛཱིཾ་ཛཱིཾ་ཧ་སྭཱ་ཧཱ། མེ་ཏོག་དབུལ་བ། ཨོཾ་ཀ་ར་ལ་རཱད་ན་ཧ་སྭཱ་ཧཱ། ཞེས་པ་ཞེས་བཞེས་བདག་གིས་ཕུལ་བའི་མེ་ཏོག་འདི། ཨརྒྷ་འདི་བཞེས་སུ་གསོལ་བ་ཞེས་སུ་གསོལ། གཉིས་པོའོ། །ཡི་གེ་ཧཱུཾ་ལས་བྱུང་བ་ཡི། ཕྲེང་བ་འབིགས་པའམ། འཛིན་
[171b.7]པའམ། འགུགས་པ་དག་གོས་ཁ་སྦྱར་དབྱེ་ཤིང་བསྡུས་ལ། ཡེ་ཤེས་སེམས་དཔའ་ཕྱུང་ལ་རྟེན་མེད་པའི་རྣམ་པར་ཤེས་པ་བདག་གི་རླུང་ལ་ཞོན་ནས་བྱུང་བ་མཚན་མ་ལ་བསྟིམ་ཞིང་བཅུག་ལ། མཚོན་ཆ་འམ། ཕུར་བུར་ཕྲེང་བ་གྱུར་པ་ལས་གནོད་པ་མཚན་མ་ལ་བསམ་མོ། །བཟླས་པ་སྟེ། 
[172a]
[172a.1]གསུམ་པའོ། །འཁྲུལ་འཁོར་གྱི་རིམ་པ་དག་དང་། མནན་པའམ། བསྲེག་པ་ནི་ཆོ་ག་བཞི་པའོ། །ཁྲོ་བོ་རྣམ་པར་རྒྱལ་བའི་ཞེས་པ་ནི། དེའི་རྟོག་པ་དང་པོར་གསུངས་པའི་ཁྲོ་བོ་རྣམས་ཀྱི་ལས་བཤད་པའི་ལས་ཀྱི་རིམ་པའི་ཆོ་ག་རྒྱས་པ་ནས་བསྡུས་པའོ། །ཆོ་ག་འདི་ནི་ཞེས་པ་
[172a.2]ལས་བཤད་པའོ། །དེ་གསང་བ་སྟེ་དེ་བས་གསང་བ་འཁོར་ལོའོ། །དེ་བས་མཆོག་ནི་བཟླས་པའོ། །ཁྲོ་བོ་རྣམ་པར་རྒྱལ་བའི་རྟོག་པ། ཞེས་པ་འཇམ་དཔལ་གྱི་སྟེ། དེའི་རིགས་ཀྱི་ཁྲོ་བོའི་རྟོག་པ་ནི་དེའི་རྟོག་པའོ། །ཆོ་གའི་རིམ་པ་སྟེ། དེའི་ལས་སུ་གཏོགས་པ་འཁོར་ལོའི་སྦྱོར་བ་སྟེ། 
[172a.3]ལེའུ་བཞི་པའི་བཤད་པའོ།། །།འཕགས་པ་རྡོ་རྗེ་ཁྲོ་བོའི་སྐུ་མངའ་ཤེས་རབ་མཚོན་ཆར་ལྡན། །འགྲོ་བ་བྱམས་པའི་ཐུགས་མངའ་ཐུགས་རྗེ་ཀུན་ལ་སྙོམས། །དེ་སྲས་བདག་ལ་བདུད་རྩི་སྐྱེད་པ་བླ་མ་རིན་ཆེན་ལ། །བདག་གིས་མོག་ཡིས་བླ་མའི་ཞབས་ལ་ཕྱག་འཚལ་ནས། །འགྲོ་ལ་
[172a.4]ཕན་ཕྱིར་འགྲེལ་པ་འདི་བྱས་པས། །རྩ་བའི་ལྟུང་བར་གྱུར་ན་བཤགས་པར་བགྱིད། །གལ་ཏེ་འདི་ཡིས་འགྲོ་ལ་ཕན་གྱུར་ན། །དགེ་བ་དེ་ཀུན་བསྡུས་ཏེ་བྱང་ཆུབ་ཆེན་པོར་བསྔོ། །སློབ་དཔོན་ལྷ་སྤས་ཀྱིས་མཛད་པ་སྒྲུབ་ཐབས་ཀུན་གྱི་གཏེར་ཞེས་བྱ་བའི་འགྲེལ་པ་རྫོགས་སོ།། །།རྒྱ་
[172a.5]གར་གྱི་མཁན་པོ་པདྨ་ཀ་ར་ཝརྨ་དང་། ཞུ་ཆེན་གྱི་ལོ་ཙཱ་བ་རིག་པ་གཞོན་ནུས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།ལྷོ་ཕྱོགས་ཀྱི་ཡུལ་བེ་ཏར་སྐུ་འཁྲུངས་པ། རྣལ་འབྱོར་གྱི་དབང་ཕྱུག་ཆེན་པོ་སློབ་དཔོན་གྱི་མཆོག་ཀླུ་སྒྲུབ་ཀྱི་ཞལ་སྔ་ནས་བསྡུས་པའོ། །
[172a.6]{D2667}༄༅༅། །རྒྱ་གར་སྐད་དུ། ཨཱཪྻ་མཉྫུ་ཤྲཱི་གུ་ཧྱ་ཏནྟྲ་སྱ་མཎྜ་ལ་བི་དྷིཿ། བོད་སྐད་དུ། འཕགས་པ་འཇམ་དཔལ་གསང་བའི་རྒྱུད་ཀྱི་དཀྱིལ་འཁོར་གྱི་ཆོ་ག། །འཇམ་པའི་དབྱངས་ལ་ཕྱག་འཚལ་ལོ། །འཕགས་པ་འཇམ་དཔལ་དབྱངས་ཀྱི་ནི། །ཁྲོ་བོ་ཡི་ནི་བསྙེན་པ་དག །སྔོན་དུ་
[172a.7]བསྙེན་པ་བྱས་ནས་ནི། །དེ་ཡི་དཀྱིལ་འཁོར་བྲི་བར་བྱ། །དེ་ནས་འདི་ཡི་དཀྱིལ་འཁོར་ནི། །དངོས་གྲུབ་དམ་པ་སྦྱིན་མཛད་པ། །འཇིག་རྟེན་གསུམ་པོ་འཁྲུག་པར་མཛད། །ཡི་དགས་དམར་པོ་ཞེས་བྱ་ཡི། །ཚད་དུ་འདི་ནི་དཀྱིལ་འཁོར་འདི། །གནས་ནི་གང་དུ་འགྲུབ་འགྱུར་བ། །སྔགས་པས་
[172b]
[172b.1]ཐོག་མ་ཉིད་དུ་ནི། །དེ་ཡི་གནས་ནི་བརྟག་པར་བྱ། །ཤིང་གཅིག་དང་ནི་དུར་ཁྲོད་དང་། །ཁྱིམ་སྟོང་དང་ནི་བཞི་མདོ་དང་། །མཆོད་རྟེན་འགྲམ་དང་ལྷ་ཁང་འགྲམ། །ཐིབས་པོ་ལམ་སྲང་གཉིས་པ་དང་། །སྐྱེད་མོས་ཚལ་དང་རི་ཡི་རྩེ། །ཆུ་ཡི་འགྲམ་མམ་ནགས་ཚལ་དང་། །ལྷ་ཆེན་གྱི་ནི་གནས་ཀྱང་
[172b.2]རུང་། །བ་ལང་ལྷས་སམ་ཡུལ་གྱི་ས། །ཁྱད་པར་དུ་ནི་ཡུལ་གཙང་སར། །ཡང་ནི་ཡིད་ནི་རབ་འཇུག་པ། །དེར་ནི་དཀྱིལ་འཁོར་རབ་ཏུ་བྱ། །ཤར་དང་བྱང་ནི་དམའ་བའམ། །ཁ་དོག་སྣུམ་པར་རབ་ཏུ་བཟང་། །བ་ཚྭ་མེད་ཅིང་མ་གས་པ། །དང་པོར་མཁས་པས་བརྟག་པར་བྱ། །དག་
[172b.3]པའི་གཟུགས་ནི་རབ་བཟུང་སྟེ། །དེ་ཉིད་གསུམ་བརྗོད་ས་ལ་ནི། །ལག་གིས་བརྡབ་པ་དག་ཏུ་བྱ། །རབ་འགྱུར་ལྷ་མོ་སྦྲན་པར་བྱ། །སྐྱོབ་བ་སངས་རྒྱས་ཐམས་ཅད་ཀྱི། །སྤྱོད་པའི་ཚུལ་དང་ཁྱད་པར་གྱི། །ས་དང་ཕ་རོལ་ཕྱིན་པ་ལ། །ལྷ་མོ་ཁྱོད་ནི་དཔང་དུ་གྱུར། །ཤཱཀྱ་སེང་གེ་སྐྱོབ་པ་
[172b.4]ཡིས། །ཇི་ལྟར་བདུད་ཀྱི་ཚོགས་བཅོམ་པ། །དེ་བཞིན་བདག་གིས་བདུད་ལས་ནི། །རྒྱལ་བར་བྱས་ཏེ་དཀྱིལ་འཁོར་བྲི། །གསེར་གྱི་མདོག་དང་ལྡན་པ་ཡི། །ས་ཡི་ལྷ་མོ་ཇི་བཞིན་དུ། །ས་ལས་རབ་ཏུ་འཐོན་པ་ནི། །རྐང་བཀྲུ་མཆོད་ཡོན་མཉེས་པར་བྱས། །སྔོན་གྱི་དུས་ན་དེ་བཞིན་
[172b.5]གཤེགས། །ཤཱཀྱ་སེང་གེས་ས་འདིར་ནི། །སྡེ་དང་བཅས་པའི་བདུད་བཏུལ་ནས། །ཆོས་རྣམས་མངོན་རྫོགས་སངས་རྒྱས་བཞིན། །དེ་ནས་རིག་འཛིན་ཅན་གྱིས་ནི། །སེམས་ཅན་དོན་དུ་དཀྱིལ་འཁོར་བྱེད། །ས་ཡི་ལྷ་མོས་དབང་མཛོད་ཅིག །བདུད་རྣམས་ཞི་བར་མཛད་དུ་གསོལ། །ས་བསླང་
[172b.6]བའི་ཆོ་གའོ། །དེ་ནས་རིག་འཛིན་ནན་གྱིས་ནི། ས་ནི་ཡང་དག་སྦྱང་བར་བྱ། །ཁྲོ་བོ་ཡི་ནི་ང་རྒྱལ་གྱིས། །འབྱུང་བོའི་གཏོར་མ་བྱིན་ནས་ཀྱང་། །ང་ནི་རྡོ་རྗེ་འདི་མིང་སྟེ། །སློབ་མ་དག་དང་སེམས་ཅན་གྱི། །དོན་དུ་དཀྱིལ་འཁོར་ཆེན་པོ་ནི། །ཡི་དགས་ཕལ་ཆེན་ཞེས་བྱ་བཞེངས། །གང་
[172b.7]དག་ས་འདིར་གནས་པ་ཡི། །ལྷ་ཀླུ་གནོད་སྦྱིན་དྲི་ཟ་དང་། །ནམ་མཁའ་ལྡིང་དང་ཤ་ཟའི་ཚོགས། །འབྱུང་པོ་མང་པོ་ཐམས་ཅད་ཀུན། །མཆོད་སྦྱིན་བདེན་པ་འདི་ལོང་ལ། །འདི་རུ་མ་གནས་གཞན་དུ་དེང་། །ཁྲོ་བོ་འབར་བའི་བཀའ་བྱུང་གིས། །སྐད་ཅིག་གིས་ནི་མྱུར་དུ་དེང་། །གང་དག་
[173a]
[173a.1]བསམ་པ་དང་ལྡན་ཞིང་། །ཁྲོ་བོ་ཆེན་པོའི་བཀའ་གཅོག་པ། །མྱུར་དུ་འགྲོ་བར་མི་སེམས་ནི། །སྤྱི་བོ་ཚལ་བ་བརྒྱར་འགས་སོ། །ཨོཾ་ཨ་ཀྲོ་ཏེ་ཀ་ཡ་མཱནྟ་ཀ་ཧ་ན་མ་ཐ་བྷཉྫ་ཧཱུཾ་ཕཊ། བགེགས་ཀྱི་ཕྱོགས་ནས་བརྗོད་ནས་ཀྱང་། །ཁྲོ་བོ་འབར་བའི་བཞིན་གྱིས་ནི། །རྐང་
[173a.2]མཐིལ་ཧཱུཾ་ལས་རྡོ་རྗེ་མཆོག །འབར་བས་བགེགས་ནི་བསྐྲད་པར་བྱ། །ས་ལ་སྔགས་ཆུ་གཏོར་ནས་ཀྱང་། །ས་ཡི་དབུས་སུ་ཁྲུ་གང་བརྐོ། །སོལ་བ་ལ་སོགས་རོ་དག་ནི། །བསལ་ནས་སྔགས་ཀྱི་ཆུ་ཡིས་གཏོར། །རིན་ཆེན་ལྔ་སྩོགས་གང་བ་ཡི། །བུམ་པའི་ནང་དུ་བཅུག་ནས་ཀྱང་། །རང་
[173a.3]གིས་ཀྱང་ནི་དགང་བར་བྱ། །དྲི་ཡི་ཆུ་ཡིས་གཏོར་བར་བྱ། །བ་ཡི་ལྔ་དང་ལྡན་པ་ཡི། །ལྕི་བས་ཀྱང་ནི་བྱུག་པར་བྱ། །དཀྱིལ་འཁོར་ཉིས་འགྱུར་ལྷག་ཙམ་དུ། །ཀུན་དུ་སྦྱོར་བ་བརྩམ་པར་བྱའོ། །ས་སྦྱང་བའོ། །དེ་ནས་མཁས་པས་སྟ་གོན་གྱི། །ལས་ནི་གཉིས་པ་རབ་ཏུ་བརྩམ། །ལྔ་
[173a.4]ཡི་རྫས་ལ་སྦྱར་བ་ཡི། །དྲི་ཡི་ཆུས་ནི་དཀྱིལ་འཁོར་བྱ། །དེ་ནས་ཙནྡན་དམར་པོས་ཀྱང་། །པདྨ་དག་གི་གཟུགས་སུ་བྱ། །ཡི་དགས་འཛིན་པའི་སྔགས་དག་གིས། །མེ་ཏོག་དམར་པོ་དབུས་སྩོགས་བཞག །དེ་ནས་མཆོད་ཡོན་གཞག་པར་བྱ། །མེ་ཏོག་སྦུ་གུ་དྲི་ཞིམ་དང་། །ཨ་ག་
[173a.5]རུ་དང་སྦྱར་བ་ཡི། །གུ་གུལ་བདུག་པའང་དེ་བཞིན་ནོ། །མར་མེ་མར་གྱི་མར་མེ་མཆོག །དྲི་ཡི་དོན་དུ་ཙནྡན་མཆོག །ཙནྡན་དཀར་པོ་དམར་པོ་ཡི། །གཏོར་མ་ཉ་དང་ཤ་ལ་སོགས། །སྦྱར་ཐུག་ལ་སོགས་དེ་བཞིན་ནོ། །མེ་ཏོག་ཆུར་བཅས་ཨརྐ་དང་། །རས་ལ་སྩོགས་པ་ཐམས་ཅད་དོ། །དེ་
[173a.6]ལྟར་དེ་ནི་ཚོགས་བསགས་ནས། །སློབ་དཔོན་གྱིས་ནི་ཁྲུས་བྱས་ནས། །སྨྱུང་བ་བྱས་ཏེ་མཉམ་གཞག་པས། །ཁྲོ་བོའི་བསྲུང་བས་བྱིན་གྱིས་བརླབ། །འདི་ལྟར་རྟོག་པ་ཞིབ་མོ་ལས། །གསུངས་པའི་རིམ་པས་ཁྲོ་བོ་ཉིད། །བསྐྱེད་དང་སྤྱན་དྲངས་ལ་སྩོགས་ཀྱིས། །ལྷ་དེ་འབད་དེ་
[173a.7]མཉེས་པར་བྱ། །དེ་ནས་འབད་དེ་གསོལ་བ་གདབ། །དཀོན་མཆོག་གསུམ་དང་རིགས་གསུམ་གྱི། །མགོན་པོ་དེ་བཞིན་གཤེགས་དང་བཅས། །གང་དག་རིགས་ཀྱི་ཁྲོ་བོའི་ཚོགས། །མ་ལུས་བདག་ལ་དགོངས་སུ་གསོལ། །སློབ་མ་ལ་ནི་ཕན་པ་དང་། །ཁྲོ་བོ་ཁྱོད་ལ་མཆོད་པའི་
[173b]
[173b.1]ཕྱིར། །བདག་ནི་ནང་པར་དཀྱིལ་འཁོར་བགྱིད། །བྱིན་གྱིས་བརླབ་ཅིང་གནང་མཛད་ཅིང་། །ཐུགས་རྗེས་རྗེས་སུ་གཟུང་དུ་གསོལ། །ཞེས་ལན་གསུམ་བརྗོད་དོ། །ལྷ་གནས་པའི་རིམ་པའོ། །གསེར་སོགས་རིན་ཆེན་ལས་བྱུང་བའི། །བུམ་པ་བཟང་པོ་མ་ཉམས་པའི། །ཁྲུས་ཀྱིས་
[173b.2]གཙང་མར་བྱས་པ་ཡི། །དྲི་ཡི་ཆུས་ཀྱང་བྱུག་པར་བྱ། །མཚན་ཉིད་ལྡན་པའི་བུམ་པ་གཉིས། །པདྨའི་སྟེང་དུ་བེ་ཅོན་དང་། །ལས་ཀྱི་རྒྱ་གྲམ་བྲི་བར་བྱ། །གཙང་མའི་གོས་ཀྱིས་མགུལ་པ་དཀྲི། །དང་པོ་འོད་གསལ་རྒྱུ་ལས་ནི། །ཁ་དོག་དཀར་པོ་བཾ་ལས་བྱུང་། །ཇི་བཞིན་དབྱིབས་སུ་(བསྐྱིད་,བསྐྱེད་)
[173b.3]ནས་སུ། །དེ་ཡི་ནང་དུ་པདྨ་བསམ། །པདྨའི་ལྟེ་བར་ཉི་མ་ལ། །ཧཱུཾ་ལས་བྱུང་བའི་ཁྲོ་བོ་བསྐྱེད། །ཁྲོ་བོ་གཉིས་པོ་དེ་དག་ནི། །རང་མཚན་ཁ་དོག་ལྡན་པར་བྱ། །སྤྱན་དྲངས་ནས་ནི་རབ་བཅུག་ནས། །མཆོད་ཡོན་ལ་སོགས་དེ་ལ་དབུལ། །སོ་སོའི་སྙིང་པོ་བརྒྱ་རྩ་བརྒྱད། །བཟླས་ནས་ཆུ་ཡི་
[173b.4]རང་བཞིན་དུ། །ཁྲོ་བོ་གཉིས་ཀ་གྱུར་པར་བསམ། །རིན་ཆེན་སྨན་ལ་སྩོགས་པ་དང་། །དཔག་བསམ་ཤིང་སྩོགས་ཁ་རྒྱན་བྱས། །བུམ་པ་གནས་པའི་ཆོ་གའོ། །སློབ་མ་གནས་པའི་ཆོ་ག་དག །གཞན་དུ་རྟོག་པ་ཞིབ་ལས་བཤད། །དེ་བས་འདིར་ནི་དེ་བཞིན་ནོ། །སྤྱི་ཡི་ལས་ཀྱིས་གནས་པར་
[173b.5]བྱ། །འོན་ཀྱང་རང་གིས་ཆོ་ག་དག །ཅུང་ཟད་འདི་དག་སྦྱར་བར་བྱ། །སློབ་མ་སྨྱུང་བར་བྱས་ནས་ཀྱང་། །ཁྲུས་ཀྱི་ཆོ་ག་ལེགས་བྱས་ཏེ། །ཁྲོ་བོས་བསྲུང་བ་བྱིན་བརླབས་ནས། །བླ་མ་ལ་ནི་གསོལ་བ་གདབ། །དཔའ་བོ་ཆེན་པོ་དེང་གསོན་ཅིག །བདག་ནི་འཁོར་བས་སྐྱོ་བ་དང་། །སེམས་ཅན་ཀུན་ལ་
[173b.6]ཕན་པའི་ཕྱིར། །གསུམ་ལ་སྐྱབས་སུ་འགྲོ་བ་གསོལ། །དཀྱིལ་འཁོར་ལྷ་ལ་དེ་བཞིན་ནོ། །ཁྱད་པར་དུ་ནི་སློབ་དཔོན་ལའོ། །བྱང་ཆུབ་སེམས་ཀྱང་བདག་ལ་གསོལ། །སྔགས་ཀྱི་སྤྱོད་དང་བརྟུལ་ཞུགས་གང་། །དེ་བཞིན་བདག་ནི་བསྒྲུབ་པར་འཚལ། །ཐར་ཆེན་གྲོང་དུ་འཇུག་པར་འཚལ། །བློ་
[173b.7]ཆེན་གྱིས་ནི་བསྐྱབ་དུ་གསོལ། །སློབ་མའི་ཚིག་གསན་བླ་མ་བཟང་། །བརྩེ་བས་བུ་ལ་མངོན་ཕྱོགས་ནས། །དང་བའི་བཞིན་གྱིས་འདི་སྐད་སྨྲ། །བུ་གཅིག་འདིར་ཤོག་ཐེག་ཆེན་གྱི། །ཁྱོད་ནི་ཚུལ་ཆེན་སྣོད་གྱུར་ཏེ། །རིག་པ་འཛིན་པ་སྤྱོད་བའི་ཚུལ། །ཁྱོད་ལ་ཡང་ནི་བཤད་པར་བྱ། །དུས་གསུམ་བྱོན་
[174a]
[174a.1]པའི་སངས་རྒྱས་རྣམས། །སེམས་ཅན་ཕན་ཕྱིར་གང་བཞུགས་པ། །ཀུན་གྱིས་ཐབས་ཆེན་སྔགས་ཀྱི་ནི། །ཆོ་ག་མཁྱེན་ནས་ཐམས་ཅད་མཁྱེན། །དེ་བས་ཀུན་མཁྱེན་ཐོབ་བྱའི་ཕྱིར། །གསང་སྔགས་སྤྱོད་པ་མཉམ་མེད་པ། །བདུད་ཀྱི་ཚོགས་རྣམས་འདུལ་བྱེད་པ། །
[174a.2]ཁྱོད་ཀྱིས་བློ་གྲོས་འདི་གྱིས་ཤིག །དེ་སྐད་སྤྲོ་བ་བསྐྱེད་ནས་སུ། །སློབ་མས་ཕྱག་འཚལ་ལ་སོགས་པ། །ཡན་ལག་བདུན་པའི་སྨོན་ལམ་བྱའོ། །དེ་ནས་སློབ་དཔོན་གྱིས་སྡོམ་པ་དཔོག་སྟེ། སངས་རྒྱས་ཆོས་དང་དགེ་འདུན་ལ། །ཁྱོད་ཀྱིས་སྐྱབས་སུ་འགྲོ་བར་གྱིས། །དཀྱིལ་
[174a.3]འཁོར་ལྷ་དང་སློབ་དཔོན་དག །ཁྱོད་ཀྱིས་རྟག་ཏུ་གཟུང་བར་བྱ། །སེམས་ཅན་ཐམས་ཅད་སྒྲོལ་བྱེད་པའི། །བྱང་ཆུབ་སེམས་ནི་མཉམ་མེད་པ། །ཡང་དག་བརྟན་པོར་གཟུང་བར་བྱ། །རིག་པ་འཛིན་པའི་སྡོམ་པ་གཟུང་། །སྲོག་ཆགས་གསོད་དང་མ་བྱིན་ལེན། །འདོད་པ་བརྫུན་རྣམས་མི་
[174a.4]བྱའོ། །ཉེས་པ་ཀུན་གྱི་རྩ་བ་ཡི། །ཆང་ནི་བཏུང་བ་སྤང་བར་བྱ། །ལུས་ཀྱི་ལས་ནི་རྣམ་གསུམ་དང་། །ངག་གི་ཉེས་པ་རྣམ་བཞི་དང་། །ཡིད་ཀྱི་རྣམ་གསུམ་བསྲུང་བར་བྱ། །སེམས་ཅན་འཚེ་བ་མ་ལུས་སྤང་། །སེམས་ཅན་དོན་ལ་མངོན་དགའ་ཞིང་། །ཐེག་པ་ཆེན་པོའི་ལམ་ལ་
[174a.5]གནས། །དམ་པ་ཉེ་བར་མཉེས་པ་དང་། །འདུལ་བའི་དོན་ནི་མ་ལུས་བྱ། །ལྷ་དང་ལྷ་མིན་གསང་བ་པ། །དེ་ལ་བརྙས་པར་མི་བྱའོ། །ཕྱག་རྒྱ་བཞོན་པ་མཚོན་ཆ་རྣམས། །འགོམ་པའམ་བརྫི་བར་མི་བྱའོ། །སྤྱོད་དང་བརྟུལ་ཞུགས་གསང་བ་གང་། །གསང་བ་བརྟུལ་ཞུགས་
[174a.6]བརྟན་པོར་གྱིས། །སློབ་མ་བརྟན་པོ་རབ་དང་བས། །ཇི་སྐད་གསུངས་པའི་སྡོམ་པ་ཀུན། །འཁོར་བས་སྐྱོ་བའི་ཡིད་བཞག་ནས། །ངེས་པར་ལེགས་པའི་དོན་དུ་གཟུང་། །དཀོན་མཆོག་གསུམ་ལ་སྐྱབས་སུ་མཆི། །སྡིག་པ་མང་པོ་ཀུན་ནས་བཤགས། །དགེ་བ་ཀུན་ལ་ཡི་རང་
[174a.7]ངོ་། །སངས་རྒྱས་བྱང་ཆུབ་གཟུང་བར་གྱིས། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །མཉམ་མེད་བྱང་ཆུབ་སེམས་ནི་བསྐྱེད། །སེམས་ཅན་མ་ལུས་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང་། །སེམས་ཅན་མ་བསྒྲལ་དཔག་མེད་པ། །མྱ་ངན་
[174b]
[174b.1]འདས་ལ་དགོད་པར་བྱ། །ལུས་ངག་ཡིད་ཀྱི་ཉེས་རྣམས་བསྡམས། །བག་མེད་ཆང་རྣམས་བཏུང་བ་ཡང་། །ཐེག་པ་དམན་ལ་འདོད་མི་བགྱི། །ལྷ་དང་ལྷ་མིན་གསང་བ་པ། །བླ་མ་བརྙས་པར་མི་བྱའོ། །ཕྱག་རྒྱ་བཞོན་པ་མཚོན་ཆ་དང་། །མཚན་མ་ལ་སོགས་མི་འགོམ་མོ། །རིག་པ་འཛིན་
[174b.2]པའི་སྡོམ་པ་ཀུན། །ཚུལ་ཆེན་སྔགས་པས་གསུངས་པ་ཀུན། །ཀུན་ནས་ཀུན་དུ་གཟུང་བར་བགྱི། །ལས་དང་བཀའ་སྩལ་མ་ལུས་བགྱི། །སྤྱི་གཙུག་ལ་སོགས་གནས་རྣམས་སུ། །ཁྲོ་བོའི་སྔགས་རྣམས་གཞག་པར་བྱ། །སོ་ཤིང་སྲུང་སྐུད་དེ་བཞིན་སྦྱིན། །ཀུ་ཤའི་སྟན་ལ་ཆོ་ག་བཞིན། །
[174b.3]སློབ་མ་གནས་པའི་ཆོ་གའོ། །ཇི་ལྟར་རིམ་པར་དཀྱིལ་འཁོར་ལ། །མཆོད་ཡོན་ལ་སོགས་ཕུལ་ནས་ཀྱང་། །ཡིད་ཀྱིས་ནམ་མཁར་བཞུགས་ནས་ནི། །ནད་པར་མཁས་པས་ཐིག་གདབ་པོ། །དཀར་པོ་དམར་པོ་སྔོན་པོ་ཡི། །ཁ་དོག་གསུམ་པའི་སྐུད་པ་ནི། །རས་བལ་ལ་སོགས་བཙོས་
[174b.4]པས་བྱ། །སྟོང་པ་རྒྱུ་ལས་ཡི་གེ་གསུམ། །སོ་སོའི་ཆ་རུ་བསྐྱེད་ནས་ཀྱང་། །སྐུ་གསུང་ཐུགས་དག་བསམ་པར་བྱ། །ནམ་མཁར་གནས་པའི་དེ་བཞིན་གཤེགས། །ཡེ་ཤེས་ཐིག་སྐུད་བཀུག་སྟེ་གཞུག །དྲི་ཡི་ཕྱོགས་ལ་སོགས་པས་མཆོད། །གཉིས་སུ་མེད་པའི་སྔགས་ཀྱིས་ནི། །
[174b.5]ཐིག་སྐུད་སུམ་སྒྲིལ་མཛེས་པ་ཡིས། །མཁས་པས་ཐིག་བཏབ་ཕུན་སུམ་ཚོགས། །ཤར་གྱི་སྒོ་རུ་གནས་ནས་ཀྱང་། །ཁྲོ་བོའི་སྐུར་ནི་རང་བྱས་ནས། །སྔགས་ཀྱི་ཡི་གེ་དགོད་པར་བྱ། །གཡོན་གྱི་ཁུ་ཚུར་ལྟེ་བར་བསྟེན། །ལས་ཀྱི་ཁྲོ་བོར་བསམས་ནས་སུ། །ཐོག་མར་ཤར་ནས་
[174b.6]ནུབ་དུའོ། །དེ་འོག་ལྷོ་ནས་བྱང་དུ་སྟེ། །ནམ་མཁར་ཐིག་གཉིས་གདབ་པར་བྱ། །ཕྱོགས་བཅུ་ན་བཞུགས་དེ་བཞིན་གཤེགས། །འགྲོ་དོན་དུས་ལ་བབ་པར་བསྐུལ། །དེ་ནས་ཡང་ནི་དེ་བཞིན་ཏེ། །ཐིག་སྐུད་དེ་ནི་ཕྱོགས་མཚམས་ནས། །ཤར་ལྷོ་ཡི་ནི་མཚམས་ནས་ཀྱང་། །ནུབ་ནས་
[174b.7]བྱང་གི་མཚམས་དག་ཏུ། །ཐིག་གིས་རབ་ཏུ་ཚད་བྱས་ཏེ། །གྲུ་བཞི་པར་ནི་ཐིག་གདབ་བོ། །རིམ་པ་གཅིག་པ་མཛེས་པ་ལ། །སྒོ་བཞི་དག་གིས་མཛེས་པར་བྱ། །དཀྱིལ་འཁོར་དང་ནི་འཚམ་པ་ཡི། །དབུས་སུ་པདྨོ་བྲི་བར་བྱ། །པདྨོ་དང་ནི་ཕྱོགས་བཞིའི་སྒོ། །ཐེ་ཚོམ་མེད་པར་
[175a]
[175a.1]མཉམ་པར་བྱ། །སྙིང་པོ་མཛེས་པའང་དེ་བཞིན་ཏེ། །ཐམས་ཅད་ཆོ་ག་བཞིན་དུ་གདག །ཆོ་ག་བཞིན་དུ་དཀྱིལ་འཁོར་དེ། །ཀུན་དུ་ཐིག་གིས་བཏབ་ནས་ཀྱང་། །མཆོད་ཡོན་བཞེངས་ཏེ་རབ་ཏུ་གཤེགས། །ཡི་གེ་གསུམ་དང་མྱུཿཡིས་དགྲོལ། །ཨོཾ་ཨཱཿཧཱུཾ་མུཿདུར་ཁྲོད་
[175a.2]རྫས་ཀྱི་ཐལ་བས་ནི། །ཕྱི་ནས་ཀུན་དུ་བྲི་བར་བྱ། །ཡི་དགས་ཕལ་ཆེན་གསང་མཆོག་ནི། །དཀྱིལ་འཁོར་མཁས་པས་ནུབ་མོ་བྲི། །ཁྲུ་གང་ལ་སོགས་རིམ་པ་ནས། །ཁྲུ་ནི་བརྒྱད་པའི་བར་དུ་སྟེ། །དེ་ལས་ལྷག་པ་ཡོང་མི་བྲི། །ལས་ཀྱི་རིམ་པ་སོ་སོར་བྲི། །དུར་ཁྲོད་ཐལ་བས་
[175a.3]སྦྱར་བའི་ཚོན། །ཁ་དོག་གསུམ་ནི་བཅོས་པར་བྱས། །སྟོང་པ་ཉིད་ཀྱི་རྒྱུ་ལས་ཏེ། །ཁ་དོག་གསུམ་ནི་ཡི་གེས་བསྐྱེད། །ཡེ་ཤེས་ཚོན་དག་བཀུག་ནས་ཀྱང་། །གཉིས་མེད་བྱས་ལ་མཆོད་ཡོན་དབུལ། །ཁྲོ་བོའི་ཡི་གེ་དག་བཟླས་ལ། །རིམ་པ་བཞིན་དུ་བྲི་བར་བྱ། །ཆོས་ཀྱི་དབྱིངས་
[175a.4]ཀྱི་རང་བཞིན་གྱིས། །སེམས་ཅན་ཁམས་ནི་སྒྲོལ་བར་བྱེད། །དེ་བཞིན་གཤེགས་པ་ཐམས་ཅད་ཀྱིས། །གཤིན་རྗེ་གཤེད་ནི་མཆོག་གི་གནས། །དབང་ལྡན་ཕྱོགས་སུ་ཁ་དོག་གསུམ། །ཇི་བཞིན་ལེགས་པར་བྲིས་ནས་ཀྱང་། །ཁྲོ་བོའི་སྔགས་ཀྱིས་བརྟག་པར་བྱ། །ཉེས་པ་
[175a.5]ཀུན་ལས་རྣམ་གྲོལ་བའི། །ཚོན་གྱི་ལས་ནི་དེ་ནས་བརྩམ། །དབུས་སུ་ལེགས་པར་གཞག་ནས་ཀྱང་། །ཁྲོ་བོས་ཀྱང་ནི་བྱིན་གྱིས་བརླབ། །དེ་ཉིད་གསུམ་གྱི་གསང་སྔགས་བཟླས། །དེ་བཞིན་ཐིག་ལས་གསུམ་བྲི་སྟེ། །དབུས་ཀྱི་པདྨོ་གསེར་གྱི་མདོག །འདབ་མ་དག་ནི་
[175a.6]དམར་པོས་བརྒྱན། །སྙིང་པོ་ཟེ་བ་མཛེས་པ་དེ། །གསེར་གྱི་ཁ་དོག་བཞིན་དུ་བྱ། །ཐམས་ཅད་དུར་ཁྲོད་ཐལ་བས་བསྐོར། །སྒོ་དང་ཕྱོགས་མཚམས་ལ་སོགས་པ། །རིགས་ནི་དབྱེ་བས་ཕྱེ་བར་བྲི། །རྟ་བབས་མེ་ཡི་ཕྲེང་བའི་མཐར། །ཐམས་ཅད་རིགས་ཀྱི་ཁ་དོག་བྱ། །ལྷོ་ཕྱོགས་
[175a.7]ཀྱི་ནི་སྒོ་ཕྱེ་ལ། །ལྷག་མ་རྣམས་ནི་བཅད་པར་བྲི། །གཞན་ཡང་ཡི་དགས་ལྷག་པ་ཡི། །པདྨོའི་ལྟེ་བར་བྲི་བར་བྱ། །དེ་བཞིན་ཕྱོགས་སྒོ་ནང་དག་དང་། །ཕྱོགས་རྣམས་དེ་དག་ཐམས་ཅད་དུ། །ཡི་དགས་བཞི་དང་མགོ་མེད་དོ། །དུར་ཁྲོད་ཐལ་བས་སྤགས་ཏེ་བྲི། །བྱང་ཤར་ལ་
[175b]
[175b.1]སོགས་གྲྭ་རྣམས་སུ། །མཁས་པས་བེ་ཅོན་ཕྱག་རྒྱ་བྲི། །གལ་ཏེ་བྲི་བར་མི་ནུས་ན། །ཡི་དགས་ཕལ་ཆེན་དབུས་དག་ཏུ། །པདྨ་ལྔ་བྲིས་གང་ཡིན་པའོ། །དེ་ཡི་སྟེང་དུ་ཡི་དགས་ནི། །ཡི་དགས་ཀྱི་ནི་སྔགས་མཆོག་གིས། །བསམ་པ་དག་ནི་བྱས་ཀྱང་རུང་། །གྲྭ་ཡི་དབྱུག་པ་བཞི་པོ་ཡང་། 
[175b.2]སྔགས་ཉིད་ཀྱིས་ནི་བསམ་པར་བྱ། །དེ་བཞིན་སྔགས་ཀྱིས་ཐམས་ཅད་བྱའོ། །གལ་ཏེ་དྲི་བར་ནུས་ཀྱང་ནི། །སྔགས་ཉིད་སྟེང་དུ་གཞག་པར་བྱ། །སྒོ་ཡི་ཡི་དགས་བཞི་པོ་ཡང་། །སྔགས་ཀྱིས་བྱིན་གྱིས་བརླབ་པར་གསུངས། །དཀྱིལ་འཁོར་བྲི་བའི་ཆོ་གའོ། །དཀྱིལ་འཁོར་རྫོགས་པར་ཤེས་ནས་
[175b.3]ནི། །རྣམ་རྒྱལ་ཁྲོ་བོའི་བུམ་པ་ནི། །ལྷོ་ཡི་སྒོ་ཡི་དབུས་སུ་གཞག །ལས་ཀྱི་བུམ་པ་བྱང་ཤར་ཏེ། །བགེགས་སྲུངས་ཞེས་ནི་བརྗོད་ལ་གཞག །མར་མེ་མར་གྱི་རྒྱུ་ལས་ཏེ། །སྙིང་པོ་འཇམ་པ་བརྒྱད་ཀྱིས་བསྐོང་། །ལྷ་བཤོས་དག་ཀྱང་དེ་ཡི་གྲངས། །བདུག་པ་མཆོག་དང་ཨ་ག་རུ། །དེ་ཡི་
[175b.4]གྲངས་སུ་མཉམ་པར་གཞག། །ཙནྡན་དཀར་དམར་དེ་བཞིན་བླང་། །མཆོད་པའི་ཁྱད་པར་གཞན་ཡང་སྟེ། །ཐམས་ཅད་ཆོ་ག་བཞིན་དུ་གཞག །ཉ་དང་ཤ་དང་ཟན་དྲོན་ཚོགས། །ཁྱད་པར་གཏོར་མ་དག་ཀྱང་གཞག །ཡི་དགས་ཕལ་ཆེན་ཕྱི་རོལ་དུ། །ཆུ་དང་བཅས་པའི་མེ་ཏོག་གཞག ། 
[175b.5]ཇི་ལྟར་ཆོ་ག་ཞིབ་མོ་བཞིན། །ཕུན་སུམ་ཚོགས་པའི་ཡོ་བྱད་གཞག །གནས་དང་གནས་སུ་དེ་བཞིན་བརྒྱན། །དེ་འོག་སློབ་དཔོན་བདག་ཉིད་ཀྱིས། །ཁྲུས་ཀྱི་ཆོ་ག་བྱས་ནས་ཀྱང་། །རང་གི་སྙིང་པོ་སྔགས་ཀྱིས་ནི། །ཐམས་ཅད་ཡན་ལག་སྔགས་ཀྱིས་བྱ། །སྨྱུང་བས་བྱང་ཆུབ་སེམས་
[175b.6]ལྡན་པས། །ཇི་ལྟར་རིམ་པས་བསྐྱེད་ནས་ཀྱང་། །མཇུག་ཏུ་ཁྲོ་བོ་གཤིན་རྗེ་གཤེད། །སྔགས་བརྗོད་པས་ནི་སྤྱན་དྲངས་ནས། །རང་གི་སྙིང་པོས་བཞུགས་སུ་གསོལ། །ཡི་དགས་ཀྱི་ནི་སྤྱི་བོར་ཡང་། །མེ་ཏོག་དམར་པོ་བཞག་པར་བྱ། །བློ་ལྡན་གྱིས་ནི་ཁྲོ་བོ་ལའོ། །དེ་ནས་ཙནྡན་དམར་
[175b.7]བོ་དབུལ། །ཙནྡན་གྱིས་ནི་གཏོར་བ་ཡི། །མེ་ཏོག་སྔགས་ཀྱིས་དབུལ་བར་བྱ། །དེ་ནས་གཙོ་བོའི་སྙིང་པོས་དབུལ། །འབྱུང་པོའི་གཏོར་མ་ཁྲོ་བོ་ལ། །ཕུལ་ནས་ཡི་དགས་ཕལ་ཆེན་གྱི། །ཕྱི་རོལ་དུ་ནི་མཁས་པ་ཡིས། །སྨེ་གཏོར་རྣམས་ཀྱང་དབུལ་བར་བྱ། །དེ་ནས་གཙོ་བོའི་སྙིང་པོ་ཉིད། །
[176a]
[176a.1]བརྒྱ་རྩ་བརྒྱད་དུ་བཟླས་པར་བྱ། །ཁྲོ་བོའི་གཙོ་ལ་ཕྱོགས་ནས་ནི། །དེ་ནས་ཡང་ནི་བདུག་པ་འབུལ། །ཆོ་གས་ཁྲུས་བྱས་སྨྱུང་བ་ཡི། །སློབ་མ་དག་གི་བསོད་ནམས་ཀྱང་། །སྔགས་ཀུན་གྱིས་ནི་གཟི་བྱིན་བསྐྱེད། །ཁྲོ་བོ་ཡི་ནི་སྙིང་པོ་ཡི། །ལག་གཉིས་མེ་
[176a.2]ཏོག་བྱིན་ནས་ནི། །གོས་ཀྱིས་གདོང་ནི་གཡོགས་པར་བྱ། །ཁྲོ་བོའི་སྔགས་ཀྱིས་སྒོ་དྲུང་གཞག། །བླ་མ་རྡོ་རྗེ་འཆང་གིས་ཀྱང་། །མཚོག་མ་སྤྱི་གཙུག་ལ་སོགས་ལ། །སྔགས་རྣམས་མ་ལུས་གཞག་པར་བྱ། །བསང་གཏོར་སྔོན་འགྲོ་དེ་བཞིན་ཏེ། །རིན་ཆེན་གསེར་སྩོགས་ཡོན་
[176a.3]མཆོག་དག །འབད་པས་བླ་མ་ལ་ཕུལ་ནས། །འཇུག་པའི་སྔོན་དུ་གསོལ་བ་གདབ། །འདི་ནི་དངོས་གྲུབ་ཐོབ་པའི་རྒྱུ། །སངས་རྒྱས་ཀུན་གྱིས་རབ་སྤྲུལ་པའི། །བླ་མ་ལ་ནི་ཕྱག་འཚལ་ཏེ། །སེམས་ཅན་ཀུན་གྱི་དོན་གྱི་ཕྱིར། །བདག་ནི་དཀྱིལ་འཁོར་འཇུག་པར་འཚལ། །འཇམ་
[176a.4]དཔལ་ཁྲོ་བོ་མི་བཟད་པ། །དེ་ཡི་དཀྱིལ་འཁོར་དམ་པ་མཆོག །ཡི་དགས་མང་པོ་ཞེས་བྱའི་ཕྱིར། །བདག་གིས་སློབ་མ་གཞུག་པར་བགྱི། །ཨོཾ་ཨཱཿཧཱུཾ་ཞེས་པས་བསྐུལ་བར་བྱའོ། །དེ་ནས་སློབ་མ་བདག་ཉིད་དངོས་གྲུབ་ཀྱི་སྣོད་དུ་བྱ་བའི་ཕྱིར་ན་འདི་དག་བྱ་སྟེ། །བླ་ན་མེད་པའི་སངས་
[176a.5]རྒྱས་དང་། །ཆོས་དང་བྱང་ཆུབ་སེམས་དཔའི་ཚོགས། །འགྲོ་བ་མ་ལུས་པ་ཡི་སྐྱབས། །བདག་ནི་གསུམ་ལ་སྐྱབས་སུ་མཆི། །དེ་ནས་སྐྱབས་ནི་གསུམ་པོ་དང་། །དཀྱིལ་ན་གཤིན་རྗེ་གཤེད་གཅིག་པུ། །དཔའ་བོ་ཁྲོ་བོ་མི་བཟད་པ། །དེ་དག་ཀུན་ལ་ཕྱག་འཚལ་ལོ། །དཀོན་མཆོག་གསུམ་
[176a.6]དང་ཁྲོ་བོ་ནི། །རྟག་ཏུ་བདག་ནི་མཆོད་པར་བགྱིད། །བླ་མ་ལ་ཡང་དེ་བཞིན་དུ། །སྒོ་གསུམ་དང་བའི་སེམས་ཀྱིས་མཆོད། །དཀྱིལ་འཁོར་ལ་མེ་ཏོག་གཏོར་རོ། །ལུས་ཀྱི་ཉེས་པ་གསུམ་རྣམས་དང་། །ངག་གི་བཞི་པོ་ཉེས་པ་སྤྱད། །ཡིད་ཀྱི་ཉེས་སྤྱད་གསུམ་པོ་སྟེ། །ལུས་ཀྱི་སྒྲིབ་
[176a.7]པ་མ་ལུས་བཤགས། །སངས་རྒྱས་སྲས་བཅས་འཕགས་པ་ཡི། །ཐར་པར་བྱས་པའི་དགེ་བ་དང་། །ཐམས་ཅད་ཐར་བར་གྱུར་པ་ཡི། །བདག་གཞན་དགེ་ལ་ཡི་རང་ངོ་། །ས་བོན་མཆོག་ལས་རང་བྱུང་བའི། །ཐར་པར་གྱུར་པའི་དགེ་བའི་ཚོགས། །སེམས་ཅན་མྱ་ངན་འདས་པའོ། ། 
[176b]
[176b.1]བྱང་ཆུབ་ཆེན་པོར་ཡོངས་སུ་བསྔོ། །ཕྱོགས་བཅུའི་ཞིང་རྣམས་དག་པར་ནི། །སེམས་ཅན་ཕན་ཕྱིར་གང་བཞུགས་རྣམས། །ཐབས་ཀྱིས་མྱ་ངན་འདའ་བཞེད་པ། །མྱ་ངན་མི་འདའ་བཞུགས་སུ་གསོལ། །མ་སྨིན་པ་རྣམས་སྨིན་པ་དང་། །སྨིན་པ་གྲོལ་བར་བྱ་བའི་ཕྱིར། །དམ་ཆོས་བདུད་རྩི་འབྱུང་བ་ཡི། །
[176b.2]གསུང་ནི་དུ་མར་བསྒྲག་པར་མཛོད། །དེ་ནས་སློབ་དཔོན་གྱིས་སྔར་གྱི་སྡོམ་པ་ཐམས་ཅད་བརྗོད་དེ་སྦྱིན་པར་བྱའོ། །སློབ་མས་ཁས་བླངས་པ་བརྗོད་པས། །སྡོམ་པ་མ་ལུས་གཟུང་བར་བྱ། །དེ་རིང་ཕན་ཆད་བུ་ཁྱོད་ནི། །དེ་བཞིན་གཤེགས་པའི་རིགས་སུ་ཞུགས། །ང་ཡི་ཡེ་ཤེས་ཆེན་པོ་སྦྱིན། །
[176b.3]དེ་ཡིས་དངོས་གྲུབ་མཆོག་ཐོབ་འགྱུར། །གང་དག་དཀྱིལ་འཁོར་མ་ཞུགས་ལ། །གསང་བ་འདི་ནི་སྨྲ་བ་མིན། །བག་མེད་སེམས་ཀྱིས་སྨྲས་གྱུར་ན། །དངོས་གྲུབ་ཅུང་ཟད་ཐོབ་མི་འགྱུར། །དེ་ནས་དམ་ཚིག་ཆུ་བླུད་དེ། །འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་
[176b.4]སྲེག་པར་བྱེད། །དམ་ཚིག་བསྲུངས་ན་དངོས་གྲུབ་འཐོབ། །འཐུང་ཅིག་རྡོ་རྗེའི་དམ་ཚིག་ཡིན། །དྲི་དང་མེ་ཏོག་ལྡན་པའི་ཆུས། །ལག་པ་གཡས་པས་བླུད་པར་བྱས། །ཨོཾ་ཨཱཿཧཱུཾ། དུས་འདི་ཉིད་ནས་བུ་ཁྱོད་ཀྱི། །དེ་བཞིན་གཤེགས་པ་ང་ཡིན་གྱིས། །ང་ཡིས་ཇི་ལྟར་
[176b.5]བཀའ་སྩལ་མཆོག །མཉན་དང་བསྒྲུབ་པ་དག་ཀྱང་གྱིས། །ཁྱོད་ནི་ནམ་ཡང་ང་ལ་ནི། །མ་དད་པ་ཡི་སེམས་རྣམས་སྤང་། །སློབ་མ་མོས་པ་མེད་པ་ཡིས། །དངོས་གྲུབ་རིང་བར་རྒྱལ་བས་གསུངས། །ཇི་ལྟར་དངོས་གྲུབ་ཐོབ་མི་ཐོབ། །རྒྱུད་ལས་འབྱུང་བཞིན་ཕྲ་རྣམས་བརྟག །ལས་
[176b.6]ཀྱི་བྱ་བ་རབ་འཇུག་པ། །རིམ་པ་འདི་ལས་ཤེས་པར་འགྱུར། །སློབ་མ་མཚན་ལྡན་ཉེས་སྐྱོན་མེད། །ཤིན་ཏུ་བཀྲུས་ཏེ་རྒྱན་གྱིས་བརྒྱན། །བ་ཡི་རྣམ་ལྔ་བླུད་ནས་ནི། །དེ་འོག་སྨྱུང་བར་གང་གནས་པ། །ཞིམ་པའི་དྲི་ཡིས་ལུས་ལ་བྱུག །གོས་དང་རྒྱན་གྱིས་བརྒྱན་པར་བྱས། །
[176b.7]ཤར་གྱི་ཕྱོགས་སུ་ཁ་བལྟས་ལ། །ཀུ་ཤའི་སྟན་ལ་གཞག་པར་བྱ། །དེ་ཡི་ལག་གཉིས་སྙིམ་པའི་ནང་། །ཙནྡན་གཏོར་མའི་མེ་ཏོག་སྦྱིན། །ཨ་གར་ནག་པོའི་དུ་བས་ཀྱང་། །དེ་ནས་མྱུར་དུ་སྔགས་བརྗོད་དེ། །སྒྲུབ་པའི་ཆོ་ག་འདི་ཡིས་ནི། །སྣོད་ལ་དབབ་པའི་ལས་བྱའོ། །
[177a]
[177a.1]ཨོཾ་ཨ་ཀྲོ་ཏེ་ཀ་ཡ་མཱནྟ་ཀ་ཧ་ན་མ་ཐ་བྷཉྫ་ཧཱུཾ་ཡ་མཱནྟ་ཀ་ཀྲྀཎྜི་ཨ་བེ་ཤ་ཧཱུཾ་ཕཊ། སྣོད་ལ་བབས་གྱུར་དེ་ནས་ནི། །དགེ་དང་མི་དགེ་དྲི་བར་བྱ། །འབྱུང་བ་བྱུང་བ་བདེན་པར་སྨྲ། །སེམས་ཅན་ཆེན་པོ་འདི་གྱིས་ལ། །འདི་མིན་ཞེས་ནི་རྗོད་པར་བྱེད། །དེ་ནས་ཁྲོ་བོ་
[177a.2]མཆོག་དེ་ལ། །མེ་ཏོག་ལྡན་པའི་ཨརྒྷ་དབུལ། །དེ་ནས་བདེ་གཤེགས་བསྟན་པ་ཡི། །དམ་ཚིག་ཀྱང་ནི་བསྟན་པར་བྱ། །སྣོད་ཀྱིས་ཐོས་ནས་དེ་ནས་སུ། །དེ་བཏང་ནས་ནི་ས་ལ་འགྱེལ། །རིག་པ་ཁྲོ་བོ་གཤིན་རྗེ་གཤེད། །གྲུབ་པ་དེ་ལས་བཞུད་པར་འགྱུར། །དེ་ལས་སློབ་
[177a.3]མས་མེ་ཏོག་ནི། །གཤིན་རྗེ་གཤེད་ལ་གཏོར་བ་ནི། །རང་གི་སྙིང་པོས་མེ་ཏོག་ཉིད། །དཀྱིལ་འཁོར་ལ་ནི་གཏོར་བར་བྱ། །ཨོཾ་ཨཱཿཧཱུཾ། ལྷོ་ཕྱོགས་སྒོ་ནས་དེ་བཞིན་ཏེ། །དེ་ནས་གདོང་རས་བསལ་ནས་ཀྱང་། །དབྱུག་པའི་ཕྱག་རྒྱ་བསྟན་པར་བྱ། །དེ་ནས་དཀྱིལ་འཁོར་དེ་བཞིན་
[177a.4]ཏེ། །དེ་བཞིན་གཤེགས་པས་དེ་རིང་ཉིད། །ཁྱོད་ནི་ནན་ཏན་མིག་ཕྱེ་སྟེ། །ང་ཡིས་ཇི་བཞིན་མིག་ཕྱེ་བས། །མི་བཟད་དཀྱིལ་འཁོར་མཐོང་བར་གྱིས། །ཨོཾ་ཨཱཿཧཱུཾ། དེ་ནས་བེ་ཅོན་གྱི་ཕྱག་རྒྱ་བསྟན་པར་བྱ་སྟེ། དཀོན་མཆོག་གསུམ་གྱི་དམ་ཚིག་ནི། །མངོན་པར་བསྟན་པ་སྔར་བྱས་
[177a.5]ནས། །ལག་པ་གཡས་པ་ཆོ་ག་བཞིན། །ལེགས་པར་རབ་ཏུ་བཅིང་བར་བྱ། །རིག་འཛིན་དག་གིས་རྟག་པར་ནི། །ལག་པའི་སོར་མོ་ཐམས་ཅད་ཀྱིས། །མཐེ་བོང་ལེགས་པར་སྤྲས་ནས་ནི། །རབ་ཏུ་བསྡམས་པ་བཟང་པོ་བཅིང་། །ཆོ་ག་ཤེས་པས་བེ་ཅོན་རྒྱ། །སྙིང་པོ་
[177a.6]སྔགས་སམ་ལོགས་ཤིག་ཏུ། །སྔགས་པ་ཕྱག་རྒྱའི་སྔགས་གྱིས་བཅིང་། །གཞན་དུ་ཡང་ནི་མ་ཡིན་ནོ། །ཨོཾ་ན་མོ་བུདྡྷ། དྷརྨྨཱ། སཾ་གྷ་བྷྱཿ། སཏྠ་ཏ་ཐཱ་ག་ཏ་ཀྲོ་དྷ་བི་ཛ་ཡ། ཨ་གྣི་ཛྭ་ལི་ཏ་ཛི་ཧ་པྲ་ཏ་ཤྲཱི་རི་ཧཱུཾ་ཧཱུཾ་ཕཊ། དེ་ལྟར་བེ་ཅོན་ཕྱག་རྒྱ་དང་སྔགས་བསྟན་ནས་དཀྱིལ་འཁོར་
[177a.7]ཡང་ཡི་དགས་ཕྲེང་བ་ལ་སོགས་པ་ཐམས་ཅད་བསྟན་པར་བྱའོ། །དེ་ནས་སློབ་དཔོན་བདག་ཉིད་ཀྱིས། །བསྟན་པའི་བེ་ཅོན་རྒྱ་བཅིངས་ནས། །ལྷོ་ཕྱོགས་སྒོ་ནས་སློབ་མ་ཡིས། །དྲི་སོགས་མཆོད་པ་མ་ལུས་དབུལ། །དེ་ནས་སྔགས་པ་དབང་བསྐུར་ལ། །ཆུ་དང་མེ་ཏོག་བཅས་པ་ཡི། །
[177b]
[177b.1]སྙིང་པོ་གདབ་པའི་བུམ་པ་ཡིས། །ཁྲོ་བོས་དབང་བསྐུར་མཆོག་སྦྱིན་ནོ། །ཨོཾ་ཨ་ཀྲོ་ཏེ་ཀ་ཡ་མཱནྟ་ཀ་ཧ་ན་མ་ཐ་བཉྫ་ཧཱུཾ་ཕཊ། དེ་ནས་ཁྲོ་བོའི་སྙིང་པོ་ཡིས། །ཆོ་ག་བཞིན་དུ་དབང་བསྐུར་ལ། །བདུག་པ་མེ་ཏོག་ཕྲེང་ལྡན་པར། །སྙིང་པོ་དེ་ལ་སྦྱིན་པར་བྱ། །ཨོཾ་ཨ་ཀྲོ་ཏེ་ཀ་ཡ་ལ་སོགས། །སྔགས་
[177b.2]ཀྱི་དོན་ནི་བཅུ་བདུན་པ། །ཁྲོ་བོ་དེ་ཉིད་ཀྱིས་གསུངས་པ། །དེ་རིང་ཕན་ཆད་བུ་ཁྱོད་ཀྱིས། །ཁྲོ་བོ་དྲན་པར་བྱ་ཞིང་བཟླས། །གཞན་ཡང་སྔགས་ཀྱི་སྤྱོད་པའི་མཆོག །སྨྱུང་བར་བྱང་ཆུབ་སེམས་ལྡན་ལས། །སྐྱེ་བོ་མེད་བའི་ནགས་ཚལ་དུ། །རུ་རགྴ་ཡི་ཕྲེང་ཐོགས་ཤིང་། །ལག་པ་དྲི་ཡིས་བྱུགས་ནས་
[177b.3]ཀྱང་། །ཐེ་ཚོམ་མེད་པར་འགྲུབ་པར་འགྱུར། །འཇིག་རྟེན་ལྷ་ལ་ཕྱག་མི་འཚལ། །གླང་པོ་ལ་ཡང་ལམ་མི་བཟུར། །རྒྱལ་པོ་ལ་ཡང་ཕྱག་མི་བཙལ། །བགྲོད་དཀའ་བ་ནས་བགྲོད་པར་བྱེད། །ཁྲོ་བོ་འབའ་ཞིག་སེམས་བྱེད་ཅིང་། །སྤྱོད་དང་བརྟུལ་ཞུགས་བརྟེན་པར་གྱིས། །ཞེས་བརྟུལ་
[177b.4]ཞུགས་སྦྱིན་པར་བྱའོ། །དེ་ནས་སློབ་མ་དབང་ཐོབ་དེས། །གཤིན་རྗེ་གཤེད་ནི་ཁྲོ་བོ་ཡི། །ཚུལ་ལས་བདག་ནི་དོན་ཡོད་དེ། །ལྷ་ཁྱོད་ཀུན་ལ་བདེ་མཛད་པ། །ཁྲོ་བོ་ཁྱོད་ནི་བདག་གིས་མནོས། །མནོས་ཞེས་ཁྲོ་བོ་མེ་ཏོག་གཏོར། །དེ་ནས་སློབ་མས་ཕྱག་བྱས་ཏེ། །ཅི་ནུས་ཡོན་མཆོག་དབུལ་བར་
[177b.5]བྱ། །སྔགས་པས་བླ་མ་མཆོད་བྱས་ན། །དངོས་གྲུབ་འགྲུབ་འགྱུར་གཞན་དུ་མིན། །སློབ་མ་སྙིང་པོ་བྱིན་ནས་ནི། །ཕྲེང་བ་ཙནྡན་ལ་སོགས་པས། །མཆོད་ནས་དེ་ཡི་འོག་ཏུ་ནི། །ཕྱི་རོལ་དུ་ནི་སྔར་བཞག་པའི། །དྲི་ཆུ་ལ་སོགས་བཀང་བའི་སྣོད། །དེ་ནས་མཆོད་པ་ཕུལ་ནས་ནི། །འཇམ་
[177b.6]དབྱངས་ཁྲོ་བོ་མི་བཟད་པ། །མཐུ་རྩལ་དྲག་པོ་སླར་ཡང་གཏང་། །དེ་བཏང་བ་ཡི་འོག་ཏུ་ནི། །དཀྱིལ་འཁོར་དུ་ཡང་མཆོད་ཡོན་དབུལ། །རྒྱ་ཆེར་ས་ཡི་དཀྱིལ་འཁོར་ནི། །དངོས་གྲུབ་མཚུངས་མེད་འདོད་པ་ཡི། །རིག་སྔགས་འཆང་གིས་དེ་ལྟར་ནི། །མཆོད་པ་དེ་ལྟར་ལེགས་པར་བྱ། །
[177b.7]སྣོད་ནི་གསེར་སོགས་རིན་ཆེན་དུ། །ཚོན་རྩི་ལེགས་པར་བསྡུ་བར་བྱས། །གཙང་མའི་ཆུ་བོ་ལ་སྩོགས་པོར། །ཕྱི་ནས་ཀྱང་ནི་རྣམ་ལྔས་བྱུག །ཚུལ་ཆེན་རྒྱུད་ལས་གསུངས་པ་ཡི། །དཀྱིལ་འཁོར་འཇུག་པའི་ཆོ་ག་བྱས། །ཆུང་ཟད་དགེ་བ་གང་ཐོབ་འདིས། །འཇམ་དཔལ་ཁྲོ་
[178a]
[178a.1]བོའི་གནས་ཐོབ་ཤོག །འཕགས་པ་འཇམ་དཔལ་གསང་བའི་རྒྱུད་ཀྱི་དཀྱིལ་འཁོར་གྱི་ཆོ་ག །སློབ་དཔོན་དོན་ཡོད་པའི་ཞབས་ཀྱིས་མཛད་པ་རྫོགས་སོ། །{D2668}༄༅༅། །རྒྱ་གར་སྐད་དུ། བྷ་ག་ཝཱཾ་མཉྫུ་ཤྲཱི་གྷོ་ཥ་སྱ་ཀྲོ་དྷ་ཡ་མཱནྟ་ཀ་ཧོ་མ་བི་དྷིཿ། 
[178a.2]བོད་སྐད་དུ། བཅོམ་ལྡན་འདས་འཇམ་དཔལ་དབྱངས་ཀྱི་ཁྲོ་བོ་གཤིན་རྗེ་གཤེད་པོའི་སྦྱིན་སྲེག་གི་ཆོ་ག །བྱང་ཆུབ་སེམས་དཔའ་འཇམ་དཔལ་དབྱངས་ལ་ཕྱག་འཚལ་ལོ། །དེ་ལ་དུ་མ་དང་རྫས་སོ་སོར་བྱ་བ་ནི་སྤྱིར་གསལ་ལོ། །དེ་ལ་ཞི་བ་ལ་ནི་ཐབ་ཁུང་ཟླུམ་པོ་རྒྱར་ཁྲུ་གང་ལ་ཟབས་སུ་དེའི་
[178a.3]ཕྱེད་པར་བྱས་ཏེ། དཀར་པོར་བསྒྱུར་རོ། །རྒྱས་པ་ལ་དེའི་ཉིས་འགྱུར་དུ་བྱ་སྟེ། དབྱིབས་གྲུ་བཞི་སེར་པོར་བྱའོ། །དེ་གཉིས་ཀྱི་མུ་རན་ཡང་ཞི་བ་ལ་སོར་བཞིའི་འཕང་ལ་རྒྱས་པ་ལ་ཉིས་འགྱུར་རོ། །དབང་དང་དྲག་པོའི་སོར་བཅུའི་རྒྱ་དང་ལྔའི་ཟབས་སུ་བྱའོ། །ཁ་ཁྱེར་དང་མུ་རན་ནི་འཕང་
[178a.4]དུ་སོར་གསུམ་དུ་མཚུངས་སོ།ཁ་དོག་དམར་ནག་དང་སྔོན་པོ་ལ་དབྱིབས་ནི་ཟླ་བ་ཕྱེད་པ་དང་། གྲུ་གསུམ་ཡིན་ནོ། །ཐམས་ཅད་ཀྱི་ནང་དུ་པདྨ་འདབ་མ་བརྒྱད་པ་ལྟེ་བ་སེར་པོར་བྱའོ། །ལྟེ་བར་ཡི་དགས་འཛིན་པ་དང་། །འདབ་མ་དམར་པོ་ལ་མཚམས་ཀྱི་བཞིར་བེ་ཅོན་ནོ། །ཁ་ཁྱེར་ལ་ཞི་
[178a.5]བ་ལ་འཁོར་ལོ། །རྒྱས་པ་ལ་ནི་རིན་ཆེན། དབང་ལ་པདྨ་འདབ་རྒྱས། དྲག་པོ་ལ་རྩེ་གསུམ་མོ། །མུ་རན་ལ་ཡི་དགས་ཕྲེང་བར་མཚུངས་སོ། །དེའི་ཕྱི་རོལ་གྲུ་བཞི་སྒོ་བཞིར། ཡི་དགས་སོ་སོ་བར་སྦྲེལ་ཏེ། དཀྱིལ་འཁོར་གྱི་ལས་བཞིན་ནོ། །ཐབ་ཁུང་བརྩེགས་ནས་ནང་ཀུ་ཤ་
[178a.6]རྩེ་མོ་ཡང་ཕྱོགས་སོ་སོ་བར་བསྟན་ལ་བུད་ཤིང་སོ་སོ་བས་བྲིས་པའི་དབྱིབས་བཞིན་བརྩིག་གོ། །དེ་ནས་རྫས་སོ་སོ་བ་ཡང་གཡས་སུ་གཞག་པར་བྱ། །མཆོད་པ་སོ་སོ་གཡོན་དུ་གཞག །མདུན་དུ་མར་སོ་སོ་བ་དང་། ཡོན་ཆུ་དང་གཟར་བུ་རྣམ་གཞག་གོ། །དེ་ནས་སྔགས་པས་གོས་
[178a.7]སོ་སོ་བ་གོན་ཏེ། །རྒྱན་ཡང་དེ་བཞིན་ནོ། །སྟན་སོ་སོ་བ་ལ་ཁ་ཡང་ཞི་བ་ཤར། རྒྱས་པ་ལྷོ། །དབང་ནུབ། དྲག་པོ་བྱང་དུ་བལྟས་ཏེ། སྒྲུབ་ཐབས་ཀྱི་གཞུང་ལ་འཇུག་པར་བྱའོ། །བསྟོད་པ་ཡན་ཆད་རྫོགས་པ་དང་། ལྷ་གཏང་བའི་ཆོ་ག་བྱ་སྟེ། ལས་དང་མཐུན་པའི་མེ་བུས་ལ་སྤར་
[178b]
[178b.1]ཏེ། རྒྱུན་གྱི་མེའམ་རྒྱུ་ལས་བརྟག །དངུལ་ཕོར་རྒྱུ་ཡི་སྣོད་ཀྱིས་བླ། །གསེར་སྣོད་དགེ་ཞིང་བཀྲ་ཤིས་པར། །རྒྱལ་རིགས་མེའམ་རྒྱུ་ལས་བརྟག །རྗེའུ་རིགས་སྨད་འཚོང་རྒྱུ་ལས་བརྟག །ཟངས་སོགས་དབང་ལ་བླང་བར་བྱ། །གདོལ་བའི་མེའམ་དུར་ཁྲོད་མེ། །ལྕགས་དང་
[178b.2]ཐོད་པར་བླང་བར་བྱ། །བདུད་རྩི་འཁྱིལ་པའི་བསང་བ་དང་། །ཡི་དགས་བཀོད་ནས་མཚོན་ཆས་བསྲུངས། །དཀར་པོ་ལོ་མའི་ཤིང་བཟང་ལ། །མཐོ་གང་ཚད་དུ་མཉམ་བྱས་པའི། །ཡམ་སྲེག་ཤིང་དེས་ཞི་བ་སྤར། །ཨུ་དུ་མ་བཱ་ར་བྱང་ཆུབ་ཤིང་། །ཉིས་འགྱུར་གྱིས་ནི་
[178b.3]རྒྱས་པར་སྤར། །མྱ་ངན་མེད་སྩོགས་སེང་ལྡེང་བཟང་། །སོར་གསུམ་ཚད་དུ་དབང་དྲག་མཚུངས། །དྲག་པོ་དུར་ཁྲོད་ཚེར་མ་ཡི། །ཡམ་སྲེག་ཤིང་བུ་མར་སྤར་བྱ། །དེ་ཡང་རླུང་རིང་ཕྱོགས་བལྟས་ཏེ། ཨོཾ་བ་ཡ་བེ། ས་མ་ཡ་སྟྭཾ། རཾ་ཛྭ་ལ་རཾ་ཞེས་རླུང་ཡབ་དང་ལྡན་པར་བྱའོ། །
[178b.4]དེ་ནས་མེ་དེ་བསངས་ལ། བདག་དམ་ཚིག་སེམས་དཔའི་སྐུར་བསྐྱེད་པ་འཇིག་རྟེན་པ་ཉིད་དུ་བྱའོ། །དེ་ནས་མེའི་དབུས་སུ་པཾ་ལས་པདྨ་འདབ་མ་བརྒྱད་པ་གེ་སར་ལ་ཉི་མ། དབང་དྲག་ལ་ཟླ་བ། ཞི་རྒྱས་ལ་ཉི་མར་བསམ་མོ། །དེ་ནས་མི་འཇིགས་པའི་ཕྱག་རྒྱ་ལ་མཐེ་བོང་གིས་སྲིན་
[178b.5]ལག་ལ་མནན་ཏེ། ཨེ་ཧྱེ་ཧི་མ་ཧཱ་བྷཱུ་ཏ་དེ་བ་རྀ་ཥི་ཏ། ཨགྣ་ཡེ་བཱ་བ་ཀ །ཨཱ་གཙྪ་ཨཱ་གཙྪ། ཞེས་པས་མདུན་གྱི་ནམ་མཁའ་ལ་བྱོན་པར་བསམ་མོ། །དེ་ནས་བསང་གཏོར། ཨོཾ་ཧཱུཾ་ཛི་ན་ཛིག། །ཞེས་གཏོར་རོ། །ཞལ་བསིལ་བ། ཨགྣ་ཡེ། པཱ་པ་ཀ་མ་ཧཱ་པྲ་ཏེ་ཛ་སྭཱ་ཧཱ། དེ་ནས་གདན་
[178b.6]དབུལ་ཏེ། ཨགྣ་ཡེ་མ་ཧཱ་ཏེ་ཛ། སརྦྦ་ཀཱ་མ་སཱ་དྷ་ན། ས་ཏྭ་ཨརྠ་ཨཱ་དི་ཏི་ཡེ་སྭཱ་ཧཱ། མེ་ཏོག་ཐབ་ཏུ་གཏོར་ཏེ་གདན་བཤམས་པ་ལ་བཞུགས་པར་བརྟག་གོ། །དེ་ནས་མར་ལ་གཟར་བུ་ལན་བདུན་ནམ་གསུམ་དུ་དབུལ་ལོ། །ན་མསྶ་མནྟ་བུདྡྷ་ཨ་གྣ་ཡེ་པཱ་པ་ཀ་རཾ་རཾ་སྭཱ་ཧཱ། དེ་བཞིན་
[178b.7]དུ་རྒྱས་པ་ལ་ནི་མ་ཧེ་ན་ཏྲ་ཞེས་སྦྱར་རོ། །དབང་ལ་ནི་མ་མ་ར་ཞེས་སྦྱར་རོ། །དྲག་པོ་ལ་ནི་ཀྲོ་དྷ་ནི་ཞེས་སྦྱར་རོ། །དེ་ལྟར་མེ་འབར་བའི་དགང་བླུགས་ཕུལ་ཏེ། མེ་འབར་བ་དང་ཀུ་ཤ་དགྲམ་སྟེ། ཞི་བ་ལ་ཤར་ནས། རྒྱས་པ་ལ་ལྷོ་ནས། དབང་ལ་ནུབ་ནས། དྲག་པོ་ལ་བྱང་ནས་དགྲམ་པར་བྱའོ། །ཞི་རྒྱས་རྩ་བ་དང་བཅས་ཏེ་བྱས། 
[179a]
[179a.1]དབང་དྲག་ཕྱེད་མར་གཏུབ་པའི་རྩེ་མོས་བསྐོར་རོ། །ཨོཾ་ཨི་མེ་ཀ་ཤ། །ཤུ་པ་དིབ་བྱ། པུ་ཏ་པྲ་མ་ཧཱ། པ་པིང་ཏྲི་ན། རཏྣ་ཏྲཱ་ཡ། ར་ཏ་ཧི་ཏི་ནི། པྲ་དྷི་པི་ཛི་དང་། གར་པ་བྷ་གར་པ་བྷ་བནྡུ་སྭཱ་ཧཱ། དེ་ནས་ཕུར་པ་བཞི་ཡང་སྒོ་བཞིར་གཟུགས། །མདའ་བཞི་ཡང་གྲ་བཞིར་
[179a.2]བཙུགས་ལ། ཚོན་སྐུད་བྲེ་ཞིང་བདུད་རྩི་འཁྱིལ་པའི་སྔགས་བརྗོད་དོ། །དེས་ནི་བགེགས་ཐམས་ཅད་བཅིངས་པར་འགྱུར་རོ། །དེ་ནས་མཆོད་པ་སོ་སོ་བ་དབུལ་བར་བྱའོ། །དེ་ནས་སྔར་ཡམ་སྲེག་ཤིང་གི་ཚད་ཀྱི་རིགས་ཀྱི་ཡམ་ཤིང་དབུལ་ལོ། །ཞི་བ་ལ་མར་དཀར་པོ། །རྒྱས་པ་ལ་མར་
[179a.3]སེར་པོ། །དབང་ལ་ཤིང་མར། དྲག་པོ་ལ་མི་ཚིལ་བཞུ་བའམ་ཚ་བའི་མར་རོ། །དེ་ནས་ཏིལ་དང་། ཡུངས་ཀར་དང་། དེ་ནས་ཞོ་དང་། །འབྲས་ཆན་དང་། དེ་ནས་ཀུ་ཤ། དེ་ནས་དཱུ་ར་བ།དེ་ནས་ནས། དེ་ནས་གྲོ། དེ་ནས་འབྲུ། དེ་ནས་སྲན་མ། འབྲས་མ་གྲུགས་པ། དེ་ནས་སྟར་ག་
[179a.4]དང་། སྙིང་ཞོ་ཤ་དང་། གླ་གོར་ཞོ་ཤ་དང་། ཤིང་ཐོག་ལ་སོགས་པ་རྣམས་དང་། སྔགས་གཅིག་གམ་སོ་སོ་ཡང་རུང་སྟེ་འབུལ་ལོ། །དེ་ལ་གཅིག་ནི། ཨོཾ་ཨགྣ་ཡེ་པཱ་པཾ་ཤཱནྟིཾ་ཀུ་རུ་སྭཱ་ཧཱ། པུཥྚིཾ་ཀུ་རུ་ཨོཾ། །བ་ཤཾ་ཀུ་རུ་བཾ།མཱ་ར་ཡ་ཧཱུཾ་ཕཊ། སོ་སོ་བ། བཛྲ་ཡ་ཛཱ་ཡ་
[179a.5]སྭཱ་ཧཱ། ཡམ་ཤིང་། ཨོཾ་ཨགྣི་སྭཱ་ཧཱ། མར་རོ། སརྦ་པཱ་པཾ་ད་ཧ་ན་བཛྲཱ་ཡ་སྭཱ་ཧཱ། ཏིལ་དང་ཉུངས་ཀར། སརྦྦ་སཾ་པ་དེ་སྭཱ་ཧཱ། ཞོ་དང་ཟན། ཨ་པྲ་ཏི་ཧ་ཏ་བཛྲཱ་ཨ་སྭཱ་ཧཱ། ཀུ་ཤ། བཛྲ་ཨཱ་ཡུ་ཥེ་སྭཱ་ཧཱ། དཱུར་བའིའོ། །མ་ཧཱ་བེེ་གཱ་ཡ་སྭཱ་ཧཱ། ནས་སོ། །བཛྲ་གྷསྨ་རཱ་ཡ་སྭཱ་ཧཱ། གྲོ། བཛྲ་བི་ཛཱ་ཡ་སྭཱ་ཧཱ། 
[179a.6]འབྲུ་དག་གོ། །མ་ཧཱ་བ་ལཱ་ཡ་སྭཱ་ཧཱ། སྲན་མའོ། །བཛྲ་པུཥྚཱ་ཡ་སྭཱ་ཧཱ། འབྲས་མ་གྲུགས་པའོ། །མ་ཧཱ་ཤྲི་པ་ཡ་པ་ཡེ་སྭཱ་ཧཱ། སྟར་ག་དང་། གླ་གོར་ཞོ་ཤ་དང་། ཛའ་ཏི་ཕ་ལ་དང་། ཤིང་ཐོག་བཏོགས་ཏེ་ཞལ་ཉིད་དུ་དབུལ་ཏེ། དང་པོར་ཨོཾ་དང་ཐ་མར་སྭཱ་ཧཱ་བཞག་སྟེ་མཆོད། 
[179a.7]དེ་ནས་མར་རོ། །དེ་ནས་འབར་བའི་རང་བཞིན་དུ་གྱུར་པར་བསྒོམ་མོ། །འཇིག་རྟེན་པའི་མེ་ལྷ་མཆོད་པའི་རིམ་པ་དང་པོའོ། །ཕྱོགས་སྐྱོང་ལ་མཆོད་ན་ཡང་དེའི་སྙིང་གར་རྫོགས་པར་བཀོད་ལ་བསང་གཏོར་དང་། ཞལ་བསིལ་བྱས་ཏེ། དེ་ནས་མཆོད་པ་ལྔས་མཆོད་དེ། དེ་ནས་
[179b]
[179b.1]ཡམ་ཤིང་ནས་མར་དང་རིམ་པ་བཞིན་མཆོད་དོ། །ཐ་མར་མར་གྱིས་མཆོད་དེ། ཨིནྡྲ་ཡེ་ལ་སོགས་པས་མཆོད་དོ། །དེ་ནས་ཐབ་བསངས་ལ། བེ་ཅོན་གྱིས་གཡབ་ཅིང་། ན་མོ་བུདྡྷ་བྷྱཿ། ན་མོ་དྷརྨ་བྷྱཿ། སཾ་གྷེ་བྷྱཿ། ཨོཾ་ཀྲོ་དྷ་བི་ར་བི་ར་ས་མ་ཡེ། ཨཱ་གད་ཛ་ཨཱ་གད་ཛ། ཨོཾ་ཨཱཿཧཱུཾ་ཨི་དཾ་པྲེ་ཏོ་ཨཱ་
[179b.2]ས་ནཾ་ཀྲི་པྲ་པྲེ་ཏོདྐ་ཏེ་ནི་སྭཱ་ཧཱ། ཨོཾ་ཨཱཿ་ཧཱུཾ་ཞེས་སྐུ་བསང་ངོ་། །ཨོཾ་ཨཻ་ཀ་བི་ཡ་མཱནྟ་ཀ་བི་ས་ར་སྭཱ་ཧཱ། ཞབས་བསིལ་ལོ། །ན་མསྶརྦྦ་ཏ་ཐཱ་ག་ཏེ་བྷྱཿ་པྲེ་ཏ་མུ་ཀ་ཁ་ད་ཁ་ད་སྭཱ་ཧཱ། གདན་ཕུལ་ལ་ཐབ་ཏུ་བཞུགས་སུ་གསོལ་ལོ། །དེ་ནས་མར་གྱི་དགང་བླུགས་དབུལ་ལོ། །དེ་ནས་མཆོད་
[179b.3]པ་ལྔ་དབུལ་ལོ། །དེ་ནས་ཡམ་ཤིང་། དེ་ནས་མར། དེ་བཞིན་དུ་ཤིང་ཐོག་ཡན་ཆད་དབུལ་ལོ། །ཨོཾ་ཨ་ཀྲོ་ཏེ་ཀ་ཡ་མཱནྟ་ཀ་ཧ་ན་མ་ཐ་བྷཉྫ་ཧཱུཾ་ཕཊ། ཨོཾ་ཤཱནྟིཾ་ཀུ་རུ་ཨོཾ། །ཞི་བའོ། །སྭཱ་ཧཱ་པུཥྚིཾ་ཀུ་རུ་སྭཱ་ཧཱ། རྒྱས་པའོ། །ཧོ་བ་ཤཾ་ཀུ་རུ་ཧོ། །དབང་ངོ་། །ཕཊ་མཱ་ར་ཡ་ཕཊ། 
[179b.4]དྲག་པོའོ། །སྔགས་དེ་གཅིག་པུས་དབུལ་ལོ། །སྔགས་རང་གི་སོ་སོ་བ་ཡང་རུང་ངོ་། །ཐ་མར་ཡང་མར་གྱི་དགང་བླུགས་དབུལ་ལོ། །དེ་ནས་མཆོད་པ་ལྔ་དང་བསྟོད་པ་བྱ་སྟེ། དངོས་གྲུབ་གསོལ་ལ་གཤེགས་སུ་གསོལ་ཏེ། བསང་གཏོར་དང་། ཞབས་བསིལ་ཏེ། གཙྪ་ཞེས་
[179b.5]བཏང་ངོ་། །དེ་ནས་ཡང་འཇིག་རྟེན་པའི་སྔོན་བཞིན་དུ་བསམས་ལ་སྔོན་བཞིན་རྫས་ལྷག་མཆོད་དོ། །ཐ་མར་མར་གྱི་དགང་བླུགས་ལ་ལས་བསྐུལ་ཞིང་ལན་མང་དུ་དབུལ་ལོ། །དེ་ནས་མཆོད་པ་ལྔས་མཆོད་དོ། །བསྟོད་པ་ཡང་བརྗོད་ལ་དེ་ནས་འདོད་པའི་དོན་ལ་གསོལ་བ་བཏབ་ནས་བསང་
[179b.6]གཏོར་བྱས་ནས་ཞལ་བསིལ་ལ། གཤེགས་སུ་གསོལ་ལོ། །དེ་ནས་རྫས་བསྡུའོ། །ཚེ་བསྲིང་བར་འདོད་ན། རྒྱས་པའི་ཐབ་ཁུང་དུ་དཱུར་བའི་སྔགས་ཀྱིས་དཱུར་བའི་མར་ལ་བསྙུག་ཅིང་ལན་གྲངས་མང་དུ་སྦྱིན་སྲེག་བྱའོ། །འབྲུ་འཕེལ་བར་འདོད་ན་འབྲུའི་སྦྱིན་སྲེག་བྱའོ། །དེ་
[179b.7]ལ་སོགས་པ་རྟོག་པ་དགུ་པ་ནས་འབྱུང་བའི་ཚུལ་དུ་གང་འདོད་པའི་སྦྱིན་སྲེག་རྫས་གང་ཤིས་པས་བྱའོ། །དེ་ལ་གསད་པར་འདོད་པའི་སྦྱིན་སྲེག་ནི་བསྒྲུབ་པར་བྱ་བའི་རྗེས་དང་། དྲི་མ་དང་། དུར་ཁྲོད་ཀྱི་སོལ་བ་ལ་གཟུགས་བྱས་ཏེ་སྙིང་གར་མིང་རུས་བཅུག་ནས་སྒྲུབ་ཐབས་ཀྱི་མཇུག་ཏུ་
[180a]
[180a.1]དགྲ་བོ་བཀུག་ལ་ལིང་ག་ལ་གཞུག་པ་དང་། ཕུར་པས་གདབ་པ་དང་། གཏུབས་ཏེ་ཚེར་མ་དང་། ཚ་བས་རྗེས་སུ་བསྲེལ་ལ། ཡུངས་མར་གྱིས་ཀྱང་བསྒོས་ནས་ཡམ་ཤིང་དང་། །མར་གྱི་སྟེང་ལ་བསྲེག་གོ། །བསྐྲད་པར་འདོད་ན་བྱ་རོག་གི་ཤེས་བྱའོ། །
[180a.2]དབྱེ་བར་འདོད་ན་བྱ་རོག་དང་། འུག་པའི་སྒྲོས་བྱའོ། །དེ་ལ་སྩོགས་པ་ལས་དང་སྦྱར་རོ། །སྡིག་པ་སྦྱང་བར་འདོད་ན། ཏིལ་འབའ་ཞིག་གིས་བྱའོ། །དེ་ལ་སོགས་པ་སྤྱིར་ཤེས་པར་བྱའོ། །ཞི་བ་ལ་དམ་ཚིག་དང་ཡེ་ཤེས་ཀྱི་མེ་ལྷ་དཀར་པོའོ། །རྒྱས་པ་ལ་སེར་པོ། །དབང་ལ་
[180a.3]དམར་པོ། །དྲག་པོ་ལ་སྔོན་པོར་བསྒོམ་མོ། །མཆོད་རྫས་དང་། སྔགས་ཀྱི་འོད་ཟེར་དང་། ཁ་དོག་སོ་སོ་ལའོ། །བསམ་པ་ཡང་ཞི་བ་ནི་བྱམས་པའོ། །རྒྱས་པ་ནི་རྒྱས་པར་བྱ་བའི་སེམས་སམ། མཐོན་པོའི་རྣམ་པས་འཇུག་པའོ། །དབང་ལ་ནི་དགའ་ཆགས་སམ་ཞེན་
[180a.4]པས་འཇུག་པའོ། །དྲག་པོ་ལ་ནི་མ་རངས་པ་དང་། ཡིད་སྐྱོ་བ་དང་ཁྲོ་སེམས་སོ། །ལས་ནི་ཞི་བ་ལ་ནི་འོད་ཟེར་དཀར་པོ་འཕྲོས་པས་དེ་དག་གིས་གང་ལ་བྱ་བའི་ནད་དང་། སྡུག་བསྔལ་ལ་སྩོགས་པ་དྲངས་ཤིང་བསྡུས་ནས་རྒྱ་མཚོ་ཆེན་པོར་དོར་བར་བསམ་མོ། །རྒྱས་པ་ལ་འོད་ཟེར་
[180a.5]སེར་པོ་འཕྲོ་བ་དེ་དག་གང་གི་ལུས་ལ་ཞུགས་པ་དེ་ཉིད་ཀྱིས་དཔལ་ལ་སོགས་པ་དེ་དག་རྒྱས་པར་བསམ་མོ། །དབང་ལ་འོད་ཟེར་དེ་དག་དམར་པོར་འཕྲོས་ཏེ་གང་དབང་དུ་བྱ་བའི་ལུས་སེམས་ཀྱི་རྒྱུད་བཀང་ཞིང་ཉམས་ཤིང་མྱོས་པ་དེ་དག་དྲངས་ནས་རྐང་པའི་དྲུང་དུ་ལྟུང་སྟེ་སྐྱབས་
[180a.6]སུ་དོང་བར་བསམ་མོ། །དྲག་པོ་ལ་འོད་ཟེར་སྔོ་ནག་དུག་ཧ་ལ་ཧ་ལ་ལྟར་མཁྲེགས་ཤིང་དངོས་པོ་ཤིན་ཏུ་སྲ་བ་དག་ཀྱང་རེག་པ་ཙམ་གྱིས་ཐལ་བའི་མཐར་བྱེད་པ་འཕྲོས་ནས། གང་ལ་བྱ་བ་ལ་ཁྱབ་པར་གྱུར་ཏེ། སྐད་ཅིག་ཙམ་གྱིས་ཐུལ་གྱིས་བསྲེགས་ཏེ་ཐལ་བར་གྱུར་པར་བསམ་མོ། །ཡོན་
[180a.7]ཆུ་ཡང་ཞི་བ་ལ་འོ་མའི་ནང་དུ་མངར་གསུམ་དང་མེ་ཏོག་དཀར་པོའོ། །དབང་ལ་ཆང་ངོ་། །དྲག་པོ་ལ་ཆང་དང་སྐྱུར་བའི་ཁུ་བ་དང་ཚ་བ་རྣམ་པར་སྦྱར་བར་བྱའོ། །བསང་གཏོར་ནི་ཆུ་གཙང་མ་དང་། ཡུངས་ཀར་དང་། དྲི་བཟང་པོར་སྦྱར་ལ་མེ་ཏོག་སོ་སོ་བའི་ཁ་དོག་བཅུག་པས་བྱའོ། །མེའི་
[180b]
[180b.1]ཁ་དོག་གི་ཡི་གེ་དགོད་པ་ཡང་རཾ་དཀར་པོ་དང་། སེར་པོ་དང་། དམར་པོ་དང་། སྔོན་པོའོ། །དགང་གཟར་བླུགས་གཟར་ལ་ཡང་ཆོས་ཀྱི་ཡི་གེ་འབྲུ། ཨོཾ་སྭཱ་ཨཱཿ་ཧཱུཾ་རྣམས་ཁ་དོག་སོ་སོར་དགོད་དོ། །རྒྱུ་ཡང་སོ་སོ་ལ་བྱའོ། །མེ་ལྷའི་རྩ་བའི་ལྷའི་སྐུ་ནི་དམར་སེར་རོ། །ཞི་བའི་དུས་སུ་
[180b.2]པཱ་པཾ་ཀ་དཀར་པོ་ཞལ་གཅིག་ཕྱག་བཞི་པ། གཡས་དང་པོ་དབྱུག་ཐོ། །གཉིས་པ་མི་འཇིགས་པའི་ཕྱག་རྒྱ། གཡོན་དང་པོ་ཕྲེང་བ། གཉིས་པ་རིལ་བའམ། གུན་དྷེའོ། །རྒྱས་པ་ལ་སེར་པོ་ཕྱག་གཉིས་ནི་སྔ་མ་བཞིན་ནོ། །དབང་ལ་འདོད་པའི་མེ་ཏོག་དམར་པོ་ཞེས་བྱ་བ་གཡས་དང་པོ་ན་
[180b.3]ལྕགས་ཀྱུ་གཉིས་པ་ན་ཞགས་པའོ། །བསད་པ་ལ་རླུང་ཞེས་བྱ་བ་སྔོན་པོ། །གཡས་པ་ན་བེ་ཅོན། གཉིས་པ་ན་མེ་ཐབ། དམ་ཚིག་གི་མེ་ལྷ་ཉིད་དེ་ལྟར་བསྐྱེད་དོ། །འཇིག་རྟེན་ལས་འདས་པའི་སྐབས་སུ་ཁྲོ་བོ་ཡ་མཱནྟ་ཀ་དེ་ཉིད་ཞི་བ་ལ་དཀར་པོ། །ཕྱག་དང་པོ་གཉིས་བུམ་པ་དཀར་པོ་
[180b.4]ནས་བདུད་རྩིའི་ཆུ་རྒྱུན་དཀར་པོ་གཏོང་བའོ། །རྒྱས་པ་ལ་བུམ་པ་སེར་པོ་ནས་ཆུ་རྒྱུན་སེར་པོ། །དབང་ལ་དང་པོ་སྐྱོ་ཞགས། དྲག་པོ་ལ་རྩལ་བ་ཉིད་བཞིན་དུ་ཤེས་པར་བྱའོ། །ཡམ་ཤིང་དང་སྲེག་ཤིང་ཡང་རྒྱུ་དང་ཚད་གཅིག་པར་བྱའོ། །དེ་ནི་ཆོ་ག་སྔ་མའི་ཐུན་དུ་བསྟན་
[180b.5]པའོ། །འཇམ་པའི་དབྱངས་ཀྱི་སྤྲུལ་པ་ཡི། །ཁྲོ་བོ་གཙོ་བོ་དེ་ཁོ་ན། །ཡི་དགས་ཕལ་ཆེན་དཀྱིལ་འཁོར་དུ། །རིག་པའི་བརྟུལ་ཞུགས་སྤྱོད་བྱིན་ནས། །གཙང་བའི་གནས་སུ་ཉེར་འདུག་ནས། །དང་པོའི་བསྙེན་པ་བརྩམ་པར་བྱ། །ཐུན་བཞིའི་དུས་སུ་བཟླས་པ་དང་། །མཆོད་
[180b.6]པའི་ཆོ་ག་དག་བྱས་ཤིང་། །བྱང་ཆུབ་སེམས་དང་ལྡན་པ་ཡིས། །འབུམ་དྲུག་ཚད་དུ་བཟླས་པ་བྱ། །དེ་ནས་བུ་དོན་ཆོ་ག་ཡིས། །སྐུ་གཟུགས་ལེགས་པར་བསྒྲུབས་ནས་ཀྱང་། །རབ་ཏུ་གནས་པའི་ལས་བྱས་ནས། །དེ་ཡི་སྤྱན་སྔར་སུམ་འབུམ་བཟླས།།དེ་ནས་སྨྱུང་དང་ལྡན་པ་ཡིས། །
[180b.7]རི་ཡི་རྩེ་མོར་འབུམ་གཅིག་བཟླས། །དངོས་གྲུབ་འབྲིང་གི་བསྙེན་པར་བཤད། །རྒྱལ་སྲིད་ལ་སོགས་དངོས་གྲུབ་འབྲིང་། །དེ་ནས་སྔགས་པས་ནགས་ཚལ་སོང་། །རི་ཁར་གནས་རྙེད་སྙོམས་འཇུག་སྤྱོད། །སེང་ལྡེང་དབྱུག་པ་འདོམ་གང་ཙམ། །འཕན་མེད་པ་ནི་རྟག་ཏུ་བཅང་། །
[181a]
[181a.1]རྐང་པས་བགྲོད་དཀའ་བགྲོད་པ་དང་། །རྒྱལ་པོ་ལ་སོགས་ཕྱག་མི་བྱེད། །ཁྲོ་བོའི་རྣལ་འབྱོར་ང་རྒྱལ་ཆེས། །འཇིགས་གནས་མ་ལུས་འཆི་བ་རྣམས། །མི་སྨྲ་མི་འདྲི་འཇིགས་མ་སྤྱོད། །སྔགས་ཀྱི་དོན་ནི་བཅུ་བདུན་པོ། །ལྷ་དང་མི་ཕྱེད་རྟག་བཟླས་པ། །ཐུན་
[181a.2]བཞིར་སྔོན་བཞིན་མཆོད་པ་དང་། །བསྙེན་པའི་ཚུལ་དུ་བཟླས་བརྗོད་བྱའོ། །དངོས་གྲུབ་མཆོག་རྣམས་ཐོབ་འདོད་ན། །སྔགས་པས་དེ་ལྟར་བརྟུལ་ཞུགས་སྤྱོད། །བྱང་ཆུབ་སེམས་དང་རབ་ལྡན་པས། །གཙང་སྦྲ་སྨྱུང་བ་དབང་པོ་བསྡམས། །བརྟགས་པའི་ཟས་ལ་རོལ་བྱའོ། །
[181a.3]སྔགས་པ་བརྟུལ་ཞུགས་མི་འདོད་ན། །ཐོག་མར་སྐུ་གཟུགས་ཆོ་ག་བྱ། །སྤྱན་དབྱེ་ཆོ་ག་བྱས་པ་ལ། །བརྒྱད་འབུམ་ཆོ་ག་བཟླས་པར་བྱ། །དངོས་གྲུབ་ཕྲན་ཚེགས་ལས་དག་ནི། །དུག་ལ་སྩོགས་པ་བཞི་སྩོགས་བསྒྲུབ། །འདི་ནི་དངོས་གྲུབ་རྣམ་པ་གསུམ། །
[181a.4]བསྒྲུབ་པའི་ཆོ་ག་གསུམ་དུ་བསྟན། །མཁས་པས་བྱང་ཆུབ་སེམས་བརྟེན་ཅིང་། །སྙིང་རྗེ་གཞན་དོན་སྤྱོད་པ་དང་། །ཁྲོ་བོའི་ཆེ་བ་ཡངས་པ་དག །དངོས་གྲུབ་རྣམ་གསུམ་ཐོགས་མེད་པ། །བརྟུལ་ཞུགས་ལ་སྩོགས་མེད་པར་འགྲུབ། །བཅོམ་ལྡན་འདས་ཁྲོ་བོ་ཆེན་པོ་རྣམ་པར་རྒྱལ་བའི་སྦྱིན་སྲེག་གི་ཆོ་
[181a.5]གའི་རིམ་པ་དང་། དངོས་གྲུབ་ཀྱི་ཚུལ་ངེས་པར་བསྟན་པ་ཞེས་བྱ་བ། སློབ་དཔོན་དོན་ཡོད་ཞབས་ཀྱིས་མཛད་པ་རྫོགས་སོ།། །།སྦྱིན་སྲེག་གི་མཆོད་པ་ལ་འདི་སྐད་དོ། །དད་པ་དང་ནི་དམ་ཚིག་གིས། །ཚུར་གཤེགས་ཚུར་གཤེགས་དཀོན་མཆོག་གསུམ། །གཤིན་རྗེ་
[181a.6]གཤེད་དང་བེ་ཏ་ལི། །གཤིན་རྗེའི་ལྷ་ཚོགས་འཁོར་དང་བཅས། །བྱང་ཆུབ་སེམས་དང་མཉམ་སྦྱོར་བའི། །དུག་གསུམ་སྲེག་རྫས་མཆོད་པར་བཞེས། །བདག་གིས་ལྷག་པའི་བསམ་པ་རྣམས། །དུས་འདིར་གྲུབ་པར་མཛད་དུ་གསོལ། །མི་ལ་སོགས་པའི་བདུད་
[181a.7]བགེགས་དང་། །ཞེ་སྡང་བྱེད་པ་གང་ཡང་རུང་། །འཕྲལ་དུ་མོད་ལ་བསྒྲལ་བ་དང་། །དབང་པོ་ཡན་ལག་དེ་བདག་ལ། །ཇི་ལྟར་དྲག་རྡལ་སྟངས་ཚུལ་གྱིས། །བཅོལ་བའི་ལས་རྣམས་གྲུབ་པར་མཛོད། །སྦྱིན་སྲེག་གོང་མ་དང་ཆོ་ག་མི་གཅིག་བྲིས་པ་ཙམ། །ཧཱུཾ་ཐུགས་
[181b]
[181b.1]རྗེ་དབང་གི་དཀྱིལ་འཁོར་དུ། །ཤེས་རབ་འབར་བའི་མེ་བྱུང་བས། །ཞེས་པ་ལ་སོགས་བརྗོད་ལ་བཏང་། །མེ་འབར་བ་དང་འདི་ཡང་བཏང་། །ཧཱུཾ་འབར་བ་ཆེན་པོ་དུར་ཁྲོད་མེ། །རབ་ཏུ་སྨུག་ཅིང་དུར་ཁྲོད་འཕྲོ། །འཇིགས་བྱེད་ཆེན་པོ་ཁྲོ་བོའི་མེ། །གདུག་པའི་སྙིང་ལ་འབར་བར་
[181b.2]མཛོད། །སྐྱེ་ཤི་སྡུག་བསྔལ་རྩ་བ་ཆོད། །ཅེས་བྱའོ། །གོང་མ་དང་དགོངས་པ་མི་གཅིག་པ་ཅུང་ཟད་བྲིས་པའོ།། {D2669}༄༅༅། །རྒྱ་གར་སྐད་དུ། ཀྲོ་དྷ་བི་ཛ་ཡ་ཀལྤ་གུ་ཧྱ་ཏནྟྲ་སྱ་ཊཱི་ཀཱ། །བོད་སྐད་དུ། ཁྲོ་བོ་རྣམ་པར་རྒྱལ་བའི་རྟོག་པ་གསང་བའི་རྒྱུད་ཀྱི་
[181b.3]རྒྱ་ཆེར་བཤད་པ། བཅོམ་ལྡན་འདས་ངག་གི་དབང་པོ་ལ་ཕྱག་འཚལ་ལོ། །བཅོམ་ལྡན་འདས་ཁྲོ་བོ་རྣམ་པར་རྒྱལ་བའི་རྒྱུད་སྟོང་ཕྲག་བཅུ་གཉིས་བཞུགས་པ་ལས་མ་འོངས་པའི་སེམས་ཅན་རྣམས་ཀྱི་དོན་དུ་སློབ་དཔོན་པྲ་ཏི་ཝརྞ་ཙནྡྲས་རྒྱུད་ཆེན་པོ་སྟོང་ཕྲག་བཅུ་གཉིས་ཀྱི་ནང་ནས་བཏུས་ཏེ། 
[181b.4]ཤླཽ་ཀ་སུམ་སྟོང་པ་གཅིག་ཀྱང་མཛད། ཁྲོ་བོ་རྣམ་པར་རྒྱལ་བའི་རྒྱུད་ཀྱི་ཆོ་ག་ཤླཽ་ཀ་སྟོང་བཞུགས་པ་འདི་ལས་སློབ་དཔོན་པྲ་ཏི་ཝརྞ་ཙནྡྲས་བཏུས་ནས་མཛད་པ་སྟེ། དེ་ཡང་རྒྱུད་གང་གི་ནང་ནས་བཏུས་ནས་མཛད་ཅེ་ན། སློབ་དཔོན་འཆད་པ་དག་མི་མཐུན་ཏེ། ཁ་ཅིག་ན་རེ་
[181b.5]ཁྲོ་བོ་རྣམ་པར་རྒྱལ་བའི་རྒྱུད་སློབ་དཔོན་པྲ་ཏི་ཝརྞ་ཙནྡྲ་ཉིད་ཀྱིས་བཏུས་ཏེ་མཛད་པ་ཤླཽ་ཀ་སུམ་སྟོང་བཞུགས་པའི་ནང་ནས་བཏུས་ཏེ། རྒྱུད་འདི་མཛད་དོ་ཞེས་ཀྱང་འཆད། ཁ་ཅིག་ན་རེ་མཉྫུ་ཤྲཱིའི་ཏནྟྲ་ཤླཽ་ཀ་ཁྲི་དྲུག་སྟོང་བཞུགས་པའི་ནང་ནས་རྒྱུད་འདི་མཛད་དོ་ཞེས་ཀྱང་
[181b.6]འཆད་དེ། དེ་ལ་མཉྫུ་ཤྲཱི་ཏནྟྲའི་ནང་ནས་སྤྱིར་ཁྲོ་བོའི་ཆོ་ག་དག་ནི་འབྱུང་ན། ཁྲོ་བོ་རྣམ་པར་རྒྱལ་བའི་ཆོ་གའི་ཚིག་འདི་དང་མཐུན་པ་ཁོ་ནར་མི་འབྱུང་སྟེ། དེ་བས་ན་རྒྱུད་ཆེན་པོ་དང་ཤླཽ་ཀ་སུམ་སྟོང་པའི་ནང་ནས་བཏུས་ཏེ། རྒྱུད་འདི་མཛད་པར་ཤེས་པར་བྱའོ། །རྒྱུད་ཀྱི་མིང་ཉིད་ཀྱང་
[181b.7]ཁྲོ་བོ་རྣམ་པར་རྒྱལ་བའི་རྒྱུད་ཅེས་བྱ་སྟེ། ཅིའི་ཕྱིར་ཞེ་ན། ཁྲོ་བོས་མ་རུངས་པ་རྣམས་བཏུལ་ནས་དེ་ལས་རྣམ་པར་རྒྱལ་བས་ན། རྒྱུད་ཀྱི་མིང་ཁྲོ་བོ་རྣམ་པར་རྒྱལ་བའི་རྒྱུད་ཅེས་བྱ་སྟེ། རྒྱུད་ཀྲི་ཡའི་རྒྱུད་དུ་གཏོགས་སོ། །རིགས་
[182a]
[182a.1]ནི་དེ་བཞིན་གཤེགས་པའི་རིགས་ཀྱི་ནང་དུ་གཏོགས་སོ། །དེ་ལ་དང་པོ་རྒྱུད་ཀྱི་གླེང་གཞི་བསྟན་དགོས་ཏེ། དེ་ཡང་གནས་གཙང་མ་རིགས་ཀྱི་གཞལ་མེད་ཁང་གི་ནང་ན། བཅོམ་ལྡན་འདས་ཤཱཀྱ་ཐུབ་པ་འཁོར་དང་བཅས་པ་བཞུགས་སོ། །དེའི་ཚེ་ན་བཅོམ་
[182a.2]ལྡན་འདས་ཤཱཀྱ་ཐུབ་པ་མེ་ཏོག་རབ་ཏུ་འབྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་བཅོམ་ལྡན་འདས་ཀྱི་སྨིན་མཚམས་ཀྱི་མཛོད་སྤུ་ནས་འོད་ཟེར་བྱུང་བས། ལྷོ་ཕྱོགས་ཀྱི་ངོས་ཆུ་བོ་གང་གཱའི་བྱེ་མ་སྙེད་ཀྱི་འཇིག་རྟེན་གྱི་ཁམས་ཀྱི་
[182a.3]ཕ་རོལ་ན་འཇིག་རྟེན་གྱི་ཁམས་མེ་ཏོག་ཅན་ཞེས་བྱ་བ་ན་བཅོམ་ལྡན་འདས་མེ་ཏོག་ཀུན་དུ་རྒྱས་པའི་དབང་པོ་དང་། འཕགས་པ་འཇམ་དཔལ་ལ་སོགས་པ་འཁོར་དང་བཅས་པ་བཞུགས་པའི་ཐད་དུ་ཕྱིན་ནས། འཕགས་པ་འཇམ་དཔལ་གྱིས་བཅོམ་ལྡན་འདས་མེ་ཏོག་ཀུན་དུ་རྒྱས་པའི་དབང་པོ་
[182a.4]ལ་ཞུས་པ།བཅོམ་ལྡན་འདས་འོད་ཟེར་འདི་གང་ནས་བྱུང་། སུའི་ལགས། ཅིའི་སླད་དུ་འདི་བྱུང་ཞེས་ཞུས་པ་དང་། བཀའ་སྩལ་པ། འཇམ་དཔལ་གཞོན་ནུར་གྱུར་པ་ཉོན་ཅིག །འདི་ནས་བྱང་ཕྱོགས་ལོགས་སུ་ཆུ་བོ་གང་གཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པའི་ཕ་
[182a.5]རོལ་ན་མི་མཇེད་ཀྱི་འཇིག་རྟེན་གྱི་ཁམས་ཞེས་བྱ་བ་ན། བཅོམ་ལྡན་འདས་ཤཱཀྱ་ཐུབ་པ་བཞུགས་པའི་འོད་ཟེར་ཡིན་ཏེ། །འོད་ཟེར་འདིས་ཁྱོད་མི་མཇེད་ཀྱི་ཁམས་སུ་བཅོམ་ལྡན་འདས་ཤཱཀྱ་ཐུབ་པ་དེས་འགུགས་པའི་བསྐུལ་མ་ཡིན་ནོ་ཞེས་བཀའ་སྩལ་པ་དང་། སླར་ཡང་གསོལ་པ། དེ་བཞིན་
[182a.6]དུ་མི་མཇེད་ཀྱི་འཇིག་རྟེན་གྱི་ཁམས་བཅོམ་ལྡན་འདས་ཤཱཀྱ་ཐུབ་པའི་ཞིང་དེར་མཆི་བར་འཚལ་ལོ་ཞེས་ཞུས་པ་ལས། བཀའ་སྩལ་པ། ལེགས་སོ་ལེགས་སོ་ཞེས་ནས། འཕགས་པ་འཇམ་དཔལ་མི་མཇེད་ཀྱི་འཇིག་རྟེན་གྱི་ཁམས་ཀྱི་བཅོམ་ལྡན་འདས་ཤཱཀྱ་ཐུབ་པའི་སྤྱན་སྔར་
[182a.7]ཕྱིན་ནས། བཅོམ་ལྡན་འདས་ཤཱཀྱ་ཐུབ་པས་བཀའ་སྩལ་པ། རིགས་ཀྱི་བུ་རང་གི་གསང་སྔགས་ཀྱི་སྤྱོད་པ་རྗེས་སུ་དྲན་པར་གྱིས་ཤིག་ཅེས་བཀའ་སྩལ་པ་དང་། དེའི་ཚེ་འཕགས་པ་འཇམ་དཔལ་གྱིས་ཐམས་ཅད་ཟིལ་གྱིས་གནོན་པ་ཞེས་བྱ་བའི་ཏིང་ངེ་འཛིན་ལ་སྙོམས་
[182b]
[182b.1]པར་ཞུགས་སོ། །སྙོམས་པར་ཞུགས་མ་ཐག་ཏུ་ཁྲོ་བོ་གཤིན་རྗེ་གཤེད་ཅེས་བྱ་བ་བྱུང་སྟེ། མ་རུངས་པ་ཐམས་ཅད་བཏུལ་ནས་སླར་ལོག་སྟེ། ཞུས་པ། བཅོམ་ལྡན་འདས་ཁྲོ་བོའི་རྒྱུད་ཆེན་པོ་འཆད་པར་འཚལ་ན། བདག་བྱིན་གྱིས་བརླབ་ཏུ་གསོལ་ཞེས་ནས། དེ་ནས་ཁྲོ་བོ་རྣམ་པར་རྒྱལ་བའི་སྐུར་
[182b.2]གྱུར་ནས་ཁྲོ་བོ་རྣམ་པར་རྒྱལ་བའི་རྒྱུད་ཆེན་པོ་སྟོང་ཕྲག་བཅུ་གཉིས་བཤད་དོ། །དེ་ལ་རྒྱུད་ཆེན་པོ་སྟོང་ཕྲག་བཅུ་གཉིས་པ་གསུངས་པ་ཡང་རྩ་བ་ལྔ་རྣམས་ཀྱི་རྒྱས་པར་བཤད་དོ། །དེ་ཡང་གང་ཞེ་ན། དེ་ཡང་རྩ་བའི་ཆོ་ག་རྒྱས་པ་དང་། ཆོ་ག་རྒྱས་པའི་ཕྱི་མ་དང་ཆོ་ག་རྒྱས་པའི་ཕྱི་མའི་ཡང་ཕྱི་མ་
[182b.3]དང་། ཆོ་ག་རྒྱས་པའི་ཕྱི་མའི་ཕྱི་མ་བྱེ་བྲག་དང་། ཆོ་ག་རྒྱས་པའི་ཕྱི་མའི་ཕྱི་མའི་གསང་བའི་ཆོ་ག་དང་། འདི་ལྔས་རྒྱས་པར་བཤད་པ་ལས་ལྔ་པོ་དེ་རྣམས་ལ་བརྟེན་ནས་ཡོངས་སུ་སྡུད་པར་མཛད་པའི་བྱང་ཆུབ་སེམས་དཔའ་རྣམས་ཀྱི་སྐབས་ནི་མི་མཐུན་པ་ཡང་ཞིག་ཏུ་ཕྱེ་ནས་ལེའུ་
[182b.4]སྟོང་ཕྲག་བཅུ་གཉིས་པོར་གསུངས་པ་དེ་བསྡུས་སོ། །དེ་ལ་སློབ་དཔོན་པྲ་ཏི་ཝརྞ་ཙནྡྲས་རྒྱུད་ཆེན་པོ་སྟོང་ཕྲག་བཅུ་གཉིས་པོ་གསུངས་པའི་ནང་ནས་རྩ་བ་ལྔ་འབྱུང་བའི་ཆོ་ག་རྩ་བ་ལྔ་བོ་ཉི་ཚེ་ཙམ་ཞིག་དང་། དེའི་ནང་ནས་ལེའུའམ། སྐབས་ཉི་ཤུ་རྩ་གཅིག་བཏུས་ནས་རྒྱུད་འདི་
[182b.5]མཛད་དོ་ཞེས་པའོ། །ཁྲོ་བོ་རྣམ་པར་རྒྱལ་བའི་རྒྱུད་ཤླཽ་ཀ་སྟོང་བཞུགས་པ་འདི་ལ་རྩ་བ་ལྔ་པོའི་བཤད་པའི་ནང་ནས་རྩ་བའི་ཆོ་ག་རྒྱས་པའི་ནང་དུ་གཏོགས་པའི་སྐབས་སམ། ལེའུ་རྒྱུད་འབྱུང་བ་ཞེས་བྱ་བ་དེ་དང་པོར་བཤད་དོ། །དེ་བས་ན་དང་པོ་རྒྱུད་འབྱུང་བ་ཞེས་བྱ་བའི་ལེའུ་འམ། 
[182b.6]སྐབས་སྟོན་པ་དེ་ཡང་ས་བཅད་རྣམ་པ་དགུས་བཤད་དོ། །དགུ་གང་ཞེ་ན། རང་གི་མཐུ་ཉེ་བར་བསྟན་པ་དགུར་བྱས་ཏེ། ལྷ་རྣམས་གཟུད་པ་དང་། བསྟོད་པ་སྔར་བྱས་ནས་གསོལ་བ་འདེབས་པ་དང་། ཞུ་བར་གྱུར་པ་དང་། ཞུ་བ་དང་། ཞུ་བ་པོའི་ལེན་འདེབས་པ་དང་། སྙིང་པོ་མཐུ་ཆེ་བར་
[182b.7]བསྟན་པ་དང་། རང་གི་ཆོ་ག་རྒྱས་པར་བསྟན་པ་དང་། ལྷ་རྣམས་ཀྱི་ཆོ་ག་རྒྱས་པར་བཤད་པ་དང་། བྱང་ཆུབ་སེམས་དཔའ་རྣམས་ཀྱིས་བྱིན་གྱིས་རློབ་པར་བསྟན་པ་དང་། རྣམ་པ་འདི་དགུས་བཤད་དོ། །དེ་ལ་དེ་ནས་འཇམ་དཔལ་དབྱངས་ཀྱི་ནི་ཞེས་པ་ནི། དེ་བཞིན་དུ་ནི་འཇིག་རྟེན་
[183a]
[183a.1]པའི། །ལྷ་རྣམས་ཀུན་གྱིས་འདུད་པར་བྱེད། །ཅེས་པའི་བར་དུ་རང་གི་མཐུ་ཉེ་བར་བསྟན་པ་རྒྱུར་བྱས་ཏེ་ལྷ་རྣམས་གཟུད་ཅེས་བྱ་བའི་དོན་སྟོན་ཏོ། །དེ་ལ་དེ་ནས་འཇམ་པའི་དབྱངས་ཀྱི་ནི་ཞེས་བྱ་བ་ལ། དེ་ནས་ཞེས་བྱ་བ་ནི་རྒྱུད་འདིའི་རྩ་བའམ། ཕྱི་མོ་སྟོང་ཕྲག་བཅུ་
[183a.2]གཉིས་བཞུགས་པའི་ནང་ནས་གོང་དུ་སྐབས་མི་འདྲ་བ་མང་པོ་གསུངས་པའི་དེ་མ་ཐག་འདས་པའི་འཕྲོ་ཡིན་པས་ན། དེ་ནས་ཞེས་ཀྱང་བྱ། གོ་སྐབས་འབྱེད་པའམ། བཀྲ་ཤིས་པའམ། ཚིག་གི་རྒྱན་ལ་ཡང་དེ་ནས་ཞེས་བྱ། རྣམ་པ་གཅིག་ཏུ་ཁྲོ་བོ་མ་རུངས་པ་ཐམས་ཅད་བཏུལ་ནས། 
[183a.3]དེའི་འོག་ཏུ་རྒྱུད་འདི་དག་བཤད་པས་ན། ཡང་དེ་ནས་ཞེས་བྱ་བ། དབྱངས་ཀྱི་སྒྲ་ནི་སྐད་ཀྱི་གདངས་ལ་བྱ་སྟེ། འཕགས་པ་འཇམ་དཔལ་གྱི་གསུང་གི་གདངས་དེ་ཐམས་ཅད་ཀྱི་ཡིད་དུ་འོང་ཞིང་སྙན་པ་ལ་བྱ་སྟེ། ཡོན་ཏན་གྱི་སྒོ་ནས་མཚན་དུ་གསོལ་བའི་འཕགས་པ་འཇམ་དཔལ་དེ་ཏིང་
[183a.4]ངེ་འཛིན་གང་ལ་བཞུགས་ན། ཁྲོ་བོ་འབྱུང་བར་བྱེད་པའི་ཏིང་ངེ་འཛིན་དེ་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་ཁྲོ་བོ་བྱུང་སྟེ།གསུངས་པ། ཁྲོ་བོ་འདི་མིང་གཤིན་རྗེ་གཤེད་ཅེས་བྱ་བ་སྟེ། དེ་ལ་ཁྲོ་བོ་ལ་ཡང་རྣམ་པ་གཉིས་ཏེ། ཉོན་མོངས་པས་དཀྲིས་པས་
[183a.5]འདོད་ཆགས་དང་། ཞེ་སྡང་གཏི་མུག་ལས་བྱུང་བའི་ཁྲོ་བོ་དང་། མ་རུངས་པ་རྣམས་འདུལ་བའི་ཕྱིར་སྔོན་གྱི་སྨོན་ལམ་དང་ཐུགས་རྗེ་ཆེན་པོའི་དབང་གིས་ཁྲོ་བོའི་ཚུལ་དུ་བསྟན་ནས་བྱུང་བ་སྟེ། དེ་ལ་འདིར་ནི་སྔོན་གྱི་སྨོན་ལམ་དང་། ཐུགས་རྗེའི་དབང་གིས་ཁྲོ་བོར་སྤྲུལ་ཏེ་བྱུང་བ་ལ་
[183a.6]བྱའོ། །འཕགས་པ་འཇམ་དཔལ་གྱི་ཁྲོ་བོ་ཡང་མཉྫུ་ར་བ་དང་། ཤང་མུ་ཀ་ལ་སོགས་པ་གྲངས་མེད་པར་བྱུང་བ་དེ་དག་ལ་མི་བྱ་ཞིང་དེ་དག་ལ་གོལ་དུ་དོགས་པའི་ཕྱིར་ཁྲོ་བོའི་མིང་སྨོས་པ་ཏེ། ཁྲོ་བོ་འདིའི་མིང་གཤིན་རྗེའི་གཤེད་ཅེས་བྱ་བ་འབྱུང་ངོ་ཞེས་པའོ། །དེ་ལ་གཤིན་རྗེའི་
[183a.7]གཤེད་ཅེས་བྱ་བའི་སྒྲ་ནི་ཚིག་ཐང་ལོག་ཏུ་ན་དཀའ་བཟློག་ཅེས་ཀྱང་སྟེ། སེམས་ཅན་རྣམས་ཚེ་དང་། ལོངས་སྤྱོད་དང་བྲལ་ནས་མཐར་མེད་པར་བྱེད་པས་དེ་དག་གདུལ་བའི་ཕྱིར་དེ་དང་རྗེས་སུ་མཐུན་པའི་ཆ་ལུགས་སུ་གཙོ་བོའི་ཚུལ་འཛིན་པར་སྤྲུལ་ཏེ་བསྟན་པ་ན་གཤིན་རྗེ་གཤེད་ཅེས་
[183b]
[183b.1]བྱའོ། །ཁྲོ་བོ་གཤིན་རྗེ་གཤེད་དེའི་ཕྱག་མཚན་དང་། ཡུལ་ཡང་གསུངས་པ། མཚོན་ཆ་མེ་ལྕེ་འབར་བས་འཁྲུགས། །ཞེས་བསྟན་ཏེ། ཕྱག་མཚན་ཡང་ཏྲི་ཤཱུ་ལ་དང་། རལ་གྲི་ལ་སོགས་པ་བསྟན་པ་ཡང་མེ་ལྕེ་བཞིན་དུ་འབར་བ་ཅན་ལ། ཁྲོ་བོ་ཉིད་ཀྱང་འབར་བའི་ནང་ན་བཞུགས་
[183b.2]པས་མ་རུངས་པ་རྣམས་ཚར་གཅོད་པའི་ཚུལ་དུ་ཁྲོས་པ་ལ་བྱའོ། །འཁྲུགས་པ་ནི་ཁྲོས་པ་ལ་བྱའོ། །དེ་ཡང་ཅི་འདྲ་བའི་ཚུལ་ཞིག་ཏུ་ཁྲོས་ཤེ་ན། གསུངས་པ། དྲག་ལ་མཐུ་རྩལ་དྲག་ལྡན་པ། །ཞེས་པས་བསྟན་ཏེ། དེ་ལ་དྲག་པ་ཞེས་པ་ནི་ཁྲོ་བོ་དེ་རླུང་དང་མེའི་དཀྱིལ་འཁོར་ནས་འབྱུང་བས་ན་
[183b.3]དྲག་པོའོ། །ཁྲོ་བོ་དེས་ཕ་རོལ་པོ་མ་རུངས་པ་རྣམས་ཚར་གཅོད་ཅིང་འདུལ་ནུས་པའི་མཐུ་དང་ལྡན་པས་ན་མཐུ་རྩལ་དྲག་པོ་ཞེས་བྱའོ། །དེ་མཐོང་ནས་ནི་ཁྲོ་བོ་གཞན། །ཐམས་ཅད་ཀྱི་ནི་ལག་ཆ་ཤོར། །ཞེས་པ་ནི་ཁྲོ་བོ་དེའི་མཐུ་རྩལ་ཆེན་པོའི་ཡོན་ཏན་བསྟན་པ་སྟེ། འཇིག་རྟེན་ལས་འདས་པའི་ཁྲོ་བོ་
[183b.4]གཞན་རྣམས་ཀྱིས་ཁྲོ་བོ་གཤིན་རྗེ་གཤེད་པོ་མཐོང་ནས། ཐམས་ཅད་སྐྲག་སྡངས་ཏེ་བརྒྱལ་ནས་ལག་ཆ་ཤོར་ཏོ་ཞེས་པ་དེ་ཡང་སེམས་ཅན་འདུལ་བའི་དོན་གཤིན་རྗེའི་གཤེད་མཐུ་ཆེ་བར་བསྟན་པའི་ཕྱིར་རོ། །དེ་བཞིན་དུ་ནི་འཇིག་རྟེན་པའི། །ལྷ་རྣམས་ལུས་ཀྱིས་འདུད་པར་བྱེད། །ཅེས་པ་ནི་
[183b.5]དེ་ལ་དེ་བཞིན་ཞེས་བྱ་བའི་དོན་ནི་གོང་དུ་འཇིག་རྟེན་ལས་འདས་པའི་ལྷ་ཁྲོ་བོ་གཞན་རྣམས་སྐྲག་ནས་བརྒྱལ་ཏེ། ལག་ཆ་ཤོར་བ་དེ་བཞིན་དུ་འཇིག་རྟེན་པའི་ལྷ་རྣམས་ཀྱང་སྐྲག་སྟེ་སྡངས་ནས་ཐམས་ཅད་གནས་ནས་འདུས་ཏེ། ཕྱག་བཙལ་ནས་བསྟན་པ་ལ་སྐྱབས་སུ་དོང་ངོ་ཞེས་བྱ་བའི་ཐ་
[183b.6]ཚིག་གོ། །གཞན་ཡང་ཐལ་མོ་སྦྱར་བྱས་ཏེ། །ཞེས་པ་ནས། གཟི་བརྗིད་འབར་བར་ཕྱོགས་ཁྱབ་པ། །ཁམས་གསུམ་འཁྲུགས་པར་མཛད་པ་མཐོང་། །ཞེས་པའི་བར་དུ་བསྟོད་པ་སྔར་བྱས་ནས་གསོལ་བ་འདེབས་པ་ཞེས་པའི་དོན་ཏོ། །གཞན་ཡང་ཐལ་མོ་སྦྱར་བྱས་ཏེ། །སྐྲག་ནས་བསྟོད་པ་མང་པོ་བྱེད། །
[183b.7]ཅེས་བྱ་བ་ལ། དེ་ལ་གཞན་ཡང་ཞེས་བྱ་བ་ནི་གོང་དུ་ལྷ་རྣམས་ཐམས་ཅད་འདུད་ཅིང་ཕྱག་འཚལ་བར་མ་ཟད་ཀྱི། །ལྷ་དེ་དག་སྐྲག་ནས་ཐལ་མོ་སྦྱར་ཏེ་ཁྲོ་བོ་དེ་ལ་བསྟོད་པ་མང་པོ་བྱེད་དོ་ཞེས་པའོ། །དེ་ཡང་ཇི་སྐད་བསྟོད་པ་ནི་རྩ་བའི་རྒྱུད་སྟོང་ཕྲག་བཅུ་གཉིས་པ་ལས་གསུངས་ཏེ། རྒྱུད་འདིར་ནི། རྒྱུད་
[184a]
[184a.1]མང་དུ་དོགས་ནས་སློབ་དཔོན་གྱིས་མ་གསུངས་སོ། །བསྟོད་པ་དེ་ཡང་ཚིག་ཅི་འདྲ་བ་ཞིག་གིས་བསྟོད་ཅེ་ན། དེ་ཡང་རང་གི་དོན་ཕུན་སུམ་ཚོགས་པ་དང་། གཞན་གྱི་དོན་ཕུན་སུམ་ཚོགས་པའི་སྒོ་ནས་ཁྲོ་བོ་དེ་ལ་བསྟོད་ཅེས་པའི་དོན་ཏོ། །ལྷ་རྣམས་དེ་ཡི་གཟི་བརྗིད་
[184a.2]ཀྱིས། །གཟིར་བཞིན་དུ་ནི་རབ་སྨྲས་པ། །ཞེས་བྱ་བ་ནི་འཇིག་རྟེན་པའི་ལྷ་དེ་རྣམས་ཀྱང་ཁྲོ་བོ་དེའི་གཟི་བརྗིད་ཀྱིས་གཟིར་བཞིན་དུ་གསལ་བ་ཞེས་པ་སྟེ། དེ་ཡང་གང་ཞེ་ན་གསུངས་པ་ཞེས་པའི་དོན་ཏོ། །བཅོམ་ལྡན་བདག་ཅག་སངས་རྒྱས་དང་། །ཆོས་དང་དགེ་འདུན་ལ་སྐྱབས་མཆི། །
[184a.3]ཞེས་བྱ་བ་ལ་སོགས་པ་གཞན་ནི་འཇལ་པར་བྱས། རབ་ཏུ་མི་བཟད་འཇིགས་པའི་གཟུགས། །གཟི་བརྗིད་འབར་བས་ཕྱོགས་ཁྱབ་པས། །ཁམས་གསུམ་འཁྲུགས་པར་མཛད་པ་མཐོང་། །ཞེས་བྱ་བ་ནི་ཁྲོ་བོའི་གཟུགས་ཀྱི་བྱེ་བྲག་ལ་བྱ་སྟེ། དེ་ལྟ་བུའི་གཟུགས་དེ་བརྟུལ་
[184a.4]ཞེས་བྱ་བའམ་མཛད་པར་མཐོང་ཞེས་བྱ་བའི་དོན་ཏོ། །གང་ཚེ་ལྷ་དང་ལྷ་མིན་རྣམས། །ཞེས་བྱ་བ་ནས། ཁྲོ་བོ་སླར་ཡང་ཞི་བར་འགྱུར། །ཞེས་པའི་བར་དུ་ཞི་བར་གྱུར་ཏོ་ཞེས་པའི་དོན་ཏོ། །དེ་ཡང་ལྷ་དང་ལྷ་མིན་ལ་སོགས་པ་མ་རུངས་པ་རྣམས་བཏུལ་ནས། སྐྲག་ནས་དཀོན་མཆོག་
[184a.5]གསུམ་ལ་སྐྱབས་སུ་སོང་བས། །འཕགས་པ་འཇམ་དཔལ་གྱི་ཁྲོ་བོ་དེ་ཡང་སླར་ཞི་བར་གྱུར་རོ་ཞེས་པའི་དོན་ཏོ། །གཤིན་རྗེ་གཤེད་ཅེས་བྱ་བའི་ཁྲོ་བོ་ཆེན་པོ་ཞི་བ་དང་ཞེས་པ་ནས། བདག་ཅག་ཐེ་ཚོམ་ཆེན་པོ་མཆིས། །ཞེས་བྱ་བའི་བར་དུ་ནི་ཞུ་བ་ཞེས་བྱ་བའི་དོན་ཏོ། །དེ་ལ་གཞན་ནི་ཚིག་གཉེར་
[184a.6]གྱིས་འཇལ་བར་བྱས། ཁྱོད་ཀྱིས་བརྩོན་འགྲུས་མཆོག་འཚལ་བས། །ཇི་ལྟ་བུར་ནི་མཉེས་པར་བགྱིད། །ཇི་ལྟར་ཡང་ནི་དང་བར་འགྱུར། །ཞེས་པ་ནི། ཁྱོད་ལྟ་བུ་དྲག་ཅིང་མཐུ་རྩལ་ཆེ་བ། དངོས་གྲུབ་རབ་འབྲིང་རྣམ་གསུམ་སྩོལ་ཅིང་བླ་ན་མེད་པའི་གོ་འཕང་མཆོག་འཚལ་བའི་
[184a.7]སྒྲུབ་པ་པོས་ཐབས་ཇི་ལྟར་བགྱི་ན། ལྷ་མཉེས་པར་འགྱུར་བ་དང་། ཇི་ལྟར་ནི་བྱིན་གྱིས་རློབ་ཅིང་ལྷ་མངོན་དུ་ཕྱོགས་པར་འགྱུར་བའི་སྒྲུབ་པའི་ཐབས་དེ་འཚལ་ཏེ། བདག་ཅག་ཐེ་ཚོམ་ཆེན་པོ་མཆིས། །ཞེས་པ་ནི་ཞུ་བའི་དོན་ཏོ། །ཁྲོ་བོས་ལྷ་རྣམས་ཚིག་གསན་ནས། །གཤིན་རྗེ་གཤེད་
[184b]
[184b.1]ཀྱིས་བཀའ་སྩལ་པ། །ཞེས་བྱ་བ་ནས། གཤིན་རྗེ་གཤེད་པོ་ཁྲོ་བོ་ཡི། །གཙོ་བོའི་སྙིང་པོ་དེ་གཟུང་ངོ་། །ཞེས་བྱ་བའི་བར་དུ་ཞུས་པའི་ལན་འདེབས་ཞེས་བྱ་བའི་དོན་སྟོན་ཏོ། །དེ་ལ། ཁྲོ་བོས་ལྷ་རྣམས་ཚིག་གསན་ནས། །གཤིན་རྗེ་གཤེད་ཀྱིས་བཀའ་སྩལ་ནས། །ཞེས་པ་
[184b.2]ནི། གོང་དུ་ལྷ་རྣམས་ཀྱིས་ཞུས་པའི་ཚིག་ཁྲོ་བོས་གསན་ནས། སླར་བཀའ་ལན་སྩོལ་པའོ། །གཟི་བརྗིད་ཆེན་པོ་ཁྱེད་རྣམས་ཀུན། །ཞེས་བྱ་བ་ནི་དེ་ལྟར་ལྷ་མ་སྲིན་མ་རུངས་པ་དེ་དག་བཀའ་ཉན་པས་ཁྲོ་བོ་ཞི་བར་གྱུར་ཏོ། །སླར་བཀའ་ལན་འདེབས་པའི་ཚེ་དང་པོར་ལྷ་མ་སྲིན་དེ་དག་གིས་
[184b.3]ཡོན་ཏན་གྱི་སྒོ་ནས་བོས་པའི་ཚིག་ཏུ། ཀྱེ་གཟི་བརྗིད་ཆེན་པོ་ཁྱེད་རྣམས་ཀུན། །ཞེས་བོས་སོ། །གང་ཚེ་གསུམ་ལ་སྐྱབས་སོང་བ། །དེ་ཡི་ཚེ་ནི་མི་བཟད་པ། །ཁྲོ་བོ་ཡིད་ལ་གནས་པར་གྱིས། །ཞེས་པ་ནས། སེམས་ཅན་ཀུན་ལ་སྙིང་བརྩེའི་ཕྱིར། །ང་ཡི་ཡིད་ནི་ཞི་བར་གྱུར། །ཞེས་
[184b.4]བྱ་བའི་བར་དུ་གོང་དུ། ཁྱོད་ཀྱི་བརྩོན་འགྲུས་མཆོག་འཚལ་བས། །ཇི་ལྟ་བུར་ན་མཉེས་པར་བགྱིས། །ཞེས་ཞུས་པའི་ལན་འདེབས་པའི་ཚིག་སྟེ། དཀོན་མཆོག་གསུམ་ལ་སྐྱབས་སུ་སོང་བ་རྣམས་ཀྱིས་དེའི་ཚེ། ངའི་སྐུ་གཟུགས་འབར་ཞིང་མི་བཟད་པའི་ཁྲོ་བོ་དེ་སེམས་ལ་
[184b.5]སྒོམ་པར་གྱིས་ཤིག་ཅེས་པའོ། །དེ་ཡང་ཅིའི་ཕྱིར་ཞེ་ན། དཀོན་མཆོག་ཡུན་རིང་དུ་གནས་པར་བྱ་བ་དང་། དེའི་བཀའ་སྲུང་བ་དང་། །སྡུག་བསྔལ་ཅན་གྱི་སེམས་ཅན་ཐམས་ཅད་བླ་ན་མེད་པའི་བྱང་ཆུབ་ཏུ་བསྒྲལ་བར་བྱ་བའི་ཕྱིར་རོལ། །ང་ཡི་ཡིད་ནི་ཞི་འགྱུར་གྱིས། བྱ་བ་ནི་དོན་
[184b.6]དེ་ལྟ་བུའི་ཕྱིར་ན་ངའི་ཡིད་ཞི་བར་འགྱུར་ཞེས་གོང་དུ་སྦྱར། འོག་ཏུ་ཡང་སྦྱར་བར་ཤེས་པར་བྱའོ། །ཁྱེད་རྣམས་སྐྱབས་སུ་དོང་བ་དང་། །བྱང་ཆུབ་སེམས་དང་ལྡན་པ་ཡིས། །ཞེས་བྱ་བ་ནས། ང་ཡི་སྙིང་པོ་ཡིད་ལས་བྱུང་། །ལྷ་རྣམས་ཀུན་གྱིས་གཟུང་བར་གྱིས། །ཞེས་བྱ་བའི་
[184b.7]བར་དུ། ཇི་ལྟར་ཡང་ནི་དང་བར་འགྱུར། །ཞེས་ཞུས་པའི་ལན་འདེབས་པའི་ཚིག་སྟེ། དེ་ལ་ཁྱེད་རྣམས་སྐྱབས་དོང་སྟེ། བྱང་ཆུབ་ཀྱི་སེམས་དང་ལྡན་པ་རྣམས་ཀྱིས་དངོས་གྲུབ་རབ་འབྲིང་རྣམ་པ་གསུམ་དང་། བླ་ན་མེད་པའི་གོ་འཕང་མཆོག་མན་ཆད་བསྒྲུབ་པའི་
[185a]
[185a.1]མཆོག་ཏུ་གྱུར་པའི་ཡི་གེ་འབྲུ་བཅུ་བདུན་པོ་ཁྲོ་བོའི་ཐུགས་ཀ་ནས་བྱུང་བ་དེ་ལྷ་རྣམས་ཀུན་གྱིས་བཟུང་བར་གྱིས་ཤིག་ཅེས་བྱ་བའོ། །གཤིན་རྗེ་གཤེད་པོ་བདག་ཉིད་ཀྱིས། །སྙིང་པོ་རབ་ཏུ་གསུངས་པས་ན། །ཞེས་བྱ་བ་ནས། གཤིན་རྗེ་གཤེད་པོ་ཁྲོ་བོ་ཡི། །གཙོ་བོའི་
[185a.2]སྙིང་པོ་དེ་བཟུང་ངོ་། །ཞེས་བྱ་བའི་བར་དུ་ནི་སྙིང་པོ་མཐུ་ཆེ་བར་བསྟན་པའི་དོན་སྟོན་ཏེ། གཞན་ནི་དཀྱུས་ཉིད་ཀྱིས་འཇལ་བར་བས། །ཡན་ལག་ཀུན་ནས་སྤུ་ལངས་ནས། །ཞེས་པ་ནི་སྙིང་པོ་འབྲུ་བཅུ་བདུན་པོ་གསུངས་པས། ལྷ་རྣམས་ཀུན་དགའ་མགུ་རངས་ནས་ཡན་ལག་གི་
[185a.3]བ་སྤུ་རྣམས་གཡོས་ཤིང་ལངས་སོ་ཞེས་སོ། །གཤིན་རྗེ་གཤེད་པོ་ཁྲོ་བོ་ཡི། །གཙོ་བོའི་སྙིང་པོ་དེ་བཟུང་ངོ་། །ཞེས་པ་ནི། གཤིན་རྗེའི་གཤེད་པོའི་ཁྲོ་བོ་རྣམས་ཀྱི་ནང་ནས་གཙོ་བོ་དེའི་སྙིང་པོ་ལྷས་མནོས་སོ་ཞེས་པའོ། །དེས་ནི་མཁན་པོ་དང་སློབ་མའི་ཚུལ་བསྟན་པའོ། །
[185a.4]སྐབས་འདིར་སྙིང་པོ་མཐུ་ཆེ་བར་བསྟན་པའི་དོན་སྟོན་པ་འདི་གང་དུ་སྔར་བཤད་པ་ལྟར་ཞུས་པའི་ལན་འདེབས་པ་ཞེས་པའི་དོན་གྱི་ནང་དུ་གཅིག་ཏུ་བསྡུས་ན་ཡང་མི་རུང་བ་མེད་ལ། སྙིང་པོ་མཐུ་ཆེ་བར་བསྟན་པའི་དོན་གཅིག་གིས་སྐབས་འདིར་ས་བཅད་དེ་བཤད་ན། ཡང་ཉེས་པ་མེད་པས་
[185a.5]དེ་གཉིས་ཀ་ཡང་རུང་བར་གཟུང་ངོ་། །དེ་ནས་དམ་ཆོས་བསྲུང་བའི་ཕྱིར། །ཁྲོ་བོ་རྣམ་པར་རྒྱལ་བ་ཡི། །རྟོག་པ་འདི་ནི་དེ་དག་ལ། །གཤིན་རྗེ་གཤེད་ཀྱིས་རྒྱས་པར་གསུངས། །ཞེས་བྱ་བ་ནི་རང་གི་ཆོ་ག་རྒྱས་པར་བཤད་པའི་ཞེས་བྱ་བའི་དོན་ཏེ། དེ་ལ་དམ་ཆོས་བསྲུང་ཞིང་བསྐྱང་བའི་
[185a.6]ཕྱིར་ཁྲོ་བོ་རྣམ་པར་རྒྱལ་བའི་རྒྱུད་སྟོང་ཕྲག་བཅུ་གཉིས་པོ་ལྷ་དེ་རྣམས་ལ་ཆོ་ག་རྒྱས་པར་བསྡུས་སོ་ཞེས་པའོ། །དེ་ནས་ཁྲོ་བོ་རྣམ་རྒྱལ་གྱི། །རྟོག་པ་ཁྲོ་བོ་ཉིད་ཀྱིས་གསུངས། །ཞེས་པ་ནས། དཀོན་མཆོག་གསུམ་ནི་བསྲུང་བའི་ཕྱིར། །སོ་སོ་ཡི་ནི་རྟོག་པ་བཤད། །ཅེས་པའི་བར་དུ་
[185a.7]ལྷ་རྣམས་ཀྱི་ཆོ་ག་རྒྱས་པར་བཤད་པ་བསྟན་པ་ཞེས་བྱ་བའི་དོན་སྟོན་ཏེ། །དེ་ལ་ཁྲོ་བོ་རྣམ་པར་རྒྱལ་བའི་རྒྱུད་ཆེན་པོ་ཁྲོ་བོ་ཉིད་ཀྱིས་གསུངས་པ་སྟེ། སྙིང་རྗེ་དང་བྱང་ཆུབ་སེམས་དང་ལྡན་པའི་ལྷ་རྣམས་ཀྱིས་ཐོས་ནས་ཡིད་རབ་ཏུ་དགའ་བར་གྱུར་ཏེ། ལྷ་དེ་དག་གིས་ཀྱང་དྲིན་ལན་ལན་གྱིས་
[185b]
[185b.1]གླན་པའི་ཚུལ་གྱིས་སོ་སོ་རྟོག་པ་དག་གི་ཆོ་ག་སྨྲས་སོ་ཞེས་པའོ། །ཅིའི་ཕྱིར། སོ་སོ་རང་རང་གི་རྟོག་པ་དག་སྨྲས་ཤེ་ན། དེ་ཡང་དཀོན་མཆོག་གསུམ་བསྲུང་བའི་ཕྱིར་ཏེ། དེ་ལ་འཇིག་རྟེན་པའི་ལྷ་སོ་སོའི་སྙིང་པོ་ལ་སོགས་པའི་ཆོ་ག་རྒྱས་པར་ཁྲོ་བོ་རྣམ་པར་རྒྱལ་བའི་རྒྱུད་དུ་སྨྲས་
[185b.2]པ་ན། ཁྲོ་བོའི་རྒྱུད་དེ་ནི་མུ་སྟེགས་ཅན་གྱིས་མཐོང་བ་ན་རང་རང་གི་ལྷ་གཙོ་བོའི་སྔགས་དང་ཕྱག་རྒྱ་དང་། དེ་བསྒྲུབ་པའི་ཆོ་ག་རྒྱས་པར་གསུངས་པ་ན། དེ་དག་ཀྱང་བསྟན་པ་ལ་འཇུག་པར་འགྱུར་ཏེ། དེ་ཉིད་ཀྱི་དཀོན་མཆོག་གསུམ་བསྲུང་བར་འགྱུར་བ་དང་། དཀོན་མཆོག་གསུམ་གྱི་རྟེན་འཇིག་
[185b.3]པ་ཞིག་ན། ལྷ་དེ་དག་ཕྱག་རྒྱ་དང་སྔགས་ལ་སོགས་པའི་ཆོ་ག་སྦྱར་བ་ལས། ཕ་རོལ་པོ་མ་རུངས་པ་དེ་དག་རྣམས་ཐུལ་བར་འགྱུར་བའི་ཕྱིར་ཡང་དཀོན་མཆོག་གསུམ་བསྲུང་བར་འགྱུར་བ་དང་། དེ་དག་གི་དོན་དུ་འཇིག་རྟེན་པའི་ལྷ་སོ་སོ་རང་རང་གི་ཆོ་ག་རྒྱས་པ་དག་ཀྱང་ཁྲོ་བོ་རྣམ་པར་
[185b.4]རྒྱལ་བའི་རྒྱུད་ཆེན་པོར་སྨྲས་ཤིང་བཤད་དོ་ཞེས་པའོ། །དེ་དག་གི་ནི་རྩ་བའི་རྒྱུད། །ཁྲོ་བོ་ཉིད་ཀྱིས་རབ་གསུངས་པ། །ཞེས་པ་ནས། སྙིང་རྗེ་དེ་བཞིན་རྒྱས་པ་དང་། །རྣམ་པ་མང་པོར་བྱིན་གྱིས་རློབས། །ཞེས་བྱ་བའི་བར་དུ་བྱང་ཆུབ་སེམས་དཔའ་རྣམས་ཀྱིས་བྱིན་གྱིས་བརླབས་པའི་
[185b.5]དོན་ཏེ། དེ་ལ་བདག་གི་རྩ་བའི་རྒྱུད་ཅེས་བྱ་བ་ནི་འཇིག་རྟེན་པའི་ལྷ་དེ་དག་རྩ་བའི་རྒྱུད་དུ་གྱུར་པའི་ཁྲོ་བོ་རྣམ་པར་རྒྱལ་བའི་རྒྱུད་འདི་ཉིད་ལ་བྱའོ། །ཅིའི་ཕྱིར་དེ་དག་གི་རྩ་བའི་རྒྱུད་དུ་གྱུར་པ་ཞེས་བྱ་ཞེ་ན། དང་པོར་ལྷ་དེ་རྣམས་བཏུལ་ནས་སོ་སོའི་སྙིང་པོ་དང་། ཕྱག་རྒྱ་ལ་སོགས་པའི་ཆོ་
[185b.6]གའི་རྟོག་པ་རྣམས་ལྷ་སོ་སོས་ཕུལ་ཞིང་སྨྲས་ཏེ། ཁྲོ་བོའི་རྒྱུད་དུ་བཤད་པས་ན་ཁྲོ་བོ་རྣམ་པར་རྒྱལ་བའི་རྒྱུད་ཉིད་ལྷ་དེ་དག་གི་རྩ་བའི་རྒྱུད་ཅེས་བྱའོ། །ལྷ་དེ་དག་གི་རྟོག་པ་ནི་དངོས་ནི་རྒྱུད་ཆེན་པོ་ལས་འབྱུང་སྟེ་ལེའུ་སྟོང་པ་འདི་ལས་མི་འབྱུང་ངོ་། །ཁྲོ་བོ་རྣམ་རྒྱལ་ཞེས་བྱ་འདི། །
[185b.7]འཇིག་རྟེན་འདས་དང་འཇིག་རྟེན་པས། །ཁྲོས་པ་ཞེས་པ་ནི། ཁྲོ་བོ་རྣམ་པར་རྒྱལ་བའི་རྒྱུད་ཆེན་པོ་དེ། བྱང་ཆུབ་སེམས་དཔའ་ས་ལ་གནས་པ་དང་། ཕྱག་ན་རྡོ་རྗེ་ལ་སོགས་པ་དང་། འཇིག་རྟེན་པའི་ལྷ་མ་སྲིན་མཐུ་བོ་ཆེ་རྣམས་ཁྲོ་བོའི་འཁོར་ན་བཞུགས་པ་རྣམས་ཀྱིས་
[186a]
[186a.1]སྔོན་ཡང་ཁྲོ་བོ་རྣམས་ཕྱག་བྱས་ཤིང་ཁྲོ་བོ་དེའི་ཞལ་ནས། ཇི་སྐད་གསུངས་པ་བཞིན་དུ་ཕྱིན་ཅི་མ་ལོག་པར་ཐོས་ནས་ཀྱང་ཞེས་པ་སྟེ། དེ་གསུངས་པ། སྔོན་ནི་ཕྱག་བྱས་ཁྲོ་བོ་ཡི། །ཞལ་ནས་ཇི་བཞིན་ཐོས་ནས་ཀྱང་། །ཞེས་གསུངས་སོ། །ཁྲོ་བོ་ཉིད་ཀྱིས་
[186a.2]གསུངས་པའི་རྒྱུད་དང་། བྱང་ཆུབ་སེམས་འདི་རྟོགས་རྣམས་ཀྱིས། །སྙིང་རྗེས་དེ་བཞིན་རྒྱས་པ་དང་། རྣམ་པ་མང་པོས་བྱིན་གྱིས་བརླབས། །ཞེས་པ་ནི་ཁྲོ་བོ་རྣམ་པར་རྒྱལ་བའི་རྒྱུད་ཆེན་པོ་གསུངས་པ་དང་། །ཡང་ཁྲོ་བོའི་ཆོ་ག་རྒྱས་པ་དང་། རྣམ་པ་ཐ་དད་པ་མང་པོར་བཤད་པ་
[186a.3]བཞིན་དུ། སེམས་ཅན་གྱི་དོན་དུ་འགྱུར་བར་འཁོར་བྱང་ཆུབ་སེམས་དཔའ་རྣམས་ཀྱིས་ཀྱང་དེ་བཞིན་དུ་བྱིན་གྱིས་བརླབས་སོ། །རྒྱུད་འབྱུང་བ་ཞེས་བྱ་བའི་སྐབས་དང་པོ་ལ། དེ་ལྟར་བསྡུས་པའི་དོན་རྣམ་པ་དགུར་ཕྱེ་སྟེ་བསྟན་པ་བཤད་ཟིན་ཏོ། །ད་ནི་ཡི་དགས་ཕལ་པོ་ཆེའི་སྐབས་ལ་ལ་བསྡུས་
[186a.4]པའི་དོན་རྣམ་པ་བཅོ་ལྔས་བཤད་པ་ལ། མགོ་གླེང་བ་དང་། ས་བརྟག་པ་དང་། ས་སྦྱང་བ་དང་། ཐིག་གདབ་པའི་རིམ་པ་དང་། ཕྱག་རྒྱ་ལ་སོགས་པ་དགོད་པ་དང་། ལས་ཀྱི་བྱེ་བྲག་གིས་དཀྱིལ་འཁོར་གྱི་ཚད་ངེས་པར་བྱ་བ་དང་། མཆོད་པའི་ཡོ་བྱད་བསོགས་པ་དང་། ཕྱག་རྒྱ་ལ་
[186a.5]སོགས་པ་བསམ་པ་དང་། སྤྱན་དྲངས་པ་སྔར་བྱས་ནས་དད་པའི་ལྷའི་རང་བཞིན་བསྒོམ་པ་དང་། མཆོད་པ་དང་སློབ་མ་སྔར་བཙུད་ནས་ཕྱག་རྒྱ་དང་། དམ་ཚིག་བསྟན་པ་དང་། སྔར་དབང་བསྐུར་ནས་གསང་སྔགས་སྦྱིན་པ་དང་། བླ་མ་ལ་མཆོད་པ་དང་། སླར་མཆོད་པ་བྱས་ནས་
[186a.6]ལྷ་སླར་བཏང་བ་དང་། དེ་ལ་མཆོད་པའོ། །དེ་ནས་ཁྲོ་བོ་རྣམ་པར་རྒྱལ། །འཇམ་དཔལ་ཁྲོ་བོས་བཤད་པ་ཡི། །ཞེས་པ་ནས། འཇིག་རྟེན་གསུམ་པོར་འཁྲུག་པར་མཛད། །ཡི་དགས་མང་པོ་ཞེས་བྱ་བའི། །ཞེས་བྱ་བའི་བར་དུ་མགོ་གླེང་བའི་ཞེས་བྱ་བའི་དོན་སྟོན་ཏེ། དེ་ལ་ཡང་གཉིས་ཏེ། 
[186a.7]སྤྱིར་གླེང་བ་དང་། བྱེ་བྲག་ཏུ་གླེང་བ་རྣམ་པ་གཉིས་སོ། །དེ་ལ་དང་པོ་སྤྱིར་གླེང་བ་སྟོན་ཏེ། དེ་ནས་ཁྲོ་བོ་རྣམ་པར་རྒྱལ། །འཇམ་དཔལ་ཁྲོ་བོས་བཤད་པ་ཡི། །རྟོག་པ་རྨད་དུ་བྱུང་བའི་མཆོག །མདོར་ན་རབ་ཏུ་བཤད་པར་བྱ། །ཞེས་བྱ་བ་ནི། སྤྱིར་གླེང་བ་ཞེས་བྱ་བ་བསྟན་ཏེ། 
[186b]
[186b.1]དེ་ལ་ཁྲོ་བོ་རྣམ་པར་རྒྱལ་བའི་རྒྱུད་འཕགས་པ་འཇམ་དཔལ་ཁྲོ་བོས་བཤད་པ་འདི་ནི་རྟོག་པ་རྨད་དུ་བྱུང་བའི་མཆོག་ཅེས་བྱ་སྟེ། ཅིའི་ཕྱིར་རྨད་དུ་བྱུང་བ་ཞེས་བྱ་ཞེ་ན། སྔགས་དང་ཕྱག་རྒྱ་དང་། རྫས་དག་ཏུ་སྦྱོར་བ་བྱས་པ་ལ་དངོས་གྲུབ་རབ་འབྲིང་རྣམ་གསུམ་དང་། ལས་རྣམ་བཞི་
[186b.2]དང་། སྒྱུ་མ་ལ་སོགས་པའི་ལས་ངོ་མཚར་གྱི་ཡ་མཚན་དག་སྟོན་པས་རྨད་དུ་བྱུང་བ་ཞེས་བྱའོ། །དེ་ལ་འཇིག་རྟེན་པའི་ལྷ་སོ་སོའི་སྙིང་པོ་དང་ཕྱག་རྒྱ་ལ་སོགས་པ་སྦྱོར་བ་བྱས་པ་ལས་ཀྱང་རྨད་དུ་བྱུང་བའི་ཡ་མཚན་དག་སྟོན་པར་བྱེད། དེ་དག་ལས་ཀྱང་ཁྱད་པར་དུ་བསྟན་པས་ན་
[186b.3]མཆོག་ཅེས་བྱའོ། །མ་འོངས་པའི་སེམས་ཅན་སྤྱོད་པ་དམན་ཞིང་བློ་ཞན་པ་རྣམས་ལ་ཁྲོ་བོ་རྣམ་པར་རྒྱལ་བའི་རྒྱུད་ཆེན་པོ་སྟོང་ཕྲག་བཅུ་གཉིས་པོ་དང་། ཤློ་ཀ་སྟོང་ཕྲག་བཞུགས་པ་ཟབ་ཅིང་རྒྱ་ཆེ་བ་སྟེ། ཤེས་རབ་རྣམ་གསུམ་གྱི་སྒོ་ནས་དེ་དག་སྤྱོད་པར་མི་ནུས་པས་དེ་ནས་མདོ་ཉུང་ངུར་
[186b.4]བཏུས་ནས། སེམས་ཅན་སྤྲོ་ཞིང་དེ་ལ་འཇུག་པར་འགྱུར་བའི་དོན་དུ་ཁྲོ་བོ་རྣམ་པར་རྒྱལ་བའི་རྒྱུད་ཀྱི་ཆོ་ག་ཉི་ཚེ་ཙམ་ཞིག་མདོར་བསྡུས་ནས་བཤད་དོ་ཞེས་པའོ། །དེ་ལ་འདི་ཡི་དཀྱིལ་འཁོར་ནི། །ཞེས་བྱ་བ་ནས། ཡི་དགས་མང་པོ་ཞེས་བྱའོ། །ཞེས་བྱ་བའི་བར་དུ་བྱེ་བྲག་ཏུ་
[186b.5]གླེང་བ་ཞེས་བྱ་བའི་དོན་ཏོ། །དེ་ལ་འདི་ཡི་དཀྱིལ་འཁོར་ནི། །ཞེས་བྱ་བ་ནི་འདི་ཞེས་བྱ་བ་ནི་རྒྱུད་འདི་ཉིད་ཀྱི་དཀྱིལ་འཁོར་ལ་བྱ་བའམ། ཡང་ན་ཁྲོ་བོ་རྣམ་པར་རྒྱལ་བའི་དཀྱིལ་འཁོར་ཞེས་བྱ་བའི་དོན་ཏོ། །དཀྱིལ་འཁོར་དེ་ཡང་ཇི་ལྟ་བུ་ཞིག་ཅེ་ན། གསུངས་པ། 
[186b.6]དངོས་གྲུབ་ཐམས་ཅད་སྦྱིན་མཛད་པ། །ཞེས་པ་སྟེ། འོ་ན་དཀྱིལ་འཁོར་དེ་བྲིས་པ་ཙམ་གྱིས་དངོས་གྲུབ་སྩོལ་བར་འགྱུར་རམ་ཞེ་ན། མ་ཡིན་ཏེ་ཇི་སྐད་དུ་གསུངས་པ་བཞིན་དུ་དཀྱིལ་འཁོར་བྲིས་ནས་དེ་ལྟར་སྤྱན་དྲངས་ཏེ་ཚུལ་བཞིན་བསྒྲུབས་ན་དངོས་གྲུབ་སྩོལ་བར་འགྱུར་བ་ལ་བྱའོ། །
[186b.7]དེར་ཡང་མ་ཟད་དེ། འཇིག་རྟེན་གསུམ་པོ་འཁྲུག་པར་མཛད། །ཅེས་པ་སྟེ། དངོས་གྲུབ་བསྒྲུབ་པའི་ཚེ་ས་འོག་གི་འཇིག་རྟེན་དང་། །མིའི་འཇིག་རྟེན་དང་། ལྷའི་འཇིག་རྟེན་དང་། འཇིག་རྟེན་གསུམ་པོ་དག་ཀྱང་འཁྲུག་པར་མཛད་དོ་ཞེས་པ་སྟེ། དེ་དག་ནི་དཀྱིལ་འཁོར་
[187a]
[187a.1]གྱི་ཡོན་ཏན་ནོ། །ཡི་དགས་མང་པོ་ཞེས་བྱ་བའི། །ཞེས་བྱ་བ་ནི་དཀྱིལ་འཁོར་དེ་ཡི་དགས་མང་པོའི་དཀྱིལ་འཁོར་ཞེས་བྱ་སྟེ། དེ་ལ་ཅིའི་ཕྱིར་ཡི་དགས་མང་པོ་ཞེས་བྱ་ཞེ་ན། དཀྱིལ་འཁོར་འདིར་ཡི་དགས་མང་པོ་འབྱུང་བས་ན་ཡི་དགས་མང་པོ་སྨོས་ཏེ། དཀྱིལ་འཁོར་
[187a.2]ཉིད་དུ་ཡང་བེ་ཅོན་ཕྱག་རྒྱ་འདྲི་བ་ནི་ཉུང་ཡི་དགས་ནི་མང་དུ་འདྲི་བས་ན་ཉུང་ངུའི་བཟླས་པ་མང་པོ་སྨོས་ཏེ། དེ་བས་ན་ཡི་དགས་མང་པོའི་དཀྱིལ་འཁོར་ཞེས་བྱའོ། །ཡི་དགས་དེས་ཀྱང་སེམས་ཅན་འདུལ་བའི་དབང་གི་སླད་དུ་ཡེ་ཤེས་ཀྱི་སྤྲུལ་བ་ཡིན་པར་བཤད་དོ། །ཐམས་ཅད་དུ་ནི་
[187a.3]དཀྱིལ་འཁོར་འདི། །གནས་ནི་གང་དུ་འགྲུབ་འགྱུར་བ། །ཞེས་བྱ་བ་ནས། གང་དུ་ཡིད་ནི་དགའ་བར་ཡང་། །དེར་ནི་དཀྱིལ་འཁོར་རབ་ཏུ་བྱ། །ཞེས་བྱ་བའི་བར་དུ་ས་བརྟག་པའི་དོན་བསྟན་ཏེ། དེ་ལ། ཐམས་ཅད་དུ་ནི་དཀྱིལ་འཁོར་འདི། །གནས་འདི་གང་དུ་འགྲུབ་འགྱུར་བ། །
[187a.4]ཞེས་པ་ནི་དུས་ཐམས་ཅད་དུ་དཀྱིལ་འཁོར་གནས་གང་དུ་བྱས་ན་འགྲུབ་པར་འགྱུར་བའི་དཀྱིལ་འཁོར་གྱི་གནས་དེ་སྔགས་པས་ཐོག་མ་ཉིད་དུ་ས་བརྟག་པར་བྱའོ་ཞེས་པ་སྟེ། དེ་བས་ན་གསུངས་པ། སྔགས་པས་ཐོག་མ་ཉིད་དུ་ནི། །དེ་ཡི་གནས་ནི་བརྟག་པར་བྱ། །ཞེས་གསུངས་སོ། །
[187a.5]དེ་ལ་ཐམས་ཅད་དུ་ནི་ཞེས་པ་དུས་ཐམས་ཅད་དུ་ཞེས་བྱ་བ་སྟེ། དངོས་གྲུབ་བསྒྲུབ་པའི་གནས་ཐམས་ཅད་ལ་བྱའོ། །དེ་ལ་ཤིང་གཅིག་ཅེས་བྱ་བ་ནི་ཤིང་རིགས་ཆེ་བ་ཨ་ཤྭ་ཏྠ་ལ་སོགས་པ་དང་། བོད་ན་ཤུག་པ་དག་ལ་བྱ་སྟེ། དེ་ལྟ་བུའི་ཤིང་གཅིག་ཏུ་སྐྱེས་པ་ལ་བྱ་སྟེ། དེ་ཡང་
[187a.6]ཤིང་སྐམ་པོ་དང་། བཀྲ་མི་ཤིས་པའི་སྐྱོན་མེད་པ་ཤིང་གཞན་གྱི་ལོ་མ་དང་མ་འདྲེས་པ་སྔ་དྲོ་ཤིང་གཞན་གྱི་གྲིབ་མས་མ་ཕོག་པའི་ཤིང་གཅིག་འགྲེད་ལོ་མ་མང་པོ་མགོ་ཟླུམ་པོར་སྐྱེས་པ་ལ་བྱའོ། །བཞི་མདོ་དང་ཞེས་པ་ནི། རྒྱུན་ལུགས་ཀྱི་ལམ་པོ་ཆེ་བཞིན་རྒྱ་གྲམ་དུ་ཡོད་པ་ལ་བྱའོ། །
[187a.7]མུ་གཉིས་དང་ཞེས་པ་ནི། ཆུ་རླུང་འབབ་པའི་ཕ་རོལ་ཚུ་རོལ་གྱི་འགྲམ་གཉིས་ལས་གང་ཡང་རུང་བའི་འགྲམ་དུ་བསྒྲུབ་པ་ལ་བྱའོ། །རྣམ་པ་གཅིག་ཏུ་ན་ཆུ་བོ་གཉིས་འབབ་པའི་བར་གྱི་མདོ་ལ་བྱ་སྟེ། དེ་ཡང་གཡས་གཡོན་ནས་འབབ་པའི་འགྲམ་དང་ཉེ་བའི་བར་གྱི་མདོར་གནས་ཏེ་
[187b]
[187b.1]བསྒྲུབ་པར་བྱའོ་ཞེས་པའོ། །ཐིབས་པོ་སྟོང་པ་ལམ་སྲང་རྙིང་། །ཞེས་པ་ནི་ནགས་ཚལ་སྟུག་པོ་མི་ལ་སོགས་པས་མི་ཐར་བ་ཙམ་གྱི་ཚོད་ཀྱི་ནགས་ཚལ་ལ་བྱ་སྟེ། ཐིབས་པོ་ལ་ཡང་བྱ་སྟེ་དེར་གནས་ཏེ། བསྒྲུབ་པ་དང་། དེ་ལྟ་བུའི་གནས་ན་ཡང་མི་དག་མེད་པར་གནས་པ་ལ་བྱའོ། །
[187b.2]སྔོན་གྱི་ལམ་སྲང་རྙིང་བའི་བཞི་མདོ་དེ་དག་དུ་ཡང་བསྒྲུབ་ཅིང་གནས་པ་ལ་བྱའོ། །ལྷ་ཆེན་གྱི་ནི་གནས་ཀྱང་རུང་། །ཞེས་པ་ནི། མ་ཧཱ་དེ་བའི་རྟེན་གྱི་གནས་ཀྱང་རུང་། །སྔོན་མཆོད་པའི་རྟེན་རྙིང་པ་དག་ཀྱང་རུང་བའི་གནས་སུ་བསྒྲུབ་ཅིང་གནས་པར་བྱའོ། །ཁྱད་པར་དུ་ཡང་ཡུལ་
[187b.3]གཙང་མར། །གང་དུ་ཡིད་ནི་དགའ་བར་ཡང་། །ཞེས་བྱ་བ་ལ་གནས་མིང་གིས་བཤད་པ་རྣམས་ལ་ཁྱད་པར་དུ་ཡུལ་སྨེ་བག་མེད་པའི་ཡུལ་གཙང་མ་གང་དུ་སྔགས་པ་ཡིད་དགའ་ཞིང་དད་པའི་གནས་དེར་དཀྱིལ་འཁོར་བྲིའོ་ཞེས་པའོ། །དེ་ནས་རིག་འཛིན་ནན་ཏན་གྱིས། །ས་ནི་
[187b.4]རབ་ཏུ་སྦྱང་བྱས་ཏེ། །ཞེས་པ་ནས། བ་ཡི་ལྔ་དང་ལྡན་པ་ཡི། །བ་ཡི་ལྕི་བས་བྱུག་པར་བྱ། །ཞེས་པའི་བར་དུ་ས་སྦྱང་བ་ཞེས་བྱ་བའི་དོན་སྟོན་ཏོ། །དེ་ནས་རིག་འཛིན་ནན་ཏན་གྱིས་ས་ཞེས་བྱ་བ་ནི་སྔགས་པ་དེས་ས་གཞི་བ་ཚྭ་མེད་པ་དང་མ་གས་པ་དང་། ཐག་ཐུག་དང་། 
[187b.5]ལྦང་ལྦུང་མེད་ཅིང་མཉམ་པ་དང་། སྡོང་དུ་མ་ལ་སོགས་པའི་ཟུག་རྔུ་མེད་པའི་གནས་བཟང་པོ་དག་ཏུ་ཇི་སྐད་དུ་གསུངས་པ་བཞིན་དུ་ས་བརྐོས་ཏེ་སླར་ས་མཉན་བཟང་པོས་བླུགས་པ་ལ་སོགས་པ་ཚུལ་བཞིན་དུ་བྱའོ་ཞེས་པའོ། །ཁ་དོག་སྣུམ་པ་ལྷག་པར་བཟང་། །ཞེས་བྱ་བ་ནི་མཎྜལ་གྱི་
[187b.6]ས་གཞི་བསྙམས་ཏེ། ཤར་དང་བྱང་མཐོ་བར་བྱས་པའི་ས་གཞི་དེ་ལྟ་བུའི་ཁ་དོག་སྡུག་ཅིང་མཛེས་པར་བྱས་ན་ལྷག་པར་བཟང་ངོ་ཞེས་པའོ། །བ་ཡི་ལྔ་དང་ལྡན་པ་ཡི། །བ་ཡི་ལྕི་བས་བྱུག་པར་བྱ། །ཞེས་པ་ནི། བ་སེར་མོའི་ལྕི་བ་གཤེར་བ་བཙིར་བའི་ཁུ་བ་དང་། འོ་མ་དང་། 
[187b.7]གཅིན་དང་། མར་དང་། ཞོ་དང་། འདི་རྣམས་ལྔ་ཆ་བསྙམས་ཏེ། བའི་ལྕི་བ་དང་བསྲེས་པས་མཎྜལ་ལ་བྱུག་པར་བྱའོ་ཞེས་པའོ། །ཅི་རིགས་པར་ནི་བྱུག་པར་བྱ། །སློབ་དཔོན་གྱིས་ནི་ཁྲུས་བྱས་ལ། །ཞེས་བྱ་བ་ནས། ཉེ་བ་ཡི་ནི་མཛེས་བྱེད་ཀྱང་། །མཛེས་བྱེད་དང་ནི་འདྲ་
[188a]
[188a.1]བར་བྱ། །ཞེས་བྱ་བས་ཐིག་གདབ་པའི་རིམ་པའི་དོན་སྟོན་ཏོ། །དེ་ལ། ཅི་རིགས་པར་ནི་བྱུགས་ནས་ཀྱང་། །སློབ་དཔོན་གྱིས་ནི་ཁྲུས་བྱས་ལ། །སྨྱུང་བ་བྱས་ཏེ་མཉམ་བཞག་ནས། །ཁྲོ་བོའི་སྲུང་བ་བྱིན་གྱིས་བརླབ། །ཅེས་བྱ་བ་ནི་དེ་ལ་ཅི་རིགས་པར་ནི་ཞེས་བྱ་བ་
[188a.2]འོག་ནས་འབྱུང་བའི་ཚིག་གིས་དཀྱིལ་འཁོར་ནུབ་མོ་བྲི་ཞེས་འབྱུང་བ་ལ་ཡང་སྦྱར་ཏེ། དེ་ཡང་དུས་ཚད་མེད་དེ་གང་དུ་བྲི་ཡང་རུང་ངོ་། །དེ་ལ་སློབ་དཔོན་ཉིད་ཀྱིས་ཁྲུས་བྱས་ལ། དཀྱིལ་འཁོར་བྲི་ཞིང་སློབ་མ་དཀྱིལ་འཁོར་དུ་འཛུད་པའི་ཚེ་ན་ཞག་གཅིག་སྨྱུང་བར་འདུག་ནས་འདོད། 
[188a.3]ཆགས་དང་ཞེ་སྡང་གཏི་མུག་ལ་སོགས་ཏེ། དེའི་ཕྱི་རོལ་གྱི་ཡུལ་ལ་རྟོག་པ་མི་བཏང་བར་སེམས་རྩེ་གཅིག་པར་མཉམ་པར་བཞག་ནས་ཁྲོ་བོ་ཆེན་པོའི་སྐུར་བསྒྱུར་ཏེ། ཡན་ལག་ལྔ་ལ་སོགས་པའི་སྔགས་ཀྱིས་ཀྱང་སྐུའི་ཡན་ལག་རྣམས་སུ་བྱིན་གྱིས་བརླབ་བོ་ཞེས་པས་སོ། །ཡི་
[188a.4]དགས་ཕལ་ཞེས་བྱ་བ་ཡི། །དཀྱིལ་འཁོར་གསང་མཆོག་ནུབ་མོ་བྲི། །ཞེས་བྱ་བ་ནི། ཡི་དགས་མང་པོའི་དཀྱིལ་འཁོར་གསང་བའི་མཆོག་དེ་དུས་གང་དུ་བྲི་ཞེ་ན། ནུབ་མོ་བྲི་ཞེས་པའོ། །ཅིའི་ཕྱིར་ནུབ་མོ་བྲི་ཞེ་ན། ཐམས་ཅད་ཀྱིས་མཐོང་བར་མི་བྱ་བའི་
[188a.5]ཕྱིར་ཡང་ནུབ་མོ་བྲི་བ་དང་། བྱང་ཆུབ་སེམས་དཔའ་རྣམས་ཀྱི་ནུབ་མོ་ལྷག་པར་བྱིན་གྱིས་རློབ་པའི་ཕྱིར་ནུབ་མོ་བྲིའོ་ཞེས་པའོ། །ཟར་མའི་རས་སམ་རས་བལ་ལམ། ཐིག་སྐུད་སུམ་སྒྲིལ་མཛེས་པ་ཡིས། །ཞེས་བྱ་བ་ནི་དཀྱིལ་འཁོར་ཐིག་སྐུད་སྨོས་པ་སྟེ། དེ་ཡང་རྒྱུ་
[188a.6]གང་ལས་བྱ་ཞེ་ན། ཟར་མའི་རས་སམ་རས་བལ་གྱི་སྐུད་པ་སུམ་སྒྲིལ་དུ་བྱས་ལ་ཐིག་སྐུད་བྱའོ་ཞེས་པའོ། །གྲྭ་བཞི་དང་ནི་སྒོ་བཞི་པར། །མཁས་པས་དཀྱིལ་འཁོར་ཐིག་གདབ་བྱ། །ཞེས་བྱ་བ་ནི། གྲུ་བཞི་པ་སྒོ་བཞི་ཡོད་པར་དཀྱིལ་འཁོར་ཐིག་གདབ་པར་བྱའོ་ཞེས་པ་
[188a.7]སྟེ། དེ་ཡང་ཇི་ལྟར་ཐིག་གདབ་པར་བྱ་ཞེ་ན། གསུངས་པ། ཐོག་མར་ཤར་དང་བྱང་ནས་ནི། །ལྷོ་དང་ནུབ་ཀྱི་བར་དུའོ། །ཞེས་གསུངས་པ་འདི་ནི་དཀྱིལ་འཁོར་གྱི་ཐིག་འདེབས་པའི་ཚེ་སློབ་མ་འདུག་པའི་གནས་བསྟན་པ་སྟེ། དེ་ཡང་གནས་གང་དུ་འདུག་པར་བྱ་ཞེ་ན། ཤར་
[188b]
[188b.1]དང་བྱང་གི་མཚམས་སུ་སྟེ། ཨ་ཤ་ནར་སློབ་མ་འདུག་པར་བྱ་བ་དང་། ལྷོ་དང་ནུབ་ཀྱི་མཚམས་ཏེ་བདེན་བྲལ་ཕྱོགས་སུ་སློབ་མ་འདུག་པར་བྱ་བ་སྟེ། ངོས་གཉིས་སུ་སློབ་མ་འདུག་སྟེ་ཐིག་གདབ་པར་བྱའོ། །འོ་ན་སློབ་དཔོན་གནས་གང་དུ་འདུག་པར་བྱ་ཞེ་ན། ཤར་དང་ལྷོ་ཡི་མཚམས་དང་
[188b.2]ནི། །ནུབ་དང་བྱང་གི་མཚམས་དག་ཏུ། །ཞེས་པ་ནི་སློབ་དཔོན་དེ་ཤར་དང་ལྷོའི་མཚམས་སུ་སྟེ། མེའི་ཕྱོགས་སུ་འདུག་པར་བྱ་བ་དང་། ནུབ་དང་བྱང་གི་མཚམས་སུ་སྟེ། རླུང་གི་ཕྱོགས་སུ་འདུག་པར་བྱ་སྟེ། དཀྱིལ་འཁོར་གྱི་ཐིག་གདབ་བོ་ཞེས་གསུངས་སོ། །དེ་ལྟར་སློབ་
[188b.3]དཔོན་དང་སློབ་མའི་གནས་ངེས་པར་གསུངས་པ་ལས། སློབ་དཔོན་གྱི་གནས་གུད་དུ་འདུག་པར་མི་བྱའོ་ཞེས་པའོ། །དེ་ལྟར་སློབ་དཔོན་དང་སློབ་མ་གནས་སོ་སོར་འཆད་པར་གསུངས་ནས། དེ་ནས་ཕྱོགས་དང་མཚམས་ཀྱི་ཐིག་གདབ་པར་བྱ་བར་གསུངས་པར་ཤེས་པར་བྱའོ། །དེ་ཡང་གསུངས་པ། ཐིག་
[188b.4]སྐུད་དེ་ནི་ཕྱོགས་མཚམས་གནས། དེ་ནས་ཀྱང་ནི་དྲང་བར་བྱ། །ཞེས་གསུངས་ཏེ། དེ་བས་ན་ཕྱོགས་བཞིར་རྒྱ་གྲམ་དུ་ཐིག་གཉིས་གདབ་པ་དང་། མཚམས་བཞི་ནས་ཐིག་གཉིས་གདབ་པར་བྱ་བ་སྟེ། དེ་ལྟར་རྒྱ་གྲམ་དུ་སྔར་ཐིག་བཏབ་ནས་དེའི་འོག་ཏུ་དཀྱིལ་འཁོར་ཆེ་ཆུང་ཚད་དང་གནས་
[188b.5]འགྲས་འགྲུས་མེད་པར་ཐིག་གདབ་པའི་ཕྱིར། ཐིག་གི་ཚད་བྱས་ནས་གྲུ་བཞི་པོར་གདབ་པར་བྱ་སྟེ། དེ་བས་ན་གསུངས་པ། ཐིག་གིས་རབ་ཏུ་ཚད་བྱས་ཏེ། །གྲུ་བཞི་པོར་ནི་ཐིག་གདབ་བོ། །ཞེས་གསུངས་སོ། །ཐིག་གདབ་པའི་ཐབས་འདི་ནི་སེང་གེ་ལྟ་འོག་ཡན་མན་བསྣོར་ཏེ་དཀྲུགས་ནས་
[188b.6]བསྡུས་ཏེ། ཐིག་གདབ་པའི་རིམ་པ་འདི་ལྟར་བྱའོ་ཞེས་བྱ་བ་ལ། སློབ་དཔོན་ཁ་ཅིག་འཆད་པ་ཡོད་དེ་དེ་ལྟར་ཡང་བྱའོ། །ཡང་ཁ་ཅིག་འདི་ལྟར་ཡང་འཆད་པ་ཡོད་དེ། དེ་ལ། ཐོག་མར་ཤར་དང་བྱང་ནས་ནི། །ལྷོ་དང་ནུབ་ཀྱི་བར་དུའོ། །ཞེས་པ་ནི་དང་པོར་ཐིག་གདབ་པའི་གོ་རིམས་
[188b.7]བསྟན་པ་སྟེ། དེ་ལ་དང་པོ་ཤར་ཕྱོགས་ངོས་ཀྱི་ཐིག་གདབ་བོ། །དེ་ནས་ལྷོ་ཕྱོགས་ངོས་ཀྱི་ཐིག་གདབ། དེ་ནས་ནུབ་ཕྱོགས་ངོས་ཀྱི་ཐིག་གདབ་པོ་ཞེས་པའོ། །དེ་ནས་དེའི་འོག་ཏུ་ཕྱོགས་བཞིའི་ཐིག་གཉིས་གདབ་པ་དང་། མཚམས་བཞིར་ཐིག་གཉིས་གདབ་པར་བྱ་སྟེ། དེ་
[189a]
[189a.1]བས་ན་གསུངས་པ། ཐིག་སྐུད་དེ་ནི་ཕྱོགས་མཚམས་ནས། །དེ་ནས་ཀྱང་ནི་དྲང་བར་བྱ། །ཞེས་གསུངས་པས་སོ། །ཤར་དང་ལྷོ་ཡི་མཚམས་དང་ནི། །ནུབ་དང་བྱང་གི་མཚམས་དག་ཏུ། །ཞེས་བྱ་བ་དེ་ལྟར་ཐིག་འདེབས་པའི་ཚེ་སློབ་དཔོན་གནས་གང་དུ་འདུག་པར་བྱ་
[189a.2]བའི་གནས་བསྟན་པ་སྟེ། ཤར་དང་ལྷོའི་མཚམས་ཏེ་མེ་ལྷའི་ཕྱོགས་སུ་འདུག་པ་དང་། ནུབ་དང་བྱང་གི་མཚམས་ཏེ་རླུང་གི་ཕྱོགས་སུ་སློབ་དཔོན་འདུག་ལ་ཐིག་གདབ་པར་བྱའོ་ཞེས་པའོ། །སློབ་མའི་གནས་ནི་འཆད་པ་མེད་དེ། བསྐོར་ཞིང་འདེབས་པར་ཟད་དོ། །དཀྱིལ་འཁོར་
[189a.3]ཆེ་ཆུང་མེད་པ་དང་། ཡ་ཡོ་དང་འགྲས་འགྲུས་མེད་པར་ཐིག་གིས་ཚད་བྱས་ཏེ། དེ་ལྟར་ཐིག་མ་འགྲུས་པར་གདབ་པར་བྱའོ་ཞེས་པ་སྟེ། དེ་བས་ན་གསུངས་པ། ཐིག་གིས་རབ་ཏུ་ཚད་བྱས་ཏེ། །གྲུ་བཞི་པོར་ནི་ཐིག་གདབ་པོ། །ཞེས་གསུངས་སོ། །དེ་ལ་ཁ་ཅིག་བཤད་པ། ཐོག་
[189a.4]མར་ཤར་དང་བྱང་ནས་ནི། །ལྷོ་དང་ནུབ་ཀྱི་བར་དུའོ། །ཞེས་པ་ནི། སྤྱིར་ཐིག་ཇི་ལྟར་གདབ་པའི་རྩིས་མགོ་སྟེ། ཐོག་མར་ཤར་གྱི་ངོས་ཐིག་གདབ། དེ་ནས་ལྷོའི་ངོས་ཀྱི་ཐིག་གདབ། དེ་ནས་ནུབ་ཀྱི་ངོས་ཀྱི་ཐིག་གདབ་པ་སྟེ། དེ་ལྟར་ཐིག་གདབ་པོ་དགོས་པ་ཡང་གསུངས་པ། 
[189a.5]ཐིག་སྐུད་དེ་ནི་ཕྱོགས་མཚམས་ནས། །དེ་བཞིན་དུ་ནི་དྲང་བར་བྱ། །ཤར་དང་ལྷོ་ཡི་མཚམས་དག་ཏུ། །ཐིག་གིས་རབ་ཏུ་ཚད་བྱས་ཏེ། །གྲུ་བཞི་པོར་ནི་ཐིག་གདབ་པོ། །ཞེས་གསུངས་ཏེ། དེ་ལ་ཤར་ལྷོའི་མཚམས་སུ་འདུག་པ་དང་། ནུབ་བྱང་གི་མཚམས་རླུང་གི་ཕྱོགས་སུ་
[189a.6]འདུག་པ་དང་། ཤར་ཕྱོགས་དང་བྱང་ཕྱོགས་ཀྱི་ངོས་ཐིག་སྔར་གདབ་པའོ། །ལྷོ་དང་ནུབ་གཉིས་སུ་སྨོས་སུ་ཟིན་ཀྱང་གོང་དུ་སྨོས་པའི་སྤྱིའི་རྩིས་མགོ་གདབ་པར་མངོན་པས་ལྷོ་དང་ནུབ་གཉིས་ཀྱང་ཐིག་གདབ་པར་བྱའོ། །ཐིག་གདབ་པའི་ཐབས་དག་ནི་གོང་དུ་གནས་པ་དག་དང་མཐུན་
[189a.7]པར་ཟད་དོ། །དཀྱིལ་འཁོར་གྱི་ངོས་གཅིག་གི་ཚད་ཇི་ཙམ་ཡོད་པ་ལས་དགུ་ཆར་བགོས་ལ། དེའི་ཆ་གཅིག་སྒོར་བགོས། སྒོ་དེའི་ཕྱེད་ཀྱི་ཚད་ཀྱིས་སྒོ་ཁྱུད་ཀྱི་མར་འདྲེན་པ་དང་། ཐད་ཀར་འདྲེན་པ་དག་གི་ཚད་ཀྱང་དེ་དང་འདྲ་བར་བྱའོ་ཞེས་པའོ། །རིམ་པ་གཅིག་པ་མཛེས་
[189b]
[189b.1]པ་ལ། །ཞེས་བྱ་བ་ནས། ལྷག་མ་རྣམས་ནི་བཅད་པར་བྱ། །ཞེས་པའི་བར་དུ་ནི་དེ་ལྟར་གོང་དུ་དཀྱིལ་འཁོར་ཐིག་གདབ་པ་དེ་ཡང་རིམ་པ་གཅིག་པ་སྒོ་བཞི་བཏོད་པ་ལ་ལྷོ་ཕྱོགས་ཀྱི་སྒོ་ཕྱེ་ལ། སྒོ་ལྷག་མ་གསུམ་པོ་རྣམས་བཅད་པའོ། །དེ་ལ་ལྷོ་ཕྱོགས་ཀྱི་སྒོ་དབྱེ་བ་ཡང་སློབ་མ་རྣམས་
[189b.2]དེ་ནས་བཟུང་བའི་ཕྱིར་སྒོ་དབྱེ་སྟེ། ལྷོ་ཕྱོགས་ཀྱི་སྒོ་ཚོན་གྱིས་བཅད་ལ་སྔགས་དང་ཕྱག་རྒྱས་ཕྱེ་སྟེ། སློབ་མ་བཅུག་ཀྱང་རུང་། ཡང་ན་ཚོན་མི་འབྱེད་པར་སྒོ་ཕྱེ་ལ་བྱ་སྟེ། དེ་གཉི་ག་ལྟར་སྒོ་ཕྱེ་ཡང་རུང་སྟེ། སློབ་མ་གཟུང་བར་བྱའོ། །གོང་དུ་སྨོས་པའི་ལས་བརྒྱད་པ་གང་བྱེད་ཀྱང་རུང་སྟེ། 
[189b.3]ལྷོ་ཕྱོགས་ཀྱི་སྒོར་འདུག་ལ་ལས་བྱའོ། །དཀྱིལ་འཁོར་དང་ནི་འཚམ་པ་ཡི། །དབུས་སུ་པདྨ་འདྲི་བར་བྱ། །པདྨོ་དང་ནི་ཕྱོགས་བཞིའི་སྒོ། །ཐེ་ཚོམ་མེད་པར་མཉམ་པར་བྱ། །ཞེས་པ་ནི་ཡ་ཡོ་འགྲས་འགྲུས་མེད་པར་དཀྱིལ་འཁོར་དེ་རེའུ་མིག་དགུར་བགོས་ལ།དབུས་ཀྱི་རེའུ་མིག་ལ་པདྨ་འདབ་བརྒྱད་པ་བྲིའོ་ཞེས་པའོ། །དེ་ལྟར་
[189b.4]རེའུ་མིག་དགུར་བགོས་པའི་ངོས་བཞི་དབུས་ཆ་གཅིག་གི་ཚད་དུ་བྱའོ། །དབུས་ཀྱི་པདྨོ་དེ་དང་ཕྱོགས་བཞི་སྒོ་བྱང་ཐད་སྒོར་ཁར་དྲང་དུ་འབབ་པར་འགྲས་འགྲུས་དང་། ཡ་ཡོ་མེད་པར་མཉམ་པར་བྱའོ་ཞེས་པའོ། །མཛེས་
[189b.5]བྱེད་སྒོ་ཡི་ཕྱེད་དུ་བྱ། །འགྲམ་པ་འདབ་མའི་ཚད་དང་མཉམ། །ཉེ་བ་ཡི་ནི་མཛེས་བྱེད་ཀྱང་། །མཛེས་བྱེད་ཀྱང་ནི་འདྲ་བར་བྱའོ། །ཞེས་པ་ནི་དེ་ལྟར་དཀྱིལ་འཁོར་གྲུ་བཞི་ལ་སྒོ་བཞི་བཏོད་པ་སྒོ་ཁྱུད་བཅད་པ་དང་བཅས་པར་བྱས་ལ། །སྒོ་གཏོད་པ་ནི་ཁ་དྲང་དུ་སྒོའི་བྱང་ཐད་ཀྱིས་
[189b.6]མ་འགྲུས་པ་དེའི་ས་སྟོང་པ་ལ་མཛེས་བྱེད་ཅེས་བྱའོ། །ཅིའི་ཕྱིར་མཛེས་བྱེད་ཅེས་བྱ་ཞེ་ན། སྒོའི་ས་སྟོང་པ་དེས་དཀྱིལ་འཁོར་མཛེས་པར་བྱེད་པའམ། དཀྱིལ་འཁོར་ཀྱི་རྒྱན་དུ་གྱུར་པས་ན་མཛེས་བྱེད་ཅེས་བྱའོ། །མཛེས་བྱེད་དེའི་ཚད་ཇི་ཙམ་དུ་བྱ་ཞེ་ན། སྒོའི་ཕྱེད་དུ་བྱ་ཞེས་
[189b.7]གསུངས་ཏེ། སྒོའི་ཕྱེད་ཀྱི་ཆ་གཅིག་གི་ཞིང་གིས་མཛེས་བྱེད་ཀྱང་དེ་ཙམ་དུ་བྱའོ་ཞེས་པའོ། །འགྲམ་པ་ནི་སྒོ་ཁྱུད་དུ་མར་འདྲེན་པ་ལ་བྱའོ། །འདབ་མ་ནི་པདྨའི་འདབ་མ་སྟེ། སྒོ་ཁྱུད་ཀྱི་འགྲམ་པ་གཉིས་དང་པདྨ་གཅིག་ཞིང་མཉམ་པར་བྱ་སྟེ། སྒོ་ཁྱུད་དུ་ཐད་ཀར་དྲངས་པ་དང་། སྒོ་ཁྱུད་དུ་
[190a]
[190a.1]བྱ་བར་མར་དྲངས་པ་གཉིས་ཀྱི་ཚད་ཀྱང་སྒོ་ཕྱེད་དུ་ཞེས་པའོ། །དེ་བས་ན་གསུངས་པ། འགྲམ་པ་འདབ་མའི་ཚད་དང་མཉམ། །ཞེས་གསུངས་པ། རྟ་བབས་ལ་ཉེ་བར་མཛེས་བྱེད་ཅེས་བྱ་སྟེ། དེའི་ཚད་ནི་ཇི་ཙམ་དུ་བྱ་ཞེ་ན། དེ་ཡང་སྒོའི་བྱང་ཐད་དུ་མཛེས་བྱེད་དེའི་ཚད་
[190a.2]དང་མཉམ་པར་བྱའོ། །རྟ་བབས་ཀྱི་རྒྱན་དུ་ཆུ་སྲིན་གྱིས་བརྒྱན་པར་བྱ་སྟེ། རྒྱན་དེ་དག་ཀྱང་སྒོ་དབབ་པའི་ཚད་དང་མཉམ་པར་ཆུ་སྲིན་གྱི་རྒྱན་རྣམས་ཀྱི་རྟ་བབས་ཀྱིས་བརྒྱན་པར་བྱའོ། །དེ་བས་ན་གསུངས་པ། ཉེ་བ་ཡི་ནི་མཛེས་བྱེད་ཀྱང་། །མཛེས་བྱེད་དང་ནི་འདྲ་བར་བྱ། །ཞེས་
[190a.3]གསུངས་སོ། །ཆོ་ག་བཞིན་དུ་དཀྱིལ་འཁོར་དེ། །ཀུན་དུ་ཐིག་ནི་གདབ་ནས་ཀྱང་། །ཞེས་གསུངས་པ་ནས། དུར་ཁྲོད་ཐལ་བས་དངར་ཏེ་བྲི། །དེ་ཕྱིར་ཡི་དགས་ཕལ་ཆེན་ཡིན། །ཞེས་བྱ་བའི་བར་དུ་ཕྱག་རྒྱ་ལ་སོགས་པའི་དགོད་པའི་དོན་སྟོན་ཏེ། དེ་ལ། ཆོ་ག་བཞིན་དུ་དཀྱིལ་འཁོར་དེ། །
[190a.4]ཀུན་དུ་ཐིག་ནི་བཏབ་ནས་ཀྱང་། །ཞེས་པ་ནི། སློབ་དཔོན་ཉིད་ཁྲུས་བྱ་བ་དང་ལྷའི་སྐུར་བསྒྱུར་བ་ལ་སོགས་པ་ཆོ་ག་བཞིན་དུ་བྱས་པས་དཀྱིལ་འཁོར་དེ་གོང་དུ་སྨོས་པའི་ཚུལ་དུ་ཐིག་བཏབ་ནས་སུ་ཞེས་བྱའོ། །དེ་ནས། དེ་འོག་སྔགས་པས་དུར་ཁྲོད་ཀྱི། །ཐལ་བ་གཅིག་པུས་དཀྱིལ་
[190a.5]འཁོར་བྲི། །ཞེས་པ་སྟེ། དེ་བས་ན་གསུངས་པ། ཕྱི་ནས་ཚུལ་བཞིན་རིག་འཛིན་གྱིས། །དུར་ཁྲོད་ཐལ་བས་བྲི་བ་ནི། །ཞེས་གསུངས་ཏེ། དེ་ལ་དུར་ཁྲོད་ཀྱི་ཐལ་བ་ནི་མི་རོ་བསྲེགས་པའི་ཐལ་བ་ལ་བྱའོ། །རྟག་ཏུ་ཤར་བྱང་ལ་སོགས་པ། །གྲུ་བཞིའི་ནང་ནི་དེ་དག་ཏུ། །མཁས་
[190a.6]པས་བེ་ཅོན་ཕྱག་རྒྱ་བྲི། །ཞེས་པ་ནི་བསྒྲུབ་པའམ་ལས་གང་བྱེད་ཀྱང་རུང་སྟེ། ལས་དེ་དག་བྱེད་པའི་ཚེ་རྟག་ཏུ་དཀྱིལ་འཁོར་དེའི་ནང་གི་ཤར་བྱང་གི་མཚམས་དང་། ཤར་ལྷོ་ལ་སོགས་པའི་མཚམས་ལ་ནང་རོལ་གྱི་གྲྭ་བཞིར་སྔགས་པས་བེ་ཅོན་གྱི་ཕྱག་རྒྱ་བཞི་དུར་ཁྲོད་ཀྱི་ཐལ་བས་བྲི་
[190a.7]བར་བྱ་སྟེ། དེ་ཡང་ཇི་ལྟ་བུ་བཞི་བྲི་ཞེ་ན། དབྱུག་པའི་མགོ་ལ་སྐྱུ་རུ་རའི་འབྲས་བུ་རྒྱས་པ། ཤུན་པ་ཤུས་པ་ལྟ་བུའི་སུལ་ཅན་ཟླུམ་པོས་བརྒྱན་པའི་སྟེང་ན་མིའི་ཐོད་པ་ཅན་གྱི་དབྱུག་པ་བཞི་ཆད་ཟུངས་ཅན་པདྨའི་སྟེང་ན་བཞུགས་པ་བཞི་ཆར་ཡང་ཁ་ནང་དུ་བལྟས་པར་བྲིའོ། །
[190b]
[190b.1]དབྱུག་པ་འདི་བཞི་ཡང་ཨཱཪྻ་མཉྫཱུ་ཤྲཱི་ཡ་མཱནྟ་ཀའི་ཕྱག་རྒྱ་སྟེ། དེ་ལྟར་བྲིས་ནས་བསྒྲུབ་པའམ་ལས་བྱེད་པའི་ཚེ་ཕྱོགས་བཞི་ནས་བྱིན་གྱིས་བརླབ་ཅིང་གདོན་བགེགས་ཀྱིས་མི་ཚུགས་པའི་ཕྱིར་རོ། །ཕྱོགས་ཀྱི་སྒོར་ནི་ཡི་དགས་གཞག །ཅེས་པ་ནི་ཕྱོགས་ཀྱི་སྒོ་བཞིར་ཡི་དགས་རེ་རེ་སྟེ་བཞི་བྲིའོ་
[190b.2]ཞེས་པ་སྟེ། དེ་དག་ཀུན་ཀྱང་ཁ་ནང་དུ་བལྟས་པར་བྲིའོ། །གཞན་ཡང་ཡི་དགས་ལྔ་པ་ནི། །པདྨའི་སྟེང་དུ་བསམ་པར་བྱ། །ཞེས་པ་ནི་གོང་དུ་སྒོའི་ཡི་དགས་བཞི་པོ་མ་གཏོགས་པའི་ཡི་དགས་ལྔ་པ་དེའི་དབུས་ཀྱི་པདྨ་འདབ་མ་བརྒྱད་པའི་སྟེང་དུ་བསམ་པར་བྱའོ་ཞེས་པ་སྟེ་ཡི་དགས་
[190b.3]དེ་ཡང་གློ་གཡོན་པ་པདྨ་ལ་ཕབ་པ་སྟེ། མགོ་ཤར་དུ་བསྟན་པ། གདོང་ལྷོ་ཕྱོགས་སུ་ལྟ་བར་བྲིའོ། །དེ་ལ་བསམ་པ་ནི་རི་མོ་བྲིས་ལ་བྱས་པས་ན། བསམ་པ་གཅིག་པུ་མི་བྱ་བར་དུར་ཁྲོད་དུ་ཐལ་བས་ཕྱིའི་རི་མོ་ཡང་བྱའོ་ཞེས་པ་སྟེ། ཕྱག་རྒྱའི་མཚན་མ་ཀུན་ལ་དེ་བཞིན་དུ་སྦྱར་བར་
[190b.4]བྱའོ། །དེ་བཞིན་ཕྱི་སྒོའི་ནང་དག་ཏུ། །ཕྱོགས་རྣམས་དེ་དག་ཐམས་ཅད་དུ། །ཞེས་པ་ནི་གོང་དུ་ཡི་དགས་བྲི་བ་དེར་ཡང་མ་ཟད་དེ། དེ་བཞིན་དུ་དཀྱིལ་འཁོར་དུ་སྒོའི་ནང་བེ་ཅོན་བཞིའི་བར་བར་དུ་ཕྱོགས་བཞིའི་གནས་སུ་དེ་དག་ཐམས་ཅད་དུ་བེ་ཅོན་ལ་ཐུག་ཐུག་ཏུ་མི་རོ་མགོ་
[190b.5]མེད་པ་དང་། ཡི་དགས་གཉིས་སྤེལ་ཞིང་དུར་ཁྲོད་ཀྱི་ཐལ་བས་ཇི་ཙམ་ཤོང་ཤོང་དུ་དངར་ཏེ་བྲིའོ་ཞེས་པ་སྟེ། དེ་བས་ན་གསུངས་པ། །མི་རོ་མགོ་མེད་ཡི་དགས་རྣམས། །དུར་ཁྲོད་ཐལ་པས་དངར་ཏེ་བྲི། །ཞེས་གསུངས་སོ། །དཀྱིལ་འཁོར་དེའི་མིང་ཡང་དེའི་ཕྱིར་ན་ཡི་
[190b.6]དགས་ཕལ་བོ་ཆེའི་དཀྱིལ་འཁོར་ཡིན་ཞེས་པ་སྟེ། དེ་བས་གསུངས་པ་སྟེ། དེའི་ཕྱིར་ཡི་དགས་ཕལ་ཆེན་ཡིན། །ཞེས་གསུངས་སོ། །ཁྲུ་གང་ལ་སོགས་རིམ་པ་ནས། །ཁྲུ་བརྒྱད་པ་ཡི་རིམ་པ་སྟེ། །དེ་ལས་ལྷག་པར་ཡོངས་མ་གསུངས། །ཞེས་པ་སྟེ། ཁྲུ་བརྒྱད་པ་ནི་
[190b.7]དངོས་གྲུབ་ཀུན། །སྦྱིན་བྱེད་མཆོག་ཏུ་ཤེས་པར་བྱ། །ཞེས་བྱ་བའི་ཕྱིར་དུ་ལས་ཀྱི་བྱེ་བྲག་གི་དཀྱིལ་འཁོར་གྱི་ཚད་ངེས་པར་བྱ་ཞེས་པའི་དོན་ཏེ། དེ་ལ། ཁྲུ་གང་ལ་སོགས་རིམ་པ་ནས། །ཁྲུ་བརྒྱད་པ་ཡི་བར་དུ་སྟེ། །དགུ་པའི་དཀྱིལ་འཁོར་ཡང་མི་བྲི། །ཞེས་པ་ནི་འོག་ནས་
[191a]
[191a.1]འབྱུང་བའི་ལས་རྣམས་ལ་དཀྱིལ་འཁོར་སོ་སོར་བྱ་བའི་ཚད་ཀྱང་ཁྲུ་གང་ནས་ཁྲུ་གསུམ་པ་ལ་སོགས་པ་ཡན་ཆད་བྲི་བར་བྱ་སྟེ། དེ་ལས་ལྷག་པར་ཡང་མི་བྲི་ཞེས་པའོ། །རྟག་ཏུ་བདག་ཉིད་མཆོད་པ་ནི། །ཁྲུ་གང་བར་ནི་བྲི་བར་བྱ། །ཞེས་པ་ནི། བདག་སྔོན་
[191a.2]དུ་སྔར་བསྙེན་པའི་ཚེའམ་མཆོད་པ་དག་བྱེད་འདོད་པའི་ཚེ་གོང་དུ་བཤད་པ་བཞིན་དུ་དཀྱིལ་འཁོར་བྲིས་ལ། ངོས་བཞི་ལ་ངོས་གཅིག་གི་ཚད་ཁྲུ་གང་བར་བྲི་ཞེས་པའོ། །ལས་རྣམས་སོ་སོ་ལ་དཀྱིལ་འཁོར་གྱི་ཚད་མི་མཐུན་པར་གསུངས་པ་ཡང་། ལས་གཅེས་པའི་རིམ་པས་སམ། ཆེ་
[191a.3]རིམ་གྱི་དཀྱིལ་འཁོར་གྱི་ཚད་ཀྱང་དེ་བཞིན་དུ་ཤེས་པར་བྱའོ། །ཞི་བ་དང་ནི་རྒྱས་པ་དང་། །མི་སྐྱོང་བསྒྲུབ་པ་ཁྲུ་དོར་བྱ། །ཞེས་པ་ནི་ཞི་བ་དང་། རྒྱས་པ་དང་། རྒྱལ་པོ་དབང་དུ་བྱ་བའི་ཕྱིར། དེ་དག་བསྒྲུབ་པའི་དཀྱིལ་འཁོར་གྲུ་བཞི་ངོས་གཅིག་གི་ཚད་ལ་ཁྲུ་དོ་བར་བྱའོ་ཞེས་
[191a.4]པའོ། །ཁྲུ་དོ་མན་ཆད་ཁྲུ་བརྒྱད་ཡན་ཆད་གང་ཡང་རུང་སྟེ། །གཅིག་གི་ནང་དུ་སློབ་མ་རྣམས་གཟུད་པར་བྱའོ། །དེ་ལྟར་ཡང་གང་ཡང་རུང་མོད་ཀྱི། ཁྲུ་བརྒྱད་པའི་དཀྱིལ་འཁོར་ཉིད་དུ་སློབ་མ་རྣམས་གཟུད་པར་བསྟན་ཏོ། །སེམས་ཅན་ཀུན་གྱི་བསྐྲད་པ་དང་། །དེ་བཞིན་བཞི་ལ་ཁྲུ་
[191a.5]གསུམ་པ། །ཞེས་བྱ་བ་དེ་ལྷ་འདྲེ་དང་མི་ལ་སོགས་པ་རྣམས་གནས་ནས་བསྐྲད་པར་བྱ་བ་དང་། གནས་དེ་ནས་གཏན་མེད་པར་བྱ་བའམ། ཕུང་བར་བྱ་བའི་ཕྱིར་དཀྱིལ་འཁོར་ཁྲུ་གསུམ་པར་བྱའོ་ཞེས་པའོ། །ཁྲུ་བཞི་དབང་དང་དགུག་པ་ལ། །ལས་རྣམས་ཀྱི་ནི་མཆོག་ཏུ་གསུངས། །
[191a.6]ཞེས་བྱ་བ་ནི་དབང་དུ་བྱ་བ་དང་། དགུག་པའི་ཕྱིར་དཀྱིལ་འཁོར་གྲུ་བཞི་པར་བྲི་བ་ནི་ལས་རྣམས་ཀྱི་མཆོག་ཏུ་གསུངས་ཞེས་བྱའོ། །ཁྲུ་ལྔ་ནད་དང་མི་ནད་དང་། དགྲ་རྣམས་མེད་པར་གསད་པའི་མཆོག། །ཅེས་བྱ་བ་ནི། ནད་ཕྲན་ཚེགས་དང་། མི་ནད་ཆེན་པོ་ཀླུང་བ་
[191a.7]བྱུང་བ་དང་། དགྲ་རྣམས་མེད་པར་གསད་པར་བྱ་བའི་ཕྱིར་དཀྱིལ་འཁོར་ཁྲུ་ལྔ་པར་བྱ་བ་ནི་མཆོག་ཅེས་བྱའོ། །ཁྲུ་དྲུག་བགེགས་རྣམས་ཐམས་ཅད་དང་། །གདོན་བགེགས་ངེས་པར་ཟློག་པར་བྱེད། །ཅེས་བྱ་བ་ནི། གདོན་བགེགས་རྣམས་ངེས་པ་བཟློག་པར་བྱ་བའི་ཕྱིར། དཀྱིལ་འཁོར་
[191b]
[191b.1]ཁྲུ་དྲུག་པར་བྲི་བར་བྱ་ཞེས་པའོ། །ཁྲུ་བདུན་པ་ནི་ལྷ་ཡི་རྣམས། །དབང་དུ་དགུག་པའི་ལས་རྣམས་བྱེད། །ཅེས་བྱ་བ་ནི་འཇིག་རྟེན་པའི་ལྷ་རྣམས་དགུག་པ་དང་། དབང་དུ་བྱ་བའི་ཕྱིར་དཀྱིལ་འཁོར་ཁྲུ་བདུན་པར་བྱའོ་ཞེས་པའོ། །ཁྲུ་བརྒྱད་པ་ནི་དངོས་གྲུབ་ཀུན། །སྦྱིན་བྱེད་
[191b.2]མཆོག་ཏུ་ཤེས་པར་བྱའོ། །ཞེས་པ་ནི་དངོས་གྲུབ་རབ་འབྲིང་རྣམ་པ་གསུམ་ལ་སོགས་པ་ཀུན་སྦྱིན་པར་བྱེད་པའི་མཆོག་ཏུ་གྱུར་པ་ནི་དཀྱིལ་འཁོར་ཁྲུ་བརྒྱད་པར་བྲིའོ་ཞེས་པའོ། །ལས་འདི་རྣམས་སོ་སོར་བྱེད་པའི་ཚེ། དང་པོར་དཀྱིལ་འཁོར་ལན་ཅིག་བྲིས་ནས་ལས་དེ་གྲུབ་
[191b.3]གྲུབ་ཏུ་གཞག་པའམ། ཡང་ན་རི་མོ་དེ་མི་མངོན་ཞིང་རྙིང་པར་གྱུར་ན་སྐབས་སྐབས་སུ་བརྗེ་བར་བྱ་བ་ནི་སྤྱིའི་རྒྱུད་དང་སྦྱར་ཞིང་གར་ལེགས་པར་བྱའོ། །དེ་ལྟར་ཅི་རིགས་བྲིས་ནས་ནི། །དེ་ནས་གཙང་མས་ཉེ་རེག་བྱ། །ཞེས་པ་ནས། གཏོར་མ་ཉ་དང་ཤ་ལ་སོགས། །སྦྱར་ཐུག་ལ་
[191b.4]སོགས་ལྷག་མ་དབུལ། །ཞེས་བྱ་བའི་བར་དུ་མཆོད་པའི་ཡོ་བྱད་ལ་སོགས་པ་ཞེས་བྱ་བའི་དོན་ཏོ། །དེ་ལྟར། ཅི་རིགས་པར་ནི་བྲིས་ནས་ནི། །དེ་ནས་གཙང་མས་ཉེ་རེག་བྱ། །ཞེས་པ་ནི་དེ་ལྟར་གོང་དུ་སྨོས་པའི་དཀྱིལ་འཁོར་རྣམས་ལས་གང་ཡང་རུང་བ་ཅིག་ཅི་རིགས་པར་བྲིས་ནས། དེའི་
[191b.5]འོག་ཏུ་ཕྱི་ནང་བཅས་པར་གཙང་མའི་སློབ་དཔོན་དེ་ཡང་སྔགས་དང་ཕྱག་རྒྱས་ཉེ་རེག་བྱ་སྟེ། འོག་ནས་འབྱུང་བའི་མཆོད་པའི་ཡོ་བྱད་ཀྱི་ཚོགས་རྣམས་བསགས་པར་བྱའོ་ཞེས་པའོ། །མཆོད་པའི་ཡོ་བྱད་དེ་དག་ཀྱང་དཀྱིལ་འཁོར་བྲིས་པའི་འོག་ཏུ་གདོད་འཕྲལ་ལ་བཙལ་ཞིང་
[191b.6]བསོགས་པ་ལ་མི་བྱའོ། །མཆོད་པའི་ཡོ་བྱད་ལ་སོགས་པ་འདི་དག་ཀྱང་དཀྱིལ་འཁོར་མ་བྲིས་པའི་སྔོན་རོལ་ནས་བཙལ་ཞིང་བསོགས་པ་ལ་བྱའོ། །ཆུ་ཡི་ཕྱིར་ནི་ཆུ་ཡི་སྣོད། །ཆུས་ནི་རབ་ཏུ་དགང་བར་བྱ། །ཞེས་པ་ནི་སློབ་མ་དབང་བསྐུར་བའི་བུམ་པ་ཆུ་དང་། ཨརྒྷ་དང་བསང་
[191b.7]གཏོར་བྱ་བ་ལ་སོགས་པ་སྟེ། ཇི་ཙམ་དུ་ཆུའི་སྣོད་དུ་བྱ་བ་དེ་དག་སོ་སོ་གང་རིགས་པ་སྣོད་གཙང་མའི་སྣོད་དུ་དྲིའི་ཆུ་ལ་སོགས་པས་རབ་ཏུ་དགང་བར་བྱའོ་ཞེས་པའོ། །དེ་བཞིན་མེ་ཏོག་དོན་དུ་ཡང་། །མེ་ཏོག་སྡུ་གུ་དྲི་ཞིམ་དང་། །མེ་ཏོག་ཕྲེང་བས་སྣོད་མཆོག་གཞན། །ལེགས་
[192a]
[192a.1]པར་གང་ཞིང་མཛེས་པར་བྱ། །ཞེས་པ་ནི། མེ་ཏོག་གི་དོན་དུ་མེ་ཏོག་ཁ་དོག་སྡུག་ཅིང་དྲི་ཞིམ་པའི་སིལ་མས་མཆོད་པ་དང་། སློབ་མ་དབང་བསྐུར་བ་ལ་དགོས་པའི་ཕྱིར་མེ་ཏོག་དེ་ལྟ་བུ་ལས་མེ་ཏོག་གི་ཕྲེང་བ་བྱས་པ་དག །གོང་དུ་སྨོས་པའི་མཆོད་ཡོན་གྱི་སྣོད་ལས་
[192a.2]གཞན་པ་རིན་པོ་ཆེ་ལ་སོགས་པ་ལས་བྱས་པའི་སྣོད་མཆོག་གི་ནང་དུ་མཛེས་ཤིང་སྡུག་པར་ལེགས་པར་དགང་བར་བྱའོ་ཞེས་པའོ། །གོང་དུ་བཤད་པའི་དཀྱིལ་འཁོར་དང་ལས་ཀྱི་ཁྱད་པར་ལས་མེ་ཏོག་རིགས་ཕྱེ་བ་མེད་དེ། མེ་ཏོག་འདི་ལྟ་བུ་ཞིག་ནི་དཀྱིལ་འཁོར་ཐམས་ཅད་ལ་མཆོད་པའི་
[192a.3]ཚེ་དབུལ་བར་བྱའོ། །དྲི་ཡི་སྣོད་དུ་ཙནྡན་མཆོག །ཙནྡན་དཀར་པོ་དམར་པོ་བླང་། །ཞེས་པ་ནི་དྲིའི་སྣོད་དུ་ཙནྡན་ཏེ། དེ་ཡང་དྲི་ཆུང་ཞིང་ངན་པ་དང་། རུལ་པ་ལ་སོགས་པ་སྐྱོན་མེད་པ་ཙནྡན་བཟང་པོ་མཆོག་ཅེས་སྨོས་ཏེ། དེས་ནི་ཙནྡན་གྱི་མཚན་ཉིད་བསྟན་ཏོ། །ཙནྡན་
[192a.4]དཀར་པོ་དང་དམར་པོ་གཉིས་བླང་ཞིང་བསོགས་པར་བྱའོ། །དེ་ཡང་ཙནྡན་དཀར་པོ་ནི་ཞི་བ་དང་། རྒྱས་པ་དག་གི་ཚེ་སྦྱར། དམར་པོ་ནི་དབང་དང་དྲག་ཤུལ་སྤྱོད་པ་དག་ལ་སྦྱར་བར་བྱའོ། །ཨ་ཀ་རུ་དང་སྦྱར་བ་ཡི། །གུ་གུལ་བདུག་པའང་དེ་བཞིན་ནོ། །ཞེས་པ་ནི་ཨ་ཀ་
[192a.5]རུ་དང་གུ་གུལ་དུ་སྦྱར་བའི་བདུག་པའང་དེ་བཞིན་དུ་དབུལ་བར་བྱའོ་ཞེས་པའོ། །མར་མེ་མར་གྱི་མར་མེ་དང་། །ཞེས་པ་ནི་དེ་ལ་མར་མེ་གང་གིས་བྱ་ཞེ་ན། མར་གྱི་མར་མེ་དང་ཞེས་པ་སྟེ། དེ་ཡང་བ་མར་ལས་མར་མེ་བྱའོ་ཞེས་པ་སྟེ། མཁས་པས་སྙིང་པོ་འཇམ་པའོ། །ཞེས་པ་ནི་སྙིང་
[192a.6]པོ་དེ་ཡང་འཇར་འཇུར་མེད་ཅིང་ཐག་ཐུག་མེད་པར་རས་གཙང་མ་ལས་བྱས་པ་སྙིང་པོ་དེ་ཡང་འཇམ་ཞིང་མཉེན་པ་དང་། ལེགས་པར་བཀལ་བར་སྔགས་པས་བྱའོ་ཞེས་པ་ནི། དྲག་པོ་ཡི་ནི་ལས་དག་ལ། །མི་ཡི་ཚིལ་གྱིས་བྱ་བར་བཤད། །ཅེས་བྱ་བ་ནི་དྲག་ཤུལ་སྤྱོད་པའི་མེ་མར་གྱི་སྙིང་
[192a.7]པོ་དང་དུར་ཁྲོད་ཀྱི་རས་ལ་བྱའོ། །དྲག་ཤུལ་སྤྱོད་པའི་ལས་ལ་མར་མེ་ཡང་མིའི་ཚིལ་བུ་བཞུ་བས་མར་མེ་བྱའོ་ཞེས་པའོ། །དབང་ལ་ཏིལ་མར་བྱ་བར་བཤད། །གཏོར་མ་ཉ་དང་ཤ་ལ་སོགས། །སྦྱར་ཐུག་ལ་སོགས་ཁྱད་པར་དབུལ། །ཞེས་པ་ནི། གོང་དུ་བཤད་
[192b]
[192b.1]པའི་ལས་གང་བྱེད་ཀྱང་རུང་སྟེ། མཆོད་པའི་བཤོས་དག་དང་། གཏོར་མ་ལ་སོགས་པ་བྱ་སྟེ། དེ་ལ་གཏོར་མ་ཞེས་བྱ་བ་ནི་ལྷ་བཤོས་ལ་ཡང་བྱ། གཏོར་མ་དངོས་ལ་བྱ་བས་ན། ད་འདིར་ཡང་ལྷ་བཤོས་སུ་འབྱོར་པ་དཀྱིལ་འཁོར་དུ་དབུལ་བ་དང་། ཕྱེ་ཟན་གྱི་གཏོར་མ་ཡང་
[192b.2]བྱའོ། །ཉ་དང་ཤ་ལ་སོགས་པ་ནི་ཤ་དང་ཉ་བཙོས་པ་དང་། མ་བཙོས་པ་དག་ལས་མཆོད་པར་དབུལ་གཏོར་མ་ཡང་བྱའོ། །དེ་ལ་སོགས་པའི་ཚིག་གིས་ནི། བཤོས་དང་གཏོར་མ་དང་། ཤ་དང་སྦྱར་ཐུག་མེད་དུ་མི་རུང་བ་ལ་གཙོར་སྨོས་སུ་ཟད་དོ། །དེ་ལས་གཞན་པའི་འབྱོར་པའི་
[192b.3]གཏོར་མ་ཡང་བྱའོ། །སྦྱར་ཏེ་དབུལ་ཞིང་གཏོར་མ་ཡང་བྱ་བར་བཤད་དོ། །འབྲས་དང་མོན་སྲན་གྲེའུ་དང་། ཏིལ་དང་། གསུམ་བཞིའོ་མ་ལས་བླངས་པའི་སྦྱར་ཐུག་ཡང་ཁྱད་དམ་ལྷག་པར་ཡང་དབུལ་བར་བྱའོ་ཞེས་པ་སྟེ། དེ་བས་ན། སྦྱར་ཐུག་ལ་སོགས་ལྷག་པར་
[192b.4]དབུལ། །ཞེས་བྱ་བ་གསུངས་སོ། །དེ་ལྟར་དེ་ནི་ཚོགས་སོགས་ནས། །དེ་ནས་རིག་སྔགས་འཆང་བ་ཡི། །ཞེས་བྱ་བ་ནས། དེའི་འོག་ཏུ་རང་གི་སྔགས་རྣམས་ཀྱི། །བྱིན་གྱིས་རློབ་ཏུ་གཞུག་པར་བྱ། །ཞེས་བྱ་བའི་བར་དུ་ཕྱག་རྒྱ་ལ་སོགས་པ་བསམ་པ་ཞེས་བྱ་བའི་དོན་ཏོ། །དེ་
[192b.5]ལ། དེ་ལྟར་དེར་ནི་ཚོགས་བསགས་ནས། །ཞེས་བྱ་བ་ལ་གོང་མ་དང་འཕྲོ་སྦྱར་བའི་ཚིག་སྟེ། གོང་དུ་སྨོས་ཤིང་བཤད་པ་ལྟར་དཀྱིལ་འཁོར་དེའི་ཉེ་འཁོར་དུ་མཆོད་པའི་ཡོ་བྱད་ཀྱི་ཚོགས་རྣམས་བསོགས་ནས་ཞེས་པའོ། །བྱང་ཆུབ་སེམས་ལ་དམིགས་ནས་ནི། །ཞེས་པ་ནི་བྱང་ཆུབ་
[192b.6]སེམས་དང་ལྡན་པར་བྱས་ནས་ཞེས་བྱ་བའི་དོན་ཏོ། །རི་མོ་ཡི་ནི་ལས་རྣམས་དག །གལ་ཏེ་འདྲི་བར་མི་ནུས་ན། །ཞེས་པ་ནི་གོང་དུ་བཤད་པའི་དཀྱིལ་འཁོར་དེར་དབུས་ཀྱི་ཡི་དགས་དག་སྒོ་བཞིའི་ཡི་དགས་དང་། །བེ་ཅོན་གྱི་ནང་གི་ཕྱོགས་བཞིའི་མགོན་མེད་པའི་ལུས་དང་། ཡི་
[192b.7]དགས་སྤེལ་ཞིང་བྲི་བར་བཤད་པ་རྣམས་རི་མོ་དག་མ་ཤེས་ཏེ་བྲི་བར་མ་ནུས་ན་ཕྱག་རྒྱ་བཀོད་ལ་བསམ་པར་བྱ་བའི་ཐབས་བཤད་དོ། །དེ་ལ་བསམ་པར་བྱ་ན་དང་པོར་དཀྱིལ་འཁོར་ཐིག་གདབ་པ་དང་། སྒོ་བཞི་གདོད་པ་དང་། དབུས་སུ་པདྨ་འདབ་མ་བརྒྱད་བྲི་བ་ལ་སོགས་པའི་ཆོ་ག་
[193a]
[193a.1]སྔ་མ་བཞིན་དུ་བྱ་སྟེ། སྔགས་པ་ཉིད་ལྷོ་ཕྱོགས་ཀྱི་སྒོར་འདུག་སྟེ། ཕྱོགས་བཅུར་སངས་རྒྱས་དང་བྱང་ཆུབ་སེམས་དཔའ་རྣམས་བཞུགས་པ་ལ་ཕྱག་འཚལ་ཏེ། བྱང་ཆུབ་ཀྱི་སེམས་དང་ལྡན་པར་བྱས་ཏེ། ཡི་དགས་དགོད་པ་རྣམས་འོག་ནས་འབྱུང་བའི་ཚུལ་དུ་སེམས་
[193a.2]ཀྱིས་བསམ་པར་བྱའོ་ཞེས་པའོ། །ཡི་དགས་ཕལ་ཆེན་དབུས་དག་ཏུ། །པདྨ་སྔར་བྲིས་གང་ཡིན་ལ། །ཞེས་བྱ་བ་ནི་དཀྱིལ་འཁོར་དེའི་མིང་ཡི་དགས་ཕལ་ཆེན་ཞེས་བྱ་བའི་དཀྱིལ་འཁོར་གྱི་དབུས་སུ་པདྨ་འདབ་མ་བརྒྱད་པ་སྔར་བྲིས་པ་གང་ཡིན་པ་དེའི་སྟེང་དུ་སྔགས་པས་ཡི་དགས་
[193a.3]ཡིད་ཀྱིས་བསམ་པར་བྱའོ་ཞེས་པ་སྟེ། དེ་བས་ན་གསུངས་པ། དེ་ཡི་སྟེང་དུ་ཡི་དགས་ནི། །མཁས་པས་ཡིད་ཀྱིས་བསམ་པར་བྱའོ། །ཞེས་གསུངས་སོ། །དེ་ལ་དབུས་ཀྱི་ཡི་དགས་ནི་གློ་གཡོན་པ་འོག་ཏུ་(གཅུག་‚བཅུག་)ལ། མགོ་ཤར་ཕྱོགས་སུ་བསྟན་ཏེ་ཁ་ལྷོ་ཕྱོགས་སུ་ལྟ་བའི་
[193a.4]ཚུལ་དུ་བསམ་མོ། །དེ་ལྟར་ཡིད་ཀྱིས་བསམས་པ་འབའ་ཞིག་གིས་མི་ཆོག་སྟེ། དབུས་ཀྱི་ཡི་དགས་ཀྱི་སྔགས་འོག་ནས་འབྱུང་བས་ཡི་དགས་དེའི་སྙིང་གར་གསལ་བར་བསམས་ལ། བདག་གིས་ཀྱང་སྔགས་བརྗོད་དེ་ཡི་དགས་བསམ་པར་བྱའོ། །དེ་ལྟར་བྱས་ན་
[193a.5]ཡི་དགས་ཉིད་དེར་འོངས་པ་དང་འདྲ་བར་འགྱུར་རོ་ཞེས་པ་སྟེ། དེ་བས་ན་གསུངས་པ། ཡི་དགས་ཀྱི་ནི་སྔགས་མཆོག་གིས། །བསམ་པ་དག་ནི་བྱས་ནས་ཀྱང་། །ཞེས་གསུངས་སོ། །གྲྭའི་དབྱུག་པ་སྐྱུ་རུ་ར་འདྲ་བའི་ཡིད་ཀྱིས་བརྒྱན་པའི་མིའི་ཐོད་པ་ཅན་བཞི་བསམ་
[193a.6]པའི་སྔགས། འོག་ནས་འབྱུང་བ་རྣམས་དབྱུག་པ་ཐོད་པ་ཅན་བསམས་པའི་སྟེང་དུ་གསལ་བར་ཡང་བསམ་ཞིང་། སྔགས་དེ་དག་ཀྱང་བདག་གིས་བརྗོད་ཅིང་བསམས་ན། ཕྱག་རྒྱའི་མཚན་མ་དབྱུག་པ་ཐོད་པ་ཅན་དེ་ཡང་དག་པར་གནས་པར་འགྱུར་ཞིང་བྱིན་གྱིས་རློབ་པར་འགྱུར་
[193a.7]རོ་ཞེས་ཏེ། དེ་བས་ན་གསུངས་པ། གྲྭ་ཡི་དབྱུག་པ་བཞི་པོ་ཡང་། །སྔགས་ཉིད་ཀྱིས་ནི་བསམ་པར་བྱ། །ཞེས་གསུངས་སོ། །དབུས་ཀྱི་ཡི་དགས་དང་གྲྭའི་དབྱུག་པ་བཞི་པོ་དག་དངོས་སུ་རི་མོ་འདྲི་ནུས་ཏེ་བྲིས་ན་ཡང་བྲིས་པ་དེ་སྙིང་ག་དང་། སྟེང་དུ་གོང་དུ་བཤད་པ་བཞིན་
[193b]
[193b.1]དུ་སོ་སོའི་སྔགས་བསམ་ཞིང་། བདག་གིས་ཀྱང་སྔགས་བརྗོད་དེ་བསམ་པར་བྱའོ་ཞེས་པ་སྟེ། དེ་བས་ན་གསུངས་པ། གལ་ཏེ་འདྲི་བར་ནུས་ན་ནི། །སྔགས་ཉིད་སྟེང་དུ་གཞག་པར་བྱ། །ཞེས་གསུངས་སོ། །དེ་ཡང་དག་པར་གནས་པར་བྱ་བའི་ཕྱིར་དེ་ལྟར་བྱའོ་ཞེས་
[193b.2]པའོ། །སྒོ་བཞིར་ཡི་དགས་བཞི་པོ་ཡང་། །གལ་ཏེ་དངོས་སུ་འདྲི་ནུས་ན། །ཡི་དགས་དངོས་དེར་འོང་ཞིང་གནས་པར་འགྱུར་བ་དང་། བྱིན་གྱིས་རློབ་པར་བྱེད་པའི་སོ་སོའི་སྔགས་བཞི་པོ་འོག་ནས་འབྱུང་བས་ཡི་དགས་དེ་དག་སོ་སོའི་སྙིང་ཁར་ཡང་བསམ། བདག་གིས་སྔགས། 
[193b.3]བརྗོད་དེ་བསམས་ན་ཡི་དགས་དེ་དག་ཀྱང་ཡང་དག་པར་གནས་པར་འགྱུར་རོ་ཞེས་པ་སྟེ། དེ་བས་ན་གསུངས་པ། སྒོ་ཡི་ཡི་དགས་བཞི་པོ་ཡང་། །དབུས་སུ་འདྲི་བར་མ་ནུས་ན། །དེ་བཞིན་ཡི་དགས་འཛིན་སྔགས་གྱིས། །བྱིན་གྱིས་རློབ་པར་བྱེད་པར་གསུངས། །ཞེས་
[193b.4]བྱའོ། །སྒོའི་ཡི་དགས་དངོས་སུ་འདྲི་ནུས་སུ་ཟིན་ཀྱང་སོ་སོའི་སྔགས་ཀྱིས་བྱིན་གྱིས་བརླབ་པར་བྱའོ། །ད་ནི་སྤྱན་དྲངས་པ་སྔར་བྱས་ནས། །དད་པ་ལྷའི་རང་བཞིན་བསྒོམ་པ་ཞེས་བྱ་བ་བསྟན་པའི་ཕྱིར། དེ་ལྟར་ཆོ་ག་བཞིན་བསམས་ནས། །ཞེས་པ་ནས། ཁ་ཅིག་
[193b.5]དག་ནི་མཆེ་བ་གཙིགས། །ཞེས་པའི་བར་དུ་གསུངས་པ་སྟེ། །དེ་ལྟར་ཆོ་ག་བཞི་བསམས་ནས། །ཞེས་པ་ནི། དཀྱིལ་འཁོར་བྲི་བའི་ཡི་དགས་དངོས་སུ་འདྲི་ནུས་སམ་མི་ནུས་ཀྱང་རུང་སྟེ། །སྔགས་བརྗོད་དེ་བསམས་ཞེས་པ་སྟེ། དཀྱིལ་འཁོར་གྱི་ཆོ་ག་བཞིན་
[193b.6]བྲིས་ནས་ཞེས་པའི་ཐ་ཚིག་གོ། །མཇུག་ཏུ་ཁྲོ་བོ་གཤིན་རྗེ་གཤེད། །ཅེས་བྱ་བ་ལ་སོགས་པ་ནི་རི་མོ་ལ་སོགས་པའི་འོག་ཏུ་ཁྲོ་བོ་ཉིད་ཀྱི་སྔགས་ཀྱི་ལེའུ་གསུངས་པའི་སྤྱན་དྲང་བའི་སྔགས་བརྗོད་དེ། པདྨའི་སྙིང་པོར་བཞུགས་སུ་གསོལ་ཞེས་པའོ། །ཡང་ན་མཇུག་ཏུ་ཞེས་པ་ནི་
[193b.7]རིག་སྔགས་འཆང་དང་པོར་ཁྲོ་བོ་ཉིད་དུ་བསྒོམས་ནས་ཡན་ལག་ལྔ་པའི་སྔགས་ཀྱིས་བསྲུང་བའི་འོག་ཏུ་ཞེས་པའོ། །དད་པའི་ལྷའི་རང་བཞིན་བསྒོམ་པ་ཡང་མདོག་དང་། མཚན་མ་དང་། ཞལ་གྱི་དབྱིབས་ཀྱི་དབྱེ་བ་དང་། གསུངས་ཏེ་གོ་སླ་བས་མ་བཤད་དོ། །དེ་
[194a]
[194a.1]ལ་ཁྱད་པར་ནི་ཁ་ཅིག་བཞད་པ་ཞེས་པ་རྩ་བའི་ཞལ་ཏེ། གད་རྒྱངས་ཆེན་པོ་སྒྲོགས་པའོ། །ཁ་ཅིག་ཞི་ཞེས་པ་སྟེ་སྟེང་གི་ཞལ་ཏེ་རང་བཞིན་ཐ་མལ་གནས་པའོ། །ཁ་ཅིག་འཇིགས་པར་བགྲད་ཅེས་པ་གཡས་པ་དང་པོ་སྟེ་ཞལ་གྱི་དབྱིབས་ཕྱིར་བགྲད་
[194a.2]པའོ། །དེའི་གཉིས་པའི་ཞལ་གདངས་པའོ། །ལྗགས་རྐྱོང་བ་ནི་གཡོན་དང་པོའོ། །མཆེ་བ་གཙིགས་པ་ནི་གཡོན་གཉིས་པའོ། །དེ་ལྟར་སྙིང་པོ་ལེགས་པར་ནི། །ཞེས་པ་ནས། མེ་ཏོག་གིས་ནི་བཀང་སྟེ་གཞུག །ཅེས་པའི་བར་དུ་མཆོད་པ་ཞེས་པ་སྟོན་ཏེ་སྔགས་ཀྱིས་སྤྱན་
[194a.3]དྲངས་པ་མཆོད་ཡོན། ཞབས་བསིལ། དྲི་དང་སྦྱར་བའི་ཆུས་ཡ་མཱནྟ་ཀའི་སར་བརྗོད་པའི་ཆོ་གས་ཞབས་བསིལ་དབུལ་ལོ། །དེ་ནས་དཀྱིལ་འཁོར་དབུས་སུ་ཡི་དགས་ཀྱི་སྤྱི་བོར་དབུས་ཀྱི་ཡི་དགས་དགུག་པའི་སྔགས་བརྗོད་དེ། མེ་ཏོག་དམར་པོ་གཏོར་ཏེ་བཞུགས་སུ་
[194a.4]གསོལ་ལོ། །དེ་ནས་སྔགས་ཀྱི་ལེའུ་གསུངས་པའི་མཆོད་པའི་སྔགས་རྣམས་ཀྱི་དྲི་ལ་སོགས་པ་དབུལ་ཞེས་པའི་ཐ་ཚིག་གོ། །རང་གི་སྙིང་པོའི་སྔགས་ཀྱིས་ཀྱང་། །ཞེས་པ་ནས། མེ་ཏོག་དག་གིས་དགོད་པར་བྱ། །ཞེས་པའི་བར་དུ་ནི་བསྲུང་བའི་ཆོ་ག་དག་བསྟན་
[194a.5]ཏེ། སྐབས་འདི་ཚིག་ལྷག་མ་དག་གིས་སྔར་གྱི་དོན་བསྟན་ཏོ། །དེ་ལྟར་ཅི་རིགས་མཆོད་ནས་ཀྱང་། །ཞེས་པའི་འབྲེལ་བ་ནི། མེ་ཏོག་ཆོ་ག་བཞིན་ཕུལ་ནས།ཞེས་པའི་ཚིག་དང་འབྲེལ་པར་ཤེས་པར་བྱའོ། །དེ་ནས་མར་མེ་རབ་འབར་བ། །ཕྱོགས་བརྒྱད་དུ་ཡང་དགོད་
[194a.6]པར་བྱ། །ཞེས་པ་ནི་སྔར་གྱི་དཀྱིལ་འཁོར་གྱི་ཕྱོགས་མཚམས་སུ་མར་མེ་འབར་བ་བརྒྱད་བཀོད་པར་བྱ་བ་དེ་བདུག་པའི་རྗེས་ལ་དབུལ་ལོ་ཞེས་པའི་ཐ་ཚིག་གོ། །དེ་ནས་གཏོར་མ་དབུལ་ཏེ། འབྱུང་པོ་གཏོར་མ་ཁྲོ་བོ་ལ། །ཞེས་པའི་གོང་དུ་སྔར་བཤད་པའོ། །ཁྲོ་
[194a.7]བོ་ལ་ཕུལ་ནས་ཞེས་པ་དཀྱིལ་འཁོར་གྱི་དབུས་ཀྱི་ཁྲོ་བོ་ལ་འབྱུང་པོའི་གཏོར་མ་ཕུལ་ནས་སོ།ཡི་དགས་ཕལ་ཆེན་གྱིས་ཞེས་པ་ལ་སོགས་པ་ནི་གྲྭའི་དབྱུག་པ་བཞི་ལ་གཏོར་མ་དབུལ་བ་དང་། དཀྱིལ་འཁོར་གྱི་ཕྱོགས་བཞིར་ཡི་དགས་ཀྱི་ཕྲེང་བ་བཀོད་པ་ལ་གཏོར་མ་
[194b]
[194b.1]དབུལ་བའོ། །ཁྲོ་བོ་གཙོ་བོ་ལ་ཕྱོགས་ཏེ། །དེ་ནས་ཡང་ནི་བདུག་པ་དབུལ། །ཞེས་པ་ནི། གོང་དུ་སྨོས་པའི་དཀྱིལ་འཁོར་རྣམས་ལས་གང་ཡང་རུང་བ་ཅིག་ཏུ་བེ་ཅོན་ལ་སོགས་པའི་མཚན་མའི་ཕྱག་རྒྱ་དག་བྲིས་ཤིང་མཆོད་པའི་ཡོ་བྱད་ལ་སོགས་པས་ཀྱང་། དེ་ལྟར་མཆོད་
[194b.2]པའི་དཀྱིལ་འཁོར་དེ་ཡང་ཁྲོ་བོ་རྣམས་ཀྱི་བདག་པོ་གཙོ་བོའི་དཀྱིལ་འཁོར་དེ་ལ་སློབ་མ་རྣམས་དལ་དུ་གཞུག་པའི་ཕྱིར། དང་པོར་སྣ་འདྲེན་དུ་ལྷ་ལ་རྒྱབ་ཀྱིས་མ་ཕྱོགས་པར་དང་པོར་ཐད་ཀར་སྔོན་དུ་བལྟས་ནས་བདུག་པ་དབུལ་བར་བྱ། ཞེས་པའི་དོན་ཏོ། །
[194b.3]དེ་ཡི་ཕྱི་རོལ་ཆུ་བཅས་སྣོད། །ཅེས་བྱ་བ་ནི་དཀྱིལ་འཁོར་གྱི་ཕྱི་རོལ་བདག་གི་གཡོན་རོལ་དུ་དྲིའི་ཆུ་དང་ལྡན་པའི་མཆོད་ཡོན་གྱི་སྣོད་མེ་ཏོག་དང་ལྡན་པ་ཡང་གཞག་པར་བྱའོ་ཞེས་པའི་དོན་ཏོ། །མེ་ཏོག་གིས་ནི་བཀང་སྟེ་བཞག །ཅེས་པ་ལ་རྣམ་པ་གཅིག་ཏུ་མཆོད་པ་བྱ་བའི་ཕྱིར། 
[194b.4]མེ་ཏོག་གིས་སྣོད་བཀང་བ་ཡང་གཞག་པར་བྱའོ་ཞེས་པའི་ཐ་ཚིག་གོ། །འདི་མན་ཆད་ནི་སློབ་མ་སྔར་བཅུག་ནས་ཕྱག་རྒྱ་དང་དམ་ཚིག་བསྟན་པ་ཞེས་བྱ་བའི་དོན་ཏོ། །ཆོ་གས་ཁྲུས་བྱས་སྨྱུང་བ་ཡི། །ཞེས་བྱ་བ་ལ་སོགས་པ་ནི་ཆོ་ག་བཞིན་དུ་ཁྲུས་བྱས་ཤིང་། སྨྱུང་བ་བྱས་པའི་
[194b.5]སློབ་མ་གཅིག་དཀྱིལ་འཁོར་གྱི་དྲུང་དུ་བཀུག་ནས། དེ་ནས་ཁྲོ་བོའི་ཡན་ལག་སྔགས་རྣམས་ཀྱིས་སློབ་མ་དེ་དག་གནས་ལྔ་ལ་སོགས་པ་བསམས་ཏེ།སློབ་མ་དེ་གཟི་བྱིན་དུ་བྱའོ་ཞེས་པའི་ཐ་ཚིག་གོ། །ཁྲོ་བོ་ཡི་ནི་སྙིང་པོ་ཡིས། །ཞེས་བྱ་བ་ལ་སོགས་པ་ནི་དེ་ལྟར་སློབ་མ་
[194b.6]བསྲུངས་ཤིང་གཟི་བྱིན་ཅན་དུ་བྱས་པའི་འོག་ཏུ་སྙིང་པོ་འབྲུ་བཅུ་བདུན་པའམ། འབྲུ་བདུན་པ་གང་ཡང་རུང་བ་ཅིག་བརྗོད་ནས། ལག་པ་གཉིས་ཐལ་མོ་སྦྱོར་ཏེ་དམ་ཚིག་གི་ཕྱག་རྒྱ་འཆིང་དུ་བཅུག་ནས་དཀྱིལ་འཁོར་དུ་འཇུག་པའི་མེ་ཏོག་ལག་ཏུ་སྦྱིན་ནོ། །སློབ་མ་དེར་དར་རམ་
[194b.7]རས་དམར་པོས་མིག་དགབ་པར་བྱའོ། །དཀོན་མཆོག་གསུམ་ནི་དྲན་བྱས་ཏེ། །སློབ་དཔོན་གྱིས་ནི་གཞུག་པར་བྱ། །ཞེས་བྱ་བ་སློབ་དཔོན་གྱིས་སློབ་མ་དེ་དཀྱིལ་འཁོར་དུ་འཛུད་པའི་ཚེ་སློབ་མ་དེ་དག་དཀོན་མཆོག་གསུམ་གྱི་མཚན་ཡང་བརྗོད་དུ་བཅུག་ལ། དེ་དག་གི་
[195a]
[195a.1]ཡོན་ཏན་ཡང་རྗེས་སུ་དྲན་པར་བྱེད་པར་བཅུག་སྟེ། དཀྱིལ་འཁོར་དུ་གཞུག་པར་བྱའོ་ཞེས་པའི་ཐ་ཚིག་གོ། །རང་གི་སྙིང་པོས་མེ་ཏོག་ཉིད། །དཀྱིལ་འཁོར་ལ་ནི་དོར་དུ་གཞུག །ཅེས་བྱ་བ་ནི་དཀྱིལ་འཁོར་དུ་དོར་བའི་སྔགས་ཀྱང་ཡི་གེ་བཅུ་བདུན་པོ་བརྗོད་དུ་བཅུག་
[195a.2]ནས་མེ་ཏོག་དོར་དུ་གཞུག་གོ་ཞེས་བྱ་བའི་དོན་ཏོ། །དེ་ནས་དབྱུག་པ་ཞེས་བྱ་ཡི། །ཞེས་བྱ་བ་ལ་སོགས་པ་ནི་དེ་ལྟར་དཀྱིལ་འཁོར་དུ་བཅུག་ཟིན་ནས། དེའི་འོག་ཏུ་མིག་ཕྱེ་སྟེ་སློབ་དཔོན་གྱིས་དབྱུག་པའི་ཕྱག་རྒྱ་སློབ་མ་ལ་བསྟན་པར་བྱའོ། །དཀོན་མཆོག་གསུམ་ནི་ནམ་ཡང་
[195a.3]མི་བཏང་ངོ་། །སྣོད་མ་ཡིན་པ་དང་། ཕྱི་རོལ་པ་རྣམས་ལ་གསང་བ་ལྟ་བུ་དམ་ཚིག་སློབ་མ་ལ་སྦྱིན་པར་བྱའོ། །ད་ནི་སྔར་དབང་བསྐུར་ནས་གསང་སྔགས་སྦྱིན་པ་ཞེས་པའི་དོན་སྟོན་ཏོ། །ཁྲོ་བོ་གཙོ་བོའི་སྔགས་ཀྱིས་ནི། །ཞེས་བྱ་བ་ལ་སོགས་པ་ནི་དེའི་འོག་ཏུ་སློབ་དཔོན་ཉིད་ཀྱིས་སློབ་མ་ལ་
[195a.4]དབང་བསྐུར་བར་བྱ་སྟེ། དེ་ཡང་སྔགས་གང་གིས་དབང་བསྐུར་བྱ་ཞེ་ན། ཁྲོ་བོ་གཙོ་བོའི་སྔགས་ཡི་གེ་བཅུ་བདུན་པས་དབང་བསྐུར་བར་བྱའོ། །ཡོ་བྱད་ཅི་འདྲ་བ་དག་གིས་དབང་བསྐུར་བར་བྱ་ཞེ་ན། དྲིའི་ཆུའི་བུམ་པ་མེ་ཏོག་གིས་བརྒྱན་པ་དང་། མེ་ཏོག་གི་ཕྲེང་བ་
[195a.5]དག་གིས་དབང་བསྐུར་བར་བྱའོ། །ཅིའི་ཕྱིར་དབང་བསྐུར་བར་བྱ་ཞེ་ན། འགྲུབ་པར་འགྱུར་བར་བྱ་བའི་ཕྱིར་དབང་བསྐུར་ཏེ། དངོས་སུ་བསྒྲུབ་པའི་དབང་བསྐུར་བ་ལ་ཡང་བྱ་མོད་ཀྱི། སྐབས་འདིར་ནི་དམ་ཚིག་གི་དབང་བསྐུར་བར་བྱའོ། །ཁྲོ་བོའི་སྙིང་པོས་ཆོ་ག་བཞིན་དུ་དེ་
[195a.6]ལྟར་དབང་བསྐུར་ནས། དེའི་འོག་ཏུ་རིག་པའི་དབང་བསྐུར་བར་བྱའོ། །དེ་ཡང་སློབ་མ་དག་ལ་མེ་ཏོག་དང་། བདུག་པ་དག་གིས་ཀྱང་མཆོད་དོ། །སློབ་མའི་ལག་པ་མི་སྟོངས་ཤིང་། བཀྲ་ཤིས་པར་བྱ་བའི་ཕྱིར་མེ་ཏོག་གི་ཕྲེང་བ་ལག་ཏུ་བྱིན་ནས། རིག་པའི་དབང་ཇི་
[195a.7]སྐད་དུ་གསུངས་པའི་ཚུལ་དུ་སྦྱིན་པར་བྱའོ། །དེ་ཡང་ཡི་གེ་འབྲུ་བཅུ་བདུན་གྱི་སྔགས་སྦྱིན་པ་ལ་བྱའོ། །ད་ནི་བླ་མ་ལ་མཆོད་པ་ཞེས་བྱ་བའི་དོན་སྟོན་ཏོ། །ཁྲོ་བོ་ཡི་ནི་སྙིང་པོ་མཆོག །འདི་ནི་འོག་མའི་ཚིག་འོག་མ་དང་འཕྲོ་སྦྱོར་བ་ཙམ་དུ་སྨོས་པར་ཟད་དོ། །དེ་ནས་དེ་ལྟར་
[195b]
[195b.1]མནོས་ནས་ནི། །ཞེས་བྱ་བ་ལ་སོགས་པ་ནི་སློབ་མ་གོང་དུ་སྨོས་པ་ལྟར་རིག་པའི་དབང་བསྐུར་ཏེ། དེའི་འོག་ཏུ་སློབ་མ་དེས་བླ་མ་ལ་ཕྱག་བྱས་ནས་བདག་གིས་ཉམས་ཀྱིས་ཅི་ནུས་ཅི་འབྱོར་པའི་མཆོད་ཡོན་དབུལ་ཞིང་མཆོད་པར་བྱའོ་ཞེས་བྱ་བའི་ཐ་ཚིག་གོ། །སྔགས་པས་བླ་
[195b.2]མ་མཆོད་བྱས་ན། །དངོས་གྲུབ་ཐོབ་འགྱུར་གཞན་དུ་མིན། །ཞེས་བྱ་བ་སྟེ། དེ་ལྟར་བླ་མ་ལ་མཆོད་པ་བྱས་ནས་ནི་དེའི་དགོས་པ་བསྟན་ཏེ། སློབ་མས་སློབ་དཔོན་ལ་སྦྱིན་པའི་སྒོ་ནས་མཆོད་པ་བྱས་ན་དངོས་གྲུབ་ཐོབ་པར་འགྱུར་གྱི། །དེ་ལྟར་མ་བྱས་ན་དངོས་གྲུབ་མི་
[195b.3]ཐོབ་པའོ་ཞེས་པའོ། །སློབ་མ་སྙིང་པོ་བྱིན་ནས་ཀྱང་། །ཞེས་བྱ་བ་ལ་སོགས་པ་ནི་དེ་ལྟར་སློབ་དཔོན་གྱིས་སློབ་མ་དེ་རིག་པའི་དབང་བསྐུར་ནས། དེའི་འོག་ཏུ་སློབ་དཔོན་གྱིས་མེ་ཏོག་དང་མེ་ཏོག་གི་ཕྲེང་བ་དང་། ཙནྡན་དང་། བདུག་པ་ལ་སོགས་པའི་མཆོད་
[195b.4]པའི་ཡོ་བྱད་རྣམས་ཀྱིས་དཀྱིལ་འཁོར་གྱི་ལྷ་མཆོད་ནས་དྲིའི་ཆུས་མེ་ཏོག་ལ་སོགས་པ་དང་ལྡན་པའི་མཆོད་ཡོན་སློབ་དཔོན་གྱིས་དཀྱིལ་འཁོར་གྱི་ཕྱི་རོལ་དུ་སྔར་བཞག་པའི་སྣོད་དེ་བླངས་ཏེ་མཆོད་ཡོན་ཏིལ་དང་། འོ་མ་དང་། ག་བུར་དང་། མེ་ཏོག་ཏུ་ལྡན་པ་དབུལ་བར་བྱའོ། །
[195b.5]སྔགས་དང་ཕྱག་རྒྱས་སླར་ཡང་བཏང་། །ཞེས་བྱ་བའི་དོན་ཏོ། །བཏང་ནས་དེ་ཡི་འོག་ཏུ་ནི། །དཀྱིལ་འཁོར་དུ་ཡང་མཆོད་ཡོན་དབུལ། །ཞེས་བྱ་བ་ལ་སོགས་པ་ནི་སླར་བཏང་བའི་འོག་ཏུ་གཤིན་རྗེའི་དབྱུག་པ་དང་། ཡི་དགས་ཀྱི་ཕྱག་རྒྱའི་མཚན་མ་ལ་ཡང་མཆོད་
[195b.6]ཡོན་དབུལ་ཞེས་བྱ་བའི་དོན་ཏོ། །རྒྱ་ཆེན་ས་ཡི་དཀྱིལ་འཁོར་ནི། །ཞེས་བྱ་བ་ལ་སོགས་པ་ནི་དཀྱིལ་འཁོར་ཡངས་པ་རྒྱ་ཆེན་པོ་འདིའི་སྟེང་ན་མཉམ་པ་མེད་པ་དངོས་གྲུབ་འདོད་པའི་རིག་སྔགས་འཆང་གིས་ཚུལ་དེ་ལྟར་རྟག་ཏུ་མཆོད་པ་ལེགས་པར་བྱའོ་ཞེས་པའོ། །དེ་
[195b.7]ལྟར་མཆོད་པ་བྱ་བ་ཡང་དཀྱིལ་འཁོར་དེ་ཉིད་དུ་མཆོད་པ་དེ་ལྟར་བྱ་བ་དང་། གོང་དུ་མཆོད་པའི་དཀྱིལ་འཁོར་འབྱུང་བ་དེའི་སྔོན་དུ་བསྙེན་པ་བྱེད་པའི་ཚེ་བྲིས་ཏེ་མཆོད་པ་དང་། སྐབས་སྐབས་སུ་མཆོད་པའི་དཀྱིལ་འཁོར་དེའི་སྟེང་དུ་མཆོད་པ་བྱའོ་ཞེས་པའོ། །གོང་དུ་
[196a]
[196a.1]རྒྱུད་འབྱུང་བ་ཞེས་བྱ་བའི་སྐབས་སུ་གཏོགས་པར་སྐབས་གཉིས་པ་རྫོགས་སོ།། །།ད་ནི་གོང་དུ་སྨོས་པ་ཡི་དགས་ཕལ་པོ་ཆེ་དང་། ཕྲེང་པའམ་དེའི་ཡན་ལག་ཏུ་གཏོགས་པའི་སྔགས་རྣམས་འབྱུང་ངོ་། །དེ་ནས་གཞན་ཡང་སྔགས་འབྱུང་སྟེ། 
[196a.2]ཞེས་བྱ་བ་ནི་གོང་མ་ལས་གཞན་པའི་སྐབས་འབྱུང་བ་ལ་བྱའོ། །དབུས་ཀྱི་ཡི་དགས་ཀྱིའོ་ཞེས་བྱ་བ་ནི་དཀྱིལ་འཁོར་གྱི་དབུས་མ་ཡི་དགས་དགུག་པའི་སྔགས་ཀྱང་ཡིན་ཏེ། ཡི་དགས་ཀྱི་མགོར་མེ་ཏོག་དོར་བའི་སྔགས་ཉིད་དོ། །ཡི་དགས་གདོང་ཟ་བའོ། །འདི་
[196a.3]ནི་གྲྭའི་བེ་ཅོན་བཞིའི་སྔགས་སོ་ཞེས་པ་ནི་ཡི་དགས་ཀྱི་མགོར་མེ་འབར་བ་ཅན་ནོ། །ཨོཾ་པྲེ་ཏོ་ལ་ཀ་ཡ་ཧཱུཾ་ཕཊ་ཅེས་པ་ནི་ཡི་དགས་གསལ་བའི་སྔགས་སོ། །ཨོཾ་པྲེ་ཏ་བྷི་བ་མ་ན་ཧ་ཀ་ཧཱུཾ་ཕཊ་ཅེས་པ་ནི་ཡི་དགས་འཇིགས་པ་གསོད་པའི་སྔགས་སོ། །ཨོཾ་པྲེ་ཏ་ཛྭ་ལ་ཧཱུཾ་ཕཊ་ཅེས་པ་ནི་
[196a.4]ཡི་དགས་སོ། །ཀྵི་ཕྲ་ཕྲེ་ཏོཏྐ་ཏ་ཧཱུཾ་ཕཊ་ཅེས་པ་ནི་མྱུར་བའི་ཡི་དགས་ཕལ་པོ་ཆེའི་སྔགས་སོ། །ཡི་དགས་ཕྲེང་བའི་ཞེས་པ་ན། ཡི་དགས་ཕྲེང་བ་མི་སྡུག་བ་གསང་བ་སྲིན་བྱ་གདོན་བསྲུང་བའི་ཆོ་ག་ལ་དགའ་བ་ཞེས་བྱ་བའི་དོན་ཏོ། །དེ་དག་ནི་ཡི་དགས་ཀྱི་དཀྱིལ་
[196a.5]འཁོར་གྱི་སྔགས་ཀྱི་ཚོགས་སོ་ཞེས་པ་ནི་དབུས་ཀྱི་ཡི་དགས་ཀྱི་སྔགས་དང་བེ་ཅོན་བཞིའི་སྔགས་ལ་སོགས་ཏེ་ཡི་དགས་ཀྱི་དཀྱིལ་འཁོར་གྱི་སྔགས་ཐམས་ཅད་དོ། །སྔགས་རྣམས་འབྱུང་ངོ་ཞེས་པ་ནི་ཡི་གེ་འབྲུ་བཅུ་བདུན་པོ་དང་། །མཚོག་མ་ལ་སོགས་པའི་
[196a.6]སྔགས་འབྱུང་བ་ལ་བྱའོ། །ཀྲོ་དྷ་བ་ར་བི་ར་ཞེས་པ་ནི་ཁྲོ་བོའི་མཆོག་དཔའ་བོ་ཞེས་བྱའོ། །སྭ་ས་མ་ཡེ་ན་ཨཱ་གཙྪ་ཨཱ་གཙྪ། ཞེས་པ་ནི། རང་གི་དམ་ཚིག་གིས་གཤེགས་སུ་གསོལ་ཞེས་བྱའོ། །ཨོཾ་ཨཱཿཧཱུཾ་སྙིང་པོའི། །ཨི་དཾ་ཕྲེ་ཏ་ཨ་ས་ནན། ཡི་དགས་ཀྱི་གདན་དང་། ཡི་དགས་
[196a.7]ཕལ་ཆེན་འདི་བསྲུང་དུ་གསོལ་བསྲུང་དུ་གསོལ་ཞེས་པའོ། །ཨོཾ་ཨ་ཀྲོ་ཏེ་ཀ་ཡ་མཱནྟ་ཀ །ཁྲོ་བོ་གཅིག་ཏུ་གཤིན་རྗེ་གཤེད་པོ་ཞེས་པའོ། །ཧ་ན་མ་ཐ་བྷཉྫ་ཧཱུཾ་ཕཊ། རྒྱོབ་ཅིག །ཆོམ་ཅིག་སྲེགས་ཤིག་ཅེས་པའོ། །འདི་ནི་ཁྲོ་བོའི་རྒྱལ་
[196b]
[196b.1]པོ་གང་གི་རྟོག་པ་ཡིན་པ་འདིའི་སྔགས་ཡི་གེ་བཅུ་བདུན་པའོ་ཞེས་པ་ནི་ཡི་གེ་འབྲུ་གྲངས་ལྷག་ཆད་དུ་འགྱུར་དུ་དོགས་པའི་ཕྱིར་ཡི་གེ་འབྲུ་གྲངས་ཀྱི་ཚད་ངེས་པ་སྨོས་སོ། །ཨོཾ་ཨཱཿཧཱུཾ་ཞེས་པ་ནི་ཁྲོ་བོ་ཉིད་ཀྱི་སྙིང་པོ་འབྲུ་གསུམ་པའི་སྔགས་སོ། །ཨོཾ་ཀ་ལ་ཧཱུཾ་ཕཊ་ཅེས་པ་ལ་སོགས་པ་ནི་
[196b.2]སྙིང་ག་དང་། མཚོག་མ་དང་། སྤྱི་གཙུག་དང་མཚོན་ཆ་ལ་སོགས་པའི་སྔགས་ཡན་ལག་ལྔ་པའི་སྡུད་པའི་ཚིག་གོ་ཞེས་པའོ། །ཨོཾ་ཛྭ་ལ་ཛྭ་ལ་ནི་ཞེས་པ་ནི་ནུ་མཇིང་གཉིས་སུ་བསམས་པས་གོ་བགོས་པར་འགྱུར་རོ། །ཨོཾ་བེ་བས་སྭ་ཞེས་པ་ནི་ལག་མཐིལ་གཉིས་སུ་བསམ་ཞེས་
[196b.3]པའོ། །ཨོཾ་སྭ་ཡ་མི་ཤ་བྱ་བ་ཧ་རི་ཡ་སྭཱ་ཧཱ་ཞེས་པ་ནི་དབུས་ཀྱི་ཁྲོ་བོ་ཆེན་པོ་ལ་སྨེ་གཏོར་དབུལ་བའི་སྔགས་སོ། །གཏོར་མ་སྔར་བཤད་པའི་ཉ་དང་ཤ་ལ་སོགས་པ་དང་སྦྱར་ཐུག་གི་གཏོར་མ་ཡང་སྔར་བཤད་པ་ལ་བྱའོ། །ཨོཾ་དི་བ་བྱན་ན་བྷྱོ་ཛ་ནི་ཞེས་པ་ནི། གྲྭ་བཞིའི་བེ་ཅོན་
[196b.4]བཞི་ལ་ལྷ་བཤོས་དབུལ་བའི་སྔགས་སོ། །སྨེ་གཏོར་ལ་སོགས་ཏེ། གཏོར་མ་ཕྲ་མོ་དག་ལ་སྔགས་ཀྱིས་གདབ་པ་ཡང་སྔགས་འདིས་བྱའོ། །དབུལ་བའི་སྔགས་སོ་ཞེས་པ་ནི་ལྷ་བཤོས་ཏེ། སྔར་བཤད་པ་ཡང་བྱའོ། །ལ་ལི་ནི་ཞེས་པ་ནི་དཀྱིལ་འཁོར་ཀྱི་ནང་གི་
[196b.5]ཕྱོགས་བཞིར་ཡི་དགས་ཕྲེང་བར་བཀོད་པ་རྣམས་ལ་གཏོར་མ་དབུལ་བའི་སྔགས་སོ། །གསུམ་པའོ་ཞེས་པ་ནི་འདི་ཡན་ཆད་ལེའུ་འམ་སྐབས་གསུམ་པ་རྫོགས་པ་ལ་བྱའོ།། །།ད་ནི་གསང་བའི་མཆོད་པར་གཏོགས་པའི་སྐབས་སམ། ལེའུ་འཆད་དེ་གསང་བའི་མཆོད་པར་
[196b.6]གཏོགས་པ་ལ་དོན་རྣམ་པ་བཅུ་གཉིས་ཀྱིས་བསྟན་ཏེ། གླེང་བསླང་བ་སྔར་བྱས་ནས་ཕྱག་རྒྱ་བཅིང་བའི་རིམ་པ་དང་། ཕྱག་རྒྱའི་མཚན་མ་དང་ཕྱག་རྒྱ་བཅིང་བའི་ངེས་པ་དང་། ཕྱག་རྒྱ་བཅིང་བའི་གསང་སྔགས་དང་། ཕྱག་རྒྱ་འདི་ཕན་ཡོན་དང་རི་མོ་བྲི་བའི་ཕྱག་རྒྱའི་མཚན་
[196b.7]ཉིད་དང་། རི་མོ་བྲི་བའི་ངེས་པ་དང་། ཕྱག་རྒྱ་བསྒྲུབ་པའི་དཀྱིལ་འཁོར་དང་། གསང་བའི་མཆོད་པ་དང་། སྔོན་དུ་བསྙེན་པའི་ཆོ་ག་དང་། །གསང་བའི་མཆོད་པའི་སྒོ་ནས་ལམ་མང་པོ་བསྒྲུབ་པ་དང་། ཕྱིའི་མཆོད་པའི་སྒོ་ནས་མཇུག་བསྡུ་ཞིང་ཕན་ཡོན་སྨོས་པའོ། །
[197a]
[197a.1]དེ་དག་ཀྱང་རིམ་བཞིན་དུ་སྦྱར་ཏེ་བཤད་དོ། །གསང་བའི་མཆོད་པའི་ལེའུ་འམ། སྐབས་སུ་གཏོགས་ན། དང་པོར་བེ་ཅོན་གྱི་ཕྱག་རྒྱ་བཤད་པ་འབྱུང་བའི་ཕྱིར་གསང་བའི་མཆོད་པའི་ཞར་ལ་བེ་ཅོན་གྱི་ཕྱག་རྒྱ་སྔར་བཤད་པ་དེ་ཉིད་དང་པོར་བཤད་ནས་དེའི་རྗེས་ལ་
[197a.2]གསང་བའི་མཆོད་པ་བཤད་དེ་སྐབས་སམ། ལེའུ་འདིར་གསང་བའི་མཆོད་པ་གཙོར་བཤད་པའི་ཕྱིར་རོ། །ད་ནི་གླེང་བསླང་བ་སྔོན་དུ་བྱས་ནས་ཕྱག་རྒྱ་བཅིང་བའི་རིམ་པ་ཞེས་བྱ་བའི་དོན་བསྟན་ཏོ། །དེ་ནས་ཞེས་པ་ནི་དེ་མ་ཐག་ཏུ་འདས་པའི་ཚིག་བཤད་ཟིན་ནས་དེ་ལས་གཞན་
[197a.3]པའི་ཚིག་གམ་དོན་འཆད་པ་ལ་བྱ་ཞེས་པའོ། །གཞན་ཡང་འཇམ་པའི་དབྱངས་ཀྱིས་ནི། །ཞེས་པ་ནི་ཁྲོ་བོ་ཉིད་འཇམ་དབྱངས་ཡིན་ཏེ་ཐ་མི་དད་ཅེས་པའོ། །ཁྲོ་བོ་དཔའ་བོ་གཅིག་པུ་ནི། །ཞེས་པ་ལ་ཁྲོ་བོ་ཉག་གཅིག་འཁོར་རམ་ལྷ་ཕལ་པ་གཞན་དང་མ་འདྲེས་ཤིང་
[197a.4]བཙན་པར་བཞུགས་པ་ལ་བྱའོ། །ཚད་མེད་གཟི་བརྗིད་བདག་ཉིད་ཆེ། །གཟི་བརྗིད་ཚད་མེད་པ་ནི་ཚད་མེད་མཐུ་སྟོབས་ཆེ་བ་ལ་བྱའོ། །དེ་ཡི་ཕྱག་རྒྱ་བཤད་པར་བྱ། །ཞེས་པ་ནི་ཡོན་ཏན་དེ་ལྟ་བུ་དང་ལྡན་པའི་བདག་ཉིད་ཆེན་པོ་ཁྲོ་བོ་དེ་ཕྱག་རྒྱ་བཤད་པར་བྱའོ་ཞེས་པའོ། །
[197a.5]དཀོན་མཆོག་གསུམ་གྱི་དམ་ཚིག་ནི། །ཞེས་པ་ནི་དཀོན་མཆོག་གསུམ་ཡང་དེ་ལས་མི་འདའ་བའམ། དེའི་བཀའ་འམ་དེས་བྱིན་གྱིས་བརླབས་པས་ན་ཁྲོ་བོ་ཉིད་ཀྱང་བྱིན་གྱིས་རློབ་ཅིང་དེ་ལས་འདའ་བར་མི་མཛད་དོ། །ཕྱག་རྒྱ་དེ་ཡང་ཐབས་དང་གོ་རིམས་ཇི་ལྟར་བྱས་ཏེ་བཅིང་
[197a.6]ཞེ་ན། དང་པོར་སྔར་ཐལ་མོ་སྦྱར་ཏེ། དབུལ་བར་བཞག་སྟེ་ལྷ་ལ་མངོན་པར་བསྟན་ནས། ཨོཾ་ན་མོ་བུདྡྷ་དྷརྨ་སཾ་གྷ་བྷྱཿ་ཞེས་པའི་སྔགས་བརྗོད་དེ་དགྲོལ་ལོ། །དེའི་འོག་ཏུ་ཕྱག་རྒྱ་བཅིང་བར་བྱ་སྟེ། སྔར་བྱས་ནས་ཞེས་བྱ་བའི་ཚིག་དེས་ལག་པ་མདུན་དུ་བཞག་
[197a.7]ལ་ཕྱག་རྒྱ་བཅིང་བ་ཡང་བྱ་སྟེ། ལག་པ་གཡས་པ་བདག་གི་སྙིང་གའི་ཐད་ཀར་བཞག་ལ་འོག་ནས་འབྱུང་བའི་ཆོ་ག་བཞིན་དུ་ཕྱག་རྒྱ་བཅིང་བར་བྱའོ། །ཕྱག་རྒྱ་བཅིང་བའི་མཚན་ཉིད་བསྟན་པ་ཡང་། རིག་འཛིན་དག་གིས་རྟག་པར་ནི། །ཞེས་པ་ནས། བཟང་པོ་བཅིང་ཞེས་
[197b]
[197b.1]པའི་བར་གྱིས་བསྟན་ཏོ། །རིག་འཛིན་དག་གིས་རྟག་པར་ནི། །ཞེས་པ་ནི་རིག་པ་འཛིན་པའི་སྔགས་པ་དག་གིས་བེ་ཅོན་གྱི་ཕྱག་རྒྱ་བསྒྲུབ་པའམ། བེ་ཅོན་གྱི་ཕྱག་རྒྱ་ལས་བྱེད་པ་དེ་དག་གིས་རྟག་པར་བཅིང་སྟེ། བསྒྲུབ་ཅིང་ལས་བྱའོ། །མཐོ་བོང་ལེགས་པར་སྦས་
[197b.2]པ་ནི། །ཞེས་པ་ནི་ནང་དུ་བཅུག་སྟེ་སྦས་པ་ཞེས་པའོ། །རབ་ཏུ་བསྡམས་པ་བཟང་པོ་བཅིང་། །ཞེས་པ་ནི་རབ་ཏུ་བསྡམས་པ་བཅིང་ཞེས་པ་དེ་ཡང་གང་ཞེ་ན་ལྷོད་ལྷོད་པོ་མི་བྱ་བར་བསྡམ་མོ། །དེ་ཉིད་ཡོན་ཏན་དང་ལྡན་པའི་ཕྱིར་བཟང་པོ་ཞེས་པའི་ཐ་ཚིག་གོ། །ད་ནི་ཕྱག་རྒྱ་བཅིང་
[197b.3]བའི་ངེས་པ་བཤད་པ་ཡང་། །ཆོ་ག་ཞེས་པ་བེ་ཅོན་རྒྱ། །ཞེས་པ་ནས། གཞན་དུ་ནམ་ཡང་མི་འཆིང་ངོ་། །ཞེས་པའི་བར་གྱིས་བསྟན། ཆོ་ག་ཞེས་པ་བེ་ཅོན་རྒྱ། །ཞེས་པ་ལ་སོགས་པ་ནི་སྔགས་པས་བེ་ཅོན་གྱི་ཕྱག་རྒྱ་དེ་ལྟར་བཅིངས་པའི་སྔགས་གང་དང་སྦྱར་ཏེ་བཅིང་བར་བྱ་ཞེ་ན། སྙིང་པོ་འབྲུ་
[197b.4]གསུམ་པོའམ། རྩ་བའི་སྔགས་འབྲུ་བཅུ་བདུན་པོའམ། དེ་གཉིས་གང་རུང་བཞིག་བརྗོད་ཅིང་། བེ་ཅོན་གྱི་ཕྱག་རྒྱ་དེ་བཅིང་བར་མི་བྱའོ། །ཡང་ན་དེ་གཉིས་མ་གཏོགས་པར་ལོགས་ཤིག་ཏུ་སྔགས་པས་བེ་ཅོན་གྱི་ཕྱག་རྒྱའི་གསང་སྔགས་འོག་ནས་འབྱུང་བ་བཞིན་
[197b.5]བརྗོད་ཅིང་ཕྱག་རྒྱ་བཅིང་བར་བྱའོ། །སྔགས་དེ་མ་གཏོགས་པར་གཞན་གང་གིས་ཀྱང་བེ་ཅོན་གྱི་ཕྱག་རྒྱ་དེ་བཅིང་བར་མི་བྱའོ་ཞེས་པའི་ཐ་ཚིག་གོ། །ད་ནི་ཕྱག་རྒྱ་བཅིང་བའི་གསང་སྔགས་བཤད་དེ། དེ་ཡང་ཨོཾ་ཞེས་པ་ནས་ཕཊ་ཅེས་པའི་བར་གྱིས་བསྟན་ཏོ། །ན་མ་
[197b.6]སརྦ་ཏ་ཐཱ་ག་ཏོ་ཞེས་པ་ནི། དེ་བཞིན་གཤེགས་པ་ཐམས་ཅད་ཀྱི་ཁྲོ་བོ་རྣམ་པར་རྒྱལ་བའི་ཡི་དགས་ཀྱི་མགོ་བོའི་རྩེ་ལ་མེ་འབར་བ་ཞེས་བྱ་བའི་དོན་ཏོ། །ད་ནི་ཕྱག་རྒྱའི་ཕན་ཡོན་བཤད་པ་ཡང་། ཕྱག་རྒྱ་གཅིག་པུར་གྱུར་པ་འདི། །ཞེས་པ་ནས། བདུད་རྣམས་ཐམས་ཅད་ཞི་
[197b.7]བར་བྱེད། །ཅེས་པའི་བར་གྱིས་བསྟན་ཏོ། །ཕྱག་རྒྱ་གཅིག་པུར་གྱུར་པ་ནི། །ཞེས་པ་ནི་ཕྱག་རྒྱ་གྲངས་ཉུང་དུ་གཅིག་པུ་ཡིན་པ་ལ་མི་བྱའོ། །བེ་ཅོན་གྱི་ཕྱག་རྒྱ་ཐམས་ཅད་ཀྱི་གཙོ་བོའམ། མཆོག་གམ་བཙན་པར་གྱུར་པ་གཅིག་པུ་ལ་བྱའོ་ཞེས་བྱ་བའི་དོན་ཏོ། །ཁྲོ་བོའི་སྙིང་
[198a]
[198a.1]པོ་སྔགས་འབར་བྱེད། །ཅེས་པ་ནི་ཕྱག་རྒྱ་དེ་དང་ལྡན་ན་ཁྲོ་བོ་ཉིད་དང་སྙིང་པོ་འབྲུ་གསུམ་པ་དང་རྩ་བའི་སྔགས་ཡི་གེ་འབྲུ་བཅུ་བདུན་པ་ཡང་གཟི་བྱིན་དང་ལྡན་ཞིང་མཐུ་ཅན་དུ་གྱུར་ཏེ་ལས་གང་བརྩམས་པ་བྱེད་ནུས་པར་འགྱུར་རོ། །ཡང་རྣམ་པ་གཅིག་ཏུ་ཕྱག་རྒྱ་དེ་
[198a.2]དང་ལྡན་པར་བྱས་ནས་ཁྲོ་བོའི་སྙིང་པོ་དག་འབྲུ་གསུམ་པོའི་བྱིན་ཅན་དང་ལྡན་པ་མཐུ་ཅན་དུ་གྱུར་པ་ལ་བྱའོ། །མཚོན་ཆ་མ་ལུས་པ་ཡི་གཙོ། །ཞེས་པ་ནི་ཕྱག་རྒྱ་དེས་མཚོན་ཆའི་ཕྱག་རྒྱ་ཐམས་ཅད་ཀྱི་ལས་ཐམས་ཅད་ཀྱང་དེས་མཛད་པས་ན་མཚོན་ཆའི་ཕྱག་རྒྱ་ཐམས་ཅད་ཀྱི་གཙོ་
[198a.3]བོའམ། མཆོག་དམ་པར་གྱུར་པ་ནི་བེ་ཅོན་ཕྱག་རྒྱའོ། །ཡང་གཅིག་ཏུ་ན་མཚོན་ཆ་མ་ལུས་པར་གདེངས་པར་བྱེད་པའམ། འདེབས་པར་བྱེད་པ་ཞེས་ཀྱང་དྲང་དུ་རུང་སྟེ། བེ་ཅོན་གྱི་ཕྱག་རྒྱ་དེས་མཚོན་ཆའི་ཕྱག་རྒྱ་རྣམས་འདེབས་པ་ལྟ་བུ་དང་། གདེངས་པ་ལྟ་བུའམ། 
[198a.4]འཕེན་པ་ལྟ་བུར་འགྱུར་བའི་ཕྱིར་རོ། །བདུད་རྣམས་ཐམས་ཅད་ཞི་བར་བྱེད། །ཅེས་པ་ནི་ནད་དང་བགེགས་ལ་སོགས་པར་ཞི་བར་བྱེད་པའི་ཐ་ཚིག་གོ། །ད་ནི་རི་མོ་བྲི་བའི་ཕྱག་རྒྱའི་མཚན་མ་ཉིད་བཤད་པ་ཡང་། ཇི་ལྟར་དཀྱིལ་འཁོར་དུ་བྲི་བ། །ཞེས་པ་ནས། 
[198a.5]རང་གི་དཀྱིལ་འཁོར་དུ་བྲིའོ། །ཞེས་བྱ་བའི་བར་གྱིས་བསྟན་ཏོ། །ཇི་ལྟར་དཀྱིལ་འཁོར་དུ་བྲི་བ། །ཞེས་པ་བེ་ཅོན་གྱི་ཕྱག་རྒྱ་དེ་དག་དཀྱིལ་འཁོར་དུ་ཇི་ལྟར་བྲི་བར་བྱ་བ་དེའི་ཆོ་ག་བཤད་པར་བྱའོ་ཞེས་པའོ། །བེ་ཅོན་དབྱུག་པ་ལྟ་བུའི་ཚུལ། །ཞེས་བྱ་བ་ལ་སོགས་པ་ནི་རྒྱ་གར་སྐད་དུ་དཎྜ་ཞེས་བྱ་སྟེ། མདུང་ཤིང་
[198a.6]དང་དབྱུག་པ་ཐ་མལ་ལ་སོགས་པ་ལ་ཡང་དཎྜ་ཞེས་བྱ་སྟེ། དཎྜ་དེ་ནི་གཞན་ལ་མི་བྱའི་དབྱུག་པ་ལྟ་བུའི་རྩེ་ཡིད་ཀྱིས་ཕྲ་ལ་དབུས་སྦོམ་པ་ལ་འཇུག་ཀྱང་ཡིད་ཀྱིས་ཟླུམ་པ་ལ་ཕྲ་བ་ཚང་ཟུངས་ཅན་དུ་བྱས་པ་ལ་བེ་ཅོན་ཞེས་བྱའོ། །བེ་ཅོན་གྱི་མགོར་མི་ཐོད་བྲིའོ། །
[198a.7]ཡི་དགས་མང་པོ་རྟག་ཏུ་བྲི། །ཞེས་པ་ནི་བེ་ཅོན་གྱི་མི་མགོ་ཅན་གྱི་རི་མོ་བྲི་བའི་ངེས་པ་བཤད་དེ། དེ་ཡང་ཕྱག་རྒྱ་གང་དུ་བྲི་ཞེ་ན། གོང་དུ་སྔར་བཤད་པའི་ཡི་དགས་ཕལ་པོ་ཆེའི་དཀྱིལ་འཁོར་དུ་རྟག་ཏུ་བྲི་བར་བྱ་ཞེས་པའོ། །དེ་ལས་གཞན་དུ་ནམས་ཀྱང་མིན། །ཞེས་
[198b]
[198b.1]བྱ་བ་ནི་ཡི་དགས་ཕལ་པོ་ཆེའི་དཀྱིལ་འཁོར་དུ་མ་གཏོགས་པ་གཞན་གང་ཡང་བེ་ཅོན་གྱི་ཕྱག་རྒྱ་སྟེ་བྲི་བར་མི་བྱའོ། །རིག་འཛིན་གྱི་ནི་ཆོ་ག་བཞིན། །རྒྱ་འདི་དུར་ཁྲོད་ཐལ་བས་སོ། །ཞེས་པ་ནི་སྔགས་པས་ཆོ་ག་བཞིན་དུ་བེ་ཅོན་གྱི་ཕྱག་རྒྱ་བསྒྲུབ་པ་ནི་མི་རོ་བསྲེགས་པའི་ཐལ་
[198b.2]བས་བྲི་བར་བྱའོ། །ཡང་ན་འདི་ཉིད་ལོགས་ཤིག་ཏུ། །ཞེས་པ་ལ་སོགས་པས་ནི་ཡང་ན་བེ་ཅོན་གྱི་ཕྱག་རྒྱ་དེའི་ཡི་དགས་ཕལ་པོ་ཆེའི་དཀྱིལ་འཁོར་ལས་ལོགས་ཤིག་ཏུ་ནམ་གྱི་ཚེ་སྒྲུབ་པར་འདོད་པའི་སྒྲུབ་པ་པོས་བེ་ཅོན་གྱི་ཕྱག་རྒྱ་སྒྲུབ་པར་འདོད་པས་བསྒྲུབ་པའི་དཀྱིལ་འཁོར་གྱི་བེ་
[198b.3]ཅོན་གྱི་ཕྱག་རྒྱ་བྲིས་ཏེ་བསྒྲུབ་པར་བྱའོ། །དེ་ནས་ཕྱག་རྒྱ་བསྒྲུབ་པའི་དཀྱིལ་འཁོར་བཤད་པ་ཡང་། དེ་ནས་ཕྱག་རྒྱ་བསྒྲུབ་པ་ཡི། །ཞེས་པ་ནས། ཕྱེ་སྟེ་དེ་ནས་མཆོད་པ་བྱའོ། །ཞེས་པའི་བར་གྱིས་བསྟན་ཏོ། །དེ་ནས་ཕྱག་རྒྱ་བསྒྲུབ་པ་ཡི། །དཀྱིལ་འཁོར་འདིར་ནི་བཤད་
[198b.4]པར་བྱ། །ཞེས་པ་ནི་བེ་ཅོན་གྱི་ཕྱག་རྒྱ་བསྒྲུབ་པའི་དཀྱིལ་འཁོར་བཤད་པར་བྱའོ། །གྲུ་བཞི་སྔ་མ་བཞིན་དུ་སྟེ། །ཞེས་པ་སྔར་བཤད་པའི་དཀྱིལ་འཁོར་རྣམས་ལས་གྲུ་བཞི་གང་ཡང་རུང་བ་ཅིག་བྱའོ། །ཡི་དགས་ཕལ་ཆེན་འདིར་ཡང་བྲི། །ཞེས་པ་ནི་སྒྲུབ་པའི་
[198b.5]དཀྱིལ་འཁོར་འདིའི་སྐབས་སུ་གྲྭ་བཞི་དང་ཕྱོགས་བཞི་རྣམས་སུ་བེ་ཅོན་གྱི་ཕྱག་རྒྱ་བྲི་བར་བྱ་སྟེ། ཡི་དགས་ཕལ་ཆེན་མ་བྲིས་ཀྱང་། །བེ་ཅོན་གྱི་ཕྱག་རྒྱ་བསྒྲུབ་པའི་དཀྱིལ་འཁོར་འདིའི་རྩ་བའི་ཕྱི་མོར་གྱུར་པ་ཡི་དགས་ཕལ་པོ་ཆེའི་དཀྱིལ་འཁོར་ཡིན་པས་ན་བེ་ཅོན་གྱི་ཕྱག་རྒྱ་
[198b.6]བསྒྲུབ་པའི་དཀྱིལ་འཁོར་ལ་ཡང་མིང་འདི་སྐད་ཅེས་བྱ་སྟེ། དཀྱིལ་འཁོར་དེ་འདིར་བྲིའོ་ཞེས་པའོ། །དེ་ཡི་དབུས་སུ་བེ་ཅོན་གཞག །ཅེས་པ་ནི་བེ་ཅོན་གྱི་ཕྱག་རྒྱ་དངོས་སུ་རྫས་ལ་བྱས་ཏེ་གཞག་གོ། །དཀྱིལ་འཁོར་གྱི་དབུས་སུ་པདྨ་འདབ་མ་བརྒྱད་པ་གཅིག་དུར་ཁྲོད་
[198b.7]ཀྱི་ཐལ་བས་བྲིས་ལ་དེའི་སྙིང་པོའི་དབུས་སུ་བེ་ཅོན་མི་ཐོད་ཅན་མགོ་བྱང་དུ་ཆད་ཟུངས་བདག་ལ་བལྟས་པར་བྲིའོ། །ཕྱོགས་བརྒྱད་རྣམས་སུའང་དེ་བཞིན་ནོ། །ཞེས་པ་ནི་ཕྱོགས་མཚམས་བརྒྱད་དང་དབུས་སུ་སྙིང་པོ་ལ་བེ་ཅོན་གྱི་ཕྱག་རྒྱ་དགུ་བྲིས་པས་ན། བེ་ཅོན་གྱི་ཕྱག་
[199a]
[199a.1]རྒྱའི་དཀྱིལ་འཁོར་ཞེས་བྱ་སྟེ། དེ་ལྟ་བུའི་ཚུལ་དུ་གནས་པས་བསྒྲུབ་པར་བྱའོ། །བེ་ཅོན་གྱི་ཕྱག་རྒྱ་དེ་དག་ཀྱང་པདྨོའི་གདན་ལ་བཞུགས་པར་བྲིའོ། །དེ་བཞིན་དུ་ནི་ལྷོ་ཕྱོགས་སྒོ། །ཕྱེ་སྟེ་དེ་ནས་མཆོད་པར་བྱ། །ཞེས་པ་ནི་དེ་དཀྱིལ་འཁོར་དེ་ལྟར་བྲིས་
[199a.2]ལ་སྒོ་ལྷག་མ་རྣམས་བཅད་དེ་ལྷོ་ཕྱོགས་སྒོ་ཕྱེ་བའི་ལོགས་ནས། ཕྱི་ནང་གི་མཆོད་པ་བྱ་ཞེས་པའི་ཐ་ཚིག་གོ། །ད་ནི་གསང་བའི་མཆོད་པ་བཤད་པ་ཡང་། ཕྱག་རྒྱའི་སྔགས་ནི་མ་ལུས་པ། །ཞེས་པ་ནས། འདི་ལས་ཐམས་ཅད་འགྲུབ་པར་བྱའོ། །ཞེས་པའི་བར་གྱིས་བསྟན། ཕྱག་རྒྱའི་
[199a.3]སྔགས་ནི་མ་ལུས་པ། །ཞེས་བྱ་བ་ལ་སོགས་པ་ནི་བེ་ཅོན་གྱི་ཕྱག་རྒྱའི་སྔགས་ཐམས་ཅད་ཁྲོ་བོའི་རྒྱལ་པོའི་སྔགས་ཀྱི་བར་དུ་བཅུག་སྟེ། དེ་ལྟ་བུའི་ཚུལ་གྱིས་བཟླས་བརྗོད་བྱས་ན་ལྷ་རྣམས་མཉེས་པར་འགྱུར་ཏེ་འགྲུབ་པས་ན་དེ་ཉིད་མཆོད་པར་འགྱུར་བ་ཡིན་ནོ། །ད་ནི་གསང་བའི་མཆོད་
[199a.4]པ་བཤད་དེ། མཆོད་པ་རྣམ་པ་གཉིས་ཏེ་ཕྱི་དང་ནང་གིའོ། །དེ་ལ་ཕྱིའི་མཆོད་པ་ནི་ཐམས་ཅད་ཀྱི་སྤྱོད་ཡུལ་དུ་གྱུར་པའོ། །ནང་གི་མཆོད་པ་ཐམས་ཅད་ཀྱི་སྤྱོད་ཡུལ་དུ་མི་འགྱུར་བས་དེ་ཉིད་ལས་གསང་བའི་མཆོད་པ་ཞེས་བྱ་སྟེ། སྔགས་རིམ་པར་འགྱུར་བ་ཉིད་ལས་མཆོད་པའི་
[199a.5]རིམ་གྱིས་སོ་ཞེས་བྱ་བ་སྨོས་སོ། །ཨོཾ་ན་མོ་བུདྡྷ་བྱ་བ་དང་། ཧཱུཾ་ཕཊ་ཧཱུཾ་ཞེས་པ་ནི་ཁྲོ་བོའི་རྒྱལ་པོའི་སྔགས་སོ། །འདི་དག་ཀྱང་བེ་ཅོན་གྱི་ཕྱག་རྒྱའི་སྔགས་དཀྱུས་མ་ཉིད་ཡིན་ཏེ་སྤེལ་ཟིན་ཏོ། །བེ་ཅོན་གྱི་ཕྱག་རྒྱའི་སྔགས་དཀྱུས་མ་ཉིད་ཡིན་ཏེ། འདི་དག་ནི་ཁྲོ་
[199a.6]བོའི་རྒྱལ་པོའི་སྔགས་ཡི་གེ་འབྲུ་གསུམ་པོའི་བར་དུ་བེ་ཅོན་གྱི་ཕྱག་རྒྱའི་སྔགས་བཅུག་སྟེ་བཟླས་སོ། །འདི་ནི་ཁྲོ་བོ་རྣམ་པར་རྒྱལ་བའི་གོང་དུ་བཅུག་པའི་བེ་ཅོན་གྱི་ཕྱག་རྒྱའི་སྔགས་སོ་ཞེས་པ་ནི་འདི་ནི་ཁྲོ་བོའི་རྒྱལ་པོའི་སྔགས་ཀྱི་བར་དུ་བེ་ཅོན་གྱི་ཕྱག་རྒྱའི་སྔགས་བཅུག་
[199a.7]སྟེ། བཟླས་བརྗོད་བྱ་བའི་གསང་སྔགས་ཡིན་ནོ། །འདི་ལས་ཐམས་ཅད་བསྒྲུབ་པར་བྱའོ་ཞེས་པ་ནི། སྔགས་འདིའི་འོག་ནས་འབྱུང་བའི་ལས་རྣམ་བཞི་ལ་སོགས་པ་བསྒྲུབ་པར་བྱའོ། །ད་ནི་སྔོན་དུ་བསྙེན་པའི་ཚེའི་ཆོ་ག་བཤད་པ་ཡང་། དེ་ནས་དངོས་གྲུབ་ཀུན་གྱི་
[199b]
[199b.1]མཆོག །ཅེས་པ་ནས། ཧཱུཾ་དང་ལྡན་པས་བསྐུལ་བ་གཞན། །ཞེས་པའི་བར་གྱིས་བསྟན་ཏོ། །དེ་ནས་དངོས་གྲུབ་ཀུན་གྱི་མཆོག །ཅེས་པ་ནི། དངོས་གྲུབ་བསྒྲུབ་པའི་མཆོག་ཏུ་གསུངས་པ་ནི། སྔོན་དུ་བསྙེན་པ་བྱེད་པའོ། །ཁྲོ་བོའི་གཙོ་བོའི་དེ་ཁོ་ན། །ཞེས་པ་ནི་ཁྲོ་བོའི་རྒྱལ་པོ་དེ་ཁོ་ན་
[199b.2]ཉིད་མཆོད་པའི་གསང་བའི་མཆོད་པ་དང་ལྡན་པས་བེ་ཅོན་གྱི་ཕྱག་རྒྱ་བསྒྲུབ་པའི་དཀྱིལ་འཁོར་དུ་བསྙེན་པ་བྱའོ་ཞེས་པའོ། །བསྙེན་པའི་སྔགས་ཁྲོ་བོའི་རྒྱལ་པོའི་བར་དུ་བཅུག་པའི་བེ་ཅོན་གྱི་ཕྱག་རྒྱའི་སྔགས་ཉིད་ཀྱིས་བྱའོ། །གསང་བའི་མཆོད་པ་དང་ལྡན་པའི་ཞེས་བྱ་བ་ལ་སོགས་པ་
[199b.3]ནི་སྔོན་དུ་བསྙེན་པ་བྱས་ལ་སྔོན་དུ་བསྙེན་པ་དེ་ཡང་ཐབས་ཇི་ལྟར་བྱ་ཞེ་ན། སྔར་གོང་དུ་བཤད་པའི་གནས་དབེན་པ་ཅིག་ཏུ་ཙནྡན་དམར་པོས་པདྨ་འདབ་མ་བརྒྱད་པ་ཅིག་བྲིས་ལ། འདབ་མའི་རྩེ་མོ་བརྒྱད་དུ་བེ་ཅོན་མིའི་ཐོད་པ་ཅན་བརྒྱད་བྲིས་ལ་རི་མོ་མི་ཤེས་ན་དེ་ལྟར་སེམས་
[199b.4]ཀྱིས་བསམ་མོ། །བེ་ཅོན་ཁྲོ་བོའི་བར་བཅུག་བྲི། །ཞེས་པ་ནི་པདྨའི་རྩེ་མོའི་བརྒྱད་པར་བེ་ཅོན་བརྒྱད་པ་བྲི་བ་དང་། དབུས་སུ་བེ་ཅོན་གཅིག་སྟེ་བེ་ཅོན་དགུ་བྲི་བ་ནི་བེ་ཅོན་གྱི་མགོ་ལ་མི་ཐོད་བྲིས་པའི་སྟེང་དུ་ཡི་གེ་ཧཱུཾ་བསམ་པའང་བྲིའོ། །འབར་དུ་བཅུག་གམ་སྲེག་ཅེས་བྱ། །ཞེས་ཀྱང་
[199b.5]དྲང་དུ་རུང་སྟེ། དངོས་སུ་ན་ཡི་གེ་ཧཱུཾ་ཐོད་པའི་སྟེང་དུ་བྲི་ཞིང་བསམ་པར་བྱའོ། །དབུས་སུ་དགུ་པ་གཞག་ནས་ནི། །ཞེས་བྱ་བ་ལ་སོགས་པ་ནི་དབུས་སུ་བེ་ཅོན་གྱི་ཕྱག་རྒྱ་བྲི་བ་ནི་གོ་རིམས་བསྟན་ཏེ། དེ་ལ་དང་པོ་དབུས་ཀྱི་སྙིང་པོ་ལ་བེ་ཅོན་གྱི་ཕྱག་རྒྱ་དགུ་པ་གཅིག་བྲི། 
[199b.6]དེའི་འོག་ཏུ་ཤར་ཕྱོགས་ནས་ལྷོ་ཕྱོགས་ལོགས་སུ་ལྷ་ཁང་བསྐོར་བའི་ཚུལ་དུ་བསྐོར་ནས།ཕྱག་རྒྱ་དེ་ཉིད་བསམས་ཀྱང་རུང་རི་མོ་བྲིས་ཀྱང་རུང་སྟེ། མེ་ཏོག་རེ་རེ་བླངས་ཏེ་དེ་ལས་ས་བོན་ཧཱུཾ་གིས་བཏབ་སྟེ། བེ་ཅོན་གྱི་ཕྱག་རྒྱའི་གནས་སུ་དོར་ཞིང་། བེ་ཅོན་གྱི་ཕྱག་རྒྱ་རྣམས་མེ་ཏོག་
[199b.7]གིས་དགོད་པར་བྱའོ། །བེ་ཅོན་ཀུན་གྱི་ས་བོན་ཧཱུཾ། །ཡི་དགས་སྤྱི་བོར་གཞག་པར་བྱ། །ཞེས་པ་ནི་བེ་ཅོན་དགུ་ཆར་གྱི་ས་བོན་ཡི་གེ་ཧཱུཾ་ཡིན་ཏེ། ས་བོན་འདི་བེ་ཅོན་རྣམས་ཀྱི་མགོ་ལ་མི་ཐོད་ཡོད་པར་བསམ་པར་བྱའོ། །ས་བོན་ནི་ཐམས་ཅད་སྐྱེད་པར་བྱེད་པས་ནི་ཧཱུཾ་འདི་ལས་ཀྱང་
[200a]
[200a.1]ལྷའི་སྐུར་བསྒྱུར་བ་དང་། དངོས་གྲུབ་རྣམ་གསུམ་ལ་སོགས་པ་མཐར་བླ་ན་མེད་པའི་བྱང་ཆུབ་མན་ཆད་འགྲུབ་པར་བྱེད་པ་ཡིན་ན་ས་བོན་ཞེས་པའོ། །ཁྲོ་བོའི་རྒྱལ་པོའི་བར་དུ་གཞུག་པའི་སྔགས་འབྱུང་བ། ཅིའི་ཕྱིར་བར་དུ་གཞུག་པ་དང་། བར་
[200a.2]དུ་གཞུག་པའི་ཕན་ཡོན་རྣམས་སྨོས་ཏེ། ཐོག་མར་ཨོཾ་དང་ལྡན་བྱས་ཏེ། །ཞེས་པ་ནི་ཁྲོ་བོའི་རྒྱལ་པོའི་སྔགས་འབྲུ་གསུམ་པ་ལས་བེ་ཅོན་གྱི་སྔགས་ཀྱི་མགོ་ལ་ཨོཾ་དང་པོར་སྨོས་པ་ནི་མཐུ་ཅན་ནམ་གཟི་བྱིན་ཅན་དུ་འགྱུར་བ་ཡིན་པའི་ཕྱིར་ཁྲོ་བོའི་རྒྱལ་པོའི་སྔགས་ཨོཾ་དང་པོར་སྨོས་
[200a.3]སོ། །ཨོཾ་ན་མོ་མཆོད་པར་འགྱུར་ཞེས་པ་ནི་བེ་ཅོན་གྱི་སྔགས་དཀྱུས་མ་ཉིད་ཡིན་ཏེ། སྔགས་འདིས་ནི་འཕགས་པ་མཉེས་པའམ་མཆོད་པར་འགྱུར་རོ། །ཨ་ནི་ཁྲོ་བོ་རྣམ་རྒྱལ་གྱི། །ཞེས་པ་ཨ་འདི་ནི་ཁྲོ་བོ་རྣམ་པར་རྒྱལ་བའི་སྔགས་ཡིན་ཏེ། བར་དང་པོར་འབྱུང་བའི་
[200a.4]ཨ་ལ་བྱ་སྟེ། འདིས་ནི་ཁྲོ་བོའི་རྒྱལ་པོའི་ས་བོན་ལ་སྐུལ་བར་བྱེད་པའམ། སྤྱན་ཐབས་སུ་གཟིགས་པའམ། བཀའ་ནན་མཛད་པའི་ས་བོན་གྱི་དམ་ཚིག་ཡིན་པར་བཤད་དོ། །ཡང་ཨ་དེ་ནི་རྒྱལ་པོ་ལྟ་བུའི་བཀའ་སྩལ་པའམ་སྤྱན་ཐམས་ཅད་སུ་གཟིགས་པའོ། །ཨ་དེ་
[200a.5]མི་འདའ་བར་མཛད་པ་ཡང་ཡིན་ནོ། །ཨོཾ་ན་མོ་བུདྡྷ་དྷ་རྨཱ་སཾ་གེ་བྷྱཿ། །སངས་རྒྱས་ཀུན་གྱིས་མངོན་པར་བསྟོད། །ཅེས་པ་ཁྲོ་བོའི་རྒྱལ་པོའི་སྔགས་ཨོཾ་དང་ཨ་གཉིས་ཀྱི་བར་ན་སྔགས་འདི་འབྱུང་བ་ནི་བེ་ཅོན་གྱི་ཕྱག་རྒྱའི་སྔགས་ཉིད་ཡིན་ཏེ། སྔགས་འདིས་ནི་སངས་རྒྱས་ཀུན་
[200a.6]བསྙེན་ནས་ལེགས་སོ་ཞེས་བྱ་བ་ལ་སོགས་པས་བསྟོད་པར་མཛད་དོ། །བེ་ཅོན་རྣམས་ནི་ཐམས་ཅད་ཀྱང་། །ཞེས་པ་བེ་ཅོན་བྱ་བ་རྣམ་པ་མང་དུ་འདྲེན་ཏེ། ཡི་གེ་ཕྲེང་བ་ལ་ཡང་བེ་ཅོན་ཞེས་བྱ་བེ་ཅོན་གྱི་ཕྱག་རྒྱ་ཉིད་ལ་ཡང་བེ་ཅོན་ཞེས་བྱ་སྟེ། འདིའི་སྐབས་སུ་ནི་བེ་ཅོན་གྱི་
[200a.7]ཕྱག་རྒྱའི་སྔགས་ཉིད་ལ་བྱའོ། །རང་གི་དམ་ཚིག་བསྐུལ་བར་ལྡན། །ཞེས་པ་ཧཱུཾ་ནི་བེ་ཅོན་གྱི་སྔགས་ཀྱིས་བསྐུལ་བའམ་གཞན་འདེབས་པའོ། །བེ་ཅོན་གྱི་སྔགས་ཉིད་གྱི་དོན་ཁྲོ་བོ་ཆེན་པོའི་གཟི་བརྗིད་འབར་བ་ཅན་ཞེས་པ་དག་ཀྱང་འབྱུང་བ་ལ་བྱའོ། །ཐམས་ཅད་རང་གི་
[200b]
[200b.1]དམ་ཚིག་ལྡན། །ཞེས་པ་བེ་ཅོན་གྱི་སྔགས་ཏེ་རྐྱང་པ་མ་ཡིན་ཏེ་རང་གི་དམ་ཚིག་ཧཱུཾ་དང་ཡང་ལྡན་ནོ། །དེ་ལྟར་ལྡན་པ་དེ་རྡོ་རྗེ་དང་། པདྨའི་སྔགས་སམ་ཞེ་ན། མ་ཡིན་ཏེ། དེ་བཞིན་གཤེགས་པའི་རིགས་ལས་བྱུང་། །ཞེས་སྨོས་སོ། །བེ་ཅོན་གྱི་སྔགས་རྣམས་ལ་ཁྲོ་བོའི་རྒྱལ་པོའི་དམ་
[200b.2]ཚིག་གི་སྔགས་ཨ་ལྡན་པར་བྱས་ན་དེ་ནི་དེ་བཞིན་གཤེགས་པའི་རིགས་ལས་བྱུང་བའི་གསང་སྔགས་ཡིན་ནོ། །བསྐུལ་བའི་ཚིག་དང་རབ་ལྡན་ཞིང་། །ཞེས་པ་བེ་ཅོན་གྱི་སྔགས་དེ་ཁྲོ་བོའི་སྙིང་པོས་སྐུལ་བར་བྱེད་པ་ཧཱུཾ་དང་ལྡན་ན་བེ་ཅོན་གྱི་ཕྱག་རྒྱ་ཉིད་ཀྱི་སྔགས་བསྐུལ་བའི་
[200b.3]ཚིག་དང་ལྡན་པར་འབྱུང་བ་ཉིད་ལ་བྱ་སྟེ། དེ་ཡང་སརྦ་ཏ་ཐཱ་ག་ཏོ་ཀྲོ་དྷ་བི་ཛཱ་ཡ་ཨགྣེ་ར་ལ་སོགས་པའི་སྔགས་འབྱུང་བ་ཉིད་ལ་བྱ་སྟེ། དེ་ཡང་ཁྱོད་ནི་དེ་བཞིན་གཤེགས་པ་ཐམས་ཅད་ཀྱི་ཁྲོ་བོའི་རྒྱལ་པོ་ཡི་དགས་ཀྱི་མགོ་ལ་མེ་འབར་བ་ཅན་ཞེས་བྱ་བ་ལ་སོགས་པའི་
[200b.4]བསྐུལ་བའི་ཚིག་དང་ལྡན་པ་འབྱུང་བའི་ཐ་ཚིག་གོ། །ཁྲོ་བོའི་ལྟ་བས་བརྟགས་པ་དང་། །ཞེས་པ་ཁྲོ་བོ་རྒྱལ་པོའི་སྔགས་ཨ་དེ་ཁྲོ་བོ་དང་ས་བོན་ཧཱུཾ་ལ་གཟིགས་པའམ། དེ་མཛད་པའི་སྤྱན་ཐབས་འདྲ་བར་བཞུགས་པ་དེ་ལྟར་བཤད་པ་བཞིན་དུ་དེ་དང་ལྡན་པར་བྱའོ། །དེ་ལྟར་བཤད་པ་
[200b.5]ཅི་མངོན་ཞེ་ན། འོག་ནས་འབྱུང་བ་བཞིན་དུ་བྱས་ན་མངོན་ནོ། །ཁ་ཅིག་ན་རེ། ཨ་དང་པོ་ལྡན་ཏེ་ཁྲོ་བོའི་ལྟ་བ་དང་ཡང་ལྡན་པར་བྱ་བ་ཡིན་ཟེར་རོ། །རང་རང་བསྐུལ་མས་བསྐུལ་ནས་ནི། །ཞེས་པ་ལས་རྣམ་བཞི་ལ་སོགས་པའི་བསྐུལ་ཚིག་ལ་བྱའོ། །ཁྲོ་བོའི་རྒྱལ་པོའི་སྔགས་དང་བེ་ཅོན་
[200b.6]ཕྱག་རྒྱའི་སྔགས་དེ་ལྟར་སྤེལ་བ་དང་ལྡན་ཞིང་ལས་རྣམ་བཞི་ལ་སོགས་པའི་བསྐུལ་བའི་ཆོ་ག་དང་ཡང་ལྡན་པར་བྱ་བ་ཞེས་པའི་ཐ་ཚིག་གོ། །དེ་མ་ཐག་ཏུ་འགྲུབ་པར་འགྱུར། །ཞེས་པ་བེ་ཅོན་གྱི་ཕྱག་རྒྱའི་སྔགས་ཟློས་པའི་ཚེ་ན་ཡང་དོན་དེ་ལྟ་བུ་ཡིད་ལ་མངོན་དུ་བྱས་ཏེ་བཟླས་ན་ལས་མྱུར་
[200b.7]དུ་འགྲུབ་པོ། །ཨ་འདི་ཁྲོ་བོ་རྣམ་རྒྱལ་གྱིས། །ཁྲོ་བོ་ལྟ་བས་བལྟས་པའོ། །ཞེས་པ་བེ་ཅོན་གྱི་སྔགས་དག་པའོ། །ཨ་འདི་ནི་ཁྲོ་བོ་རྣམ་པར་རྒྱལ་བས་ལྟ་བ་ཡིན་ནོ། །གོང་མ་བཤད་པ་ཁྲོ་བོའི་ལྟ་བས་བརྟགས་ཏེ། ཨ་དེ་དང་ལྡན་པས་ན་ཨ་དེ་སྤྱན་ཐབས་སུ་མཛད་
[201a]
[201a.1]པས་ན། རང་གི་དམ་ཚིག་དང་ལྡན་པས། །ཞེས་པ་གོང་གི་ཧཱུཾ་ཐུང་དུ་ཤོས་ནི་རང་གི་བེ་ཅོན་གྱི་ཕྱག་རྒྱའི་སྔགས་ལ་སྐུལ་བར་བྱེད་པ་ཡིན་པས་དམ་ཚིག་དང་ལྡན་པ་ཞེས་བྱའོ། །ཧཱུཾ་དང་ལྡན་པས་བསྐུལ་བ་གཞན། །ཞེས་པ་བེ་ཅོན་གྱི་སྔགས་ཀྱི་མཇུག་གི་
[201a.2]ཧཱུཾ་རིང་པོ་ཤོས་ནི་གོང་མའི་ཧཱུཾ་ཐུང་དུ་ཤོས་ལ་བསྐུལ་བ་གཞན་པར་ཞེས་པའོ། །ཞི་བ་རྒྱས་པ་དབང་དང་དགུག །ཅེས་པ་ནས་གསང་བའི་མཆོད་པར་གྲགས་ཞེས་པའི་བར་དུ་ནི་གསང་བའི་མཆོད་པའི་སྒོ་ནས་ལས་མང་པོ་བསྒྲུབ་པའི་ཞེས་བྱ་བ་བཤད་དོ། །ཞི་བ་ལ་སོགས་པའི་
[201a.3]ལས་འདི་དག་བེ་ཅོན་གྱི་སྔགས་ལ་ལྟ་བ་དང་། བསྐུལ་མར་ལྡན་ན་ལས་འདི་དག་བྱེད་དོ། །དབྱེ་བ་ཡི་ནི་བསྐྲད་པ་རྣམས། །ཞེས་དབེན་བྱས་ཤིང་བསྐྲད་པའོ། །གསང་བའི་མཆོད་པའི་སྦྱོར་བ་ཡིས། །བདག་གིས་མདོར་ནི་བཤད་པར་བྱ། །ཞེས་པ་བེ་ཅོན་ཅན་གྱི་སྔགས་
[201a.4]དང་། ཁྲོ་བོའི་སྔགས་སྤེལ་ཏེ་བཟླས་ན་ལས་དྲུག་པ་འདི་དག་གསང་བའི་མཆོད་པའི་ཆོ་ག་དང་ལྡན་པར་བསྒྲུབས་ན་དེ་དག་འགྲུབ་པར་འགྱུར་བ་དེ་ཤླཽ་ཀ་སུམ་སྟོང་ལས་མདོ་ཙམ་ཞིག་བཤད་པར་བྱའོ། །སྔགས་འདི་དག་ནི་སྔར་ཡང་སྤེལ་བ་བཤད་ན་ཡང་ཅིའི་ཕྱིར་བཤད་ཅེ་
[201a.5]ན། ལས་དྲུག་པོ་དེ་དག་བྱེད་ན་སོ་སོའི་བསྐུལ་བའི་ཚིག་གི་ཁྱད་པར་མི་འདྲ་བ་རྣམས་བཤད་དགོས་པའི་ཕྱིར་སྔར་གོང་དུ་བཤད་མོད་ཀྱི།སྔགས་དེ་དག་སྤེལ་ཞིང་བར་དུ་གཞུག་པའི་དགོས་པ་ཙམ་ཞིག་བཤད་དོ། །དེ་ཡི་ཐོག་མར་ཡི་གེ་ཨོཾ། །ཞེས་པ་བེ་ཅོན་
[201a.6]གྱི་ཕྱག་རྒྱའི་སྔགས་ཀྱི་ཐོག་མ་ལ་ཡི་གེ་ཨོཾ་ཡོད་པ་ནི་ཁྲོ་བོའི་རྒྱལ་པོའི་སྔགས་ཏེ་མཐུ་ཅན་ནམ་གཟི་བྱིན་ཅན་དུ་འགྱུར་རོ། །དེ་ནས་གཞན་པའི་སྔགས་སྤེལ་བྱེད། །ཅེས་པ། ན་མོ་བུདྡྷ། དྷརྨཱ། སཾ་གེ་བྷྱཿ། ཞེས་པ་ནི་སྔགས་སྤེལ་ཞིང་རྒྱས་པར་བྱེད་པའོ། །དེ་བཞིན་གཤེགས་
[201a.7]པའི་དམ་ཚིག་ཉིད། །གསུམ་པ་ཡིན་པར་ཡོངས་སུ་བསྒྲགས། །ཞེས་པ་བར་གྱི་ཨ་གཉིས་ལས་དང་པོའི་ཤོས་ནི་གོང་དུ་སྔགས་རྣམ་གཉིས་ལས་འདས་པ་གཏོགས་པ་དེ་དང་གསུམ་སྟེ། དེ་བཞིན་གཤེགས་པའི་དམ་ཚིག་གི་སྔགས་ཡིན་པར་བསྟན་ཏོ། །སུ་ཡང་མི་འདའ་བའོ། །
[201b]
[201b.1]སྔགས་ཀྱིས་བསྐུལ་པའི་ཚིག་དག་འདིར། །ཞེས་པ་ཁྲོ་བོ་ཆེན་པོ་འབར་བ་ཞེས་བྱ་བ་དག་འབྱུང་བའི་བེ་ཅོན་གྱི་སྔགས་ལ་བྱའོ། །དངོས་གྲུབ་སྟེར་བ་བཞི་པ་སྟེ། སརྦ་ཏ་ཐཱ་ག་ཏ་ཞེས་པ། དེ་ནས་སྔགས་ཀྱི་རང་དངོས་སོ། །ཞེས་པ་བར་གྱི་ཨ་གཉིས་ལ་བེ་ཅོན་
[201b.2]གྱི་ཕྱག་རྒྱའི་སྔགས་ལ། སརྦ་ཏ་ཐཱ་ག་ཏ་ཀྲོ་དྷ་བྷི་ཛ་ཡ་ཞེས་པ་ལ་སོགས་པས་བསྐུལ་ནས། དངོས་གྲུབ་སྟེར་བར་མཛད་པར་གཏོགས་པར་གཞག་པའོ། །དེའི་འོག་ཏུ་འདི་ལ་སོགས་པའི་སྔགས་གོང་མ་རྣམས་ནི་བེ་ཅོན་གྱི་ཕྱག་རྒྱ་ཉིད་ཀྱི་སྔགས་སོ། །མཇུག་གི་
[201b.3]ཧཱུཾ་ནི་ཁྲོ་བོ་ཡི། །སྔགས་ནི་འཕེལ་བར་བྱེད་པར་བཤད། །ཅེས་པ་མཇུག་གི་ཧཱུཾ་ཐུང་དུ་ཤོས་ནི་སྔགས་རྣམས་འཕེལ་ཞིང་རྒྱས་པ་དང་གཟི་ཅན་དུ་བྱེད་དོ། །དེ་ལས་གཞན་ནི་ཁྱད་པར་དུ། །རང་གི་བསྐུལ་བའི་ཚིག་གིས་བྱེད། །ཅེས་པ་ལ་ཧཱུཾ་ཐུང་དུ་ཤོས་ནི་དེ་ལས་གཞན་པ་ལ་
[201b.4]མཇུག་གི་ཧཱུཾ་རིང་པོ་ཤོས་ཀྱི་ནི་དབང་དང་ཞི་རྒྱས་ལ་སོགས་པའི་ལས་འོག་ནས་འབྱུང་བ་རྣམས་ཀྱི་བསྐུལ་བའི་ཚིག་དང་ལྡན་པར་བྱས་ན། སྔགས་རྣམས་འཕེལ་ཞིང་རྒྱས་པ་དང་། གཟི་ཅན་དུ་འགྱུར་རོ་ཞེས་པའི་ཐ་ཚིག་གོ། །དབང་གི་ངོ་བོ་སྨོས་པ་ནི། །ཞེས་པ་ནི་དབང་
[201b.5]དུ་བྱ་བ་ལྷ་ལ་སོགས་པའི་གང་དང་གང་དེའི་མིང་ནས་བརྗོད་དེ་དེའི་བསྐུལ་ཚིག་དང་། མཐའ་མར་སྭཱ་ཧཱ་མཐར་སྦྱར་ཏེ་བཟླས་ཏེ་ཞེས་པའོ། །ཕཊ་བྱུང་ན་བེ་ཅོན་གྱི་སྔགས་ཉམས་པར་འགྱུར་བས་མི་འབྱུང་བར་ཧཱུཾ་རིང་པོའི་འོག་ཏུ་སོ་སོའི་བསྐུལ་ཚིག་བཅུག་སྟེ་ངེས་པར་
[201b.6]བྱའོ། །མི་མཐུན་པར་བཤད་པ་ནི་འོག་མ་ལྟར་མི་རུང་ངོ་། །གོང་དུ་སྨོས་པའི་བེ་ཅོན་གྱི་ཕྱག་རྒྱའི་སྔགས་ཀྱི་མཇུག་ལ་ཧཱུཾ་གཉིས་ཀྱི་བར་ན་ཕཊ་ཡོད་པ་ནི་དྲག་ཤུལ་གྱི་ཡིན་པས་ཞི་བ་དང་། རྒྱས་པ་དང་། དབང་གི་ལས་རྣམས་ལ་ནི་མི་སྦྱོར་རོ། །དེ་ལྟར་མ་སྦྱོར་ན་ཡང་
[201b.7]བེ་ཅོན་གྱི་སྔགས་བཅད་པའི་ཁ་མ་བསྐོངས་པའི་སྐྱོན་དུ་མི་འགྱུར་ཞེས་ཟེར་རོ། །ཞི་བའི་ཕྱིར་ནི་བསྐུལ་བ་ཉིད། །མཇུག་ཏུ་བཽ་ཥཊ་བཏགས་པར་བྱ། །ཞེས་པ་སུ་ལ་བྱ་བའི་མིང་ཧཱུཾ་གི་འོག་ཏུ་བཅུག་ལ་དེ་ནས་བསྐུལ་བའི་ཚིག་གཞུག་གོ། །དེ་བས་ན་དྲག་ཤུལ་ལ་
[202a]
[202a.1]སོགས་པ་གང་ལ་སྦྱར་བ་ལ་འབྱུང་བ་དེ་བཞིན་དུ་སྦྱོར་ཏེ་ལས་བྱའོ། །དེ་བཞིན་གཤེགས་པའི་རིགས་ལས་བྱུང་། །ཞེས་བྱ་བ་ལ་སོགས་པ་ནི་རྒྱས་པ་ནི་རྒྱས་པ་རྣམ་པ་གཉིས་ཏེ། འཇིག་རྟེན་དང་འཇིག་རྟེན་ལས་འདས་པའི་རྒྱས་པའོ། །དེ་ལ་འཇིག་རྟེན་ལས་འདས་
[202a.2]པའི་རྒྱས་པ་བསྒྲུབ་པར་འདོད་པས། ས་དང་ཕ་རོལ་ཏུ་ཕྱིན་པ་དང་མཐར་བླ་ན་མེད་པའི་སངས་རྒྱས་སུ་བསྒྲུབ་པ་མན་ཆད་དང་། འབྱོར་པ་ཕུན་སུམ་ཚོགས་པ་དེ་ལས་གོང་མ་མེད་པའི་རྒྱས་པ་ནི། དེ་བཞིན་གཤེགས་པའི་རིགས་ལས་བྱུང་བ་སྟེ། དེ་བསྒྲུབ་པར་འདོད་པས་སྔགས་འདི་
[202a.3]བཟླས་སོ། །རྒྱས་པའི་ཕྱིར་ནི་སྔོན་བཞིན་དུ། །ཞེས་པ་འདི་ནི་འཇིག་རྟེན་པའི་རྒྱས་པའོ། །རྒྱས་ཕྱིར་བསྐུལ་བའི་ཐོག་མ་དང་། །ཞེས་པ་གཡུལ་ལས་རྒྱལ་བར་བྱེད་འདོད་དམ། ཤགས་ལས་རྒྱལ་བར་བྱེད་པར་འདོད་ན་ཞེས་པའོ། །ཁྲོ་བོ་ཧཱུཾ་ནི་ཐ་མར་སྦྱར། །ཞེས་པ་ལ་སོགས་པ་ནི་
[202a.4]དྲག་པོའི་ཚིག་ཏུ་ཟད་དོ། །གསང་བའི་མཆོད་པའི་ཆོ་གར་གྲགས། །ཞེས་པ་ནི་གོང་དུ་བཤད་པའི་ཚུལ་དེ་ལྟ་བུ་དག་གི་གསང་བའི་མཆོད་པར་གྲགས་པ་ཡིན་ནོ། །ད་ནི་ཕྱིའི་མཆོད་པའི་སྒོ་ནས་མཇུག་སྡུད་ཅིང་ཕན་ཡོན་སྨོས་པ་ཞེས་པ་བཤད་དེ། དེ་ལྟར་མཆོད་པའི་རིམ་པ་
[202a.5]དེར། །བེ་ཅོན་དག་ནི་བྱས་པར་འགྱུར། །ཞེས་སྨོས་ཏེ། འདི་ནི་གོང་དུ་སྨོས་པ་རྣམས་ཀྱི་མཇུག་སྡུད་པ་རྣམས་ཀྱི་ཚིག་སྟེ། དེ་ལྟར་ནི་བེ་ཅོན་གྱི་ཕྱག་རྒྱ་མཎྜལ་དེར་གསང་བའི་མཆོད་པའི་རིམ་པ་དེ་བྱས་པར་རྫོགས་པར་འགྱུར་བ་ཡིན་ནོ་ཞེས་མཇུག་སྡུད་དེ། བེ་ཅོན་གྱི་མཎྜལ་
[202a.6]དག་གིས་རྫོགས་སོ། །གསང་བའི་མཆོད་པའི་སྦྱོར་བ་ཡིས། །ཞེས་པ་ལ་སོགས་པ་ནི་གསང་བའི་སྦྱོར་བ་དང་། ལྡན་པ་དེས་ན་ཇི་ལྟར་འདོད་པ་ལས་དང་། བྱེད་ཅེས་པ་དང་སྦྱར་ཏེ། དེ་བཞིན་དུ་ཕྱིའི་མཆོད་པ་མེ་ཏོག་ལ་སོགས་པ་ལས་སོ་སོའི་ཁ་དོག་དང་རོ་ཙམ་གྱིས་
[202a.7]ན་མཆོད་པ་སྦྱར་བས་ལས་བྱེད་དོ། །བཟླས་པ་བྱེད་ཀྱང་འགྲུབ་པར་འགྱུར། །ཞེས་པ་ལ་སོགས་པ་ནི་བཟླས་པའི་གྲངས་དང་། །དུས་ཆད་པ་བཞིན་དུ་མ་བཟླས་ཀྱང་གསང་བའི་མཆོད་པ་དང་ལྡན་ན། འཕྲལ་ལ་བྱས་ཀྱང་འགྲུབ་པར་འགྱུར་རོ། །བསྙེན་པ་ལ་མི་བྱའི། འཕྲལ་
[202b]
[202b.1]ཀྱི་ལས་ལ་བྱའོ། །ཇི་སྐད་བཤད་པའི་ཚུལ་དག་དང་། །ཞེས་པ་ལ་སོགས་པ་ནི་དབང་དུ་བྱ་བ་ལ་སོགས་པའི་ལས་དེ་རྣམས་ཇི་སྐད་བཤད་པའི་ཚུལ་བཞིན་དུ་གསང་བའི་མཆོད་པའི་སྦྱོར་བ་དེ་འདྲ་བ་དང་ལྡན་པ་དེས་ནི། ཚེས་གྲངས་དང་། སྐར་མ་དང་། ནད་ཀྱི་དུས་དང་
[202b.2]སྨྱུང་བ་དག་ཀྱང་མི་དགོས་པར་བསྒྲུབ་པ་དེས་ཤེས་པར་བྱའོ། །ཕྱག་རྒྱའི་དཀྱིལ་འཁོར་ལེགས་བྱས་པ། །ཞེས་པ་ལ་སོགས་པ་སྒྲུབ་པ་པོ་དེ་གསང་བའི་མཆོད་པའི་ཆོ་ག་ཡང་ཞེས་བེ་ཅོན་གྱི་དཀྱིལ་འཁོར་དུ་ལེགས་པར་དབང་བསྐུར་བས་ཁྲུས་ལ་སོགས་པ་མ་བྱས་
[202b.3]པ་དང་། ཅི་འདོད་དགུ་རང་ཉམས་སུ་སྤྱོད་ཅེས་པའི་དོན་ཏོ། །ཅི་ཡང་རུང་བར་གཏོར་མ་དང་། །ཞེས་པ་ལྷ་བཤོས་དང་གཏོར་མ་མཆོད་པའི་ཡོ་བྱད་འདི་རུང་འདི་མི་རུང་འདམ་ཀ་མེད་དོ། །གང་གིས་ཞེས་པ་བསྒྲུབ་པ་གང་གིས་བསྒྲུབ་པའི་ཚིག་དང་ལྡན་པའི་སོ་སོའི་ལས་བྱའོ་ཞེས་པའི། །མཆོད་
[202b.4]པ་བྱེད་པ་ཞེས་པ་སྔགས་དང་གསུམ་ཀས་མཆོད་དོ་ཞེས་བྱའོ། །བྱང་ཆུབ་ཅེས་པ་བསྒྲུབ་པའོ། །ཞེས་པའོ། །རབ་ཏུ་གུས་པའི་ཟླ་བ་དྲུག་གིས་ཞེས་པ་དེ་འདྲ་བའི་ཚུལ་དུ་ཟླ་བ་དྲུག་ཏུ་གུས་པའི་སེམས་ཀྱིས་བཟླས་པ་བྱ་བའི་དོན་ཏོ། །དེ་ནི་ཅི་འདོད་དགོས་པ་རྙེད། །ཅེས་
[202b.5]བྱ་དབང་དུ་བྱ་བའི་ལས་ལ་སོགས་པ་འདི་དག་བྱེད་པའི་ཆོ་ག་གོང་དུ་སྨོས་པའི་ལས་ཀྱི་དཀྱིལ་འཁོར་དེ་རྣམས་ལས་གང་ཡང་རུང་བ་བསྒྲུབ་པའི་དཀྱིལ་འཁོར་དེ་བྲིས་པ་ལས་བསྒྲུབ་པ་ནི་བེ་ཅོན་གྱི་དཀྱིལ་འཁོར་དུ་དབང་བསྐུར་བའི་སྒྲུབ་པ་པོས་ལས་ཀྱི་དཀྱིལ་འཁོར་མ་བྱས་
[202b.6]ཀྱང་བསྐུར་བའི་ཚིག་དང་ལྡན་པར་སོ་སོའི་ལས་བྱའོ། །བཞི་པའི་ལས་བཤད་པ་རྫོགས་སོ།། །།ད་ནི་བེ་ཅོན་གྱི་ཕྱག་རྒྱར་གཏོགས་པའི་སྤྱིའི་རྒྱུད་ལས་སྒྲུབ་ཐབས་གོང་མ་ལས་འབྱུང་བའི་ཆོ་ག་དེ་དག་འདིར་བསྒྲུབ་པར་བྱའོ། །བསྒྲུབ་པ་ལ་རྣམ་པ་གཉིས་ཏེ། 
[202b.7]བསྒྲུབ་པ་སྔགས་སྤེལ་བ་དང་། སྔགས་མ་སྤེལ་བར་ཐ་མལ་བར་བསྒྲུབ་པའོ། །དེ་ལ་དང་པོར་ནི་སྔགས་མ་སྤེལ་བར་ཐ་མལ་བར་བསྒྲུབ་པར་བྱའོ། །དེ་ལ་དཀྱིལ་འཁོར་གྱི་ཆོ་ག་བཤད་དེ། །དེ་ནས་བེ་ཅོན་ཕྱག་རྒྱ་ཡི། །ཞེས་པ་ནས། སྔགས་དེས་བསྲུངས་ཏེ་
[203a]
[203a.1]དབུལ་བར་བྱ། །ཞེས་པའི་བར་གྱིས་དེ་ལ་དཀྱིལ་འཁོར་གྱི་ཆོ་ག་བཤད་དོ་ཞེས་པ་བསྟན་ཏོ། །དེ་ཡི་དཀྱིལ་འཁོར་གཉིས་པ་གཞན། །ཞེས་པ་ལ་སོགས་པ་ནི་བེ་ཅོན་གྱི་ཕྱག་རྒྱའི་དཀྱིལ་འཁོར་གོང་མ་ལས་གཞན་པའི་དཀྱིལ་འཁོར་གཉིས་པ་
[203a.2]དེ་བཤད་དོ། །དཀྱིལ་ན་ཡི་དགས་ཞེས་བྱ་ལ། བེ་ཅོན་གྱི་ཕྱག་རྒྱ་བསྒྲུབ་པའི་དཀྱིལ་འཁོར་དེའི་མིང་ཡང་དཀྱིལ་ན་ཡི་དགས་ཞེས་བྱ་བའི་དཀྱིལ་འཁོར་རོ། །སྒྲུབ་པ་མཚན་མོ་དུར་ཁྲོད་དུ། །ཞེས་སྒྲུབ་པ་པོས་མཚན་མོ་དུར་ཁྲོད་ཀྱི་གནས་སུ་དུར་ཁྲོད་ཀྱི་ཐལ་
[203a.3]བ་སྔར་སྨོས་པའི་བསྒྲུབ་པའི་དཀྱིལ་འཁོར་བྲིའོ། །སྒོ་གཞན་བཅད་ལ་ལྷོ་ཕྱོགས་ཀྱི་སྒོ་ཕྱེ་སྟེ་བསྒྲུབ་པ་དང་མཆོད་པ་དག་བྱའོ། །དུར་ཁྲོད་དག་གི་ཐལ་བ་ཡིས། །གྲུ་བཞི་པ་ལ་སྒོ་བཞི་པར། །ཞེས་པ་དུར་ཁྲོད་རྣམ་པ་གཉིས་ཏེ། རོ་བསྲེགས་པའི་དུར་ཁྲོད་དང་། རོ་མ་
[203a.4]བསྲེགས་པའི་དུར་ཁྲོད་དེ། དེ་ལྟ་བུའི་གནས་སུ་ཕྱིན་ཏེ། ཉི་མ་མ་ནུབ་པར་དཀྱིལ་འཁོར་བྲིས་ལ། ཉི་མ་ནུབ་ནས་བསྒྲུབ་པ་ལ་འཇུག་པར་བྱའོ། །མི་རོ་དང་ཐོད་པ་འདི་དག་ཀྱང་ཕྱག་རྒྱའི་མཚན་མ་ཡིན་པར་ཤེས་པར་བྱའོ། །མི་རོ་རོ་སྨད་དག་དང་ལྡན། །ཞེས་པ་དཀྱིལ་
[203a.5]འཁོར་གྱི་དབུས་སུ་པདྨ་འདབ་མ་བརྒྱད་པ་བྲིས་ལ་དེའི་དབུས་སུ་མི་རོ་མགོ་མེད་པའི་རོ་སྟོད་ཤར་ཕྱོགས་སུ་བསྟན་པ་རྐང་པ་ནུབ་ཕྱོགས་སུ་འདུག་པར་གཞག་པར་བྱའོ། །མི་རོ་ལ་ཡང་ཐལ་བས་རི་མོ་བྱའོ། །བླ་རེ་རྔ་ཡབ་མེ་ལོང་དྲིལ། །ཞེས་པ་ཟླ་བ་དང་ཟླ་བ་ཕྱེད་པ་ལ་
[203a.6]བྱའོ། །མེ་ཏོག་ཕྲེང་བས་མཛེས་པར་བྱས། །ཞེས་པ་ལ་སོགས་པ་ནི་དཀྱིལ་འཁོར་དེ་ཉིད་ལྷ་རྫས་ཞེས་བྱ་སྟེ། བཟང་པོ་ཞེས་བྱ་བའི་དོན་ཏོ། །དཀྱིལ་འཁོར་བཟང་པོའི་ནང་རིམ་གྱིས། ཕྱོགས་བཞིར་མགོ་ལུས་ཚང་བའི་ཡི་དགས་གཅིག་ལ་གཅིག་འབྲེལ་
[203a.7]བར་ཆུར་འཁོར་བར་བྲིའོ། །ནང་གི་ངོས་བཞི་དང་གྲྭ་བཞིར་ཡི་དགས་ཐོད་པ་བརྒྱད་བྲི་སྟེ། དེས་དཀྱིལ་འཁོར་བྲིས་པའི་འོག་ཏུ་དབུས་ཀྱི་ཡི་དགས་ཀྱི་དུར་ཁྲོད་ཀྱི་ཐལ་བས་བེ་ཅོན་གྱི་ཆད་ཟུངས་ཀྱིས་བདག་ལ་ལྟ་བར་བྲིའོ། །དཀྱིལ་འཁོར་གྱི་ཆོ་ག་དེ་དག་ཀྱང་སྔར་
[203b]
[203b.1]བསྙེན་པར་བྱེད་པའི་ཚེ་ནི་ཆོ་ག་འདི་བཞིན་དུ་དུར་ཁྲོད་ཀྱི་ཐལ་བས་བྲིའོ། །བསྒྲུབ་པའི་ཚེ་ནི་དཀྱིལ་འཁོར་དུ་དུར་ཁྲོད་ཀྱི་ཐལ་བས་བྲིས་ལ་ཡི་དགས་དང་། ཐོད་པ་རྣམས་རྙེད་ན་ཆོ་ག་བཞིན་དུ་དངོས་སུ་གཞག་གོ། །བེ་ཅོན་གྱི་ཕྱག་རྒྱ་ཡང་གསེར་དངུལ་དང་། ཟངས་དང་། ལྕགས་
[203b.2]དང་། སེང་ལྡེང་ལས་ལེགས་པར་བྱས་པ་དོངས་སུ་གཞག་ལ་བསྒྲུབ་པོ། །དཀྱིལ་ན་ཡི་དགས་ཞེས་བྱ་བའི། །ཞེས་བྱ་བ་ལ་སོགས་པ་ནི་ཡི་དགས་ལྟེ་བ་ཞེས་བྱ་བའི་དཀྱིལ་འཁོར་ཐམས་ཅད་འགྲུབ་པར་བྱེད་པའི་དཀྱིལ་འཁོར་དེར་ཁྲོ་བོའི་རྣལ་འབྱོར་དང་ལྡན་པས་མཆོད་པ་བྱའོ་
[203b.3]ཞེས་འོག་ནས་འབྱུང་བའི་ཚིག་དང་སྦྱར་རོ། །ཁྲོ་བོ་གཙོ་བོའི་ཕྱག་རྒྱ་ཡིས། །མཆོད་པ་ཇི་སྐད་གསུངས་པ་བྱས། །ཞེས་པ་སྒྲུབ་པ་པོའི་བདག་ཉིད་ཁྲོ་བོའི་རྣལ་འབྱོར་དང་ལྡན་པས་དཀྱིལ་ན་ཡི་དགས་ཞེས་བྱའོ། །དཀྱིལ་འཁོར་དེ་ལ་མཆོད་པ་ཇི་སྐད་གསུངས་
[203b.4]པ་དག་གིས་མཆོད་པར་བྱའོ། །མཆོད་པ་ལ་སོགས་པ་བསྙེན་པ་སྔར་བྱས་ནས་ད་ནི་ཡོ་བྱད་ལ་སོགས་པ་ཞེས་བྱ་བ་བཤད་དོ། །སྨེ་གཏོར་ཐམས་ཅད་སྦྱིན་ནས་ནི། །ཞེས་པ་ཤ་ཁྲག་ལ་སོགས་པའི་སྨེ་གཏོར་གྱིས་དཀྱིལ་འཁོར་ཁོ་ར་ཁོར་ཡུག་ཕབ་སྟེ། མཆོད་པར་བྱའོ། །
[203b.5]བཙང་མའི་ཆོ་ག་བགོས་ནས་ཀྱང་། །ཞེས་པ་སྒྲུབ་པ་པོས་ཕྱི་ནང་གི་གཙང་སྦྲ་དང་ལྡན་པ་དེས་ཁྲོ་བོའི་སྐུར་བསྒྱུར་ལ་ཆོ་ག་ལ་སོགས་པའི་སྔགས་ཀྱིས་ཀྱང་ཆོ་ག་བཞིན་དུ་བསྲུངས་ལ་སྒྲུབ་པ་པོས་སྔར་བསྙེན་པ་འབུམ་བྱའོ། །བསྙེན་པ་བྱ་བའི་སྔགས་ཀྱང་བེ་ཅོན་གྱི་ཕྱག་རྒྱའི་སྔགས་ཁྲོ་
[203b.6]བོའི་རྒྱལ་པོའི་བར་དུ་བཅུག་སྟེ། སྔགས་སྤེལ་བ་མ་ཡིན་པ་སྔར་གོང་དུ་ཕྱག་རྒྱ་བཅིང་བའི་སྐབས་སུ་བེ་ཅོན་གྱི་ཕྱག་རྒྱའི་སྔགས་མ་སྤེལ་བ་དེ་ཉིད་བཟླས་པར་བྱའོ། །བསྙེན་བའི་ས་ནི་གང་ཡང་རུང་བའི་གནས་དབེན་པ་གཅིག་ཏུ་བྱའོ། །བྱས་ནས་འདི་དག་བརྩམ་པར་བྱ། །ཞེས་
[203b.7]པ་སྔར་བསྙེན་པ་འབུམ་བྱས་ནས། དེའི་འོག་ཏུ་ཡོ་བྱད་འདི་དག་ལ་སོགས་པ་བྱའོ། །ཤིས་པའི་ཐོད་པས་བཀབ་ནས་ནི། །ཞེས་པ་ལ་སོགས་པ་ནི་རིགས་མཐོན་པོའི་ཐོད་པ་མ་ཆག་པ། མ་གས་པ། དུང་གི་མདོག་འདྲ་བ་ཕྱི་བྱད་བྱས་ལ་བཀྲ་ཤིས་པའི་ཐོད་པ་ཁྲག་གིས་བཀང་བ་
[204a]
[204a.1]དང་མི་ཤ་དག་ཀྱང་བསག་པར་བྱའོ། །ཕྱུགས་ཆེན་དག་གི་ཚིལ་བུ་ལས། །ཞེས་པ་ལ་སོགས་པ་ནི་མིའི་ཚིལ་བཞུ་བའི་མར་མེ་དག་ཀྱང་དཀྱིལ་འཁོར་གྱི་ཕྱི་རིམ་གྱི་ཕྱོགས་བཞི་དང་མཚམས་བཞིར་བཀོད་པ་བྱས་ཏེ། དེ་ཡང་རྩ་བའི་སྔགས་ཀྱིས་བཏབ་སྟེ། དབུལ་
[204a.2]བར་བྱའོ། །ཆོ་ག་ཞེས་པ་དེ་ལྟ་བུར། །ཞེས་པ་ནས། མི་འགྲུབ་པ་མི་ལས་རྣམས་ཀྱང་། །ཞེས་པ་ལ་སོགས་པའི་བར་གྱིས་སྒྲུབ་པ་པོས་བསྒྲུབ་པའི་མཚན་ཉིད་དང་ལྡན་ཞིང་། སྔགས་པ་སྒྲུབ་པའི་ཆོ་ག་དེ་ལྟར་བརྩམས་ནས་གྲོགས་དང་ལྡན་པས་བསྒྲུབ་པ་འཇུག་པ་ཞེས་བྱ་བ་
[204a.3]བཤད་དོ། །བྱས་ནས་བསྒྲུབ་ལ་འཇུག་པར་བྱ། །དཔལ་ལྡན་གོས་ནི་དམར་པོ་གྱོན། །ཞེས་པ་སྒྲུབ་པ་པོས་རས་སམ་དར་ལ་སོགས་པ་དམར་པོའི་གོས་གྱོན་པའི་དབང་དུ་བྱ་བའི་དོན་ཏོ། །ཙནྡན་དམར་པོ་བསྐུས་ནས་ནི། །ཞེས་པ་སྒྲུབ་པ་པོས་ཁྲུས་བྱས་ནས། 
[204a.4]ལུས་ལ་ཙནྡན་དམར་པོས་བསྐུའོ། །ཅུང་ཟད་དག་ཀྱང་མི་བྱེད་པར་སྒྲུབ་པ་པོས་དངོས་གྲུབ་བསྒྲུབ་པའི་ལས་གཞན་ཅི་ཡང་མི་བྱེད་པར་རོ། །མར་གྱི་བརྒྱད་ལ་གཅིག་པུས་སོ། །ཞེས་མར་གྱི་ཚེས་ཉི་ཤུ་གསུམ་གྱི་ནུབ་མོ་མཚན་གཅིག་དཀྱིལ་འཁོར་གྱི་མདུན་དུ་བསྒྲུབ་པོ། །ཚེས་
[204a.5]གྲངས་ཀྱི་དྲག་པོ་དང་སྦྱར་རོ། །དཔའ་ལ་སེམས་དྲག་མཐུ་དང་ལྡན་པ་ཡིས། །གྲོགས་ནི་གསུམ་དང་ལྡན་པར་བསྒྲུབ་པར་བྱ། །ཞེས་པ་གྲོགས་པོ་གསུམ་དང་ལྡན་པར་བསྒྲུབ་པར་བྱ་སྟེ། གྲོགས་པོའི་མཚན་ཉིད་ཀྱང་འདི་དག་གྲོགས་པོར་གཟུང་ངོ་། །བློ་དང་ལྡན་པ་སེམས་དྲག་ཅིང་། །
[204a.6]དབང་པོ་བསྡམས་པའི་སྒྲུབ་པ་པོ། །ཞེས་བ་སྒྲུབ་པ་པོ་དག་མཚན་ཉིད་འདི་འདྲ་བ་དང་ལྡན་ཞིང་སེམས་ཡུལ་ལ་སྤྲོ་བར་བསྡམས་པ། ཡི་དགས་ཀྱི་ནི་དཀྱིལ་འཁོར་དུ། །སྒྲུབ་པ་ལ་ནི་འཇུག་པར་བྱ། །གྲོགས་པོ་གསུམ་གྱི་མཚན་ཉིད་དེ་འདྲ་བ་དང་། སྒྲུབ་
[204a.7]པ་པོ་ཉིད་ཀྱི་མཚན་ཉིད་དེ་ལྟ་བུ་དང་ལྡན་པས་ཡི་དགས་ལྟེ་བ་ཞེས་བྱ་བའི་དཀྱིལ་འཁོར་དུ་སྒྲུབ་པ་ལ་འཇུག་པར་བྱའོ་ཞེས་པའོ། །དེ་ནས་མཚན་མོ་ཕྱག་རྒྱ་བཅིང་། །ཞེས་པ་ལ་སོགས་པ་ནི་བསྒྲུབ་པའི་མཚན་མོ་ཁྲོ་བོའི་རྣལ་འབྱོར་དང་ལྡན་པར་བྱས་ནས། སྟན་
[204b]
[204b.1]གྱི་སྟེང་དུ་དང་པོ་སྐྱིལ་མོ་ཀྲུང་དུ་འདུག་པ་ལ་མི་གཡོ་མི་འགུལ་བརྟན་པར་འདུག་པ་ལས་བེ་ཅོན་གྱི་ཕྱག་རྒྱའི་སྔགས་ལྷག་ཆད་དུ་མི་འགྱུར་བར་བཟླས། །ལེགས་པར་བཟླས་སོ། །རྒྱལ་ན་ཕྱག་རྒྱ་འགྲུབ་པར་འགྱུར། །ཞེས་པ་བེ་ཅོན་གྱི་ཕྱག་རྒྱ་འགྲུབ་པར་འགྱུར་རོ། །
[204b.2]མི་འགྲུབ་པ་ཡི་ལས་རྣམས་ཀྱང་། །ཞེས་པ་བེ་ཅོན་གྱི་ཕྱག་རྒྱ་གྲུབ་ཟིན་ཕན་ཆད་བསྒྲུབ་པར་དཀའ་བའི་ལས་རྣམས་ཀྱང་། དེ་ཕན་ཆད་ཐོགས་པ་མེད་པར་གྲུབ་པར་འགྱུར་རོ། །དེ་ནས་ཐོགས་པ་མེད་པར་བྱེད། །ཅེས་པ་ནས། དེ་ནས་བཟླས་བརྗོད་འབུམ་བྱས་ན། །ཞེས་པའི་
[204b.3]བར་གྱིས་འདི་མན་ཆད་བསྒྲུབས་ནས་ལས་མང་པོ་བྱ་བར་བཤད་དོ། །དེ་ནས་ཐོགས་པ་མེད་པར་བྱེད། །འཇམ་དཔལ་དབྱངས་ཀྱི་ཁྲོ་བོ་ཡིས། །ཞེས་པ་ཁྲོ་བོའི་རྣལ་འབྱོར་དང་ཡང་ལྡན་ལ་སོ་སོའི་ལས་ཀྱི་ཚིག་དང་ལྡན་པར་བྱས་ཏེ། ལས་བྱས་ན་ཐེ་ཚོམ་མེད་པར་
[204b.4]འགྲུབ་པར་འགྱུར་རོ། །ཧ་ན་བི་སྥོ་ཊ་བྷ་ཉྫ་བྷཉྫ། ཞེས་བསྐུལ་བའི་ཐ་མར་ཧཱུཾ་བརྗོད་ཅིང་ཞེས་པ་རྒྱ་གར་གྱི་ཡི་གེ་ལ་ཧཱུཾ། བསྐུལ་བའི་ཚིག་གི་མགོར་བཞག་པར་དྲང་དུའང་རུང་། བསྐུལ་ཚིག་གི་ཐ་མར་བཞག་པ་སྐད་དུ་དྲང་དུའང་རུང་སྟེ། ཁ་ཅིག་གིས་ནི་བསྐུལ་
[204b.5]ཚིག་མཇུག་ཏུ་ཕྱུང་ངོ་། །ཁ་ཅིག་གིས་ནི་བསྐུལ་བའི་ཐོག་མར་ཧཱུཾ་ཕྱུང་ངོ་། །གཡོན་བརྐྱང་བ་ཡི་ཚུལ་གནས་ལ། །ཞེས་པ་ཕྱག་རྒྱ་བསྒྲུབ་པ་དེས་ཁྲོ་བོའི་རྣལ་འབྱོར་དང་ལྡན་པས་ཁྲོས་པས་རྐང་པ་གཡོན་བརྐྱང་ལ། གཡས་པས་བསྐུམ་པར་བྱ་བ་ནི་ལས་འོག་མ་ལ་ཡང་
[204b.6]སྦྱར་བར་བྱའོ། །ཁྲོས་པས་རི་རྩེ་བགྲོད་དཀའ་དང་། །ཞེས་པ་ལ་སོགས་པ་ནི་རྣལ་འབྱོར་པ་རིའི་རྩེ་སུས་ཀྱང་མ་མཐོང་བ་བགྲོད་དཀའ་བ་རྣམས་དང་། མཁར་ཡང་བྱ་ཞེས་པའོ། །པུ་ཤུའི་ཁང་པ་དང་རབ་དག །སྐད་ཅིག་བདག་གིས་རྙིལ་བར་བྱེད། །ཅེས་པ་དེ་ལྟ་བུ་གཅིག་
[204b.7]གཉིས་མ་ཡིན་ན་མང་པོ་ཡོད་པ་རྣམས་ཀྱང་ཐང་ཅིག་གིས་རྙིལ་བར་བྱེད་དོ། །ད་ར་བི་སྥོ་ཊ་བྷ་ཉྫ་བྷཉྫ། ཞེས་པ་འདི་དག་རིའམ། ར་བའམ། གང་ལ་བྱ་བ་དེ་བེ་ཅོན་གྱི་སྔགས་ཀྱི་མཇུག་ལ་སྨོས་པ་དེའི་མཇུག་ཏུ་བསྐུལ་ཚིག་གཞུག་སྟེ་ཀུན་ལ་ཡང་དེ་དང་འགྲེའོ། །ལྷ་མ་ཡིན་
[205a]
[205a.1]གྱི་སྒོ། དེ་བཞིན་གཞན་དང་ས་དག་ཀྱང་། །ཞེས་པ་དེ་བཞིན་དུ་གནས་པ་གང་ཡང་རུང་བ་དང་། ས་དག་ཀྱང་སྔགས་པ་ཇི་ལྟར་འདོད་པ་བཞིན་དུ་འགས་པར་བྱེད་དོ། །བསྐུལ་ནས་ཐ་མར་ཧཱུཾ་བརྗོད་ན། །ཞེས་པ་ལ་སོགས་པ་ནི་བེ་ཅོན་གྱི་ཕྱག་རྒྱའི་སྔགས་ཐ་མལ་
[205a.2]པའི་དཀྱིལ་ན་ཡང་ཧཱུཾ་འབྱུང་ལ་བསྐུལ་པའི་ཚིག་གི་སྐབས་འདིར་ཡང་ཧཱུཾ་འབྱུང་བ་དང་སྦྱར་བ་དང་སྦྱར་ན། སོ་སོའི་ལས་སུ་སྦྱོར་བའི་ཚེ་ན་ཧཱུཾ་གཉིས་དགོས་པ་དང་འདྲ་ཞེ་ན། ཧཱུཾ་ཞེས་བྱ་བ་ནི་སྔགས་ལ་བྱ་སྟེ། སྔགས་ཀྱི་མཇུག་ཏུ་བསྐུལ་ཚིག་གཞུག །ཅེས་པའི་དོན་ཏོ། །མདོར་ན་
[205a.3]ཧཱུཾ་གཅིག་བརྗོད་ནས་དེའི་ཐ་མར་བསྐུལ་བའི་ཚིག་གཞུག་པར་ཟད་དོ་ཞེས་བཤད་དེ་ཧཱུཾ་གཅིག་ཏུ་ཟད་དོ། །ཁ་ཅིག་ན་རེ་དེ་ལྟར་མ་ཡིན་ཏེ། ཧཱུཾ་གཉིས་དགོས་ཏེ་ཧཱུཾ་གཅིག་བསྐུལ་བའི་དང་པོར་གཞག །ཧཱུཾ་གཅིག་ནི་བསྐུལ་བའི་ཚིག་མཇུག་སྡུད་དུ་གཞུག་གོ་ཞེས་བཤད་དོ། །རི་མོ་ལ་
[205a.4]ནི་གནས་པ་བཞིན། །ངེས་པར་མྱུར་དུ་གནོན་པར་འགྱུར། །ཞེས་པ་ནི་རི་མོ་ལ་བྲིས་བཞིན་དུ་ཕ་རོལ་པོའི་སྡེ་རྣམས་གནོན་པར་འགྱུར་རོ། །དཔུང་རྣམས་འཁྲུག་པར་འགྱུར་བ་ལ། ཁྲོས་ན་ངོ་མཚར་ཅི་ཞིག་ཆེ། །ཞེས་པ་ཕ་རོལ་པོའི་སྡེ་འཁྲུག་པར་འགྱུར་ནས་སོ་སོ་དགྱེས་
[205a.5]པར་བྱེད་དོ། །ཕྱག་རྒྱ་བསྒྲུབ་པའི་རྣལ་འབྱོར་པས་ལས་དེ་དག་བྱས་ན་དངོས་གྲུབ་ཐོབ་པར་ལས་དེ་དག་ངོ་མཚར་ཅི་ཞིག་ཆེ། ཆོ་ག་འདི་ནི་གླང་པོའི་འདོན། །ཞེས་གླང་པོ་ཆེ་མྱོས་པ་གནོན་པའོ། །དཔུང་དག་རབ་ཏུ་འཆི་བར་འགྱུར། །ཞེས་པ་ཕ་རོལ་པོའི་དཔུང་རྣམས་ཞེས་
[205a.6]པའོ། །གལ་ཏེ་དེ་ནི་མ་གྲུབ་ན། །ཞེས་པ་སྟེ་གོང་དུ་བཤད་པ་སྔགས་མ་སྤེལ་བས་ལས་འགྲུབ་པར་མ་གྱུར་ན་ཞེས་པའི་དོན། འདི་ནི་སྔོན་དུ་བསྙེན་པ་ནི། །ཞེས་པ་ལ་སོགས་པ་ནི་གོང་དུ་བཤད་པ་དེ་ལྟར་སྔགས་མ་སྤེལ་བའི་ཚུལ་གྱིས་ལས་རྣམས་བསྒྲུབས་ཏེ། མ་གྲུབ་
[205a.7]པར་གྱུར་ན་སྔགས་པས་ལེགས་པར་ལས་རྣམས་བསྒྲུབ་པར་བྱ་བ་དེ་འཆད་དེ། དེ་ལ་སྔགས་པ་འདིའི་སྔོན་དུ་བསྙེན་པ་བྱ་བ་ཡང་སྔར་བཤད་པ་བཞིན་དུ་དཀྱིལ་འཁོར་བྲིས་ལ་སྔགས་སྤེལ་བ་འདི་ཉིད་སྔོན་དུ་བསྙེན་པ་འབུམ་བྱའོ། །དེ་ནས་བསྙེན་པ་བྱས་ནས་སྔགས་པ་དེས་བསྒྲུབ་པ་ལ་འཇུག་
[205b]
[205b.1]གོ། །བསྒྲུབ་བའི་དཀྱིལ་འཁོར་འདི་ཉིད་དོ། །དེ་ལྟར་བྱ་བ་ནས་བསྒྲུབ་པ་ཞེས་བྱ་བ་བཤད་དོ། །སྤོགས་ན་མགོ་ནས་བསྙེན་པ་བརྩམ། །དེ་ཚེ་དེ་བཞིན་གཤེགས་པ་ཡི། །སྔ་མའི་དམ་ཚིག་བསྐུལ་བ་བཞིན། །གོང་མ་བཤད་པ་ལྟར་ལས་མ་གྲུབ་ན་དེའི་ཚེ་དེ་བཞིན་
[205b.2]གཤེགས་པའི་སྔགས་ཀྱི་བར་དུ་གཞུག་ཅིང་བསྐུལ་བ་སྔ་མ་འདྲ་བའི་ཚུལ་གྱིས་བྱ་ན་ཞེས་བྱ་བའི་དོན་ཏོ། །དེ་ནས་སླར་ཡང་སྔགས་རྣམས་ལ། །ཐོགས་པ་མེད་པར་དེ་བཞིན་སྦྱར། །ཞེས་པ་གོང་མ་ལྟར་བྱས་ཏེ། མ་གྲུབ་ན་སྔགས་རྣམས་ཀྱི་བར་དུ་གཞུག་པ་དང་
[205b.3]བསྐུལ་བའི་ཚིག་གཞུག་པ་ལ་ཐོགས་པ་མེད་པ་དེ་བཞིན་དུ་སྦྱར་བར་བྱའོ། །ཕྱག་འཚལ་བ་དང་ཀུན་དུ་ལྡན། །ཞེས་པ་ཕྱག་བཙལ་བའི་སྔགས་ལ་བྱ་སྟེ། དེ་ཡང་ན་མོ་བུདྡྷ། དྷརྨ། སཾ་གྷ་ལ་བྱའོ། །དེ་ཡི་ཐོག་མར་ཨོཾ་བཞག་ལ། །ཞེས་པ་ཕྱག་བཙལ་བའི་
[205b.4]མགོ་ལ་ཨོཾ་བཞག་གོ། །ཨོཾ་ཞེས་བྱ་བ་གཞན་ཡང་གཞག། །ཅེས་པ་ཕྱག་འཚལ་བའི་གཞུག་ལ་ཨོཾ་ཞེས་བྱ་བ་གོང་མ་ལས་གཞན་པའི་ཨོཾ་གཞག་པ་ལ་བྱའོ། །ཨཱཿཞེས་བྱ་བ་གཉིས་པའི་ཞེས་པ་དེ་ལྟར། ཨཱཿབཞག་པ་མ་གཏོགས་པར་དེའི་འོག་ཏུ་ཨཱཿཞེས་བྱ་བ་བཞག་གོ། །
[205b.5]དེ་ཡི་དམ་ཚིག་མཇུག་ཏུ་ཧཱུཾ། །ཅེས་པ་དེ་ལྟར་ཨཱཿབཞག་པའི་འོག་ཏུ་ཧཱུཾ་བཞག་གོ། །འདི་ནི་ཁྲོ་བོའི་རྒྱལ་པོའི་རྣམ་པར་རྒྱལ་བའི་ཡི་གེ་འབྲུ་གསུམ་པོ་དེ་སྟེ་འདི་ནི་དྲག་པོའི་ཚུལ་གྱི་ཡི་གེ་འབྲུ་གསུམ་པའོ། །བཞག་སྟེ་དེ་ནས་ཚིག་རྣམས་ཀུན། །དེ་ལྟར་ཀྲོ་དྷ་བི་ཛ་ཡ་ཨགྣི། 
[205b.6]ཚིག་རྣམས་གཞན་ནི་བརྗོད་པར་བྱ། །ཞེས་པ་དེ་ལྟར་བཞག་པའི་འོག་ཏུ་སརྦ་ཏ་ཐཱ་ག་ཏ་ཞེས་པ་ལ་སོགས་པ་མཇུག་གི །སྔགས་ཤི་ར་ཞེས་བྱ་བ་ལ་ཐུག་གི་བར་གྱི་སྔགས་རྣམས་ཚང་བར་བཞག་གོ། །དེ་ནས་དེ་ཡི་ཐ་མར་ཧཱུཾ། །ཞེས་པ་དེ་ལྟར་བཞག་པའི་འོག་ཏུ་ཧཱུཾ་གཞག་གོ། །
[205b.7]དེ་བཞིན་ཚིག་གི་ཐ་མ་ཨོཾ། །ཞེས་པ་དེ་ལྟར་ཧཱུཾ་བཞག་པའི་ཨོཾ་བཞག་གོ། །ཐ་མར་ཨཱཿབཞག་དེ་ཡི་མཐར། །ཞེས་པ་དེ་ལྟར་ཨོཾ་བཞག་པའི་འོག་ཏུ་ཨཱཿབཞག་གོ། །དེ་ནི་ཞི་བའི་ཚུལ་གྱི་ཡི་གེ་འབྲུ་གསུམ་བའོ། །ཧཱུཾ་དང་ས་ཏི་ལན་གཉིས་བསྒོམ། །ཞེས་པ་
[206a]
[206a.1]དེ་ལྟར་ཨཱཿབཞག་པའི་འོག་ཏུ་ཧཱུཾ་བཞག་གོ། །དེ་ལྟར་ཧཱུཾ་བཞག་པའི་འོག་ཏུ་སི་ཏ་ས་ཏི་ཞེས་བྱ་བ་བཞག་ལ་བརྗོད་ཅེས་བྱ་བའི་དོན་ཏོ། །པྲ་ཕུད་ཏ་ཞེས་བྱ་བ་ལན་གཉིས་བསྒོམ་ཞེས་པ་འདི་ལྟར་སི་ཏི་ཞེས་བྱ་བའི་འོག་ཏུ་པྲ་བུད་ཏ་ཞེས་བྱ་བའོ། །དེ་ནས་
[206a.2]དེ་བཞིན་གཤེགས་པ་ཡི། །ཞེས་བྱ་བ་ལ་སོགས་པ་ནི་དེ་བཞིན་གཤེགས་པས་བསྐུལ་མ་མཛད་ཅིང་བཀའ་སྩོལ་བ་ནི་ཡི་གེ་ཨཱཿསྟེ། དེ་ཡང་ཁྲོ་བོའི་རྒྱལ་པོ་ཡི་གེ་འབྲུ་གསུམ་པོ་དྲག་ཤུལ་དུ་བསྲུངས་པའི་འོག་ཏུ་བཞག་ལ་བཟླས་ན། དེ་བཞིན་གཤེགས་པས་ཁྲོ་བོ་ལ་བསྐུལ་
[206a.3]བར་མཛད་པ་ཡིན་ནོ་ཞེས་བཤད་དོ། །ཁ་ཅིག་ན་རེ་དེ་ལྟར་གོང་དུ་སྔགས་སྤེལ་བ་ཉིད་དེ་བཞིན་གཤེགས་པའི་བཀའ་སྩལ་པས་ནི་གོང་མའི་འཇུག་སྡུད་པའི་ཚིག་ཏུ་ཟད་དོ་ཞེས་ཀྱང་ཁ་ཅིག་འཆད་དོ། །དེ་ནས་བཟླས་བརྗོད་འབུམ་བྱས་ནས། །ཞེས་པ་དེ་ལྟར་སྤེལ་བ་གོང་དུ་
[206a.4]བསྙེན་པ་འབུམ་བྱས་ནས་ཞེས་བྱ་བ་སྟེ། ཚིག་གཉིས་སླར་བཟླས་ཏེ་གསུངས་པར་ཟད་དོ། །ཁྲོ་བོ་ཆེན་པོ་དེ་ཡིས་ནི། །ཞེས་པ་དེའི་འོག་ཏུ་སྔགས་པ་ཁྲོ་བོའི་རྒྱལ་པོ་ཆེན་པོའི་རྣལ་འབྱོར་དང་ལྡན་པ་ཇི་སྐད་གསུངས་པའི་ལས་མ་གྲུབ་པ་དེ་དག་ལ་བྱའོ། །ཇི་སྐད་བསྐུལ་
[206a.5]བ་ཐམས་ཅད་ཀྱིས། མ་གྲུབ་ན་ནི་ངེས་པར་བྱ། །ཞེས་པའི་བར་གྱིས་འདི་མན་ཆད་ནས་ལས་མང་པོ་བྱ་བ་བསྟན་པའོ། །ཇི་སྐད་བསྐུལ་བ་ཐམས་ཅད་ཀྱིས། །ཞེས་པ་ལ་སོགས་པ་ནི་བསྐུལ་པའི་ཚིག་ཇི་སྐད་བཅུག་སྟེ་དེ་ལས་བྱ་ཞེ་ན། སྔགས་འདི་ཉིད་ཀྱི་མཇུག་ལས་
[206a.6]སརྦ་བུདྡྷ་ཞེས་འབྱུང་བའི་འོག་ཏུ་ཆེ་གེ་མོ་ཞིག་བ་ཤ་མ་སྭཱ་ཧཱ། ཆེ་གེ་མོ་ཞིག་ཤཱིནྟཾ་ཀུ་རུ་བཽ་ཥཊ་ཅེས་བྱ་བ་ལ་སོགས་པ་ཇི་སྐད་བསྐུལ་བ་རྣམས་ཀྱིས་ལས་ཐམས་ཅད་འགྲུབ་པར་བྱའོ། །བཀའ་བཞིན་བྱེད་དེ་གཞན་དུ་མིན། །དེ་ལྟར་བྱས་ན་དེ་བཞིན་དུ། །འགྱུར་གྱི་
[206a.7]གཞན་དུ་མི་འགྱུར་རོ། །གང་གིས་སྔོན་དུ་བསྙེན་བྱས་པ། །ཞེས་བྱ་བ་ལ་སོགས་པ་ནི་སྔགས་གང་གིས་སྤེལ་བའི་སྔགས་པ་འདི་བསྙེན་པ་འབུམ་བྱས་ལ། དེ་ནས་སྔགས་པ་དེས་སྔགས་སྤེལ་བ་དེ་ཉིད་ཀྱི་མཇུག་ལ་ལས་སོ་སོའི་བསྐུལ་ཚིག་དང་ལྡན་པའི་ཆོ་ག་དང་ལྡན་
[206b]
[206b.1]པས་འདིས་སྔར་མ་གྲུབ་པའི་ལས་རྣམས་ཐེ་ཚོམ་མེད་པར་བྱའོ་ཞེས་པའི་དོན་ཏོ། །ད་ནི་མཚན་ཉིད་ཡོངས་སུ་རྫོགས་པར་བྱས་ནས་ཉེས་པའི་དམིགས་སུ་འགྱུར་བ་ཞེས་བྱ་བ་བཤད་དོ། །གཞན་དུ་སྔགས་ནི་གཟིར་བྱས་ན། །ཞེས་པ་ལ་སོགས་པ་ནི་གོང་དུ་བསྙེན་པ་མ་བྱས་པར་ཐོག་མར་
[206b.2]སྔགས་སྤེལ་བ་འདིས་ལས་བྱས་སམ། ཡང་ན་སྔགས་སྤེལ་བ་ཐ་མལ་བས་སྔར་ཡོད་ལས་མ་བསྒྲུབས་པར་ཐལ་བྱུང་དུ་སྔགས་སྤེལ་བ་འདིས་བྱས་ན་སྔགས་པ་ཉིད་འཆི་བར་འགྱུར་རོ། །ཁྱད་པར་དུའང་དཔའ་བོ་ནི། །ཁྲོ་བོ་གཙོ་བོ་སྙིང་པོ་འདི། །ཞེས་པ་སྔགས་པ་དེ་ལྟ་བུར་
[206b.3]སྔགས་སྤེལ་འདི་བཟླས་ཏེ། ལས་བྱས་པར་གྱུར་ན་ཁྱད་པར་དུ་ཉེས་པ་དེ་ལྟ་བུ་འབྱུང་ངོ་། །ཕྱག་རྒྱ་འདི་དག་གཟིར་བྱས་ན། །འགྲོ་བ་མ་ལུས་འཁྲུག་པར་འགྱུར། །ཞེས་པ་གཟིར་ཞེས་བྱ་བ་ནི་ཁྲོ་བོའི་རྒྱལ་པོའི་སྔགས་ཀྱི་བར་དུ་བེ་ཅོན་གྱི་སྔགས་བཅུག་སྟེ་བཟླས་པ་བྱའོ། །འདི་
[206b.4]ནི་གང་ལ་བཟླས་པ་ཡི། །དེ་ཡི་མོད་ལ་སྲོག་ཀྱང་འཕྲོག །ཅེས་པའི་བར་གྱིས་ནི། ད་ནི་ཕྱག་རྒྱའི་མཐུས་ཡོན་ཏན་ཞེས་པ་བཤད་དོ། །འདི་ནི་གང་ལ་བཟླས་པ་ཡིས། །ཞེས་པ་ལ་སོགས་པ་ནི་སྔགས་སྤེལ་བ་འདི་ཉིད་ཡུལ་གང་དུ་བཟླས་ཏེ་ལས་བྱས་ན། ཐེ་ཚོམ་མེད་
[206b.5]པར་འཇིག་རྟེན་དང་འཇིག་རྟེན་ལས་འདས་པ་དེ་དག་ཀུན་གྱི་ལུས་ཀྱང་ཞིག་ཅིང་འཆིང་བར་འགྱུར་རོ་ཞེས་པའི་ཐ་ཚིག་གོ། །ཕྱག་རྒྱ་འདིས་ནི་གཟིར་ན་ནི། །ཞེས་པ་ལ་སོགས་པ་ནི་གཞན་ཡང་སྔགས་སྤེལ་བ་འདི་བཟླས་ན་ནི། །ཁོ་ར་ཁོར་ཡུག་ཚུན་ཆད་ཀྱི་སྔགས་གཞན་གྱི་ཡོད་པ་དེ་
[206b.6]དག་ཀྱང་མཐུ་སྟོབས་ཆུང་ཞིང་མེད་པར་བྱེད་དོ། །དེར་ཡང་མ་ཟད་དེ་དགྲ་རྣམས་དྲེགས་པ་ཡང་མེད་པར་བྱེད་དོ། །འབྱུང་པོ་ཞེས་པ་སྟེ་འདྲེ་དང་གཞན་ཡང་ཡི་དགས་སྐྲག་པར་བྱེད་དོ། །དགའ་བར་བྱེད་ཅེས་པ་ཁྲོ་བོའི་རྒྱལ་པོ་ཆེན་པོ་ཡང་མཉེས་པར་འགྱུར་རོ། །མཐུ་ཡང་
[206b.7]སྐྱེད་ཅེས་པ་མཐུ་བྱིན་ཡང་སྐྱེད་པར་བྱེད་དོ། །ཡི་དགས་རོ་ལངས་ཡི་དགས་ནི། །ཞེས་པ་རོ་ལངས་ཀྱི་གཏོར་མ་དང་། ཡི་དགས་ཀྱི་གྲོགས་ཀུན་ལ་ཡང་ཞེས་པའོ། །དེ་བཞིན་ཞེས་པ་གོང་མ་བཞིན་དུའོ། །བྱད་དང་གནོད་པ་བསྐྲད་པ་ཡང་། །ཞེས་པ་བྱད་སྟེམས་ལ་
[207a]
[207a.1]བྱས་པར་ཟད་དོ། །རྒྱལ་པོ་དག་ནི་སྐྲག་པ་ཞེས་པའོ། །འཇིག་པར་བྱེད་ཅེས་པ་བསྐུལ་བའི་ཚིག་དང་ལྡན་པར་བཟླས་པས་ན་དེ་དག་ཀུན་འཇིག་པར་བྱེད་དོ། །བགེགས་རྣམས་ཐམས་ཅད་ཞི་བར་བྱེད། །འཚེ་བ་ཐམས་ཅད་མེད་པར་བྱེད། །ཅེས་པ་ལ་
[207a.2]སོགས་པ་ནི་ནང་དུ་སྡུག་བསྔལ་ཐམས་ཅད་ཀྱིས་ཕོངས་པ་མེད་པར་བྱེད་པ་ལ་ཡང་བེ་ཅོན་གྱི་ཕྱག་རྒྱ་སྔགས་དང་བཅས་པ་དེ་དག་ལ་དྲག་པོར་བསྒྲགས་སོ། །སྐྱེ་བོ་དག་ལ་ཞེས་པ། བེ་ཅོན་གྱི་ཕྱག་རྒྱའི་སྔགས་དང་ལྡན་པས་བསྟན་ལ་ཞེས་བྱའོ། །གཤིན་རྗེ་གཤེད་པོ་སྦྱོར་ན་ནི། །
[207a.3]ཞེས་པ་ཁྲོ་བོའི་རྒྱལ་པོའི་སྦྱོར་བ་དང་ལྡན་པ་བྱས་ན་ཞེས་པའོ། །འཕྲོག་ཅེས་པ་བསྟན་པ་དེའི་ཚེའོ། །མདོར་ན་སྙིང་པོ་ཕྱག་རྒྱ་ཡི། །ཞེས་པ་ནས། སྙིང་པོ་དག་གིས་སྦྱར་བར་བྱ། །ཞེས་པའི་བར་གྱིས་ད་ནི་མཇུག་བསྡུ་བ་བཤད་དོ། །མདོར་ན་སྙིང་པོ་ཕྱག་རྒྱ་ཡི། །ཞེས་པ་
[207a.4]གོང་མའི་དོན་བསྡུ་བའོ། །རྟོག་པ་རང་གི་དམ་ཚིག་ལྡན། །ཁྲོ་བོའི་ཞལ་ནས་གསུངས་པ་འདི། །ཞེས་པ་འདི་གསལ་བོ་འདི་བེ་ཅོན་དང་ཁྲོ་བོའི་སྔགས་དང་ལྡན་པར་ཞལ་ནས་གསུངས་པ་འདི་ཞེས་པའོ། །གསང་བ་ཞེས་པ་སྣོད་མ་ཡིན་པ་དང་དམ་ཚིག་མེད་པ་ལ་ཞེས་པའི་དོན་ཏེ། 
[207a.5]གཅིག་པུའི་ཞེས་པ་འཁོར་མེད་པའོ་ཞེས་པའོ། །བེ་ཅོན་དང་ཞེས་པས། ཕྱག་རྒྱ་དང་ཞེས་པའོ། །སྙིང་པོ་དག་ཅེས་པ་སྙིང་པོ་འབྲུ་གསུམ་པོ་ཞེས་པའོ། །ལྔ་པའི་བཤད་པ་ཟིན་ཏོ།། །།ད་ནི་རོ་ལངས་མར་གཏོགས་པའི་ལེའུ་འདི་ལ་སྙིང་སྟོབས་ཅན་གྱིས་བསྒྲུབ་པ་དང་། སྙིང་
[207a.6]སྟོབས་ཅན་འབྲིང་གིས་བསྒྲུབ་པ་འབྲིང་དང་། སྙིང་སྟོབས་ཅན་མ་ཡིན་པ་ཐམས་ཅད་བསྒྲུབ་པ་དང་། ལས་བསྒྲུབ་པ་དང་རྣམ་པ་བཞིའོ། །དེ་ལ་སྙིང་སྟོབས་ཅན་གྱིས་བསྒྲུབ་པ་ལ་བཅུ་སྟེ། སྐབས་དབྱེ་བ་སྔར་བྱས་ཏེ་ཕྱག་རྒྱའི་མཚན་ཉིད་བཤད་པ་དང་། ཕྱག་རྒྱ་སྦྱར་བའི་
[207a.7]ངེས་པ་དང་། དཀྱིལ་འཁོར་གྱི་ཆོ་ག་དང་། མཆོད་པའི་ཆོ་ག་དང་། མེའི་ཆོ་ག་སྔར་བྱས་ནས་སྦྱིན་སྲེག་བྱ་བ་དང་། དངོས་གྲུབ་བཤད་པ་དང་། སྙིང་སྟོབས་ཅན་མ་ཡིན་པས་བསྒྲུབས་ན་ཉེས་དམིགས་སྨོས་པ་དང་། སྙིང་སྟོབས་ཅན་གྱིས་བསྒྲུབས་པའི་ཕན་ཡོན་སྔགས་པ་དང་།
[207b]
[207b.1]སྔགས་པ་དད་པ་དང་། སྙིང་སྟོབས་ཅན་གྱིས་སྒྲུབ་པའི་ཕན་ཡོན་མཇུག་བསྡུ་བའོ། །སྙིང་སྟོབས་ཅན་མ་ཡིན་པའི་སྒྲུབ་པ་འབྲིང་ལ་ཡང་དབང་དང་རིམ་པ་ནོད་པ་དང་། སྔོན་དུ་བསྙེན་པ་བྱ་བ་དང་། དངོས་གྲུབ་བསྒྲུབ་པ་དང་། ལས་ལ་སྦྱར་བ་དང་བཞིའོ། །སྙིང་སྟོབས་ཅན་
[207b.2]མ་ཡིན་པ་ཐ་མས་བསྒྲུབ་པ་ལ་ཡང་དཀྱིལ་འཁོར་བྲི་བ་དང་། སྙིང་པོའི་ཕྱག་རྒྱ་སྦྱར་བ་དང་། སྔོན་དུ་བསྙེན་པའི་ཆོ་ག་དང་། ལས་ལ་སྦྱར་བ་རྣམ་པ་བཞིའོ། །ལས་སྒྲུབ་པ་ལ་ཡང་རྣམ་པ་བཅུ་བཞིས་བཤད་དོ། །དེ་ལ་སོ་སོའི་དམིགས་ཀྱིས་བཤད་པར་བྱའོ། །དེ་ནས་
[207b.3]ཡི་གེ་བཅུ་བདུན་པོ་ཞེས་པ་ནས། གང་ལ་རྟག་ཏུ་རག་ལུས་པའི། །ཞེས་པའི་སྐབས་དབྱེ་བ་སྔར་བྱས་ཏེ་བྱ་བ་བསྟན་པའོ། །དེ་ནས་ཡི་གེ་བཅུ་བདུན་པ་ཞེས་པ་ལ་སོགས་པ་ནི་རྟོག་པ་འདིའི་རྩ་བ་སྔགས་ཡི་གེ་བཅུ་བདུན་ཡིན་ཏེ། དེའི་ཕྱག་རྒྱར་གཏོགས་པས་བེ་ཅོན་ཡང་
[207b.4]སྔར་བཤད་ཟིན་ནས། དེ་ལས་གཞན་པའི་དེའི་ཕྱག་རྒྱར་གཏོགས་པ་རོ་ལངས་ཞེས་བྱ་བ་ཡང་གཞན་དུ་བྱས་ལ་མོད་ལ་ནི་ཞེས་པ་སླར་ཐར་པར་བྱ་བའི་ཆོ་ག་དེ་ལྟར་མ་བྱས་ན་འཆི་བར་འགྱུར་ཞེས་པའོ། །གནོད་པ་བྱེད་པ་ཐམས་ཅད་ལ། །ཞེས་པ་དཀོན་མཆོག་གསུམ་ལ་གནོད་
[207b.5]པ་བྱེད་པའོ། །འདི་བཤད་དོ་ཞེས་པ་དེ་ལྟ་བུའི་ཕྱིར་ཆོ་ག་འདི་དག་སྦྱར་བར་བྱ་བ་བཤད་དོ་ཞེས་པའོ། །གལ་ཏེ་བྱས་ན་བདག་ཉིད་འཆི། །ཞེས་པ་སྔགས་བརྒྱ་ལའམ་གལ་ཏེ་དེ་ལྟ་བུ་ལ་བྱས་པར་གྱུར་ན། སྔགས་པ་བདག་ཉིད་དམ་ཚིག་ལས་འགལ་བར་འཆི་བར་འགྱུར་རོ་
[207b.6]ཞེས་པའོ། །འདི་མན་ཆོད་ནི་དཀའ་བར་བྱ་བའི་ཆོ་ག་བཤད་དོ། །བསྐྲད་པར་བྱ་བའི་ཆོ་ག་ཡང་། །ཁྲོ་བོ་ཉིད་ཀྱིས་ཇི་སྐད་དུ། །གསུངས་པ་དག་ནི་བཤད་པར་བྱ། །ཞེས་པ་དགར་བར་བྱ་བའི་ཆོ་ག་ཁྲོ་བོས་ཇི་སྐད་གསུངས་པ་དེ་འདིར་
[207b.7]བཤད་པར་བྱའོ་ཞེས་པའོ། །སེང་ལྡིང་ལས་བྱས་ཕུར་བུ་ནི། །ཞེས་པ་ཕུར་བུའི་ལས་བྱ་བ་ལ། ཞི་བ་དང་རྒྱས་པ་དང་། དྲག་པོ་དག་སྲིད་དུ་སོར་བརྒྱད་པར་བྱས་ཏེ། ཞི་བའི་ལས་བྱེད་པའི་ཚེ་ཕུར་བུ་བྱ་བ་ཡང་ཟླུམ་པོ་ལ་མགོ་ཡང་ཟླུམ་པོར་བྱའོ། །རྒྱས་པའི་ལས་བྱེད་པའི་ཚེ་ཕུར་
[208a]
[208a.1]བུ་ཡང་གྲུ་བཞི་ལ་མགོ་ཡང་གྲུ་བཞི་བྱའོ། །དྲག་པོའི་ལས་བྱེད་པའི་ཚེ་ཕུར་བུ་ཡང་ཟུར་གསུམ་ལ་མགོ་ཡང་ཟུར་གསུམ་རྒྱ་མདུད་ཅན་དུ་བྱའོ། །ཕུར་བུ་དེ་དག་གི་མགོའི་སྟེང་དུ་འཁོར་ལོ་དང་པདྨ་རྡོ་རྗེ་དག་བྲི་བར་བྱའོ་ཞེས་བྱ་བ་ནི་ལས་ཀྱི་རིམ་པ་བཞིན་ནོ། །སོར་བརྒྱད་ཙམ་
[208a.2]དུ་བྱས་པ་ལ། །ཞེས་པ་སྲིད་སོར་བརྒྱད་བྱ་བ། ཟུར་གསུམ་པ་ལ་མགོ་ཡང་ཟུར་གསུམ་རྒྱ་མདུད་ཅན་བྱས་པའི་མགོའི་སྟེང་དུ་རྡོ་རྗེ་བྲིས་པ་དེ་ལྟ་བུའི་ཕུར་བུ་ལ་བྱའོ་ཞེས་པའི་དོན་ཏོ། །དུར་ཁྲོད་ཐལ་བ་ཞེས་པ་མི་རོ་བསྲེགས་པའི་ཐལ་བས་ཕུར་བུ་ལ་གདབ་པར་བྱའོ་ཞེས་པའོ། །པགས་
[208a.3]པ་དག་གིས་དཀྲི་བར་བྱ། །ཞེས་པ་དེ་ལྟ་བུའི་པགས་པའི་རས་སམ། དངོས་པོས་ཕུར་བུ་དེ་ཉིད་དཀྲི་བར་བྱ་ཞེས་པའོ། །སྒྲུབ་པ་པོ་དག་མཚན་ཕུར་བུ་དེ་སྐུད་པ་དམར་པོས་བཅིངས་ནས་ནི་ཞེས་པ་ནི། དགར་བསྒྲུབ་པའི་སྔགས་པས་དེའི་མཚན་མོ་རས་དཀར་པོས་ཕུར་བུ་དེའི་མགྲིན་པར་བཅིང་
[208a.4]བར་བྱའོ་ཞེས་པའོ། །དེ་ནས་རོ་ལངས་ཕྱག་རྒྱ་ནི། །ཞེས་པ་ལ་སོགས་པ་ནི་དེ་ནས་རོ་ལངས་ཕྱག་རྒྱ་བཅིངས་ལ་རོ་ལངས་སྔགས་ཀྱང་བཟླས་ལ། བསྐུལ་པའི་ཚིག་ཆེ་གེ་མོ་ཞིག་ཨུ་ཙ་ཏ་ཡ་ཞེས་བྱ་བ་དང་། ལྡན་པར་མཚན་མོ་སྟོང་རྩ་བརྒྱད་དུ་བཟླས་སོ། །དེ་ལྟར་ཟློས་པར་བྱེད་པའི་
[208a.5]ཚེ་ཡི་དགས་ཕལ་པོ་ཆེའི་དཀྱིལ་འཁོར་དུ་བྲིས་ནས་བཟླས་པ་བྱའོ། །དེ་ནས་སྔགས་པ་གང་དགར་བའི་ལས་བྱེད་པར་འདོད་ནས་གང་དུ་དགར་བར་བྱ་བའི་སྒོ་གར་མ་ཚོར་བར་ཕུར་བུས་གདབ་པར་བྱའོ། །ལྷ་འདྲེ་དང་། གདོན་དང་། ཡི་དགས་ལ་སོགས་པ་དགར་ན་ཡང་ལྷ་འདྲེ་ལ་སོགས་པ་
[208a.6]གང་དགར་བར་བྱ་བའི་གནས་དེ་ཉིད་དུ་ཕུར་བུ་བཏབ་པས་དགར་བར་འགྱུར་རོ་ཞེས་བྱ་བའི་ཐ་ཚིག་གོ། །འདི་ནི་སྐྲོད་པའི་མཆོག་འགྱུར་རོ། །ཞེས་པ་འདི་ནི་དགར་བར་བྱ་བའི་ཆོ་གའི་ནང་ན་མཆོག་ཏུ་གསུངས་པ་ཞེས་པའོ། །འོ་ན་དང་བརྒྱ་བྱིན་སྟོབས་ལྡན་པའི། །ཞེས་པའི་ཆོ་ག་དེ་ལྟར་བྱས་
[208a.7]ན། བརྒྱ་བྱིན་འདྲ་བའི་མཐུ་དང་ལྡན་པའི་འདྲ་བ་ཡང་དགར་བའི་སྒྲུབ་པ་དེ་ལྟར་བྱས་ན་གནས་དེ་ནས་བསྐྲད་པར་འགྱུར་རོ་ཞེས་པའོ། །འདི་མན་ཆད་ནི་གཅིག་ལ་གཅིག་བསད་པར་འགྱུར་བ་ཞེས་བྱ་བའི་ཆོ་ག་བཤད་དོ། །དེ་ནས་གཞན་ཡང་གཅིག་ལ་གཅིག །ཅེས་པ། དཀོན་
[208b]
[208b.1]མཆོག་གསུམ་ལ་གནོད་བྱེད་པར། །ཞེས་པ་མི་འདི་ལྟ་བུ་ལ་ཆོ་ག་འདི་བྱའོ་ཞེས་པའོ། །རིག་ནས་ཇི་ལྟར་འདོད་པ་ནི། །ཞེས་པ་ལ་སོགས་པ་འདི་དཀོན་མཆོག་གསུམ་ལ་གནོད་པར་བྱེད་པར་རིག་ནས་གནོད་པར་བྱེད་པའོ། །མི་དག་གི་ཕྱོགས་འཁྲུག་པར་བྱ་བསྔགས་པས་ཇི་སྐད་གསུངས་པ་
[208b.2]བཞིན་ཏེ་བྱའོ་ཞེས་པའོ། །བར་ཧི་ཏཱ་ཞེས་བ་ཏཱ་མ་ལའི་ལོ་མ་འདྲ་བ་བཟང་པོ་ཞེས་པའོ། །རུ་ཙི་ར་བཟང་པོ་ལ་བྱ་སྟེ་དེ་ཉིད་སྲིན་གྱིས་མ་ཟོས་པ་བཟང་པོ་ལ་བྱའོ་ཞེས་པའོ། །བ་དྲ་ད་ནི་ཞེས་པ་བཟང་པོ་ལ་བྱ། རྩ་བ་སྦྱིན་པོ་ཅིག་ཡོད་ཅེས་པའོ། །ཀེ་ཤི་ནི་ཞེས་པ་ཀེ་ཤི་ནི་ཡང་བཟང་
[208b.3]བ་ལ་བྱའོ་ཞེས་སོ། །ཡང་དག་བྱང་ཆུབ་བཞུགས་བཞུགས་པ། །ཞེས་པ་ལ་སོགས་པ་ནི་སྨན་དེ་རྣམས་འཕགས་པ་རྣམས་ཀྱི་བྱིན་གྱིས་བརླབས་པ་ལ་བྱ་སྟེ། དེ་བས་ན་མཐུ་ཆེ་བའི་སྨན་འདི་རྣམས་ལ་གང་ཡང་རུང་བ་ཅིག་བླངས་ནས་ཞེས་པ་སྟེ། ལོ་མའམ་གང་ཡང་རུང་
[208b.4]ངོ་ཞེས་པའོ། །ལོ་མ་རླུང་གིས་བཏབ་པར་སྦྱར། །ཞེས་པ་རླུང་ངམ་ཚུབ་མས་བསྐོར་བའི་ལོ་མ་བླངས་ཏེ་ཆ་བསྙམས་ཏེ་སྦྱར་ཞེས་སོ། །བྷ་ལ་ཏ་ག་ད་ཞེས་པ་ཤིང་ཐོག་ནག་པོ་ཞེས་བྱའོ། །འདི་དག་བཏགས་ཏེ་ཕྱེ་མར་བྱས། །ཞེས་པ། འདི་དག་ཆ་སྙམས་ཏེ་བཏགས་ཏེ་ཕྱེ་མར་
[208b.5]བྱས་ཞེས་པའོ། །མི་ཡི་ཚིལ་གྱིས་སྦྲུས་ནས་སུ། །ཞེས་པ་མིའི་ཚིལ་གྱིས་སྦྲ་སྦྲུར་བྱས་ཏེ། ཧ་ཅང་སླ་བ་ཡང་མ་ཡིན་པར་དུད་པ་འབྱུང་ཙམ་བྱ་བ་སྟེ། བདུག་པ་བསྲེག་ཏུ་རུང་ཙམ་དུ་བྱས་ཏེ། མི་ཐོད་ཀྱི་ནང་དུ་བཞག་སྟེ། ཡི་དགས་ཕལ་པོ་ཆེའི་དཀྱིལ་འཁོར་བྲིས་ནས། དེ་སྟོང་
[208b.6]རྩ་བརྒྱད་དུ་བཟླས་སོ། །དེ་ལྟར་བཟླས་པ་དེའི་བདུག་པའི་མིང་འཁྲུག་པར་བྱེད་ཅེས་བྱ་སྟེ། གཅིག་ལ་གཅིག་འཐབ་པར་བྱ་བ་གོང་གི་བདུག་པ་བདུགས་ཏེ། བསྒྲུབ་བར་བྱ་བ་གང་གིས་བསྣམས་པས་དྲི་མནམ་པ་ཚོར་བ་དེ་དག་ན་ཕན་ཚུན་འཁྲུག་པར་འགྱུར་རོ་ཞེས་པའི་ཐ་ཚིག་
[208b.7]གོ། །གྲོང་ཁྱེར་ཞེས་པ་ནི་ཡུལ་གྲུ་དང་ཞེས་པའོ། །དཔུང་པ་ཞེས་པ་ཕ་རོལ་པོའི་དཔུང་ངོ་ཞེས་པའོ། །ཕན་ཚུན་གནོད་པར་བྱེད་པ་ཡི། །ཞེས་པ་དེ་ལྟ་བུ་དག་བྱ་བའི་ཕྱིར་བདུག་པ་འདི་དག་སྦྱར་བར་བྱའོ་ཞེས་པའི་ཐ་ཚིག་གོ། །འདི་མན་ཆད་མིག་འཕྲུལ་གྱི་ཆོ་ག་བཤད་དེ། དེ་ནས་གཞན་
[209a]
[209a.1]ཡང་མིག་འཕྲུལ་གྱིས། །ཞེས་པ་ལ་སོགས་པའོ། །དེ་ནས་གཞན་ཡང་མིག་འཕྲུལ་གྱིས། །ཞེས་པ་ཕ་རོལ་པོའི་དཔུང་སླུ་བར་བྱེད་པས་ན་མིག་འཕྲུལ་ལོ། །དུར་ཁྲོད་དག་གི་ཐལ་བ་ཡིས། །མིག་འཕྲུལ་དངོས་གྲུབ་འགྲུབ་པར་འགྱུར། །ཞེས་པ་དུར་
[209a.2]ཁྲོད་ཐལ་བའི་རྫས་ཀྱིས་མིག་འཕྲུལ་གྱི་དངོས་གྲུབ་དག་འགྲུབ་པར་འགྱུར་རོ་ཞེས་པའོ། །མི་ཐོད་བཟང་པོ་ཐལ་བ་དང་། །ཞེས་པ་ལ་སོགས་པ་མིག་འཕྲུལ་བྱ་བའི་ཆོ་ག་དེ་ཡང་། མི་ཐོད་ལེགས་པ་མ་གས་པ་བཟང་པོའི་ནང་དུ་དུར་ཁྲོད་ཀྱི་ཐལ་བས་བླུགས་ཏེ་སྐྱོ་མ་སྐ་བ་
[209a.3]ཙམ་དུ་སྦྱར་རོ། །རི་བོང་གི་ཁྲག་བྱུགས་ཏེ་སྦྱར་ནས་དེ་ནས་ཡི་དགས་ཕལ་པོ་ཆེའི་དཀྱིལ་འཁོར་ཇི་སྐད་གསུངས་པ་བཞིན་དུ་བྲིས་ནས། དཀྱིལ་འཁོར་དེའི་དབུས་སུ་ཐོད་པ་གཞག་པར་བྱའོ་ཞེས་པའི་ཐ་ཚིག་གོ། །དེ་ཡི་ནང་དུ་རོ་ལངས་མ། །མཆོད་པ་ཆེན་པོ་བྱས་ནས་ནི། །ཞེས་
[209a.4]པ་དཀྱིལ་འཁོར་དེའི་ནང་དུ་རོ་ལངས་མ་སྤྱན་དྲངས་ཏེ་དེ་ལ་མེ་ཏོག་དང་། བདུག་པ་ལ་སོགས་པའི་མཆོད་པས་མཆོད་པར་བྱའོ། །དེ་ཡང་ལྷོ་ཕྱོགས་སྒོ་དག་ཏུ། །ཞེས་པ་ལ་སོགས་པ་ནི་ལྷོ་ཕྱོགས་ཀྱི་སྒོར་རྒྱས་པའི་ཐབ་ཁུང་བརྐོས་ཏེ། མེ་བུས་ནས་བསྒྲུབ་པའི་རྫས་ཐོད་པའི་ནང་ན་
[209a.5]བསྒྲུབ་པ་ལས་མར་བཞུས་པ་ལས་གཟར་བུ་ཆུང་དུས་བཅུས་པ་བླུགས་ཏེ། དེ་ལྟ་བུ་ལན་བརྒྱ་རྩ་བརྒྱད་དམ་སྟོང་རྩ་བརྒྱད་ཀྱི་བར་དུ་བསྲེག་པར་བྱའོ། །དེ་ལྟར་བྱ་བ་ནི་རྫས་གཟེངས་བསྟོད་ཅིང་། གཟི་བྱིན་དང་ལྡན་པར་འགྱུར་བ་ལ་བྱའོ། །ཁ་ཅིག་ན་རེ་མར་གྱི་སྦྱིན་སྲེག་ཀུན་
[209a.6]སྦྱིན་ཙམ་དུ་ཕུལ་ཏེ། དེའི་འོག་ཏུ་ཐོད་པའི་ནང་ནས་ཐལ་བ་དང་། ཁྲག་སྦྱར་བའི་རྫས་དེ་ཟད་ཟད་པར་སྦྱིན་སྲེག་བྱས་པའི་ཐལ་བ་དེ་ཡང་ཐོད་པའི་ནང་དུ་བཞག་སྟེ། སྟོང་རྩ་བརྒྱད་དུ་བཟླས་བརྗོད་བྱའོ་ཞེས་པའི་ཐ་ཚིག་གོ། །དེ་ནས་ཐལ་བ་ཞེས་པ་ཐོད་པའི་ནང་དུ་བཞག་པའི་
[209a.7]ཁྲག་དང་། སྦྱར་བའི་ཐལ་བ་སྦྱིན་སྲེག་ཏུ་བྱས་པའི་ཐལ་བ་སྟོང་རྩ་བརྒྱད་ཅེས་པ་བཟླས་པའི་མཐུས་མཁས་པ་སྔགས་པ་ཞེས་པའོ། །ཐལ་བ་དེས་ནི་བྱེད་པར་འགྱུར། །ཞེས་པ་འཆད་པ་མ་མཐུན་པ་རྣམ་པ་གཉིས་ཀྱིས་ཐལ་བ་ཞེས་པའོ། །འདི་མན་ཆད་ཇི་ལྟར་བྱ་བའི་ཐབས་
[209b]
[209b.1]བཤད་པའོ། །མེ་ཏོག་དཀར་ལ་ཐལ་ཞེས་པ་ལ་སོགས་པ་ལ། མེ་ཏོག་དཀར་ལ་ཐལ་ཞེས་པ་མེ་ཏོག་དཀར་པོ་གང་ཡང་རུང་ཞེས་པའོ། །ནམ་མཁར་གཏོར་ཞེས་པ་ཐལ་བ་སྐམ་པོས་བསྐུས་ཏེ་ཞེས་སོ། །མེ་ཏོག་སེར་པོ་ལ་བསྐུས་ཏེ་ཞེས་པ་གང་ཡང་རུང་ཞེས་པའོ། །
[209b.2]འདོད་ཆགས་ཞེས་པ་འཕགས་པ་ཉན་ཐོས་ཞེས་སོ། །ཉིད་ཀྱི་གནས་བཅས་སངས་རྒྱས་ཀུན། །ཞེས་པ་ཉིད་ཀྱི་གཞལ་མེད་ཁང་དང་བཅས་པར་སངས་རྒྱས་འཁོར་དང་བཅས་པ་ཀུན་སྟོན་པར་བྱེད་དོ་ཞེས་པའོ། །མེ་ཏོག་དམར་པོ་ཞེས་པ་ནི་གང་ཡང་རུང་སྟེ་ཞེས་པའོ། །ལྷ་རྣམས་
[209b.3]ཀུན་ཀྱང་སྔ་མ་བཞིན། །ཞེས་པ་ལ་སོགས་པ་ཚངས་པ་དང་། བརྒྱ་བྱིན་ལ་སོགས་པ་འཇིག་རྟེན་གྱི་ལྷ་གང་འདོད་པ་ཡིད་ལ་བསམས་ཏེ། །མེ་ཏོག་གཏོར་ན་འཇིག་རྟེན་གྱི་ལྷ་དེ་དག་སྟོན་པར་བྱེད་པའོ། །ཡིད་ཀྱི་བསམ་པ་ནི་ཀུན་ལ་སྦྱར་ཞེས་པའོ། །མེ་ཏོག་སྔོན་ཞེས་པ་གང་ཡང་
[209b.4]རུང་ངོ་། །གནོད་སྦྱིན་ཕོ་མོ་གང་ཡང་རུང་། །ཡི་དགས་མཁའ་འགྲོ་གྲུལ་བུམ་དང་། །ཞེས་པ་མེ་ཏོག་སྔོན་པོ་ལ་སྔ་མ་བཞིན་དུ་ཐལ་བས་བསྐུས་ཏེ་ནམ་མཁའ་ལ་གཏོར་ན་གནོད་སྦྱིན་དང་སྲིན་པོ་དག་སྔ་མ་བཞིན་དུ་སྟོན་པར་བྱེད་པའོ་ཞེས་སོ། །ཁ་ཅིག་ན་རེ་ཡི་དགས་ལ་སོགས་པ་
[209b.5]གཟུགས་ཀྱང་ཆོ་ག་དེས་སྦྱར་ན་སྣང་བར་འགྱུར་རོ། །མིག་འཕྲུལ་སླད་དུ་བསྡུ་བར་བྱ། །ཞེས་པ་ལ་སོགས་པ་མིག་འཕྲུལ་དེ་དག་ཀྱང་ཆུ་ལ་ལན་བདུན་བཟླས་པའི་ཆུས་གྱེན་དུ་གཏོར་བ་ལས་མི་འཕྲུལ་དེ་དག་གདོན་མི་ཟ་བར་སླར་བསྡུས་པར་འགྱུར་རོ། །ཡང་ན་ཁུ་ཚུར་གྱིས་སླར་བསྡུ་
[209b.6]བར་བྱའོ། །ཁྭ་ཡི་འདབ་མ་བདུན་དག་ལ། །ཞེས་པ་ལ་སོགས་པ་ཁའི་འདབ་མ་བདུན་བླངས་ནས་མིའི་རུས་པ་རྐང་པའི་རྗེ་ངར་རམ་ལག་ངར་ཡུ་བའང་རུང་བར་བམ་བུར་སྦམས་ནས་བཅིང་བར་བྱ་བ་ནི་རྨ་བྱའི་མཇུག་མ་དང་འདྲའོ་ཞེས་སོ། །དེ་དག་ཐམས་ཅད་ཅེས་བྱའོ། །ཁྭའི་
[209b.7]འདབ་མ་བམ་བུར་སྦམས་ཏེའོ། །དེ་དག་འཕྲུལ་བསམ་ཅི་འདོད་པར། །ཞེས་པ་ལ་སོགས་པ་འོག་ནས་འབྱུང་བའི་མིག་འཕྲུལ་རྣམས་ལས་གང་འདོད་པས་ཡིད་ཀྱིས་བསམས་ཏེ། མིག་འཕྲུལ་ལ་ལྟ་བ་ཚོགས་ཀྱི་ནང་དུ་བདག་གི་ཀླད་པ་གཡས་ལོགས་སུ་བསྐོར་ན་འདི་འདྲ་
[210a]
[210a.1]བ་གང་དང་གང་འདོད་དེ་དག་སྟོན་པར་བྱེད་དོ་ཞེས་པའོ། །གཡུལ་དག་འཁྲུག་ཅིང་འཆིང་བ་དང་། །ཞེས་པ་ནང་འཁྲུག་པ་བྱུང་ན་གཅིག་གིས་གཅིག་གསོད་པར་བྱེད་ཅེས་པའོ། །ལྟད་མོ་ཆེན་པོ་མཆོག་རྣམས་ནི། །ཞེས་པ་གཞན་ཡང་འདི་འདྲ་བ་དག་སྟོན་པར་
[210a.2]བྱེད་དོ། །རབ་ཏུ་སྦྱར་བས་སྟོན་པར་འགྱུར། །ཞེས་པ་དེ་ལྟ་བུ་ལ་སོགས་པའི་མིག་འཕྲུལ་ཁྭའི་འདབ་མའི་ཆོ་ག་སྔར་བཤད་པ་དེ་ལྟར་སྦྱར་བ་ཙམ་གྱིས་སྟོན་པར་བྱེད་པའོ་ཞེས་པའོ། །ཁུ་ཚུར་བཅངས་པས་དེ་བཞིན་དུ། །ཞེས་པ་མིག་འཕྲུལ་དེ་དག་སླར་བསྡུ་བ་ན་ཡང་ལག་པ་གཡས་པའི་
[210a.3]སོར་མོ་རྣམས་ཀྱིས་བྱབ་པའི་ཚུལ་དུ་བྱ་ཞིང་ཁུར་ཚུར་བཅངས་པས་སླར་བསྡུ་བར་བྱའོ་ཞེས་པའོ། །དེ་ཡི་འོག་ཀྱང་སྟོན་པ་དང་། །ཞེས་པ་འོག་གི་ལྷ་མ་ཡིན་རྣམས་ཀྱང་སྟོན་པར་བྱེད་དོ། །ཁྭའི་འདབ་མའི་ཆོ་ག་དེས་གཞན་ཡང་མིག་འཕྲུལ་འདི་འདྲ་བ་དག་སྟོན་པར་བྱེད་དོ་ཞེས་པའོ། །
[210a.4]འདུས་པ་ཞེས་པ་འགྲོ་བ་མང་པོ་འདུས་པ་དག་ཀྱང་སྟོན་ཞེས་པའོ། །གྱེན་དུ་འགྲོ་དང་དེ་བཞིན་འཁྲུག །ཅེས་པ་དེ་དག་ཀྱང་ནམ་མཁའ་ལ་གྱེན་དུ་འགྲོ་བ་དང་། དེ་ནང་འཁྲུག་པ་དག་ཀྱང་སྟོན་པར་འགྱུར་རོ་ཞེས་པའོ། །མཇུག་མ་དག་དང་ཐལ་བ་ཡིས། །ཞེས་པ་མིའི་རུས་པ་
[210a.5]ལ་ཁྭའི་འདབ་མ་བམ་བུར་སྦམས་པ་ལ་ཐལ་བས་བསྐུས་པས་གཞན་ཡང་མིག་འཕྲུལ་གང་དང་གང་སྟོན་པར་འདོད་པ་དེ་དག་ངེས་པར་བྱེད་པར་འགྱུར་རོ་ཞེས་པའོ། །ཁུར་ཚུར་བཅངས་པས་དེ་བཞིན་སྡུད། །ཅེས་པ་མིག་འཕྲུལ་དེ་ལྟར་བསྟན་ནས་སླར་ཡང་བསྡུ་བ་ནི་སྔར་བཤད་པ་
[210a.6]བཞིན་བྱའོ་ཞེས་པའོ། །དེ་ལྟར་མིག་འཕྲུལ་མདོར་བསྡུས་པ། །ཇི་སྐད་གསུངས་པ་བཤད་པ་ཡིན། །ཞེས་པ་རྒྱུད་ཆེན་པོའི་ནང་ནས་མིག་འཕྲུལ་ཕལ་པོ་ཆེ་བཤད་པ་ལས་ཇི་སྐད་གསུངས་པ་མདོར་བྱས་ནས་འདིར་བཤད་པ་ཡིན་ནོ་ཞེས་པའི་ཐ་ཚིག་གོ། །འདི་མན་ཆད་ཞི་བའི་ལས་བཤད་
[210a.7]དོ། །དེ་ནས་ཞི་བའི་ལས་རྣམས་ཀྱང་། །ཞེས་པ་ནས་བསྟན་ཏེ། མདོར་བསྡུས་ནས་ནི་བཤད་པར་བྱ། །ཞེས་པ་རྒྱུད་ཆེན་པོ་ལས་གསུངས་པ་དེ་མདོར་བསྡུས་ནས་ནི་རྒྱུད་འདི་བཤད་དོ་ཞེས་པའི་ཐ་ཚིག་གོ། །རོ་ལངས་དེ་ཡི་ངོ་བོ་ཉིད། །ཞི་བའི་ཕྱིར་ནི་ཚུལ་བཞིན་བཟླས། །ཞེས་པ་
[210b]
[210b.1]རོ་ལངས་ཀྱི་སྔགས་མ་སྤེལ་ཞིང་བསྐུལ་པའི་ཚིག་མ་བཅུག་པར་རོ་ལངས་ཀྱི་སྔགས་ཞི་བའི་རང་བཞིན་དུ་གསུངས་པ་དེའི་ཚུལ་བཞིན་དུ་བཟླས་སོ། །བདག་གམ་འོན་ཏེ་གཞན་ཡང་རུང་། །ཞེས་པ་བདག་གམ་གཞན་ཞི་བ་ལ་ཡང་རུང་སྟེ་ཞེས་སོ། །བསྒྲུབ་བྱ་ཞི་བའི་ཚིག་སྨོས་ཏེ། །ཞེས་པ་ཆེ་
[210b.2]གེ་མོ་ཞིག་ཤཱནྟིཾ་ཀུ་རུ་སྭཱ་ཧཱ་ཞེས་སྨོས་ཏེ། སྟོང་རྩ་བརྒྱད་བཟླས་པར་བྱ་བ་ནི་ཡི་དགས་ཕལ་པོ་ཆེའི་དཀྱིལ་འཁོར་བྲིས་ནས་བཟླས་སོ་ཞེས་པའོ། །མེ་ཏོག་དཀར་པོ་བཟང་པོ་ནི། །ཞེས་པ་སྲི་ཤིང་སྣ་མའི་མེ་ཏོག་ཀྱང་རུང་ཞེས་པའོ། །བསྲུང་ཞིང་ཡིད་དུ་འོང་བ་དག །ཅེས་པ་མེ་ཏོག་དཀར་
[210b.3]པོ་དེ་ཡོན་ཏན་འདི་ལྟ་བུ་དང་ལྡན་པ་ལ་བྱ་ཞེས་པའོ། །ཆུས་བཏབ་ནས་ཞེས་པ་མེ་ཏོག་དཀར་པོ་དེ་ལ་ཞེས་པའོ། །རྒྱ་མཚོར་ཞེས་པ་ཆུ་བོའི་ཀླུང་གང་ཡང་རུང་བའོ་ཞེས་པའོ། །ཞུགས་ནས་རེ་རེ་ནས་བཟླས་ཤིང་། །བརྒྱ་རྩ་བརྒྱད་ནི་དོར་བར་བྱ། །ཞེས་པ་རྐེད་པ་མན་ཆོད་ཆུར་ཞུགས་ནས་མེ་ཏོག་རེ་
[210b.4]རེ་ཞིང་སྔགས་རེ་རེ་བཟླས། དེའི་མདུན་དུ་ལྷ་མོ་བེ་ཏ་ལཱི་བཞུགས་པ་ལ་མཆོད་པ་བྱ་ཞིང་། བསྐུལ་ཚིག་དང་ལྡན་པས་སྔགས་བརྗོད་ནས་མེ་ཏོག་གཏོར་བར་བྱའོ། །མེ་ཏོག་ཀྱང་བརྒྱ་རྩ་བརྒྱད་དགོས་སོ། །འོན་ཏམ་ཞེས་པ་ཆོ་ག་དེ་ལྟར་བྱས་པ་དང་ཞེས་པའོ། །རྒྱལ་པོ་ཞེས་པ་
[210b.5]ཡུལ་ཕྱོགས་ཆེན་པོ་ཞེས་པའོ། །གྲོང་ངམ་ཞེས་པ་གྲོང་ཁྱེར་གཅིག་པ་ཞེས་པའོ། །གྲོང་ཁྱེར་དག་ཅེས་པ་མང་པོ་ཞེས་པའོ། །ཞི་བའི་ལས་བྱས་པ་དེ་ཡིས། །ཞི་བར་འགྱུར་བར་གདོན་མི་ཟ། །ཞེས་པ་ཞི་བའི་ཆོ་ག་ལས་དེ་ལྟར་བྱས་པ་དེས་ཐེ་ཚོམ་མེད་པར་ཞི་བར་འགྱུར་ཞེས་བྱ་
[210b.6]བའི་ཐ་ཚིག་གོ། །འདི་མན་ཆད་རྒྱས་པའི་ལས་བཤད་དོ། །དེ་ནས་རྒྱས་པའི་ལས་རྣམས་ཀྱང་། །ཚུལ་བཞིན་དུ་ནི་བཤད་པར་བྱ། །ཞེས་པ་ནས་བསྟན་ཏེ། མཆོད་རྟེན་མཆོད་པ་སྣ་ཚོགས་པས། །བྱས་ནས་དེ་ཡི་མདུན་འདུག་སྟེ། །ཞེས་པ་རྒྱས་པའི་ལས་བྱེད་པར་འདོད་པའི་
[210b.7]སྔགས་པ་དེས་ཐོག་མར་མཆོད་རྟེན་ལ་མཆོད་པ་སྣ་ཚོགས་པས་མཆོད་པ་བྱས་ནས། སྔགས་པ་དེས་མཆོད་རྟེན་དེའི་མདུན་དུ་འདུག་སྟེ། རོ་ལངས་མའི་ཕྱག་རྒྱའི་བཟླས་བརྗོད་བྱའོ་ཞེས་པའོ། །རྫོགས་སངས་རྒྱས་ཀྱིས་མཆོད་པ་བཟླས། །ཞེས་པ་རོ་ལངས་ཀྱི་ལྷ་མོ་དེ་སངས་རྒྱས་
[211a]
[211a.1]རྣམས་ཀྱིས་ཀྱང་ཕུ་དུད་དང་། རིམ་གྲོ་དང་། བཀུར་སྟི་བྱས་ལ་བཟླས་པ་བྱའོ་ཞེས་པའི་དོན་ཏོ། །གལ་ཏེ་མཆོད་རྟེན་རིང་བསྲེལ་ཅན། །ཡིན་ན་དེ་མ་ཐག་ཏུ་འགྱུར། །ཞེས་པ་གལ་ཏེ་མཆོད་རྟེན་རིང་བསྲེལ་ཅན་གྱི་མདུན་དུ་རྒྱས་པའི་ལས་བྱས་ཏེ། བཟླས་བརྗོད་བྱས་ན་མི་
[211a.2]ཐོགས་པར་ཆོ་ག་རྒྱས་པའི་ལས་འགྲུབ་པར་འགྱུར་ཞེས་པའོ། །སྒྲུབ་པའི་མིང་སྨོས་བཟླས་ན་ནི། །སྐྱེས་པའམ་བུད་མེད་རྒྱས་པར་འགྱུར། །ཞེས་པ་ཆོ་ག་ལྟར་བཟླས་པ་གང་ཡང་རྒྱས་པར་བྱ་བའི་མི་དེ་མིང་གི་བསྐུལ་ཚིག་དང་ལྡན་པར་བཟླས་ན་དེ་དག་རྒྱས་པར་འགྱུར་ཞེས་པའོ། །
[211a.3]དམ་ཆོས་མཆོད་རྟེན་མདུན་དུ་ནི། །ཞེས་པ། པྲཛྙཱ་པཱ་ར་མི་ཏའི་གླེགས་བམ་ཡང་རུང་། མཆོད་རྟེན་ཡང་རུང་སྟེ། དེ་གཉིས་གཅིག་ལ་མདུན་ཞེས་པའོ། །ཆོ་ག་བཞིན་དུ་ཁྲི་བཟླས་ཏེ། །ཞེས་པ་ལ་སོགས་པ་དེ་ལྟར་སྔར་བསྒྲུབ་པ་ཁྲི་བྱས་ནས་དེའི་འོག་ཏུ་མཆོད་རྟེན་གྱི་མདུན་དུ་ཇི་སྲིད་
[211a.4]རྒྱས་པར་འགྱུར་གྱི་བར་དེ་སྲིད་དུ་བཟླས་བརྗོད་བྱའོ་ཞེས་པའོ། །དེ་བཞིན་གཤེགས་པའི་མཆོད་པ་དག །ཅེས་པ་ལ་སོགས་པ་རྒྱས་པའི་ལས་བྱེད་འདོད་པའི་སྔགས་པ་དེས། མཆོད་རྟེན་དག་ལ་དང་པོར་དེ་བཞིན་གཤེགས་པའི་མཆོད་པར་འོས་པ་གདུགས་དང་། རྒྱལ་མཚན་
[211a.5]དང་། བླ་རེ་དང་། མེ་ཏོག་བདུག་སྤོས་ལ་སོགས་པ་མཆོད་པ་རྒྱ་ཆེན་པོ་དག་མཆོད་པར་བྱའོ་ཞེས་པའོ། །རིང་བསྲེལ་ཅན་ལ་ཆོ་ག་བཞིན། །ཞེས་པ་ཁྱད་པར་དུ་མཆོད་རྟེན་རིང་བསྲེལ་ཅན་གྱི་དྲུང་དུ་རྒྱས་པའི་ལས་བྱ་བའི་ཆོ་ག་དེ་བཤད་པར་བྱ་ཞེས་སོ། །ཐོག་མར་མཆོད་རྟེན་དྲུང་དུ་ནི། །ཞེས་
[211a.6]པ་དང་པོ་མཆོད་རྟེན་རིང་བསྲེལ་ཅན་གྱི་དྲུང་དུ་སྔགས་པ་དེས་དཀྱིལ་འཁོར་གྱི་ཚད་ཀྱང་གྲུ་བཞི་པ་ཅིག་བྱའོ་ཞེས་པའོ། །དེ་ནས་དེར་ནི་མེ་ཏོག་དག །ཤིན་ཏུ་ཡིད་འོང་དགྲམ་པར་བྱ། །ཞེས་པ་དཀྱིལ་འཁོར་བྱས་པ་དེའི་སྟེང་དུ། མེ་ཏོག་སྦུ་གུ་དྲི་ཞིམ་པོ་ཡིད་དུ་འོང་བ་དག་དགྲམ་
[211a.7]པར་བྱའོ་ཞེས་པའོ། །མེ་མར་རབ་ཏུ་འབར་བ་བརྒྱད། །ཅེས་པ་ཕྱོགས་བཞི་མཚམས་བརྒྱད་དུ་བདག་གིས་མར་མེ་ཁ་བརྒྱད་དབུལ་བར་བྱའོ་ཞེས་པའོ། །མཁས་པས་དེ་ལ་དབུལ་བར་བྱ། །ཞེས་པ་སྔགས་པས་མཆོད་རྟེན་དང་། བེ་ཏ་ལཱི་གཉིས་ལ་དབུལ་བར་བྱ་ཞེས་པའོ། །ཤིན་
[211b]
[211b.1]ཏུ་ཡིད་འོང་ཆུ་དང་བཅས། །ཞེས་པ་ཉ་ཕྱིས་དང་། དུང་ཕོར་དག་གི་ནང་དུ་དྲི་ཆུ་བཟང་པོ་ཡིད་དུ་འོང་བ་དང་བཅས་པ་དག་དབུལ་ལོ། །སྣ་ཚོགས་པ་ཡི་བཤོས་ཕུལ་ནས། །ཞེས་པ་རྒྱས་པའི་ལས་བྱེད་པའི་ཚེ་བཤོས་ཅི་དང་ཅི་དབུལ་བ་སྤྱི་རྒྱུད་དག་ལས་ཇི་སྐད་འབྱུང་བ་བཞིན་དུ་དབུལ་ལོ་
[211b.2]ཞེ་སར་བཅས་ཞེས་པ་ཕུ་དུད་དང་། རིམ་གྲོར་བཅས་པ་ཞེས་པའོ། །མཆོད་རྟེན་ལ་ནི་མངོན་ཕྱོགས་ཏེ། །ཞེས་པ་རྒྱབ་ཀྱིས་མ་འབབ་པར་མངོན་དུ་བལྟས་ཏེ་ཞེས་པའོ། །ཞི་དང་རྒྱས་ཕྱིར་བཟླས་པ་བྱ། །ཞེས་པ་ཞི་བ་དང་། རྒྱས་པའི་ལས་བྱ་བའི་ཕྱིར་ཚུལ་དེ་ལྟར་བཟླས་པར་བྱའོ། །
[211b.3]ལས་སྤྱིའི་མཚན་ཉིད་གཅིག་པས་རྒྱས་པའི་ཚུལ་བཞིན་དུ་ཞི་བའི་ལས་བྱས་ན་ཡང་ཞི་བར་འགྱུར་རོ་ཞེས་པའོ། །དེ་ལྟར་ཉིན་མཚན་ཕྱེད་ན་ནི། །ཞེས་པ་ཚུལ་དེ་ལྟར་ཉིན་ལན་གསུམ་མཚན་ལན་གསུམ་སྟེ། ལན་དྲུག་དུ་ཆོ་ག་བྱས་ཏེ་ཉིན་མཚན་ཕྱེད་ནས་ཞི་བ་དང་རྒྱས་པའི་ལས་འགྲུབ་པར་
[211b.4]འགྱུར་རོ་ཞེས་བྱ་བའི་ཐ་ཚིག་གོ། །འདི་མན་ཆད་ནི་དགའ་བར་འགྱུར་བ་བཤད་དོ། །གཞན་ཡང་སྒྲུབ་པ་པོ་ལ་ནི། །ཞེས་པ་ནས་བསྟན་ཏེ། ངེས་པར་འགྱུར་བ་བཤད་པར་བྱ། །སྒྲུབ་པ་པོ་ལ་གདོན་མི་ཟ་བར་དགའ་བར་འགྱུར་བའི་ཆོ་ག་དེ་བཤད་པར་བྱའོ་ཞེས་པའོ། །ཇི་
[211b.5]ལྟར་མ་ལ་བུ་སྡུག་པ། །དེ་འདིར་དེ་བཞིན་གཞན་དུ་མིན། །ཞེས་པ་ཇི་ལྟར་མའི་སྙིང་དུ་བུ་སྡུག་པ་དེ་བཞིན་དུ་ཆོ་ག་འདི་བྱས་ན། འཇིག་རྟེན་ཐམས་ཅད་བདག་ལ་དགའ་བར་འགྱུར་གྱི་གཞན་དུ་ནི་མི་འགྱུར་རོ་ཞེས་པའོ། །ངེས་པར་བདག་གི་ཁྲག་དང་སྦྱར། །ཞེས་པ་ཚད་ཆེ་
[211b.6]ཆུང་ཇི་ཙམ་ཡང་རུང་བ་དང་བདག་གི་ཁྲག་དང་ལན་མང་དུ་སྦྱར་ཏེ་ཐོད་པར་བཅུག་ལ་བསྒྲུབས་ཏེ། གྲུབ་ནས་དཔྲལ་བར་ཐིག་ལེ་བྱས་ན་བུ་སྡུག་བཞིན་དུ་དགའ་བར་འགྱུར་རོ་ཞེས་པའོ། །ལན་གྲངས་མང་དུ་སྦྱར་ནས་ཀྱང་། །ཞེས་པ་དེ་ལྟར་སྦྱར་བ་ཡང་ལན་ཅིག་སྦྱར་ཏེ་སྐམས་ནས་
[211b.7]ཡང་ལན་ཅིག་སྦྱར་ཏེ། དེ་ལྟར་སྦྱར་བའི་བར་ཞག་དེ་ཙམ་གྱིས་ཆོད་པར་བྱའོ། །ཡང་ན་ཉིན་གཅིག་ལ་ལན་བདུན་ཚང་བར་བྱས་ཀྱང་རུང་ངོ་། །ལན་གྲངས་ཉི་ཤུ་རྩ་གཅིག་ཅིག་ཅར་ཡང་རུང་ངོ་ཞེས་སོ། །གཞག་ཅེས་པ་དེ་ལྟར་བྱས་པའི་རྫས་ཐོད་པར་གཞུག་གོ་ཞེས་སོ། །
[212a]
[212a.1]ཟླ་བ་ལ་ནི་མིག་བལྟས་ཤིང་། །བཏང་གི་བར་དུ་ལེགས་པར་བཟླས། །ཞེས་པ་ཁ་ཅིག་བཤད་པ་ནི་ཟླ་བ་ནི་མིག་བལྟ་ཞིང་བཟླས་སོ་ཞེས་པའོ། །ཁ་ཅིག་གི་གཞུང་ལས་ནི་ཟླ་བ་སྒྲ་གཅན་གྱིས་ཟིན་པ་ལ་བལྟ་ཞིང་ནམ་ཞིག་བཏང་གི་བར་དུ་བཟླས་སོ་ཞེའོ། །དེ་ནས་རྒྱལ་པོ་འཁོར་དུ་འགྲོ། །ཞེས་པ་རྒྱལ་པོའི་ཕོ་
[212a.2]བྲང་ནང་དུ་འགྲོ་ཞེས་པའོ། །མདོར་བསྡུས་ཞེས་པ་རྒྱུད་ཆེན་པོ་ལས་ཞེས་སོ། །རྒྱུ་དང་མི་རྒྱུ་འཇིག་རྟེན་དག །ཅེས་པ་སེམས་ཅན་རྣམས་དང་ཆུ་དང་རི་ལ་སོགས་པའི་ལྷ་རྣམས་ལ་བྱ་སྟེ། རྟེན་པའི་གནས་ཀྱི་རྒྱུ་མི་འགྲོ་བ་ལ་གནས་པའི་ལྷ་རྣམས་ནི་རྒྱུ་དང་མི་རྒྱུ་ཞེས་པའོ། །མཐོ་བ་
[212a.3]ཡིས་ནི་ཞེས་པ་ལྷ་དང་མི་དེ་དག་གིས་ཞེས་སོ། །དགའ་བར་འགྱུར་ཞེས་པ་སྔགས་པ་ལ་ཞེས་པའོ། །འདི་ནི་ཞེས་པ་ཆོ་ག་འདི་ཞེས་པའོ། །གསུངས་པ་དག་ཅེས་རྒྱུད་ཆེན་པོ་ལས་ཞེས་སོ། །འདི་མན་ཆད་དགུག་པའི་ཆོ་ག་བཤད་པའོ་ཞེས་པའོ། །བུད་མེད་བུ་མོ་ཤི་བའི་སྐྲ། །
[212a.4]ཞེས་པ་ནི་སྤྱིའི་མིང་ཡིན་ཏེ། བུད་མེད་ཀྱི་མི་རུང་གི །བུ་མོ་གཞོན་ནུ་གཙང་མའི་སྐྲ་ལས་བྱ་ཞེས་པའོ། །མར་གྱི་བརྒྱད་ལ་ནན་ཏན་དུ། །ཞེས་པ་བུད་མེད་གཞོན་ནུ་གཙང་མའི་སྐྲ་ཚེས་ཉི་ཤུ་གསུམ་ལ་བླངས་ལ་ནན་ཏན་དུ་སྲིད་དུ་ཁྲུ་གང་ཙམ་སྦོམས་སུ་མཐེའུ་ཆུང་སུམ་སྒྲིལ་འཇར་འཇུར་
[212a.5]དང་སྦན་སྦུན་མེད་པའི་ལིག་རི་དང་འདྲ་བའི་ལེགས་པར་བཀལ་བའོ། །དེ་ཡང་གཟུང་ལ་རག་པ་ལྟར་ཞགས་པ་མིག་ཅན་དུ་བྱའོ་ཞེས་པའོ། །ཟླ་བ་གཟས་ཟིན་པར་འགྱུར་བའི་བར་དུ་ཉིན་རེ་བཟླས་ཞེས་པ་དེ་ནས་ཟླ་བ་གཟས་ཟིན་པར་འགྱུར་བའི་བར་དུ་ཉིན་རེ་ཞིང་
[212a.6]ཡང་དུས་གསུམ་དུ་བཟླས་སོ་ཞེས་བྱ་བའི་དོན་ཏོ། །ཟླ་བ་གཟས་ཟིན་གྱུར་པ་དང་། །ཞེས་པ་ནམ་ཟླ་བ་གཟས་ཟིན་པའི་དུས་ཀྱི་ནུབ་མོ་དཀྱིལ་འཁོར་བྲིའོ་ཞེས་པའོ། །ཆུ་འགྲམ་ཞེས་པ་གནས་གཙང་མ་དག་ཏུ་ནི་ཞེས་པའོ། །དཀྱིལ་འཁོར་དེར་བྲིས་མཆོད་པ་བྱས། །ཞེས་
[212a.7]པ་སྔར་བཤད་པ་བཞིན་དུ་མཆོད་པ་བྱའོ་ཞེས་སོ། །རོ་ལངས་ཁྲོ་བོ་ལྡན་པ་ལས། །ཞེས་པ་རོ་ལངས་ཁྲོ་བོ་དང་ལྡན་པའི་སྔགས་མང་པོ་དང་། བེ་ཏ་ལཱི་ལ་མཆོད་པ་དབུལ་ལོ་ཞེས་བྱ་བའི་དོན་ཏོ། །གཏོར་མ་རྒྱ་ཆེར་བྱས་ནས་ནི། །ཞེས་པ་སྔར་ཡི་དགས་ཕལ་པོ་ཆེའི་སྐབས་སུ་བཤད་པ་
[212b]
[212b.1]བཞིན་དུ་མཆོད་པ་དེ་དག་གིས་མཆོད་པར་བྱ་ཞིང་དཀྱིལ་འཁོར་ནང་དུ་དབུལ་ཞེས་པའོ། །འབྱུང་པོ་ལའོ་ཞེས་པ་དབབ་བོ་ཞེས་པའོ། །དེ་ནས་དེ་ལ་ལག་གིས་མནན། །ཞེས་པ་དེ་ཐོད་པ་དེ་ལག་པ་གཡས་པས་མནན་ཞེས་བྱའོ། །ཟླ་བ་བལྟས་བཟླས་པར་བྱ། །ཞེས་པ་བཤད་པ་རྣམ་
[212b.2]ཉིས་མི་མཐུན་ཏེ། གཅིག་ནི་ཟླ་བ་ལ་མི་བལྟ་བར་བཟླས་ཞེས་སོ། །གཡོའི་བར་ཞེས་བསྒྲུབ་པའི་ཞགས་པ་གཡོན་པའམ་ཞེས་པའོ། །འཕར་ན་ནི་ཞེས་པ་ཐོད་པའི་ནང་ནས་ཞགས་པ་འཕར་བར་གྱུར་ན་ཞེས་སོ། །གྲུབ་པ་ན་ནི་གྲུབ་ཅེས་བྱ། །ཞེས་པ་གྲུབ་པར་བྱའོ་ཞེས་པ་
[212b.3]ནི་དེའི་ཚེ་ཞེས་བསྒྲུབ་པ་དེའི་ཚེ་ཞགས་པ་བླངས་ནས་ཞེས་པའོ། །འཇིག་རྟེན་ལྷ་རྣམས་སྐད་ཅིག་གིས། །ཞེས་པ་ལ་སོགས་པ་འཇིག་རྟེན་པའི་ལྷ་གང་བསྡམ་སྟེ་ཡིད་ལ་བསམས་ན་འགྲུབ་པའི་ཞགས་པ་དེས་དྲངས་པའི་ཚུལ་དུ་བྱས་ཏེ་དྲངས་ནས་སྐད་ཅིག་གིས་ཁུགས་པར་འགྱུར་རོ་
[212b.4]ཞེས་པའི་ཐ་ཚིག་གོ། །སྔགས་པས་ཡིད་ཀྱིས་བསམ་པའམ། །སྔགས་པའི་ཚིག་གིས་ཀྱང་ཞེས་པའོ། །གང་དང་གང་འདོད་ལེགས་པར་བྱེད། །ཅེས་པ་སྒྲུབ་པ་པོ་ཅི་འདོད་པ་དེ་ལ་དེས་ལེགས་པར་བྱེད་དོ། །སོགས་ཞེས་པ་ཚངས་པ་དག་གོ། །དེའི་བཀའ་བཞིན་
[212b.5]ཞེས་པ་སྒྲུབ་པ་པོ་དེའི་ཞེས་སོ། །ངེས་པར་བྱེད་ཅེས་པ་གདོན་མི་ཟ་བར་ཞེས་སོ། །སྐད་ཅིག་གིས་ནི་ནམ་མཁའ་ལས། །ཞེས་པ་ལ་སོགས་པ་རྫུ་འཕྲུལ་དང་ལྡན་པའི་འཇིག་རྟེན་གྱི་ལྷ་དག་ནམ་མཁའ་ལ་ཞགས་པ་དེས་དྲངས་ན། ཐང་ཅིག་གིས་ཁུགས་པར་འགྱུར་ཏེ། 
[212b.6]བདག་གང་འདོད་པའི་མཆོག་དབུལ་བར་བྱེད་དོ་ཞེས་པའི་ཐ་ཚིག་གོ། །གནོད་སྦྱིན་མོ་ཞེས་པ་གླུ་མཁན་མོ་ཞེས་སོ། །བདག་གི་དྲུང་དུ་ཞེས་པ་གྲུབ་པ་དེའི་དྲུང་དུ་ཞེས་པའོ། །ཡིད་དུ་འོང་བའི་ལས་རྣམས་བྱེད། །ཅེས་པ་གྲུབ་པ་བདག་གི་ཡིད་དུ་གང་འཐད་ཅིང་མོས་པའི་ལས་རྣམས་
[212b.7]བྱེད་ཅེས་པའོ། །དམན་པ་དག་ཅེས་པ་སྨད་པ་ཞེས་པའོ། །བསྟེན་པར་བྱ་ཞེས་པ་ཐེ་ཚོམ་མེད་པར་བྱའོ་ཞེས་སོ། །འདོད་པས་གདུངས་པ་མི་ཆོས་མིན། །ཞེས་པ་འདོད་པས་གདུངས་ན་ལྷའི་བུ་མོ་དག་བཀུག་ལ་དེ་དང་ལྷན་ཅིག་བསྟེན་པར་བྱའི་མིའི་བུད་མེད་ནི་ཅི་ལྟར་
[213a]
[213a.1]གདུངས་ཀྱང་བསྟེན་པར་མི་བྱའོ། །རྒ་དང་མྱ་ངན་གྱིས་གདུངས་དམན། །ཞེས་པ་མིའི་བུད་མེད་ཅིའི་ཕྱིར་བསྟེན་པར་མི་བྱ་ཞེ་ན། རྣམ་གྲངས་འདི་ལྟ་བུའི་ཕྱིར་བསྟེན་པར་མི་བྱའོ། །སེར་སྣ་ཅན་འདོད་ཆེན་ཆེར་ཞེས་སོ། །ནད་དང་འཚེ་བས་སྨ་ཕབ་པ། །ཞེས་སོ། །
[213a.2]དེར་ཡང་མ་ཟད་དེ་འདི་ལྟ་བུ་དག་ཡོད་པའི་ཕྱིར། གཅིན་དང་རྡུལ་དང་དྲི་མ་ཅན། །ཞེས་པའོ། །མི་ཡི་བུད་མེད་རྟག་ཏུ་སྤང་། །ཞེས་པ་རྣམ་གྲངས་དེ་ལྟ་བུའི་ཕྱིར་ན། མིའི་བུད་མེད་དུས་ཐམས་ཅད་དུ་སྤང་བར་བྱའོ། །འོན་ཏེ་སེམས་དཔའ་ཆེན་པོ་དེ། །ཞེས་པ་ལ་སོགས་པ་ཆེན་པོ་འགྲུབ་པ་
[213a.3]དང་ཡོན་ཏན་དང་ལྡན་པའི་བདག་ཉིད་ཆེན་པོ་ཞིག་ཡིན་དེ་གྲུབ་པ་དེའི་ཚེ་འདོད་པ་ལ་ཆགས་པ་མ་ཡིན་པ་ཞིག་ན་ལྷའི་ལོངས་སྤྱོད་དང་ལྡན་ཡང་ལྷའི་ལོངས་སྤྱོད་ཀྱི་ནང་ན་དགེ་བའོ་ཞེས་པའོ། །གནོད་སྦྱིན་བཀུག་པའི་ཚོགས་རྣམས་ཀྱིས་ཀྱང་བསྐོར་བའོ་ཞེས་སོ། །རང་གི་གཞལ་ཡས་
[213a.4]ཁང་བཟངས་ན། །ཞེས་པ་གནོད་སྦྱིན་དང་། ལྷ་དང་། རང་རང་གི་ཞེས་སོ། །གདུག་ཅིང་གྲུབ་པ་དེ་གང་དུ་འདོད་པར་འགྲོ་ཞེས་པའོ། །ལྷ་རྣམས་ཀྱིས་སྒྲུབ་པ་པོ་དེ་ལ་རབ་ཏུ་དབུལ་ལོ་ཞེས་པའོ། །ར་ས་ཡ་ན་དུ་མ་ཞེས་པ་ནི་བཅུད་ཀྱིས་ལེན་མང་པོ་ཞེས་པའོ། །དཔག་བསམ་
[213a.5]ཤིང་གི་འབྲས་བུ་ཡང་། །ཞེས་པ་ཅི་འདོད་པ་འབྱུང་བར་འགྱུར་བ་ལྷའི་ལོངས་སྤྱོད་མཉམ་པར་ལྡན་པར་འགྱུར་བའི་འབྲས་བུ་ཐེ་ཚོམ་མེད་པར་འཐོབ་པར་འགྱུར་རོ། །རིག་པ་འཛིན་པ་ཀུན་གྱི་མཆོག །ཅེས་པའོ། །དངོས་གྲུབ་གོང་དུ་སྨོས་པའི་འདི་འདྲ་བ་ཐོབ་པར་འགྱུར་ཞེས་
[213a.6]པའོ། །འགུལ་ཏམ་གཡོས་པར་བཤད་པ་དག །ཅེས་པ་དངོས་གྲུབ་ཀྱི་ལས་གོང་དུ་བཤད་པ་དག་ཞགས་པ་གཡོས་པས་འགུལ་བར་འགྱུར་བས་དངོས་གྲུབ་ཐོབ་པར་འགྱུར་པ་བཤད་པ་དེ་དག་ཅེས་པའི་ཐ་ཚིག་གོ། །གལ་ཏེ་འགྲུབ་པར་མ་གྱུར་ན། །ཞེས་པ་ཞགས་པ་འགྲུབ་པར་
[213a.7]མ་གྱུར་ན་ཞེས་སོ། །མ་གྲུབ་པའི་ཞགས་པས་ཀྱང་ཞེས་པ་དེ་ལྟར་སྒྲུབ་པའི་ཞགས་པས་མ་གྲུབ་ཀྱང་ཞེས་སོ། །ཡིད་ལ་འདོད་པ་ཞེས་པ། ཡིད་ལ་གང་འདོད་པ་དེ་བསམས་ནས་ཞེས་སོ། །དེ་ནི་དེ་ལ་ཕྱོགས་ནས་བཟླས། །ཞེས་པ་བསྒྲུབ་པ་དེ་ནི་གང་དགུག་པར་བྱ་བ་
[213b]
[213b.1]དེ་ལ་ཁ་བལྟས་ཏེ། དེ་ལ་ཕྱོགས་སམ་ཞགས་པ་དེ་ལ་བལྟས་ནས་བཟླས་པར་བྱའོ། །བསྒྲུབ་བྱའི་མིང་དང་ཚིག་དང་བཅས། །ཞེས་པ་ཆེ་གེ་མོ་ཞིག་ཨཱ་ཀཪྵ་ཡ་ཨཱ་ཀཪྵ་ཡ་སྭཱ་ཧཱ་ཧྲཱི་ཞེས་དེ་ལྟར་སྦྱར་ཏེ་བཟླས་སོ། །ནམ་མཁའ་ནི་གང་དགུག་པར་བྱ་བ་དེ་བཞིན་དུ་ཞེས་པའོ། །
[213b.2]བདག་གི་དྲུང་དུ་ཞེས་པ་བསྒྲུབ་པའི་དྲུང་དུ་ཐང་ཅིག་གིས་ཞེས་པའོ། །མི་དབང་ཞེས་པ་རྒྱལ་པོའོ། །བ་ལང་དང་ནི་ཤིང་རྟའམ། །ཞེས་པ་ནོར་དང་ལྡན་པ་ཞེས་སོ། །དེ་བཞིན་འདོད་པའི་རྫས་དག་ཀྱང་། །ཞེས་པ་བདག་གང་འདོད་པའི་རྫས་ཞེས་སོ། །མཐོང་ངམ་ཡང་ན་ཐོས་ཀྱང་རུང་། །
[213b.3]ཞེས་པ་རྫས་དེ་དག་མ་མཐོང་ངམ་མ་ཐོས་ཀྱང་རུང་སྟེ། ཆེ་གེ་མོ་ཞིག་ཨཱ་ཀཪྵ་ཡ་ཞེས་པའི་ཚིག་དང་ལྡན་པས་སྔགས་བརྗོད་ན་འགུགས་པར་འགྱུར་རོ། །ཡུལ་གཞན་དག་ན་གནས་པ་ནི། །ཞེས་པ་ཉེ་འཁོར་ན་མི་འདུག་སྟེ། གོང་དུ་སྨོས་པ་དང་འདྲ་ཞེས་པའོ། །དམ་
[213b.4]ཚིག་དག་གིས་བསྐུལ་ན་ནི། །ཞེས་པ་བསྐུལ་བའི་ཚིག་དང་ལྡན་པའི་སྔགས་ཉིད་ཀྱིས་བསྐུལ་ན་ཁུགས་པར་འགྱུར་རོ། །གང་དང་གང་དགུག་པ་དེ་དག་གདོན་མི་ཟ་བར་ཁུགས་པར་འགྱུར་རོ། །གྲུབ་པ་དང་ནི་མ་གྲུབ་པ། །ཁྲོ་བོ་རྣམ་རྒྱལ་རྟོག་འདི་ལ། །ཞེས་པ་གོང་དུ་སྨོས་པའི་ལས་
[213b.5]འདི་དག་ནི་ཞགས་པའི་ལས་གང་གྲུབ་པ་དང་མ་གྲུབ་པ་དག་ཁྲོ་བོ་རྣམ་པར་རྒྱལ་བའི་རྟོག་པ་འདི་ལས་ཞེས་པའོ། །ཁྲོ་བོས་གསུངས་པའི་ལས་ཀྱིས་ཞེས་པ་བེ་ཏ་ལཱི་ཡིས་ལྷ་དང་མི་གཉིས་འགུགས་པའི་ཆོ་ག་གསུངས་པའོ། །རོ་ལངས་རྟོག་པ་འདི་དག་ནི། །ཞེས་པ་རོ་ལངས་
[213b.6]ཀྱི་ལེའུར་གཏོགས་པ་འདི་དག་ནི་ཚུལ་བཞིན་རིམ་གྱིས་བཤད་པ་ཡིན་ནོ། །རོ་ལངས་ཞེས་བྱ་བའི་སྒྲ་ནི་ལྷ་ཉིད་རོའི་ནང་དུ་གཤེགས་པ་ལས་རོ་ལངས་པར་གྱུར་པས་ན། རོ་ལངས་ཞེས་བྱའོ། །རོ་ལངས་ཀྱི་རྟོག་པར་གཏོགས་པ་སྟེ། དྲུག་པའི་བཤད་པ་རྫོགས་སོ།། །།
[213b.7]བརྟུལ་ཞུགས་ཀྱི་ལེའུ་འདི་རྣམ་པ་བརྒྱད་ཀྱིས་བཤད་དེ། དེ་ཡང་དང་པོ་སྐབས་དབྱེ་བ་དང་། སྔོན་དུ་བསྙེན་པའི་གྲངས་དང་། ཆོ་ག་བཤད་པ་དང་། །སྐུ་གསུམ་གྱི་མཚན་ཉིད་དང་། རི་མོའི་གཟུགས་ཀྱི་མཚན་ཉིད་དང་། བཟླས་བརྗོད་ཀྱི་ཆོ་གའི་མཚན་ཉིད་དང་། བརྟུལ་
[214a]
[214a.1]ཞུགས་དང་བརྟུལ་ཞུགས་སྤྱད་ཟིན་པའི་བསྒྲུབ་པ་ལ་འཇུག་པ་རྣམས་བཤད་དོ། །འདི་ནི་ཞེས་པ་གོང་དུ་གསུངས་པའི་ཆོ་གའོ། །རིག་པ་འཛིན་པ་རྣམས་ལ་ནི། །ཞེས་པ་སྔགས་པ་རྣམས་ལ་ཞེས་སོ། །དངོས་གྲུབ་ཞི་བ་མཆོག་སྟེར་བ། །ཚུལ་བཞིན་མདོར་བསྡུས་
[214a.2]བཤད་པ་བཞིན། །ཞེས་པ་དངོས་གྲུབ་མཆོག་གསོལ་བར་མཛད་པའི་ཆོ་ག་འདི་རྒྱུད་ཆེན་པོ་ལས་ཚུལ་བཞིན་དུ་མདོར་བསྡུས་ནས་བཤད་པ་ཡིན་ནོ་ཞེས་པའི་དོན་ཏེ་འཕྲོ་སྦྱར་བའི་ཚིག་ཏུ་ཟད་དོ། །འདི་མན་ཆད་བརྟུལ་ཞུགས་སུ་གཏོགས་པའི་ལེའུ་སྟེ་དེ་དོན་བརྒྱད་ཀྱིས་བསྟན་པའི་དེ་ལ། དང་པོ་
[214a.3]སྐབས་དབྱེ་བ་ཞེས་བྱ་བའི་དོན་བཤད་དོ། །དེ་ནས་ཁྲོ་བོའི་གཙོ་བོ་ཡི། །ཞེས་པ་ནས། བསྟན་ཏེ་ཁྲོ་བོའི་གཙོ་བོ་ཡི། །ཞེས་པ། ཀྲོ་དྷ་བི་ཛ་ཡ་ཉིད་ལ། །ཞེས་སོ། །རྟོག་པར་རྨད་དུ་བྱུང་བའི་མཆོག །ཅེས་པ་ཡང་མཚན་ཕལ་པོ་ཆེ་འབྱུང་བ་ལ་བྱའོ། །ཁྲོ་བོའི་པདྨོའི་ཞལ་ནས་བྱུང་བ་དེ་ཡང་དག་
[214a.4]པར་རྒྱས་པར་བཤད་པར་བྱའོ་ཞེས་པའི་དོན་ཏོ། །འདི་མན་ཆད་སྔོན་དུ་བསྙེན་པའི་གྲངས་ཞེས་བྱ་བ་བཤད་དོ། །སྔགས་ཀྱི་གྲངས་ནི་བཅུ་བདུན་པོ། །ཞེས་བྱ་བ་ནས་བསྟན་ཏོ། །བཅུ་བདུན་པོ་ཞེས་པ་ལ་རྩ་བའི་སྔགས་ཡི་གེ་བཅུ་བདུན་པོ་ཉིད་དོ། །ཐོས་པ་ཙམ་གྱི་མོད་ལ་ཡང་། །ཞེས་པ་ལྷ་མ་
[214a.5]ཡིན་རྣམས་སོ། །རྨོངས་པར་འགྱུར་བ་ཞེས་པ་འཐོམ་པར་འགྱུར་རོ་ཞེས་པའོ། །འཇམ་དཔལ་དབྱངས་ཀྱིས་རབ་བསྐུལ་བ། །ཞེས་པ་དེ་ལྟར་རྨོངས་པར་འགྱུར་བ་ཡང་། །འཇམ་དཔལ་གྱི་མཐུས་བསྐུལ་བར་དེ་ལྟར་འགྱུར་བའོ། །ཁྲོ་བོ་དེ་ཉིད་འབར་བ་དེའི། །ཞེས་པ་ཀྲོ་དྷ་བི་ཛ་
[214a.6]ཡ་ཉིད་ལ་བྱ་སྟེ། དེ་ཉིད་འབར་བ་དང་བཅས་པ་དེའི་ཆོ་ག་འདིར་ལེགས་པར་བཟླས་པའི་གྲངས་བཤད་པར་བྱའོ་ཞེས་སོ། །ཐོག་མར་དྲུག་འབུམ་བཟླས་པ་ནི། །ཞེས་པ་གོང་དུ་རྩ་བའི་སྔགས་ཡི་གེ་བཅུ་བདུན་པོ་དྲུག་འབུམ་བསྙེན་པ་བྱས་ནས། དེའི་འོག་ཏུ་སྐུ་གཟུགས་བྲི་བར་བྱ་
[214a.7]སྟེ། འདི་ནི་སྐུ་གཟུགས་བྲི་བའི་སྔོན་དུ་བསྙེན་པའོ། །དེ་ནས་བུ་དོན་ཆོ་ག་ཡིས། །ཕྱིས་ཀྱང་སུམ་འབུམ་བཟླས་པར་བྱ། །ཞེས་པ་དེ་ལྟར་སྐུ་གཟུགས་བྲིས་པའི་འོག་ཏུ་སྐུ་གཟུགས་ཀྱི་སྤྱན་སྔར་སུམ་འབུམ་བཟླས་པར་བྱའོ། །དེ་བཞིན་རི་རྩེར་འབུམ་བཟླས་ན། །འགྲུབ་པར་
[214b]
[214b.1]འགྱུར་ཏེ་གཞན་དུ་མེད། །ཅེས་པ་དེ་ནས་དེ་བཞིན་དུ་རི་རྩེར་འབུམ་བཟླས་པར་བྱ་སྟེ། དེ་ལྟར་འབུམ་ཕྲག་བཅུ་བཟླས་པས་དངོས་གྲུབ་གང་འདོད་པ་འགྲུབ་པར་འགྱུར་ཏེ་ཐེ་ཚོམ་མེད་དོ། །ཕྱིས་ནི་མཁས་པས་ཅི་འདོད་པར། །ཞེས་པ་ཆོ་ག་དེ་ལྟར་བཟླས་པའི་འོག་ཏུ་སྔགས་པས་
[214b.2]དངོས་གྲུབ་གང་དང་གང་འདོད་པའི་དངོས་གྲུབ་བསྒྲུབ་པ་ལ་འཇུག་པར་བྱའོ། །ཆོ་ག་མདོར་བཤད་པར་བྱ་ཞེས་པ་བསྒྲུབ་པ་ལ་ཕན་པའི་ཕྱིར་ཀྲོ་དྷ་བི་ཛའི་སྔོན་དུ་བསྙེན་པ་བྱེད་པའི་བསྒོམ་པའི་ཆོ་ག་ལ་སོགས་པའི་རིམ་པ་མདོར་བཤད་པར་བྱའོ་ཞེས་པའི་དོན་ཏོ། །གཅིག་པུ་དཔའ་བོའི་ཁྲོ་བོ་
[214b.3]ཉིད། །ཅེས་པ་འཁོར་མེད་པའམ། གྲངས་ཉུང་བ་ལ་མི་བྱའི། །ཁྲོ་བོའི་ཡོན་ཏན་ལ་བྱའོ། །བདུན་རྣམས་ཞེས་པ་ཁྲོ་བོའི་ཡོན་ཏན་བཤད་དོ། །ཁྲུས་ཀྱི་ཆོ་ག་ཉིན་རེ་བྱ། །ཞེས་པ་ལ་སོགས་པ་ཁྲུས་བྱས་པ་ལ་ཡང་རྣམ་པ་གཉིས་ཏེ། ཕྱི་ནང་གི་ཁྲུས་སུ་ཉིན་གཅིག་ཀྱང་དུས་
[214b.4]གསུམ་དུ་ཁྲུས་བྱས་ཏེ། ས་ཕུང་དང་། ཆུ་ལ་བགེགས་བསལ་བའི་ཕྱིར་རྩ་བའི་སྔགས་བརྗོད་ལ་སྤྱིའི་ཆོ་ག་དང་སྦྱར་ལ་ཁྲུས་བྱའོ། །ཁྲུས་བྱས་ནས་ཀྱང་བསྲུང་བ་དག་བྱའོ། །ཕྱག་རྒྱ་དང་སྔགས་དག་གིས་བསྲུང་། །བཾ་གི་ས་བོན་ལས་བྱུང་བའི། །ཞེས་པ་བདག་ཉིད་དང་པོ་
[214b.5]ཡི་གེ་ཧཱུཾ་གི་སྒོ་ནས་བཤིག་སྟེ། སྟོང་བར་བསམས་ནས་འོག་གི་རླུང་གི་དཀྱིལ་འཁོར་བསམ། དེ་ནས་དེའི་སྟེང་དུ་མེའི་དཀྱིལ་འཁོར་བསམ། དེ་ནས་དེའི་སྟེང་དུ་ཆུའི་དཀྱིལ་འཁོར་བསམ། དེའི་སྟེང་དུ་ཡི་གེ་བཾ་ལས་བསྐྱེད་པའི་ཡིད་ཀྱི་པདྨོའི་སྟེང་དུ་ཉི་མའི་དཀྱིལ་འཁོར་གྱི་
[214b.6]སྟེང་དུ་ས་བོན་ཧཱུཾ་ལས་བྱུང་བའི་བེ་ཅོན་བསྒོམས་པས། དེ་ནས་དེ་ལས་རིམ་གྱིས་ཁྲོ་བོའི་བསྐུར་བསྒྱུར་ཏེ། དེ་ལས་སྐུར་བསྒྱུར་ཟིན་པའི་འོག་ཏུ་ཁྲོ་བོའི་སྐུ་ལ་སྔགས་འདི་རྣམས་སོ་སོར་བཀོད་པས་བསྲུང་བ་དང་། བྱིན་གྱིས་རློབ་པར་འགྱུར་རོ། །ཡི་གེ་འདི་ཀུན་ཀྱང་ཉི་མའི་
[214b.7]དཀྱིལ་འཁོར་ལ་བསམ་མོ། །ཡིད་ཀྱི་པདྨའི་གདན་ལ་འདུག །ཅེས་པ་ཀྲོ་དྷ་བི་ཛ་ཡ་དང་བེ་ཏ་ལཱིར་སྐུར་བསྒོམས་ནས་ཆོ་ག་ལ་བྱའོ། །དེ་ལ་ཁྱད་པར་དུ་སྐུའི་ཆ་ལུགས་དང་། ཕོ་མོའི་བྱེ་བྲག་ཙམ་ཞིག་ཡོད་དོ་ཞེས་པའོ། །བརྟག་པར་བྱ་སྟེ་བསྒོམ་མོ། །བརྟགས་ནས་ཀྱང་
[215a]
[215a.1]བསྒོམ་ཞེས་སོ། །ཡི་གེ་ཨོཾ་ཞེས་པ་སྐུར་བསྒྱུར་བ་ལ་ཞེས་སོ། །མིག་གཉིས་ལ་ཡི་གེ་ཨ་ཞེས་པ་དབུ་དྲུག་ཡོད་པའི་སྤྱན་གཉིས་པོ་ལ་ཡི་གེ་ཨ་བསམ་མོ། །གཉིས་ནི་མིག་ལ་བལྟས་ཏེ་དེ་སྐད་ཅེས་བྱའོ། །དངོས་ནི་ལྷའི་སྐུར་བསྒྱུར་ནས་སྤྱན་གསུམ་
[215a.2]ལ་ཨ་དགོད། སྔགས་ནི་ཡི་གེ་བཅུ་བདུན་པོ། །ཞེས་པ་དེ་ལྟར་བྱས་པའི་འོག་ཏུ་རྩ་བའི་སྔགས་བཟླས་ཤིང་ཁྲོ་བོའི་རྒྱལ་པོ་ཡང་དྲན་པར་བྱའོ། །དྲན་ནས་ཞེས་པ་ཏིང་ངེ་འཛིན་གྱིས་སོ། །རང་གི་ལུས་ལ་སྔར་བཞག་པ། །སྙིང་གར་སྙིང་པོ་གཞག་པར་བྱ། །ཞེས་པ་སྔར་ཁྲོ་བོའི་སྐུར་བསྒྱུར་
[215a.3]བའི་སྙིང་པོ་ཧཱུཾ་དེ་དག་ལྷར་བསྒྱུར་བའི་སྙིང་གར་ཡང་གཞག་པར་བྱའོ། །དེ་ནས་ཁྲོ་བོའི་མཚོག་མ་ཡིས། །ཞེས་པ་དེ་ནས་ཁྲོ་བོའི་མཚོག་མའི་སྔགས་ཀྱིས་བདག་གི་མཚོག་མར་ཡང་བསམ་པར་བྱ་བ་ནི་བདག་གི་ལག་གིས་མཚོག་མར་རེག་པར་བྱས་ནས་མཚོག་མའི་སྔགས་དགོད་པར་
[215a.4]བྱའོ། །ཕྱིས་ནི་གཙུག་ཏུ་གཞག་པར་བྱ། །ཞེས་པ་སྔར་མཚོག་མའི་སྔགས་བཀོད་ནས་དེའི་འོག་ཏུ་སྤྱི་གཙུག་གི་སྔགས་ཀྱང་བདག་གི་སྤྱི་གཙུག་སྔར་གཞག་པ་བཞིན་དུ་དགོད་པར་བྱའོ། །དེ་ནས་ལུས་ལ་ཆོ་ག་ཡང་། །ཞེས་པ་ཆོ་གའི་སྔགས་ཀྱིས་གནས་ལྔར་དགོད་པ་ནི་བདག་གི་
[215a.5]ལག་པས་གནས་གནས་སུ་རེག་པར་བྱ་ཞིང་སྔགས་དགོད་དོ། །མཚོན་ཆའི་སྔགས་ལག་མཐིལ་གཉིས་སུ་དགོད་དེ། ཕྱག་མང་པོ་ཀུན་ལ་ཡང་བསམ་ཞེས་བྱའོ། །རང་གི་དམ་ཚིག་ལྡན་པའི་རྒྱ། །ཞེས་པ་རང་གི་དམ་ཚིག་ལྡན་པའི་ཕྱག་རྒྱ་སྔར་བཅིངས་ནས། དེའི་
[215a.6]འོག་ཏུ་རོ་ལངས་ཀྱི་ཕྱག་རྒྱ་བཅིང་བར་བྱ་སྟེ། དེ་ཡང་ཐལ་མོ་སྦྱར་བ་སྤྱི་བོར་བཞག་སྟེ། ན་མོ་བུདྡྷ། དྷརྨ། སཾ་གྷ་བྱ་བའི་སྔགས་བརྗོད་པ་ནི། རང་གི་དམ་ཚིག་སྔར་བསྟན་ནས། །ཞེས་པའི་དོན་ཏོ། །དེའི་འོག་ཏུ་རོ་ལངས་ཀྱི་ཕྱག་རྒྱ་དག་བཅིང་བར་བྱའོ་ཞེས་པ་ཁ་ཅིག་འཆད་དོ། །
[215a.7]སྔགས་དང་ཕྱག་རྒྱ་ལྡན་པར་བཅིང་བར་བྱའོ། །རང་གི་དམ་ཚིག་དང་ལྡན་པའི་ཕྱག་རྒྱ་ཞེས་བྱ་སྟེ། དེ་ཡང་བེ་ཅོན་གྱི་ཕྱག་རྒྱ་དང་། བེ་ཏ་ལཱིའི་ཕྱག་རྒྱ་གཉིས་ཆོ་ག་བཞིན་དུ་བཅིང་བར་བྱའོ་ཞེས་པའོ། །ཁྲོ་བོའི་གཙོ་བོ་རོ་ལངས་མ། །ཞེས་པ་རོ་ལངས་ཀྱི་ཕྱག་རྒྱ་དེ་ཡང་རང་གི་
[215b]
[215b.1]སྙིང་གར་བཅིང་བར་བྱའོ། །དེ་ནས་གནས་ལྔར་གཏུགས་ཏེ་དགྲོལ་ལོ། །དེ་བཞིན་བེ་ཅོན་ཕྱག་རྒྱ་ཡང་། །ཞེས་པ་ལ་སོགས་པ་བེ་ཅོན་གྱི་ཕྱག་རྒྱ་ལས་མཚོན་ཆའི་ཕྱག་རྒྱ་ཐམས་ཅད་ཀྱི་འབྱུང་བ་ཕྱག་རྒྱ་དེ་ཐམས་ཅད་ཀྱི་རྩ་བའམ་གནས་སུ་གྱུར་པ་ནི་བེ་ཅོན་གྱི་ཕྱག་རྒྱ་ལ་བྱའོ། །
[215b.2]ཕྱག་རྒྱ་དེ་ཡང་ལག་པ་གཡས་པས་བཅིང་བར་བྱའོ། །བེ་ཅོན་གྱི་ཕྱག་རྒྱ་འདིས་ལས་ཐམས་ཅད་བྱའོ། །ཁྲོ་བོའི་སྐུ་གཟུགས་ལ་མཆོད་པ་བྱ་བ་དག་ལ་འཇུག་པར་བྱའོ། །མཆོད་པ་བྱ་བ་ལ་ཡང་སྔར་བཤད་པ་དང་། ད་འདིར་བཤད་པའི་མཆོད་པའི་རྫས་དག་གིས་
[215b.3]མཆོད་པར་བྱའོ། །གཟུགས་དེ་ལ་དེ་ལྟར་མཆོད་པར་བྱས་པས་ན། ཡིད་ལ་གང་འདོད་པའི་དངོས་གྲུབ་ཐམས་ཅད་གང་སྩོལ་བར་མཛད་དོ། །དེ་ལྟར་མཆོད་པ་བྱ་བ་ཡང་གང་དུ་བྱ་ཞེ་ན་གསུངས་པ། ཡི་དགས་ཕལ་པོ་ཆེའི་དཀྱིལ་འཁོར་དུ་མཆོད་པ་བྱ་བ་དང་། གཞན་དུ་
[215b.4]ཡང་རིན་པོ་ཆེའམ། ཤིང་དག་ལ་སོགས་པ་ལ་གཟུགས་སམ་རི་མོ་ལ་ཕྱིའི་མཆོད་པ་འབྱོར་ན་བྱའོ། །གཟུགས་དེ་དག་ལ་ཡང་ཡིད་ཀྱིས་མཆོད་བ་རྒྱ་ཆེན་པོ་དག་བྱའོ། །དྲི་ཞིམ་དང་ཞེས་པ་མེ་ཏོག་གི་ཡོན་ཏན་ཏེ་མཆོད་པའི་རྫས་ལ་མཆོད་པར་བྱའོ། །སྤོས་ཆུ་དག་
[215b.5]གི་ས་ལའམ། །ཞེས་པ་ལ་སོགས་པ་གུར་གུམ་དང་། ཙནྡན་བསྲེས་པ་དག་གི་ཆུས་ས་ལ་དཀྱིལ་འཁོར་བྱས་ཏེ་མཆོད་དམ་ཡང་ན་གཟུགས་དག་ལ། དེ་དག་གིས་གཏོར་བས་མཆོད་པ་བྱའོ་ཞེས་པའི་ཐ་ཚིག་གོ། །འདི་མན་ཆད་སྐུ་གཟུགས་ཀྱི་མཚན་ཉིད་བཤད་
[215b.6]དོ། །སྐུ་གཟུགས་མཚན་ཉིད་བཤད་པར་བྱ། །ཞེས་པ་འདོད་པ་ཐམས་ཅད་ཀྱི་དོན་བསྒྲུབ་པའི་སྐུ་གཟུགས་ཀྱི་མཚན་ཉིད་དེ། དེ་ལྟར་སྐུ་གཟུགས་དག་ལ་མཆོད་པར་བྱ་བའི་མཚན་ཉིད་བཤད་པར་བྱའོ་ཞེས་པའོ། །སྔར་བསྙེན་ཆོ་ག་བཞིན་བྱས་ནས། །ཞེས་པ་སྔར་
[215b.7]བཤད་པ་བཞིན་དུ་སྔོན་དུ་བསྙེན་པའི་ཆོ་ག་བཞིན་དུ་བྱས་ནས་དེའི་འོག་ཏུ་བཟོ་བོ་མཁས་པ་ལ་སྐུ་གཟུགས་བྱེད་དུ་གཞུག་གོ། །བཟོ་བོ་ཡང་ཁྲིམས་འཛིན་དུ་བཅུག་ལ། །ཁྲུས་བྱས་ལ་འཇུག་པར་བྱའོ། །རྒྱུ་གང་ལས་གཟུགས་བྱ་བའི་རྒྱུ་དེ་ལས་སྤྱན་དྲངས་ཏེ། བྱིན་གྱིས་
[216a]
[216a.1]རློབ་བར་གསོལ་བ་གདབ་པོ་ཞེས་སོ། །གསེར་རམ་ཞེས་པ་སྐུ་གཟུགས་ཀྱི་རྒྱུ་དག་ལ་བྱའོ། །མཆིང་བུ་ཤེལ་དང་རིན་ཆེན་དང་། །ཞེས་པ་ཨིནྡྲ་ནཱི་ལ་མ་གཏོགས་པའི་རིན་ཆེན་རྣམས་ལ་བྱའོ། །རྒྱལ་སྲིད་འདོད་པས་གསེར་ལས་བྱས། །ཞེས་པ་རྒྱུ་གང་དང་
[216a.2]གང་དག་ལས་གཟུགས་བྱས་ན། ལས་དེ་དག་འགྲུབ་པར་བཤད་དོ། །ལོངས་སྤྱོད་འདོད་པས་དངུལ་ལ་བྱ། །ཞེས་པ་ཕ་རོལ་པོ་གཞན་ཞེས་སོ། །འཁར་བས་བྱས་ཞེས་པ་ཞི་ཞེས་སོ། །མཆིང་བུ་རྣམ་པ་སྣ་ཚོགས་པ། །ཞེས་པ་མཆིང་བུ་མི་འདྲ་བ་རྣམ་པ་སྣ་ཚོགས་པ་གང་
[216a.3]ཡང་རུང་བ་ལས་ཞེས་སོ། །རིན་ཆེན་ལས་བྱས་ཞེས་པ་རིག་པ་འཛིན་པ་ཐོབ་པའི་ལས་ཞེས་པའོ། །ས་འོག་ཅེས་པ་ཨ་རུ་ར་ཞེས་པའོ། །དངོས་གྲུབ་ཐམས་ཅད་གྲུབ་པར་བྱ་བའི་ཕྱིར་སྐུ་གཟུགས་ཆེ་ཆུང་གི་ཚད་རྣམས་བཤད་པར་བྱའོ་ཞེས་པ་ནི། གསེར་ལ་སོར་བརྒྱད་
[216a.4]ཙམ་དུ་བྱ། །ཞེས་པ་ཞབས་ཡན་ཆད་དབུ་མན་ཆད་ཀྱི་བར་དུ་ཚད་ལ་བྱ་སྟེ། སོར་མོའི་སོར་ལ་བྱ་ཞེས་པའོ། །མཆོད་ན་ཞེས་པ་མཆོད་ཅིང་བསྒྲུབས་ན་ཞེས་སོ། །མི་གཡོ་ཞེས་པ་བརྟན་པའོ། །ར་གན་གྱིའམ། ཟངས་ཀྱི་ཚད་ལས་སོར་གཉིས་ལྷག་པར་བྱ་ཞེས་པའོ། །
[216a.5]མཆིང་བུ་ལས་ནི་སོར་བརྒྱད་ཤེས། །ཞེས་པ་མཆིང་བུ་གང་ཡང་རུང་བ་ལ་བྱས་པའི་ཚད་ཅེས་སོ། །ཤེལ་ནི་སོར་གྲངས་བཅུ་གཉིས་སོ། །ཞེས་པ་ཨིནྡྲ་ནཱི་ལ་མ་གཏོགས་པ་རིན་པོ་ཆེ་གང་ཡང་རུང་བ་ལ་བྱའོ། །དེ་ལྟར་ཇི་སྐད་གསུངས་པའི་ཚད་ཀྱི་སྐུ་གཟུགས་འདོད་པ་ཐམས་
[216a.6]ཅད་གསོལ་བར་མཛད་པ་དེ་དག་ཅེས་སོ། །དངོས་གྲུབ་འདོད་པའི་སྔགས་པས་ལེགས་པར་བསྒྲུབ་ཅིང་མཆོད་པར་བྱའོ། །ཡན་ལག་མ་ཉམས་གསལ་ལ་བཟང་། །ཞེས་པ་སྐུ་གཟུགས་དེ་དག་གི་སྤྱིའི་མཚན་ཉིད་འདྲ་བ་བྱས་ཏེ་ཀུན་ལ་སྦྱར་རོ། །བརྟག་པ་བཟོ་བོ་མཁས་པས་
[216a.7]བྱས། །ཞེས་པ་བཟོ་བོ་མཁས་པ་བྱེད་དུ་གཞུག་གོ། །མཚན་ཉིད་སྔ་མ་དག་དང་ལྡན། །ཞེས་པ་སྐུ་གཟུགས་དེ་དག་ཀྱང་ཡི་དགས་ཕལ་པོ་ཆེའི་སྐབས་སུ་གཟུགས་བཤད་པའི་མཚན་ཉིད་དང་ལྡན་པར་བྱ་ཞེས་ཇི་ལྟར་བྱ་བའི་ཐབས་བསྟན་པའོ། །མཚོན་ཆ་བཟང་པོས་རྒྱས་
[216b]
[216b.1]པར་བྱས། །ཞེས་པ་ཕྱག་ན་མཚོན་ཆ་བཟང་པོ་དག་གིས་རྒྱས་པར་བྱའོ། །ཡི་དགས་ལ་བཅིངས་ཞལ་ཡང་དྲུག །ཅེས་པ་ཡི་དགས་ཀྱི་སྟེང་ན་བཞུགས་ཏེ། ཡི་དགས་བརྐྱང་བསྐུམ་དེ་དག་ཉིད་ལ་བྱའོ། །སྤྱན་གསུམ་འཇིགས་པར་ཞེས་པ་དབུ་མ་དང་གསུམ། ཁྲོ་བོའི་སྤྱན་དུ་བྱ་
[216b.2]ཞེས་པའོ། །མི་མགོ་ཡི་དགས་མགོ་བོ་རྣམས། །ཞེས་པ་མི་མགོ་བོ་ཅན་དང་ལྡན་པའི་ཡི་དགས་ཕྲེང་བ་རྣམས་སེ་རལ་ཁར་ཐོགས་པའོ། །ན་བཟའ་སྟག་ལྤགས་ཤམ་ཐབས་སོ། །ཞེས་པའོ། །སྔ་མའི་ཚུལ་དུ་ཡོངས་རྫོགས་པར། །ཞེས་པ་སྐུ་གཟུགས་ཀྱི་མཚན་ཉིད་སྔར་བཤད་པའི་ཚུལ་
[216b.3]དུ་ཞེས་སོ། །སྔགས་པས་བཟོ་བོ་བྱེད་དུ་གཞུག །ཅེས་པ་དེ་ལྟ་བུའི་སྐུ་གཟུགས་དག་སྔགས་པས་བཟོ་མཁས་པ་དག་བྱེད་དུ་གཞུག །དེ་ཡན་ཆད་ནི་ཁམ་ལས་བྱུང་བའི་རྫས་ལས་སྐུ་གཟུགས་བྱའོ་ཞེས་པའི་ཐ་ཚིག་གོ། །འདི་མན་ཆད་ནི་ཤིང་ལས་བྱ་བ་བཤད་
[216b.4]དོ། །ཡང་ན་ཤིང་གི་སྙིང་པོ་ལ། །ཞེས་པ་ཡང་ཤིང་གི་སྙིང་པོ་དག་ལས་ཀྱང་སྐུ་གཟུགས་བྱ་སྟེ། དེ་ལ་ཤིང་གི་སྙིང་པོ་ཞེས་བྱ་བ་ནི་ཤིང་སྤྱི་ལ་བྱ་སྟེ། ཤིང་ཡོན་ཏན་ལྡན་པ་མཚན་མ་བཟང་པོ་ལ་བྱ་བའི་དོན་ཏོ། །བྱས་ནས་རྟག་པར་མཆོད་པར་འགྱུར། །ཞེས་པ་ཤིང་
[216b.5]མཆོག་ཏུ་བཟང་པོ་ལས་སྐུ་གཟུགས་བྱས་ནས་རྟག་ཏུ་མཆོད་ཅིང་བསྒྲུབ་པར་བྱའོ། །དེ་ནས་ཤིང་ལས་བྱས་པ་ཡི། །སྐུ་གཟུགས་ཚུལ་བཞིན་བཤད་པར་བྱ། །ཞེས་པ་དེ་ནས་ཤིང་ལས་བྱས་པའི་སྐུ་གཟུགས་ཚུལ་བཞིན་དུ་བཤད་པར་བྱའོ། །གཙང་མ་འདོད་པ་ཀུན་སྟེར་བ། །
[216b.6]ཞེས་པ་ཤིང་ལས་བྱས་པ་དེ་དག་གཙང་མ་འདོད་པ་ཐམས་ཅད་སྟེར་བར་མཛད་པའི་སྐུ་གཟུགས་དེ་ཡང་གོང་མ་བཞིན་དུ་སྦྱར་བར་བྱའོ། །རིག་འཛིན་ཀུན་གྱི་མཆོག་འདོད་ན། །ཞེས་པ་རིག་འཛིན་གྱི་རྒྱལ་པོར་འདོད་ན་ཞེས་སོ། །ཙནྡན་ཞེས་པ་དཀར་པོ་ཞེས་སོ། །ར་ཙ་ཨརྐའི་
[216b.7]ཞེས་པ་ཤིང་གི་མིང་ངོ་། །བྱས་པའང་ཞེས་པ་སྐུ་གཟུགས་བྱས་པ་ཡང་འདོད་པའི་དོན་རྣམས་སྟེར་ཞེས་སོ། །སར་པ་ཞེས་པ་ནི། རྙིང་པ་མ་ཡིན་ཞེས་པའོ། །དེ་བཞིན་ཏཱ་ལ་ཤིང་དག་ལས། །ཞེས་པ་ཨ་ཏི་མུག་ཏ་ཀའི་ཤིང་ལ་བྱ་ཞེས་པའོ། །དེ་བཞིན་ཀླུ་རྣམས་འགུགས་
[217a]
[217a.1]པར་བྱེད། །ཅེས་པ་འདི་རྣམས་ཀྱང་འགུགས་ན། གཞན་ལྟ་ཅི་སྨོས་ཞེས་སོ། །སྔར་བསྙེན་པ་ལ་སོགས་མ་བྱས་པར། །ཞེས་པ་བསྒྲུབ་པའི་སྔོན་དུ་བསྙེན་པའོ། །འདི་ནི་སྐུ་གཟུགས་མཚན་ཉིད་དག །བཟང་པོ་རྒྱས་པར་གསུངས་པ་བཞིན། །ཞེས་པ་སྐུ་
[217a.2]གཟུགས་ཆེ་ཆུང་གི་ཚད་འདི་བཞིན་དུ་སྔགས་པས་མི་བསྒོམ་དུ་མི་རུང་ཞེས་བྱ་བ་མེད་དེ་ཇི་ཙམ་འདོད་པའི་ཚུལ་དུ་བསྒོམ་མོ། །འདི་མན་ཆད་རི་མོའི་སྐུ་གཟུགས་ཀྱི་མཚན་ཉིད་བཤད་དོ། །རི་མོའི་མཚན་ཉིད་བཤད་པར་བྱ། །ཞེས་བྱ་བ། རས་དག་ལ་རི་མོ་བྲིས་པ་ཙམ་མཚན་ཉིད་
[217a.3]བཤད་པར་བྱའོ། །མི་རོའི་གོས་བཟང་བཀྲུས་ནས་ནི། །ཞེས་པ་ལ་སོགས་པ་མི་རོ་ལ་གཡོགས་པའི་རས་བཟང་པོ་བཀྲུས་ཏེ་སྔགས་པས་ཁྲུ་གང་གི་ཚད་དུ་བྱས་པའི་རས་ལ་ཞེས་པའོ། །ཚོན་གྱི་ཁ་དོག་ཀུན་མེད་པར། །རི་བོང་ཁྲག་གིས་བྲི་བར་བྱ། །ཞེས་པ་ཚོན་རྩི་གཞན་མེད་
[217a.4]པར་མ་འདྲེས་པ་དང་། རི་བོང་གི་ཁྲག་དང་བཙག་གིས་བྲི་བར་བྱའོ། །ཡང་ན་དེ་ཡི་སྐུ་གཟུགས་ནི། །སྔ་མ་བཞིན་དུ་བཙག་གིས་བྲི། །ཞེས་པ་ཡང་ཁྲོ་བོའི་གཟུགས་ནི་རི་བོང་གི་ཁྲག་ལས་བྲིས་པ་བཞིན་དུ་བཙག་གིས་བྲི་བར་བྱའོ། །རི་མོ་འདི་ཡང་ཚུལ་འདི་བཞིན་དུ་བྲི་བར་བྱ་བ་སྟེ། 
[217a.5]ཞལ་དྲུག་དབུ་ཡང་གྱེན་དུ་བརྫེས། །ཞེས་པ་དབུ་སྐྲ་ཁམ་པ་གྱེན་དུ་བྱས་པའོ། །སྨིན་མ་སེར་ཞིང་སྤྱན་ཡང་སེར། །ཞེས་པ་སེར་པོར་བྱ་བ་འདི་དག་ཚོན་སེར་པོར་ཁ་དོག་ཅུང་ཟད་གཅིག་པས་བྱའོ། །སྤྱན་ནི་ཟླུམ་པོ་གསུམ་དང་ལྡན། །ཞེས་པ། ཁྲོ་བོའི་སྤྱན་ནི་ཚུལ་དུ་བྲི། །
[217a.6]ཞེས་པའོ། །གཡས་པའི་ཕྱག་ནི་མཆོག་སྦྱིན་དང་ཏྲི་ཤཱུལ་དང་རལ་གྲི་དང་དགྲ་སྟ་དང་བེ་ཅོན་དང་ལྕགས་ཀྱུ་བསྣམས་པའོ། །ཁྲོས་པའི་ཕྱག་གཡོན་བསྡིགས་པར་མཛད། །ཅེས་པའི་ཕྱག་གཡོན་པ་དྲུག་ལ་སྡིགས་མཛུབ་དང་མདུང་དང་མདའ་ཆེན་པོ་དང་དབྱུག་ཐོ་དང་ཐོད་པ་དང་ཞགས་
[217a.7]པ་སྟེ་ཕྱག་མཚན་འདི་རྣམས་ཐོགས་ཞེས་བྱ་བའི་ཐ་ཚིག་གོ། །གཡོན་པའི་ཞལ་ཞེས་བ་ཞལ་གདངས་པའི་ཚད་དམ་ཞེས་པའོ། །མཁས་པས་རི་མོ་བྲི་བར་བྱ། །ཞེས་པ་སྔགས་པས་དེ་ལྟ་བུའི་ཚུལ་དུ་རི་མོ་བྲི་བར་བྱའོ། །མཁས་པས་རི་མོ་དེ་ལྟར་གློ་གཉིས་དག་ཏུ་ཡང་། །ཞེས་པ་
[217b]
[217b.1]རི་མོ་སྐུ་གཟུགས་དེའི་གློ་ཕ་རོལ་ཚུ་རོལ་གཉིས་སུ་ཡང་། ཕྱག་རྒྱའི་གཟུགས་ཀྱི་ལྷ་གཉིས་བྲི་བར་བྱའོ། །གཡས་སུ་སྐྱེས་པ་ཁྲོ་བོའི་གཟུགས། །ཞེས་པ་དབུས་ཀྱི་སྐུ་གཟུགས་ལས་གཡས་རོལ་དུ་ཞེས་པའོ། །བསྡིགས་ཤིང་ཞལ་ནི་ཁྲོ་གཉེར་ཅན། །ཞེས་པ་ཕྱག་གཡོན་པ་ཁྲོ་
[217b.2]བོའི་མཛུབ་མོ་བསྡིགས་པ་བྲང་དུ་འཛིན་ཞེས་པའོ། །ཞལ་དང་སྤྱན་ནི་ཁྲོས་པའི་ཚུལ། །ཞེས་པ་ཁྲོ་བོ་དེ་ལྟ་བུའི་ཚུལ་དུ་པདྨའི་སྟེང་ན་བཞུགས་པར་བྲི་ཞེས་པའོ། །གཡོན་དུ་རོ་ལངས་མ་བྲི་བ། །ཞེས་པ་དབུས་སུ་སྐུ་གཟུགས་ལས་གཡོན་རོལ་དུ་ལྷ་མོ་བེ་ཏ་ལཱི་བྲི་བར་བྱའོ་ཞེས་སོ། །
[217b.3]འབར་བའི་ཁ་ལ་གཟི་མདངས་ཆེ། །ཞེས་པ་མེ་ཏོག་འབར་བའི་འོད་གཟི་བརྗིད་ཆེ་ཞེས་སོ། །གཏུམ་མོ་དུ་གུལ་གོས་གྱོན་མ། །ཞེས་པ་གསོ་མ་འདྲ་བའི་ཤིང་ཤུན་པ་ཅན་ལས་དུ་གུལ་གྱི་རས་བྱེད་དེ་སླེའུ་རས་དཀར་པོ་འདྲ་བའི་ཁ་དོག་ཅིག་ཡོད་དོ། །ཡང་ན་ཤིང་ཤུན་གྱི་རས་ཁ་དོག་དཀར་པོ་ཅིག་
[217b.4]ཡོད་དོ། །དེས་སྟོད་གཡོགས་དང་།སྨད་གཡོགས་བྱས་པའི་རས་ལས་ཀྱང་དུ་གུལ་གྱི་རས་བྱེད་དེ། དེ་ནི་ཚོན་རྩི་དཀར་པོས་བྲི་བའི་རིགས་སོ། །གཟི་བྱིན་རབ་ཏུ་སྡིགས་པར་བྱེད། །ཅེས་པ་ཕྱག་གཡས་པ་ཁྲོ་བོའི་ཁུ་ཚུར་གྱིས་བསྡིགས་པ་བྲང་དུ་འཛིན་པ་གཡས་བརྐྱང་བའི་ཚུལ་
[217b.5]དུ་བཞུགས་པ་བྲི་སྟེ། སྐུ་མདོག་ཉི་ཚེ་དམར་པོ་བྲི། །ཁྲོས་པའི་ཚུལ་ཞེས་པ་ཁྲོ་བོའི་མིག་ཅེས་པའོ། །བདེ་གཤེགས་སྲས་ཀྱི་བཀའ་ནོད་མ། །ཞེས་པ། བཀའ་བཞིན་དུ་བྱེད་པ་སྐུ་གཟུགས་གཉིས་ཀ་ཁྲོ་བོ་ལ་བལྟས་པར་བྲི། །དེ་ཡང་བཀའ་བཞིན་བྱེད་པའི་ཚུལ་དུ་བྲི་སྟེ་པདྨའི་
[217b.6]སྟེང་ན་བཞུགས་པར་བྲིའོ་ཞེས་སོ། །གསང་བའི་ཕྱག་རྒྱ་རི་མོ་འདི། །ཞེས་པ་སྣོད་མ་ཡིན་པ་ལ་གསང་བའི་སྐུ་གཟུགས་འདི་གཉིས་རི་བོང་གི་ཁྲག་གམ་བཙག་གིས་བྲི་བར་བྱའོ། །དབེན་པའི་གནས་སུ་གཞག་པར་བྱ། །ཞེས་པ་མི་མི་འདུ་བའི་ཕྱོགས་སུ་དབེན་པར་གཞག་གོ། །
[217b.7]ཆོ་ག་ཤེས་པས་བེ་ཅོན་རྒྱ། །སྐུ་གཟུགས་ལ་ནི་བཟླས་པར་བྱ། །ཞེས་པ་སྐྱེས་བུ་ཁྲོ་བོའི་གཟུགས་དེ་ལ་བེ་ཅོན་གྱི་ཕྱག་རྒྱ་དང་ལྡན་པའི་སྔགས་བཟླས་ན་བེ་ཅོན་གྱི་ཕྱག་རྒྱ་འགྲུབ་པར་འགྱུར་རོ། །ཡང་ན་རོ་ལངས་ཕྱག་རྒྱ་ནི། །ཞེས་པ་རོ་ལངས་ཀྱི་ལྷ་མོའི་གཟུགས་ལ་བཟླས་ན། རོ་
[218a]
[218a.1]ལངས་ཀྱི་ཕྱག་རྒྱ་འགྲུབ་པར་འགྱུར་རོ། །དབེན་ཞིང་འདུ་འཛི་མེད་པར་ནི། །བཞག་ནས་ཉིན་རེ་མཆོད་པར་བྱ། །ཞེས་སྐུ་གཟུགས་དེ་ཡང་མི་མི་འདུ་བའི་གནས་སུ་ཉིན་རེ་ཞིང་རྟག་ཏུ་མཆོད་པ་དུས་གསུམ་དུ་བྱའོ་ཞེས་སོ། །ཡང་ན་ཕྱག་རྒྱའི་དཀྱིལ་འཁོར་དུ། །ཞེས་
[218a.2]པ་ཡང་ན་ཡི་དགས་ཕལ་པོ་ཆེའི་དཀྱིལ་འཁོར་དུ་ཞེས་སོ། །མཉམ་གཞག་དངོས་གྲུབ་འདོད་པ་ཡི། །ཞེས་པ་སེམས་རྩེ་གཅིག་ཏུ་བཞུགས་པས་ཞེས་སོ། །མཆོད་པ་དང་ནི་བཟླས་པ་བྱ། །ཞེས་པ་རི་མོའི་སྐུ་གཟུགས་དེ་ལ་ཞེས་པའོ། །བདག་གི་ཕྱག་རྒྱ་བསྒྲུབ་པ་ལ། །ཞེས་པ་ལ་
[218a.3]སོགས་པ་ཕྱག་རྒྱ་དེ་གཉིས་གང་བསྒྲུབ་པ་ལ་བདག་གིས་ཕྱག་རྒྱ་བསྒྲུབ་པ་ཞེས་བྱ་སྟེ། ཕྱག་རྒྱ་དེ་བསྒྲུབ་པ་རི་མོའི་ཚུལ་དུ་བཤད་པ་ཡིན་ནོ། །འདི་མན་ཆད་ཁྲོ་བོའི་རྒྱལ་པོ་གཅིག་པུ་བྲི་བའི་ཆོ་ག་བཤད་པར་བྱའོ། །རི་མོ་རས་བཟང་བཀྲུས་ནས་ནི། །ཁྲུ་གང་ཚད་དུ་བྱས་པ་ལ། །ཞེས་
[218a.4]པ་མི་ཤི་མ་ཐག་ཏུ་ཁྲུས་བྱས་ཏེ། རས་ཡུག་གཅིག་གིས་རོ་ལ་གཡོགས་པ་དེ་བཀྲུས་ལ། རས་དེ་ཁྲུ་གང་ཚད་དུ་བཅད་ལ་ཞེས་སོ། །ཚོན་རྩི་སྤྱིན་མེད་བཟང་པོས་བྲི། །ཞེས་པ་སྤྱིན་མེད་པའི་ཚོན་རྩི་བཟང་པོས་རི་མོ་བྲི་བར་བྱའོ། །སྤྱིན་ནི་ནག་པོ་འདྲ་བ་ཡིས། །ཞེས་པ་སྐུ་མདོག་སྔོན་
[218a.5]པོར་བྲི་ཞེས་པའོ། །སྔ་མ་བཞིན་དུ་བྲི་བར་བྱ། །ཞེས་པ་ལ་སོགས་པ་ཆ་ལུགས་དང་། ཕྱག་མཚན་སྔར་བཤད་པ་བཞིན་དུ་བྲིས་ཏེ། དེ་ནི་རི་མོ་སྐུ་གཟུགས་བྲིས་པ་ཡང་སྔར་བཤད་པ་བཞིན་དུ་ཐོག་མར་བསྙེན་པ་དྲུག་འབུམ་བྱས་ནས་དེའི་འོག་ཏུ་རི་མོ་བྲི་བར་བྱའོ། །ཉིན་རེ་རྟག་ཏུ་མཆོད་
[218a.6]ནས་ཀྱང་། །ཞེས་པ་ཉིན་རེ་ཞིང་དུས་གསུམ་དུ་མཆོད་པ་བྱ་ཞེས་སོ། །རབ་ཏུ་དབེན་པར་བཞག་ནས་ཀྱང་། །ཞེས་པ་མི་དག་མི་འདུ་བ་དབེན་པའི་གནས་སུ་ཕྱོགས་སུ་བཞག་ནས་དེའི་མདུན་དུ་བཟླས་པར་བྱ་ཞེས་པའོ། །འདི་མན་ཆད་བཟླས་བརྗོད་ཀྱི་ཆོ་གའི་མཚན་ཉིད་བཤད་དོ། །དེ་ལྟར་བཟླས་བརྗོད་བྱ་
[218a.7]བའི་ཐབས་བཤད་དེ། རི་མོ་བཀྲམ་ནས་མཆོད་པ་བྱས་ཏེ། །ཞེས་པ་མདུན་དུ་རི་མོ་བཀྲམ་ནས་མཆོད་པ་བྱས་ནས་ཞེས་པའོ། །ཀུ་ཤའི་སྟན་ལ་ཟློས་པ་པོ་འདུག་ནས་ནི་ཞེས་པའོ། །མཉམ་པར་གཞག་ཅེས་པ་སེམས་རྩེ་གཅིག་ཏུ་ཞེས་སོ། །མགོ་ནི་རྨ་བྱ་བཞིན་བཀུག་སྟེ། །ཞེས་
[218b]
[218b.1]པ་ལུས་དྲང་པོར་བསྲང་སྟེ་མགྲིན་པ་ཡིད་ཙམ་བཀུག་ལ་ཞེས་སོ། །རྩེ་གཅིག་སེམས་ཀྱིས་བཟླས་བྱས་ཏེ། །ཞེས་པ་དུས་གསུམ་དུ་ཟློས་པའི་ཚེ་མཚན་ཉིད་དེ་དང་སྦྱར་ཞེས་སོ། །དེ་ལྟར་འབུམ་ཕྲག་གསུམ་བཟླས་ནས། །བསྙེན་པ་བྱ་བའི་འོག་ཏུ་ནི། །ཞེས་པ་དེ་ལྟར་རི་
[218b.2]མོ་བྲིས་པའི་འོག་ཏུ་རི་མོའི་མདུན་དུ་སུམ་འབུམ་བཟླས་ཏེ་བསྙེན་པ་བྱས་པའི་འོག་ཏུ་ཞེས་པའོ། །དེ་ནས་རི་ཁར་གནས་བཅས་ཏེ། །ཞེས་པ་དེ་ལྟར་བཟླས་པའི་འོག་ཏུ་རིའི་རྩེ་མོར་གནས་བཅས་ཏེ་ཟས་མི་བཟའ་བར་བསྙེན་པ་འབུམ་བྱའོ། །དེ་ལྟར་འབུམ་ཕྲག་བཅུའི་བཟླས་པ་བྱའོ། །འདི་མན་ཆད་བརྟུལ་ཞུགས་ཀྱི་
[218b.3]ཆོ་ག་བཤད་དེ། དངོས་གྲུབ་མཆོག་དག་འདོད་པ་ཡིས། །ཞེས་དེ་ལྟར་བཟླས་པ་བྱས་པའི་འོག་ཏུ་ཁྲོ་བོའི་རྒྱལ་པོའི་དངོས་གྲུབ་མཆོག་འདོད་པའི་སྒྲུབ་པ་པོས་དེའི་འོག་ཏུ་ཁྲོ་བོའི་བརྟུལ་ཞུགས་སྤྱད་པར་བྱའོ་ཞེས་པའོ། །རྟོག་པ་ལས་གསུངས་མི་འདོད་ན། །ཞེས་པ་རྟོག་པ་ལས་གསུངས་པའི་
[218b.4]དངོས་གྲུབ་མཆོག་མི་འདོད་པའི་སྒྲུབ་པ་པོས་ནི་སྔར་གསུངས་པའི་ཚུལ་དུ་སྔོན་དུ་བསྙེན་པ་འབུམ་ཕྲག་བཅུར་བཟླས་ནས། རྟོག་པ་འདི་ལས་གསུངས་པའི་དངོས་གྲུབ་འབྲིང་དང་། ཐ་མ་བསྒྲུབ་པར་གསུངས་ཞེས་སོ། །འབྲིང་དང་ཐ་མའི་དངོས་གྲུབ་དག །ཅེས་པ་འོག་ནས་
[218b.5]བཤད་པའི་གཞུང་དང་སྦྱར་ན་བསྙེན་པ་སུམ་འབུམ་བཟླས་ཏེ་འབྱུང་བ་བཟླས་པ་བྱའོ། །བརྟུལ་ཞུགས་མེད་ཀྱང་ལེགས་པར་ནི། །བསྒྲུབ་ན་དངོས་གྲུབ་ཐོབ་པར་འགྱུར། །ཞེས་པ་དངོས་གྲུབ་འབྲིང་དང་། ཐ་མ་གཉིས་ནི་ཁྲོ་བོའི་བརྟུལ་ཞུགས་མ་སྤྱད་ཀྱང་སྔོན་དུ་བསྙེན་པ་བྱས་ནས་ཆོ་ག་
[218b.6]བཞིན་དུ་བསྒྲུབས་ན་དངོས་གྲུབ་ཐོབ་པར་འགྱུར་རོ། །བརྟུལ་ཞུགས་དེས་ནི་མཆོག་ཀྱང་འགྲུབ། །ཅེས་པ་ཁྲོ་བོའི་བརྟུལ་ཞུགས་སྤྱད་པའི་སྒྲུབ་པ་པོས་ནི་དངོས་གྲུབ་མཆོག་ཐོབ་པར་འགྱུར་རོ་ཞེས་སོ། །འདི་མན་ཆད་དཔའ་བོའི་བརྟུལ་ཞུགས་སྤྱད་པ་བསྟན་ཏེ། ལམ་མི་བཟུར་དང་མི་སྨྲ་བ། །
[218b.7]ཞེས་པ་བགྲོད་དཀའ་བ་དང་། མི་བདེ་བའི་ལམ་ནས་འགྲོ་བའི་ཚེ། མི་དང་། རྟ་དང་། གླང་པོ་ཆེ་ལ་སོགས་པ་གང་ཡང་རུང་བ་ཅིག་ལམ་དུ་ཕྲད་ན། བདག་ཁྲོ་བོའི་རྣལ་འབྱོར་དང་ལྡན་པས་བདག་ལམ་མི་བཟུར་བར་མི་འབྱོལ་ལ་དེའི་ཚེ་མི་སྨྲ་བར་བྱའོ་ཞེས་སོ། །སློང་མོ་ཟ་ཞིང་དབང་པོ་
[219a]
[219a.1]བསྡམས། །ཞེས་པ་སློང་མོའི་ཟས་ཟ་ཞིང་འགྲོ་བའི་ཚེ་ཡང་ཡུལ་ལ་མི་གཡེང་བར་དབང་པོ་བསྡམ་མོ་ཞེས་པའོ། །སེང་ལྡེང་དབྱུག་པ་འདོམ་གང་པ། །ཞེས་པ་སེང་ལྡེང་ལས་བཞོགས་པ་ཐ་ལམ་པ་སྲ་བ་བཟང་པོ་སྡུ་གུ་འདོམ་གང་པ་བདག་གི་ལག་ཏུ་ཐོགས་སོ། །
[219a.2]དེ་ནི་དཔའ་བོའི་རྐྱེན་དུ་ཡོངས་ཀྱིས་སྲིད་པའི་ཕྱིར་རོ། །འགྲོ་བའི་ཚེ་རྩ་བའི་སྔགས་བཟླས་སོ། །བགྲོད་དཀའ་བ་ཡི་ལམ་ནས་འགྲོ། །ཞེས་པ་ལམ་ཐམས་ཅད་ཐ་ལམ་དང་ལམ་པོ་ཆེ་དང་ཐང་བུ་ས་བདེ་བ་དག་ལ་འགྲོ་བར་མི་བྱ་སྟེ། །གལ་ཏེ་དེ་དག་ཏུ་སོང་ན་བདག་གམ་ཕ་རོལ་པོ་རྣམས་མ་རུང་བར་འགྱུར་བས་ནི་མི་དག་མི་འདུ་བ་
[219a.3]དང་བགྲོད་དཀའ་བ་ནས་འགྲོ་སྟེ། བརྒྱ་ལ་མི་དང་། རྟ་དང་། གླང་པོ་ཆེ་དང་། གང་ཡང་རུང་བ་དང་ཕྲད་པར་གྱུར་ན་ལམ་མི་བཟུར་བར་དྲང་ཐད་དུ་འགྲོ་བའོ་ཞེས་སོ། །བརྟུལ་ཞུགས་དག་ཅེས་པ་ཁྲོ་བོའི་རྒྱལ་པོ་ཞེས་སོ། །ཁྲོ་བོའི་གཟུགས་ཀྱིས་ཟླ་དྲུག་ཏུ། །ཞེས་པ་ཁྲོ་བོའི་སྦྱོར་བ་དང་
[219a.4]ལྡན་པའི་གཟུགས་ཀྱིས་ཟླ་བ་དྲུག་ཏུ་སྒྲུབ་པ་པོ་གང་གིས་ཡང་དག་པར་སྤྱོད་ན་སྒྲུབ་པ་པོ་དེས་ནི་མཆོག་ཀྱང་ཐོབ་པོ་ཞེས་སོ། །འདི་མན་ཆད་བརྟུལ་ཞུགས་སྤྱད་ཟིན་ནས་བསྒྲུབ་པ་ལ་འཇུག་པ་ཞེས་བཤད་དོ། །དེ་ནས་བསྒྲུབ་པ་ལ་འཇུག་ན། །ཞེས་པ་དེ་ལྟར་སྔགས་པས་སྔར་
[219a.5]བརྟུལ་ཞུགས་སྤྱད་ནས་དེའི་འོག་ཏུ་བསྒྲུབ་པ་ལ་ཞུགས་ཏེ། བསྒྲུབ་ན་ཐེ་ཚོམ་མེད་པར་དངོས་གྲུབ་དམ་པ་ཐོབ་པར་འགྱུར་རོ། །དེ་ལྟར་སྤྱད་པ་དེའི་དངོས་གྲུབ་དམ་པ་མྱུར་དུ་འགྲུབ་པོ་ཞེས་པའོ། །བསྒྲུབ་པ་ལ་ནི་བདུད་ཀྱི་རིས། །ཞེས་པ་སྔགས་པ་བརྟུལ་ཞུགས་སྤྱོད་པའི་ཚེ་དག་ན་
[219a.6]བགེགས་འདི་དག་འབྱུང་ངོ་ཞེས་སོ། །གཟུགས་དག་དང་ཞེས་པ་ལྷ་མོ་བཟང་མོ་ཞེས་སོ། །དེ་བཞིན་གཞན་གྱིས་ལུས་སུ་ནི། །ཞེས་པ་གཞན་འདྲ་བའི་གཟུགས་སུ་སྟོན་ཞེས་པའོ། །དབང་པོ་བསྡམས་ལ་འཚེ་བར་བྱེད། །ཅེས་པ་བརྟུལ་ཞུགས་སྤྱོད་པའི་སྔགས་པ་དེས་ཞེས་སོ། །
[219a.7]དེ་དག་ལྷན་ཅིག་སྨྲ་མི་བྱ། །ཞེས་པ་དེ་ལྟ་བུའི་གཟུགས་སུ་སྟོན་པ་དེ་དག་དང་ཅུང་ཟད་ཙམ་ཡང་ཆགས་པ་མི་སྐྱེད་དོ། །བྱང་ཆུབ་སེམས་དང་མཉམ་ལྡན་པས། །ཞེས་པ་བརྟུལ་ཞུགས་སྤྱད་པའི་བདག་ཉིད་བྱང་ཆུབ་སེམས་དང་ལྡན་པར་བྱས་ནས་ཁྲོ་བོ་དེའི་སྔགས་བརྗོད་པར་བྱའོ། །
[219b]
[219b.1]སྤྱོད་ཅིང་དེ་ལྟར་འགྲོ་བ་ན།ཞེས་སོ། །གཞན་ཡང་ཤིན་ཏུ་ངོ་མཚར་བ། །ཞེས་པ་གཞན་ཡང་ཤིན་དུ་ངོ་མཚར་ཆེ་བའི་གཟུགས་དག་ཅེས་པའོ། །བདེ་གཤེགས་བསམ་པ་མཐོང་ན་ནི། །ཞེས་པ་བརྟུལ་ཞུགས་གང་སྤྱོད་པའི་ཞེས་སོ། །དེ་དག་གིས་ནི་འཇིགས་མི་བྱ། །ཞེས་པ་
[219b.2]བགེགས་དེ་དག་གིས་ཞེས་སོ། །གནོད་ཅིང་སྐྲག་པར་བྱེད་ན་ནི། །ཞེས་པ་བརྟུལ་ཞུགས་སྤྱོད་པ་དེ་དག་ཉིད་ལ། བགེགས་དེ་དག་གིས་ཞེས་པའོ། །བདེ་གཤེགས་ཀྱི་ནི་བཀའ་གཅོག་པ། །ཞེས་པ་དེ་ལྟར་བགེགས་བྱེད་པ་ཉིད་བཀའ་གཅོག་པ་ཡིན་ན་ཞེས་པའོ། །ཁྲོ་བོ་བདག་ཉིད་
[219b.3]ནི་རྣམ་པར་འཇིག་ཅེས་པ་བགེགས་ཉིད་ཅེས་སོ། །བདེ་གཤེགས་བསམ་པ་ཡིད་བསྒོམས་པའི། །ཞེས་པ་བྱང་ཆུབ་ཀྱི་སེམས་ཞེས་པའོ། །དཔའ་བོ་དཔའ་བོ་གཞན་དུ་མིན། །ཞེས་པ་སེམས་ཅན་དཔའ་བོས་བརྟུལ་ཞུགས་འདི་སྤྱད་པར་བྱའི་ངན་སོང་ཕལ་པ་གཞན་གྱིས་ནི་སྤྱད་
[219b.4]པར་མི་བྱའོ། །བསྒྲུབ་པའི་མཆོག་རྣམས་འདོད་པ་ཡིས། །ཞེས་པ་ལ་སོགས་པ་དངོས་གྲུབ་མཆོག་འདོད་པའི་སྒྲུབ་པ་པོས་ཁྲོ་བོའི་བརྟུལ་ཞུགས་གསུངས་པ་འདི་ནན་ཏན་གྱིས་ཁྲོ་བོའི་བརྟུལ་ཞུགས་སྤྱད་ལ་བརྟན་པར་བསྒྲུབ་པར་བྱའོ། །ཁྲོ་བོའི་བརྟུལ་ཞུགས་སུ་གཏོགས་པ་བདུན་
[219b.5]པའོ། །བདུན་པའི་བཤད་པ་ཟིན་ཏོ།། །།འདི་མན་ཆད་རྩ་བའི་རྟོག་པར་གཏོགས་པའི་ལེའུ་འཆད་དོ། །དེ་ལ་དང་པོར་སྔོན་དུ་བསྙེན་པ་དང་། བརྟུལ་ཞུགས་མ་སྤྱད་པར་བཟླས་པ་དང་། །མཆོད་པ་འབའ་ཞིག་བྱས་པས་དངོས་གྲུབ་འབྲིང་དང་ཐ་མ་གཉིས་འགྲུབ་པར་
[219b.6]འགྱུར་བ་དེ་བཤད། རྩ་བའི་རྟོག་པར་གཏོགས་པའི་ལེའུ་འདི་དངོས་གྲུབ་གསུམ་འབྱུང་སྟེ། འབྲིང་དང་ཐ་མ་གཉིས་ནི་སྔོན་དུ་བསྙེན་པ་དང་བརྟུལ་ཞུགས་མ་སྤྱད་པར་བཟླས་བརྗོད་དང་མཆོད་པ་འབའ་ཞིག་བྱས་པས་འགྲུབ། དངོས་གྲུབ་མཆོག་རྣམས་ལ་ནི་སྔོན་དུ་བསྙེན་པ་
[219b.7]བརྟུལ་ཞུགས་སྤྱོད་པས་འགྲུབ་སྟེ། དེ་ཡང་དངོས་གྲུབ་རྣམ་པ་བཅོ་ལྔའོ། །ལྷའི་མཚོན་ཆའི་དངོས་གྲུབ་དང་། རོ་ལངས་ཀྱི་དངོས་གྲུབ་དང་། ཨན་ཛ་ན་ལ་སོགས་པའི་མིག་བསྐུལ་བའི་དངོས་གྲུབ་དང་། མི་རོའི་གོས་བསྒྲུབ་པ་དང་། གནོད་སྦྱིན་མོའི་དངོས་གྲུབ་དང་། 
[220a]
[220a.1]ཤ་ཟ་མོ་སྒྲུབ་པའི་དངོས་གྲུབ་དང་། ཀླུའི་བུ་མོའི་དངོས་གྲུབ་དང་། ལྷ་མ་ཡིན་གྱི་བུ་མོའི་དངོས་གྲུབ་དང་། ཤ་ཆེན་པོ་བཙོང་བ་དང་། བ་དན་ལ་བསྒྲུབ་པ་དང་། ཐལ་བ་ལ་བསྒྲུབ་པ་དང་། སྣག་ཚ་ལ་བསྒྲུབ་པ་དང་། བཙག་ལ་བསྒྲུབ་པ་དང་། སོར་གདུབ་
[220a.2]ལ་བསྒྲུབ་པ་དང་། ཡུངས་ཀར་ལ་བསྒྲུབ་པ་འདི་རྣམས་ཀྱིས་བཤད་དོ། །ཇི་སྐད་གསུངས་པའི་གཟུགས་རྣམས་ནི། །ཞེས་པ་གོང་དུ་བཤད་པའི་སྐུ་གཟུགས་རྣམས་ཞེས་སོ། །མེ་ཏོག་ཇི་སྐད་གསུངས་དེ་བཞིན། །ཞེས་པ་འོག་ནས་གསུངས་པའི་མཆོད་པའི་མེ་ཏོག་ཅེས་སོ། །
[220a.3]རྟག་ཏུ་གང་དུ་མཆོད་བྱེད་ན། །ཞེས་པ་ལ་སོགས་པ་སྔགས་པ་གང་ཞིག་མཆོད་པ་བྱེད་ན་ལྷའི་བརྟུལ་ཞུགས་གོང་དུ་བཤད་པ་དེ་དང་། སྐུ་གཟུགས་ཀྱི་སྤྱན་སྔར་སུམ་འབུམ་བཟླས་པ་དང་། རི་རྩེར་འབུམ་བཟླས་པ་ཞེས་བྱ་བའི་བསྙེན་པ་དེ་བྱ་མི་དགོས་སོ། །དྲན་པ་ཙམ་ནི་
[220a.4]འབའ་ཞིག་གིས། །ཞེས་པ་དུས་གསུམ་དུ་མཆོད་པ་བྱེད་པ་དང་། བཟླས་པ་བྱེད་པའི་སྒོ་ནས་གང་དང་གང་བསྒྲུབ་པར་འདོད་པ་དེ་དག་ཉིད་བཟླས་པ་མཆོད་པ་བྱེད་པ་འབའ་ཞིག་གིས་ཞེས་སོ། །རྒྱལ་སྲིད་སྦྱིན་པའི་གཟུགས་ལ་ནི། །ཞེས་པ་ནས། གསེར་གྱི་སྐུ་གཟུགས་ལ་ཞེས་
[220a.5]པའོ། །ཙནྡན་གུར་ཀུམ་ཨ་ཀ་རུ། །ཞེས་པ་དེ་ལྟར་ཀུན་བྱུག་པའི་ཚེ་ཡང་བྱུག་སྤོས་ཀྱི་སྔགས་ཀྱིས་བརྗོད་ཅིང་བསྐུ་བར་བྱའོ། །འདི་གསུམ་གྱི་ལྡེ་གུ་ལ་བྱུག་སྤོས་ཀྱི་སྔགས་ཀྱིས་གདབ་བོ་ཞེས་སོ། །ཅི་རིགས་པར་ནི་བྱུགས་ནས་ཀྱང་། །ཞེས་དབུ་དང་སྤྱན་དག་ཏུ་མི་བསྐུ་བར་
[220a.6]གཞན་ནི་ཅི་རིགས་པར་བསྐུའོ། །རིག་མཛེས་ཞེས་པ་པདྨ་དཀར་པོ་ཞེས་སོ། །ཀེ་སར་ནི་མེ་ཏོག་ཅེས་སོ། །མཆོད་གནས་དུས་གསུམ་དུ་ཞེས་སོ། །བདུག་པ་མར་བཅས་པའི་ཞེས་པ་མར་དང་གུ་གུལ་དུ་བཅས་པའི་བདུག་པ་ཞེས་པའོ། །དེ་ལྟར་བྱས་ན་ཁྱིམ་པ་དང་། །ཞེས་པ་རབ་ཏུ་བྱུང་
[220a.7]བས་བྱས་པ་ལྟ་སྨོས་ཀྱང་ཅི་དགོས་ཞེས་སོ། །ཁྲོ་བོའི་རྒྱལ་པོའི། དེ་ལས་སེམས་ནི་བརྒྱ་བརྗོད་དེ། །ཞེས་པ་དུས་གསུམ་དུ་རྩ་བའི་སྔགས་ཞེས་པའོ། །ཅི་འབྱོར་པ་ཡི་མཆོད་པའི་བཤོས། །ཞེས་པ་སྤྱིའི་གཞུང་སུ་སི་ཏི་ཀ་རའི་ནང་ནས་འབྱུང་བའི་བཤོས་ཅི་འབྱོར་པས་ཞེས་པའོ། །དེ་ཡི་སྤྱན་སྔར་
[220b]
[220b.1]དབུལ་བར་བྱ། །ཞེས་པ་ཁྲོ་བོའི་སྐུ་གཟུགས་དེའི་སྤྱན་སྔར་ཞེས་སོ། །སྔར་བསྙེན་ལ་སོགས་མེད་ཀྱང་སླ། །ཞེས་པ་བརྟུལ་ཞུགས་བྱས་ཏེ་སྐུ་གཟུགས་སྤྱན་སྔར་སུམ་འབུམ་དུ་བཟླས་པ་དང་། རིའི་རྩེར་འབུམ་བཟླས་ཞེས་བྱ་བ་མི་དགོས་ཞེས་པའོ། །དེ་ལྟར་སྦྱོར་བ་ཟླ་བ་དྲུག་གིས་
[220b.2]ཞེས་པ་ཚུལ་དེ་ལྟར་ཉིན་རེ་དུས་གསུམ་དུ་རྒྱུན་དུ་བྱེད་པའི་ཟླ་བ་དྲུག་གི་བར་དུ་བྱས་ན། རྐུན་པོ་དང་། དགྲ་དང་། རྒོལ་བ་མེད་པའི་རྒྱལ་སྲིད་ཀྱང་ཐེ་ཚོམ་མེད་པར་ཐོབ་པར་འགྱུར་རོ། །འདི་ནི་དངོས་གྲུབ་འབྲིང་ངོ་། །ཉིན་གཅིག་བཞིན་དུ་མཆོད་པ་ཐོབ་པར་འགྱུར། །ཞེས་པ་གོང་དུ་བཤད་པའི་
[220b.3]ཚུལ་དེ་ལྟར་མཆོད་ཅིང་བཟླས་པ་བྱས་ཀྱང་རྒྱལ་སྲིད་མ་གྲུབ་པར་གྱུར་ན། ཉིན་གཅིག་བཞིན་མཆོད་ཅིང་བཟླས་ན་ཡུལ་ཐོབ་པར་འགྱུར་རོ། །འདི་དག་དངོས་གྲུབ་ཐ་མའོ། །ལས་འདི་གདོན་མི་ཟ་བར་ནི། །ཞེས་པ་ཚུལ་དེ་ལྟར་བྱས་པའི་ལས་དེ་ནས་གདོན་མི་ཟ་བར་ཞེས་བྱའོ། །རྙེད་པར་
[220b.4]འགྱུར་ཞེས་པ་གསེར་གྱི་དོང་ཙེ་འབུམ་ཞེས་པའོ། །ལོངས་སྤྱོད་སྦྱིན་པའི་གཟུགས་ལ་ནི། །ཞེས་པ་དངུལ་གྱི་སྐུ་གཟུགས་ལ་ཞེས་སོ། །ཙནྡན་གུར་ཀུམ་ཨ་ཀ་རུས། །ཞེས་པ་འདི་གསུམ་གྱི་འདེ་གུས་སྔགས་པས་སྐུ་གཟུགས་ལ་ལེགས་པར་བསྐུས་ནས་ནི་ཞེས་པའོ། །མེ་ཏོག་དཀར་པོའི་
[220b.5]ཕྲེང་བས་རབ་ཏུ་མཆོད། །ཅེས་པའོ། །མེ་ཏོག་དཀར་པོའི་ཕྲེང་བ་ཡིས། །ཞེས་པ་ཡོན་ཏན་དང་ལྡན་པའི་མེ་ཏོག་དཀར་པོ་གང་ཡང་རུང་བ་ཞེས་པའོ། །དུས་གསུམ་དུ་ཉིན་གཅིག་བཞིན་དུ་མཆོད་པ་བྱས་ནས་ཞེས་པའོ། །མར་དང་ལྡན་པའི་གུ་གུལ་ལམ། །ཞེས་པ་མར་དང་གུ་གུལ་སྦྱར་
[220b.6]བའི་བདུག་པས་ཞེས་པའོ། །ཀུན་དུ་རའི་ཅེ་པོག་དཀར་པོས་བདུག་པའང་དབུལ། །ཞེས་སོ། །མེ་ཏོག་ཨ་ཏི་མུག་ཏ་ཀ། །ཞེས་པ་ཚུལ་དེ་ལྟར་ཟླ་བ་དྲུག་གི་བར་དུ་མཆོད་པ་དང་། བཟླས་པ་བྱས་ནས་དེའི་འོག་ཏུ་མཇུག་ཏུ་མེ་ཏོག་ཨ་ཏི་མུག་ཏ་ཀ་རེ་རེ་ལ་སྔགས་ལན་རེ་རེ་བསྐུལ་ཚིག་དང་ལྡན་པར་
[220b.7]བཟླས་པའི་མེ་ཏོག་འབུམ་སྐུ་གཟུགས་དེ་ལ་དབུལ་བར་བྱའོ། །དེ་ཡི་མཇུག་ཏུ་འབྱུང་འགྱུར་ཏེ། །ཞེས་པ་དེ་ལྟར་ཆོ་ག་བྱས་པའི་འོག་ཏུ་ལོངས་སྤྱོད་ཅེས་སོ། །འདི་ལ་དཔྱད་པ་དགོས་པ་མེད། །ཅེས་པ་ཆོ་ག་འདི་ལྟར་བྱས་ན་དཔྱད་ཅིང་ཐེ་ཚོམ་མེད། །ཐེ་ཚོམ་མི་དགོས་པར་ལོངས་
[221a]
[221a.1]སྤྱོད་ཐོབ་པར་འགྱུར་ཞེས་པའོ། །ནད་སེལ་བ་ཡི་གཟུགས་ལ་ནི། །ཞེས་པ་འཁར་བའི་སྐུ་གཟུགས་ལ་ཞེས་པའོ། །ཙནྡན་དམར་པོའི་འདི་གུས་བསྐུས་ནས་ཀྱང་ཞེས་པའོ། །ཐང་ཤིང་གི་ནི་བདུག་པ་དག །ཕུལ་ནས་མེ་ཏོག་གཙང་མ་དག །ཅེས་པ་ཇི་སྙེད་པའི་མེ་ཏོག་
[221a.2]གཙང་མ་ཡོན་ཏན་ལྡན་པས་ཆོ་ག་འདི་ལྟར་དུས་གསུམ་དུ་མཆོད་པར་བྱའོ། །བདུག་པའམ་ཐང་ཤིང་གི་ཐང་ཆུ་ལས་བདུག་པར་བྱའོ། །ལ་ལ་ན་རེ་ཐང་ཤིང་ཉིད་ཆུ་ཐགས་སུ་བཏགས་པའི་ཕྱེ་མ་ལས་བདུག་པར་བྱའོ་ཞེས་སོ། །མཆོད་པ་བྱས་ནས་ཅི་འབྱོར་པའི། །ཞེས་པ་ལ་སོགས་དེ་ལྟར་ཉིན་
[221a.3]རེ་ཞིང་དུས་གསུམ་དུ་ཟླ་བ་དྲུག་གི་བར་དུ་བཟླས་པ་དང་། མཆོད་པ་བྱས་ནས་དེའི་མཇུག་ཏུ་བདག་གམ་གཞན་གྱི་ནད་ཆེན་པོ་ཞི་བ་དང་ནད་མེད་པར་གྱུར་ཅིག་པའི་ཚུལ་དུ་བསྐུལ་ཚིག་དང་ལྡན་པས་ཟླ་བ་གཅིག་གི་བར་དུ་བྱས་ན་སུ་ཡང་རུང་ནད་ཆེན་པོ་དེ་བྱང་བར་འགྱུར་རོ་ཞེས་པའོ། །འདོད་དགུ་
[221a.4]སྦྱིན་པའི་གཟུགས་ལ་ནི། །ཞེས་པ་ཟངས་དང་ར་གན་གྱི་སྐུ་གཟུགས་དག་ལ་ཞེས་སོ། །དེ་ལྟར་ཡང་ནི་མཆོད་བྱས་ན། །ཞེས་པ་ལ་སོགས་པ་ལས་གང་དང་གང་དུ་བསྒྲུབ་པ་ལ་མཆོད་པ་གང་དང་གང་གིས་མཆོད་པར་རིག་པ་དེ་དག་གོང་དུ་སྔར་བཤད་པའི་ཚུལ་བཞིན་དུ་སོ་སོར་མཆོད་
[221a.5]པས་ཉིན་རེ་དུས་གསུམ་དུ་མཆོད་ཅིང་བཟླས་པ་ཟླ་བ་དྲུག་གི་བར་དུ་བྱའོ། །སྔགས་བཟླས་བརྗོད་བྱེད་པས་སྔགས་པ་གང་དང་གང་བྱ་བ་དེ་དང་དེའི་བསྐུལ་ཚིག་བཅུག་ལ་ལས་བསྒྲུབས་ན་ཞི་བ་དང་། རྒྱས་པ་ལ་སོགས་པ་ལས་གང་བསྒྲུབས་པ་དེ་འགྲུབ་པར་འགྱུར་ཞེས་པའི་ཐ་ཚིག་གོ། །
[221a.6]སྔགས་པའི་ཡིད་དང་མཐུན་པའི་འདོད་པའི་དོན། དེ་ཡང་དེ་ལྟར་ཡང་དག་བསྒྲུབ། །ཅེས་པ་དེ་ཡང་གོང་དུ་བཤད་པའི་ཚུལ་བཞིན་དུ་བསྒྲུབ་པོ་ཞེས་སོ། །སྐུ་གཟུགས་རབ་ཏུ་མཆོད་བྱས་ནས། ཞེས་པ་གནས་གང་ཡང་རུང་བར་སྐུ་གཟུགས་ལ་མཆོད་པ་བྱ་ཞིང་བཟླས་པ་ཟླ་བ་དྲུག་གི་བར་དུ་
[221a.7]བྱའོ། །སྐུ་གཟུགས་ཉིན་གཅིག་བཞིན་དུ་ནི། །དུས་གསུམ་དུ་ཞེས་པའོ། །དེ་ལྟར་ཀུན་དུ་རབ་མཆོད་ནས། །ཞེས་པ་ཟླ་བ་དྲུག་གི་ནང་ཚུན་ཆད་དུ་ཁྲོ་བོའི་སྔགས་ཞེས་པའོ། །སྔགས་པ་བློ་དང་ལྡན་པས་མཆོད་པ་དང་བཟླས་པ་དང་ཀུན་བྱས་ན་ཞེས་པའོ། །བསྒྲུབ་པ་ཉིད་ནི་མ་ཐོབ་ཀྱང་། །
[221b]
[221b.1]ཞེས་པ་དངོས་གྲུབ་འབྲིང་ཞེས་པའོ། །དངོས་གྲུབ་ཕྲ་མོ་ཐོབ་པར་འགྱུར། །ཞེས་པ་ཞི་བ་དང་། རྒྱས་པ་དག་གིས་ལས་ནུས་པའི་དངོས་གྲུབ་ཐོབ་པར་འགྱུར་རོ་ཞེས་པའི་ཐ་ཚིག་གོ། །འདི་མན་ཆད་དངོས་གྲུབ་མཆོག་བསྒྲུབ་པ་བཤད་དེ། །དེ་ལ་དངོས་གྲུབ་མཆོག་ནི་སྔོན་དུ་བསྙེན་པ་དང་། 
[221b.2]བརྟུལ་ཞུགས་སྤྱད་པས་འགྲུབ་སྟེ། དེ་ཡང་དངོས་གྲུབ་རྣམ་པ་བཅོ་ལྔའོ། །དེ་ལ་དང་པོ་ལྷའི་མཚོན་ཆ་ཞེས་པའི་དངོས་གྲུབ་བཤད་དོ། །ཡང་ན་ཁྲོ་བོའམ་ཕྱག་རྒྱ་རུང་། །ཞེས་པ་ཁྲོ་བོའི་རྒྱལ་པོའི་རི་མོ་དང་། ཕྱག་རྒྱའི་གཟུགས་ཀྱི་རི་མོ་གཉིས་དང་། །རི་མོ་གསུམ་ལས་གང་ཡང་
[221b.3]རུང་བ་ཅིག་ཅེས་པའོ། །ལྷ་ཡི་བརྟུལ་ཞུགས་དེས་ཀྱང་བསྒྲུབ། །ཅེས་པ་ལྷའི་བརྟུལ་ཞུགས་སྤྱད་པས་དངོས་གྲུབ་མཆོག་བསྒྲུབ་པར་བྱའོ་ཞེས་པའོ། །དེ་ནས་གཞན་ཡང་བརྟུལ་ཞུགས་ཀྱིས། །ཞེས་པ་བརྟུལ་ཞུགས་སྤྱད་པ་གང་དངོས་གྲུབ་མཆོག་བསྒྲུབ་པར་འདོད་པ་དེའི་ཆོ་ག་
[221b.4]རྒྱུད་ཆེན་པོ་ལས་མདོར་བསྡུས་ནས་བཤད་པར་བྱའོ་ཞེས་པའི་དོན་ཏོ། །འདི་མན་ཆད་མཚོན་ཆའི་དངོས་གྲུབ་འཆད་དེ། དེ་ནས་ཁྲོ་བོའི་གཙོ་བོ་ཡི། །ཞེས་པ་ནས་བསྟན་ཏེ། དེ་ནས་ཁྲོ་བོའི་གཙོ་བོ་ཡི། །ཞེས་པ་ཁྲོ་བོའི་རྒྱལ་པོ་དེའི་ཕྱག་རྒྱའི་མཚོན་ཆར་གཏོགས་པའི་ཏྲི་ཤཱུལ་དེ་བསྒྲུབ་ན་ཞེས་
[221b.5]པའོ། །ཏྲི་ཤཱུལ་ཤིན་ཏུ་གསལ་བསྒྲུབ་ན། །ཞེས་པ་དངོས་གྲུབ་བསྒྲུབ་པའི་རྫས་མཚན་ཉིད་དང་ལྡན་པ་སྐྱོན་མེད་པ་ལ་བྱའོ་ཞེས་པའོ། །ཨུར་མོའི་ལྕགས་ལས་བྱས་པ་ཡི། །ཞེས་པ་པུ་ཤ་ར་ལོ་ཧི་ཞེས་བྱ་བ་སྟེ། ལྕགས་ཞུན་མ་ལས་བྱས་པའམ། ལྕགས་ཁུང་ནས་བྱུང་བའི་པུ་ཤ་
[221b.6]ར་ལོ་ཧི་ལས་བྱས་ཏེ་དཔེར་ན་ཟེ་སྨུག་གུའམ་རུ་ཤལ་ལྟ་བུ། ལྕགས་ཁུང་ནས་བྱུང་བའི་པུ་ཤ་ར་ལོ་ཧིའི་ལྕགས་ལས་བྱའོ། །ཏྲི་ཤཱུལ་སོར་ནི་བཅུ་གསུམ་པ། །རྣོ་ལ་བཟང་ཞིང་རབ་ལེགས་པ། །ཞེས་པ་ཏྲི་ཤཱུལ་དེ་ཡང་རྩེ་མོ་དང་ཡུ་བའི་བར་སྲིད་དུ་སོར་བཅུ་ཕྱིན་པར་བྱའོ། །རྩེ་གསུམ་གདེངས་
[221b.7]པོ་དང་གཉིས་ཏེ་སོར་བརྒྱད་ཙམ་དུ་བྱའོ་ཞེས་སོ། །རིའི་རྩེ་ཞེས་པ་གནས་སོ། །རི་མོ་བཟང་པོ་དེ་བྲིས་ནས། །ཞེས་པ་རི་མོའི་སྐུ་གཟུགས་གང་ཡང་རུང་བ་ཅིག་ཅེས་པའོ། །རྣོ་ལ་བཟང་ཞེས་པ་ཏྲི་ཤཱུལ་དེ་ལ་ཡང་ཐོག་མར་དང་པོར་ཏྲི་ཤཱུ་ལའི་མཚན་ཉིད་བཤད་པ་བཞིན་བྱས་ནས་རིའི་རྩེ་ཞེས་
[222a]
[222a.1]པ་བསྒྲུབ་པའི་གནས་དེར་འདུག་ཅེས་པའོ། །དེ་ནས་མཆོད་པ་རྒྱ་ཆེན་དང་། །ཞེས་པ་སྔར་ཡི་དགས་ཕལ་པོ་ཆེའི་དཀྱིལ་འཁོར་དུ་མཆོད་པ་བཤད་པ་བཞིན་དུ་རྒྱས་པར་བྱ་ཞེས་པའོ། །ཕྱོགས་ཀྱི་གཏོར་མ་ཀུན་དུ་བྱ། །ཞེས་པ་དཀྱིལ་འཁོར་གྱི་ཕྱི་རིམ་དུ་དགོད། 
[222a.2]ཕྱི་རོལ་ཕྱོགས་སུ་ཡང་གཏོར་རོ། །ཞེས་སོ། །ཏྲི་ཤཱུལ་མེ་ཏོག་དཀྱིལ་འཁོར་ལ། །གཞན་ནས་མེ་ཏོག་དག་གིས་མཆོད། །ཅེས་པ་ཡི་དགས་ཕལ་པོ་ཆེའི་དཀྱིལ་འཁོར་གྱི་དབུས་སུ་མེ་ཏོག་བཀྲམ་པ་དེའི་སྟེང་དུ་ཏྲི་ཤཱུལ་བཞག་ལ། ཏྲི་ཤཱུལ་ཡང་མེ་ཏོག་གིས་མཆོད་དོ་ཞེས་པའོ། །ཙནྡན་
[222a.3]དམར་པོས་ཀུན་བསྐུས་ཤིང་། །ཞེས་པ། ཏྲི་ཤཱུལ་ཙནྡན་དམར་པོའི་འདེ་གུས་ཞེས་སོ། །མེ་ཏོག་དག་གིས་ཐམས་ཅད་བརྒྱན། །ཞེས་པ་མེ་ཏོག་གི་ཕྲེང་བས་བརྒྱན་ཞེས་སོ། །ཆོ་ག་བཞིན་དུ་ལག་གིས་བཟུང་། །ཞེས་པ་ཏྲི་ཤཱུ་ལའི་ཡུ་བ་ལག་པ་གཡས་པས་བཟུང་ཞེས་པའོ། །སྒྲུབ་
[222a.4]པ་པོ། །རི་མོ་ལ་ནི་མངོན་ཕྱོགས་འདུག །ཅེས་པའོ། །ཁྲོ་བོའི་མཆོག་གི་སྔགས་དག་གིས། །ཏྲི་ཤཱུ་ལ་ནི་མཁས་པས་བཟླས། །ཞེས་པ་སྒྲུབ་པ་པོས་ལྷ་གང་བསྒོམ་པར་ཟད་དོ། །ཁྲོ་བོའི་རྒྱལ་པོ་བསྒོམ་ན་རྩ་བའི་ཡི་གེ་བཅུ་བདུན་པ་བཟླས་སོ། །བེ་ཏ་ལཱི་བསྒོམ་ན་ཁྲོ་བོའི་རྒྱལ་པོ་རོ་
[222a.5]ལངས་ཀྱི་བཀའ་བརྒྱན་པའི་སྔགས་མང་པོ་བཟླས་སོ། །བེ་ཅོན་ཕྱག་རྒྱའི་གཟུགས་བསྒོམ་ན། བེ་ཅོན་གྱི་ཕྱག་རྒྱའི་སྔགས་བཟླས་སོ། །ཞེས་པའོ། །དེ་ཡི་ཉེས་པ་སྦྱང་བའི་ཕྱིར། །ཏྲི་ཤཱུ་ལས་ཉེས་པ་དང་སྐྱོན་སྦྱང་བའི་ཕྱིར་ཞེས་པའོ། །བརྒྱ་རྩ་བརྒྱད་དུ་བཟླས་ནས་སུ། །ཞེས་
[222a.6]པ་བདག་ཉིད་ལྷ་གང་བསྒོམ་པའི་སྔགས་ཀྱིས་ཞེས་པའོ། །ཁྲོ་བོ་མཆོག་གི་སྔགས་དག་གིས། །ཞེས་པ་ལ་སོགས་པ་དཀྱིལ་འཁོར་གྱི་མདུན་དུ་རྒྱས་པའི་ཞུགས་ཐབ་བྱས་ནས། ཐབ་དེར་མེ་སྦར་ཏེ་གཟར་བུ་ཆུང་ངུས་མར་ཁུ་བཅུས་ཤིང་། ཏྲི་ཤཱུལ་ལ་གཏུགས་ནས་སྦྱིན་སྲེག་
[222a.7]བྱའོ། །ཚུལ་དེ་ལྟར་སྦྱིན་སྲེག་སྟོང་བྱ་བ་ཡང་། སྒྲུབ་པའི་རྫས་ཏྲི་ཤཱུ་ལ་དེ་གཟེངས་བསྟོད་ཅིང་བྱིན་དང་ལྡན་པར་བྱིན་གྱིས་བརླབ་པའི་ཕྱིར་རོ། །བདུག་སྲེག་སྦྱིན་སྲེག་སྟོང་བྱས་ནས། །ཞེས་པ་ཁ་ཅིག་ནི་སྒྲུབ་པའི་རྫས་ལ་མི་བདུག་པར་སྦྱིན་སྲེག་བྱ་བ་བཤད་དོ། །ལག་པས་བསྒྲེང་
[222b]
[222b.1]སྟེ་བཟུང་ནས་སུ། །ཞེས་པ་དེའི་འོག་ཏུ་ཏྲི་ཤཱུ་ལ་ལག་པ་གཡོན་པས་བཟུང་ནས་བསྒྲེང་སྟེ་ཞེས་པའོ། །དཔའ་ཞིང་བརྟན་པའི་ཚུལ་འདུག་ནས། །ཞེས་པ་ལ་སོགས་པ་མི་འཇིགས་པའི་ཚུལ་དུ་འདུག་ནས་ཞེས་བྱ་བའི་དོན་ཏོ། །ཁ་ཅིག་ནི་བསྒྲེང་སྟེ་སྒྲུབ་པར་བཤད། ཏྲི་ཤཱུ་ལ་མེ་འབར་
[222b.2]བ་བྱུང་གི་བར་དུ་སྒྲུབ་པ་པོས་བཟླས་བརྗོད་བྱའོ། །ཏྲི་ཤཱུ་ལ་ཞེས་པ་དེ་འབར་བར་གྱུར་ན་ཞེས་སོ། །སྒྲུབ་པ་པོ་དེ་ནས་གྱེན་དུ་འཕར་བར་འགྱུར་ཞེས་པའོ། །སྔགས་ཀྱི་མཐུ་ཡིས་མིག་གསུམ་ལ། །ཞེས་པ་སྒྲུབ་པ་པོའི་མཐུས་ནི་སྒྲུབ་པ་པོའི་ལུས་ལྷའི་སྐུ་འདི་འདྲ་བར་འགྱུར་རོ། །རིག་
[222b.3]འཛིན་གཞན་རྣམས་ཐམས་ཅད་ཀྱང་། །ཞེས་པ་རིག་འཛིན་གྱི་རྒྱལ་པོར་གྱུར་པ་ལ་བྱའོ་ཞེས་སོ། །དེ་ལ་ཞེས་པ་གྲུབ་པ་དེ་ལ་ཞེས་སོ། །དབང་ཕྱུག་ཅེས་པ་ལོངས་སྤྱོད་ཅེས་པའོ། །འདོད་པའི་གཟུགས་ཅན་ཡིན་བཞིན་མྱུར། །ཞེས་པ་བདག་ཉིད་གང་འདོད་པའི་གཟུགས་སུ་
[222b.4]བསྒྱུར་ལ་ཡིད་ལ་བསམ་པ་ཙམ་དུ་མགྱོགས་པར་འགྱུར་རོ། །དུ་བ་འབྱུང་ཞེས་པ་ཏྲི་ཤཱུ་ལ་དུ་བ་བྱུང་ན་ཞེས་པའོ། །དེ་ནས་སྒྲུབ་པ་པོ་དེ་ལུས་མི་སྣང་བར་འགྱུར་ཞེས་སོ། །འོན་ཏེ་ཏྲི་ཤཱུལ་དེ་ནི་ཚ་གྱུར་ན། །ཞེས་པའོ། །དཔུང་དང་ལྡན་ཞེས་པ་དམག་གི་དཔུང་དག་ལ་བྱ་ཞེས་པའོ། །
[222b.5]གཡུལ་ངོ་ཆེན་པོ་ལ་སོགས་པར། །འཇིགས་ཤིང་སྐྲག་པ་སྐྱེད་པར་བྱེད། །ཅེས་པ་གདན་དེ་ལྟ་བུ་དག་ཏུ་བདག་སོང་ནས་དམག་གི་དཔུང་དང་། ལྷ་མ་ཡིན་དང་། གཡུལ་ངོ་ཆེན་པོའི་གནས་དེ་དག་ཐམས་ཅད་འཇིགས་ཤིང་སྐྲག་པར་བྱེད་དོ་ཞེས་པའོ། །དེ་ལྟར་དང་པོ་སྒྲུབ་པའི་མཆོག་
[222b.6]ཅེས་བསྒྲུབ་པ་པོ་དངོས་གྲུབ་མཆོག་བསྒྲུབ་པ་དེ་ལྟར་དང་པོའི་ཚུལ་བཞིན་དུ་བཤད་པ་ཡིན་ནོ། །འོག་ནས་འབྱུང་བ་དང་སྦྱར་རོ། །རལ་གྲི་སྒྲུབ་པ་དག་བཤད་དེ། །ཨུར་མོའི་ལྕགས་ལས་བྱས་པའི་ཞེས་པ་སྔར་བཤད་པའི་ལྕགས་ལས་བྱས་པའི་རལ་གྲི་ཞེས་པའོ། །སྲིད་དུ་རལ་གྲི་སོར་
[222b.7]ནི་བཅུ་གཉིས་པ། །ཞེས་པའོ། །ལེགས་པར་བྱས་ཤིང་འཕན་མེད་པ། །ཞེས་པ་མཚན་ཉིད་དང་ལྡན་པ་སྟེ་སྐྱོན་མེད་པ་ཞེས་པའོ། །མཆོད་པ་ལ་སོགས་སྔོན་བཞིན་དུ། །ཞེས་པ་ཡི་དགས་ཕལ་པོ་ཆེའི་དཀྱིལ་འཁོར་དུར་ཁྲོད་ཐལ་བས་བྲི་བ་དང་། མཎྜལ་གྱི་སྟེང་དུ་མེ་ཏོག་བཀྲམ་པའི་
[223a]
[223a.1]སྟེང་དུ་རལ་གྲི་བཞག་ནས་མཆོད་པ་བྱ་བ་ལ་སོགས་པ་སྔར་བཤད་པ་བཞིན་ནོ་ཞེས་པའོ། །བདུག་པའི་སྦྱིན་སྲེག་བྱས་ནས་སུ། །ཞེས་པ་དཀྱིལ་འཁོར་གྱི་མདུན་དུ་རྒྱས་པའི་ཐབ་ཏུ་བསྒྲུབ་པའི་རྫས་གཟེངས་བསྟོད་པའི་ཕྱིར་སྔ་མ་བཞིན་དུ་སྦྱིན་སྲེག་བྱའོ། །བཟུང་སྟེ་ཞེས་པ་
[223a.2]ལག་པ་གཡས་པར་བཟུང་ཞེས་སོ། །འབར་བ་འབྱིན་ཞེས་པ་རལ་གྲི་ལས་ཞེས་པའོ། །སྒྲུབ་པ་པོས་འབར་བ་དེ་ནི་མཐོང་ནས་སུ་ཞེས་པའོ། །རིག་འཛིན་མཆོག་ཏུ་དེ་འགྱུར་རོ། །ཞེས་པ་རིག་འཛིན་གྱི་རྒྱལ་པོར་འགྱུར་རོ། །དུ་བ་འབྱུང་ཞེས་པ་རལ་གྲི་ཞེས་པའོ། །སྒྲུབ་པ་པོ་དེ་
[223a.3]ནས་མི་སྣང་འགྱུར་ཞེས་པའོ། །རལ་གྲི་དེ་ཚ་བར་གྱུར་པ་ན་དེ་བཞིན་དུ། །སྟོབས་ཆེན་རྐང་པ་འགྱོགས་པར་འགྱུར། །ཞེས་པའོ། །ལོ་བརྒྱ་ཞེས་པ་ལྷའི་ལོ་ཞེས་པའོ། །དཔྱད་མི་དགོས་ཞེས་པ་ཐེ་ཚོམ་མེད་དོ་ཞེས་པའོ། །གལ་ཏེ་འདི་ལས་མ་བསྟེན་ནས། །ཞེས་པ་དངོས་གྲུབ་བསྒྲུབ་པ་འདི་ལ་
[223a.4]ཞེས་པའོ། །དངོས་གྲུབ་ཐོབ་པར་མ་གྱུར་ན། །ཞེས་དངོས་གྲུབ་གསུམ་ལས་འགའ་ཡང་ཐོབ་པར་མ་གྱུར་ན་ཞེས་སོ། །རལ་གྲི་བརྩོན་འགྲུས་མཆོག་ལྡན་པས། །ཞེས་པ་རལ་གྲི་མཐུ་དང་ལྡན་ཏེ་ཞེས་སོ། །མྱུར་ཞིང་མི་ངལ་ཉོན་མི་མོངས། །ཞེས་པ་བདག་ཉིད་མི་ངལ་ཉོན་མི་མོངས་པར་ལོ་
[223a.5]སྟོང་དག་ཐུབ་པར་འགྱུར་རོ་ཞེས་སོ། །ད་ནི་བེ་ཅོན་བསྒྲུབ་པ་བཤད། །ཤིང་ཀོ་ཕྱི་དང་ཅ་རའི་བེ་ཅོན་ནམ། །ཞེས་པའོ། །བེ་ཅོན་ཡང་ན་སེང་ལྡེང་དག་ལས་བྱ། །ཞེས་པའོ། །གཤིན་རྗེའི་བེ་ཅོན་ལྟ་བུ་བཟང་། །ཞེས་པ་གཤིན་རྗེའི་བེ་ཅོན་གྱི་མཚན་ཉིད་ལྟ་བུར་བྱས་ཞེས་པའོ། །བེ་ཅོན་
[223a.6]གྱི་སྲིད་དུ་སོར་ནི་བཞི་བཅུ་རྩ་གཉིས་པའོ། །དེ་ནས་བློ་ཅན་དུར་ཁྲོད་དུ། །ཞེས་པ་བསྒྲུབ་པའི་གནས་དུར་ཁྲོད་དུ་བྱ་སྟེ་ཞེས་པའོ། །གཏོར་མ་སྨེ་གཏོར་ཞེས་པའོ། །ཆོ་ག་རྒྱ་ཆེར་བྱས་ཞེས་པ་དཀྱིལ་འཁོར་རི་མོ་དགོས་པར་བཤད་དོ། །བེ་ཅོན་མཆོག་ལ་སྔོན་བཞིན་དུ། །ཞེས་པ་སྒྲུབ་པའི་རྫས་
[223a.7]བེ་ཅོན་གཟེངས་བསྟོད་པའི་ཕྱིར་སྦྱིན་སྲེག་བྱ་བ་དག་ནི་སྔར་བཤད་པ་བཞིན་དུ་བྱའོ། །སྒྲུབ་པ་པོ་གོས་ནི་དམར་པོ་དག་ནི་བགོས་ཞེས་པའོ། །མེ་ཏོག་དམར་པོ་དང་ཐལ་བས་བརྒྱན་ཞེས་པ་འདི་དག་གིས་ལུས་བརྒྱན་ཅིང་། །ཐལ་བས་བསྐུའོ་ཞེས་པའོ། །བེ་ཅོན་ནི་བསྲེག་གཞིར་གཞག་ཅེས་པ། བེ་
[223b]
[223b.1]ཅོན་རི་མོ་བསྲེགས་པའི་ས་གཞིར་གཞག་གོ། །ཡུ་བ་ནས་ལག་པ་གཡས་པས་བཟུང་ཞེས་པའི། །བེ་ཅོན་ལག་ན་འགུལ་བའི་བར། །ཞེས་པ་བེ་ཅོན་འགུལ་འགུལ་དུ་བཟླས་བརྗོད་བྱའོ། །དེ་ནས་དྲག་པོའི་ཁྲོ་བོའི་བདག །ཅེས་པ་དེ་ནས་བེ་ཅོན་དེ་གྲུབ་ན། སྒྲུབ་པ་པོ་དེ་འདི་འདྲ་བར་
[223b.2]འགྱུར་རོ། །འགྲོ་བར་འགྱུར་ཞེས་པ་ནམ་མཁའ་ལ་འགྲོ་ཞེས་པའོ། །ཁ་དོག་འདྲ་ཞེས་པ་སྔོན་པོའི་མདོག་ལ་བྱ་ཞེས་པའོ། །གལ་ཏེ་ཁྲོ་བོ་དེ་འདོད་ན། །ཞེས་པ་ཁྲོ་བོ་དེས་ཕ་རོལ་པོ་གསོད་པར་འདོད་ན། བེ་ཅོན་གྱིས་ལྷ་རྣམས་ཀྱང་གསོད་ན་གཞན་ལྟ་ཅི་སྨོས་ཞེས་པའོ། །ད་ནི་
[223b.3]དགྲ་སྟ་བསྒྲུབ་པ་བཤད་དོ། །དགྲ་སྟ་དེ་ནི་སོར་དྲུག་པ། །ཞེས་པ་དགྲ་སྟ་དེ་ཉིད་ཀྱི་སྲིད་དུ་སོར་དྲུག་པ་ཞེས་པའོ། །ཆོ་ག་སྔ་མ་བཞིན་བསྒྲུབས་ན། །ཞེས་པ་དཀྱིལ་འཁོར་བྲི་བ་དང་མཆོད་པ་བྱ་བ་དང་། རྫས་གཟེངས་བསྟོད་པའི་ཕྱིར་སྦྱིན་སྲེག་དང་། བཟུང་བའི་ཐབས་དང་། ཐམས་ཅད་
[223b.4]ཆོ་ག་སྔར་བཤད་པ་བཞིན་ནོ། །དངོས་གྲུབ་དེ་དག་དེ་ཡིས་ཐོབ། །ཅེས་པ་དངོས་གྲུབ་རྣམ་གསུམ་སྒྲུབ་པ་པོས་ཐོབ་ཅེས་པའོ། །དེ་ནས་གཞན་ཡང་ལྕགས་ཀྱུའམ་མཆོག་ཅེས་པ་ལྕགས་ཀྱུ་ལས་དངོས་གྲུབ་མཆོག་འགྲུབ་པར་འགྱུར་བས་ན་མཆོག་ཅེས་པའོ། །ཨུར་མོའི་ཞེས་པ་སྔར་
[223b.5]བཤད་པའི་ལྕགས་ལས་ཞེས་པའོ། །ལྕགས་ཀྱུའི་ཞེས་པ་ནི་ལྕགས་ཀྱུ་ཆེ་ཆུང་གི་སྲིད་དུ་སོར་བཞིའི་ཚད་དུ་སྟེ་ཞེས་པའོ། །དེའི་ཡུ་བ་ཡང་ལྕགས་ཀྱུ་དེའི་ཡུ་བ་ཞེས་པའོ། །ཡུ་བའི་སྲིད་དུ་མཉམ་པའི་སོར་ནི་བཅོ་བརྒྱད་པ་ཞེས་པ་སྦོམ་ཕྲ་མེད་པ་ལྕགས་ཀྱུ་ཙམ་གྱི་སྦོམ་དུ་བྱའོ་
[223b.6]ཞེས་པའོ། །ནུབ་མོ་མཆོད་པ་གཏོར་མ་བྱ། །རི་ཡི་རྩེ་ལ་འདུག་ནས་སུ། །ཞེས་པ་རིའི་རྩེ་མོར་དཀྱིལ་འཁོར་བྲིས་ལ་དེར་མཆོད་པ་དང་། གཏོར་མ་དག་སྔར་བཤད་པ་བཞིན་དུ་བྱ་ཞེས་པའོ། །ལྕགས་ཀྱུ་ཆེན་པོ་བསྒྲུབ་པར་བྱ། །ཞེས་པ་ཡོན་ཏན་ཆེ་བས་ན་ཞེས་པས་སོ། །སེར་སྐྱ་
[223b.7]ཞེས་པའི་ཁ་དོག་ཅེས་པའོ། །བདུག་པའི་སྦྱིན་སྲེག་བྱས་ནས་སུ། །ཞེས་པ་ལྕགས་ཀྱུ་ལ་རེག་པར་བྱ་ཞིང་སྦྱིན་སྲེག་བསྒྲུབ་པའི་རྫས་གཟེངས་བསྟོད་པའི་ཕྱིར་སྦྱིན་སྲེག་སྔར་བཤད་པ་བཞིན་དུ་བྱ་ཞེས་པའོ། །བཟུང་སྟེ་བཟླས་པ་ཞེས་པ་ལག་པ་གཡས་པས་བཟུང་སྟེ་ཞེས་པའོ། །དེ་
[224a]
[224a.1]ནས་དེ་ནི་ཐོགས་པ་ཡིས། །ཞེས་པ་འབར་བར་གྱུར་ཏེ་ཐོགས་པས་ཞེས་པའོ། །གྱེན་དུ་འཕར་ཞེས་པ་ནམ་མཁའ་ལ་འགྲོ་བར་འགྱུར་ཞེས་པའོ། །བསྒྲུབ་པའི་སྔགས་པ་དེའི་བཀའ་ཡང་རབ་ཏུ་ཉན་པར་འགྱུར་ཞེས་པའོ། །ལྕགས་ཀྱུ་མཆོག་ཅེས་པ་ཡོན་ཏན་
[224a.2]ལ་བྱ་སྟེ་ཞེས་པའོ། །དུ་བ་འབྱུང་བར་འགྱུར་ན་ནི། །ཞེས་པ་སྒྲུབ་པ་པོ་དེའི་མཐུ་སྟོབས་ཀྱང་ཆེ་ལ་ལུས་མི་སྣང་བར་འགྱུར་ཞིང་འདིའི་གྲིབ་མ་ཡང་མི་སྣང་བར་འགྱུར་རོ་ཞེས་སོ། །སྔགས་པ་བྱེ་བ་གསུམ་དུ་གསོན། །ཞེས་པ་སྔགས་པ་དེའི་ཚེ་བྱེ་བ་ཕྲག་གསུམ་དུ་འཚོའི་ཞེས་སོ། །
[224a.3]གྲུབ་པ་དེ་ལ་གནོད་སྦྱིན་རིག་འཛིན་རྣམས་ཀྱིས་མཆོད་ཅེས་སོ། །བདེ་བ་ཞེས་པ་ལོངས་སྤྱོད་ཀུན་དང་རབ་ཏུ་ལྡན་ཞེས་པའོ། །འདོད་པར་འགྲོ་ཞིང་སྟོབས་ཀྱང་ཆེ། །ཞེས་པ་འདོད་དགུར་འགྲོ་ཞིང་མཐུ་སྟོབས་ཀྱང་ཆེའོ་ཞེས་པའོ། །གལ་ཏེ་ལྕགས་ཀྱུ་དེ་ནི་ཆེར་གྱུར་ན། །ཞེས་པའོ། 
[224a.4]ནང་པར་བཀྲ་ཤིས་བྱས་ནས་སུ། །ལྕགས་ཀྱུ་བཟང་པོ་དེ་ཐོགས་ནས། །ཞེས་པ་ནུབ་གཅིག་སྒྲུབ་པ་པོ་ལས་དངོས་གྲུབ་རྣམ་གསུམ་ལས་གང་འགྲུབ་ཀྱང་རུང་སྟེ། སྒྲུབ་པའི་ཚེ་ནང་བར་བདག་ཉིད་ཁྲུས་བྱས་ནས་མཆོད་པ་ཡང་བྱ། །ལུས་བསྲུང་བ་ཡང་བྱས་ལ་འགྲུབ་པའི་རྫས་དེ་དག་
[224a.5]ཐོགས་པར་བྱའོ། །གྲུབ་པ་ཀུན་ལ་འདི་བཞིན་སྦྱར་རོ་ཞེས་སོ། །བཟླས་ནས་བརྒྱ་བྱིན་ལ་སོགས་པའི། །ཞེས་པ་ལ་སོགས་པ་ལྕགས་ཀྱུ་ལག་པ་གཡས་ཀྱིས་ཐོགས་ནས། བརྒྱ་བྱིན་ལ་སོགས་པ་ལྷ་རྣམས་འགུགས་པར་འདོད་ན་སྔགས་ཡི་གེ་བཅུ་བདུན་པ་མཇུག་ན་ཕཊ་ཅེས་བྱ་བའི་གོང་དུ་ཧཱུཾ་
[224a.6]ཞེས་བྱ་བའི་འོག་ཏུ་ཆེ་གེ་མོ་ཞིག་ཨཱ་ཀཪྵ་ཡ་ཕཊ་ཅེས་བྱ་བ་ལ་སོགས་པའི་ཚུལ་དུ་བསྐུལ་ཚིག་བཅུག་སྟེ་བཟླས་སོ་ཞེས་པའོ། །སོགས་པ་ཞེས་བྱ་བ་འོག་ནས་འབྱུང་བ་ལ་བྱ་སྟེ། ལྷ་རྣམས་ཞེས་པ་ཚུལ་དེ་ལྟར་བྱས་ནས་བཀུག་ན་གདོན་མི་ཟ་བར་ཁུགས་ཞེས་པའི་དོན་ཏོ། །
[224a.7]ཡི་དགས་ཞེས་བྱ་བ་འདྲེ་ལ་བྱའོ་ཞེས་པའོ། །རོ་ལངས་ཀྱི་རིགས་ཀྱི་འདྲེ་རྣམས་དང་ཞེས་པའོ། །ཇི་ལྟར་འདོད་པར་བྱེད་དུ་འཇུག །ཅེས་པ་བདག་གི་འདོད་པའི་ལས་རྣམས་བྱེད་དུ་གཞུག་གོ་ཞེས་པའོ། །ཁུ་བ་ཞེས་པ་གསེར་སྒྱུར་རྩི་ཞེས་པའོ། །རས་ཡ་ན་དང་། ཞེས་པ་བོང་རྡོ་ལ་སོགས་པ་ལ་
[224b]
[224b.1]བསྒྲུབས་ན། གསེར་ལ་སོགས་པར་འགྱུར་བའི་ཁུ་བའམ། དངུལ་ཆུ་འདྲ་བའི་སྦྱོར་སྨན་རྣམས་རྫས་དག་ཏུ་སྒྱུར་དུ་རུང་བ་ཡང་དབུལ་བར་བྱེད་ཅེས་པའོ། །གཞན་ཡང་སྒྲུབ་པའི་རྫས་རྣམས་དང་། །ཞེས་སོ། །གཞན་ཡང་། སྔགས་པ་ཡིད་ལ་གང་འདོད་པ། །ཞེས་པའོ། །དེ་དག་ཐམས་
[224b.2]ཅད་དེ་ལ་ནི། །ཞེས་པ་ཁུ་བར་ས་ཡན་ལ་སོགས་པ་གྲུབ་པ་དེ་སྔགས་པ་དེ་ལ་ནི་ཞེས་པའོ། །ལྷ་དང་གནོད་སྦྱིན་ཚོགས་ལ་སོགས། །ཞེས་པ་ལྷ་དེ་དག་གིས་ཇི་སྙེད་པ་སྔགས་པ་དེ་ལ་དབུལ་བར་བྱེད་དོ་ཞེས་སོ། །དེ་ཡི་བཀའ་ནི་ཐམས་ཅད་ཀྱང་། །ཞེས་པ་སྔགས་པ་སྒྲུབ་པ་པོ་དེའི་དཀའ་ཞེས་
[224b.3]སོ། །འཇིགས་པས་ངེས་པར་ཉན་པར་འགྱུར། །ཞེས་པ་སྔགས་པ་དེས་ལྷ་དང་གནོད་སྦྱིན་ལ་སོགས་པ་རྣམས་ཤེས་པའོ། །ངོ་མཚར་ཀུན་གྱིས་བརྒྱན་པ་ཡི། །ཞེས་པ་ལྷ་དང་གནོད་སྦྱིན་ལ་སོགས་པ་རྣམས་སོ་སོའི་ཆས་ངོ་མཚར་ཅན་གྱིས་བརྒྱན་ཅིང་ཞེས་པའོ། །བདག་གིས་བཞོན་པས་
[224b.4]ཡོངས་བསྐོར་ཞིང་། །ཞེས་པ་ལྷ་དང་གནོད་སྦྱིན་ལ་སོགས་པ་དེ་དག་རང་རང་གི་བཞོན་པ་ལ་ཞོན་ཏེ་རང་རང་གི་འཁོར་རྣམས་ཀྱིས་ཀྱང་སོ་སོའི་གནས་བསྐོར་ཅིང་ཞེས་པའོ། །ངོ་མཚར་ཀུན་དང་རབ་ལྡན་པ། །ཞེས་ལྷ་དེ་དག་སོ་སོ་རང་རང་གི་ལོངས་སྤྱོད་ཅེས་པའོ། །འཇིག་རྟེན་མ་ལུས་སྟོན་
[224b.5]པར་བྱེད། །ཅེས་པ་ཁམས་གསུམ་དག་ཀྱང་སྟོན་པར་བྱེད་དོ་ཞེས་སོ། །རྫུ་འཕྲུལ་ལོངས་སྤྱོད་ཡོན་ཏན་གྱིས། །ཞེས་པ་ལྷ་དང་གནོད་སྦྱིན་དེ་དག་གིས་ཞེས་པའོ། །དགའ་བར་བྱེད་ཅེས་པ་འགྲུབ་པའི་སྔགས་པས་དེ་ལ་ཞེས་པའོ། །ཇི་སྲིད་ལྕགས་ཀྱུ་འཆང་བའི་མི། །ཞེས་པ་ཇི་སྲིད་གྲུབ་
[224b.6]པའི་ལྕགས་ཀྱུ་ལག་ན་འཆང་བ་དེ་ལ་ཞེས་སོ། །དེ་ཡི་དཀའ་ཡིས་ངེས་པ་རུ། །ཞེས་པ་ལྕགས་ཀྱུ་ལག་ན་ཐོགས་ཏེ་བཅིང་བའི་བཀའ་ཞེས་པའོ། །གནོད་སྦྱིན་མོ་དག་རང་རང་གིས། །ཞེས་པ། གནོད་སྦྱིན་མོ་རང་རང་གི་ལོངས་སྤྱོད་དང་འདོད་པའི་ལོངས་སྤྱོད་ཀྱང་ཉེ་བར་སྦྱོར་རོ་ཞེས་
[224b.7]སོ། །དེ་སྟེ་ལས་ཀྱི་སྐྱོན་དག་གིས། །ཞེས་པ་སྔོན་གྱི་ལས་ཀྱིས་སྒྲུབ་ཞེས་པའོ། །ལྕགས་ཀྱུ་དེ། ཚ་བ་ཙམ་དུ་མ་གྱུར་ན། །ཞེས་པ་གྲུབ་པར་མ་གྱུར་པའི་ལྕགས་ཀྱུ་དེ་ཞེས་སོ། །ལྕགས་ཀྱུ་དེ་ཉིད་འདིར་བཟུང་སྟེ། །ཞེས་པ་སྒྲུབ་པ་པོས་མཚན་གཅིག་ཏུ་ལག་པ་གཡས་ཀྱིས་བཟུང་
[225a]
[225a.1]སྟེ་ཞེས་པའོ། །ནང་བར་དབེན་པར་འདུག་ནས་ནི། །ཞེས་པ་སྒྲུབ་པ་དེ་མ་གྲུབ་པའི་ནང་མི་ལ་བྱ་ཞེས་པའོ། །ནུ་མོ་ངག་གི་མིང་བཅུག་སྟེ། །ཞེས་པ་རྩ་བའི་སྔགས་ཀྱི་མཇུག་ཏུ་ཆེ་གེ་མོ་ཞིག་ཨཱ་ཀརྵ་ཡ་ཞེས་པའི་བསྐུལ་ཚིག་བཅུག་སྟེ་བཟླས་སོ། །འདི་ལ་མཎྜལ་བྲི་མི་
[225a.2]དགོས་སོ། །དེ་ནས་ཆོ་ག་དེས་མྱུར་དུ་འོང་བར་འགྱུར་ཞེས་པའོ། །མེ་ཏོག་འབྲས་བུ་དེ་བཞིན་གྲུབ། །ཅེས་པ་གཞན་ཡང་འདི་དག་འགུགས་པར་བྱེད་དོ་ཞེས་སོ། །མ་གྲུབ་ན་ཡང་རྟག་པ་རུ། །ཞེས་པ་དངོས་གྲུབ་རྣམ་གསུམ་ཞེས་པའོ། །དེ་ལྟར་ལྕགས་ཀྱུ་དམ་པ་འདི། །ཞེས་
[225a.3]པ་ལྕགས་ཀྱུ་དེས་དངོས་གྲུབ་དམ་པ་འགྲུབ་ཅིང་ཡོན་ཏན་ཆེ་བས་ན། དམ་པའི་ལྕགས་ཀྱུ་དངོས་གྲུབ་ཅེས་པ་བཤད་ཟིན་ཏོ། །འདི་མན་ཆད་ཐོད་པ་ལ་དངོས་གྲུབ་བསྒྲུབ་པ་བཤད་དེ། ཐོད་པའི་དངོས་གྲུབ་གང་ཡིན་པ། །ཞེས་པ་ནས་བསྟན་ཏེ། སྒྲུབ་པ་གང་དག་བཤད་པ་
[225a.4]ནི། ལག་པ་གཡས་པས་གཟུང་བར་བྱ། །ཞེས་པ་སྔར་བཤད་པ་དངོས་གྲུབ་བསྒྲུབ་པའི་རྫས་དེ་དག་ནི་ལག་པ་གཡས་པས་བཟུང་སྟེ་བསྒྲུབ་པར་བྱའོ། །ཅིའི་ཕྱིར་ཞེ་ན། མཚོན་ཆ་དེ་དག་ཕྱག་གཡས་པ་ན་བསྣམས་པས་སྒྲུབ་པའི་ཚེ་ན་ཡང་ལག་པ་གཡས་ཀྱིས་བཟུང་སྟེ་
[225a.5]བསྒྲུབ་པ་ཞེས་པའོ། །ཐོད་པ་ལ་སོགས་པ་ཞེས་པ་ཤཀྟི་དང་ཐོ་མར་དག་བསྡུ་ཞེས་པའོ། །ལག་པ་གཡས་པས་བཟུང་བསྒྲུབས་ན། །ཞེས་པ་ཕྱག་གཡོན་པས་བསྣམས་པའི་ཕྱིར་སྒྲུབ་པའི་ཚེ་ཡང་རྫས་དེ་དག་ལག་པ་གཡོན་པས་བཟུང་སྟེ་བསྒྲུབས་ན་ཇི་ལྟར་བཤད་པ་བཞིན་དུ་དངོས་
[225a.6]གྲུབ་ཐོབ་པར་འགྱུར་རོ་ཞེས་བྱ་བའི་ཐ་ཚིག་གོ། །ཤིང་ལ་ལེགས་པར་བྱ་བ་ནི། །ཞེས་པ་ཧོཾ་གཟར་བྱེད་པའི་ཚེ་ཤིང་གི་མཚན་ཉིད་འདི་ལ་བྱའོ། །ཐོད་པའི་སོར་ནི་ཉི་ཤུ་ལ། །ཞེས་པ་གདོང་གི་ཞེང་གི་ཚད་ཅེས་པའོ། །མཉམ་ལ་རབ་ཏུ་ལེགས་པར་བྱས། །ཞེས་པ་ཆེ་ཆུང་མེད་ཅིང་ཐག་
[225a.7]ཐུག་མེད་པ་ཞེས་པའོ། །ཉེས་པ་ཐམས་ཅད་རྣམ་སྤངས་པ། །ཞེས་པ་མཛེར་པ་ལ་སོགས་པའི་ཤིང་སྐྱོན་དེ་དག་ཅེས་པའོ། །རི་ཡི་རྩེ་མོར་འདུག་ནས་སུ། །མཆོད་དང་གཏོར་མའི་རིམ་པ་བྱས། །ཞེས་པ་རིའི་རྩེ་མོར་དཀྱིལ་འཁོར་བྲིས་ལ་དེར་མཆོད་པ་དང་། གཏོར་མ་ལ་སོགས་པ་ཆོ་ག་བཞིན་
[225b]
[225b.1]དུ་བྱ་ཞེས་པའོ། །བདུག་པའི་སྦྱིན་སྲེག་བྱས་ནས་སུ། །ཞེས་པ་རྫས་གཟེངས་བསྟོད་པའི་ཕྱིར་སྦྱིན་སྲེག་བྱའོ། །སྔགས་ཀྱི་བསྲུང་བས་མཐུ་བསྐྱེད་དོ། །ཞེས་པ་ལ་སོགས་པ་སྒྲུབ་པའི་རྫས་ལ་སྔགས་ཀྱིས་མཐུ་བསྐྱེད་དོ། །དེའི་ཕྱིར་སྔགས་ཀྱིས་བསྲུང་བསྒྲུབ་པའི་རྫས་ཀུན་ལ་
[225b.2]སྦྱར་རོ། །ཐོད་པ་ལག་པ་གཡོན་པས་བཟུང་། །ཞེས་པ་གྲུབ་པའི་ཚེ་ན་ལྷུང་བཟེད་འཛིན་པའི་ཐབས་སུ་ལག་པ་གཡོན་པས་ཞགས་པས་བཟུང་ནས་ལག་པ་གཡས་པས་ཐོད་པའི་སྟེང་ནས་ཁ་དག་པ་པའི་ཚུལ་དུ་བཀབ་ལ་ཕང་བར་བླངས་ཏེ་སྒྲུབ་པོ་ཞེས་པའི་དོན་ཏོ། །དུ་བའམ་ཚ་བར་
[225b.3]འབྱུང་གི་བར། །ཞེས་པ་དེ་ལྟར་དངོས་གྲུབ་རྣམ་གསུམ་འབྱུང་གི་བར་དུ་རྩ་བའི་སྔགས་བཟླས་པར་བྱ་ཞེས་པའོ། །དེ་ལ་རྣམ་པར་དཔྱད་མི་དགོས། །ཞེས་པ། དེ་ལྟར་གྱུར་པ་ཐེ་ཚོམ་མེད། །ཅེས་པའོ། །འོན་ཏེ་དེ་འདིར་མ་གྲུབ་ན། །ཞེས་པ་ཐོད་པ་དེ་དེ་ལྟར་བསྒྲུབས་པ་ལས་སྐབས་
[225b.4]འདིར་མ་གྲུབ་ན་ཞེས་པའོ། །དེ་ནས་ས་ལ་མི་བཞག་པར། །ཞེས་པ་ཐོད་པ་དེ་ཞེས་པའོ། །སྔགས་པ་དེས་དེའི་ཐོད་པ་དེ་བླངས་ནས་ཞེས་པའོ། །ཤིང་གི་ཁྲི་ལ་ཞེས་པ། །ཨ་ནི་ཁྲིའུའི་སྟེང་དུ་གཞག །ཅེས་པའོ། །རས་ཀྱིས་ཞེས་པ་ནི་མི་དག་གིས་མ་མཐོང་བར་རས་དཀར་པོ་དུ་མ་གཅིག་
[225b.5]གིས་གཡོག་གོ། །ཡིད་ལ་ཅི་འདོད་ཅེས་པ་ལ་ཟན་ལ་སོགས་པ་གང་ཡང་རུང་བའི་ཁ་ཟས་འབྱུང་བར་འགྱུར་བའི་ཐབས་འདི་ལྟར་བྱས་ན་ཁ་ཟས་འདི་དག་འབྱུང་བར་འགྱུར་རོ་ཞེས་པའོ། །ལག་གིས་བཟུང་ཞེས་པ་ཐོད་པ་ལག་པ་གཡོན་པས་བཟུང་། །སྟོང་རྩ་བརྒྱད་ཅེས་པ་རྩ་བའི་
[225b.6]སྔགས་སྒྲུབ་པ་པོ་ལ་ཉིན་རེ་ཞིང་ཞེས་པ་ཉིན་རི་མི་འཆད་པར་ཐོད་པ་དེ་ལས་གང་ཡང་རུང་བའི་བཟའ་བ་འདོད་པ་དེ་དག་འབྱུང་བར་འགྱུར་རོ་ཞེས་སོ། །བྱ་ནར་བཅས་པ་ངེས་པ་རུ། །ཞེས་པ་ཟན་དང་མར་དུ་བཅས་པའམ། ཟན་དང་ཚོད་མར་བཅས་པ་ཞེས་པའོ། །བདུད་རྩི་ཟས་ནི་སྦྱིན་པར་
[225b.7]བྱ། །ཞེས་པ་དེ་ཡང་བསྟི་སྟང་དང་གུས་པའི་སེམས་ཀྱིས་སྦྱིན་ཞེས་པའོ། །ཚུལ་བཞིན་བྱིན་པའི་འོག་ཏུ་ནི། །ཞེས་པ་སེམས་ཅན་ལ་དེ་ལྟར་སྦྱིན་པའི་འོག་ཏུ་སྒྲུབ་པ་པོ་བདག་ཉིད་ཁྲུས་བྱས་གཙང་སྒྲ་བྱས་ཏེ་ཚུལ་བཞིན་དུ་བཟླས་པའོ། །ཐོད་པ་བསྒྲུབ་པ་བཤད་པ་འདི། །ལག་པ་གཡོན་
[226a]
[226a.1]པས་གཟུང་བར་བྱ། །ཞེས་པ་ཐོད་པ་ཕྱག་གཡོན་ན་བསྣམས་པས་ལག་པ་གཡོན་པས་བཟུང་སྟེ་བསྒྲུབ་པར་བྱའོ། །འདི་མན་ཆད་ཤཀྟི་སྒྲུབ་པ་བཤད་དེ། ཤཀྟི་རྣོན་པོ་ཞེས་པ་མདུང་ཐུང་ཞེས་པའོ། །ལེགས་བྱས་པ་ཞེས་པ་མཚན་ཉིད་དང་ལྡན་པའོ། །བཤོལ་བ་མེད་
[226a.2]པར་བསྒྲུབ་པར་བྱ། །ཨུར་མོ་ལྕགས་ལས་བྱས་པའི་མཆོག །ཅེས་པ་སྔར་བཤད་པ་ལྟ་བུའི་ལྕགས་ལ་བྱ་ཞེས་པའོ། །བཀྲ་ཤིས་སོར་ནི་ཉི་ཤུ་གཉིས། །ཞེས་པ་ཅི་སྲིད་དུ་སོར་སུམ་ཅུ་གཉིས་ཤཀྟི་རྩེ་ལ་ནི་སྲིད་དུ་སོར་བཞི་སྔར་གསུངས་པ་སྟེ། བཤད་པའི་ཆོ་ག་བཞིན་དུ་ཆུ་འགྲམ་
[226a.3]གཙང་མར་དཀྱིལ་འཁོར་བྲིས་ལ་གཟེངས་བསྟོད་པ་དང་། བསྲུང་བ་དང་། །མཆོད་པ་ལ་སོགས་པ་ཚུལ་བཞིན་དུ་བྱས་ཏེ་མཚན་མོ་བསྒྲུབ་པོ། །ཚུལ་དེ་ལྟར་བསྒྲུབས་ན་དངོས་གྲུབ་རྣམ་གསུམ་ལས་གཅིག་འགྲུབ་ཅེས་བྱ་བའི་ཐ་ཚིག་གོ། །འདི་མན་ཆད་མདའ་བོ་ཆེ་བསྒྲུབ་པ་བཤད་དེ། 
[226a.4]ཏོ་མ་ར་ཡ་མཁས་པས་བསྒྲུབ། །ཅེས་པ་གོང་དུ་ཇི་སྐད་བཤད་པའི་ཚུལ་བཞིན་དུ་ཏོ་མ་ར་སྒྲུབ་པ་ནི་སྔགས་པས་མདའ་བོ་ཆེ་བསྒྲུབ་ཅེས་པའོ། །ཨུར་མོའི་ལྕགས་ལས་བྱས་པའི་མཆོག །ཅེས་པ་སྔར་བཤད་པ་ལྟ་བུའི་ལྕགས་ལ་བྱ་ཞེས་པའོ། །རབ་ཏུ་རྣོ་བ་སྔ་མ་བཞིན། །ཞེས་
[226a.5]པ་ཏོ་མ་ར་ཡ་མཚན་ཉིད་ལྡན་པ་བཟང་པོ་ལ་བྱའོ། །ཚད་ནི་ཤཀྟི་འདྲའོ་ཞེས་པའོ། །བདུག་པའི་སྦྱིན་སྲེག་བྱས་ནས་སུ། །ཞེས་པ་གཟེངས་བསྟོད་པའི་སྦྱིན་སྲེག་ཀྱང་བྱའོ། །ཙནྡན་དམར་པོས་གདབ་པར་བྱ། །ཞེས་པ་ཏོ་མ་ར་ཙནྡན་དམར་པོའི་འདེ་གུས་བྱུག་གོ་ཞེས་པའོ། །
[226a.6]རི་ཡི་རྩེ་མོར་གནས་ནས་ནི། །ཞེས་པ་ཞིབ་ཏུ་སྔར་བཤད་པའི་ཚུལ་དུ་བསྒྲུབ་པོ་ཞེས་པའོ། །གྲུབ་ན་འབྲས་བུ་སྔ་མ་བཞིན། །ཞེས་པ་དངོས་གྲུབ་རྣམ་གསུམ་ལས་འགྱུར་བ་སྔ་མ་བཞིན་ནོ། །འདི་མན་ཆད་སྡིགས་མཛུབ་བཤད་པ། ལག་པ་གཡོན་པའི་མཛུབ་མོ་ནི། །
[226a.7]ཞེས་པ་ལག་པ་གཡས་པའི་ཆང་བའི་ནང་དུ་སྦས་ལ་སྙིང་ག་ཙམ་དུ་བྱའོ་ཞེས་པའོ། །ཆོ་ག་སྔ་མ་བཞིན་བྱས་ན། །ཞེས་པ་ཆོ་ག་སྔར་བཤད་པའི་ཚུལ་བཞིན་དུ་བསྒྲུབ་པོ། ཟླ་བ་གཟའ་ཡིས་ཟིན་པའི་ཚེ། །ཞེས་པ་དུས་དང་སྦྱར་ཏེ་དངོས་གྲུབ་བསྒྲུབ་པ་འདིའི་ཐད་ཀར་འཇུག་པར་
[226b]
[226b.1]བྱའོ། །སྟན་གཅིག་ལ་ནི་ལེགས་འདུག་ནས། །ཞེས་པ་མི་གཡོ་མི་འཁྲུག་པ་འདུག་པའི་དོན་དུའོ། །གདོན་མི་ཟ་བར་ཞེས་པ་ཐེ་ཚོམ་མེད་པར་ཞེས་སོ། །མཛུབ་མོ་དེ་ནི་ཚ་བར་འགྱུར་ཡང་སྲིད་ཅེས་པའོ། །རིག་འཛིན་གོ་འཕང་ཐོབ་པར་འགྱུར། །ཞེས་པ་རིག་འཛིན་དུ་འགྱུར་རོ་
[226b.2]ཞེས་པའོ། །མཛུབ་མོ་འགྲུབ་པར་མ་གྱུར་ན། །ཞེས་པ་དངོས་གྲུབ་རྣམ་གསུམ་ཞེས་པའོ། །དངོས་གྲུབ་ཉམས་ཀྱང་ངེས་པར་ནི། །ཞེས་པ་གྲུབ་པར་མ་གྱུར་ཀྱང་། ལས་རྣམས་ཚོགས་ནི་བྱེད་པར་འགྱུར། །ཞེས་པའོ། །ཁྲོས་ནས་དེ་ཡིས་བསྡིགས་ན་ནི། །ཞེས་པ་ཕ་རོལ་
[226b.3]ལ་མཛུབ་མོ་དེ་ཡིས་བསྡིགས་ན། མི་དེ་ཇི་ལྟར་འདོད་པ་རུ། །དེ་མ་ཐག་ཏུ་འགྱེལ་བར་འགྱུར། །ཞེས་བྱ་བའི་དོན་ཏོ། །དེ་ནི་ལག་པ་གཡས་པ་ཡིས། །ཇི་སྲིད་འདོད་པ་སློང་བར་བྱེད། །ཅེས་པ་སྔགས་དང་བཅས་པར་ལག་པ་གཡས་པས་བླང་ངོ་ཞེས་པའོ། །བསྡིགས་པར་
[226b.4]ནུས་ཞེས་པ་མཛུབ་མོ་དེས་ཞེས་པའོ། །ལྗོན་ཤིང་དང་ནི་ནགས་ཚལ་རྣམས། །ཞེས་པ་ཤིང་གཤེར་བ་ཞེས་པའོ། །དེ་ནས་དེ་ནི་མཛུབ་མོ་དེས། །ཞེས་པ་ཚུལ་དེ་ལྟར་བསྒྲུབས་པ་དེ་ཡིས་རིང་པོ་མི་ཐོགས་པར་རྙིལ་བར་བྱེད་ཅེས་པའི་དོན་ཏོ། །ཀུན་སྦྱིན་པའི་ཞེས་པ་གོང་དུ་
[226b.5]བཤད་པ་རྣམས་ཞེས་པའོ། །བསྒྲུབ་པ་མཆོག་ཅེས་པ། མཛུབ་མོའི་དངོས་གྲུབ་མཆོག་ཅེས་སོ། །ད་ནི་ཞགས་པ་བསྒྲུབ་པ་བཤད་དེ། ཤི་བའི་སྐྲ་ལས་ཞགས་པ་ནི། །ཞེས་པ་སྐྱེས་པའམ་བུད་མེད་གང་ཡང་རུང་བའི་སྐྲ་ལས་ཞགས་པ་བྱ་ཞེས་པ་ཁ་ཅིག་གིས་བཤད་ནས་སྔར་
[226b.6]བཤད་པ་དང་སྦྱར་ན། བུ་མོའི་སྐྲ་ལས་བྱ་བར་རིགས་སོ། །མི་གཅིག་ཤི་བའི་སྐྲ་ལས་ཅི་ལངས་པའི་ཞགས་པ་བྱའོ། །སྦོམ་ཞིང་ཡིད་དུ་འོང་བ་དང་། །ཞེས་པ་འཇར་འཇུར་དང་ཕྲ་སྦོམ་མེད་པའི་མཐེ་བོང་ཙམ་མམ། མཛུབ་མོ་ཙམ་དུ་བྱའོ། །ཆོ་ག་སྔ་མ་བཞིན་བྱས་ན། །ཞེས་
[226b.7]པ་སྔར་བྱས་ཞགས་པ་བཞིན་དུ་བསྒྲུབ་པོ། །དེ་ནས་དངོས་གྲུབ་ཐོབ་ཅེས་པ་ཞགས་པ་དེ་ཡིས་དངོས་གྲུབ་རྣམ་གསུམ་ཐོབ་པོ་ཞེས་པའི་ཐ་ཚིག་གོ། །འདི་མན་ཆད་གཎྜཱིའི་བསྒྲུབ་པ་བསྟན་ཏེ། ཤིང་ནི་རབ་ཏུ་བཟང་པོ་ལས། །ཞེས་པ་ཨ་ཤྭཏྠ་ལ་སོགས་པ་ལ་བྱ་ཞེས་པའོ། །གཎྜཱི་
[227a]
[227a.1]སོར་ནི་བཅུ་དྲུག་བྱ། །ཞེས་པ་བོང་ཚད་ལ་བྱ་སྟེ། དབྱུག་ཏོ་ལ་ཡང་ཡིན་ཞེས་པའོ། །ལེགས་པར་བཞོགས་ཤིང་ལེགས་བྲིས་པ། །ཞེས་པ་མགོ་མཇུག་གཉིས་སུ་རི་མོ་དག་བྲི་ཞེས་པའོ། །བཟང་པོ་ཡིད་དུ་འོང་བྱས་ནས། །གསེར་བཟང་པོ་ཁྱིམ་བདག་
[227a.2]གིས་བཀྲི། །ཞེས་པའོ། །དེ་ཡི་རྩེ་ལ་ནོར་བུ་ནི། །ཞེས་པ་གཎྜཱི་དེའི་རྩེ་མོར་ཞེས་པའི་ཆོ་ག་སྔོན་དུ་བཤད་པ་བཞིན་ཞེས་ཞིབ་ཏུ་བཤད་པའི་ཆོ་ག་བཞིན་དུ་བསྒྲུབ་པོ་ཞེས་པའོ། །ནུབ་སྒྲུབ་ཅེས་པ་མཚན་གཅིག་ཏུ་བསྒྲུབ་པོ། །སྔ་མ་བཞིན་དུ་གྲུབ་རྣམས་སུ། །ཞེས་པ་རིག་འཛིན་
[227a.3]གྱི་རྒྱལ་པོར་འགྱུར་རོ་ཞེས་པའོ། །འདོད་གཟུགས་ཅན་ཞེས་པ་འདོད་དགུར་སྒྱུར་བའི་གཟུགས་ཅན་དུ་ཡང་འགྱུར་རོ་ཞེས་པའོ། །དུ་བ་ཚ་ལ་སོགས་པས་ཀྱང་། །ཞེས་པ། དངོས་གྲུབ་རྣམ་གསུམ་ཉིད་ལ་བྱ། །ཞེས་པའོ། །དེ་ཡི་འབྲས་བུ་སྔོན་བཞིན་དུ། །ཞེས་པ་སྔར་བཤད་
[227a.4]པ་བཞིན་དུ་ཐོབ་བོ། །དེ་ལྟར་མདོ་རུ་བཤད་པ་ཡིན། །ཞེས་པ་འདི་ཡན་ཆད་ལྷའི་མཚོན་ཆ་ཞེས་བྱ་བ་བཤད་དོ། །འདི་མན་ཆད་རོ་ལངས་ཀྱི་དངོས་གྲུབ་བཤད་དོ། །དེ་ལས་རྟོག་ལས་འབྱུང་བ་ཡི། །ཞེས་པ་ནས་བསྟན་ཏེ། དངོས་གྲུབ་གཞན་ཡང་བཤད་པར་བྱ། །ཞེས་
[227a.5]པ་རྒྱུད་ཆེན་པོ་ལས་འབྱུང་བའི་དངོས་གྲུབ་གཞན་ཡང་བཤད་པར་བྱའོ་ཞེས་སོ། །དེ་ལྟར་ཁྲོ་བོའི་མཆོག་གིས་ནི། །ཉིད་ཀྱི་མདོ་རུ་བཤད་པའོ། །ཞེས་པ་དེ་ཡང་ཨཱཪྻ་མཉྫུ་ཤྲཱི་ཡ་མཱནྟ་ཀ་ཉིད་ཀྱིས་ཇི་ལྟར་མདོར་བཤད་པའི་དངོས་གྲུབ་དེ་དག་བཤད་པར་བྱའོ། །ཡི་དགས་མང་པོ་
[227a.6]ཞེས་བྱ་བའི། །དཀྱིལ་འཁོར་ཐོག་མར་བྲིས་ནས་སུ། །ཞེས་པ། ཡི་དགས་ཕལ་པོ་ཆེའི་དཀྱིལ་འཁོར་དེ། དུར་ཁྲོད་ཐལ་བས་དང་པོར་བྲི་བར་བྱའོ། །རྨ་མེད་པ་ཡི་རོ་བླངས་ནས། །ཞེས་པ་ནད་ཀྱིས་ཤི་བ་དང་རུལ་བ་དང་། མཚོན་གྱིས་བསད་པ་མ་ཡིན་པ་མ་གོད་པ་མ་ཉམས་
[227a.7]པའི་རོ་སར་པ་བླང་ངོ་ཞེས་མཁས་པས་ཤེས་པ་སྔགས་པས་རོ་དེ་ཁྲུས་བྱས་ཞེས་པའོ། །ལེགས་པར་བརྒྱན་ཞེས་པ་མེ་ཏོག་ཕྲེང་བས་བརྒྱན་ཞེས་པའོ། །མི་རོ་དེ་ལ། མེ་ཏོག་སྤོས་ཀྱིས་མཆོད་ནས་སུ། །ཞེས་པའོ། །གཏོར་མ་སྦྱིན་ཞེས་པ་ཤ་དང་ཁྲག་ཏུ་བཅས་པའི་གཏོར་
[227b]
[227b.1]མ་སྦྱིན་ཞེས་པའོ། །ལས་ནི་དུར་ཁྲོད་དག་ཏུ་བྱ། །ཞེས་པ་དཀྱིལ་འཁོར་དེ་ཡང་དུར་ཁྲོད་དུ་བྲིའོ་ཞེས་པའོ། །འདི་ནི་གཞན་དུ་ཡོང་མི་བྱ། །ཞེས་པ་གནས་འདི་ལས་གཞན་དུ་དཀྱིལ་འཁོར་མི་བྲི་ཞེས་པའོ། །མེ་ཏོག་བཀྲམ་པའི་གནས་མལ་དུ། །དེ་ནི་ལྷོ་ཕྱོགས་མགོ་བསྟན་
[227b.2]བཞག །ཅེས་པ་དཀྱིལ་འཁོར་གྱི་ལྷོ་ཕྱོགས་ཀྱི་སྒོ་ཀར་མལ་ཐབས་སུ་མེ་ཏོག་བཀྲམ་པ་དེའི་སྟེང་དུ་མི་རོ་དེ་མགོ་ལྷོ་ཕྱོགས་སུ་བསྟན། རྐང་པ་གཉིས་དཀྱིལ་འཁོར་ལོགས་སུ་བྱང་ཕྱོགས་སུ་བསྟན་ཏེ་བཞག་གོ་ཞེས་པའོ། །ཐོད་པ་བཟང་པོ་ཟས་མཆོག་གིས། །ཞེས་པ་ཁ་
[227b.3]ཅིག་བཤད་པ་ནི་འབྲས་བཟང་པོ་བཙོས་པའི་ནང་དུ་བླུགས་པ་ཡིན་ནོ་ཞེས་བཤད་པ་ཡིན་ནོ། །འབྲས་དང་འོ་མ་བཅས་པའི་ཟས་མཆོག་བཙོས་པ་དག་གིས་མིའི་ཐོད་པ་བཀང་བ་དེ་བླངས་ནས་ཞེས་པའོ། །ཟས་མཆོག་དེ་ཡི་ནང་དུ་ཡང་། །ཚིལ་ཆེན་དག་གིས་བླུགས་པར་བྱ། །ཞེས་
[227b.4]པ་མིའི་ཐོད་པར་བླུགས་པའི་ཟས་མཆོག་དེའི་ནང་དུ་ཡང་མིའི་ཚིལ་བཞུ་བ་དག་གིས་བླུགས་པར་བྱའོ་ཞེས་པའོ། །མཁས་པས་དེ་དག་དེ་ཡི་ཚེ། །ཞེས་པ་སྔགས་པས་ཟས་མཆོག་སྦྱར་བ་དེ་དག་བསྒྲུབ་པའི་ཚེ། གཟར་བུ་མི་རོའི་ཁར་བླུགས་ལ། །ཞེས་པ་སེང་ལྡེང་གི་གཟར་བུ་ཆུང་ངུས་
[227b.5]ཟས་མཆོག་བཞག་པ་དེ་ལས་བཅུས་ཤིང་མི་རོ་དེའི་ཁར་བླུགས་སོ། །དེ་ཡང་ཁྲོ་བོའི་སྔགས་བཟླས་ཤིང་མི་རོའི་ཁར་སྦྱིན་ལུགས་བརྒྱ་བྱའོ། །དེ་ཡི་ལྕེ་ཡང་དབྱུང་བར་འགྱུར། མི་རོ་དེ་ཡང་ལྕེ་འབྱུང་བར་འགྱུར་རོ་ཞེས་པའོ། །དེ་ནས་མཚོན་གྱིས་བཅད་པར་བྱ། །ཞེས་པ་ལྕེ་
[227b.6]དེའི་རྩ་བ་ནས་མཚོན་རལ་གྲིས་བཅད་པར་བྱའོ། །ལྕེ་ནི་རྩ་བར་བཅད་པ་ལས། །ཞེས་པ་རལ་གྲི་དེ་དག་གིས་བླངས་ནས་གྲོགས་པོ་དུ་ཡོད་པ་ལ་རེ་རེ་སྦྱིན་ནོ་ཞེས་སོ། །སྒྲུབ་པ་པོ་ཡིས་བླངས་ནས་སུ། །ཞེས་པ་དེ་ལྟར་གྲོགས་པོ་རྣམས་ལ་ཡང་རལ་གྲི་རེ་རེ་སྦྱིན་པའི་འོག་ཏུ་སྒྲུབ་
[227b.7]པ་པོས་བདག་གི་རལ་གྲི་གཅིག་བླངས་ནས་དེ་མ་ཐག་ཏུ་འགྲུབ་པར་འགྱུར་རོ། །གྲོགས་པོ་རལ་གྲི་བྱིན་པ་དེ་རྣམས་དང་སྒྲུབ་པ་པོ་བདག་ཉིད་ཀྱང་རིག་འཛིན་ཐམས་ཅད་ཀྱི་རྒྱལ་པོར་འགྱུར་རོ། །གྲོགས་པོ་དེ་དང་རྣམ་བཅས་པར། །ཞེས་པ་རལ་གྲི་སྦྱིན་པའི་གྲོགས་པོ་དེ་
[228a]
[228a.1]རྣམས་དང་སྒྲུབ་པ་པོ་བདག་ཉིད་དང་བཅས་ཏེ། བསྐུལ་བ་བདུན་དུ་གནས་པར་འགྱུར་རོ་ཞེས་པའི་ཐ་ཚིག་གོ། །ཡང་ན་མཁས་པས་ཞེས་བསྔགས་པས་ཞེས་པའོ། །དཀྱིལ་འཁོར་དེ་ནི་བྲི་བར་བྱ། །ཞེས་པ་སྔ་མ་བཞིན་དུ་དཀྱིལ་འཁོར་དེ་དུར་ཁྲོད་དུ་བྲི་ཞེས་
[228a.2]པའོ། །མཆོད་པ་ཇི་སྐད་གསུངས་པ་བྱ། །ཞེས་པ་གོང་དུ་བཤད་པ་བཞིན་དུ་བྱ་ཞེས་པའོ། །སྐྱེས་བུ་ནད་མེད་འབྱིན་པ་ཡི། །ཞེས་པ་ནད་ཀྱིས་མ་བཏབ་པར་ཤི་བའི་ཞེས་པའོ། །རྨ་མེད་པ་ཡི་རོ་བླངས་ནས། །ཞེས་པ་རོ་སར་པ་མ་ཉམས་པ་ཞེས་པའོ། །བརྒྱན་ཞེས་གོང་དུ་
[228a.3]བཤད་པ་བཞིན་དུ་ཞེས་པའོ། །དཀྱིལ་འཁོར་དེ་ཡི་སྒོར་བཞག་སྟེ། །ཞེས་པ་དཀྱིལ་འཁོར་གྱི་ལྷོ་ཕྱོགས་ཀྱི་སྒོ་སྔ་མ་བཞིན་དུ་བཞག་ནས་ཞེས་སོ། །དེ་ཡི་སྙིང་གར་དེ་འདུག་ནས། །ཞེས་པ་གཡོན་བརྐྱང་པའི་ཚུལ་དུ་འདུག་ནས་ཞེས་པའོ། །ཡི་གེ་བཅུ་བདུན་དེ་བཟླས་
[228a.4]ནས། །ཞེས་པ་ལྷ་འོག་ནས་དངོས་གྲུབ་འབྱུང་བ་ཀུན་ལ་སྔགས་འདི་བཟླས་སོ། །ཨརྒྷ་ལེགས་པར་དབུལ་བར་བྱ། །ཞེས་པ་བདག་གི་ལུས་ལས་བཅད་པའི་ཁྲག་དང་ཤ་བསྲེས་པའི་ཨརྒྷ་མི་རོ་དེ་ལ་དབུལ་བར་བྱའོ། །དེའི་མགོ་ལ་ཞེས་པ་མི་རོ་དེའི་ཞེས་སོ། །སྔགས་པའི་
[228a.5]ལག་པ་གཡོན་གྱིས་ཞེས་པའོ། །དེ་ནས་བདག་ཉིད་ཆེན་པོ་དེའི། །ཞེས་པ་མཐུ་དང་ལྡན་པའི་མི་རོ་དེའི་ཁ་ནས་མྱུར་དུ་འབྱུང་བར་འགྱུར་ཞེས་པ་ལྡོང་རོས་དེ་འདྲ་བ་ཞེས་པའོ། །སྒྲུབ་པ་པོ་དེས་དེ་བླངས་ནས། །ཞེས་པ་སྔགས་པས་ལྡོང་རོས་དེས། ཡན་ལག་ཐམས་ཅད་བསྐུས་ནས་ནི། །ཞེས་
[228a.6]སྒྲུབ་པ་པོའི་ལུས་ཞེས་པའོ། །གྲོགས་པོ་རྣམས་ལའང་དེ་བཞིན་སྦྱིན། །ཞེས་པ་ལྡོང་རོས་གྲོགས་རྣམས་ལའང་སྦྱིན་ནོ། །དེ་མ་ཐག་ཏུ་དེ་དག་ཀུན། །ཞེས་པ་བསྐུས་མ་ཐག་ཏུ་དེ་དག་ཀུན་ཀྱང་བཙོ་མའི་གསེར་གྱི་མཆོག་ཏུ་འགྱུར་ཞེས་པ་རིག་འཛིན་ཀྱི་རྒྱལ་པོར་འགྱུར་
[228a.7]ཞེས་པའོ། །ལས་རྣམས་ཐམས་ཅད་འགྲུབ་པར་ནི། །ཞེས་པ་གྲུབ་པའི་རྫས་རྣམས་ལས་འགྲུབ་པར་འགྱུར་ན། བགོར་རུང་དང་མི་རུང་བ་རྣམས་ལ་ཇི་ལྟར་སྤྱད་པའི་མཚན་ཉིད་བཤད་དོ། །དཀོན་མཆོག་གསུམ་ལ་ཆ་གཅིག་དབུལ། །ཞེས་པ་རལ་གྲི་མང་པོ་དང་ལྡོང་རོས་
[228b]
[228b.1]ལྟ་བུ་དག་གིས་རྫས་བགོར་རུང་བར་གྱུར་ན་གྲུབ་པའི་རྫས་ལ་ཆ་གཅིག་དཀོན་མཆོག་གསུམ་ལ་བསྔོས་ཏེ་དབུལ། དེའི་འོག་མ་ཆ་གཅིག་སྒྲུབ་པ་པོ་བདག་ཉིད་བསྐུར་རོ། །དེ་ལ་ཆ་གཅིག་གྲོགས་པོ་རྣམས་ལ་སྦྱིན་ནོ་ཞེས་པའོ། །བྱིན་ནས་འདི་ལ་ནམ་མཁར་འཕར། །ཞེས་པ་དེ་
[228b.2]ལྟར་ཆ་གསུམ་པོ་སོ་སོར་བགོས་ནས་དེའི་འོག་ཏུ་སྒྲུབ་པ་པོས་བདག་ཉིད་གྲུབ་པའི་རྫས་དེ་དག་ཐོགས་ནས་ནམ་མཁར་འཕར་བར་འགྱུར་རོ་ཞེས་བྱའོ། །རྫས་གཅིག་གྱུར་པ་གྱུར་པ་ལས། །ཆོ་ག་གཞན་ནི་བཤད་པར་བྱ། །ཞེས་པ་དེ་ལ་རྫས་བགོར་མི་རུང་བའི་རལ་གྲི་ལྟ་
[228b.3]བུ་གཅིག་པུ་ཞིག་གྲུབ་པར་གྱུར་ན་གོང་མ་ལས་གཞན་པའི་ཆོ་ག་དང་། དཔྱད་ན་སྒྲུབ་པ་པོ་བདག་ཉིད་བསྐུར་བར་བྱ་བ་དེ་བཤད་དོ། །རྫས་གཅིག་གྲུབ་པར་གྱུར་ན་ནི། །ཞེས་པ་ལ་སོགས་པ་དངོས་གྲུབ་པའི་རྫས་བགོར་མི་རུང་བ་གང་ཡང་རུང་བ་གཅིག་གྲུབ་པར་གྱུར་ན། 
[228b.4]རྫས་དེ་དག་བགོར་མེད་པར་དང་པོར་དཀོན་མཆོག་གསུམ་ལ་ཕྱག་འཚལ་ནས། དཀོན་མཆོག་གསུམ་ལ་ཆོ་ག་བཞིན་ལུས་དབུལ་བར་བྱའོ། །དེ་ཡི་གོང་དུ་རྫས་དེ་བླང་། །ཞེས་པ་ལ་སོགས་པ་དེ་ལྟར་ལུས་ཕུལ་བའི་འོག་ཏུ་བགོར་མི་རུང་བའི་གྲུབ་པའི་རྫས་དེ་བདག་གིས་
[228b.5]བླང་བར་བྱའོ། །གྲོགས་པོ་རྣམས་ལ་གཅེས་རིགས་སུ་གྲུབ་པའི་རྫས་མི་རོ་གསེར་དུ་འགྱུར་བའི་རྫས་ལ་སོ་སོར་ཅི་རིགས་པར་སྦྱིན་ནོ། །བསྒྲུབ་པའི་རྫས་དེ་ལྟ་བུ་མེད་པར་གྱུར་ན་བདག་གིས་ནོར་རྫས་ཅི་བདོག་པའི་ལས་གྲོགས་རྣམས་ལ་སྦྱིན་ནོ། །དེའི་འོག་ཏུ་གྲུབ་པའི་
[228b.6]རྫས་དེ་བདག་གིས་ཁྱེར་ན་གྲུབ་པར་འགྱུར་ཏེ། ནམ་མཁའ་ལ་འཕར་རོ་ཞེས་པའི་ཐ་ཚིག་གོ། །ཕྱི་ནས་ཆོ་ག་འདི་དག་སྤྱད། །ཅེས་པ་གང་ཡང་རུང་བའི་གྲུབ་པའི་རྫས་དེ་ཆ་གསུམ་ལ་སོགས་པའི་ཚུལ་དུ་སོ་སོར་བགོས་ཏེ་དེའི་འོག་ཏུ་གྲུབ་པའི་རྫས་དེ་བདག་གིས་སྤྱད་དོ། །
[228b.7]དེ་ལྟར་མ་བྱས་གྲུབ་ན་ཡང་། །ཞེས་པ་གང་ཡང་རུང་བའི་གྲུབ་པའི་རྫས་དེ་བགོ་བ་ལ་སོགས་པའི་ཚུལ་དུ་དེ་ལྟར་མ་བྱས་ན་ཡང་དམ་ཚིག་ཉམས་པས་དེ་ཡི་རྫས་དེ་ཕྲོག་པར་འགྱུར་ཞེས་པའོ། །དེ་བས་དངོས་གྲུབ་མཆོག་རྣམས་ལ། །ཀུན་དུ་ཇི་སྐད་བཤད་བཞིན་བྱ། །ཞེས་
[229a]
[229a.1]པ་འདི་སྐབས་སུ་དངོས་གྲུབ་རྣམ་པ་གསུམ་ཆར་དངོས་གྲུབ་མཆོག་གོ། །འབྲིང་དང་ཐ་མ་དངོས་གྲུབ་ནི་ལུགས་མའི་དངོས་གྲུབ་ཀྱི་སྐབས་སུ་སྔར་བཤད་པ་ཡིན་ནོ། །དེ་བས་ན་དངོས་གྲུབ་རྣམས་གྲུབ་པའི་རྫས་རྣམས་ལ་ཇི་སྐད་བཤད་པ་བཞིན་དུ་བགོ་བ་ལ་
[229a.2]སོགས་པ་ལ་བྱའོ་ཞེས་བྱ་བའི་ཐ་ཚིག་གོ། །འདི་མན་ཆད་ཨན་ཛ་ལ་སོགས་པས་མིག་བསྐུ་བའི་དངོས་གྲུབ་བཤད་དོ། །དེ་ནས་གཞན་ཡང་ཨན་ཛ་ན། །ཞེས་པ་ནས་བསྟན་ཏེ། དེ་ནས་གཞན་ཡང་ཨན་ཛ་ན། །ཞེས་པ་ཨན་ཛ་ན་མིག་སྨན་ལ་བྱ་སྟེ། སྔོན་པོ་གཅིག་ཡོད་ཅེས་
[229a.3]པའོ། །བཟང་པོ་བསྒྲུབ་པ་བཤད་བཞིན་པ། །ཞེས་པ་ཨན་ཛ་ན་འགྲུབ་པ་ཁྲོ་བོ་ཆེན་པོས་བཤད་པ་བཞིན་ཞེས་པའོ། །སྒྲུབ་པའི་དགོས་པ་ཐམས་ཅད་འགྲུབ་པར་འགྱུར་ཞེས་པའོ། །སྒྲུབ་པ་དེ་ཞག་གསུམ་བསྒྲུབ་པར་བྱས་ནས་སུ་ཞེས་པའོ། །དུར་ཁྲོད་དག་ཏུ་དཀྱིལ་འཁོར་བྱ། །
[229a.4]ཞེས་པ་དུར་ཁྲོད་ཀྱི་གནས་སུ་ཡི་དགས་ཕལ་པོ་ཆེའི་དཀྱིལ་འཁོར་བྲི་ཞེས་སོ། །དེ་ནས་ཆོ་ག་སྔ་མ་བཞིན། །ཞེས་པ་སྔར་བཤད་པའི་ཆོ་ག་བཞིན་ནོ་ཞེས་སོ། །ཐལ་བས་བདག་ཉིད་བསྲུང་བར་བྱ། །ཞེས་པ་དུར་ཁྲོད་ཀྱི་ཐལ་བ་ལ་སྔགས་ཀྱིས་བཏབ་སྟེ་བདག་གིས་ལུས་
[229a.5]ལ་གཏོར་ཏེ་བསྲུང་ངོ་ཞེས་པའོ། །དེ་ཡིས་བདག་ཉིད་བྱུགས་ནས་སུ། །ཞེས་པ་ཐལ་བ་དེ་ཡིས་སྔགས་པའི་ལུས་ལ་ཐལ་བ་སྐམ་པོས་གཏོར་བ་ལ་བྱ་ཞེས་པའོ། །གྲོགས་པོ་མཆོག་ལྡན་དཔའ་བ་དེས། །ཞེས་པ་སྒྲུབ་པ་པོའི་གྲོགས་མཆོག་དང་ལྡན་པའི་སྒྲུབ་པ་པོ་
[229a.6]ཉིད་སེམས་དཔའོ་ཞེས་པའོ། །གསལ་ཤིང་གིས་ནི་མགོ་ལ་བཞག །ཅེས་པ་གསལ་ཤིང་གསད་པའི་མི་རོའི་མགོ་བོ་བཅད་པ་དཀྱིལ་འཁོར་གྱི་སྒོའི་མདུན་དུ་བཞག་པ་དེའི་སྟེང་དུ་ཨན་ཛ་ན་བཟང་པོ་བཞག་པའོ། །ཤི་བའི་གོས་ཀྱིས་གཡོགས་ནས་སུ། །ཞེས་པ་
[229a.7]རས་ཀྱིས་ཨན་ཛ་ན་དང་མགོ་གཉིས་ཀ་གཡོགས་ནས་ཞེས་པའོ། །ལག་པ་གཡོན་པས་བཟུང་སྟེ་བཟླས་བྱས་པ། །ཞེས་པའོ། །སྔགས་པ་བློ་ཅན་གྱིས་ནི་ཇི་སྲིད་བཟླས། །ཞེས་པའོ། །དེ་ཡང་མིག་དག་བསྐུས་ནས་ནི། །ཞེས་པ་ཨན་ཛ་ན་གྲུབ་པ་དེ་སྐམ་ཐགས་སུ་ཅུང་ཞིག་
[229b]
[229b.1]བདར་ཏེ་དེས་མིག་བསྐུའོ། །དེ་བཞིན་དུ་ལྡང་རོས་དང་ཡང་སྦྱར་ཞེས་པའོ། །དུ་བ་འབྱུང་ན་མིག་བསྐུས་པས། ལུས་ནི་མི་སྣང་བར་འགྱུར་བར་བཤད་ཅེས་པའོ། །ཚ་བར་གྱུར་ན་མིག་བསྐུས་ན་བལྟས་པ་ཡིས། འགྲོ་བ་དག་ནི་གསོད་པར་འགྱུར། །ཞེས་པའོ། །སླར་ཡང་
[229b.2]ལེགས་པར་གསོ་བ་ནི། །ཞེས་པ་མིག་བསྐུས་སམ་ཕྱིས་པ་ཡིས་སོས་པར་འགྱུར་ཞེས་པའོ། །འདི་ལ་གྲུབ་པར་མ་གྱུར་ནའང་། །ཞེས་པ་ཨན་ཛ་ན་དེ་དེ་ལྟར་དངོས་གྲུབ་རྣམ་པ་གསུམ་ལས་འགའ་ཡང་གྲུབ་པར་མ་གྱུར་ན། མིག་དག་ལེགས་པར་བསྐུས་
[229b.3]ནས་ནི། བལྟས་པས་འགྲོ་བ་དབང་དུ་འགྱུར། །ཞེས་པའོ། །པུས་མོ་བཙུགས་ཤིང་མགོ་བོ་དུད། །ཅེས་པ་དེ་ལྟ་བུའི་ཚུལ་དུ་དབང་དུ་འགྱུར་རོ་ཞེས་པའོ། །འདི་མན་ཆད་ནི་གི་ཝང་བསྒྲུབ་པ་བསྟན་ཏེ། ཨན་ཛ་ན་ཡི་རྟོག་པ་བཞིན། །ཞེས་པ་ནས་བསྟན་ཏེ། 
[229b.4]ཨན་ཛ་ན་ཡི་རྟོག་པ་བཞིན། །ཞེས་པ། ཨན་ཛ་ན་ཇི་ལྟར་བསྒྲུབ་པ་བཞིན་དུ་སྔགས་པས་གི་ཝང་ཚུལ་དེ་དང་འདྲ་བར་བསྒྲུབ་པོ། །དངོས་གྲུབ་དག་ཀྱང་དེ་བཞིན་བསྟན། །ཞེས་པ་གི་ཝང་ལས་དངོས་གྲུབ་རྣམ་པ་གསུམ་དུ་ཡང་ཨན་ཛ་ནའི་དངོས་གྲུབ་རྣམ་གསུམ་བཞིན་
[229b.5]དུ་འགྱུར་རོ། །གི་ཝང་མ་གྲུབ་པར་གྱུར་ན་ཡང་མིག་གི་བསྐུས་ན། མ་གྲུབ་འགྲོ་བ་དབང་དུ་འགྱུར། །ཞེས་པའོ། །འདི་མན་ཆད་ལི་ཁྲི་དང་བ་བླ་ལྡོང་རོས་ཀྱི་བསྒྲུབ་པ་བཤད་དེ། །ལི་ཁྲི་དང་ཞེས་པ་ནས་བསྟན་ཏེ། ལི་ཁྲི་དང་ནི་བ་བླ་དང་། །ཞེས་པ་ལི་ཁྲི་ལ་སོགས་
[229b.6]པའི་བསྒྲུབ་པའི་ཆོ་ག་ཡང་ཨན་ཛ་ནའི་ཚུལ་བཞིན་དུ་བསྒྲུབ་པར་བྱའོ་ཞེས་པའི་དོན་ཏོ། །སྔགས་པ་མཁས་པ་དག་གིས་བསྒྲུབ་པར་བྱ་ཞེས་པའི་ཐ་ཚིག་གོ། །འདི་མན་ཆད་རོའི་གོས་ལ་བསྒྲུབ་པ་བཤད་དེ། ཤི་བའི་གོས་ཀྱང་ཆོ་ག་བཞིན། །ཞེས་པ་ནས་བསྟན་
[229b.7]ཏེ། མི་ཤི་མ་ཐག་ཏུ་ཁྲུས་བྱས་ནས་རས་ཀྱིས་རོ་བཀབ་སྟེ། དུར་ཁྲོད་དུ་བསྐྱལ་ནས་རོ་ལ་རྫས་ཡོད་པ་དེ་རོ་བསྐྱལ་བའི་མི་རྣམས་ཀྱིས་ཁྱེར་བ་ལ་སོགས་པ་དག་གིས་ཉོ་བར་བྱའོ། །བསྒྲུབ་པ་གཞན་དང་ཞེས་པ་གོང་མ་ལས་གཞན་ཞེས་པའོ། །ཁྲོ་བོ་ཉིད་ཀྱིས་
[230a]
[230a.1]གསུངས་པའི་སྔགས། །མདོར་ན་རབ་ཏུ་བཤད་པར་བྱའོ། །ཞེས་པ་ཁྲོ་བོས་གསུངས་པའི་སྔགས་བཟླས་པས་མི་རོའི་གོས་ཏེ་སྒྲུབ་པའི་ཆོ་ག་མདོར་བཤད་པར་བྱའོ་ཞེས་པའོ། །དུར་ཁྲོད་དག་ཏུ་དཀྱིལ་འཁོར་བྲི། །ཞེས་པ་དུར་ཁྲོད་ཀྱི་གནས་སུ་ཡི་དགས་ཕལ་
[230a.2]པོ་ཆེའི་དཀྱིལ་འཁོར་དུར་ཁྲོད་ཀྱི་ཐལ་བས་བྲི་ཞེས་པའོ། །མཆོད་པ་དང་ནི་གཏོར་མ་བྱ། །ཞེས་པ་སྔར་བཤད་པ་བཞིན་དུ་བྱ་ཞེས་པའོ། །ཤི་བའི་གོས་ནི་བགོས་ནས་སུ། །ཞེས་པ་ཤི་བའི་གོས་རས་དེ་སྔགས་པས་ཞེས་པའོ། །ཆོ་ག་ཤེས་པས་མཚན་མོ་བཟླས། །ཞེས་པ་ཆོ་
[230a.3]ག་ཤེས་པའི་སྔགས་པས་མཚན་མོ་བསྒྲུབ་པོ། །དེ་ནས་གོས་དེ་དང་བཅས་པར་ཤེས་པར་རས་དེ་དང་བདག་གི་ལུས་དང་ཞེས་པའོ། །བདག་ཉིད་ཀྱི་ལུས། འབར་ཞིང་འབར་བས་ཡོངས་བསྐོར་ནས། །ཞེས་པ་ཕན་ཚུན་ཉེ་འཁོར་གྱིས་བསྐོར་ཡང་ཞེས་པའོ། །ལེགས་པར་འབར་ཞེས་པ་དེ་ལྟ་
[230a.4]བུའི་མཚན་མ་བྱུང་ནས་ཞེས་སོ། །སྒྲུབ་པ་པོ་དེ། གད་མོར་རབ་ཏུ་དགོད་པའི་སྒྲ། །འཇིག་རྟེན་སྐྲག་པར་བྱེད་པ་སྦྱིན། །ཞེས་བྱ་བའི་དོན་ཏོ། །རྟག་ཏུ་འདོད་ལྷའི་གཟུགས་དང་ལྡན། །ཞེས་པ་འདོད་པའི་གཟུགས་དང་འདྲ་བ་བཟང་པོ་ཞེས་པའོ། །བདག་གིས་ལུས་ལ། དེ་བཞིན་དུ་བ་
[230a.5]བྱུང་ན་ཡང་། །ཞེས་པའོ། །གདོན་མི་ཟ་བར་མི་སྣང་བའི། །མཆོག་ཏུ་འགྱུར་བར་རབ་ཏུ་བཤད། །ཅེས་པ་ལུས་མི་སྣང་བ་རྣམས་ཀྱིས་རྒྱལ་པོར་འགྱུར་རོ་ཞེས་པའོ། །དེ་ལྟར་འགྲུབ་པར་མ་གྱུར་ནའང་། །ཞེས་པ་དངོས་གྲུབ་རྣམ་གསུམ་ལས་གཅིག་ཙམ་ཡང་འགྲུབ་པར་མ་
[230a.6]གྱུར་ན། རྐང་པ་མགྱོགས་ཤིང་སྟོབས་ཆེན་འགྱུར། །ཞེས་པའོ། །སྒྲུབ་པ་པོས། གང་རྣམས་མཐོང་ཞིང་གང་གིས་དེ། །ཕ་རོལ་པོས་གྲུབ་པ་དེ། མཐོང་བས་དེ་དག་བྲན་བཞིན་འགྱུར། །ཞེས་པའོ། །འདི་མན་ཆད་གནོད་སྦྱིན་མོ་བསྒྲུབ་པ་བཤད་དེ། གལ་ཏེ་འདི་ལ་གནས་
[230a.7]བཞིན་དུ། །ཞེས་པ་ནས་བསྟན་ཏེ། མིའི་གནོད་སྦྱིན་མོ་བསྒྲུབ་པ་བསྟན་ཞེས་པའོ། །འབའ་ཏའི་ཤིང་དྲུང་ཉམས་དགའ་བར། །ཞེས་པ་ཤིང་ནྱ་གྲོ་དྷའི་དྲུང་དུ་སྔགས་པ་ཉམས་དགའ་བར་ཞེས་པའོ། །དེའི་ཚེ་དཀྱིལ་འཁོར་བྲིས་ནས་སུ། །ཞེས་པ་དངོས་གྲུབ་
[230b]
[230b.1]བསྒྲུབ་པའི་ཚེ། ཡི་དགས་ཕལ་བོ་ཆེའི་དཀྱིལ་འཁོར་བྲིས་ནས་སྒྲུབ་པ་པོ་ཉིད། སྐྲ་བཤིག་གོས་ཀྱང་མེད་པར་བྱས། །ཞེས་པའོ། །ཟས་མཆོག་ལེགས་པར་བཙོས་ནས་ནི། །ལྷུང་བཟེད་བཟང་པོ་ཡོངས་བཀང་ནས། །ཞེས་པ་འབྲས་དང་འོ་མ་སྦྱར་བ་ལེགས་པར་བཙོས་པའི་ཟས་འདི་
[230b.2]ལྷུང་བཟེད་བཟང་པོ་བཀང་ནས་འབྲས་དང་། སཱ་ལུ་ཞོ་དང་སྦྱར་བས་ལྷུང་བཟེད་ནས་ཞེས་པའོ། །དེ་ནས་ཆང་བུ་བདུན་ཕྱུང་སྟེ། །ཞེས་པ་ནས་ལྷུང་བཟེད་ཀྱི་ནང་དུ་བླུགས་པའི་ཟས་མཆོག་དེ་ལ་ཞེས་སོ། །སྔགས་ཀྱིས་ལན་བདུན་བཏབ་ནས་སུ། །ཞེས་པ། ཆང་བུ་དེ་སྔགས་ལན་
[230b.3]རེ་བཏབ་ནས་སུ། ལྷ་ཡི་བཟང་མོའི་འདི་བཤོས་པ་ཞེས་བྱས་ནས་ཞེས་པའོ། །དེ་ནི་རྒྱབ་ཏུ་འདོར་ཞེས་པ་བདག་གིས་རྒྱབ་ཏུ་འདོར་ཞེས་པའོ། །དེ་ནས་ཆང་བུ་གཞན་ཡང་བདུན། །སྔགས་ཀྱིས་བཏབ་ནས་བཟའ་བར་བྱ། །ཞེས་པ་དེའི་འོག་ཏུ་ཟས་མཆོག་དེ་ལས་ཆང་བུ་བདུན་
[230b.4]བྱུང་སྟེ། སྔགས་ཀྱིས་བཏབ་ནས་བདག་ཉིད་བཟའ་བར་བྱའོ། །གྲུབ་པ་གནོད་སྦྱིན་ཀུན་གྱི་རྗེ། །ཞེས་པ་གནོད་སྦྱིན་མོ་རྣམས་ཀྱི་ནང་ན་རྒྱལ་མོ་དེ་ཡང་། འཁོར་རྣམས་མང་པོས་ཀུན་བསྐོར་ནས། །ཞེས་བྱ་བའི་དོན་ཏོ། །དེ་ནི་དེ་ནས་འོང་བར་འགྱུར། །ཞེས་པ་ལྷའི་བཟང་མོ་དེའོ་
[230b.5]ཞེས་པའོ། །དེ་ནས་ཁ་བཀྲུས་དེ་ལ་ནི། །ཞེས་པ་འོངས་ནས་བདག་ཉིད་ཀྱི་ཁ་ལག་བཀྲུས་ཏེ། ལྷའི་བཟང་མོ་དེ་ལ། སྤོས་དང་མེ་ཏོག་མཆོག་ལྡན་པའི། །ཆུ་ཡི་ཨརྒྷ་དབུལ་བར་བྱ། །ཞེས་པ་འདི་ལྟར་ལྡན་པའི་ཆུའི་མཆོད་ཡོན་དབུལ་བར་བྱའོ་ཞེས་པའི་དོན་
[230b.6]ཏོ། །ལེགས་འོངས་མེ་ཏོག་དག་ཀྱང་དབུལ། །ཞེས་པ་ལེགས་པར་བརྗོད་ནས་མེ་ཏོག་དག་གིས་ཀྱང་མཆོད་པར་བྱའོ། །དེ་ནས་ཉམས་དགའ་སྟན་བཟང་བ། །ཞེས་པ་ཟ་འུག་ལ་སོགས་པ་ཉམས་དགའ་བའི་སྟན་བཟང་པོ་བཏིང་བའི་སྟེང་དུ་མེ་ཏོག་བཀྲམ་པ་
[230b.7]དང་ལྡན་པའི་སྟེང་ན་བཟང་པོ་ཕུལ་ནས་ཞེས་པའོ། །དེ་ནི་ཁྱོད་ཀྱིས་བདག་འགྲུབ་སྟེ། །ཞེས་པ་ལྷའི་བཟང་མོས་བཀའ་སྩལ་བ། བཀའ་བཞིན་བྱེད་པ་དེ་བཞིན་དུ། །གཞན་དུ་མི་འགྱུར་དེ་བཞིན་དུ། །ཞེས་པ་ཚིག་འདི་སྐད་ཅེས་སྒྲུབ་པ་པོ་ལ་སྨྲ་བར་བྱའོ་ཞེས་
[231a]
[231a.1]སོ། །བཀའ་སྩོལ་ཅིག་ཅེས་དེ་ལ་སྨྲ། །སྒྲུབ་པོ་པོས་ནི་རྣམ་པ་གཅིག་ཏུ་གསོལ་བ་གདབ་པོ། །མའམ་ཡང་ན་སྲིང་མོའམ། །མཛའ་མོའམ་ཡང་ན་ཆུང་མར་འགྱུར། །ཞེས་པའོ། །གྲུབ་པའི་རྫས་ནི་མང་པོ་དག །མ་ཞེས་སྨྲས་ན་མི་འགྱུར་བར། །ཞེས་པ་ལྡོང་རོས་ལ་སོགས་པ་གྲུབ་པའི་
[231a.2]རྫས་མང་པོ་རྣམས་ནི་མར་གསོལ་བ་གདབ་སྟེ། བཟུང་བ་དེ་ལྟར་ཏེ། དེ་ལས་གུང་དུ་མི་རུང་བ། །ཐེ་ཚོམ་མེད་པར་འགྱུར་རོ་ཞེས་པའོ། །འབྲས་བུ་དང་ཞེས་པ་སྲིང་མོར་བཟུང་ན་ཞེས་པ་སྟེ། ཡིད་དུ་འོང་བ་གཞན་རྣམས་དང་། །ཞེས་པ་གང་དང་གང་འདོད་པ་གཞན་རྣམས་
[231a.3]ཞེས་པའོ། །མྱུར་དུ་ཆུང་མ་སྡུག་པར་ཡང་ནི་བྱས་ན། དཔག་ཚད་བརྒྱ་ནས་ཁྲིད་དེ་འོང་། །ཞེས་པའོ། །དེ་ལ་ཆུང་མར་སྨྲས་ཞེས་པ་ཆུང་མར་བཟུང་ན་ཞེས་པའོ། །རྣམ་པར་མཛེས་ཞེས་པ་ལྷའི་བཟང་མོ་ཞེས་པའོ། །དགའ་བར་བྱེད་ཅེས་པ་སྲུང་མ་ངེས་པར་བྱེད་ཅེས་པའོ། །དེས་
[231a.4]མ་འདོད་པ་དག་པར་ཞེས་པ་བདག་གང་འདོད་ཅེས་པའོ། །སྒྲུབ་པ་ཇི་སྲིད་འདོད་པར་སྦྱོར་རོ་ཞེས་པ་ལྷའི་བཟང་མོ་དེ་སྦྱོར་རོ་ཞེས་པའི་ཐ་ཚིག་གོ། །འདི་མན་ཆད་ཤ་ཟ་མོ་སྒྲུབ་བའི་དངོས་གྲུབ་བཤད་དེ། གལ་ཏེ་མངལ་གནས་མ་སྐྱེས་པའི། །ཞེས་པ་ཤ་ཟ་མོ་རྫུས་ཏེ་
[231a.5]སྐྱེས་པ་ལ་བྱ་ཞེས་སོ། །ཤ་ཟ་མོ་ངག་སྒྲུབ་འདོད་ན། །ཞེས་པ་འདྲེ་མོ་ལ་བྱ་སྟེ། ཟས་སུ་ཤ་ཟ་བ་ལ་བྱ་ཞེས་པའོ། །སྒྲུབ་པ་པོ་ལ་དེ་ཡི་ལས། །ཞེས་པ་ཤ་ཟ་བ་དེའི་དངོས་གྲུབ་ཀྱི་ལས་དེ་དག་འདིར་ནི་བཤད་པར་བྱ་ཞེས་པའོ། །གཙང་མར་དཀྱིལ་འཁོར་བྲི་བར་བྱ། །ཞེས་
[231a.6]པ་ས་སྦྱང་ཞིང་ཕྱག་དར་བྱས་པར་ཡི་དགས་ཕལ་པོ་ཆེའི་དཀྱིལ་འཁོར་བྲི་བར་བྱ་ཞེས་པའོ། །མཆོད་པ་ཆེན་པོ་བྱས་ནས་སུ། །ཞེས་པ་སྔ་མ་བཞིན་དུ་བྱ་ཞེས་པའོ། །གཏོར་མ་ལས་ཀྱང་སྔོན་བཞིན་བྱ། །ཞེས་པའི་དཀྱིལ་འཁོར་གྱི་མདུན་དུ་སྒོའི་ཁ་དྲང་དུ་ཧོམ་བྱའོ། །དེར་
[231a.7]ནི་དུར་ཁྲོད་ཤིང་དག་གིས། །ཞེས་པ་དུར་ཁྲོད་ཀྱི་མགལ་དུམ་ཞེས་པའོ། །སྔགས་པས་མེ་ནི་རབ་སྦར་ནས། །ཞེས་པ་རྒྱས་པའི་ཐབ་ཏུ་བྱའོ། །དེར་ནི་གཟེགས་མའི་སྦྱིན་སྲེག་རྣམས། །ཞེས་པ་འབྲས་གྲུས་པའི་བཅག་འཕྲོ་དང་དུམ་བུ་གྲུགས་པ་ལ་བྱ་སྟེ། དེ་ལ་ཕོ་
[231b]
[231b.1]ཚུམས་ཀྱིས་བླང་ཞིང་སྔགས་དང་སྦྱར་ཞིང་བསྲེག་གོ། །མི་འཇིགས་མདུན་དུ་ཨརྒྷ་དབུལ། །ཞེས་པ་ཤ་ཟ་མོ་དེ་ལ་ཁྲག་དང་བཅས་པའི་ཨརྒྷ་དབུལ་ཞེས་པའོ། །དེ་ཡི་འོག་ཏུ་དེ་ལ་ནི། །ཞེས་པ་ཨརྒྷ་དབུལ་བའི་འོག་ཏུ་སྒྲུབ་པ་དེ་ལ། བདག་ཉིད་གཟུགས་ནི་བཟང་བར་
[231b.2]སྟོན། །ཞེས་པ་ཤ་ཟ་མོ་དེ་ལ་ཐ་མལ་པའི་གཟུགས་བཟང་བར་སྟོན་ཞེས་པའོ། །དེ་ཡི་མིང་ནི་ཀ་རང་གི། །ཞེས་པ་ལ་སོགས་པ་སྔགས་ཀྱི་མཇུག་ལ་བི་ཤ་ཙ་ཀ་རང་གི་ནི་ཞེས་བྱ་བ་བཅུག་སྟེ། ཧོམ་བྱས་ནས་གདོན་མི་ཟ་བར་ཁུགས་པར་འགྱུར་ཏེ། ལངས་ནས་སྒྲུབ་པ་
[231b.3]པོས་གང་བསམས་པའི་འདོད་པའི་ནོར་དེ་རྣམས་རིང་པོ་མི་ཐོགས་པར་གདོན་མི་ཟ་བར་དབུལ་བར་བྱེད་ཅེས་པའོ། །ཀ་རང་ག་ནི་ཞེས་བྱ་བ་ཤ་ཟ་མོའི་མིང་ཞེས་སོ། །ཤ་ཟ་མོ་ནི་ཀུན་གྱི་མཆོག །ཅེས་པ་ཤ་ཟ་མོའི་གཙོ་མོའི་རྒྱལ་མོ་ཞེས་པའོ། །སྒྲུབ་པ་པོ་ནི་སེམས་དཔའ་ཞིང་། །
[231b.4]ཞེས་པ་སྒྲུབ་པ་པོའི་མཚན་ཉིད་འདི་ལྟ་བུ་ལྡན་པ་ལ་བྱའོ། །དེ་ནི་དོན་རྣམས་ཐམས་ཅད་བསྒྲུབ། །ཅེས་པ་ཤ་ཟ་མོ་དེ་དོན་ཐམས་ཅད་གྲུབ་པར་བྱེད་དོ། །དེ་ལྟ་མིན་ན་མྱུར་བར་ནི། །སྒྲུབ་པ་པོ་ཡང་གསོད་པར་བྱེད། །ཅེས་སྒྲུབ་པ་པོ་མཚན་ཉིད་དེ་ལྟ་བུ་དང་མི་ལྡན་ན་ཤ་ཟ་དེས་
[231b.5]སྒྲུབ་པ་པོ་དེ་དག་གསོད་པར་བྱེད་དོ་ཞེས་པའི་ཐ་ཚིག་གོ། །འདི་མན་ཆད་ནི་ཀླུའི་བུ་མོ་བསྒྲུབ་པའི་དངོས་གྲུབ་བཤད་དེ། དེ་སྟེ་ཀླུ་ཡི་བུ་མོ་དག །ཅེས་པ་ནས་བསྟན་ཏེ། དེ་ལ་རིག་འཛིན་ལ་ལ་དག །ཅེས་པ་སྔགས་པ་ལ་ལ་ཞིག་ཀླུའི་བུ་མོ་བསྒྲུབ་པར་འདོད་ན། དེ་སྒྲུབ་
[231b.6]པའི་ཆོ་ག་བཤད་དོ། །པདྨོ་དཀར་པོའི་མཚོ་འགྲམ་དུ། །ཞེས་པ་པདྨོ་དཀར་པོའི་མཚོ་ཡང་ཡོད་པའི་པདྨ་དམར་པོ་དཀར་པོ་དང་འདྲེས་པའི་མཚོ་ཡང་ཡོད་པས་དེ་དག་ཏུ་མི་བྱ་བར་པདྨ་དཀར་པོའི་མཚོ་འགྲམ་དུ་བྱའོ། །མཁས་པས་གཏོར་མའང་ཆོ་ག་བཞིན། །ཞེས་པ་ཞི་བའི་གཏོར་
[231b.7]མ་སྤྱི་རྒྱུད་ནས་འབྱུང་བ་བཞིན་དུ་བྱ་ཞེས་པའོ། །ཨུ་དུམ་བཱ་རའི་ཡམ་ཤིང་གིས། །ཞེས་པ་ཨུ་དུམ་བཱ་རའི་ཡམ་སྲེག་གི་ཤིང་གི་རིགས་སུ་གཏོགས་པའི་ཤིང་གིས་མེ་སྦར་རོ་ཞེས་པའོ། །ཐོག་མར་མེ་ནི་རབ་སྦར་ནས། །ཞེས་པ་རྒྱས་པའི་ཐབ་ཁུང་དུ་བྱའོ། །མཁས་པས་
[232a]
[232a.1]སྟོང་རྩ་བརྒྱད་དུ་བསྲེག །ཅེས་པ་གཟར་བུ་ཆུང་ངུས་སྔགས་དང་སྦྱར་ཏེ་བསྲེག་ཅེས་པའོ། །སྒྲུབ་པ་པོ་ནི་གང་འདོད་པ། །ཞེས་པ་ཀླུའི་བུ་མོས་སྒྲུབ་པ་པོ་ལ་གང་འདོད་པ་ཐེ་ཚོམ་མེད་པར་སྟེར་བར་འགྱུར་རོ་ཞེས་པའོ། །དེའི་ཚེ་སྔགས་པ་ལྷ་མིན་གྱི། །ཞེས་
[232a.2]པ་འདི་མན་ཆད་ནི་ལྷ་མ་ཡིན་གྱི་བུ་མོ་སྒྲུབ་པར་བཤད་དེ། །ལས་འདི་དག་གིས་ངེས་པར་སྒྲུབ། །ཅེས་པ་ཆོ་ག་འོག་ནས་འབྱུང་བ་དག་གིས་ལྷ་མ་ཡིན་གྱི་བུ་མོ་སྒྲུབ་པོ་ཞེས་སོ། །སྔ་མ་བཞིན་བྲིས་ནས་ཞེས་པ་ལྷ་མ་ཡིན་གྱི་ཕུག་ཏུ་ཡི་དགས་ཕལ་པོ་ཆེའི་དཀྱིལ་འཁོར་བྲིའོ་
[232a.3]ཞེས་པའོ། །ཞུགས་ཐབ་རྒྱས་པའི་ཐབ་ཏུ་ནི། །པྲི་ཡང་ཀུ་ཡི་ཤིང་ལས་མེ་སྦར་ནས། །ཞེས་པའོ། །ཡུངས་ཀར་དཀར་པོ་གུར་ཀུམ་ལ། །ཞེས་པ་གཟར་བུ་ཆུང་དུན་གྱིས་སྦྱིན་སྲེག་བྱ། །ཡང་ན་ཕོགས་གསུམ་བླང་ཞིང་སྔགས་དང་སྦྱར་ཏེ་སྟོང་རྩ་བརྒྱད་དུ་སྦྱིན་
[232a.4]སྲེག་བྱའོ་ཞེས་པའོ། །བདེ་བའི་ལམ་ནས་འཇུག་པར་བྱེད། །ཅེས་པ་ཉོན་མོངས་པའི་ལམ་མ་ཡིན་པར་ཁྲིད་པར་བྱེད་ཅེས་སོ། །ལྡན་པར་ནི་ཞེས་པ་ལོངས་སྤྱོད་ཅེས་པའོ། །དེ་ནས་དེ་ནི་དགའ་བར་བྱེད། །ཅེས་པ་ལྷ་མ་ཡིན་གྱི་གནས་དེ་ན་སྒྲུབ་པ་པོ་དེ་དགའ་བར་བྱེད་དོ། །འདི་
[232a.5]མན་ཆད་ཤ་ཆེན་པོ་བཙོང་བའི་དངོས་གྲུབ་སྒྲུབ་པ་བཤད་དེ། ཤ་ཆེན་ནི་མི་ཤ་ལ་ཞེས་པའོ། །དཔའ་བའི་སེམས་ཀྱིས་མི་ཤ་བླང་། །ཞེས་པ། ཆུ་གྲིས་མི་རོ་སར་པ་མཚན་ཉིད་དང་ལྡན་པའི་ཤ་ལས་སྣ་དགུ་དང་བཟང་དགུ་གདམས་ཏེ་བཅད་ལ་ཞིབ་པའམ། སྐོན་བུ་བཟང་པོའི་
[232a.6]ནང་དུ་གཞུག་གོ། །གཡས་ན་ཤ་ཆེན་སྐྱོན་མེད་གཟུང་། །ཞེས་པ་མཚན་ཉིད་དང་ལྡན་པའི་མི་རོ་སར་པའི་ཤ་སྐྱོན་མེད་པ་གཟུང་བར་བྱའོ། །དུར་ཁྲོད་ཅེས་པ་དུར་ཁྲོད་ཆེན་པོ་རོ་ལྡན་ཞེས་པར་སྒྲུབ་པ་པོས་སོ། །ཤ་འཚོང་བ་ཡི་སྒྲ་སྒྲོགས་སོ། །ཞེས་པ་སྐབས་སུ་འདི་སྐད་ཀྱི་སྒྲ་བསྒྲག་
[232a.7]པར་བྱའོ། །ཚིག་ཅེས་པ་བསྒྲུབ་པ་པོ་དེའི་ཚིག་ཅེས་པའོ། །སྲིན་པོ་ཞེས་པ་སྲིན་པོ་ངན་ཕེའུ་ཕལ་བ་ཞེས་པའོ། །ཤ་ཆེན་དེ་ལ་སྔགས་ཀྱིས་བསྲུང་ངོ་། །ཡི་དགས་ཕྲོ་མོ་ཁ་ཅིག་གིས། །ཐོས་ནས་རབ་ཏུ་འཇིགས་པར་འགྱུར། །ཞེས་པ་སྒྲུབ་པ་པོ་དེའི་སྒྲ་ཐོས་ནས་འབྲོས་པར་
[232b]
[232b.1]ཡང་འགྱུར་རོ་ཞེས་བྱ་བའི་དོན་ཏོ། །གང་གཞན་ལྷག་པའི་སེམས་ཡོད་ཅིང་། །ཞེས་པ་ཡི་དགས་གོང་མ་ལས་ལྷག་པའི་ཞེས་པའོ། །དང་པོར་དུར་ཁྲོད་ཞིང་སྐྱོང་བའི། །ཞེས་པ་དུར་ཁྲོད་དེ་ནས་དངོས་གྲུབ་འབུམ་འབྱུང་ཞིང་སྩོལ་བར་མཛད་པས་ན་ཞིང་སྐྱོང་བ་ཞེས་པའོ། །སྟོབས་པོ་
[232b.2]ཆེ་ཞེས་པ་ཡི་དགས་ཕལ་པོ་ཆེ་ཞེས་པ་ཡི་དགས་ཕལ་ལོ། །སྒྲུབ་པ་པོ་ཞེས་པ་ཤ་བཙོང་བ་ཞེས་སོ། །དེ་ནས་སེམས་དཔའ་དྲག་པོ་དེར། །ཞེས་པ་སྒྲུབ་པ་པོ་སེམས་དྲག་པོ་དེས་ཞེས་པའོ། །དེ་དག་ཞིང་སྐྱོང་དེ་དག་ནི། །ཞི་བའི་གཟུགས་སུ་གནས་ནས་སུ། །ཞེས་པ་དེ་ནས་མཐུ་དང་
[232b.3]ལྡན་པའི་དྲག་པོ་ཆེན་པོ་དེ་དག་སོ་སོའི་ཆ་ལུགས་ཐ་མལ་བར་ཞི་བའི་ཚུལ་དུ་གནས་ཞེས་སོ། །སྟོབས་ཆེན་ཁྱོད་ཀྱིས་ཤ་ཆེན་འདི། །ཞེས་བ་ཞིང་སྐྱོང་བ་དེ་དག་གིས། སྒྲུབ་པ་པོ་ལ་སྨྲ་བར་བྱེད། །ཅེས་པའོ། །འདོད་པའི་དོན་ནི་རབ་བསྒྲུབ་ཕྱིར། །ཞེས་པ་བདག་གང་འདོད་པའི་དོན་བསྒྲུབ་
[232b.4]པར་བྱ་བའི་ཕྱིར། །ཡང་ན་ཨན་ཛ་དག་དང་། ཡང་། རྫས་ནི་གང་དག་འདོད་པ་དེ། །ཞེས་པ་ཨན་ཛ་ན་ལ་སོགས་པ་སྒྲུབ་པའི་རྫས་གང་འདོད་པ་དེ་ཤ་སྦྱིན་པར་བྱོས་ཤིག་ཅེས་ཞིང་སྐྱོང་བ་དེ་དག་ལ་སྨྲ་བར་བྱའོ། །སྒྲུབ་པ་པོས་ཀྱང་སྨྲ་བར་བྱ། །ཞེས་པ་དེ་ལས་ལྷག་པའི་ཚིག་
[232b.5]གཞན་སྨྲ་བར་མི་བྱ་བའོ་ཞེས་པའོ། །སེམས་ནི་དཔའ་བར་ཤེས་ནས་ནི། །སྦྱིན་པར་བྱེད་ཅིང་གཞན་ལ་མིན། །ཞེས་པ་ཞིང་སྐྱོང་དེ་དག་གིས་སྒྲུབ་པ་པོའི་སེམས་དཔའ་བར་ཤེས་ནས་གྲུབ་པའི་རྫས་བྱིན་པར་བྱེད་ཀྱི་སྒྲུབ་པ་པོ་སེམས་མི་དཔའ་བ་ཕལ་གཞན་ལས་མི་འགྲུབ་པོ་ཞེས་པའི་
[232b.6]ཐ་ཚིག་གོ། །འདི་མན་ཆད་བ་དན་སྒྲུབ་པ་ཞེས་བྱ་བ་བཤད་དེ། དེ་ནས་གཞན་ཡང་འདི་ཡི་ལས། །ཞེས་པ། ཁྲོ་བོའི་རྒྱལ་པོའི་ལས་གཞན་ཡང་། །དཔུང་རྣམས་མནན་པར་བྱ་བ་གང་། །ཞེས་པ་མི་གཡོ་བར་ངེས་པའི་བྱ་བ་གང་ཞེས་པ་ནི། ཁྲོ་བོ་མཆོག་གིས་གསུངས་པ་ནི། །
[232b.7]ཞེས་པ་ཁྲོ་བོའི་རྒྱལ་པོས་གསུངས་པ་དེ། དེ་དག་འདིར་ནི་བཤད་པར་བྱ། །ཞེས་པའོ། །དེ་ནི་མཐིང་ཀ་ལེགས་བྱ་བ། །ཞེས་པ་རས་ཁ་དོག་ཅེས་པའོ། །སྲིད་དུ་སོར་བཅུ་དྲུག་གི་ཚད་དུ་བྱ། །ཞེས་པ་ཇི་ཙམ་རན་པར་བྱ་ཞེས་པའོ། །བཏགས་ཏེ་དེ་ནས་བསྒྲངས་ནས་སུ། ། 
[233a]
[233a.1]ཞེས་པ་འཕན་འདྲ་བར་གདགས་པ་ལ་བྱ་ཞེས་པའོ། །དུར་ཁྲོད་དུ་ནི་མཚན་མོ་བསྒྲུབ། །ཅེས་པ་ཡི་དགས་ཕལ་པོ་ཆེའི་དཀྱིལ་འཁོར་བྲིས་ནས་བསྒྲུབ་ཅེས་པའི་ཐ་ཚིག་གོ། །གཡོན་པས་ཐོགས་ཏེ་ཞེས་པའོ། །བ་དན་ལག་ན་ཐོགས་ནས་ནི། །ཞེས་པ་མིང་
[233a.2]གིས་གསལ་བར་མ་བྱུང་བ་རྣམས་ནི་ལག་པ་གཡས་པས་ཐོགས་པ་སྲིད་པའི་ཕྱིར་རོ། །དེ་ཚེ་དགྲ་ནི་དཔུང་འཁྲུག་ཅིང་། །ཅེས་པ་བདག་ལ་འཁྲུགས་ཏེ་རྔམ་པ་ཞེས་པའོ། །ཐེ་ཚོམ་མེད་ཅེས་པ་མི་གཡོ་བར་ཞེས་པའོ། །ལག་ན་མཚོན་ཆ་ཐོགས་ནས་ནི། །ཞེས་པ་མིང་གི་
[233a.3]མཚོན་ཆ་ཐོགས་ཤིང་། བདག་ལ་རྒོལ་ཞིང་གནོད་པར་བྱེད་པ་གཞན་དག་གིས་ཀྱང་བདག་མཐོང་བ་ཡིན་ཞེས་པའོ། །རྒོལ་ཞིང་གནོད་པར་བྱེད་པ་དེ་དག་ཐམས་ཅད་མཐོང་མ་ཐག་ཏུ་སྒྲུབ་པ་པོས། མནན་ཏེ་རི་བཞིན་མི་གཡོར་འགྱུར། །ཞེས་པ་མི་གཡོ་ཞིང་
[233a.4]འགུལ་མི་ནུས་པར་ངེས་པར་བྱེད་དོ་ཞེས་པའི་དོན་ཏོ། །མྱོས་པ་དང་ཞེས་པ་གླང་པོ་ཆེའི་རྒྱལ་པོ་ཞེས་པའོ། །རྐང་ཐང་འཁྲུགས་པ་མ་བཅས་པའི། །ཞེས་པ་བདག་ལ་འཁྲུགས་ཏེ་རྔམ་པ་དག་ལའོ། །སྒྲུབ་པ་པོས་མཐོང་བ་ཙམ་གྱིས་ཉིད་ཀྱིས་སུ། རེངས་ཤིང་མི་གཡོ་བ་
[233a.5]བཞིན་དུ་སྣང་བར་འགྱུར་རོ་ཞེས་པའི་ཐ་ཚིག་གོ། །འདི་མན་ཆད་ཐལ་བ་བསྒྲུབ་པ་ཞེས་བྱ་བ་བཤད། དེ་ནས་གཞན་ཡང་དུར་ཁྲོད་ཀྱིས། །ཞེས་པ་ནས་བསྟན་ཏེ། སྦྱོར་བ་བཀྲ་ཤིས་དགེ་བ་དག །ཅེས་རྫས་དངོས་གྲུབ་དུར་ཁྲོད་ལས་ཕྱུང་སྟེ། བཀྲ་ཤིས་པ་མ་ཡིན་གྱི་འོན་
[233a.6]ཀྱང་དེ་བསྒྲུབ་པའི་ཚེ། ཁྲོ་བོའི་སྦྱོར་བ་དང་ལྡན་ལ་གྲུབ་ནས་ཀྱང་སེམས་ཅན་མང་པོའི་དོན་སྣ་ཚོགས་བྱེད་པས་ན་ཡང་སྦྱོར་བ་བཀྲ་ཤིས་པ་ཞེས་བྱའོ། །སྦྱོར་བ་དགེ་བའི་རྒྱུད་ཆེན་པོ་ལས། །མཚན་མོ་འབར་བ་བལྟས་ནས་སུ། །ཞེས་པ་མི་ཤི་མ་ཐག་ཏུ་དུར་ཁྲོད་དུ་བསྐྱལ་
[233a.7]ནས་དེར་བསྲེགས་པ་བལྟས་ནས་བདག་ཉིད་སྐྲ་བཤིག་གོས་ཀྱང་མེད་པར་བྱས་ཞེས་པའོ། །བཟླས་པ་དག་ཀྱང་བསྐོར་ཞིང་བྱ། །ཞེས་པ་རོ་བསྲེགས་པའི་མི་རོ་དེ་ལ་ཁྲོ་བོའི་སྔགས་ཟློས་ཤིང་གཡས་ཕྱོགས་ནས་བསྐོར་ཏེ་བཟླས་པ་བྱས་ནས། མེ་མདག་ཤི་ཤིའི་བར་དུ་
[233b]
[233b.1]བྱ། །རོ་བསྲེགས་པའི་མེ་ཤི་བ་དེར་ཞེས་པའོ། །ལན་ཅིག་ཐལ་བ་སྤར་གང་ལ། །ཞེས་པ་ཐལ་བ་སྔར་སྤར་གང་ལན་ཅིག་བླང་ངོ་། །ཐལ་བ་དེ་ཡང་། ལག་པ་གཡོན་གྱིས་བླངས་ནས་སུ། །ཞེས་པའོ། །མཁས་པས་ཁྱིམ་དུ་འགྲོ་བར་བྱ། །ཞེས་པ་སྔགས་པས་ཁང་པ་སྟོང་པར་
[233b.2]འགྲོ། །ཡང་ན་ལྷ་ཁང་སྟོང་པར་འགྲོ། །ཞེས་པ་ལ་མ་ཧཱ་དེ་བ་ལ་སོགས་པ་འཇིག་རྟེན་པའི་ལྷ་ཁང་སྟོང་པའི་གནས་སུ་འགྲོ་བར་བྱའོ། །ཕྱིར་ཡང་ལྟ་བར་ཡོང་མི་བྱ། །ཞེས་པ་དེ་ལྟར་གནས་དེ་དག་ཏུ་འགྲོ་བའི་ཚེ་སྔར་ཐལ་བ་བླངས་པའི་གནས་སུ་ཕྱིར་ཡང་མི་ལྟ་བར་
[233b.3]བྱའོ་ཞེས་པའོ། །ཡང་ཐལ་བ་དེ་ཞེས་པ་གནས་དེར་ཡང་ཞེས་པའོ། །ནམ་ལངས་བར་དུ་བཟླས་པ་བྱ། །ཞེས་པ་ཁམ་ཕོར་གྱི་ནང་དུ་ཞེས་པའོ། །སྔགས་ཀྱིས་ཐལ་བ་དེ་ནི་བསྲུངས་ནས་སུ་ཞེས་པའོ། །ཁམ་ཕོར་སར་པའི་སྣོད་དུ་གཞག་པར་བྱ། །ཞེས་པའོ། ཐལ་བ་
[233b.4]དེ་ནི་དགྲ་ཡི་དཔུང་དག་གནས་པའི་ཕྱིར་ཞེས་པའོ། །དགྲའི་དཔུང་ལ། ཐལ་བ་དེ་ནི་གཏོར་བྱས་ན། དགྲའི་མཚོན་ཆ་ཐམས་ཅད་འཁྲུགས་པ་དང་ཞེས་པའོ། །ཐལ་བ་དེ་ནི་བསྲུངས་ནས་སུ། །ཞེས་པ་དགྲ་ལ་ཐལ་བ་དེ། ལན་ཅིག་གཏོར་བ་ཙམ་གྱིས་ཀྱང་། །ཞེས་བའོ། །ལུས་
[233b.5]རྣམས་མི་འགུལ་གདོན་མི་ཟ། །ཞེས་པ་དགྲའི་དཔུང་གི་ལུས་རྣམས་ཞེས་པའོ། །འདི་ནི་མཚོན་རྣམས་གནོན་པ་དང་། །ཞེས་པ་ཐབས་འདི་ལྟར་དཔུང་གི་ལག་ནས་མཚོན་ཆ་ཐོགས་པ་དག་མི་གཡོ་བ་གནོན་པའམ་རེངས་པར་འགྱུར་རོ་ཞེས་པའོ། །དཔུང་ཡང་གནོན་བྱེད་
[233b.6]དགེ་བའོ། །ཞེས་པ་དཀོན་མཆོག་གསུམ་ལ་གནོད་པ་རྣམས་གནོན་པར་བྱེད་པས་དགེ་བའོ། །དེ་བཞིན་ཉིད་ཀྱིས་ལོག་པ་དང་། །ཞེས་པ་ཕ་རོལ་པོའི་དཔུང་རྣམས་ཐམས་ཅད་དོ། །མྱོས་པར་བྱེད་པ་སྦྱར་བ་ཡང་། །རླུང་ཕྱོགས་དག་ཏུ་སྦྱར་བའམ། །ཞེས་པ་ཕ་རོལ་པོའི་དཔུང་གི་
[233b.7]རླུང་ཕྱོགས་སུ་འདུག་ལ་ཐལ་བ་དེ་གཏོར་བ་རླུང་གིས་ཁྱེར་ཏེ། ཕ་རོལ་པོའི་དཔུང་རྣམས་ལ་རེག་པར་བྱའོ། །ཡང་ན་བསྙེན་ཏེ་བྱས་ཀྱང་རུང་། །ཞེས་པ་ཕ་རོལ་པོའི་དཔུང་གི་དྲུང་དུ་བསྙེན་ཏེ་ཐལ་བས་གཏོར་རོ། །བགྲོད་དཀའི་དགྲ་ནི་མཚོན་འཁྲུག་ལ། །ཞེས་པ་ཐུབ་པར་དཀའ་
[234a]
[234a.1]བའི་དགྲ་དེ་དག་མཚོན་ཆ་ཐོགས་ཏེ་རྔམ་ནས་འབྱུང་བ་དག་ལས་བྱས་ནས་འགྲོ་བ་མི་འགུལ་འགྱུར་ཞེས་པ་ཐལ་བས་གཏོར་ན་ཕ་རོལ་པོའི་དཔུང་རྣམས་མི་གཡོ་མི་འགུལ་བར་འགྱུར་རོ་ཞེས་པའི་ཐག་ཚིག་གོ། །འདི་མན་ཆད་སྣག་ཚ་སྦྱར་བ་བསྒྲུབ་པ་བཤད་དེ། འགྲོ་བ་
[234a.2]དབང་བྱེད་སྦྱོར་བ་ན། །ཞེས་པ་ནས་བསྟན་ཏེ། གོང་མ་ལས། རྣམ་པ་གཞན་དག་བཤད་པ་ནི། །ཞེས་པའོ། །དུར་ཁྲོད་དཀྱིལ་འཁོར་བྲིས་ཞེས་པ་ཡི་དགས་ཕལ་པོ་ཆེའི་དཀྱིལ་འཁོར་བྲིས་ཞེས་པའོ། །མཆོད་པ་ཞེས་པ་སྔར་བཤད་པ་བཞིན་དུ་བྱ་ཞེས་པའོ། །མི་ཡི་ཚིལ་གྱི་སྣུམ་དག་ལས། །
[234a.3]ཞེས་པ་མིའི་ཚིལ་བུ་བཞུ་བ་ཐོད་པའི་ནང་དུ་བླུགས་ཏེ། སྟེང་ནས་ཀྱང་ཐོག་བ་གཅིག་གིས་བཀབ་སྟེ་མར་མེ་བུས་ལ་དེའི་དུད་པ་བསག་གོ། །སྙིང་པོ་ནི་དུར་ཁྲོད་ཀྱི་རས་ལ་བྱའོ། །མཁས་པ་དག་གིས་སྣག་ཚ་སྦྱར། །ཞེས་པ་སྣག་ཚ་སྦྱར་བའི་ཐབས་འདྲ་བར་མར་མེ་དུད་པ་སྦྱོར་རོ་ཞེས་
[234a.4]པའོ། །དུ་བའི་སྣག་ཚས་མིག་བསྐུས་ན། །ཞེས་པ་ཀ་ལ་ཤ་ཞེས་བྱ་བ་མིག་བསྐུ་བའི་ཐུར་མ་དེས་མིག་བསྐུའོ་ཞེས་པའོ། །གང་མཐོང་བ་དེ་སྔགས་པ་དེའི་དབང་དུ་འགྱུར་ཞེས་པའོ། །དང་པོར་ཅི་བགྱི་ཞེས་པར་འགྱུར། །ཞེས་པ་དབང་དུ་གྱུར་པ་དེ་དག་ཀྱང་དང་པོར་སྔགས་
[234a.5]པ་ལ་ཅི་བགྱི་ཞེས་པའི་ཐ་ཚིག་གོ། །འདི་མན་ཆད་བཙག་བསྒྲུབ་པ་ཞེས་བྱ་བ་བསྟན་ཏེ། བཙག་གི་སྦྱོར་བའི་དངོས་གྲུབ་ཀྱང་། །ཞེས་པ་གསེར་གྱི་བཙག་ཅེས་བྱ་སྟེ། བཙག་ཡུག་སྣམ་བཟང་པོ་ལ་བྱ་བར་འབྱུང་ངོ་། །དགེ་བ་དག་ནི་ད་བཤད་དོ། །ཞེས་པ་འགྲུབ་པའི་འབྲས་བུ་ཐོབ་
[234a.6]པ་ལ་བྱ་སྟེ་གོང་དུ་བཤད་པ་དང་འདྲའོ། །ཡུག་སྣམ་བཙག་ནི་དགེ་བ་དག །ཅེས་པ་བཙག་ཡུག་སྣམ་བཟང་པོ་འདེ་གུ་གཅིག་མི་ཤི་བ་དེའི་ཁྱིམ་ནས་ཕྱུང་སྟེ། བསྲེག་པའི་གནས་སུ་ཁྱེར་ཏེ་དེའི་ཚེའམ་ཡང་ན་བསྲེག་པ་ཉིད་ཀྱི་ཚེ། མི་རོའི་ཁར་ཁྱེར་དུ་བཅུག་ནས། །དེ་ནས་
[234a.7]མི་རོ་མེས་ཕྱེད་ཚིག་ཕྱེད་མ་ཚིག་ཙམ་གྱི་ཚེ་མཚན་མོ་གྲོགས་མེད་པར་གཅིག་པུ་མི་རོའི་ཁ་ནས་བཙག་རྡོག་དེ་བླང་བར་བྱའོ། །མཚན་མོ་བླང་ཞེས་པ་འདི་དང་སྦྱར་ན་དེ་དག་བདག་ཉིད་ཀྱིས་བསྲེག་པ་ཁས་བླང་དགོས་སོ། །བླངས་ནས་ལྷ་ཡི་ཁང་སྟོང་དུ། །ཞེས་པ་འཇིག་
[234b]
[234b.1]རྟེན་པའི་ལྷ་ཁང་སྟོང་པ་ཞེས་པའོ། །སྔགས་པ་མཁས་པ་དག་གིས་བཟླས་པར་བྱ། །ཞེས་པ་རས་དམར་པོའི་ནང་དུ་བཞག་ལ་བསྒྲུབ་པོ། །བྱ་ཞེས་པ་བསྒྲུབ་པར་བྱའོ་ཞེས་པའོ། །དེ་ནས་འདུག་ཅིང་ཞེས་པ་འཇིག་རྟེན་པའི་ལྷ་ཁང་དེ་ན་འདུག་ཅེས་པའོ། །དེ་ལ་བཟླས་ཞེས་པ་
[234b.2]བཙག་རྡོག་ལ་བཟླས་ཞེས་པའོ། །མཆོད་ཅིང་ཞེས་པ་སྒྲུབ་པ་པོའི་རྫས་ཞེས་པའོ། །དེ་ནས་གང་ཡང་རུང་བའི་མིང་། །དེ་ནས་བདག་གི་སྔགས་སར་སྐྱང་ནུལ་བཟང་པོ་རབ་ཏུ་བྱས་པའི་སྟེང་དུ་བཙག་རྡོག་དེས་གང་དགུག་པར་བྱ་བའི་མིང་བྲི་བར་བྱའོ། །དེ་ཡི་མིང་ནས་སྒྲུབ་
[234b.3]པ་པོས། །བསྐུལ་ནས་དོགས་པ་མེད་པར་ཡང་། །ཞེས་པ་དེའི་མིང་ནས་བསྐུལ་ཞིང་ཁྲོ་བོའི་སྔགས་དང་ལྡན་པར་བསྐུལ་ན་ཐེ་ཚོམ་མེད་པར་གང་དགུག་པར་བྱ་བ་དེ་མྱུར་དུ་ཁུགས་པར་འགྱུར་རོ་ཞེས་པའོ། །འདི་མན་ཆད་སོར་གདུབ་བསྒྲུབ་པ་བཤད་དེ། ཆོ་ག་བཞིན་དུ་གསུངས་པ་
[234b.4]དག །ཅེས་པ་ཁྲོ་བོའི་རྒྱལ་པོའི་རྒྱུད་ཆེན་ལས་ཞེས་པའོ། །མི་རོ་ཁྱེར་ཏེ་འགྲོ་བ་ན། །ཞེས་པ་མི་ཤི་བའི་རོ་བསྲེག་པའི་གནས་སུ་ཁྱེར་ཏེ་འགྲོ་བའི་ཚེ་ན་ཞེས་པའོ། །དེའི་ཁར་ཞེས་པ་རོ་དེའི་ཁར་ཞེས་པའོ། །དེར་སོང་ནས་ནི་གཞུག་པར་བྱ། །ཞེས་པ་མི་རོ་བསྲེགས་པ་
[234b.5]ཁྱེར་ཏེ་འགྲོ་བའི་སར་བདག་སོང་ནས་སོར་གདུབ་མི་རོའི་ཁར་གཞུག་གོ་ཞེས་པའོ། །མཁས་པས་གཅིག་པུ་ཁྲོ་བོའི་སྔགས། །ཞེས་པ་སྔགས་པ་དེ་གྲོགས་མེད་པ་གཅིག་པུ་ཞེས་པའོ། །ཟློས་པ་བྱེད་པ་འདུག་པ་ན། །ཞེས་པ་མི་རོ་བསྲེགས་པའི་དྲུང་དུ་ན་ཞེས་པའོ། །རོ་ཡི་ཁ་རུ་
[234b.6]འདུག་པ་ནི། །ཞེས་པ་མི་རོ་དེའི་སྔར་ཁར་བཅུག་པའི་སོར་གདུབ་ལག་པ་གཡོན་པས་བླང་ཞེས་པའོ། །ནམ་ལངས་བར་དུ་བཟླས་པ་བྱས། །ཞེས་པ་རོ་བསྲེགས་པའི་གནས་དེ་ཉིད་དུ་བཟླས་པ་བྱའོ། །སྔགས་པ་མཁས་པ་ཡིས་ནི་གཞུག་པར་བྱ། །ཞེས་པའོ་ཞེས་པ་སྒྲུབ་པ་
[234b.7]པོའི་དེའི་ལས་བྱེད་པ་ཙམ་དུ་མ་ཟད་ཀྱི། ཕྱི་བཞིན་དུའང་འབྲང་བར་འགྱུར་ཞེས་པའོ། །འདི་མན་ཆད་ནི་ཡུངས་ཀར་བསྒྲུབ་པ་བཤད་དེ། དེ་ནས་གཞན་ཡང་ཡུངས་ཀར་དག །ཅེས་པ་ནས་བསྟན་ཏེ། ཤིན་ཏུ་ངོ་མཚར་དང་ལྡན་པ། །དེ་ཀུན་དེ་ཡི་ལས་བྱེད་འགྱུར། །
[235a]
[235a.1]ཞེས་པ་ཡུངས་ཀར་གྲུབ་པ་ནི་ངོ་མཚར་ཡ་མཚན་དག་སྟོན་ནུས་པ་ལ་བྱའོ་ཞེས་པའོ། །ཁྲོ་བོ་ཉིད་ཀྱིས་ཇི་ལྟ་བར། །སྒྲུབ་པའི་སྦྱོར་བ་གསུངས་པ་བཤད། །ཅེས་པ་ཁྲོ་བོ་ཉིད་ཀྱིས་རྒྱུད་ཆེན་པོ་ལས་ཇི་སྐད་གསུངས་པ་དེ་བཤད་པར་བྱའོ། །སིདྡྷའི་ཤིང་ཞེས་པ་ཤིང་གི་
[235a.2]མིང་ཞེས་པའོ། །བཟང་པོ་སོར་ནི་བརྒྱད་པར་བྱ། །ཞེས་པ་དབང་དང་ཞིང་གི་ཚད་ཅེས་པའོ། །ཡུངས་ཀར་དཀར་ཞེས་པ་དཀར་པོ་ཉི་ཚེ་ཞེས་པའོ། །དངོས་གྲུབ་མཆོག་ནི་སྟེར་བ་བླུགས། །ཞེས་པ་ཡུངས་ཀར་དེ་གབ་ཙེའི་ནང་གང་བར་བླུགས་ཞེས་པའོ། །ཉི་མ་རེ་རེ་བཟླས་པ་
[235a.3]ཡིས། །ཟླ་བ་གཟས་ཟིན་བར་དུ་བྱ། །ཞེས་པ་དེ་ལ་ལོ་གཅིག་གམ། ཟླ་བ་དྲུག་ཙམ་གྱི་སྔོན་ནས་ཉི་མ་རེ་རེ་དུས་གསུམ་དུ་རྒྱུན་མི་འཆད་པར་ནམ་ཟླ་བ་གཟས་ཟིན་དུས་བཟླས་སོ་ཞེས་པ་སྟེ། འདི་ཡང་སྤྱི་རྒྱུད་ལས་གསུངས་པའི་མཚན་མ་འགའ་ཞིག་བྱུང་བྱུང་དུ་བཟླས་སོ། །
[235a.4]དེ་ནས་འདོད་པ་བསྒྲུབ་པར་བྱའོ། །དཀྱིལ་འཁོར་ཞེས་པ་ལ་དེ་ནས་ཟླ་བ་གཟས་ཟིན་པའི་དགོངས་ཀ་ཡི་དགས་ཕལ་པོ་ཆེའི་དཀྱིལ་འཁོར་བྲིས་ནས། དཀྱིལ་འཁོར་མདུན་དུ་བསྒྲུབ་བོ། །ཡུངས་ཀར་ཙེག་ཙེག་ཟེར་གྱི་བར་དུ་བཟླས་སོ་ཞེས་པའོ། །དེ་ཚེ་ཡུངས་ཀར་གྲུབ་དེ་དག །ཅེས་པ་ཡུངས་ཀར་
[235a.5]ལ་སྒྲ་དེ་དག་བྱུང་ནས་ཞེས་པའོ། །བླངས་ནས་གང་ཡང་རུང་བ་རུ། །ཞེས་པ་སྔགས་དང་ལྡན་པས་ཡུངས་ཀར་དེ་གཏོར་ན་དེས་ཞེས་པའོ། །དེའི་ཡུངས་ཀར་དེས་མི་ནུས་ཅི་ཡང་མེད་ཅེས་པའོ། །རི་མཐོང་ཞེས་པ་རིན་པོ་ཆེའི་རྣམ་པ་མང་པོ་དག་
[235a.6]ཅེས་པའོ། །ཕྱི་མ་ཞེས་པ་རྨེག་མེད་པར་བྱེད་ཅེས་པའོ། །སྤྲིན་འགོག་བའང་ཞེས་པ་སྤྲིན་རྣམ་པར་བྱ་བ་དང་ཞེས་པའོ། །རིག་འཛིན་ཞེས་པ། སྔགས་པ་བདག་གིས་སྦྱར་ན་ནི། །ཞེས་པའོ། །གློ་བུར་དག་ཏུ་ཐོགས་མེད་བྱེད། །ཅེས་པ་ཐོགས་པ་མེད་པར་གློ་བུར་དུ་ཡང་ལས་དེ་དག་
[235a.7]བྱེད་དོ་ཞེས་པའོ། །གསུངས་དང་མ་གསུངས་པ་དག་ཀྱང་། །ཞེས་པ་གོང་ནས་གསུངས་པའི་ལས་དང་རྟགས་འོག་ནས་བཤད་པའི་ལས་དག་ཀྱང་སྔགས་པ་རང་གི་བློས་བརྟགས་པའི་ལས་དེ་དག་ཐམས་ཅད་ཀྱང་ཞེས་པའོ། །གཏོར་མ་ཙམ་གྱིས་ཐོགས་མེད་བྱེད། །
[235b]
[235b.1]ཅེས་པ་གཏོར་མ་ཙམ་གྱིས་ཐགས་ཐོགས་མེད་པར་ལས་དེ་དག་བྱེད་པར་རོ། །དེ་ལ་སོགས་པ་སྣ་ཚོགས་པ། །ཞེས་པ་དེ་ལ་སོགས་པའི་དངོས་གྲུབ་སྣ་ཚོགས་གོང་དུ་བཤད་པ་རྣམས་ཞེས་པའོ། །དཔའ་བོ་བརྟུལ་ཞུགས་སྤྱོད་པ་ཡིས། །ཞེས་དཔའ་བོ་བརྟུལ་ཞུགས་སྤྱོད་
[235b.2]པའོ། །སྔགས་པ་ཡིས། སྔ་མ་བཞིན་དུ་མཆོག་རྣམས་དང་། །ཞེས་པ་གོང་དུ་བཤད་པའི་དངོས་གྲུབ་མཆོག་རྣམས་ཞེས་པའོ། །འབྲིང་དག་ཀྱང་ནི་བསྒྲུབ་པར་བྱ། །ཞེས་པ་དངོས་གྲུབ་མཆོག་གི་འབྲས་བུ་དང་། ཐ་མའི་དངོས་གྲུབ་དག་ཀྱང་བསྒྲུབ་པར་བྱའོ། །དེ་དག་
[235b.3]ཀྱང་བརྟུལ་ཞུགས་ནི་མེད་པར་བྱས་ན་འབྲས་བུ་མེད་ཅེས་པ་དཔའ་བོ་བརྟུལ་ཞུགས་མ་སྤྱད་པར་དངོས་གྲུབ་ཀྱང་བསྒྲུབས་ཀྱང་འགྲུབ་པར་མི་འགྱུར་རོ། །འབྲས་བུ་མེ་དར་འགྱུར་རོ་ཞེས་སོ། །ཕྱག་རྒྱ་གཉིས་ཀྱི་གཉིས་རྣམས་ནི། །ཞེས་པ་ཕྱག་རྒྱའི་ལྷ་གཉིས་གང་
[235b.4]བསྒོམས་ཀྱང་རུང་སྟེ། དེ་དག་གསུམ་སྤྱན་དྲངས་ཏེ་མདུན་དུ་བསམ་ཞིང་བསྒོམ་མོ། །གང་དག་འདིར་ནི་བཤད་པ་རྣམས། །ཞེས་པ་ལ་སོགས་པ་འདིར་ནི་གོང་དུ་བཤད་པ་རྣམས་ཀྱི་ལས་དེ་སླར་དགྲོལ་བར་བཤད་དེ་གསེར་དངུལ་ལ་སོགས་ཏེ། རིན་པོ་ཆེའི་ལྷའི་སྐུ་
[235b.5]གཟུགས་རྣམས་ཀྱིས་འབྲིང་དང་ཐ་མའི་དངོས་གྲུབ་བསྒྲུབ་པ་དང་། ལས་རྣམས་སྒྲུབ་པ་ཇི་སྐད་བཤད་པ་བཞིན་དུ་བེ་ཏ་ལཱི་དང་། བེ་ཅོན་ཕྱག་རྒྱའི་གཟུགས་གཉིས་ལ་ཡང་བརྟུལ་ཞུགས་མ་སྤྱོད་པར་ཡང་བཟླས་བརྗོད་མཆོད་པ་འབའ་ཞིག་བྱས་པས་ཀྱང་དངོས་གྲུབ་འབྲིང་དང་ཐ་མ་
[235b.6]དག་འགྲུབ་པར་འགྱུར་རོ། །འདིའི་སྐབས་སུ་བྱུག་སྤོས་ཀྱི་འདེ་གུས་གཟུགས་ལ་བསྐུ་བར་མི་བྱ་སྟེ། མཆོད་པར་བྱ་བ་ཙམ་ཉིད་དུ་ཟད་དོ་ཞེས་པའོ། །ཇི་སྐད་བཟླས་པས་འཐོབ་པར་བྱེད། །ཅེས་པ་ལ་སོགས་པ་དེ་བས་ན་སྔོན་དུ་བསྙེན་པ་དང་བཟླས་བརྗོད་བྱས་པ་དང་། 
[235b.7]མཆོད་པ་འབའ་ཞིག་བྱས་པས་ལུགས་ཀྱི་སྐུ་གཟུགས་སྐབས་ཀྱི་དངོས་གྲུབ་འབྲིང་དང་ཐ་མ་དག་འགྲུབ་པར་འགྱུར་རོ་ཞེས་པའོ། །རྟག་ཏུ་བདེ་གཤེགས་སེམས་དཔའ་དེ། །ཞེས་པ་བྱང་ཆུབ་ཀྱི་སེམས་དང་ལྡན་པར་དེ་ཞེས་པའོ། །ཉིན་རེ་ཟློས་པའི་སྦྱོར་བ་ཡིས། །ཞེས་
[236a]
[236a.1]པ་ཉིན་གཅིག་ཀྱང་དུས་གསུམ་རྟག་ཏུ་ཟློས་པའི་སྦྱོར་ཞེས་པའོ། །རྟག་ཏུ་བརྟུལ་ཞུགས་མ་བྱས་པ། །ཞེས་པ་དཔའ་བོ་བརྟུལ་ཞུགས་ཞེས་པའོ། །འདོད་པའི་དོན་ཞེས་པ་བདག་ཉིད་འདོད་པའི་དོན་ཞེས་པའོ། །བརྟུལ་ཞུགས་ཀྱིས་འགྲུབ་པ་ཞེས་པ་གོང་མའི་
[236a.2]འཕྲོ་སྦྱོར་བའི་ཚིག་སྟེ། མཇུག་སྡུད་པ་ཞེས་པའོ། །ཁྲོ་བོ་མཆོག་གིས་ཅི་གསུངས་པ། །ཞེས་པ་རྩ་བའི་རྒྱུད་ཆེན་པོ་ལས་བཤད་པ་ཡིན་ཞེས་པའོ། །བརྒྱད་པའོ། །བརྒྱད་པའི་བཤད་པ་རྫོགས་སོ།། །།རྟོག་པ་ཕྱི་མ་འདི་ལ་དོན་རྣམ་པ་ལྔས་བཤད་དོ། །དེ་ལ་
[236a.3]སྐབས་དབྱེ་བ་དང་། སྔོན་དུ་བསྙེན་པའི་ཆོ་ག་དང་། །མཆོད་པ་སྔར་བྱས་པའི་ལས་རྣམས་བཤད་པ་དང་། དེ་བཞིན་གཤེགས་པའི་དམ་ཚིག་སྔར་བྱས་ནས་ཞི་བ་ལ་སོགས་པའི་ལས་བྱ་བ་དང་། དཔལ་ལ་སོགས་པ་སྒྲུབ་པའོ། །དེ་ཡང་དང་པོ་སྐབས་དབྱེ་བ་
[236a.4]ཞེས་བྱ་བ་བཤད་དེ། དེ་ཡང་རྟོག་པ་ཕྱི་མ་ཡི། །ཞེས་པ་ཁྲོ་བོའི་རྒྱལ་པོ་དེའི་རྟོག་པ་བཤད་དེ། ཕྱི་མ་ཞེས་བྱ་བ་ནི་སྔར་གོང་དུ་བཤད་པ་འཆད་ཅིང་མ་ཆུད་པ་རྣམས་འདི་མན་ཆད་དུ་བཤད་པས་ནི་རྟོག་པ་ཕྱི་མ་ཞེས་བྱ་སྟེ། མདོར་ན་གོང་མའི་ལས་རྣམས་ཀྱི་མཇུག་སྡུད་པ་ཐུན་
[236a.5]བུ་ཐུ་བ་ཞེས་བྱ་བའི་ཐ་ཚིག་གོ། །ཇི་ལྟར་བརྟུལ་ཞུགས་མེད་ཀྱང་རུང་། །ཞེས་པ་རིག་པ་ཕྱི་མའི་ཆོ་ག་འོག་ནས་འབྱུང་བ་འདི་རྣམས་ལ་ནི་བརྟུལ་ཞུགས་སྤྱད་མི་དགོས་ཞེས་པའོ། །དེའི་ཕྱིར་ཁྲོ་བོ་བདག་ཉིད་ཀྱིས། །ཞེས་པ་བརྟུལ་ཞུགས་དག་སྤྱད་མི་དགོས་པ་དེའི་
[236a.6]ཕྱིར། གསུངས་པ་དེ་ཡི་ཆོ་ག་བརྗོད། །ཞེས་པ་བཤད་པ་ཞེས་བྱ་བའི་དོན་ཏོ། །བཅུ་བདུན་པ་ཞེས་པ་རྩ་བའི་སྔགས་སོ། །རྩ་བའི་སྔགས་ལ། ཁྲོ་བོ་ཞེས་ནི་གང་བརྗོད་པ། །ཞེས་པའོ། །འདི་མན་ཆད་ནི་སྔོན་དུ་བསྙེན་པ་བྱ་བའི་ཆོ་ག་བཤད་དེ། དེ་ལ་ཐོག་མར་སྔོན་བཞིན་
[236a.7]དུ། །ཞེས་པ་ལ་སོགས་པ་འདིའི་སྐབས་སུ་སྐུ་གཟུགས་བྲི་བ་ནི་སྔོན་དུ་བསྙེན་པ་སྔར་བཤད་པ་དག་བྱ་མི་དགོས་པར་བཤད་དོ། །དེའི་རི་མོའི་སྐུ་གཟུགས་དང་པོར་སྔར་བཤད་པའི་མཚན་ཉིད་བཞིན་དུ་བྲི་བར་བྱའོ། །དེ་ལྟར་རི་མོའི་མདུན་དུ་སྔར་བཤད་པ་བཞིན་དུ་མཆོད་པར་བྱའོ། །
[236b]
[236b.1]ཡང་ན་སྔགས་པས་བརྡུངས་སམ་བླུགས་པའི་སྐུ་གཟུགས་བྱས་ཀྱང་རུང་སྟེ། བཟོ་བོ་བྱེད་དུ་གཞུག་གོ་ཞེས་པའོ། །མཁས་པས་བརྒྱད་འབུམ་བཟླས་པར་བྱ། །ཞེས་པ་བརྡུངས་སམ་རི་མོའི་སྐུ་གཟུགས་གང་ཡང་རུང་བ་བྱེད་དུ་བཅུག་ནས་ཟིན་པའི་འོག་ཏུ་སྐུ་གཟུགས་ཀྱི་སྤྱན་སྔར་
[236b.2]མཆོད་པ་ཆེན་པོ་བྱས་ལ་དུས་གསུམ་དུ་བརྒྱད་འབུམ་ཚང་བར་སྔོན་དུ་བསྙེན་པ་བྱའོ། །རྩ་བའི་སྔགས་བཟླས་སོ་ཞེས་པའི་དོན་ཏོ། །འདི་མན་ཆད་མཆོད་པ་སྔར་བྱས་ནས་ལས་རྣམས་སྒྲུབ་པ་ཞེས་བྱ་བ་བསྟན་པའི་ཕྱིར། དེ་ཡི་ཐོག་མར་དཀོན་མཆོག་ནི། །ཞེས་པ་ལ་སོགས་
[236b.3]པ་སྨོས་ཏེ། དེའི་ཐོག་མར་དཀོན་མཆོག་ནི། །ཞེས་པ་དེ་ལྟར་བརྒྱད་འབུམ་བཟླས་པ་བྱས་པའི་འོག་ཏུ་སངས་རྒྱས་དང་ཆོས་ལ་མཆོད་པ་ཆེན་པོ་བྱས་ཤིང་དགེ་འདུན་ལ་མཆོད་སྟོན་བྱ་ཞིང་མཆོད་དེ། དེ་ལྟར་དཀོན་མཆོག་གསུམ་ལ་མཆོད་པའི་འོག་ཏུ་ཁྲོ་བོའི་རྒྱལ་པོ་ལ་ཁྱད་པར་དུ་
[236b.4]མཆོད་པ་ཇི་སྐད་བཤད་པ་བཞིན་དུ་མཆོད་པར་བྱའོ་ཞེས་པའི་དོན་ཏོ། །འོན་ཀྱང་འགྲུབ་སྟེ་དེ་ཡི་ཚེ། །ཞེས་པ་ཆོ་ག་དེ་ལྟར་བྱས་པས་འགྲུབ་པར་འགྱུར་ཏེ། དེའི་ཚེ་ན་ལས་འདི་དག་བྱེད་ནུས་པར་འགྱུར་རོ་ཞེས་པའོ། །འབྱུང་པོའི་གདོན་དང་ཞེས་པ་འབྱུང་བོའི་གདོན་ལ་ཡང་བྱའོ། །
[236b.5]འབྱུང་པོ་དང་གདོན་ཞེས་སོ་སོར་ཡང་བཤད་ཅེས་སོ། །དུག་རྣམས་དང་ཞེས་པ་ལ་སོགས་པའི་ལས་རྣམས་སྒྲུབ་པ་པོ་གང་དང་གང་འདོད་པའི་ལས་རྣམས་ཡིད་ལ་བསམས་པ་ཙམ་གྱིས་ལས་དེ་དག་འགྲུབ་པར་འགྱུར་རོ་ཞེས་བྱ་བའི་དོན་ཏོ། །ཡིད་ལ་ཞེས་པ་འགྲོ་བ་དང་མི་འགྲོ་བའི་ཞེས་པའོ། །
[236b.6]དེ་ཡིད་བསམས་པའི་ལས་ཀྱང་ཞེས་པ་འབྱུང་པོ་ལ་སོགས་པ་དང་དུག་དང་ནད་ཀྱིས་བཏབ་པའི་ལས་གང་དུ་བཤད་པའི་ལས་རྣམས་ཀྱང་ཁེ་དང་། བཀུར་སྟི་དང་། རྙེད་པ་འཐོབ་པར་བྱ་བའི་ཕྱིར་ནི་ལས་དེ་དག་སྤྱད་པར་མི་བྱ་སྟེ། གཞན་དུ་ན་དཀོན་མཆོག་གསུམ་གྱི་
[236b.7]དོན་དམ་ཆེད་དུ་ལས་དེ་དག་བྱའོ་ཞེས་པའོ། །དུག་ལ་སོགས་པ་གང་བརྗོད་པ། །ལས་རྣམས་ཀྱི་ནི་ཚིག་གིས་བྱ། །ཞེས་པ་འབྱུང་པོ་ལས་གདོན་དག་གིས་ལས་གོང་དུ་བཤད་པ་རྣམས་གྲུབ་པ་དེས་ཚིག་གིས་བསྒོ་བ་ཙམ་གྱིས་ལས་དེ་དག་འགྲུབ་པར་འགྱུར་རོ། །གཞན་དུ་ཡེངས་
[237a]
[237a.1]པའི་ཚིག་གིས་ཀྱང་། །ཞེས་པའི་སྒྲུབ་པ་པོ་དེ་གུང་དུ་དགེ་བའམ། ལས་ལ་ཡེངས་ལ་དེའི་ཚིག་གིས་ཀྱང་ཞེས་པའོ། །བདག་ཉིད་ཇི་ལྟར་འདོད་བཞིན་དུ། །ཞེས་པ་བསྒོ་བ་ཙམ་གྱིས་ཀྱང་འགྲུབ་སྟེ། ཇི་ལྟར་འདོད་པའི་ལས་རྣམས་འགྲུབ་པར་འགྱུར་ཞེས་
[237a.2]པའོ། །ད་བདུག་པ་ཡི་སེམས་ཅན་རྣམས། །ཞེས་པ་གྲུབ་པའི་དེས་དེ་བཞིན། །ཚར་བཅད་པ་དང་ཕན་འདོགས་ནུས་ཞེས་པའོ། །གང་གི་ནག་པོས་ཟིན་པ་ཡིས། །ལས་རྣམས་ཀྱང་ནི་བྱེད་འགྱུར་བ། །ཞེས་པ་ཀ་ལ་ན་ཏ་ཞེས་པ་དུས་ཀྱིས་ཟིན་པ་ལ་ཡང་བྱ། ནག་པོས་ཟིན་པ་ལ་ཡང་
[237a.3]བྱའོ། །དེ་ལ་དུས་ཀྱིས་ཟིན་པ་ལ་རྣམ་པ་གཉིས་ཏེ། ཉི་མའི་གུང་ལ་ཟིན་པ་དང་། འཆི་བའི་དུས་ཀྱི་ཚེ་ན་ཟིན་པའོ། །དུས་དེར་ཟིན་ཕན་ཆད་འཚོ་མི་སྲིད་དེ་དག་ཏུ་ཚོགས་ཀྱང་མི་སློན་ནོ། །དངོས་གྲུབ་སྦྲུལ་གྱིས་ཟིན་པ་ལ་བྱ་སྟེ། སྦྲུལ་གྱི་དུག་དེས་ཟིན་པ་ལས་སླར་གསོ་བའི་
[237a.4]ལས་རྣམས་ཀྱང་ལས་འདི་དག་གིས་བྱའོ་ཞེས་བྱ་བའི་དོན་ཏོ། །ལྕག་གམ་ཞེས་པ་ཟིན་པ་དེ་ལ་ཞུའམ། ཡང་རྐང་པ་ཡིས་ཞེས་པ་ཟིན་པ་དེ་རྐང་པས་མནན་པའམ་ཞེས་པའོ། །སོས་བར་འགྱུར་ཞེས་པ་ནད་དེ་དག་ལས་ཐར་བར་འགྱུར་རོ་ཞེས་པའོ། །དེ་ལྟར་ཀུན་དུ་ཡིད་ཀྱིས་
[237a.5]སམ། །ཞེས་པ་དེ་ལྟར་ལས་ཐམས་ཅད་ལ་ཡིད་ཀྱིས་བྱ་བའམ། ཡང་ན་ཚིག་གི་བསྒོ་བས་ལས་དེ་དག་ཐམས་ཅད་བྱའོ། །ཇི་ལྟར་ཁྲོས་པ་མེད་པ་ཡང་། །ཞེས་པ་ཆེད་དུ་བརྟབ་པ་དང་ཁྲོས་པའི་ཚུལ་མེད་པར་ཡང་ཕྲན་ཚེགས་ཀྱི་ལས་རྣམས་ཚིག་གིས་ཀྱང་བརྗོད་པ་ཙམ་གྱིས་
[237a.6]འགྲུབ་པར་འགྱུར་ཏེ། དེ་ཡང་ཡིད་ལ་ཁྲོ་བོ་དྲན་པ་འབའ་ཞིག་གིས་ཞེས་པའོ། །ཕྲན་ཚེགས་ལས་བརྗོད་འགྲུབ་འགྱུར་ཏེ། །དྲན་པ་ཙམ་ནི་འབའ་ཞིག་གིས། །ཞེས་པ་ཕྲན་ཚེགས་ཀྱི་ལས་བཤད་པ་དེ་རྣམས་འགྲུབ་པར་འགྱུར་ཏེ། དེ་ཡང་ལས་གང་འདོད་པ་དེ་ཡིད་ལ་
[237a.7]བསམས་པ་ཙམ་འབའ་ཞིག་གིས་སྒྲུབ་པ་པོ་དེའི་ལས་དེ་ཡང་འགྲུབ་པར་འགྱུར་རོ། །དེ་ནས་སྣོད་ལ་དབབ་པ་ཡི། །ཞེས་པ་བྱིས་པ་གཞོན་ནུ་མ་ཁྲུས་བྱས་ཏེ། གཙང་མ་ཁྲོ་བོ་གཤེགས་སུ་རུང་བར་དེ་ལ་བྱ་བ་ལ་སྣོད་ཅེས་བྱའོ། །ལས་གཞན་དུ་ནི་རབ་ཏུ་བྱ། །ཞེས་པ་གོང་མ་
[237b]
[237b.1]ལས་གཞན་པའི་ལས་ཞེས་པའོ། །གཞོན་ནུ་མཚན་དང་ལྡན་གྱུར་ཅིང་། །ཞེས་པ་སྤྱིའི་མཚན་ཉིད་བཟང་པོ་དང་ལྡན་པ་ལ་བྱའོ། །སྣོད་ལ་དབབ་པའི་བྱིས་པ་གཞོན་ནུའི་མཚན་ཉིད་འདི་འདྲ་བ་དང་ལྡན་པ་ལ་བྱའོ། །ཡན་ལག་ཚང་ཞེས་པ་གཞོན་ནུ་དེ་བཞེས་པའོ། །བཀྲུས་ཏེ་
[237b.2]བརྒྱན་ཞེས་པ་གོས་དང་མེ་ཏོག་གིས་སོ། །བ་ལས་བྱུང་བའི་ལྔ་ཡང་བླུད། །ཅེས་པ་སྔགས་ཀྱིས་བཏབ་སྟེ་གཞོན་ནུ་དེ་ལ་བླུད་ཅེས་པའོ། །དེ་ཡི་འོག་ཏུ་སྨྱུང་བྱས་ཏེ། །ཞེས་པ་ལ་སོགས་པ་དེ་ལྟ་བས་ན་ཆོ་ག་དེ་ལྟར་བྱས་ཏེ། ཞག་གཅིག་གི་སྔོན་རོལ་ནས་གཞོན་ནུ་དེ་སྨྱུང་བ་
[237b.3]བྱེད་དུ་བཅུག་ལ། སང་ནང་པར་ལྟ་བུ་གཞོན་ནུ་དེ་ཁྲུས་བྱས་ལ། ཙནྡན་དཀར་པོ་དང་། གུར་གུམ་དུ་སྦྱར་བའི་བྱུག་སྤོས་ཀྱི་རི་ལུས་བྱུགས་ལ་གོས་བཟང་པོ་དང་མེ་ཏོག་ལ་སོགས་པའི་རྒྱན་སྡུག་གུ་བཟང་པོས་བརྒྱན་པར་བྱའོ། །དེ་ལྟར་མཆོད་པ་བྱས་པ་ནི། །ཞེས་པ་
[237b.4]དེ་ལྟར་གཞོན་ནུ་དེ་ལ་མཆོད་པ་བྱས་ནས་ཞེས་པའོ། །ཁྲོ་བོ་ལ་ཡང་མཆོད་པ་བྱས་ནས་ཞེས་པར་སྦྱར་རོ། །གཞོན་ནུ་དེ་ཤར་ཕྱོགས་སུ་ཁ་བསྟན་ཏེ་ཞེས་པའོ། །ཆོ་ག་བཞིན་དུ་ཞེས་པ་ཀུ་ཤའི་སྟན་ལ་གཞོན་ནུ་དེ་བཞག་ལ་ཞེས་པའོ། །དེ་ཡི་ལག་པ་གཉིས་ཀར་ཡང་། །ཞེས་པ་
[237b.5]གཞོན་ནུ་དེ་ལག་པ་གཉིས་སྙིམ་པ་ཟེད་དུ་བཅུག་ལ་མེ་ཏོག་བཟང་པོ་ལ་ཙནྡན་དཀར་པོས་གཏོར་བའི་མེ་ཏོག་སྙིམ་པར་སྦྱིན་ནོ་ཞེས་པའོ། །ཨ་ག་རུ་ནག་པོའི་བདུག་པ་སྦྱིན།དེས་ནི་མྱུར་དུ་སྔགས་བརྗོད་དེ། །ཞེས་པ་གཞོན་ནུ་དེ་ལ་ཨ་ག་རུ་ནག་པོའི་བདུག་པས་བདུག་
[237b.6]གོ། །དེ་ལྟར་བྱས་པའི་འོག་ཏུ་བར་གཞན་གྱིས་མཆོད་པར་མྱུར་དུ་སྔགས་པ་དེ་རྩ་བའི་སྔགས་བྷཉྫ་ཧཱུཾ་ཞེས་པ་དང་། ཕཊ་ཅེས་བྱ་བའི་བར་དུ་ཆེ་གེ་མོ་ཞིག་གྲྀ་ཧ་དེ་ཤ་ཧཱུཾ་ཕཊ་བཟླས་ཤིང་གང་བ་ཅེས་པའོ། །སྒྲུབ་པས་ཆོ་ག་འདི་ཡིས་ནི། །ཞེས་པ་སྒྲུབ་པ་པོས་གོང་དུ་གསུངས་པའི་ཆོ་ག་
[237b.7]སྣོད་ལ་དབབ་པའི་ཆོ་ག་བྱས་ཏེ་སྣོད་ལ་དབབ་པའི་ལས་བྱའོ་ཞེས་པའོ། །སྣོད་ལ་དབབ་གྱུར་དེ་ནས་ནི། །དགེ་དང་མི་དགེ་དྲི་བར་བྱ། །ཞེས་པ་གཞོན་ནུ་དེ་ལ་འབབ་པར་འགྱུར་ཏེ། ལྷ་འདྲེ་གང་འབབ་པའི་མཚན་མ་དེ་བརྟགས་པ་ནི་སྤྱིའི་གཞུང་སྦྱར་ཞིང་ལས་བྱའོ་ཞེས་པའོ། །
[238a]
[238a.1]དེ་ལྟར་བྱུང་དང་ཞེས་སྔ་མ་ནས་འདས་ཕྱི་མ་སྣོད་དེ་མ་ཕྱུང་དེ་ལྟར་སྡོད་དེ་སྨྲ་བར་བྱེད་དེ། སེམས་ཅན་ཆེན་པོ་འདི་གྱིས་ལ། །ཞེས་པའོ། །འདི་ནི་མིན་ཞེས་ཟློག་པར་བྱེད། །ཅེས་པ་མི་རུང་གིས་མ་བྱེད་ཅིག་ཅེས་ཟློག་པར་བྱེད་ཅེས་པའོ། །ཚང་བར་བྱེད་ཅེས་པ་ལྷག་ཆད་སྐང་བར་བྱེད་ཅེས་
[238a.2]པའོ། །དེ་ནས་ཁྲོ་བོ་མཆོག་དེ་ལ། །ཞེས་པ་གང་འདྲི་བ་རྣམས་བྲིས་ཟིན་ནས་དེའི་འོག་ཏུ་ཁྲོ་བོའི་རྒྱལ་པོ་དེ་ལ་ཨརྒྷ་དབུལ་ཞེས་པའི་དོན་ཏོ། །མེ་ཏོག་ལྡན་པའི་ཨརྒྷ་དབུལ། །ཞེས་པ་དེ་ཡང་སྣོད་ཉིད་ཁྲོ་བོའི་རྒྱལ་པོ་ཡིན་པས་སྣོད་ནས་ཨརྒྷ་དབུལ་བར་བྱའོ། །དེ་ནས་
[238a.3]བདེ་གཤེགས་བསྟན་པ་ཡིས། །དམ་ཚིག་དག་ཅེས་པ་དེའི་འོག་ཏུ་དེ་བཞིན་གཤེགས་པས་གསུངས་པའི་དམ་ཚིག་གི་སྔགས་ཡི་གེ་བཅུ་བདུན་པ་བརྗོད་པར་བྱའོ། །དེའི་འོག་ཏུ་ག་ཛ་ག་ཛ་ཞེས་བརྗོད་པར་བྱའོ། །ཁྲོ་བོའི་རྒྱལ་པོ་དེ། དེ་བཏང་ནས་ནི་ས་ལ་
[238a.4]འགྱེལ། །ཞེས་པའོ། །བཞུད་པར་འགྱུར་ཞེས་པ་ཁྲོ་བོའི་རྒྱལ་པོ་དེ་ཡང་ཞེས་པའོ། །དེ་ནས་སྣོད་ནི་བསླང་ནས་སུ། །ཞེས་པ་གཞོན་ནུ་ས་ལ་འགྱེལ་པ་དེ་བསླང་ནས་ཁྲུས་བྱའོ། །ཟན་ཟ་བར་བཅུག་ཅེས་པ་གཞོན་ནུ་དེ་ཁ་ཟས་ཟོས་ནས་ཀྱང་ཞེས་པའོ། །མཆོད་
[238a.5]པ་བྱས་ཞེས་པ་ཁ་ཟས་ཀྱིས་མཆོད་ཅེས་པའོ། །སླར་བཏང་ངོ་ཞེས་པ་ཇི་སྐད་བཤད་པའི་ཆོ་ག་རྣམས་ཀྱིས་ཞེས་པའོ། །སྣོད་ལ་དབབ་པར་བྱས་ནས་ནི། །ཞེས་པ་ལ་སོགས་པ་གཞོན་ནུ་ལ་སྔར་ཕབ་ནས། འོག་ནས་འབྱུང་བའི་ལས་རྣམས་ལས་གང་དང་གང་བྱས་ན་ལས་དེ་དག་
[238a.6]གྲུབ་པར་འགྱུར་བའི་ལས་ཟིན་པ་དེ་ནས་ལས་དེ་བྱ་བར་རུང་ན་གདོད་ལས་བྱའོ། །ནད་པ་ལ་སྔགས་གདབ་པ་ལ་སོགས་པ་སྔགས་ཀྱི་ཆོ་ག་བྱའོ། །ཆོ་ག་ལ་ཡང་ཆོ་ག་འདི་སྦྱར་བར་བྱའོ། །རྒྱལ་པོ་དབང་དུ་བྱེད་པར་འདོད་ན། །དེ་ཚེ་རི་མོའི་སྤྱན་སྔ་རུ། །ཞེས་པ་དབང་དུ་བྱ་
[238a.7]བའི་ཚེ་རི་མོའི་སྤྱན་སྔར་སྐྱང་ནུལ་བྱ་སྟེ་བསྟར་བའི་སྟེང་དུ་དུར་ཁྲོད་ཀྱི་ཐལ་བ་སྐམ་པོ་དེའི་ཕྱེ་མས་རྒྱལ་པོ་དེའི་སྐུ་གཟུགས་བྲིས་ལ་སྔགས་དང་ཕྱག་རྒྱས་བཀུག་སྟེ། གཅིག་ཏུ་བྱས་པ་དེའི་སྙིང་གར་སྐྱིལ་མོ་ཀྲུང་དུ་འདུག་སྟེ་ཡིད་ཀྱིས་མ་ཡེངས་པར་ཁྲི་བྱའོ། །འདིར་ཡང་
[238b]
[238b.1]དེར་སྔགས་བཟླས་པའི་བསྐུལ་ཚིག་ཀྱང་འདི་ལྟར་བཅུག་སྟེ་བཟླས་སོ། །དེ་ཡི་མིང་ནི་ཆོ་ག་བཞིན། །ཞེས་པ་ལ་སོགས་པ་རྩ་བའི་སྔགས་ཀྱི་མཐའ་བྷཉྫ་ཧཱུཾ་ཞེས་བྱ་བའི་མིང་བཅུག་སྟེ། མ་ཤ་མ་ན་ཡ་སྭཱ་ཧཱ། ཞེས་བརྗོད་དོ། །ཕཊ་ཀྱི་སྐྱིན་པར་ཡང་སྭཱ་ཧཱ་བྱིན་ཏེ་བཟླས་
[238b.2]པའོ། །འདི་ནི་ཁྲོ་བོས་དབང་དུ་བྱ་བའི་སྦྱོར་བ་བཤད། དེ་ནས་མཛའ་སྡུག་སྐྱེ་བོ་བཏང་། །ཞེས་པ་ལ་སོགས་པ་དེ་ནས་རྒྱལ་པོ་དེ་དབང་དུ་འགྱུར་ཏེ། དབང་དུ་བྱས་ནས་ཀྱང་རྒྱལ་པོ་དེ་རང་གི་སྣ་ཆེན་དང་ཕལ་པ་དག་ལ་མི་ཕྱོགས་པར་རྒྱལ་པོ་ཉིད་ནོར་དག་གིས་ཐེ་ཚོམ་
[238b.3]མེད་པར་བྲན་བཞིན་དུ་ལེགས་པར་བྱེད་དོ་ཞེས་པའོ། །དེ་བཞིན་བཟླས་པ་ཁྲི་བྱས་ན། །བྲམ་ཟེ་དག་ཀྱང་དབང་དུ་འགྱུར། །ཞེས་པ་གོང་དུ་བཤད་པའི་ཆོ་ག་བཞིན་དུ་བྱས་ནས་བསྐུལ་ཚིག་དང་ལྡན་པར་བཟླས་པ་ཁྲི་བྱས་ན་བྲམ་ཟེ་དབང་དུ་འགྱུར་རོ། །བྲམ་ཟེ་དག་ཀྱང་བདག་
[238b.4]ཀྱང་སྨྲང་འདོན་པ་གཞན་ཡང་འདོན་དུ་འཇུག་པ་ལ་སོགས་པའི་ཆོ་ག་དྲུག་དང་ལྡན་པས་བྲམ་ཟེའོ། །དེ་བཞིན་རིགས་གསུམ་ལ་ཡང་ཆོ་ག་བཞི་དང་གཉིས་དང་། གཅིག་དང་ལྡན་པར་སྤྱོད་པ་དང་ལྡན་པའི་རིགས་འོག་མ་གསུམ་མོ། །དམངས་རིགས་ལྟ་
[238b.5]བུ་ནི་ཕན་ཆད་ན་ཡང་ཞང་བློན་ཚོང་པ་ཡི་གེ་པ་དག་ལ་བྱ་སྟེ། འདི་དང་སྦྱར་ན་བོད་ཡུལ་ན་རྒྱལ་པོ་མན་ཆད་ཀུན་ཀྱང་དམངས་རིགས་སུ་ཉེའོ། །རྗེའུ་རིགས་དམངས་རིགས་མ་ལུས་པ། །ཞེས་པ་རྒྱལ་རིགས་ཀྱང་ཞེས་འབྱུང་སྟེ། ཕལ་པ་མ་ལུས་པ་ཐམས་ཅད་ལ་བྱ་ཞེས་
[238b.6]པའོ། །དྲུག་སྟོང་དག་གིས་ངེས་པར་འགྱུར། །ཞེས་པ་བསྐུལ་ཚིག་དང་ལྡན་པ་དག་དྲུག་སྟོང་དུ་བཟླས་ན་ཐེ་ཚོམ་མེད་པར་དབང་དུ་འགྱུར་རོ། །བུད་མེད་རྣམས་དང་བུ་མོ་ལ། །ཞེས་པ་སྔར་བཤད་པའི་ཆོ་ག་བཞིན་དུ་ཞེས་པའོ། །དེ་ནས་གཅིག་གི་གཟུགས་
[238b.7]བརྙན་ནི། །ཞེས་པ་མཛའ་བོ་གཉིས་ལས་གང་ཡང་རུང་བའི་གཟུགས་བྲིའོ། །སྙིང་ག་རུ་ཞེས་པ་སྔ་མ་བཞིན་དུ་བྱ་ཞེས་པའོ། །རྐང་པ་གཅིག་བཞག་ཙོག་པུར་འདུག །ཅེས་པ་རྐང་པ་གཡོན་པས་སྙིང་གར་མནན་ནས་སྔགས་པ་ཉིད་ཀྱང་ཅོག་ཙོག་པོར་འདུག་གོ་ཞེས་
[239a]
[239a.1]པའོ། །དེ་ཡི་མིང་མཐར་སྦྱར་ནས་ཞེས་པ་རྩ་བའི་སྔགས་ཀྱི་མཇུག་ཏུ་ཞེས་པ། ཁྲོ་བོ་གཤིན་རྗེ་གཤེད་བཟླས་པས། །ཞེས་པ་རྩ་བའི་སྔགས་ལ་བྱའོ། །འདི་ལ་སྔར་འགྱུར་ཕཊ་ཅེས་བྱ། །ཞེས་པ་རྩ་བའི་སྔགས་ཀྱི་མཇུག་ཏུ་གཞུག་པར་བྱའོ། །དེ་ལྟར་སྡང་བར་བྱ་བ་
[239a.2]འདི། །ཞེས་པ་དེ་ལྟར་སྡང་བར་བྱ་བ་འདི་ལ་འབུམ་བཟླས་པར་བྱའོ། །དེ་ནས་སེམས་ཅན་རབ་འཇུག་པར། །ཞེས་པ་དཀོན་མཆོག་གསུམ་ལ་གནོད་པ་བྱེད་པའོ། །དགྲ་ཡི་གཟུགས་བརྙན་མིང་སྨོས་ན། །དུར་ཁྲོད་ཐལ་བས་བྲིས་ནས་སུ། །ཞེས་པ་སྔར་བཤད་པ་བཞིན་དུ་
[239a.3]དགྲའི་གཟུགས་དུར་ཁྲོད་ཀྱི་ཐལ་བ་སྐམ་པོས་བྲི་བར་བྱའོ། །དེ་ལྟར་གཟུགས་བརྙན་བྲི་བའི་ཚེ་ཡང་དགྲ་དེའི་མིང་ནས་སྨོས་ཤིང་བྲིའོ། །དེ་ནས་སེང་ལྡེང་ཕུར་བུ་ལ། །ཞེས་པ་ཕུར་བུ་ཟུར་གསུམ་པ་ཞེས་སོ། །དེ་ཡི་སྙིང་གར་བཏབ་ནས་སུ། །ཞེས་པ་དགྲའི་གཟུགས་བརྙན། 
[239a.4]དེའི་སྙིང་གར་གདབ་ཅེས་པའོ། །རྩ་བའི་སྔགས་ཀྱི་ཐ་མར་མིང་བཅུག་སྟེ་ཞེས་པའོ། །ཆེ་གེ་མོ་ཞིག་སོད་ཅིག་ཅེས། །ཞེས་པ་ལ་སོགས་པ་རྩ་བའི་སྔགས་བྷཉྫ་ཧཱུཾ་ཞེས་པའི་འོག་ཏུ་ཆེ་གེ་མོ་ཞིག་གྷ་ཏ་ཡ་ཧཱུཾ་ཕཊ་ཅེས་བྱ་བའི་ཚུལ་དུ་བསྐུལ་ཚིག་བཅུག་སྟེ་ཁྲི་བཟླས་
[239a.5]ཏེའོ། །གལ་ཏེ་དེ་ལྟར་བཟླས་བྱས་ན། །བྱ་བ་ནི་ཆོ་ག་དེ་ཡིས་ཞེས་པའོ། །འདི་ལ་རྣམ་པར་དཔྱད་མི་དགོས། །ཞེས་པ་འདི་ལ་འགྲུབ་མི་འགྲུབ་ཐེ་ཚོམ་ཟ་མི་དགོས་སོ་ཞེས་བྱ་བའི་ཐ་ཚིག་གོ། །རྟག་ཏུ་བདེ་གཤེགས་བསམ་པར་བྱ། །ཞེས་པ་སྔགས་པ་རྟག་ཏུ་བྱང་ཆུབ་སེམས་
[239a.6]དང་ལྡན་པ་ལ་བྱའོ། །བསམ་པ་གདུག་པར་ཡོང་མི་བྱ། །ཞེས་པ་གོང་དུ་བཤད་པ་ལྟ་བུའི་ཁྲོ་བོ་ལ་ཡང་མི་བྱའོ། །དེ་ཡི་སྙིང་ལ་སྡུག་བསྔལ་དང་། །བསྐྱེད་ནས་གདུལ་བ་མ་གཏོགས་ཏེ། །ཞེས་པ་འོ་ན་དེ་དག་ཡང་མི་བྱའམ་ཞེ་ན་མ་ཡིན་ཏེ། དཀོན་མཆོག་གསུམ་ལ་གནོད་པ་དེ་གདུལ་
[239a.7]བའི་ཕྱིར་ཆོ་ག་དྲག་པོ་དེ་དག་བྱ་བ་ནི་མ་གཏོགས་ཏེ། དེ་ལྟ་བུ་དག་ལ་རེ་ཞིག་ནད་ལ་སོགས་པའི་སྡུག་བསྔལ་འདུལ་བའི་ཕྱིར་དྲག་པོ་བྱའོ་ཞེས་སོ། །ཞི་བ་དག་གི་ཆོ་ག་ཡིས། །དེ་ནས་ཞི་བ་དགེ་བར་བྱ། །ཞེས་པ་དེ་ལྟར་དྲག་ཤུལ་སྤྱད་པའི་ལས་གོང་དུ་བཤད་པ་རྣམས་ཀྱི་ཆོ་ག་དེ་ལྟ་བུ་
[239b]
[239b.1]སྔར་བརྟུལ་ནས་ཕྱིས་ཞི་བའི་ཆོ་ག་བྱའོ། །ཞི་བའི་ཆོ་ག་བྱ་ན་ཡང་ཐལ་བའི་གཟུགས་བརྙན་དེ་ཕྱིས་ལ་ཕུར་བུ་ཡང་ཕྱུང་སྟེ་འོ་མས་བཀྲུའོ། །ཞི་བའི་བསྐུལ་ཚིག་དང་ལྡན་པར་སྔགས་བརྒྱ་རྩ་བརྒྱད་ཙམ་དུ་བཟླས་པ་བྱའོ་ཞེས་པའི་ཐ་ཚིག་གོ། །མངོན་པར་སྤྱོད་པ་སྤང་མི་བྱ། །ཞེས་
[239b.2]པ་སྔགས་པས་དྲག་ཤུལ་སྤྱོད་པའི་ལས་དེ་སྤོང་མི་བྱའོ་ཞེས་པའི་ཐ་ཚིག་གོ། །སེམས་ཅན་རྣམས་ལ་བརྩེ་བའི་ཕྱིར། །བདེ་གཤེགས་བསམ་པས་བྱ་བར་བསྟན། །སེམས་ཅན་སྡིག་པ་ཆེ་བ་རྣམས་ལ་སྙིང་རྗེ་སྐྱེད་པ་ནི་བདག་ཉིད་ངན་སོང་སོང་ཡང་བླའི། སེམས་ཅན་
[239b.3]སྡིག་པོ་ཆེ་དེ་མི་བཏང་ངོ་ཞེས་སྙིང་རྗེ་ཆེན་པོ་བསྐྱེད་ཅིང་བྱང་ཆུབ་ཀྱི་སེམས་དང་ལྡན་པར་བྱས་ནས་སེམས་ཅན་མ་རུངས་པ་དེ་ལྟ་བུ་དག་གི་ཕྱིར་དྲག་ཤུལ་སྤྱོད་པའི་ལས་བྱ་བར་བསྟན་ཏོ། །དེ་བཞིན་གཤེགས་པས་ཅི་གསུངས་པའི། །ཞེས་པ་དེ་བཞིན་གཤེགས་པས་ཇི་སྐད་
[239b.4]གསུངས་པའི་དངོས་གྲུབ་རྣམས་ཞེས་པའོ། །དེ་བཞིན་དངོས་གྲུབ་མེད་པ་ཡི། །ཞེས་པ་ཡོན་ཏན་ལ་བྱ་ཞེས་པའོ། །དངོས་གྲུབ་འདོད་པ་ཐོབ་འདོད་ན། །ཞེས་པ་སྒྲུབ་པ་པོས་དངོས་གྲུབ་དེ་དག་ཐོབ་པར་འདོད་ན་དེ་ལྟར་དྲག་ཤུལ་སྤྱོད་པའི་ལས་མི་བྱའོ་ཞེས་སོ། །
[239b.5]བདེ་གཤེགས་བསམ་པ་གང་མེད་པ། །ཞེས་བྱང་ཆུབ་ཀྱི་སེམས་དང་མི་ལྡན་ན། དངོས་གྲུབ་ཐོབ་པར་མི་འགྱུར་རོ། །ཐོབ་ན་ཡང་ཉམས་པར་འགྱུར་རོ། །དེ་ནི་དངོས་གྲུབ་ཉམས་པར་འགྱུར། །ཞེས་པའོ། །མདོར་ན་བྱང་ཆུབ་སེམས་མེད་པར། །ཞེས་པ་ལ་སོགས་པར་
[239b.6]བྱང་ཆུབ་སེམས་དང་མི་ལྡན་ན། བརྟུལ་ཞུགས་དང་བཅས་པའི་དངོས་གྲུབ་མཆོག་ཇི་སྐད་གསུངས་པ་རྣམས་འགྲུབ་པར་མི་འགྱུར་རོ་ཞེས་པའོ། །གང་ཞིག་བདེ་གཤེགས་སེམས་ལྡན་པ། །ཞེས་པ་སྒྲུབ་པ་པོ་གང་ཞིག་བྱང་ཆུབ་སེམས་དང་ལྡན་ན་ཞེས་པའོ། །
[239b.7]བརྟུལ་ཞུགས་བཟང་པོ་མེད་པ་དང་། །ཞེས་པ་ལྷའི་བརྟུལ་ཞུགས་དང་ཞེས་པའོ། །དེ་བཞིན་དུ་གཟུགས་ལ་སོགས་པ་མེད་ཀྱང་། དངོས་གྲུབ་མཆོག་རྣམས་འདིས་ཐོབ་ཅིང་ཞེས་པ་རི་མོ་དང་ལུགས་མ་དག་མེད་ཀྱང་ཁྲུས་ལ་སོགས་ཕྱི་རོལ་གྱི་ཡོ་བྱད་རྣམས་མ་བྱས་ཤིང་
[240a]
[240a.1]མ་སྤྱད་ཀྱང་དངོས་གྲུབ་མཆོག་རྣམས་སྒྲུབ་པ་པོ་དེ་ལྟ་བུ་དང་ལྡན་པས་ཐོབ་པར་འགྱུར་རོ་ཞེས་པའོ། །ཉོན་མོངས་མེད་པར་ཅི་འདོད་པར། །ཞེས་པ་དཀའ་བ་དག་མ་སྤྱད་པར་ཞེས་པའོ། །འདོད་པ་ཐམས་ཅད་རྙེད་པར་འགྱུར། །ཞེས་པ་སྔགས་པ་དེ་ལྟ་བུ་དེས་རྙེད་པར་
[240a.2]འགྱུར་ཞེས་པའོ། །སྔགས་པ་གང་ཞིག་བདེ་གཤེགས་བསམ་ལྡན་ཞིང་། །ཞེས་པ་བྱང་ཆུབ་ཀྱི་སེམས་དང་ལྡན་ཞིང་ཞེས་པའོ། །བློ་ནི་མ་རྨོངས་བརྟན་པ་ཡིས། །ཞེས་པ་སེམས་མི་འགྱུར་ཞིང་བརྟན་པའི་སྔགས་པ་དེ་ལྟ་བུ་འདི་འདྲ་བའི་ཡོན་ཏན་དང་ལྡན་པའི་བླ་ན་
[240a.3]མེད་པའི་དེ་བཞིན་གཤེགས་པ་ཐམས་ཅད་ལ་ཕྱག་བྱ་ཞིང་བྱང་ཆུབ་ཀྱི་སེམས་དང་ལྡན་པའི་སྒྲུབ་པ་པོས་དངོས་གྲུབ་མཆོག་རྣམས་བསྒྲུབས་ན་ཐོབ་པར་འགྱུར་རོ་ཞེས་པའོ། །དེ་ལྟར་ཤེས་ནས་དེ་ཡི་ཚེ། །ཞེས་པ་ཚུལ་དེ་ལྟར་ཤེས་ནས་དེའི་ཚེ་ཞེས་པའོ། །བདེ་གཤེགས་
[240a.4]ལམ་མཆོག་བསྟན་པར་བྱ། །ཞེས་པ་བྱང་ཆུབ་ཀྱི་སེམས་དེ་བསྟན་པར་བྱ་ཞེས་པའོ། །ཉོན་མོངས་སྡུག་བསྔལ་འཇིག་འགྱུར་བ། །ཞེས་པ་འཇིག་རྟེན་པའི་དངོས་གྲུབ་དང་མཚན་མ་ལ་ཞེན་པ་དག་ཅེས་པའོ། །དེ་ལྟར་སེམས་ཅན་གདུལ་བ་ཡི། །ལས་རྣམས་ཇི་
[240a.5]སྐད་གསུངས་པ་ཡིས། །ཞེས་པ་ལ་སོགས་པ་དེ་ལྟར་སེམས་ཅན་མ་རུངས་པ་རྣམས་གདུལ་བའི་རེ་ཞིག་འདུལ་བར་གསུངས་པའི་ལས་བྱ་བའི་ཆོ་ག་རྣམས་ཀྱང་ཉེས་པ་ཕྲན་ཚེགས་ཀྱི་ཕྱིར་སྦྱར་བར་མི་བྱའོ། །དཀོན་མཆོག་བསྲུང་བའི་དོན་དུ་ལས་དེ་དག་ལ་སྦྱར་བར་
[240a.6]བྱའོ། །དེ་བས་ན་ཉེས་པ་ཕྲན་ཚེགས་དང་ཞེས་འཁོན་བྱུང་བ་དང་ལ་སོགས་པ་ཙམ་གྱི་ཕྱིར་དྲག་ཤུལ་སྤྱད་པའི་ལས་དེ་དག་སྦྱར་བར་ཡང་ཡང་མི་བྱའོ། །འདི་དག་གང་ཡང་རུང་བར་ནི། །ཞེས་པ་ལས་འདི་དག་གནས་གང་ཡང་རུང་བར་དགར་ཞེས་པའོ། །དེ་བཞིན་འདོད་པ་
[240a.7]བྱེད་པ་ལ། །ཞེས་པ་ཆོ་ག་བཞིན་སྔགས་པས་ཇི་སྐད་གསུངས་པ་བཞིན་དུ་བཤད་པར་བྱའོ་ཞེས་པའོ། །དེར་ནི་དུར་ཁྲོད་ཐལ་བ་ཡིས། །མཁས་པས་དགྲ་ཡི་གཟུགས་བརྙན་བྲིས། །ཞེས་པ་སྔར་གོང་དུ་བཤད་པ་བཞིན་དུ་ཐལ་ཕྱེས་དགྲ་དགར་བ་གང་ཡིན་པ་དེའི་གཟུགས་
[240b]
[240b.1]བརྙན་དེ་ཁྲོ་བོའི་སྤྱན་སྔར་བྲིའོ། །དེ་སྟེང་རྐང་གཉིས་འདུག་ནས་སུ། །ཞེས་པ་གཟུགས་བརྙན་བྲིས་པ་དེའི་སྟེང་དུ་རྐང་པ་གཉིས་ཀྱིས་མནན་ཏེ་ཙོག་པུར་འདུག་པ་ལ་བྱའོ། །སྐུ་གཟུགས་ཀྱི་སྤྱན་སྔར་གང་དགར་བར་བྱ་བའི་དགྲ་དེའི་མིང་བཅུག་སྟེ་ཨུ་ཙ་ཏ་ཡ་ཞེས་བྱ་བའི་རྩ་
[240b.2]བའི་སྔགས་ཀྱི་མཇུག་ཏུ་ཧཱུཾ་ཕཊ་ཅེས་བྱའོ། །གདོན་མི་ཟ་བར་བསྐྲད་པར་འགྱུར། །ཞེས་པ་ཐེ་ཚོམ་མེད་པར་བསྐྲད་པར་འགྱུར་རོ། །ཡང་ཐལ་བ་དེ་ཉིད་ཀྱིས་ཞེས་པ་དུར་ཁྲོད་ཀྱི་ཐལ་བ་དེ་ཉིད་ཀྱིས་སོ། །དགྲ་ཡི་གཟུགས་བརྙན་བྲིས་ནས་སུ། །སྔར་བཤད་པ་བཞིན་དུ་ཞེས་
[240b.3]པའོ། །དེ་ཡི་སྙིང་གར་རྐང་གཡོན་གྱིས། །ཞེས་པ་གཟུགས་བརྙན་དེའི་སྒྲུབ་པ་པོ་ཡིས་ཞེས་པའོ། །གདོན་མི་ཟ་བར་བརྫིས་ནས་སུ། །ཞེས་པ་ཐེ་ཚོམ་མེད་པར་ཞེས་པའོ། །ཉི་མ་ལ་ནི་ཁ་བལྟས་ལ། །ཞེས་པ་ཉི་མ་འཆར་ཀར་ཉི་མ་ལ་ཁ་བལྟས་ནས་རྩ་བའི་སྔགས་ཀྱི་
[240b.4]མཇུག་ཏུ་བྷཉྫ་ཧཱུཾ་ཞེས་བྱ་བའི་འོག་ཏུ་ཆེ་གེ་མོ་ཞིག་ལ་ཏ་པྲ་ཛྭ་རེ་གྲྀ་ཧ་ན་ཧཱུཾ་ཞེས་བཟླས་སོ་ཞེས་པའོ། །ཆོ་ག་སྔ་མ་བཞིན་བྱའོ། །ཞི་བར་མ་བྱས་ན། དེ་ལྟར་མ་བྱས་ཞག་བདུན་གྱིས། །གདོན་མི་ཟ་བར་འཆི་བར་འགྱུར། །ཞེས་པའོ། །དེ་ལ་སོགས་པའི་ལས་རྣམས་ནི། །
[240b.5]ཞེས་པ་དེ་ལ་སོགས་པ་དྲག་ཤུལ་གྱི་ལས་རྣམས་ཞེས་པའོ། །བདེ་གཤེགས་སེམས་དཔའ་སྤང་མི་བྱ། །ཞེས་པ་བྱང་ཆུབ་ཀྱི་སེམས་དང་ལྡན་པས་སོ། །འོ་ན་ཅི་ཞེ་ན། སེམས་ཅན་རྣམས་ནི་ཐམས་ཅད་ལ། །ཞི་བ་དང་ནི་རྒྱས་པ་བྱ། །ཞེས་པའི་དོན་ཏོ། །ཅིའི་ཕྱིར་ཞེ་ན། 
[240b.6]བྱང་ཆུབ་སེམས་ཀྱི་བདག་ཉིད་ཅན། །རིང་པོར་མི་ཐོགས་འགྲུབ་པར་འགྱུར། །ཞེས་པ་བྱང་ཆུབ་སེམས་ཀྱི་བདག་ཉིད་ཅན་གྱི་སྔགས་པས་ལས་བྱས་ན་ཞི་བ་དང་རྒྱས་པ་དག་མྱུར་དུ་འགྲུབ་པར་འགྱུར་རོ་ཞེས་བྱ་བའི་ཐ་ཚིག་གོ། །འདི་མན་ཆད་དེ་བཞིན་གཤེགས་པའི་
[240b.7]དམ་ཚིག་སྔར་བཤད་ནས་ཞི་བ་ལ་སོགས་པའི་ལས་བྱ་བ་བཤད་པའི་ཕྱིར། དེ་ནས་སེམས་ཅན་ཐམས་ཅད་ནི། །ཞེས་པ་ལ་སོགས་པ་སྨོས་ཏེ། །བདེ་ཕྱིར་ཞི་བའི་ལས་རྣམས་ནི། །ཞེས་པ་བདེ་བ་ལ་དགོད་པའི་དོན་དུ་ཞི་བ་བྱ་ཞེས་པའོ། །ཇི་སྐད་གསུངས་པ་བཤད་པར་བྱ། །
[241a]
[241a.1]ཞེས་ཁྲོ་བོས་ཇི་སྐད་གསུངས་པ་དེ་དག་འདིར་བཤད་པར་བྱའོ་ཞེས་བྱ་བའི་དོན་ཏོ། །མཆོད་རྟེན་འགྲམ་གྱི་དཀྱིལ་འཁོར་དུ། །ཞེས་པ། ཡི་དགས་ཕལ་བོ་ཆེའི་དཀྱིལ་འཁོར་དུ་མཆོད་པ་གཙང་མ་ཚུལ་བཞིན་དུ་མཆོད་པར་བྱའོ། །ཡང་དང་ཡང་དུ་ཕྱག་བྱས་
[241a.2]ནས། །ཞེས་པ་དུས་གསུམ་དག་ཏུ་དགེ་བ་ལའོ། །ཉིན་པར་དང་ནི་མཚན་མོ་ཡང་། །ཞེས་པ་སྲོད་དང་ཐོ་རངས་ཀྱི་དགེ་བ་ལ་ཡང་བྱ་ཞེས་པའི་དོན་ཏོ། །དཀོན་མཆོག་གསུམ་ལ་དེ་བརྟེན་ནས། །ཞེས་པ་ལྷག་པར་མོས་ཤིང་དེར་ཕྱོགས་པས་བརྟེན་ཞེས་པའོ། །བདེ་བར་
[241a.3]གཤེགས་པའི་བསམ་པ་བྱ། །ཞེས་པ་བྱང་ཆུབ་ཀྱི་སེམས་དང་ལྡན་པར་བྱ་ཞེས་པའོ། །འདི་ཡིས་སེམས་ཅན་ཐམས་ཅད་ནི། །ཤིན་ཏུ་སྡུག་བསྔལ་བདེར་གྱུར་ཅིག །ཅེས་པ་ཕྱག་བྱ་བ་དེ་དང་། ཉིན་མཚན་གྱི་དགེ་བ་སྤྱད་པ་ལ་སོགས་པས་འདི་སེམས་ཅན་ཐམས་ཅད་
[241a.4]སྡུག་བསྔལ་དང་བྲལ་བར་བདེ་བར་གྱུར་ཅིག་ཅེས་ཡོངས་སུ་བསྔོ་བར་བྱའོ། །འདི་དག་ནི་སྔོན་དུ་སྤྱད་པའི་དགེ་བའི་ཚེ་བྱའོ་ཞེས་པའོ། །དེ་ཡི་དངོས་གྲུབ་ཅུང་ཟད་གང་། །ཞེས་པ་དེ་ལྟར་དགེ་བ་སྤྱོད་པ་དེ་ཡིས་ཕྲ་མོ་དག་ཀྱང་ཐོབ་པར་འགྱུར་ཞེས་པའོ། །མཁས་པ་དག་
[241a.5]གིས་ཕན་པར་བྱ། །ཞེས་པ་དེ་ལྟར་ཡི་དམ་དུ་བཅའ་བར་བྱའོ་ཞེས་པའོ། །མཁས་པས་མཆོད་རྟེན་ལས་བྱས་ཤིང་། །ཞེས་པ་འཛབ་ལས་འབྱུང་ཀར་དགེ་བ་འདི་དག་བྱའོ་ཞེས་པའོ། །དགེ་བ་ཆུང་ངུ་ཟིན་ཀྱང་སྐབས་འདི་དག་ཏུ། དངོས་གྲུབ་མཆོག་ནི་ཐོབ་འདོད་པའི། །སྒྲུབ་
[241a.6]པ་པོ་དེས་དགེ་བ་དེ་དག་གིས་ཀྱང་སེམས་ཅན་ཐམས་ཅད་འཇིག་རྟེན་དང་འཇིག་རྟེན་ལས་འདས་པའི་བདེ་བ་ཕུན་སུམ་ཚོགས་པར་བསྔོ་བ་ནི། རྟག་ཏུ་སེམས་ཅན་རྣམས་ལ་བསྔོའོ་ཞེས་པའི་དོན་ཏོ། །འདི་ལྟར་དེ་ནི་བྱང་ཆུབ་སེམས། །ཆོས་ཀྱི་དོན་དུ་ཡུལ་དུ་གྱུར། །ཞེས་པ་
[241a.7]ཚུལ་དེ་ལྟར་སྤྱོད་པ་དེ་ནི་བྱང་ཆུབ་ཀྱི་སེམས་དང་ལྡན་པར་བྱས་ཏེ། སྒྲུབ་པ་པོ་དེས་ཆོས་ཉིད་ཁོང་དུ་ཆུད་ཅིང་རྟོགས་ཞེས་པའི་དོན་ཏོ། །བྱང་ཆུབ་སེམས་རྣམས་ཉེར་བསྟན་པའི། །མཚན་ཉིད་རབ་ཏུ་བསྟན་པ་ཡིན། །ཞེས་པ་སྔོན་བྱང་ཆུབ་སེམས་དཔའ་རྣམས་ཀྱིས་ཀྱང་སྤྱད་
[241b]
[241b.1]ཅིང་ཉེ་བར་བསྟན་པའི་བྱང་ཆུབ་སེམས་ཀྱི་མཚན་ཉིད་དེ་ལྟར་བསྟན་ཏེ། དེ་ལྟར་བློ་གྲོས་བསྟན་བྱས་ནས། །ཞེས་པ་སྒྲུབ་པ་པོས་ཞེས་པའོ། །དགེ་བ་དག་ནི་སྤེལ་བར་བྱ། །ཞེས་པ་གོང་དུ་བཤད་པའི་ཚུལ་དེ་ལྟར་དགེ་བ་རྒྱ་ཆེར་སྤེལ་ལོ་ཞེས་པའོ། །སེམས་ཅན་རྣམས་ལ་
[241b.2]ཡོངས་སུ་བསྔོ། །ཞེས་པ་བདག་གི་དགེ་བ་ཅུང་ཟད་ཅི་སྤྱད་པ་ཐམས་ཅད་ཀྱང་སེམས་ཅན་གྱི་དོན་གྱི་ཕྱིར་བསྔོ་ཞེས་པའོ། །སྔགས་པས་བདེ་གཤེགས་སེམས་ལྡན་གང་། །ཞེས་པ་བྱང་ཆུབ་སེམས་དང་ལྡན་པའི་སྔགས་པ་གང་གིས་གོང་དུ་བཤད་པའི་ཚུལ་དེ་ལྟ་བུར་དུས་
[241b.3]ཐམས་ཅད་དུ་སེམས་ཅན་རྣམས་ཀྱི་དོན་གྱི་ཕྱིར་ཞེས་པའོ། །ཞི་བ་དང་ནི་རྒྱས་པ་འཕེལ། །ཞེས་པ་ཞི་བ་དང་ནི་རྒྱས་པ་འཕེལ་བར་འགྱུར་རོ་ཞེས་པའོ། །ཐོག་མར་དཀོན་མཆོག་གསུམ་པོ་ལ། །གདོད་ནས་བཤད་དོ་ཞེས་པའོ། །དཀར་པོ་མཆོག་གིས་མཆོད་པར་
[241b.4]བྱ། །ཞེས་པ་ཡོན་ཏན་དང་ལྡན་པའི་མེ་ཏོག་དཀར་པོས་མཆོད་ཅེས་པའོ། །མཆོད་པ་བྱས་ནས་འདི་དག་ཏུ། །ཞེས་པ་སྐབས་འདིར་ལས་བྱ་བའི་བཟླས་བརྗོད་ཆོ་ག་བཞིན་དུ་བྱའོ། །བདེ་ཞིང་སྟན་ལ་བདེ་བར་འདུག །ཅེས་པ་སེམས་ཉམས་པར་མི་འགྱུར་བ་དང་ཉམས་
[241b.5]པར་མི་འགྱུར་བ་ལ་བྱ་ཞེས་པའོ། །རབ་ཏུ་དང་ཞིང་བདེ་གཤེགས་སེམས། །ཞེས་པ་སེམས་རབ་ཏུ་དང་ཞིང་བྱང་ཆུབ་སེམས་དང་ལྡན་པར་ཞེས་པའོ། །དེ་མིང་སྨོས་ཤིང་ཞིར་འགྱུར་ཞེས། །ཞེས་པ་གང་ཞི་བར་བྱ་བ་དེའི་མིང་སྨོས་ཤིང་ཤཱིནྟིཾ་ཀུ་རུ་སྭཱ་ཧཱ། ཞེས་པའོ། །
[241b.6]ཁྲོ་བོའི་ཚིག་གིས་མཐའ་སྦྱར་ཏེ། །ཞེས་པ་རྩ་བའི་སྔགས་ལ་བྷཉྫ་ཧཱུཾ་ཞེས་བྱ་བའི་འོག་ཏུ་སྦྱར་ཏེ། ཐ་མར་བཽ་ཥ་ཊ་བཅུག་སྟེ་བཟླས་སོ་ཞེས་པའོ། །གང་ཡང་རུང་བ་ཅིག་ལ་ནི། །ཞེས་པ་གང་རུང་བ་ཅིག་ཞི་བར་བྱ་བ་ལ་ཞེས་པའོ། །དེ་ལྟར་ཚུལ་དེ་ལྟར་བཟླས་ཞེས་པའོ། །
[241b.7]ཡུལ་ཞེས་པ་ལྗོངས་གཅིག་ལ་བྱའོ། །ཡུལ་གྱི་ཕྱོགས་དག་ཅེས་པ་ཡུལ་ཕྱོགས་གཅིག་པ་ཞེས་པའོ། །རྒྱལ་པོ་དག་ལ་ཉིས་འགྱུར་བྱ། །ཞེས་པ་དེ་དག་ཉིས་སྟོང་དུ་བྱ་ཞེས་པའོ། །འདི་དག་ཞི་བར་བྱ་བའི་ཕྱིར། །བ་ལང་དག་ལ་སྟོང་དུ་བཟླས། །ཞེས་པའོ། །ར་ལུག་
[242a]
[242a.1]དང་ནི་མ་ཧེ་ལ། །འདི་དག་ཞི་བར་བྱ་བའི་ཕྱིར། །རྟག་པར་སྟོང་དུ་བཟླས་པར་གསུངས། །ཞེས་པའོ། །ཡང་ན་ལུས་ཅན་ཐམས་ཅད་ལ། །ཞེས་སེམས་ཅན་ཐམས་ཅད་ལ་ཞེས་པའོ། །བྱང་ཆུབ་སེམས་དང་ལྡན་པ་ལ། །ཞི་བའི་མཆོག་ཏུ་ངེས་པར་འགྱུར། །
[242a.2]ཞེས་བྱང་ཆུབ་ཀྱི་སེམས་དང་ལྡན་པའི་སྔགས་པས་ཞི་བའི་ལས་དེ་དག་བྱས་ན། ཞི་བའི་མཆོག་ཏུ་འགྱུར་བར་ཐེ་ཚོམ་མེད་དོ་ཞེས་བྱ་བའི་ཐ་ཚིག་གོ། །ད་ནི་རྒྱས་པའི་ལས་བཤད་པའི་ཕྱིར། །དེ་བཞིན་དུ་ནི་རྒྱས་འགྱུར་བ། །ཞེས་པ་ལ་སོགས་པ་སྨོས་ཏེ། དེ་བཞིན་དུ་ནི་
[242a.3]རྒྱས་འགྱུར་བ། །ཞེས་པ་ལ་སོགས་པ་ཆོ་ག་འདི་བྱ་བའི་རིམ་པ་ནི་མདུན་གྱི་སྣོད་ཀྱི་ནང་ན་འོ་མ་ཡོད་པ་ལ་འོ་མའི་རྒྱ་མཚོ་ཆེན་པོར་བྱིན་གྱིས་བརླབ་པོ། །ཆུ་ལྷ་སྤྱན་དྲངས་པའི་ཀུན་སྦྱིན་ནི། །བ་རུ་ཎ་འཁོར་དང་བཅས་པ་ཉིད་ཀྱི་ཕྱག་རྒྱ་དང་སྔགས་ཀྱིས་སྤྱན་དྲངས་ནས། མཆོད་
[242a.4]པ་ལ་སོགས་པ་དང་། བསང་གཏོར་བྱ་བ་དག་ཚུལ་བཞིན་དུ་བྱས་ནས་དང་པོར་མངར་གསུམ་གྱིས་དགང་བླུགས་ཚུལ་བཞིན་དུ་གསུམ་མམ་བདུན་དུ་དབུལ་ལོ། །དེའི་འོག་ཏུ་མེ་ཏོག་ལས་ཀྱང་གྲངས་དེ་དག་དང་འདྲ་བ་དབུལ་ལོ། །དེ་ནས་བསང་གཏོར་བྱས་ཏེ་ཆུ་ལྷ་ནུབ་
[242a.5]ཕྱོགས་སུ་བཞུགས་སུ་གསོལ་ལོ། །ཆུའི་ཀུན་སྦྱིན་དང་མེ་ཏོག་དག་སྦྱིན་པའི་ཚེ། ཆུ་ལྷ་བ་རུ་ཎ་སྤྱན་དྲངས་ཏེ་འདི་ལྟར་བྱ་བ་པདྨ་བྱཱུ་ཧ་ཞེས་བྱ་བའི་རྒྱུད་ལས་འབྱུང་ངོ་། །དེའི་འོག་ཏུ་འོ་མའི་རྒྱ་མཚོ་ཆེན་པོ་དེའི་དབུས་སུ་པདྨ་ཆེན་པོ་བསམས་ཏེ། དེའི་དབུས་སུ་ཁྲོ་བོ་
[242a.6]བསམས་ཏེ། སྤྱན་དྲངས་ཏེ་ཁྲོ་བོ་དེ་ལ་དང་པོར་མངར་གསུམ་གྱི་དགང་བླུགས་ཕུལ་ཏེ། དེའི་འོག་ཏུ་མེ་ཏོག་རྣམས་ཚུལ་བཞིན་དུ་དབུལ་ལོ་ཞེས་བཤད་དོ། །ཁ་དོག་ནི་ལས་རྣམ་བཞི་སྦྱར་རོ། །སྤྱན་སྔར་ཞེས་པ་མདུན་དུ་རི་མོ་བྲི་སྣོད་དུ་དབུལ་ཞེས་པ་མེ་ཏོག་གོ། །
[242a.7]རྒྱས་པ་ལ་ཡང་མེ་ཏོག་དཀར་པོ་ཡོན་ཏན་ལྡན་པ་བཟང་པོ་ཙནྡན་དཀར་པོའི་འདི་གུས་བསྒོས་པའི་མེ་ཏོག་སྟེ་ཁྲོ་བོའི་སྤྱན་སྔར་གསེར་དང་དངུལ་དང་ཟངས་ཀྱི་སྣོད་གང་འབྱོར་བར་འོ་མ་བླུགས་པའི་སྟེང་དུ་མེ་ཏོག་རེ་རེ་ལ་སྔགས་ལན་རེ་རེ་སྦྱར་ཏེ། སྔགས་བརྗོད་ཅིང་འོ་མས་
[242b]
[242b.1]བཀང་བའི་སྣོད་དུ་བླུགས་སོ། །སྟོང་གིས་རབ་ཏུ་རྒྱས་པར་འགྱུར། །སྙིང་ལ་རབ་ཏུ་དགའ་འགྱུར་བའི། །ཞེས་པའི་ཚུལ་དེ་ལྟར་མེ་ཏོག་སྟོང་ཕུལ་ན་གང་རྒྱས་པར་བྱ་བ་དེ་རྒྱས་པར་འགྱུར་རོ། །སྙིང་ལ་རབ་ཏུ་དགའ་བའི་ཚུལ་གྱིས་རྒྱས་པར་འགྱུར་བའི་རྒྱས་པའི་ལས་
[242b.2]བྱེད་འདོད་ན་ཞེས་པའོ། །གང་ཡང་རུང་བ་དེ་ཡི་མིང་། །ཞེས་པ་གང་རྒྱས་པར་བྱ་བ་དེའི་མིང་སྨོས་པ་ནི། ཆོ་ག་བཞིན་དུ་མཐའ་མར་སྦྱར། །ཞེས་པ་དེ་པུཥྚིཾ་ཀུ་རུ་བཽ་ཥཊ་ཅེས་སྦྱར། རྩ་བའི་སྔགས་ཀྱི་ཧཱུཾ་ཞེས་པའི་འོག་ཏུ་སྦྱར་བ་བསྐུལ་ཚིག་གཞུག་པའི་ཐབས་ནི་ཚུལ་དེ་བཞིན་
[242b.3]དུ་ལས་གཉིས་ཀ་ལ་འདྲ་བར་སྦྱོར་རོ་ཞེས་པའི་དོན་ཏོ། །མེ་ཏོག་ཡིད་དུ་འོང་བ་རྣམས། །འོ་མར་བླུགས་པར་བྱས་པ་གང་། །ཞེས་པ་གསུམ་པ་ནི་ཞེས་བྱ་སྟེ་མེ་ཏོག་གི་མིང་ཡིད་དུ་འོང་བའི་མེ་ཏོག་ལ་སྟོང་སྔ་མ་བཞིན་དུ་འོ་མས་བཀང་བའི་སྣོད་ཀྱི་ནང་དུ་དབུལ་ལོ། །ཚུལ་དེ་
[242b.4]ལྟར་བྱས་ན་རྒྱས་པར་འགྱུར་རོ། །ཡང་སྤྱིར་མེ་ཏོག་དཀར་པོའམ། །སེར་པོ་ཡིད་དུ་འོང་བ་བཟང་པོ་ཡོན་ཏན་དང་ལྡན་པ་དབུལ་བར་བྱ་སྟེ། མེ་ཏོག་ཙམ་གྱིས་ཁྱད་པར་གྱི་སྒོ་ནས་རྒྱས་པའི་ལས་གཉིས་སུ་ཡང་བཤད་པ་ཡང་རུང་བ་དེ་གཉིས་སུ་གཅིག་ཏུ་ཡང་རུང་ངོ་ཞེས་བྱ་བའི་དོན་
[242b.5]ཏོ། །ད་ནི་དཔལ་ལ་སོགས་པ་སྒྲུབ་པ་བཤད་པའི་ཕྱིར། དེ་ནས་གཞན་ཡང་དཔལ་འདོད་ན། །ཞེས་པ་ལ་སོགས་པ་སྨོས་སོ། །དེ་ནས་གཞན་ཡང་དཔལ་འདོད་ན། །ཞེས་པ་ལ་སོགས་པ་ལ་རྒྱལ་པོ་དང་ལོངས་སྤྱོད་སྒྲུབ་འདོད་ན་སྔར་བཤད་པ་བཞིན་དུ་སྐུ་གཟུགས་བཀྲམ་
[242b.6]ལ་མེ་ཏོག་ཡིད་དུ་འོང་བ་ཞེས་བྱ་བའི་མེ་ཏོག་ཙནྡན་དཀར་པོས་གཏོར་ཏེ་བསྒོས་པའི་མེ་ཏོག་གིས་མཆོད་དོ། །སྤྱིར་མེ་ཏོག་ཡིད་དུ་འོང་བ་བཟང་པོ་ལ་ཡང་བྱ་ཞེས་པའོ། །བདུག་པ་དག་གི་སྔགས་ཀྱིས་དབུལ། །ཞེས་པ་བདུག་པའི་སྔགས་ཀྱིས་ཞེས་པའོ། །ཉིན་རེ་དེ་ལྟར་
[242b.7]བྱས་ནས་སུ། །ཞེས་པ་དུས་གསུམ་དུ་ཚུལ་དེ་ལྟར་མཆོད་པ་བྱས་ནས་མཆོད་པ་དེ་ལྟ་བུའི་བཟླས་པ་བྱའོ་ཞེས་སོ། །མཐའ་མ་དག་ཏུ་སྦྱར་ནས་སུ། །དེ་ནས་ནཱ་མ་སྭཱ་ཧཱར་ལྡན། །ཞེས་པ་རྩ་བའི་སྔགས་བྷཉྫ་ཧཱུཾ་ཞེས་བྱ་བའི་འོག་ཏུ་ཤྲཱི་རི་ཕྲ་མ་མེ་སཾ་པྲ་པ་ཡཙྪ་ནཱ་མ་སྭཱ་ཧཱ། ཞེས་བྱ་བའི་
[243a]
[243a.1]ཚུལ་དུ་བསྐུལ་ཚིག་བཅུག་སྟེ་སྔོན་དུ་བསྙེན་པ་ཁྲི་བྱའོ་ཞེས་པའོ། །དེ་ནས་རྒྱ་མཚོར་འབབ་པའི་ཆུ་ཀླུང་གི་ནང་དུ་སོང་ནས་ནི། ལྟེ་བ་ནུབ་པར་ཆུར་འདུག་ནས། །ཞེས་པ་དེ་ནས་བསྒྲུབས་ཏེ་རྒྱ་མཚོར་འབབ་པའི་ཆུ་ཀླུང་དུ་སོང་ནས་བདག་ཉིད་ཁྲུས་བྱས་ཏེ་སྦྱོར་བ་
[243a.2]བྱས་ཏེ་སྦྱོར་བ་བྱས་ནས་ལྟེ་བ་ནུབ་ཙམ་དུ་ཆུར་ཞུགས་ཏེ་འགྲེང་པ་ལ་བྱ་ཞེས་པའོ། །མེ་ཏོག་པུཎྜ་རཱི་ཀ་དང་། །ཞེས་པ་པདྨ་དཀར་པོ་ཞེས་པའོ། །ཙནྡན་དཀར་པོས་བསྐུས་ནས་སུ། །ཞེས་པ་གཏོར་ཏེ་བསྒོས་ཏེ་ཞེས་པའོ། །བཟླས་ཤིང་བཟླས་ཤིང་ཆུར་དབུལ་བ། །བློ་དང་ལྡན་
[243a.3]པས་འབུམ་བྱས་ནས། །ཞེས་པ་མདུན་དུ་ལྷ་སྤྱན་དྲངས་ཏེ་དེ་ལ་མེ་ཏོག་དབུལ་ལོ། །ལན་ཅིག་གིས་མ་རྫོགས་ན་དུས་གསུམ་དུ་ཡང་དབུལ་ལོ། །མེ་ཏོག་པདྨ་དཀར་པོ་ཡང་སྔགས་བརྗོད་ཅིང་དབུལ་ལོ། །དེ་ཡི་མཇུག་ཏུ་དཔལ་ཆེན་ཐོབ། །ཅེས་པ་རྒྱལ་རིགས་ཅན་
[243a.4]ལ་རྒྱལ་པོ་ཐོབ་པར་མོས་པ་ཞིག་གིས་དེ་ལྟར་བྱས་ན་རྒྱལ་པོ་ཐོབ་པོ། །ལོངས་སྤྱོད་ཐོབ་པར་འདོད་ན། །མཆོད་པ་བྱས་ནས་བསྙེན་པ་ཁྲི་བྱས་པ་ལ་སོགས་པ་སྔར་བཤད་པ་བཞིན་དུ་བྱས་ནས་ཆུ་ཀླུང་གི་ནང་དུ་ཞུགས་ཏེ། པདྨོ་དབུལ་བ་ཆུ་ཀླུང་གི་ནང་དུ་པདྨོ་དམར་པོ་འབུམ་དབུལ་
[243a.5]ལོ། །དེ་ལྟ་བུ་ཟིན་པའི་འོག་ཏུ་ཆོ་ག་དེ་ལྟར་བྱས་ན་ཐེ་ཚོམ་མེད་པར་ཐོབ་པར་འགྱུར་རོ། །རྩ་བའི་སྔགས་བྷཉྫ་ཧཱུཾ་ཞེས་བྱ་བའི་འོག་ཏུ་ཧི་མ་མེ་པྲ་ཡཙྪ་ནཱ་མ་སྭཱ་ཧཱ་ཞེས་བཟླས་སོ་ཞེས་བྱ་བའི་དོན་ཏོ། །ཆོ་ག་འདི་དག་འདི་ཉིད་ཀྱིས། །ཞེས་པ་སྔར་བཤད་པ་བཞིན་དུ་བྱ་ཞེས་པའོ། །
[243a.6]བཟླས་ཤིང་བཟླས་ཤིང་སྔ་མ་བཞིན། །ཞེས་པ་སྔ་མ་བཞིན་དུ་ཆུ་ཀླུང་དུ་དབུལ་ལོ་ཞེས་པའོ། །ཆོ་ག་གསུངས་པ་བཞིན་གནས་པའི། །སྔགས་པ་ངེས་པར་དེ་ཡི་མཐར། །ཞེས་པ་ཇི་སྐད་གསུངས་པའི་ཚུལ་བཞིན་གནས་པའི་སྔགས་པས་ཆོ་ག་དེ་ཟིན་པའི་འོག་ཏུ་དེ་ནས་ཐེ་
[243a.7]ཚོམ་མེད་པར་བྱེད་ན། རང་འབུམ་ཐོབ་པར་འགྱུར་རོ། །རྩ་བའི་སྔགས་ཧཱུྃ་ཞེས་བྱ་བའི་འོག་ཏུ་ད་ནི་རྨཱ་མེ་པྲ་ཡཙྪ་ན་སྭཱ་ཧཱ་ཞེས་བཟླས་སོ་ཞེས་སོ། །འདི་ལ་རྣམ་པར་དཔྱད་མི་བྱ། །ཞེས་པ་འགྲུབ་པའམ་མི་འགྲུབ་ཅེས་ཐེ་ཚོམ་མི་བྱའོ་ཞེས་པའོ། །དེ་སྟེང་དེ་ཡི་སྔ་མ་བཞིན། །
[243b]
[243b.1]ཞེས་པ་ཆོ་ག་སྔ་མ་བཞིན་དུ་ཨ་ཏི་མུག་ཏ་ཀའི་མེ་ཏོག་ཅེས་སོ། །འབུམ་ནི་དབུལ་བར་བྱས་ནས་སུ། །ཞེས་པ་ཆུ་ཀླུང་དུ་དབུལ་བར་བྱ་ཞེས་པའོ། །གདོན་མི་ཟ་བར་གནོད་སྦྱིན་མ། །ཞེས་པ་ཐེ་ཚོམ་མེད་པར་དེའི་དབང་དུ་འགྱུར་ཞེས་པའོ། །ཆོ་ག་གང་འདིས་སྒྲུབ་པ་པོས། །ནོར་ཆེན་དག་
[243b.2]ཀྱང་འཐོབ་པར་འགྱུར། །ཞེས་པ་ཆོ་ག་འདི་བྱས་པས་གནོད་སྦྱིན་མོ་དབང་དུ་འགྱུར་བར་མ་ཟད་ཀྱི་ནོར་ཆེན་དག་ཀྱང་ཐོབ་པོ། །སྔ་མ་བཞིན་དུ་ཡཀྵ་ནི་མ་མེ་པཱ་ཤཾ་ཀུ་རུ་ནཱ་མ་སྭཱ་ཧཱ་ཞེས་བཟླས་སོ། །དེ་སྟེ་སྔ་མ་བཤད་པ་བཞིན། །ཞེས་པ། ཆོ་ག་སྔ་མ་བཞིན་དུ་བྱ། །ཞེས་པའོ། །མེ་ཏོག་
[243b.3]ཛཱ་ཏི་བཟང་པོ་ནི། །ཞེས་པ་སྲི་ཤིང་སྣ་མའི་མེ་ཏོག་ཅེས་པའོ། །ཙནྡན་ཞེས་པ་དཀར་པོ་ཙནྡན་གྱིས་བསྐུས་པ་རྣམས་ཞེས་པའོ། །ཆུ་ཡི་ནང་དུ་ཕུལ་ན་ནི། །ཞེས་པ་སྔ་མ་བཞིན་དུ་དབུལ་ཞེས་པའོ། །ས་ཡི་སྟེང་ན་འདོད་པ་ཐོབ། །ཅེས་པ་སའི་སྟེང་ན་གང་འདོད་པའི་
[243b.4]ཚུལ་དེ་ལྟར་སྒྲུབ་པ་ན་ཐོབ་པར་འགྱུར་ཞེས་བྱ་བའི་དོན་ཏོ། །ཡང་ན་པདྨ་དཀར་པོ་ནི། །ཞེས་པ་སྔར་བཤད་པ་བཞིན་དུ་སྔོན་དུ་བསྙེན་པ་ཁྲི་བྱས། དེའི་འོག་ཏུ་ཆོ་ག་འདི་བརྩམས་ཏེ། སྔ་མ་བཞིན་དུ་རྒྱས་པའི་ཞུགས་ཐབ་བརྐོས་ཏེ་བྱས་ལ་དེར་མེ་ལྷ་གཉེར་ཏེ་ཀུན་སྦྱིན་
[243b.5]དབུལ་བ་དང་། པདྨ་ཉིད་ཡང་གསུམ་མམ་བདུན་དབུལ་ལོ། །དེ་ནས་མེ་ལྷ་བསངས་ནས་ཤར་ལྷོའི་མཚམས་སུ་བཞག་ལ་ལྷ་སྤྱན་དྲངས་ཏེ་ཀུན་སྦྱིན་སྲེག་ལ་སོགས་པ་དབུལ་བ་བྱས་ནས། དེའི་འོག་ཏུ་གཟོད་པདྨ་དཀར་པོ་མངར་གསུམ་ལ་སྦགས་པ་འབུམ་དབུལ་ལོ། །ཆོ་ག་
[243b.6]འདི་ལྟར་སྦྱར་བར་བྱ་བ་འོག་ནས་འབྱུང་བ་ཀུན་ལ་ཡང་སྦྱར་རོ་ཞེས་པའི་ཐ་ཚིག་གོ། །མངར་གསུམ་ཞེས་པ་འོ་མ་སྦྲང་རྩི་མར་ཞེས་སོ། །མེ་འབར་ནང་དུ་ལེགས་པར་བསྲེག །ཞེས་པ་ཚུལ་བཞིན་དུ་སྦྱིན་སྲེག་བྱ་བ་ལ་སོགས་པ་ཆོ་ག་དེས་ན་ལྷ་མོ་བཟང་མོ་ཞིག་མཐོང་
[243b.7]བར་འགྱུར་རོ་ཞེས་པའོ། །དེ་ཡིས་དེ་ལ་འདོད་མཆོག་དང་། །ནོར་དག་ཀྱང་ནི་སྟེར་བར་འགྱུར། །ཞེས་པ་ལྷ་མོ་དེ་ཡིས་སྒྲུབ་པ་པོ་དེ་ལ་འདོད་པའི་མཆོག་སྩོལ་བ་དང་ནོར་དག་ཀྱང་སོགས་པར་མཛད་དོ་ཞེས་པའོ། །བློ་དང་ལྡན་པའི་ཟས་ཀྱི་མཆོག །ཅེས་པ་འོ་མ་དང་
[244a]
[244a.1]འབྲས་སཱ་ལུ་སྦྱར་བའི་ཟས་ཀྱི་ནང་དུ་མར་དང་སྦྲང་རྩི་བླུགས་ལ་བྱའོ་ཞེས་པའོ། །ཞག་བདུན་དུ་ནི་གཟར་བུ་ཡིས། །ཞེས་པ་ཟས་དེ་ལས་ཞག་བདུན་དུ་གཟར་བུ་ཆུང་དུས་སྦྱིན་སྲེག་འབུམ་བྱའོ། །ཡང་ན་འབྲུ་རྣམས་ཐམས་ཅད་ཀྱིས། །ཞེས་པ་ཡང་ན་འབྲུ་
[244a.2]སྣ་ལྔ་ལ་སོགས་པ་འབྲུ་ཐམས་ཅད་ལ་བྱའོ། །སྦྱིན་སྲེག་དོན་རྣམས་ཐམས་ཅད་སྒྲུབ། །ཅེས་པ་འབྲུའི་སྦྱིན་སྲེག་བྱས་པས་གང་འདོད་པའི་ནོར་ཐམས་ཅད་འགྲུབ་པར་འགྱུར་རོ་ཞེས་པའོ། །སྦྱིན་སྲེག་ཚིག་འབུམ་བྱས་པ་ཡིས། །ཞེས་པ། འབྲུ་རྣམས་ལས་གང་ཡང་
[244a.3]རུང་བ་སྣ་གཅིག་གིས་ཞེས་པའོ། །དེ་དག་ཉིད་ཀྱིས་མི་ཟད་འགྱུར། །ཞེས་པ་འབྲུ་གང་སྦྱིན་སྲེག་བྱས་པ་དེ་ཉིད་མི་ཟད་པར་འགྱུར་བ་ལ་བྱ། དོན་དེ་ནོར་འགྲུབ་པ་ལ་ཡང་བྱ་ཞེས་པའོ། །བིལ་བ་མར་ལ་ཞེས་པ། བིལ་བའི་འབྲས་བུ་མེར་བསྲེགས་པ་འབར་བ་ལ་
[244a.4]ཞེས་པ། གཟར་བུ་ཆུང་དུས། བསྲེགས་ནས་ས་ཡི་བདག་པོ་ལས། ནོར་ཆེན་དག་ནི་ཐོབ་པར་འགྱུར། །ཞེས་པའོ། །དཱུར་བ་འཇག་མ་མ་གྲུགས་པས། །ཞེས་པ་ལ་སོགས་པ་བོད་ཡུལ་ན་ཡོད་པར་གྲགས་པ་ལ་བྱ་བ་སྐད་དུ་བཤད་དེ། རྩྭ་དཱུར་བའི་འཇག་མ་སྐམ་པོ་མ་ཡིན་པ། 
[244a.5]རློན་པ་ལས་མ་ཆག་པ་མ་གྲུགས་པ་མ་གོད་པ་བཟང་པོ་ལས་རིང་ཐུང་ཇི་ཙམ་ཡང་རུང་བ་ལས། འོ་མ་ལས་སྦྲགས་ཤིང་སྦྱིན་སྲེག་འབུམ་བྱས་ན་ཚེ་རིང་པོར་འགྱུར་རོ། །སྔ་མ་བཞིན་དུ་རྩ་བའི་སྔགས་ཀྱི་མཇུག་ལ་ཨཱ་ཡུ་བརྟ་ཡ་ནཱ་མ་སྭཱ་ཧཱ་ཞེས་བཟླས་ན་ཚེ་རིང་བར་འགྱུར་རོ་ཞེས་
[244a.6]པའོ། །རྒྱ་སྐྱེགས་ཤིང་གི་མེ་དག་ལ། །དེ་བཞིན་ལན་རེ་མར་གྱི་ཧོམ། །ཞེས་པ་དུས་གསུམ་དུ་འབུམ་བྱས་ན་ཚེ་རིང་བ་དང་ཡིད་གཞུངས་པ་དང་གྲགས་པ་ཆེན་པོ་ལ་སོགས་པ་ཐོབ་པར་འགྱུར་ཞེས་བྱ་བའི་དོན་ཏོ། །དེ་བཞིན་ཟས་རྣམས་ཀུན་བསྲེགས་ནས། །ཞེས་པ། 
[244a.7]འབྲས་སྣ་མང་པོ་ཡོད་པ་དེ་དག་ལ་ཟས་རྣམས་ཀུན་ཞེས་བྱའོ། །གཟར་བུ་ཆུང་དུས་སྦྱིན་སྲེག་བྱའོ་ཞེས་པའོ། །དགུ་པའི་བཤད་པ་རྫོགས་སོ།། །།ཕྱི་མའི་ཡང་ཕྱི་མ་རྟོག་པ་འདི་ལ་རྣམ་པ་ལྔ་བཤད་དོ། །གླེང་བསླང་བ་དང་། སྔོན་དུ་བསྙེན་པའི་ཆོ་ག་དང་། རི་མོའི་སྐུ་གཟུགས་
[244b]
[244b.1]ཀྱི་ཆོ་ག་དང་། སྒྲུབ་པ་ལ་འཇུག་པ་དང་། བསྒྲུབས་ནས་སྦྱིན་སྲེག་བྱ་བའོ། །དེ་ལ་དང་པོ་གླེང་བསླང་བ་བཤད་དེ། དེ་ནས་རྟོག་པ་ཐམས་ཅད་ཀྱི། །ཕྱི་མའི་ཕྱི་མ་ཞེས་བྱ་བ། །ཞེས་པ་གོང་དུ་བཤད་པ་རྣམས་ཀྱིས་ཆོ་ག་གོང་དུ་མ་བཤད་པ་རྣམས་ལེའུ་འདི་ལས་བཤད་པས་ཕྱི་མ་
[244b.2]ཞེས་བྱའོ། །སྦྱོར་བར་བཅས་པས་རྒྱས་པ་ཡི། །རྟོག་པ་འདི་ནི་བཤད་པར་བྱ། །ཞེས་པ་དེ་ཡང་སྦྱོར་བ་ཐབས་དང་བཅས་པར་རྒྱ་ཆེར་འགྲེལ་ཅིང་བཤད་པའི་རྟོག་པ་དེ་དང་དེ་འདིར་བཤད་ཅེས་པའོ། །འདི་དག་ནི་སྔར་གོང་དུ་བཤད་པའི་འཕྲོ་སྦྱོར་བའི་ཚིག་གོ། །དེ་བཞིན་བསྙེན་པ་
[244b.3]སྔོན་དུ་རྫོགས། །ཞེས་པ་ཕྱིའི་ཡོ་བྱད་རྣམས་ཞེས་པའོ། །རྟོག་པ་དག་ནི་འདི་ལྟར་ཟིན། །ཞེས་པ་ཆོ་ག་དེ་དག་གི་རྟོག་པ་དག་ནི་སྔར་བཤད་ཟིན་ཏོ། །སྔགས་མཆོག་དག་ནི་གང་གསུངས་པ། །ཞེས་པ་རྒྱུད་ཆེན་པོ་ལས་གསུངས་ཞེས་པའོ། །ད་ནི་སྔོན་དུ་བསྙེན་པ་ཞེས་བྱ་བའི་
[244b.4]ཆོ་ག་བཤད་དེ་དེའི་ཕྱིར། དེ་ཡི་ལས་ནི་ཆོ་ག་བཤད། །ཅེས་པ་གསུངས་ཏེ། ཐོག་མར་ཨོཾ་བཞག་ཆོ་ག་བཞིན། །ཞེས་པ་ཨོཾ་ཐོག་མར་བཞག་པ་ནི་ཡོངས་ཀྱིས་སྲིད་དེ་བཀྲ་ཤིས་པ་དང་གཟི་བྱིན་དང་ལྡན་པའམ་ཕྱག་འཚལ་བའི་དོན་ཏོ། །རི་མོའི་སྤྱན་སྔར་འདུག་ནས་སུ། །ཞེས་
[244b.5]པ་མདུན་དུ་རི་མོའི་སྐུ་གཟུགས་བཀྲམ་པའི་སྤྱན་སྔར་འདུག་ནས་འབུམ་ཕྲག་བཅུར་བཟླས་པ་བྱ་ཞེས་པའོ། །ད་ནི་རི་མོའི་སྐུ་གཟུགས་ཀྱི་ཆོ་ག་བཤད་དེ། དེའི་ཕྱིར། དེ་ནས་དེ་ཡི་རི་མོ་མཆོག །ཅེས་པ་སྨོས་སོ། །གང་གིས་དངོས་གྲུབ་རབ་ཐོབ་པ། །ཞེས་པ་རི་མོའི་སྐུ་གཟུགས་
[244b.6]གང་གིས་དངོས་གྲུབ་རབ་ཏུ་ཐོབ་པ་ཞེས་པ་དེ། ཚུལ་བཞིན་དུ་ནི་རབ་ཏུ་བཤད། །ཅེས་པའོ། །རས་ནི་སར་པ་ཁྲུ་གང་ཙམ། །ཞེས་པ་ཆེད་དུ་བཏགས་པའི་རས་ཞེས་པའོ། །ཞལ་གཅིག་པོ་ལ་མདངས་གསལ་བ། །ཞེས་པ་མོག་མོག་མ་ཡིན་པ་གསལ་བར་བྱ་ཞེས་པའོ། །མ་ཧེ་
[244b.7]ལ་ནི་བཅིབས་པར་བྱ། །ཞེས་པ་གཡོན་བརྐྱང་བའི་ཚུལ་དུ་བཞུགས་པར་ཞེས་པའོ། །སྟག་ལྤགས་ཞེས་པ་སྨད་གཡོགས་བྱས། །ཞེས་པའོ། །འཁྲུག་ཅིང་འཇིགས་པ་ཞེས་པ་བདུད་དང་བགེགས་ཀྱི་སྡེ་འཇིགས་པ་བྲི་ཞེས་པའོ། །གང་དུ་ཡང་ཞེས་པ་གསུང་འབྱིན་འབྱིན་ལྟ་
[245a]
[245a.1]བུའི་ཚུལ་དུ་བྱའོ་ཞེས་པའོ། །ཡན་ལག་ཐམས་ཅད་ཡོངས་རྫོགས་པ། །ཞེས་པ་སྐུ་གཟུགས་དེ་ཞེས་པའོ། །དེ་ནས་དེ་ལ་མཁས་པ་ཡིས། །མཆོད་པའི་ཡན་ལག་མཆོག་གིས་མཆོད། །ཅེས་པ་དེ་ལྟར་གཟུགས་བྲིས་ཟིན་ནས་སྔགས་པས་སྔར་བཤད་པའི་ཡོ་བྱད་
[245a.2]རྣམས་མཆོད་པར་བྱའོ། །རི་མོའི་སྐུ་གཟུགས་ཀྱི་སྤྱན་སྔར་གཟུགས་པའི་བསྙེན་པ་འབུམ་ཕྲག་བཅུ་བྱའོ་ཞེས་པའི་ཐ་ཚིག་གོ། །ད་ནི་བསྒྲུབ་པ་ལ་འཇུག་པ་ཞེས་བྱ་བ་བཤད་པ་ཡང་། སྔགས་པ་བརྟུལ་ཞུགས་བརྟན་པ་ཡིས། །ཞེས་སྨོས་ཏེ། སྔགས་པ་བརྟུལ་ཞུགས་བརྟན་
[245a.3]པ་ཡིས། །དེ་ཡི་འོག་ཏུ་བྲག་ཕུག་ཞུགས། །ཞེས་པ་ཇི་སྐད་གསུངས་པའི་ཚུལ་བཞིན་དུ་མི་འགྱུར་བར་བརྟན་པར་གནས་པར་བྱའོ། །སྔར་བསྙེན་པ་འབུམ་ཕྲག་བཅུ་བྱས་པའི་འོག་ཏུ་སྔགས་པ་དེ་བྲག་ཕུག་ཏུ་གནས་པར་བྱའོ་ཞེས་པའོ། །ཁ་ཟས་ཞེས་པ་སྨྱུང་བ་བྱ། །རི་རབ་
[245a.4]རི་ནི་ཇི་ཙམ་པར། །ཞེས་པ་བདག་གནས་པའི་རི་གཡོ་བར་འགྱུར་གྱི་བར་དུ་བཟླས་ཞེས་པའོ། །ཡང་ན་རི་མོ་བཞད་ཀྱི་བར་དུ་བཟླས་ཞེས་པའོ། །ཡང་ན་རི་མོ་འབར་གྱི་བར་དུ་བཟླས་ཞེས་པའོ། །བཟླས་ན་དེའི་ཚེ་དངོས་གྲུབ་ཐོབ། །ཅེས་པ་དེ་ལྟར་མཚན་མ་བྱུང་བྱུང་དུ་བཟླས་ན་དངོས་
[245a.5]གྲུབ་འཐོབ་པོ་ཞེས་བྱ་བའི་དོན་ཏོ། །དེ་ལྟར་ལྷ་འདི་བཟླས་པ་ཡི། །ཞེས་པ་ལ་སོགས་པའི་རི་མོའི་ལྷའི་སྐུ་གཟུགས་འདི་ལ་དངོས་གྲུབ་ཀྱི་མཚན་མ་བྱུང་བ་དང་བསྟན་པ་དེ་དག་ཡིན་ནོ། །མཚན་མ་དེ་དག་བྱུང་ནས་རིག་འཛིན་དུ་འགྱུར་རོ། །དེ་ལྟར་རིག་འཛིན་གྲུབ་ནས་འབྲས་བུའི་དོན་
[245a.6]ཐམས་ཅད་སྒྲུབ་ནུས་པར་འགྱུར་རོ། །དེ་ཡང་ཡིད་ལ་གང་འདོད་པ་བསམས་པ་ཙམ་གྱིས་དེ་དག་ཐམས་ཅད་རིང་པོར་མི་ཐོགས་པར་འགྲུབ་པར་འགྱུར་རོ་ཞེས་པའོ། །ཁྲོས་ནས་ཡང་འགས་པར་འགྱུར། །ཞེས་པ་ལ་སོགས་པའི་ལས་འདི་དག་ཀྱང་དེ་བཞིན་དུ་བྱེད་ནུས་པར་འགྱུར་རོ་
[245a.7]ཞེས་བྱ་བའི་ཐ་ཚིག་གོ། །ཆུ་དག་ཅེས་པ་ཆུ་ཀླུང་དག་སྐེམས་ཞེས་པའོ། །དེ་ལ་སོགས་པའི་ལས་རྣམས་ནི། །ཞེས་པ། དེ་ལ་སོགས་པའི་ཡ་མཚན་ལས། །ངོ་མཚར་ཆེན་པོ་གཞན་དག་ཀྱང་བྱེད་དེ། ཡ་མཚན་ཆེན་པོ་ཐམས་ཅད་དང་། །ཞེས་པའོ། །སེམས་ཅན་རྣམས་ནི་ཐམས་ཅད་
[245b]
[245b.1]ལ། །ཞེས་པ་ལ་སོགས་པ་ཡི་དགས་ཕལ་པོ་ཆེའི་དཀྱིལ་འཁོར་དང་རྩ་བའི་རྟོག་པ་ལ་སོགས་པའི་ཆོ་ག་སྔར་གསུངས་པ་དེ་དག་གི་དངོས་གྲུབ་དང་ལས་རྣམས་འབྱུང་བ་ཡང་ཇི་སྐད་གསུངས་པའི་ཆོ་ག་བཞིན་དུ་བསྒྲུབས་ན་ཡང་འགྲུབ་པར་འགྱུར་རོ་ཞེས་བྱ་བའི་དོན་ཏོ། །ད་ནི་བསྒྲུབས་
[245b.2]ནས་སྦྱིན་པ་ཞེས་བྱ་བ་བཤད་དེ། དེའི་ཕྱིར་བསྒྲུབས་ནས་སེམས་ཅན་ཐམས་ཅད་ལ་ཞེས་གསུངས་ཏེ། འབྲས་བུ་མཆོག་རྣམས་བསྒྲུབ་པར་བྱ། །ཞེས་པ་གོང་དུ་བཤད་པའི་དངོས་གྲུབ་གྲུབ་པའི་འབྲས་བུ་སེམས་ཅན་ཐམས་ཅད་ལ་སྦྱིན་པར་བྱའོ་ཞེས་པའི་དོན་ཏོ། །གྲུབ་པའི་
[245b.3]མཐུ་ནི་གང་ཡོད་པ། །ཞེས་པ་དངོས་གྲུབ་གྲུབ་པའི་མཐུ་གང་ཡོད་པ་དེ་དག་ཐམས་ཅད་ཅེས་པའོ། །བདེ་གཤེགས་བསམ་པས་དེ་དག་ཀུན། །ཞེས་པ་ལ་སོགས་པ་བྱང་ཆུབ་ཀྱི་སེམས་དང་ལྡན་པས་མཐུ་གྲུབ་པ་དེ་དག་ཀུན་ཀྱང་སེར་སྣ་མེད་པའི་སེམས་ཀྱིས་སྐྱེ་བོ་ཕོངས་པ་རྣམས་
[245b.4]ལ་སྦྱིན་ཞིང་སོ་སོའི་ལས་རེ་བ་ཡོངས་སུ་བསྐང་བར་བྱའོ་ཞེས་པའི་ཐ་ཚིག་གོ། །སྙིང་རྗེ་ཅན་གྱིས་བདག་གི་ལུས། །ཞེས་པ་བདག་གི་ལུས་ཀྱང་སྦྱིན་པར་བྱའོ་ཞེས་པའོ། །དྲི་མ་མེད་པར་བསྒྲུབས་ནས་སུ། །དགེ་བ་འདི་ཡིས་སེམས་ཅན་ཀུན། །བདེ་གཤེགས་སེམས་ཅན་ལྡན་
[245b.5]བདེ་བར་འགྱུར། །ཞེས་པ་སྐྱོན་མེད་པའི་སྦྱིན་པ་སྔོན་དུ་བཤད་པ་བཞིན་སྤྱད་པའི་དགེ་བ་འདི་ཡིས་དེ་ལྟར་དགེ་བ་སྤྱད་པ་སེམས་ཅན་ཐམས་ཅད་ལ་བསྔོའོ། །བྱང་ཆུབ་སེམས་དང་ལྡན་ཞིང་བདེ་བར་གྱུར་ཅིག་ཅེས་པའི་དོན་ཏོ། །རེ་བ་ཐམས་ཅད་ཡོངས་རྫོགས་ཤིང་། །ཞེས་པ་
[245b.6]འཇིག་རྟེན་དང་འཇིག་རྟེན་ལས་འདས་པའི་དགེ་བ་འདོད་པ་ཕུན་སུམ་ཚོགས་པའི་ལོངས་སྤྱོད་དང་ལྡན་པར་གྱུར་ཅིག་ཅེས་པའི་དོན་ཏོ། །དགེ་བ་ཀུན་གྱི་སྣོད་གྱུར་ཅེས། །ཞེས་པ་དེ་དག་དང་ཡང་ལྡན་ཞིང་དགེ་བ་སྤྱོད་པའི་སྐབས་དང་ལྡན་པའོ། །ཡིད་ཀྱིས་ཡོངས་སུ་བསྔོ་བར་
[245b.7]བྱ། །ཞེས་པ་སྤྱོད་པའི་སྐལ་བ་ཅན་དུ་གྱུར་ཅིག་ཅེས་པའོ། །གང་ཞིག་དེ་ལྟར་སྔགས་གྲུབ་ཀྱང་། །ཞེས་པ་ཕལ་ཆེར་སྔགས་གྲུབ་ན་སྦྱིན་པའི་དགེ་བ་དེ་ལྟར་མི་སྤྱོད་པ་སྟེ། འགའ་ཞིག་སྔགས་གྲུབ་ནས་ཀྱང་སྦྱིན་པའི་དགེ་བ་དག་དེ་ལྟར་སྤྱད་པ་དེས་སྐྱོན་མེད་པའི་སྦྱིན་པ་ནི། དྲི་མ་མེད་པའི་
[246a]
[246a.1]བྱང་ཆུབ་སེམས་ཞེས་པའི་དོན་ཏོ། །དགེ་བ་རྟག་ཏུ་སྤྱོད་པའི་དེ། །ཞེས་པ་སྦྱིན་པའི་དགེ་བ་དག་སྤྱོད་པ་ཞེས་པའོ། །དངོས་གྲུབ་རྟོག་ལས་གང་གསུངས་པ། །ཞེས་པ་རྟོག་པ་དག་ལས་དངོས་གྲུབ་གང་གསུངས་པ་དེ་བཞིན་གཤེགས་པའི་ཞལ་ནས་བྱུང་བ་དེ་ཞེས་བྱ་བའི་དོན་
[246a.2]ཏོ། །ཐམས་ཅད་དེ་ལ་ཉེ་བར་གནས། །ཞེས་པ་དངོས་གྲུབ་ཐམས་ཅད་ཀྱང་སྔགས་པ་གྲུབ་པ་དེ་ལྟ་བུ་ལ་འགྲུབ་པར་འགྱུར་བས་ནི་ཉེ་བར་གནས་ཞེས་བྱའོ། །སྔགས་པ་སྒྲུབ་པ་པོ་ཡི་རྫུ་འཕྲུལ་གྱི། །ཡོན་ཏན་ཀུན་དང་ལྡན་པར་འགྱུར། །ཞེས་བྱ་བའི་དོན་ཏོ། །རྒྱ་ཆེར་བསྟན་ཞེས་པ་དེ་ལྟར་
[246a.3]རྒྱ་ཆེར་བསྟན་ཏོ་ཞེས་པའོ། །རྟོག་པ་ཐམས་ཅད་འདུས་པའོ། །ཞེས་པ་དེ་དག་ནི་རྟོག་པ་ཐམས་ཅད་འདུས་པ་ཡིན་ནོ་ཞེས་པའི་དོན་ཏོ། །འཇམ་དཔལ་གཤིན་རྗེ་གཤེད་ཀྱི་རྟོག་པར་གཏོགས་པ་བཅུ་པའི་འགྲེལ་པ་ཞེས་པ་རྫོགས་སོ།། །།དུར་ཁྲོད་གནས་ཀྱི་དཀྱིལ་འཁོར་དུ་
[246a.4]གཏོགས་པའི་ལེའུ་འདི་ལ་དོན་རྣམ་པ་བདུན་གྱིས་བཤད་དོ། །དེ་ལ་སྙིང་པོ་ཁྱད་པ་ཅན་བསྟན་པ་དང་། དཀྱིལ་འཁོར་གྱི་ཆོ་ག་དང་། མཆོད་པ་སྔར་བྱས་ནས་སློབ་མ་བཟུང་བ་ལ་སོགས་པའི་ལས་བྱ་བ་དང་། ལྷ་སླར་གཤེགས་སུ་གསོལ་བ་ལ་སོགས་པའི་ལས་བྱ་བ་དང་། 
[246a.5]ཕྱག་རྒྱའི་མཚན་ཉིད་དང་། དཀྱིལ་འཁོར་དུ་དགོད་པའི་སྔགས་ཀྱི་ལེའུ་དང་། མཆོད་པའི་ཆོ་ག་རྣམས་ཀྱིས་བསྟན་ཏོ། །དེ་ལ་སྙིང་པོའི་ཁྱད་པར་བསྟན་པའི་ཕྱིར། །འཇམ་པའི་དབྱངས་ཀྱི་ཁྲོ་བོ་ཡི། །ཞེས་གསུངས་ཏེ། འཇམ་པའི་དབྱངས་ཀྱི་ཁྲོ་བོ་ཡི། །ཞེས་པ་ཧཱུཾ་རིང་
[246a.6]པོ་འབྲུ་གཅིག་པོ་སྔར་བཤད་ཟིན་ཏེ་ཞེས་འཕྲོ་སྦྱོར་པའི་ཚིག་ཏུ་ཟད་དོ་ཞེས་པའོ། །དེ་ནས་གཞན་ཡང་དེ་ཡི་ནི། །ཞེས་པ་འཇམ་པའི་དབྱངས་དེའི་གཞན་ཡང་རྟོག་པ་བསྡུས་ཞེས་བྱ་བའི་དོན་ཏོ། །རྟོག་པ་བསྡུས་པ་རྒྱ་ཆེར་བཤད། །གཤིན་རྗེ་རབ་ཏུ་འཇོམས་པ་འདི། །ཞེས་
[246a.7]པ་རྩ་བའི་རྟོག་པ་ལས་གསུངས་པའི་དངོས་གྲུབ་དང་། ལས་རྣམས་ལེའུ་འདིར་མདོར་བསྡུས་ནས་ཡི་གེ་འབྲུ་གཅིག་པའི་སྒོ་ནས་རྒྱས་པར་བཤད་པའོ། །ཞལ་ནི་ཧཱུཾ་ཞེས་བྱ་བར་བཤད། །ཅེས་པ་ཞལ་དྲུག་པ་ལས་ཧཱུཾ་བྱུང་བས་ན་ཞལ་ཉིད་ཧཱུཾ་ཡིན་ཏེ་ཧཱུཾ་ཉིད་ཁྲོ་བོ་ཡིན་པར་བཤད་དོ། །
[246b]
[246b.1]ཧཱུཾ་ཞེས་བྱ་བ་མཆོག་རིག་བྱ། །ཞེས་པ་ཧཱུཾ་དེ་ཉིད་ཁྲོ་བོ་ཡིན་པར་བཤད་པར་བྱའོ། །དེ་ཡི་དཀྱིལ་འཁོར་གཞན་ཡིན་ཏེ།།ཞེས་པ་འཇམ་དབྱངས་ཀྱི་ཁྲོ་བོ་དཀྱིལ་འཁོར་སྔར་གོང་དུ་བཤད་པ་ལས་གཞན་པའི་དཀྱིལ་འཁོར་འོག་ནས་འབྱུང་བ་ལ་བྱའོ། །འོག་ནས་འབྱུང་བའི་དཀྱིལ་འཁོར་
[246b.2]དེ་བྲིས་ནས་བསྒྲུབས་ན་དཀྱིལ་འཁོར་དེ་ལས་དངོས་གྲུབ་ཀུན་འགྲུབ་པར་ཤེས་པར་བྱའོ་ཞེས་པའི་དོན་ཏོ། །དུར་ཁྲོད་གནས་ཞེས་བྱ་བ་སྟེ་ཞེས་པ་དཀྱིལ་འཁོར་དེའི་ནང་དུ་དུར་ཁྲོད་གནས་པས་ན་ཡང་དུར་ཁྲོད་གནས་ཞེས་བྱ་སྟེ། དེ་ལྟར་དཀྱིལ་འཁོར་དེ་ལ་མིང་དེ་སྐད་ཅེས་བྱ་སྟེ། 
[246b.3]མི་རོ་དེ་ཉིད་ལ་དུར་ཁྲོད་ཅེས་བྱ་བའི་ཕྱིར་ཞེས་བྱ་བའི་དོན་ཏོ། །དུར་ཁྲོད་གནས་པའི་གང་ཡིན་པའོ། །ཞེས་པ་དེ་ལ་དུར་ཁྲོད་གནས་ཞེས་ཅིའི་ཕྱིར་ཞེ་ན། མཎྜལ་གྱི་གནས་སུ་དུར་ཁྲོད་དུ་བྲིས་ན་ཡང་དུར་ཁྲོད་གནས་ཞེས་བྱ་བའི་དོན་ཏོ། །ཁྲུ་བརྒྱད་པ་ལ་སྒོ་བཞི་པ། །ཞེས་པ་ངོས་
[246b.4]བཞི་ངོས་གཅིག་གི་ཚད་ཅེས་པའོ། །ཡང་ན་གྲུ་བཞི་པ་ཡང་རུང་། །ཞེས་པ་ཕྱོགས་བཞིར་ཡང་ངོས་བཞི་པའི་ངོས་གཅིག་གི་ཚད་ཅེས་བྱའོ། །དུར་ཁྲོད་གནས་པ་བཟང་པོ་སྟེ། །ཞེས་པ་དཀྱིལ་འཁོར་ཉིད་ཀྱི་ཡོན་ཏན་ལ་བྱ་བའི་དོན་ཏོ། །དུར་ཁྲོད་ཐལ་བས་བྲི་བར་བྱ། །ཞེས་པ་
[246b.5]དཀྱིལ་འཁོར་དེ་ཡང་དུར་ཁྲོད་ཀྱི་ཐལ་བས་བྲི་བར་བྱའོ་ཞེས་པའོ། །དེ་ཡི་དབུས་སུ་ཡི་དགས་བྲི། །ཡི་དགས་ཕྲེང་བ་དག་གིས་བརྒྱན། །ཞེས་པ་དཀྱིལ་འཁོར་དེའི་དབུས་སུ་པདྨ་འདབ་མ་བརྒྱད་པ་གཅིག་ཐལ་བས་བྲིས་པ་དེའི་སྟེང་དུ་མི་རོ་གཅིག་བྲིའོ། །དཀྱིལ་འཁོར་དེའི་ནང་
[246b.6]རོལ་གྱི་ངོས་བཞིར་མི་རོ་གཉིས་གཉིས་ཙམ་བྲིའོ། །ཡི་དགས་འདི་དག་ཐམས་ཅད་ཀྱང་ཕྱག་རྒྱ་ཡིན་པས་ན་ཀུན་ཀྱང་པདྨའི་སྟེང་དུ་བཞག་གོ་ཞེས་པའི་དོན་ཏོ། །སྒོར་ནི་ཡི་དགས་རོ་སྨད་བཞག །ཅེས་སྒོ་བཞིར་མི་རོ་རེ་རེ་བྲི་བ་ནི་མགོ་མེད་པའི་རོ་ལ་བྱའོ། །མཐའ་མ་དག་ཏུ་
[246b.7]མགོ་བོ་བཞག །ཅེས་པ་དཀྱིལ་འཁོར་དེའི་ནང་རོལ་གྱི་ངོས་བཞིར་མི་རོ་གཉིས་གཉིས་ཙམ་བྲིས་པའི་བར་དུ་མིའི་མགོ་བོ་བྲི་བར་བྱའོ། །ཚུལ་དེ་ལྟར་འདྲི་ནུས་ན་ནི་སྔགས་པས་དེ་དག་ཐམས་ཅད་དུར་ཁྲོད་ཐལ་བས་བྲིའོ་ཞེས་པའི་དོན་ཏོ། །གྲྭ་བཞིར་ཤཱུ་ལ་བཞི་རྣམས་དང་། ཐོད་པ་
[247a]
[247a.1]དག་ཀྱང་བྲི་བར་བྱ། །ཞེས་པ་འདིར་ཤཱུ་ལ་ཞེས་པ་ནི་ཏྲི་ཤཱུ་ལ་བྱའོ། །གྲྭ་བཞིར་ཤཱུ་ལ་རྩེ་གསུམ་པ་རེ་རེ་བཞི་ཡིས་ནང་རོལ་ནས་ཁ་ཕྱིར་བལྟས་པ་བྲི་སྟེ། ཤཱུ་ལ་རེ་རེའི་གློ་ཕ་རོལ་ཚུ་རོལ་དུ་ཐོད་པ་རེ་རེ་སྟེ་གཉིས་གཉིས་བྲིའོ། །དེ་ལྟར་ཤཱུ་ལ་བྲིས་པའི་ཚེ་རྩ་བ་
[247a.2]དག་ཏུ་ཐོད་པ་རེ་རེ་བཞི་བྲི་ཞེས་པ་ཁ་ཅིག་འཆད་དོ། །གལ་ཏེ་འདྲི་བར་མི་ནུས་ན། །མཁས་པས་དེ་དག་ཐལ་བས་བྲི། །ཞེས་པ་ལ་སོགས་པ་ཚུལ་དེ་ལྟར་རི་མོ་འདྲི་བར་མི་ནུས་ན་ས་གཞི་སྐྱང་ནུལ་གྱིས་བྱུགས་ཏེ། ས་བསྟར་བ་བཟང་པོ་ལ་ཙནྡན་དམར་པོའི་འདེ་གུས་བསྐུས་
[247a.3]ནས་ཐིག་ཙམ་བཏབ་ཀྱང་རུང་ངོ་། །དཀྱིལ་འཁོར་ཚད་ཀྱང་གོང་དུ་གསུངས་པ་དང་སྦྱར་ཞེས་པའོ། །དུར་ཁྲོད་གནས་སུ་དང་པོར་ནི། །ཞེས་པ་དཀྱིལ་འཁོར་དང་པོར་ཡི་དགས་ལ་སོགས་པའི་སྔགས་རྣམས་གནས་སུ་དགོད་པའོ། །སྔགས་པས་ཡི་གེ་དགོད་པར་བྱ། །
[247a.4]ཞེས་པ་ཡི་གེ་རྣམས་སོ་སོར་བཀོད་ཟིན་ནས་དཀྱིལ་འཁོར་དེར་ཁྲོ་བོའི་རྒྱལ་པོ་སྤྱན་དྲངས་ཏེ་མཆོད་པ་བྱའོ་ཞེས་པའི་ཐ་ཚིག་གོ། །འདི་མན་ཆད་མཆོད་པ་སྔར་བྱས་ནས་སློབ་མ་བཟུང་བ་ལ་སོགས་པའི་ལས་ཞེས་བྱ་བ་བཤད་དེ། འཇིགས་པའི་ཞལ་ནི་འབར་བ་དྲུག །ཅེས་
[247a.5]གསུངས་ཏེ། དེ་ཡང་ཁྲོ་བོའི་རྒྱལ་པོ་དེ་ནི་ཅི་འདྲ་བ་ཞིག་ཅེ་ན། དེ་བཞིན་ཞབས་ཀྱང་དྲུག་དང་ལྡན། །ཞེས་པ་ལ་སོགས་པ་བཞིན་ཞེས་པར་བྱའོ། །གཟིག་ལྤགས་ནི་སྨད་གཡོགས་ཞེས་སོ། །མཚོན་ཆ་བཟང་པོ་དུ་མ་བསྣམས། །ཞེས་པ་རི་མོ་འདྲི་བའི་སྐབས་འོག་ནས་
[247a.6]ཀྱང་འབྱུང་ངོ་ཞེས་པའོ། །ཡི་དགས་སྟེང་དུ་མཆོད་པ་བྱ། །ཞེས་པ་དེ་ལྟ་བུའི་ལྷ་དེ་དཀྱིལ་འཁོར་གྱི་དབུས་སུ་མི་རོ་བྲིས་པའི་སྟེང་དུ་སྤྱན་དྲངས་ཏེ་མཆོད་པ་བྱའོ་ཞེས་པའི་དོན་ཏོ། །འོ་མའི་འབྲས་ཐུག་གཏོར་མར་དབུལ། །ཞེས་པ་ལྷ་བཤོས་དབུལ་བའི་དོན་ཏོ། །མར་མེ་
[247a.7]དག་ནི་མར་ལས་བྱ། །ཞེས་པ་མར་མེ་བརྒྱད་དང་བཅུ་དྲུག་ཏུ་སྦྱར་ཞེས་པའོ། །ས་བོན་ཡི་གེ་གཅིག་པ་འདི། །ཞེས་པ། ཨོཾ་ཨཱཿཧཱུྃ་སྭཱ་ཧཱ། ཞེས་བཟླས་པར་རིགས་སོ་ཞེས་ཁ་ཅིག་འཆད་དོ། །དེ་ནས་སྟོང་དུ་བཟླས་པ་བྱ། །དེ་ཡི་འོག་ཏུ་མཁས་པ་ཡིས། །ཞེས་པ་དེ་ལྟར་སྔར་
[247b]
[247b.1]མཆོད་པ་དང་། བཟླས་བརྗོད་བྱས་ནས་དེའི་འོག་ཏུ་སྔགས་པས་དཀྱིལ་འཁོར་དུ་སློབ་མ་གཟུང་བར་བྱའོ་ཞེས་པའོ། །དུར་ཁྲོད་གནས་སུ་ཞེས་པ་དཀྱིལ་འཁོར་གྱི་མིང་ཞེས་པའོ། །ཧཱུཾ་གི་ཞལ་ནི་ཟློས་ཤིང་གཟུང་། །ཅེས་པ་དཀྱིལ་འཁོར་དུ་མེ་ཏོག་གཏོར་བའི་སྔགས་ཀྱང་འདི་ཉིད་
[247b.2]དོ། །སློབ་དཔོན་གྱིས་ཧཱུཾ་ཞེས་བྱ་བ་བཟླས་ཤིང་སློབ་མ་གཟུང་བར་བྱ་ཞེས་པའི་དོན་ཏོ། །བཙུད་ནས་དེ་ཡི་སྙིང་གར་ནི། །ཞེས་པ་སློབ་མ་དཀྱིལ་འཁོར་དུ་བཙུད་ནས་དེའི་འོག་ཏུ་སློབ་མའི་སྙིང་གར་སྙིང་པོ་ཧཱུྃ་ཞེས་པ་བསམས་ལ་ལྷའི་སྐུར་བསྒྱུར་ཏེ། ཧཱུཾ་ཞེས་པ་གཞག་པར་བྱ་
[247b.3]ཞེས་པའི་དོན་ཏོ། །དེ་ནས་ཤཱུ་ལའམ་ཕྱག་རྒྱ་ནི། །རས་ཀྱིས་གཡོགས་ཏེ་བཅིང་བར་བྱ། །ཞེས་པ་ཤཱུ་ལའི་ཕྱག་རྒྱ་ནི་བདག་གིས་ཀྱང་བཅིང་། སློབ་མས་ཀྱང་འཆིང་དུ་གཞུག་གོ། །མེ་ཏོག་དཀྱིལ་འཁོར་དུ་དོར་དུ་གཞུག་གོ། །འདི་ནི་དཀྱིལ་འཁོར་དུ་གཞུག་པའི་ཕྱག་རྒྱའོ། །ཕྱག་
[247b.4]རྒྱ་འདི་བཅིང་བའི་ཚེ་གཞན་གྱིས་མ་མཐོང་བར་རས་ཀྱིས་གཡོགས་ལ་ཕྱག་རྒྱ་བཅིང་བར་བྱའོ་ཞེས་པའི་ཐ་ཚིག་གོ། །སློབ་མ་དག་ལ་ལེགས་བསྟན་ན། །དེ་ཡང་མཆོད་པ་བྱེད་དུ་གཞུག །ཅེས་པ་དེ་ནས་གདོང་གི་རས་ཕྱེ་ལ་དཀྱིལ་འཁོར་བསྟན་ནས་སློབ་མ་དེ་དཀྱིལ་འཁོར་ལ་
[247b.5]མཆོད་པ་བྱེད་དུ་གཞུག་གོ་ཞེས་བྱ་བའི་དོན་ཏོ། །དེ་ནས་གཤིན་རྗེ་རབ་འཇོམས་པའི། །ཞེས་པ་ལ་སོགས་པ་དེ་ནས་དེའི་འོག་ཏུ་སློབ་མ་དེ་ལ་དབང་རྣམ་པ་བཞི་ལས་རིག་པའི་དབང་བསྐུར་བར་བྱའོ། །དབང་བསྐུར་བའི་བུམ་པ་ལ་ཡང་སྙིང་པོ་འབྲུ་གཅིག་པ་བཟླས་སོ། །དེ་ཡི་གེ་
[247b.6]འབྲུ་གསུམ་སྦྱིན་པ་བཟླས་སོ་ཞེས་པ། ཨོཾ་ཨཱཿཧཱུཾ་ཞེས་བྱ་བའི་ཡི་གེ་འབྲུ་གཅིག་པོ་སློབ་མ་ལ་ཚུལ་བཞིན་དུ་སྦྱིན་པར་བྱ་བའི་རིག་པའི་དབང་བསྐུར་བར་བྱའོ་ཞེས་པའི་ཐ་ཚིག་གོ། །འདི་མན་ཆད་ནི་ལྷ་སླར་གཤེགས་སུ་གསོལ་བ་ལ་སོགས་པའི་ལས་བཤད་དེ། དེ་ནས་
[247b.7]མཆོད་པ་ཡང་བྱས་ནས་ཞེས་པ་ནས་བསྟན་ཏེ། དེ་ནས་མཆོད་པ་ཡང་བྱས་ནས། །ཞེས་པ་ལ་སོགས་པ་དེ་ནས་ཡང་དཀྱིལ་འཁོར་དུ་མཆོད་པ་བྱས་ནས་ཁྲོ་བོ་སླར་གཤེགས་སུ་གསོལ་ལོ། །ཤཱུ་ལའི་ཕྱག་རྒྱ་བཅིངས་ནས་སུ། །དེ་བཞིན་རྟག་པར་གཤེགས་སུ་གསོལ། །ཞེས་
[248a]
[248a.1]པ་དེ་ལྟར་གཤེགས་སུ་གསོལ་བ་དང་ཐབས་གང་གིས་གཤེགས་སུ་གསོལ་ཞེ་ན། ཤཱུ་ལའི་ཕྱག་རྒྱ་བཅིངས་ནས་མཐེ་བོང་ཕྱིར་བསྐྱེད་པས་སླར་གཤེགས་སུ་གསོལ། །ཁྲོ་བོ་སྤྱན་དྲངས་པ་ཡང་ཤཱུ་ལའི་ཕྱག་རྒྱ་བཅིངས་ཏེ། མཐེ་བོང་གཉིས་ནང་དུ་གཡབ་
[248a.2]ཅིང་སྔགས་དང་ལྡན་པས་སྤྱན་དྲང་བར་བྱའོ་ཞེས་པའི་དོན་ཏོ། །ཁྲོ་བོ་སྤྱན་དྲངས་པ་དག་ཀྱང་། ཤཱུ་ལའི་ཕྱག་རྒྱ་ལྡན་པར་བྱ། །ཞེས་པ་ཁྲོ་བོ་སྤྱན་དྲངས་པ་དང་སླར་གཤེགས་སུ་གསོལ་བའི་མཛུབ་མོ་གཉིས་ནང་དུ་གཡབ་པར་འོས་ཏེ་དེ་ལྟར་བྱ་བ་ཡང་ཤཱུ་ལའི་ཕྱག་རྒྱ་བཅིངས་ཏེ་བྱའོ་ཞེས་ཁ་ཅིག་
[248a.3]འཆད་དོ། །འདི་མན་ཆད་ཕྱག་རྒྱའི་མཚན་ཉིད་བཤད་དོ། །དཀོན་མཆོག་གསུམ་ལ་ཕྱག་བཙལ་ནས། །ཞེས་པ་ཐོག་མར་ལག་པ་གཉིས་ཐལ་མོ་སྦྱར་ཏེ་དཔྲལ་བར་བཞག་ལ། ཨོཾ་ན་མོ་བུདྡྷ་དྷརྨ་སཾ་གྷེ་བྷྱཿ་ཞེས་པ་བརྗོད་ནས་དེའི་འོག་ཏུ་ཤཱུ་ལའི་ཕྱག་རྒྱ་བཅིང་བར་བྱའོ། །དེ་ནི་
[248a.4]དམ་ཚིག་སྔར་བྱས་ནས་གདོང་ཕྱག་རྒྱ་བཅིང་ཞེས་བྱ་བའི་དོན་ཏོ། །འདི་མན་ཆད་ནི་ཕྱག་རྒྱའི་མཚན་ཉིད་ཅེས་བྱ་བ་བཤད་དོ། །ཤཱུ་ལ་རབ་ཏུ་བསྟན་པར་བྱ། །ཞེས་པ་ནས་བསྟན་ཏེ། མཁས་པས་ཞེས་པ་སྔགས་པས་ཞེས་པའོ། །སོར་མོ་ཕན་ཚུན་བསྣོལ་ནས་སུ། །ཞེས་
[248a.5]པ་ལག་པའི་རྒྱབ་ཏུ་བསྣོལ་ཞེས་པའོ། །གུང་མོར་སོར་མོ་མཆོག་གཉིས་ནི། །ཞེས་པ་རྩེ་སྤྲད་དེ་བསྒྲེང་བ་དབུས་ནས་གྱེན་དུ་བསྒྲེང་སྟེ་བཞག་ཅེས་པའི་དོན་ཏོ། །སྲིན་ལག་གཉིས་ནི་ནང་དུ་བཞག །མཛུབ་མོ་གཉིས་ཀྱི་དྲུང་དུ་བཞག །ཅེས་པ་སྲིན་ལག་གཉིས་ནང་དུ་བཞག་
[248a.6]པ་ཡང་མཛུབ་མོ་དང་གུང་མོ་གཉིས་ཀྱི་བར་བར་དུ་བཞག་པའི་སྐད་དུ་ཁ་ཅིག་གིས་གསུངས་སོ། །བསྣོལ་མར་ནང་དུ་བཅུག་སྟེ་ཕ་རོལ་ཚུ་རོལ་རྩ་བ་ལ་གཏང་ལ་བཞག་གོ། །དེ་ལྟར་དེ་གཉིས་བསྒྲེང་ནས་སུ། །ཞེས་པ་མཛུབ་མོ་གཉིས་ཀྱང་གུང་མོ་བསྒྲེང་བའི་སོ་སོའི་ངོས་ལ་སྦྱར་བ་ལ་
[248a.7]ཡང་བསྒྲེང་ངོ་ཞེས་པའོ། །ལྷག་མ་རྣམས་ནི་ངེས་པར་སྦ། །ཞེས་པ་མཐེ་བོ་མཐེའུ་ཆུང་གཉིས་ཀྱང་བསྣོལ་མར་ནང་དུ་གཞུག་གོ། །འདི་ཡི་ལས་རྣམས་ཐམས་ཅད་ནི། །ཞེས་པ་ཕྱག་རྒྱ་འདིས་བདག་བསྲུང་བ་དང་། གཞན་བསྲུང་བ་ལ་སོགས་པའི་ལས་ཐམས་ཅད་བྱ་བའི་ཐ་ཚིག་གོ། །འདི་
[248b]
[248b.1]མན་ཆད་ནི་དཀྱིལ་འཁོར་དུ་དགོད་པའི་སྔགས་ཀྱི་ལེའུ་བཤད་དེ། །དེ་ནས་གཞན་ཡང་བཤད་པ་བཞིན། །ཞེས་པ་ནས་བསྟན་ཏེ། ཨོཾ་ཧཱུྃ་ལཾ་ལཾ་ཧ་ཞེས་པ་དཀྱིལ་འཁོར་གྱི་ནང་གི་ཕྱོགས་བཞིར་ཡི་དགས་དགོད་པའི་སྔགས་སོ། །ཨོཾ་ཧཱུཾ་དྲིང་ཛ་ཞེས་པ་སྒོ་བཞིན་ཡི་དགས་
[248b.2]ཀྱི་རོ་སྨད་ཡོད་པའི་སྔགས་སོ། །ཨོཾ་ཧཱུཾ་ཧ་ཞེས་པ་དཀྱིལ་འཁོར་གྱི་ནང་གི་ཕྱོགས་བཞིར་ཡི་དགས་ཕྲེང་བ་བཀོད་པའི་བར་བར་དུ་མགོ་བཞག་པའི་སྔགས་སོ། །ཨོཾ་ཧཱུྃ་ཧྲཱིཿ་ཥྚྲིར་ཁ་ཤཱུ་ལ་བཞི་ཆར་གྱིའོ་ཞེས་པ་དཀྱིལ་འཁོར་མཐའ་བཞིར་ཏྲི་ཤཱུ་ལ་བཞི་བཞག་པའི་སྔགས་སོ། །
[248b.3]ཨོཾ་ཧཱུྃ་ཏྲི་ཧ་ཞེས་ཏྲི་ཤཱུ་ལའི་རྩ་བའི་གྲྭ་བཞིར་ཐོད་པ་བཞི་བྲི་བའི་སྔགས་སོ། །ཏྲི་ཤཱུ་ལའི་གཡས་གཡོན་དུ་ཐོད་པ་རེ་རེ་གཉིས་གཉིས་བཞག་པ་རྣམས་ཀྱི་སྔགས་སོ། །ལྷོ་ཕྱོགས་ཀྱི་ནི་སྒོ་ཕྱེ་ནས། །ལྷག་མ་གཞན་ནི་གཅད་པར་བྱ། །ཞེས་པ་ལྷོ་ཕྱོགས་སྒོ་ནི་ཕྱེ་སྟེ། །སྒོ་ལྷག་
[248b.4]མ་གསུམ་ནི་བཅད་དོ། །དུར་ཁྲོད་ཅེས་པ་དཀྱིལ་འཁོར་ལ་ཡང་བྱའོ། །རྟག་ཏུ་བྲི་བའི་སྔགས་ཞེས་པའོ། །སྔགས་འདི་རྣམས་ཀྱིས་རབ་སྦྱར་ན། །ཞེས་པ་སྔགས་དེ་རྣམས་ཀྱིས་དཀྱིལ་འཁོར་དེར་སྦྱར་ནས། དུར་ཁྲོད་ཀྱི་ནི་གནས་སུ་འགྱུར། །ཞེས་པ་སྔར་བཤད་པ་བཞིན་
[248b.5]དུ་དུར་ཁྲོད་ཀྱི་གནས་ཀྱི་དཀྱིལ་འཁོར་དུ་འགྱུར་རོ་ཞེས་པའི་དོན་ཏོ། །ཙནྡན་དམར་པོས་བསྐུས་པ་ཡི། །ཞེས་པ་ཡང་ན་ཙནྡན་དམར་པོས་བསྐུས་པའི་ས་གཞི་ཁྲུ་གང་ཙམ་གྱི་ཚད་དུ་དཀྱིལ་འཁོར་བྲིས་ཀྱང་རུང་ཞེས་པའི་དོན་ཏོ། །ས་གཞི་ཁྲུ་གང་ཙམ་ལ་ནི། །ཞེས་པ་ངོས་གཅིག་
[248b.6]ཚད་དུ་བྱ་ཞེས་པའོ། །དཀྱིལ་འཁོར་གྱི་ཚད་དང་གནས་ནི་ཇི་ལྟ་བུར་ཡང་གང་ཡང་རུང་ཞེས་པའི་དོན་ཏོ། །དཀྱིལ་འཁོར་དག་ནི་བྲིས་ནས་སུ། །དེ་ནས་ཆོ་ག་ཞེས་པ་ཡིས། །ཞེས་པ་དེ་ལྟར་དཀྱིལ་འཁོར་བྲིས་པ་ནས་དེའི་འོག་ཏུ་ལྷ་སྤྱན་དྲངས་པ་ལ་སོགས་པ་བྱའོ་ཞེས་པའི་
[248b.7]ཐ་ཚིག་གོ། །འདི་མན་ཆད་ནི་མཆོད་པའི་ཆོ་ག་ཞེས་བྱ་བ་བཤད་དེ། སྔགས་ཀྱི་མཆོད་པ་རིམ་བཞིན་བཤད། །ཅེས་པ་འོག་ནས་འབྱུང་བ་བཞིན་བྱ་ཞེས་པའོ། །སྤྱན་དྲངས་པའོ་ཞེས་པ་ཤཱུ་ལའི་ཕྱག་རྒྱ་དང་སྦྱར་ཏེ་ལྷ་སྤྱན་དྲངས་པའོ། །ཨོཾ་ཧཱུཾ་སྭཱ་ཧཱ་ཞེས་པ། ཨོཾ་ཧཱུཾ་སྭཱ་ཧཱ་ཞེས་
[249a]
[249a.1]བཟླས་སོ། །སྭཱ་ཧཱ་ནི་ཞི་བ་དང་། རྒྱས་པ་ལ་སྦྱར་བར་ཟད་ཅེས་ཁ་ཅིག་ཀྱང་འཆད་དེ། སྔགས་འདིས་ཁྲོ་བོ་བཞུགས་སུ་གསོལ་ལོ། །ཁྲོ་བོ་ཉིད་ཀྱི་སྙིང་པོ་འབྲུ་གཅིག་པའི་སྔགས་ཡིན་ཏེ། བཟླས་པའི་ཚེ་འདི་བཞིན་དུ་བཟླས་སོ། །གོང་མའི་ལེའུ་ལས་ཡང་ཚུལ་
[249a.2]འདི་བཞིན་དུ་བཟླས་སོ། །ཁྱད་པར་དུ་ནི་ཧཱུཾ་རིང་ཐུང་ཙམ་ཞིག་ཡོད་དོ་ཞེས་པའི་དོན་ཏོ། །ཁྲོ་བོ་རྣམ་པར་རྒྱལ་བའི་འཇམ་དཔལ་གྱི་རྩ་བའི་རྟོག་པ་ཕྱི་མའི་ཕྱི་མ་ལས་ཞེས་པ་དུར་ཁྲོད་གནས་ཀྱི་དཀྱིལ་འཁོར་འདིར་སྔགས་ཀྱི་ལེའུ་སྔགས་བཤད་པ་རྣམས་ཡི་དགས་ཕལ་པོ་ཆེའི་དཀྱིལ་
[249a.3]འཁོར་དུ་སྔགས་མ་གསུངས་པ་རྣམས་སམ་དེར་མ་ཚང་བ་རྣམས་ཀྱང་སྔགས་འདི་རྣམས་ཀྱིས་སྦྱར་བར་བྱའོ། །བསྒོམ་པའི་ཡན་ལག་གང་དུ་ཡང་སྔགས་དགོས་པ་རྣམས་ཀྱང་ལེའུ་ལྟག་འོག་ཏུ་དེ་བཞིན་དུ་སྦྱར་རོ་ཞེས་པའི་དོན་ཏོ། །རྟོག་པ་སྟེ་དང་པོའོ་ཞེས་པ་དུར་ཁྲོད་གནས་
[249a.4]ཀྱི་དཀྱིལ་འཁོར་གནས་སུ་གཏོགས་པའི་ནང་ནས་ལེའུ་འདི་དང་པོའོ་ཞེས་བྱ་བའི་དོན་ཏོ།། །།སྐུ་གཟུགས་དེའི་སྤྱན་སྔར་ཇི་སྐད་གསུངས་པའི་བཟླས་པའི་ཆོ་གའི་ལས་རྣམས་ཀྱི་བཟླས་བརྗོད་བྱའོ་ཞེས་བྱ་བའི་ཐ་ཚིག་གོ། །དུར་ཁྲོད་གནས་ཀྱི་དཀྱིལ་འཁོར་དུ་གཏོགས་པའི་རི་མོའི་
[249a.5]སྐུ་གཟུགས་ཀྱི་མཚན་ཉིད་བཤད་པའི་ལེའུ་འདི་ལ་དོན་རྣམ་པ་གསུམ་གྱིས་བསྟན་ཏེ། རི་མོའི་སྐུ་གཟུགས་ཀྱི་མཚན་ཉིད་དང་། བཟླས་བརྗོད་བྱ་བའི་མཚན་ཉིད་དང་སྔགས་རྣམས་བསྟན་པའོ། །དེ་ལ་དང་པོར་རི་མོའི་སྐུ་གཟུགས་ཀྱི་མཚན་ཉིད་བཤད་པའི་ཕྱིར། དེ་ནས་འདི་ནི་རི་
[249a.6]མོའི་མཆོག །ཅེས་བྱ་བ་ལ་སོགས་པ་སྨོས་སོ། །བཟླས་པའི་ལས་ནི་རབ་ཏུ་བྱ། །ཞེས་བྱ་བ་ལ་དེ་ལྟར་སྐུ་གཟུགས་བྲིས་ནས་དེ་ནས་ཞེས་པ། ཁྲོ་བོ་འདི་ཡི་མཆོག་ཏུ་འགྱུར། །ཞེས་པའོ། །རས་ཕྲན་ཁྲུ་གང་ཙམ་དུ་ནི། །ཞེས་པ་ཆེད་དུ་བཏགས་པའོ། །བཟང་པོ་སར་པ་
[249a.7]བཀྲུས་པ་ལ། །ཞེས་པ་ཐག་ཐུག་ཅན་མ་ཡིན་པར་ཕྲ་མོར་བྱས་པའི་དོན་ཏོ། །ན་བཟར་གསོལ་ཞེས་པ་སྨད་གཡོགས་བྱས་པའོ། །ཚུལ་བཞིན་ཡི་དགས་སྟེང་དུ་བཞུགས། །ཞེས་པ་གཡོན་བརྐྱང་པའི་ཚུལ་དུ་བཞུགས་པའོ། །ཤཱུ་ལ་རལ་གྲི་འཁོར་ལོ་དང་། །དགྲ་སྟྭ་མཆོག་
[249b]
[249b.1]སྦྱིན་པ་ཡི་ཕྱག །ཅེས་པ་འདིའི་སྐབས་སུ་ཤཱུ་ལ་ཞེས་བྱ་བ་ནི་ཏྲི་ཤཱུ་ལ་ལ་བྱ་སྟེ་རྩེ་གསུམ་ལ་དྲང་པོར་འདུག་པའོ། །ཁ་ཅིག་གིས་རྩེ་གསུམ་ལ་ཁ་གདེངས་པོར་འདུག་པ་ཡིན་ཞེས་བཤད་དོ། །ལྕགས་མདའ་བེ་ཅོན་རྡོ་རྗེ་དང་། །ཞེས་པ་ནང་ཡང་ཞེས་བྱ་སྟེ་ལྕགས་དང་ཤིང་ལས་ཕྱེད་
[249b.2]ཕྱེད་བའི་མདའ་བྱས་ཏེ། འདི་ནི་མི་ལས་བྱའོ། །མདའ་དང་མདེའུ་ལྕགས་དང་སྒྲོ་ཡན་ཆད་ཀུན་ལྕགས་ལས་བྱས་པའོ། །འགའ་འང་ཞགས་པ་ཞེས་པ་དབྱུག་ཏོའམ་མཐོ་བ་ལ་ཡང་བྱའོ་ཞེས་པའོ། །ཤཀྟི་ཞེས་པ་མདུང་ཐུང་ཞེས་པའོ། །བ་ཏི་ས་དང་དེ་བཞིན་སྡིགས། །ཞེས་པ་ལ་
[249b.3]གཅིག་ནི་རྩེ་གདེངས་པོར་ཡིན་པར་བཤད་དོ། །ཁ་ཅིག་ནི་བྲེ་བའི་སོ་འདྲ་བ་རྩེ་གསུམ་དྲང་པོར་འདུག་པ་ཡིན་ནོ་ཞེས་འཆད་དོ། །བུང་བ་ཞེས་བ་སྔོན་པོ་བྲིས་ནས་དེ་ཡང་སྦ་ཞེས་པ་གནས་དབེན་པར་བཞག་པའི་དོན་ཏོ། །འདི་མན་ཆད་བཟླས་བརྗོད་བྱ་བའི་ཆོ་ག་བཤད་དེ། ཡིད་དུ་འོང་བའི་
[249b.4]གནས་དག་ཏུ། །ཞེས་པ་ལ་སོགས་པ་སྨོས་སོ། །བཞག་ནས་བཟླས་པ་དག་ཀྱང་བྱ། །ཞེས་པ་རི་མོའི་སྐུ་གཟུགས་དེ་ཡང་། གནས་ཡིད་དུ་འོང་བའི་གནས་དབེན་པར་བཞག་ནས་བཟླས་བརྗོད་བྱའོ་ཞེས་པའོ། །བཟླས་པའི་ཆོ་ག་འདིར་བཤད་དོ། །ཞེས་པ་ཁྲུས་ལ་སོགས་པ་
[249b.5]ཡང་བཟླས་པའི་ཡན་ལག་ཏུ་གཏོགས་པའི་ཕྱིར་ཞེས་པའི་དོན་ཏོ། །རིག་པ་འཛིན་པའི་སྔགས་པས་རྟག་པ་རུ་ཁྲུས་བྱའོ། །འབར་བའི་སྔགས་ཀྱིས་ཁྲུས་བྱའོ། །ཞེས་པ་མཐུ་ཆེ་བ་གཟི་བརྗིད་ཅན་གྱིས་ཁྲུས་བྱས་ཏེ། སྔགས་ཉིད་འོག་ནས་འབྱུང་ངོ་ཞེས་པའོ། །བདུད་རྩི་འབྱུང་བའི་
[249b.6]སྔགས་ཀྱིས་ནི། །ཞེས་འོག་ནས་འབྱུང་བ་ཞེས་པའོ། །ཐོག་མར་ཁ་ནི་བཀྲུས་ནས་སུ། །ཞེས་པ་ཁྲུས་བྱས་པའི་འོག་ཏུ་ཉེ་རེག་གི་ཕྱག་རྒྱ་དང་ལྡན་པའི་ཚུལ་བཞིན་དུ་ཁ་བཀྲུའོ། །དེའི་འོག་ཏུ་ཤཱུ་ལའི་ཕྱག་རྒྱ་དང་ལྡན་པའི་ཚུལ་བཞིན་དུ་བསྲུང་ཞེས་པའོ། །དེ་ནས་བསྲུང་བ་ལེགས་
[249b.7]པར་བྱ། །ཞེས་པ་དེའི་འོག་ཏུ་ཤཱུ་ལའི་ཕྱག་རྒྱ་དང་ལྡན་པས་བསྲུང་བར་བྱ་བའི་སྔགས་ཀྱང་འོག་ནས་འབྱུང་ངོ་། །དེ་ཡི་འོག་ཏུ་ཆོ་ག་བཞིན། །ཞེས་པ་དེའི་འོག་ཏུ་འཛབ་སར་འགྲོ་བར་བྱས་ཏེ། དེའི་སྔགས་ཀྱང་འོག་ནས་འབྱུང་ངོ་། །མཁས་པས་ཁྲོ་བོའི་ཁང་པར་འཇུག །
[250a]
[250a.1]ཅེས་པའི་དོན་ཏོ། །ཞུགས་ནས་ཀུ་ཤའི་ལས་བྱའོ། །ཞེས་པ་འཛབ་སའི་ཁང་པའི་ནང་དུ་ཞུགས་ནས། སྟན་བཟང་དེ་ལ་སྔགས་པ་འདུག་ནས་སུ། །ཞེས་པའི་དོན་ཏོ། །དེ་ནས་ཆོ་ག་སྔོན་གསུངས་པ། །ཞེས་པ་གོང་དུ་བཤད་བའི་མཆོད་པའི་ཡོ་བྱད་རྣམས་ཀྱིས་མཆོད་
[250a.2]པར་བྱའོ། །སྔགས་པའི་ལག་པ་གཉིས་ནི་ཙནྡན་དྲིས་བསྐུས་པས་ཞེས་པའི་དོན་ཏོ། །སྔགས་ཀྱི་ནོར་བུ་བླངས་ནས་སུ། །ཉེས་པའི་སྐྱོན་རྣམས་སྦྱང་བའི་ཕྱིར། །ཞེས་པ་སྔགས་ཀྱི་ནོར་བུ་བླངས་པའི་སྔགས་འོག་ནས་འབྱུང་བ་བརྗོད་ཅིང་སྔགས་ཀྱི་ནོར་བུ་བླང་ངོ་། །ནོར་བུའི་སྐྱོན་སྦྱང་ཞེས་པའི་དོན་
[250a.3]ཏོ། །ཁྲོ་བོ་བདུད་རྩི་ལན་གསུམ་བཟླས། །ཞེས་པ་ཁྱོར་བའི་ནང་དུ་བཅུག་སྟེ་བཟླས་པའི་སྔགས་འོག་ནས་འབྱུང་ངོ་ཞེས་པའི་དོན་ཏོ། །མངོན་པར་ཕྱོགས་འདུག་བཟླས་པར་བྱ། །ཞེས་པ་སྔགས་པས་བཟླས་ཞེས་པའོ། །སེམས་རབ་དང་ཞིང་རྩེ་གཅིག་ཡིད། །སེམས་མི་གཡེང་བར་བྱ་བའི་
[250a.4]དོན་ཏོ། །ཡིད་ནི་མི་སྐྱོ་བར་དུ་བྱ། །ཞེས་པ་དུས་གསུམ་དུ་བཟླས་པ་དེ་ཡིད་ལ་སྐྱོ་བའི་མཚམས་ཀྱིས་བཟུང་སྟེ་བཟླས་པར་བྱའོ་ཞེས་པའི་དོན་ཏོ། །བཟླས་པའི་མཐར་ཞེས་པ་བཟླས་བརྗོད་ཟིན་པའི་མཐར་ཁྲོ་བོ་སླར་གཤེགས་སུ་གསོལ་ལོ། །ཤཱུ་ལའི་རྒྱ་བཅིངས་གཤེགས་སུ་
[250a.5]གསོལ། །ཞེས་པ་ཤཱུ་ལའི་ཕྱག་རྒྱ་དང་སླར་གཤེགས་སུ་གསོལ་བའི་སྔགས་རྣམས་སྦྱར་ཏེ་སླར་གཤེགས་སུ་གསོལ་ལོ། །དེ་ལྟར་ལེགས་པར་ཉིན་རེ་ཞིང་། །ཡི་གེ་གཉིས་པའི་སྔགས་འདི་ནི། །རྣམ་པ་ཀུན་དུ་ཆོ་ག་བཞིན། །ཞེས་པ་གོང་དུ་བཤད་པ་དེ་ལྟར་ལེགས་པར་ཉིན་རེ་
[250a.6]བཞིན་དུས་གསུམ་དུ་ཡི་གེ་གཅིག་པའི་སྔགས་འདི་བཟླས་པའི་དུས་ཐམས་ཅད་དུ་ཆོ་ག་བཞིན་དུ་བཟླས་པར་བྱའོ། །གང་ཞིག་བྱེ་བ་གཅིག་ཟློས་པ། །ཞེས་པ་འབུམ་ཕྲག་བརྒྱར་བཟླས་པ་བྱའོ། །དེ་ཡི་དངོས་གྲུབ་དམ་པ་ཐོབ། །ཅེས་པ་དེ་ལྟར་སྔགས་བཟླས་པ་བྱས་ནས་དེའི་འོག་ཏུ་
[250a.7]བསྒྲུབས་ན་དངོས་གྲུབ་མཆོག་འཐོབ་བོ་ཞེས་པའི་ཐ་ཚིག་གོ། །འདི་མན་ཆད་ནི་སྔགས་རྣམས་བསྟན་ཏེ། དེ་ནས་གཞན་ཡང་ཅི་བསྟན་པ། །ཞེས་པ་ལ་སོགས་པ་ཁྲོ་བོ་ཆེན་པོ་ཉིད་ཀྱིས་གསུངས་པའི་རྒྱུད་ཆེན་པོ་ལས་ཇི་སྐད་བསྟེན་པའི་སྔགས་རྣམས་བསྒྲུབ་ལ་ཕན་པའི་ཕྱིར་བཤད་དོ། །
[250b]
[250b.1]ཨོཾ་ཧཱུཾ་དི་བ་ཏ་ཏེ་ཙ་སྭཱ་ཧཱ་ཞེས་པ་ཁྲུས་བྱེད་པའི་ཚེ་ཆུ་ལ་གདབ་པ་དང་། ས་ལ་གདབ་པ་དང་། སྔགས་ཀྱི་ཆུས་ལུས་ལ་གཏོར་བར་བྱ་བའི་སྔགས་སོ། །ཨོཾ་ཧཱུཾ་ཨ་མྲྀ་ཏ་སྲ་བ་བཱ་མ་བ་ཞེས་ཉེ་རེག་གི་ཕྱག་རྒྱ་སྦྱར་ཏེ། ཁར་ལན་གསུམ་དུ་སྦྱར་ཏེ། ཁར་ལན་གསུམ་དུ་ཆུ་བཏུང་བ་དང་། 
[250b.2]ཁ་ལན་གསུམ་དུ་ཕྱི་བའི་སྔགས་སོ། །ཨོཾ་ཧཱུཾ་སརྦ་ཏོ་ཞེས་པ་ཤཱུ་ལའི་ཕྱག་རྒྱ་དང་སྦྱར་ཏེ་བདག་ཉིད་བསྲུང་ངོ་། །ཨོཾ་ནཱ་མ་སརྦ་ཏ་ཐཱ་ག་ཏོ་ཞེས་པ་ཤཱུ་ལའི་ཕྱག་རྒྱ་དང་སྦྱར་ཏེ་ཁྲུས་བྱ་བའི་ཚེ་དང་། བསྲུང་བའི་ཚེ་མཚམས་བཅད་པའི་སྔགས་སོ། །ར་བའི་སྔགས་སོ། །ཞེས་པ་རྡོ་རྗེ་
[250b.3]འབར་བ་བསམ་ཞེས་པའི་དོན་ཏོ། །ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ། ཞེས་པ་ཤཱུ་ལའི་ཕྱག་རྒྱ་དང་སྦྱར་ཏེ་གནས་ལྔར་གཏུག་ཅིང་བདག་བསྲུང་དང་ཕ་རོལ་ཡང་བསྲུང་བའི་སྔགས་སོ། །ཨོཾ་ཧཱུྃ་སི་ཏི་ཀཱ་ལ་མ་ཐ་ན་ཕཊ། ཅེས་པ་འཛབ་སར་ནང་དུ་འགྲོ་བའི་ཚེ་སྔགས་འདི་ཟློས་ཤིང་འགྲོ་བར་བྱའོ། །
[250b.4]སྔགས་འདི་ཆུ་ལ་ཟློས་ཤིང་ཆུར་གཏོར་ཞིང་འགྲོ་བར་བྱའོ་ཞེས་པའི་དོན་ཏོ། །ཨོཾ་ཧཱུྃ་རཀྵ་རཀྵ་མན་སྭཱ་ཧཱ་ཞེས་པ་བདག་ཉིད་ཀྱི་སྟན་ལ་གདབ་པའི་སྔགས་སོ། །ཨོཾ་ཧཱུཾ་སིདྡྷི་དྷ་ཧཱུཾ་ཛ་ཛ་ཞེས་པ་སྔགས་འདི་བཟླས་ཤིང་སྔགས་ཀྱི་ནོར་བུ་བླང་ངོ་ཞེས་སོ། །
[250b.5]ཨོཾ་དྷྲི་ཀྲོ་ཏ་ཨ་མྲྀ་ཏ་ཞེས་པ་སྙིམ་པ་བསྣོལ་བའི་ནང་དུ་ནོར་བུ་བཅུག་སྟེ། སྔགས་འདི་བཟླས་སོ། །བཟླས་པའི་ཆོ་གར་གཏོགས་པ་སྟེ། །ཞེས་པ་དུར་ཁྲོད་གནས་ཀྱི་དཀྱིལ་འཁོར་ལེའུར་གཏོགས་པ་ལས་གཉིས་པའོ།། །།བརྟུལ་ཞུགས་སུ་གཏོགས་པའི་ལེའུར་འདི་ལ་དོན་རྣམ་པ་
[250b.6]བཞིས་བསྟན་ཏེ། །དེ་ལ་སྔོན་དུ་བསྙེན་པ་བྱས་ནས་བརྟུལ་ཞུགས་སྤྱོད་པ་དང་། བརྟུལ་ཞུགས་མ་ནུས་ན་སྔོན་དུ་བསྙེན་པ་ལྷག་པར་བྱས་ཏེ་བསྒྲུབ་པ་དང་། སྤྱིར་བསྟན་པ་དང་། དངོས་གྲུབ་མཆོག་དང་འབྲིང་མི་འདོད་ན་དངོས་གྲུབ་ཕལ་བསྒྲུབ་པ་བསྟན་པའོ། །དེ་ལ་དང་པོར་སྔོན་དུ་
[250b.7]བསྙེན་པ་བྱས་ནས་བརྟུལ་ཞུགས་སྤྱད་པ་ཞེས་བྱ་བ་བཤད་པའོ། །འདི་ཡི་སྔོན་དུ་བསྙེན་པ་ནི། །བྱེ་བ་གཅིག་ཏུ་ངེས་པར་བཤད། །ཅེས་ཁྲོ་བོའི་རྒྱལ་པོ་འདིའི་སྔོན་དུ་བསྙེན་པ་བྱ་བ་ནི་སྔར་བཤད་པ་བཞིན་དུ་འབུམ་ཕྲག་བརྒྱ་བྱའོ། །ཁྲོ་བོ་བརྟུལ་ཞུགས་ཕྱིས་སྤྱོད་པ་ན་ཞེས་
[251a]
[251a.1]པ་དེ་ལྟར་བསྙེན་པ་བྱས་པའི་འོག་ཏུ་ཁྲོ་བོའི་བརྟུལ་ཞུགས་སྤྱད་ན་དངོས་གྲུབ་མཆོག་ཐོབ་པོ་ཞེས་པའི་དོན་ཏོ། །ཤིང་ལས་བྱས་པའི་ཐོད་པ་ནི། །ཞེས་པ་ཐང་ཤིང་ལས་བྱས་པའི་ཐོད་པ་ཞེས་པའོ། །ཉི་ཤུ་རྩ་དྲུག་སོར་ཚད་བྱས། །ཞེས་པ་ཐོད་པའི་ཁ་ཤིང་
[251a.2]གི་ཚད་བྱ་ཞེས་པའོ། །མཁས་པས་ཏྲི་ཤཱུ་ལ་རྣོན་པོ་ནི། །སྔགས་པས་ཏྲི་ཤཱུལ་རྣོན་པོ་ལེགས་པ་ཞེས་པའོ། །ལག་པ་གཡས་པས་ཏྲི་ཤཱུ་ལ་བཟུང་། །གཡོན་དུ་ཐོད་པ་བཟུང་ཞེས་པའོ། །གཟིག་ལྤགས་ཞེས་པ་སྨད་གཡོགས་ཞེས་པའོ། །ལུས་ནི་ཐལ་བ་དག་གིས་
[251a.3]བསྐུ། །ཞེས་པ་ཐལ་བས་བྱུག་པར་བྱ་བའི་དོན་ཏོ། །རུས་པ་དག་གི་ཕྲེང་བ་ཡིས། །ཞེས་པ་མི་རུས་དག་གིས་ལྷའི་རྒྱན་བཞིན་དུ་གདགས་སོ། །རྒྱན་དུ་བྱས་ནས་བརྟུལ་ཞུགས་སྤྱད། །ཅེས་པ་ཚུལ་དེ་ལྟར་དེ་བརྟུལ་ཞུགས་སྤྱད་དོ་ཞེས་པའི་དོན་ཏོ། །སྔགས་པ་དེ་གད་མོ་སྒྲ་ཆེན་དག་
[251a.4]ཀྱང་འབྱིན་ཞེས་པའོ། །དུར་ཁྲོད་དམ་ནི་ཤིང་གཅིག་གམ། །རིའམ་ཡང་ན་ཚལ་ཡང་རུང་། །ཞེས་པ་སྔགས་པ་དེ་ལྟ་བུ་དེ་གྲོང་དུ་འགྲོ་ཞིང་དེར་གནས་པར་མི་བྱ་སྟེ། །མིང་གིས་སྨོས་པའི་གནས་འདི་དག་ཏུ་གནས་པར་བྱའོ། །མཁས་པས་ཞེས་པ་སྔགས་པས་ཞེས་པའོ། །ལྕི་
[251a.5]བ་ཟ་ཞེས་པ་ཟས་སུ་ལྕི་བ་ཟ་བའོ། །བློ་ལྡན་གྲོང་དུ་ཡོང་མི་འཇུག །ཅེས་པ་སྔགས་པ་དེ་གྲོང་དུ་འགྲོ་ཞིང་དེར་ཡང་གནས་པར་མི་བྱའོ། །མཉམ་པར་གཞག་ཅེས་པ་སེམས་རྩེ་གཅིག་ཏུ་གནས་ཞེས་པའོ། །ཚིག་མི་སྨྲ་ཞེས་པ་གཞན་གང་ཡང་མི་སྨྲའོ། །གཙང་ཞིང་ཚངས་པར་
[251a.6]སྤྱོད་ལ་དུལ། །ཞེས་ཕྱི་ནང་གི་ཁྱིམ་པ་ཞིག་ཡིན་ན་མི་ཚངས་པར་མི་སྤྱད་ཅེས་པའི་དོན་ཏོ། །རྟག་ཏུ་བདེ་གཤེགས་སེམས་དང་ལྡན། །ཞེས་པ་བྱང་ཆུབ་སེམས་དང་ལྡན་ཞེས་པའོ། །བྱང་ཆུབ་སེམས་དང་ཀུན་ལྡན་ཞིང་། །ཞེས་པ་གོང་མ་ཉིད་ཀྱི་འགྲེལ་པ་གཤིན་རྗེས་རབ་ཏུ་
[251a.7]འཇོམས་པ་འདི་ཞེས་པ་དེ་ལྟར་སྤྱད་ན་དངོས་གྲུབ་མཆོག་འགྲུབ་པར་འགྱུར་གྱི་མི་འགྲུབ་པར་མི་འགྱུར་རོ་ཞེས་པའི་དོན་ཏོ། །དུས་ཐམས་ཅད་དུ་བྱང་ཆུབ་ཀྱི་སེམས་ལྡན་པར་བྱ་ཞིང་ཁྲོ་བོའི་བརྟུལ་ཞུགས་གང་གསུངས་པ་ཡང་སྤྱོད་ཅིང་རྟག་ཏུ་དུས་གསུམ་དུ་ཟློས་པ་བྱེད་པ་ནི་དངོས་
[251b]
[251b.1]གྲུབ་མཆོག་ཐོབ་པར་འགྱུར་རོ་ཞེས་པའི་དོན་ཏོ། །འདི་མན་ཆད་ནི་བརྟུལ་ཞུགས་མ་གྲུབ་ན་བསྙེན་པ་ལྷག་པར་བྱ་སྟེ། །སྒྲུབ་པ་ཞེས་བྱ་བ་བཤད་དོ། །གང་ཚེ་འདི་ཡི་བརྟུལ་ཞུགས་ནི། །བསྙེན་པ་བྱ་བར་མི་ནུས་ན། །ཞེས་བྱ་བ་གོང་དུ་བཤད་པ་བཞིན་དུ་བརྟུལ་ཞུགས་སྤྱོད་མི་ནུས་ན། གནས་
[251b.2]གང་ཡང་རུང་བར་གནས་ཤིང་ཟས་སུ་ལྕི་བ་ཟ་ཞིང་འབུམ་ཕྲག་བརྒྱད་བཟླས་པའི་བསྙེན་པ་བྱའོ་ཞེས་པའི་དོན་ཏོ། །དེ་ནས་བཟླས་པའི་ཐ་མར་ཡང་། །མཁས་པས་མཆོད་པ་རྒྱ་ཆེར་བྱ། །ཞེས་པ་དེ་ལྟར་སྔོན་དུ་བསྙེན་པ་བྱས་པའི་བཟླས་པ་ཟིན་ནས། ཐ་མར་ཡང་སྔགས་པས་སྐུ་
[251b.3]གཟུགས་དེ་ལ་མཆོད་པ་རྒྱ་ཆེན་པོ་བྱའོ། །དེ་ནས་མེ་ཏོག་ཛཱ་ཏི་སྟོང་། །རི་མོ་དག་ལ་ཕོག་པར་དབུལ། །ཞེས་པ་དྲི་ཤིང་སྣ་མའི་མེ་ཏོག་ལ་བྱ་སྟེ། སྔགས་བཟླས་ཤིང་སྐུ་གཟུགས་པ་ཕོག་པར་དབུལ་ལོ། །རིག་པ་འཛིན་ཞེས་པ་སྔགས་པས་ཞེས་པའོ། །དེ་ཡིས་ཕོག་པར་
[251b.4]ཕུལ་ན་ནི། །ཞེས་པ་སྲི་ཤིང་སྣ་མའི་མེ་ཏོག་ཕུལ་ཞེས་པའོ། །གང་ཚེ་རབ་ཏུ་འབར་འགྱུར་བ། །ཞེས་པ་རི་མོའི་སྐུ་གཟུགས་འབར་བར་གྱུར་ན་ཞེས་པའི་དོན་ཏོ། །དེའི་ཚེ་རི་མོ་དེ་ཡིས་ནི། །ཞེས་པ་རི་མོའི་སྐུ་གཟུགས་འབར་བར་གྱུར་པ་དེའི་མཐུས་ནི་སྔགས་པ་ཉིད་ནམ་མཁའ་ལ་
[251b.5]འཕར་བར་གདོན་མི་ཟ་བར་ཞེས་པའི་དོན་ཏོ། །མཆོག་ཏུ་གྱུར་ཏེ་ཐོག་མར་འགྲོ། །ཞེས་པ་རིག་འཛིན་གྱི་རྒྱལ་པོར་འགྱུར་ཞེས་པའི་དོན་ཏོ། །འོན་ཏེ་ཕོག་པར་ཕུལ་བ་ན། །ཞེས་པ་མེ་ཏོག་སྔ་མ་དེ་ཉིད་ཀྱིས་སྐུ་གཟུགས་ལ་ཕུལ་ཞེས་པའི་དོན་ཏོ། །གཟུགས་དེ་རབ་ཏུ་གཡོ་བར་
[251b.6]གྱུར་ན་ནི། །ཞེས་པའོ། །རྟོག་ལ་ཇི་སྐད་གསུངས་པ་ཡི། །ཞེས་པ་ཇི་སྐད་གསུངས་པའི་དངོས་གྲུབ་འབྲིང་། ལུས་མི་སྣང་བ་འཐོབ་པར་འགྱུར་རོ་ཞེས་པའི་དོན་ཏོ། །དེ་ལ་དངོས་གྲུབ་འབྲིང་དུ་སྒྲུབ་པ་པོ་དེ་ལ་འགྱུར་ཞེས་པའི་དོན་ཏོ། །དེ་སྟེ་རབ་ཏུ་མི་གཡོ་བར་རི་མོ་རང་བཞིན་
[251b.7]དུ་འདུག་པ། དངོས་གྲུབ་ཐ་མ་ཐོབ་པར་འགྱུར། །ཞེས་པ་དེ་ལྟར་བྱས་པ་ལས་ཀྱང་སྐུ་གཟུགས་མི་འགུལ་ཞིང་མི་གཡོ་བར་གྱུར་ཏེ། སྐུ་གཟུགས་ཐ་མལ་པར་འདུག་ན་ཆོ་ག་དེ་ལྟར་བྱས་པའི་དངོས་གྲུབ་ཐ་མ་རྐང་མགྱོགས་ཙམ་དུ་འགྱུར་རོ། །དེ་ལྟ་བུའི་འབྲས་བུ་རྣམ་པ་གསུམ་
[252a]
[252a.1]གསུམ་བཤད་ཅེས་པ་དེ་ལྟར་དངོས་གྲུབ་རབ་འབྲིང་ཐ་མ་གསུམ་དུ་བཤད་དོ་ཞེས་བྱ་བའི་ཐ་ཚིག་གོ། །འདི་མན་ཆད་ནི་སྤྱིར་བསྙེན་པ་ཞེས་བྱ་བ་བཤད་དོ། །ལུས་ནི་ཉོན་མོངས་སྤྱད་པ་ལས། །དངོས་གྲུབ་རྣམ་གསུམ་ཐོབ་པར་འགྱུར། །ཞེས་པ་གོང་དུ་བཤད་
[252a.2]པའི་བརྟུལ་ཞུགས་དག་མ་ཡིན་པར་སྤྱིར་ཡང་ལུས་ཉོན་མོངས་པའི་དཀའ་ཐུབ་སྤྱད་པ་ལས་དངོས་གྲུབ་རྣམ་གསུམ་ཐོབ་པར་འགྱུར་རོ་ཞེས་པའི་དོན་ཏོ། །བརྟུལ་ཞུགས་སྨྱུང་བར་འདུག་ལ་འབད། །ཅེས་པ་ལུས་ལ་ཉོན་མོངས་པར་བྱ་བའི་དཀའ་ཐུབ་དེ་དག་ཀྱང་གང་ཞེ་ན། འདི་དག་
[252a.3]གོ་ཡང་ན་ཆུའམ། །རླུང་དག་བཟའ་ཞེས་པ་ཆུ་འབའ་ཞིག་བཏུང་བའམ་རླུང་ཆེན་རྔུབ་ཅིང་བཟའ་བར་བྱའོ། །ཅི་ལའང་མ་ཆགས་ཕྱུགས་གཅིན་བཏུང་། །ཞེས་པ་འདོད་པའི་ལོངས་སྤྱོད་ལ་སོགས་ཏེ། གང་ལ་ཡང་ཆགས་པར་མི་བྱའོ། །ཕྱུགས་གཅིན་ཞེས་པ་
[252a.4]ཕྱུགས་གཅིན་འབའ་ཞིག་བཏུང་ཞེས་པའོ། །བྱང་ཆུབ་སེམས་དང་ཀུན་ལྡན་ན། །ཞེས་པ་དེ་ལྟར་དཀའ་ཐུབ་སྤྱོད་པ་དང་ལྡན་ཞིང་བྱང་ཆུབ་ཀྱི་སེམས་དང་ཡང་ལྡན་ན། དེའི་ཚེ་དངོས་གྲུབ་དམ་པ་འཐོབ་ཅེས་པའི་དོན་ཏོ། །རིག་པ་མཆོག་ཀུན་བསྒྲུབ་པ་ལ། །ཞེས་པ་ཁྲོ་བོའི་
[252a.5]རྒྱལ་པོ་ལ་བྱ་སྟེ། དེའི་སྔགས་སྒྲུབ་པ་ལ་བྱ་ཞེས་པའི་དོན་ཏོ། །འདི་དག་སྤྱིར་ན་བསྟན་པ་ཡིས། །ཞེས་པ་ཆོ་ག་དེ་ལྟར་སྤྱད་ན་དངོས་གྲུབ་རྣམ་གསུམ་ཐོབ་པར་འགྱུར་རོ་ཞེས་སྤྱིར་བསྟན་པ་ཡིན་ནོ་ཞེས་བྱ་བའི་དོན་ཏོ། །འདི་མན་ཆད་དངོས་གྲུབ་མཆོག་འབྲིང་མི་འདོད་ན། དངོས་གྲུབ་ཕལ་
[252a.6]པ་སྒྲུབ་པ་བསྟན་ཏེ། གང་ཚེ་དངོས་གྲུབ་མཆོག་རྣམས་དང་། །འབྲིང་ཡང་གལ་ཏེ་མི་འདོད་ན། །ལོངས་སྤྱོད་རྟག་ཏུ་འདོད་ན་ནི། །ཞེས་པ་ལ་འོག་ནས་འབྱུང་བའི་ལོངས་སྤྱོད་དག་ནི་དངོས་གྲུབ་ཕལ་པ་འདོད་ན་ཞེས་པའི་དོན་ཏོ། །དེ་ཚེ་རྟག་ཏུ་བཟླས་པར་བྱ། །ཞེས་པ་དུས་གསུམ་དུ་
[252a.7]བཟླས་པ་རྒྱུན་དུ་བྱའོ། ཞེས་པའོ། །འདི་ཡི་ཆོ་ག་གཞན་དག་ཀྱང་། །དེ་ནས་མདོར་ནི་བཤད་པར་བྱ། །ཞེས་པ་དངོས་གྲུབ་ཕལ་པ་སྒྲུབ་པའི་ཆོ་ག་གཞན་དག་ཀྱང་མདོར་བཤད་པར་བྱའོ་ཞེས་པའོ། །ས་གཞི་རབ་ཏུ་མདངས་དགའ་བ། །ཞེས་པ་ཉམས་དགའ་བའི་ས་གཞི་
[252b]
[252b.1]བཟང་པོ་ལ་བྱའོ་ཞེས་པའོ། །དེར་ནི་ཙནྡན་དམར་པོ་ཡིས། །ཞེས་པ་དེའི་སྟེང་དུ་ཙནྡན་དམར་པོའི་འདེ་གུས་བསྐུ་བར་བྱའོ་ཞེས་པའི་དོན་ཏོ། །མཁས་པས་བྱ་ཞེས་སྔགས་པས་བྱའོ། །དེ་ཡང་བཟང་པོ་ཁྲུ་གང་ཙམ། །ཞེས་པ་དེ་ལྟར་ཡིད་ཀྱི་དཀྱིལ་འཁོར་བྱ་བ་དེ་ཡང་ཆེ་ཆུང་གི་
[252b.2]ཚད་ཁྲུ་གང་ཙམ་དུ་བྱའོ། །རབ་ཏུ་མཉམ་ཞིང་ཡིད་དུ་འོང་། །ཞེས་པ་དཀྱིལ་འཁོར་གྱི་ཡོན་ཏན་ལ་བྱའོ། །གཤིན་རྗེས་རབ་ཏུ་འཇོམས་པ་གང་། །ཞེས་པ་ལ་སོགས་པ་གཤིན་རྗེ་རབ་ཏུ་འཇོམས་ཞེས་བྱ་བའི་དཀྱིལ་འཁོར་དུར་ཁྲོད་གནས་ཞེས་བྱ་བ་གང་གསུངས་པ་དེ་དག་
[252b.3]གི་སྔགས་རྣམས་ཀྱིས་མེ་ཏོག་ལ་བསྔགས་ཏེ། སོ་སོའི་གནས་གནས་སུ་བཀོད་པས་དཀྱིལ་འཁོར་དེ་བྱས་ནས་ཞེས་བྱ་བའི་དོན་ཏོ། །དེ་ཡི་འོག་ན་སྔགས་རིག་པས། །ཞེས་པ་དེ་ལྟར་ཡིད་ཀྱིས་དཀྱིལ་འཁོར་ལེགས་པར་བཀོད་ནས་དེའི་འོག་ཏུ་སྔགས་པས་ཇི་སྐད་
[252b.4]གསུངས་པའི་ལས་དག་གིས་ཞེས་པ་མཆོད་པ་བྱ་བའི་ལས་དག་གིས་ཅི་འབྱོར་པ་དང་། །ཅི་ནུས་པར་ཁྲོ་བོའི་རྒྱལ་པོའི་གཙོ་བོ་ལ་མཆོད་པར་བྱ་ཞེས་པའི་དོན་ཏོ། །ཉི་མ་རེ་རེ་ཆོ་ག་བཞིན། །བཟླས་པ་དག་ཀྱང་སྟོང་དུ་བྱ། །ཞེས་པ་ཉི་མ་རེ་རེ་ཞིང་དུས་གསུམ་དུ་ཟློས་པ་
[252b.5]ཡང་དུས་གཅིག་གི་ཚེས་གྲངས་སྟོང་སྟོང་དུ་བཟླས་བརྗོད་བྱས་པའི་དུས་གསུམ་ཆར་ཡང་མཆོད་པའི་ཆོ་ག་དང་དཀྱིལ་འཁོར་ཚུལ་དེ་ལྟར་བཀོད་ནས་བཟླས་པ་བྱའོ། །དེ་ལྟར་རྟག་ཏུ་བྱས་པ་ཡིས། །ཞེས་པ་ཚུལ་དེ་ལྟར་རྟག་ཏུ་བྱས་པས་བདག་ཉིད་གང་འདོད་པའི་འབྲས་བུ་
[252b.6]ཐོབ་པར་འགྱུར་རོ་ཞེས་པའི་དོན་ཏོ། །གདོན་མི་ཟ་ཞེས་པ་ཐེ་ཚོམ་མེད་པར་དགའ་བར་འགྱུར། །དེའི་ཞེས་པ་སྔགས་པ་དེའི་དགྲ་ཡང་མེད་པར་འགྱུར་བའི་དོན་ཏོ། །ནད་མེད་རང་གིས་ཞེས་པའོ། །སའི་དབང་པོ་དང་ཞེས་པ་རྒྱལ་པོ་དང་ཞེས་པའོ། །གཡོ་དང་མི་གཡོ་འཇིག་རྟེན་
[252b.7]རྣམས། །ཞེས་ལྷ་ཀླུ་ལ་སོགས་པ་རི་དང་མཚོ་ལ་སོགས་པ་མི་གཡོ་བ་ལ་གནས་པའི་ལྷ་ཀླུ་རྣམས་ཞེས་པའི་དོན་ཏོ། །བྱང་ཆུབ་སེམས་ལྡན་པ་དེ་ནི། །ཞེས་པ་སྔགས་པ་བྱང་ཆུབ་ཀྱི་སེམས་དང་ལྡན་པ་དེའི་དབང་དུ་གྱུར་པ་གདོན་མི་ཟ་ཞེས་པའི་དོན་ཏོ། །རིག་པའི་བརྟུལ་ཞུགས་
[253a]
[253a.1]སུ་གཏོགས་པ་སྟེ། གསུམ་པའི་བཤད་པ་རྫོགས་སོ།། །།རྩ་བའི་རྟོག་པར་སྡུད་པར་གཏོགས་པའི་ལེའུ་འདི་ལ་དོན་རྣམ་པ་གཉིས་ཀྱིས་སྟོན་ཏོ། །དེ་ལ་སྐབས་དབྱེ་བ་དང་། དངོས་གྲུབ་དང་ལས་ཐམས་ཅད་སྦྱར་བར་བྱའོ། །དེ་ལ་རྩ་བའི་རྟོག་པ་
[253a.2]སྡུད་པར་གཏོགས་པ་ཞེས་བྱ་བ་ཅིའི་ཕྱིར་བྱ་ཞེ་ན། སྔར་བཤད་པའི་རྩ་བའི་རྟོག་པ་ཐམས་ཅད་ཀྱི་དངོས་གྲུབ་དང་ལས་རྣམས་ལེའུ་འདིར་སྡུད་པར་གྱུར་པས་ན་ཡང་ལེའུ་འདི་ལ་རྩ་བའི་རྟོག་པ་སྡུད་པར་གཏོགས་པའི་ལེའུ་ཞེས་བྱའོ། །དེ་ལ་དང་པོ་སྐབས་དབྱེ་བ་ཞེས་བྱ་བ་བཤད་
[253a.3]དེ། དེ་ནས་གཞན་ཡང་བརྟུལ་ཞུགས་ཀྱིས། །བསྒྲུབ་པའི་ལས་རྣམས་བཤད་པར་བྱ། །ཞེས་པ་ཁྲོ་བོའི་བརྟུལ་ཞུགས་སྤྱད་པས་འགྲུབ་པར་འགྱུར་བའི་ལས་རྣམས་བཤད་དོ། །དངོས་གྲུབ་མཆོག་རྣམས་ཐམས་ཅད་ཀྱི། །ཞེས་པ་དངོས་གྲུབ་མཆོག་རྣམས་ཐམས་ཅད་ཁྲོ་
[253a.4]བོའི་བརྟུལ་ཞུགས་སྤྱད་པས་བསྒྲུབ་པར་བྱའོ། །བརྟུལ་ཞུགས་མེད་པས་མི་འགྲུབ་སྟེ། །ཞེས་པ་ཁྲོ་བོའི་བརྟུལ་ཞུགས་མེད་པར་ཕལ་ཆེར་དངོས་གྲུབ་མཆོག་རྣམས་མི་འགྲུབ་སྟེ། བརྟུལ་ཞུགས་སྤྱད་པ་བྱས་ནས་སུ། །དངོས་གྲུབ་མཆོག་རྣམས་ལེགས་པར་འགྲུབ། །
[253a.5]ཅེས་པ་ཁྲོ་བོའི་བརྟུལ་ཞུགས་སྔར་སྤྱད་ནས་དེའི་འོག་ཏུ་དངོས་གྲུབ་མཆོག་རྣམས་འགྲུབ་པོ་ཞེས་པའི་དོན་ཏོ། །མཁས་པས་གཞན་ཡང་མ་ཡིན་ནོ། །ཞེས་པ་བརྟུལ་ཞུགས་མ་སྤྱད་པར་དངོས་གྲུབ་མཆོག་རྣམས་བསྒྲུབ་ཀྱང་འགྲུབ་པར་མི་འགྱུར་རོ་ཞེས་པའི་དོན་ཏོ། །འདི་མན་
[253a.6]ཆད་ནི་དངོས་གྲུབ་དང་ལས་ཐམས་ཅད་ལ་སྦྱར་བ་ཞེས་བྱ་བ་བསྟན་ཏོ། །ཇི་སྐད་བསྟན་པའི་མཚོན་ཆ་རྣམས། །རྩ་བའི་རྟོག་པའི་ཆོ་ག་བཞིན། །ཞེས་པ་སྔར་རྩ་བའི་རྟོག་པ་རྣམས་ལས་རལ་གྲི་དང་། བེ་ཅོན་དང་། །དགྲ་སྟ་དང་། ཤཱུལ་ལ་སོགས་པའི་ལྷའི་མཚོན་ཆ་རྣམས་
[253a.7]སྒྲུབ་པའི་སྦྱོར་བ་སྔར་གསུངས་པ་རྣམས་བཞིན་དུ་འདིས་བསྒྲུབས་ན། དེ་བཞིན་དུ་འགྲུབ་པར་འགྱུར་རོ་ཞེས་སོ། །དེ་ལ་འདི་ནི་རྟག་པ་རུ། །དུར་ཁྲོད་གནས་པའི་དཀྱིལ་འཁོར་ནི། །ཞེས་པ་དེ་ལ་རྩ་བའི་རྟོག་པ་ལས་ཁྱད་པར་དུ་འདིར་རལ་གྲི་ལ་སོགས་པ་བསྒྲུབ་པའི་ཚེ། དུར་
[253b]
[253b.1]ཁྲོད་ཀྱི་གནས་སུ་དཀྱིལ་འཁོར་བྲིས་ལ་སྒྲུབ་པོ་ཞེས་པའི་དོན་ཏོ། །དངོས་གྲུབ་མཆོག་རྣམས་རབ་སྦྱིན་པའི། །ཞེས་པ་དཀྱིལ་འཁོར་གྱི་ཡོན་ཏན་ལ་བྱའོ། །བྱེ་བྲག་ཏུ་ནི་ལོགས་ཤིག་གསུངས། །ཞེས་པ་རལ་གྲི་ལ་སོགས་པའི་དངོས་གྲུབ་བསྒྲུབ་པའི་ཚེ། རྩ་བའི་རྟོག་
[253b.2]པ་ལས་བྱེ་བྲག་ཏུ་འདིར་དུར་ཁྲོད་ཀྱི་དཀྱིལ་འཁོར་བྲིས་ཏེ་བསྒྲུབ་པར་གསུངས་སོ། །རལ་གྲི་ས་འོག་རོ་ལངས་དང་། །ཞེས་པ་རྩ་བའི་རྟོག་པ་ལས་གསུངས་པའི་དངོས་གྲུབ་འདི་དག་གིས་ཞེས་པའོ། །གཞན་ཡང་ལས་དག་ཅི་འདོད་དང་། །ཞེས་པ་མི་རོའི་རས་བསྒྲུབ་
[253b.3]པ་དག་ཅེས་པའོ། །བུད་མེད་དམ་པ་སྤྱད་བསྒྲུབ་པ། །ཞེས་པ་འདོད་པའི་ཕྱིར་བསྒྲུབ་ཅེས་པའོ། །རྩ་བའི་རྟོག་པ་ཆོ་ག་ཡིས། །ཞེས་པ་སྔར་རྩ་བའི་རྟོག་པའི་ལེའུ་ལས་དངོས་གྲུབ་སྒྲུབ་པའི་མཚན་ཉིད་བཤད་པའི་རྣམ་གྲངས་འདི་རྣམས་རྩ་བའི་རྟོག་པ་ལས་གསང་བའི་ཆོ་ག་
[253b.4]བཞིན་དུ་འདི་ཡང་སྐབས་སུ་ཡང་བསྒྲུབ་པར་བྱའོ། །དེ་ལས་རྩ་བའི་རྟོག་པ་ལས་ཁྱད་པར་དུ་ན་འདིའི་སྐབས་སུ་དངོས་གྲུབ་དེ་དག་བསྒྲུབ་པའི་ཚེ། ཁྲོ་བོའི་རྒྱལ་པོའི་ཡི་གེ་བཅུ་གཅིག་པའི་སྙིང་པོ་སྒྲུབ་པར་གསུངས་སོ། །དེ་ནས་ཇི་སྐད་བསྟན་པ་ཀུན། །མ་སྨོས་པ་ཡང་བསྒྲུབ་པ་
[253b.5]བྱ། །ཞེས་པ་དེ་བས་ན་རྩ་བའི་རྟོག་པ་ལས་དངོས་གྲུབ་བཤད་པ་རྣམས་ལས། མིང་གིས་སྨོས་པ་འདི་རྣམས་མ་གཏོགས་པར་དངོས་གྲུབ་འབྱུང་བ་རྣམས་ཀྱང་ཚུལ་བཞིན་དུ་བསྒྲུབ་པར་བྱའོ། །འཇམ་དཔལ་ཁྲོ་བོའི་སྙིང་པོ་འདི། །ཧཱུཾ་ཞེས་བྱ་བ་རྒྱས་པ་སྟེ། །ཞེས་པ་ཧཱུཾ་
[253b.6]ཞེས་བྱ་བའི་སྙིང་པོ་འབྲུ་གཅིག་པའི་ཆོ་ག་རྒྱས་པའི་ཡི་གེ་སྟེ། ཧཱུཾ་འདི་ནི་རྩ་བའི་རྟོག་པ་སྡུད་པར་ཡོངས་སུ་གྲགས། །ཡི་གེ་ཧཱུཾ་རྩ་བའི་རྟོག་པ་གསུངས་པ། དངོས་གྲུབ་ཐམས་ཅད་བསྒྲུབ་པའི་ཕྱིར། །ཞེས་བྱ་བའི་དོན་ཏོ། །འདི་ནི་རྩ་བའི་རྟོག་པ་ཡི། །བསྡུས་པའི་
[253b.7]ཡོངས་སུ་བསྒྲགས་པའོ། །ཞེས་པ་སྔར་རྩ་བའི་རྟོག་པར་གཏོགས་པའི་དངོས་གྲུབ་རྣམས་ལས་ལེའུ་འདིར་མདོར་བསྡུས་ནས་ཡི་གེ་འབྲུ་གཅིག་པའི་སྒོ་ནས་དེ་རྒྱས་པར་བཤད་པར་བྱའོ། །རྩ་བའི་རྟོག་པ་ལས་གསུངས་པའི་དངོས་གྲུབ་ལས་རྣམས་ལེའུ་འདིར་མདོར་
[254a]
[254a.1]བསྡུས་ནས་བཤད་པ་དང་། དངོས་གྲུབ་དེ་དག་ཀྱང་ཡི་གེ་འབྲུ་གཅིག་པོས་དངོས་གྲུབ་སྒྲུབ་ཅིང་ལས་སྦྱར་རུང་བར་རྒྱས་པར་བཤད་པའོ། །རྩ་བའི་རྟོག་པར་གཏོགས་པ་སྟེ་བཞི་པའོ། །བཞི་པའི་བཤད་པ་རྫོགས་སོ།། །།ཕྱི་མའི་ཕྱི་མ་རྟོག་པ་ལྔ་པ་འདི་
[254a.2]ལ་དོན་རྣམ་པ་ལྔས་སྟོན་ཏེ། དེ་ལ་མཚམས་སྦྱོར་བ་དང་། སྔགས་བསྟན་པ་དང་། སྔགས་ཀྱི་མཐུ་བསྟན་པ་དང་། སྔོན་དུ་བསྙེན་པ་བྱས་ནས་སྒྲུབ་པ་དང་། སྦྱོར་བ་བསྟན་པའོ། །དེ་ལ་དང་པོ་འདི་ལ་མཚམས་སྦྱོར་བ་ཞེས་བྱ་བ་བཤད་དོ། །རྟོག་པ་མདོ་རུ་བསྡུས་པ་དང་། རྒྱས་
[254a.3]པ་དག་ཏུ་བཤད་པ་དང་། །ཞེས་པ་རྩ་བའི་རྟོག་པར་གསུངས་པའི་དངོས་གྲུབ་རྣམས་དང་། ལས་དང་ལེའུ་འདིར་བསྡུས་ནས་ཡི་གེ་འབྲུ་གཅིག་པའི་སྒོ་ནས་དེ་དག་རྒྱས་པར་བཤད་པར་བྱའོ། །རྩ་བའི་རྟོག་པ་ལས་གསུངས་པའི་དངོས་གྲུབ་དང་ལས་རྣམས་ལེའུ་
[254a.4]འདིར་མདོར་བསྡུས་ཏེ་བཤད་པ་དང་། །དངོས་གྲུབ་དེ་དག་ཀྱང་ཡི་གེ་འབྲུ་གཅིག་པོས་དངོས་གྲུབ་ཅི་ལས་བྱར་རུང་བས་རྒྱས་པར་བཤད་པའོ། །བརྟུལ་ཞུགས་དང་ནི་ངེས་པ་ཡིས། །ཞེས་པ་བསྡམ་པར་བྱས་ཏེ་སྨྱུང་བ་བྱས་པ་ལ་བྱའོ། །སྒྲུབ་པ་ཅི་བསྟན་བཤད་པ་
[254a.5]ཡིན། །ཞེས་པ་ཚུལ་དེ་དག་གིས་སྒྲུབ་པ་ལ་དེ་ཡན་ཆད་ཀྱིས་བཤད་ཟིན་ཏོ། །དེ་ནས་ཁྲོ་བོ་གཟི་ཆེན་གྱིས། །ཞལ་དྲུག་ཧཱུཾ་ཞེས་བྱ་བའི་སྔགས། །ཞེས་བྱ་བ་ལ་སོགས་པ་ཁྲོ་བོ་ཆེན་པོ་གཟི་བྱིན་ཆེན་པོའི་ཞལ་དྲུག་ནས་ཧཱུཾ་དྲུག་འབྱུང་བའི་ཧཱུཾ་ཞེས་བྱ་བའི་སྔགས་དངོས་གྲུབ་
[254a.6]ཇི་ལྟར་བསྒྲུབ་པ་རྣམས་བཤད་པ་ཡིན་ནོ་ཞེས་གོང་མ་དང་ཚིག་གི་འཕྲོ་སྦྱར་རོ། །ཧཱུྃ་གི་སྔགས་དེ་སྔོན་དུ་བསྙེན་པ་བྱས་ནས་དེའི་འོག་ཏུ་བཟླས་པ་ཙམ་གྱིས་ལས་དེ་དག་འགྲུབ་པར་འགྱུར་རོ། །གསང་བ་དེ་མདོར་བཤད་པར་བྱའོ་ཞེས་པའོ། །བརྟུལ་ཞུགས་སྤྱད་དང་
[254a.7]བརྟུལ་ཞུགས་དཀའ། །དེ་དག་འདི་ལ་ཡོད་མེད་དེ། །ཞེས་བརྟུལ་ཞུགས་སྤྱད་པ་དང་། ཁྱད་པར་གྱི་བརྟུལ་ཞུགས་དགའ་བ་དེ་དག་ཧཱུཾ་ཞེས་བྱ་བའི་སྔགས་ཀྱིས་ལས་སྒྲུབ་པ་འདི་དག་ལ་དཀའ་ཐུབ་དང་བརྟུལ་ཞུགས་སྤྱད་མི་དགོས་སོ་ཞེས་པའི་དོན་ཏོ། །ལན་ཅིག་
[254b]
[254b.1]ཀླགས་པ་ཙམ་གྱིས་ཀྱང་། །ལས་རྣམས་ཐམས་ཅད་བྱེད་པར་འགྱུར། །ཞེས་པ་གོང་དུ་བསྙེན་པ་བྱས་ནས་དེའི་འོག་ཏུ་ལས་བྱས་པ་འགྲུབ་པར་འགྱུར་བ་ལ་བྱའོ་ཞེས་པའོ། །འདི་མན་ཆད་སྔགས་བསྟན་པ་ཞེས་བྱ་བ་བཤད་དེ། ཨོཾ་ན་མ་ཞེས་བྱ་བ་རྣམས་བསྟན་ཏེ། ཨོཾ་ན་མཿ
[254b.2]ཞེས་པ་ནས་སྭཱ་ཧཱ། ཞེས་པའི་བར་གྱི་སྔགས་ནི་ཞལ་རེ་རེ་ནས་ཧཱུཾ་དྲུག་དྲུག་འབྱུང་བ་དང་སྦྱར་རོ། །འོག་ནས་སྦྱོར་བ་བསྟན་པའི་སྐབས་ནས་ལས་རྣམས་འབྱུང་བའི་བསྐུལ་ཚིག་རེ་རེའི་ཧཱུཾ་དྲུག་གི་སྐབས་སྐབས་སུ་བཅུག་སྟེ། ཆེ་གེ་མོ་ཞིག་གིས་རི་རྣམས་ཁོས་ཤིག་གཡོས་པར་གྱུར་
[254b.3]ཅིག་ཅེས་པའི་སོ་སོའི་ཚིག་ཀྱང་བཅུག་སྟེ་སྔགས་རིམ་གྱིས་བཟླས་སོ། །ཡི་གེ་བཞི་བཅུ་རྩ་གསུམ་འདི། །ཁྲོ་བོས་ཀླགས་པ་ཙམ་གྱིས་འགྲུབ། །ཅེས་པའི་ཡི་གེ་བཞི་བཅུ་རྩ་གསུམ་འབྱུང་སྟེ་བགྲང་བར་བྱ་བའི་ལུགས་ལགས་སོ། །ཧཱུཾ་གི་སྔགས་ཉིད་ཁྲོ་བོའི་རང་བཞིན་ཏེ་
[254b.4]འགྲུབ་པར་འགྱུར་བ་ན་སྔར་བཤད་ཟིན་ཏོ། །སངས་རྒྱས་ཀུན་གྱིས་མངོན་པར་བསྟོད། །ཅེས་པ་ཧཱུཾ་གི་སྔགས་ཀྱི་ཡོན་ཏན་ལ་བྱའོ་ཞེས་པའི་དོན་ཏོ། །དེ་ནི་རྟག་པར་བཟླས་པ་ནི། །ཞེས་པ་ཧཱུཾ་གི་སྔགས་ཏེ་རྟག་པར་བཟླས་པར་བྱས་ན་དངོས་གྲུབ་སྩོལ་བར་མཛད་དོ། །འདི་མན་
[254b.5]ཆད་ནི་སྔགས་ཀྱི་མཐུ་བསྟན་པ་ཞེས་བྱ་བ་བཤད་དོ། །དངོས་གྲུབ་ཐམས་ཅད་སྟེར་བར་བཤད། །ཅེས་པ་ནས་བསྟན་ཏེ། དུར་ཁྲོད་གནས་སུ་རྟག་པར་ནི། །རྟག་ཏུ་ཟློས་པའི་ཆོ་ག་ཡིས། །ཞེས་པ་དེ་ལྟར་རྟག་ཏུ་བཟླས་པ་བྱ་བ་ཡང་སྔར་བཤད་པའི་དུར་ཁྲོད་ཀྱི་དཀྱིལ་འཁོར་སྔ་
[254b.6]མའི་ཚུལ་བཞིན་དུ་དཀྱིལ་འཁོར་བྲིས་སམ་བསམས་ཏེ། དཀྱིལ་འཁོར་འདིར་རྟག་ཏུ་བཟླས་པ་བྱ་ཞེས་པའི་དོན་ཏོ། །ལྷ་དང་ལྷ་མིན་དྲི་ཟ་དང་། །ཞེས་པ་དེ་ལྟར་བཟླས་པ་བྱས་པ་དེའི་མཐུས། །དེ་ཡི་གཟིས་ནི་འབྱེར་བར་འགྱུར། །ཞེས་པ་སྔགས་དེའི་གཟི་བྱིན་དང་མཐུས་
[254b.7]ཞེས་པའོ། །འགྲོ་དང་མི་འགྲོ་འཇིག་རྟེན་ན། །དེ་ལ་དཀའ་བ་ཅུང་ཟད་མེད། །ཅེས་པ་སྣོད་ཀྱི་འཇིག་རྟེན་དང་། གཡོ་བའི་འཇིག་རྟེན་ཏེ་བཅུད་ཀྱི་འཇིག་རྟེན་ལ་བྱའོ། །ཧཱུཾ་གི་སྔགས་དེ་ལས་བྱ་བ་ལ་ཞེས་པའོ། །ཞལ་དྲུག་ཧཱུཾ་ཞེས་བྱ་བའི་སྔགས། །ཞེས་བྱ་བ་ལ་
[255a]
[255a.1]སོགས་པ་སྔོན་དུ་བསྙེན་པ་བྱས་པའི་འོག་ནས་ཧཱུཾ་གི་སྔགས་དེ་དག་དང་། ཤཱུ་ལའི་ཕྱག་རྒྱ་དང་ལྡན་པར་སྦྱར་ན་རྒྱུད་འདིའི་ཆོ་གའི་ལས་རྣམས་འགྲུབ་པར་འགྱུར་རོ་ཞེས་པའི་དོན་ཏོ། །འདི་མན་ཆད་ནི་སྔོན་དུ་བསྙེན་པ་བྱས་ནས་སྒྲུབ་པ་ཞེས་བྱ་བ་བཤད་དེ། 
[255a.2]དུར་ཁྲོད་གནས་སུ་ཆོ་ག་བཞིན། །ཞེས་པ་སྔོན་དུ་བསྙེན་པ་བྱ་བ་ཡང་དུར་ཁྲོད་ཀྱི་དཀྱིལ་འཁོར་གྱི་ཆོ་ག་བཞིན་དུ་བྲིས་སམ་བསམས་ཏེ། དཀྱིལ་འཁོར་དེས་སྔོན་དུ་བསྙེན་པ་བྱའོ། །ཐོག་མ་ཉིད་དུ་ཆིག་འབུམ་བྱ། །ཞེས་པ་ཧཱུཾ་གི་སྔགས་དེ་ཐོག་མར་བསྙེན་པ་འབུམ་བཟླས་
[255a.3]པར་བྱ་ཞེས་པའི་དོན་ཏོ། །དེ་ནས་རྟག་པའི་ཆོ་ག་བཤད། །ཅེས་པ་དེ་ལྟར་སྔོན་དུ་བསྙེན་པ་བྱས་ནས་དེ་ཕན་ཆད་ཀྱང་ཡལ་བར་མི་འདོར་བར་དུས་གསུམ་དུ་བཟླས་པར་བྱའོ། །རྟག་པར་སྤྱོད་པའི་ཆོ་ག་ཡིས། །དེ་ནས་ཆིག་འབུམ་བཟླས་ནས་ཀྱང་། །ཞེས་པ་དེ་ལྟར་རྟག་པར་
[255a.4]བཟླས་པ་སྤྱོད་པའི་ཆོ་གས་སྔོན་དུ་བསྙེན་པ་འབུམ་བྱས་པའི་འོག་ཏུ་ཡང་འབུམ་བཟླས་ཏེ་སྦྱོར་བ་ཉིད་འབུམ་སྔོན་དུ་བསྙེན་པ་བྱའོ། །ཁ་ཅིག་གིས་བཤད་པ་ནི་འདི་ནི་སྔར་བསྙེན་པ་བྱ་བ་ཟློས་བུར་བཤད་པར་ཟད་དེ་བསྙེན་པའི་ཆིག་འབུམ་བྱ་བར་ངེས་སོ་ཞེས་བཤད་དོ། །ཇི་སྐད་
[255a.5]གསུངས་པའི་ལས་རྣམས་ཀྱིས། །དེ་ཡི་འོག་ཏུ་སྒྲུབ་ལ་འཇུག །ཅེས་པ་དེ་ལྟར་བསྙེན་པ་བྱས་པའི་འོག་ཏུ་སྔར་རྩ་བའི་རྟོག་པ་ལས་གསུངས་པའི་ལས་དང་། འོག་ནས་འབྱུང་བའི་ལས་རྣམས་སྒྲུབ་པ་ལ་འཇུག་པའོ་ཞེས་བྱ་བའི་དོན་ཏོ། །རྩ་བའི་རྟོག་པའི་ཆོ་ག་ཡིས། །དེ་
[255a.6]ནས་ཐམས་ཅད་བསྒྲུབ་པར་བྱ། །ཞེས་པ་རྩ་བའི་རྟོག་པ་ལས་གསུངས་པའི་ལས་ཐམས་ཅད་ཀྱང་རྩ་བའི་རྟོག་པའི་ཆོ་ག་བཞིན་དུ་ལས་ཐམས་ཅད་བསྒྲུབ་པར་བྱའོ། །འདི་ལ་དཀའ་བ་ཅི་ཡང་མེད། །ཅེས་པ་ཧཱུཾ་གི་སྔགས་དེ་ལས་བྱ་བ་འདི་ལ་དཀའ་བ་མེད་དོ། །ཆོ་ག་བཟང་པོ་ཅི་
[255a.7]གསུངས་པའི། །ཞེས་པའོ། །རྟོག་པ་དེ་བཞིན་བདག་གིས་བཤད། །ཅེས་པ་འོག་ནས་འབྱུང་བ་ལ་བྱའོ། །ཞལ་དྲུག་ཧཱུཾ་ཞེས་བྱ་བ་འདི། །ཞེས་པ་ཞལ་དྲུག་ནས་ཧཱུཾ་ཞེས་བྱ་བ་རེ་རེ་འབྱུང་བས་ཞལ་དྲུག་ཏུ་བཤད་དོ་ཞེས་པའོ། །འདི་མན་ཆད་ནི་སྦྱོར་བ་བསྟན་པ་ཞེས་བྱ་བ་
[255b]
[255b.1]བཤད་དོ། །ཁྲོ་བོའི་ཞལ་ནས་མདོ་རུ་ནི། །ཆོ་ག་བཟང་པོ་ཞེས་བྱ་བ་ལ་སོགས་པ་སྨོས་སོ། །ཧཱུྃ་གི་མཐར་ནི་བསྐུལ་བར་བྱ། །ཞེས་པ་ལ་སོགས་པ་ཧཱུཾ་དྲུག་གི་འོག་ཡ་མ་པྲ་མ་ཞེས་བྱ་བའི་གོང་གི་བར་དེར་ཏྲ་ཞེས་བྱ་བའི་བསྐུལ་ཚིག་བཅུག་སྟེ། །ཡི་གེ་བཞི་བཅུ་རྩ་གསུམ་རིལ་གྱིས་
[255b.2]བཟླས་ཏེ། ཤཱུ་ལའི་ཕྱག་རྒྱ་དང་ལྡན་པར་སྔགས་བརྗོད་པས་ལས་བྱ་སྟེ་ཚུལ་འདི་བཞིན་དུ་སྦྱར་ཏེ། ལས་བྱ་བ་ལས་གང་དང་གང་བྱས་པས་དེ་དང་དེ་བཞིན་དུ་འགྲུབ་པར་འགྱུར་རོ། །ཧཱུཾ་ནི་བསྐུལ་བའི་ཚིག་གི་བརྡས་འཛིན་ཙམ་དུ་ཟད་པས་འདིའི་ཧཱུཾ་ཉིད་དཀྱུས་སུ་གཞུག་མི་དགོས་ཏེ། 
[255b.3]ཧཱུཾ་དྲུག་གི་མཇུག་ལ་སོ་སོའི་བསྐུལ་བའི་ཚིག་གཞུག་པར་ཟད་དེ། འོག་མ་ཀུན་ལ་འདི་སྦྱར་རོ་ཞེས་པའི་དོན་ཏོ། །ཧཱུཾ་ཚིག་རིག་སྔགས་ཐམས་ཅད་དང་། །ཞེས་པ་ཕ་རོལ་པོའི་རིག་སྔགས་བཅད་པ་དང་ཞེས་པའོ། །རི་བཀས་པར་བྱ་བ་དང་ས་གཡོ་བར་བྱའི་ཚིག་གཞུག་མི་དགོས་
[255b.4]ཏེ། སོ་སོའི་བསྐུལ་བའི་ཚིག་ཡི་གེ་འབྲུ་རེ་རེ་པོ་དང་བསམ་པའི་ཁྱད་པར་ཙམ་གྱིས་ལས་རྣམས་བྱའོ་ཞེས་ཁ་ཅིག་འཆད་དོ། །མཚོན་ཆ་རྣམས་ནི་མཆོད་པར་བཤད། །ཅེས་པ་ཕ་རོལ་གྱི་མཚོན་ཆ་རྣམས་ནི་གཅོད་དོ། །ཤཱུ་ལའི་ཕྱག་རྒྱ་དང་ལྡན་པར། །ཧཱུཾ་ཁ་རྟག་པར་རབ་སྦྱར་ན། །
[255b.5]ཞེས་པ་ཤཱུ་ལའི་ཕྱག་རྒྱ་ནི་ལས་འདི་དག་ཐམས་ཅད་ལ་སྦྱར་བར་བྱའོ། །གདུག་པ་རྣམས་ནི་ཟ་དང་འཆི། །དགྲ་ཡི་དཔུང་དག་རབ་ཏུ་འཇིག །ཅེས་པ་གདུག་པ་རྣམས་ཟ་བ་དང་། དགྲའི་དཔུང་རྣམས་འཆི་བར་འགྱུར་རོ། །ཧཱུཾ་ཐར་མཚོན་ཆ་ཀུན་འཕེན་ཚེ། །ཞེས་པ་ཕ་རོལ་པོའི་
[255b.6]དཔུང་ལ་མཚོན་ཆ་འཕེན་པའི་ཚེ་སྔགས་འདི་བརྗོད་ན་ཕ་རོལ་པོའི་སྡེའི་ལྷ་མ་ཡིན་རྣམས་འཇིག་པར་བྱེད་ཅིང་ཕ་རོལ་པོའི་མཚོན་ལས་ཐར་བར་འགྱུར་རོ། །རྨོངས་པ་ཞེས་པ་འཐོམ་པར་འགྱུར། །ཞེས་པའོ། །ཧཱུྃ་དག་རབ་ཏུ་སྦྱར་ན་ནི། །ཞེས་པ་ཕ་རོལ་པོའི་སྡེའི་ནང་ན་གཅིག་ལ་གཅིག་
[255b.7]མཚོན་ཆ་འཁྲུགས་པར་བྱེད་དོ། །སླར་ཡང་ཐར་བར་བྱེད་པ་ཡིན། །ཞེས་པ་གོང་མ་དེ་དག་སླར་ཡང་ཐར་བར་འགྱུར་རོ་ཞེས་པའི་དོན་ཏོ། །གནོན་པར་བྱེད་པའི་མཆོག་ཡིན་ནོ། །ཞེས་པ་མི་གཡོ་བར་འགྱུར་ཏེ་ངེས་པར་གྱུར་ཏེ་ཞེས་པའོ། །ཧཱུྃ་མུ་རབ་ཏུ་སྦྱར་ན་ནི། །ཞེས་པ་རྒྱ་གར་གྱི་ཡི་གེ་གཉིས་
[256a]
[256a.1]ལས་གཅིག་ལ་ནི་མ་ཞེས་འབྱུང་། གཅིག་ལ་ནི་ས་ཞེས་འབྱུང་ངོ་། །མནན་པ་རྟག་ཏུ་ཐར་བར་བྱེད། །ཅེས་པ་གོང་དུ་རེངས་པར་བྱེད་པ་དེ་དག་ལས་ཐར་བར་བྱེད་དོ་ཞེས་པའོ། །ལྷ་དང་ལྷ་མིན་གཞན་ཡང་འགུགས། །ཞེས་པ་སེམས་ཅན་གཞན་ཞེས་པའོ། །དངོས་གྲུབ་
[256a.2]ཕྲ་མོ་ཐམས་ཅད་ལ། །ཞེས་པ་སྦྱོར་བ་བསྟན་པ་དེ་དག་ཐམས་ཅད་ནི་དངོས་གྲུབ་ཕྲ་མོའོ་ཞེས་པའོ། །ཧཱུྃ་བ་ཀུན་དུ་དབང་བྱེད་པ། །ཞེས་པ་སྔ་མ་བཞིན་དུ་སྦྱར་ན་ཞེས་པའོ། །ཐ་མར་རབ་བཞག་བསྡུ་བར་བྱེད། །ཅེས་པ་སྔ་མ་བཞིན་དུ་སྦྱར་ནས་ཞེས་པའོ། །མ་དང་སྦྱར་ན་གསོད་བར་བྱེད། །
[256a.3]ཅེས་པ་སྔ་མ་བཞིན་དུ་སྦྱར་ནས་ཞེས་པའོ། །ཞི་དང་སྦྱར་ལ་འབའ་ཞིག་གོ། །ཞེས་པ་ཞི་བ་དང་རྒྱས་པ་ལ་སོགས་པའི་ལས་རྣམ་པ་བཞི་དག་ལ་ནི་ཡི་གེ་བཞི་བཅུ་རྩ་གསུམ་པའི་སྔགས་བཟླས་པ་ཆེ་གེ་མོ་ཞིག་ཤཱནྟིཾ་ཀུ་རུ་བོ་ཥཊ་ཅེས་བྱ་བའི་ཚུལ་དུ་བསྐུལ་ཚིག་བཅུག་སྟེ་དེ་ལ་
[256a.4]བྱའོ། །དེ་དག་གི་བསྐུལ་ཚིག་ཀྱང་ཧཱུཾ་དྲུག་གི་འོག་ཏུ་གཞུག་གམ་སྭཱ་ཧཱའི་འོག་ཏུའམ་དེ་གཉིས་གཅིག་ཏུ་བཅུག་སྟེ་ལས་བྱའོ་ཞེས་པའི་དོན་ཏོ། །དེ་ལ་སོགས་པ་གཞན་རྣམས་ཀྱང་ཞེས་པ་དེ་ལ་སོགས་པའི་རྩ་བའི་རྟོག་པ་ལས་གསུངས་པའི་ལས་གཞན་རྣམས་ཀྱང་རྩ་བའི་རྟོག་
[256a.5]པ་ལས་གསུངས་པ་བཞིན་དུ་འདིར་ཡང་སྦྱར་བར་བྱ་ཞེས་པའོ། །ཡི་གེ་གཅིག་པའི་ཆོ་ག་བཞིན། །འཇམ་དཔལ་ཁྲོ་བོ་གཙོ་བོ་ཡིས། །ཞེས་པ་འཇམ་དཔལ་གྱི་རྟོག་པ་གང་ཡི་གེ་འབྲུ་གཅིག་པ་གསང་བ་གཞན་དག་བཤད་ཟིན་ཏོ། །ཁྲོ་བོ་གཤིན་རྗེའི་རྒྱལ་པོ་ཞལ་དྲུག་ཧཱུཾ་ཞེས་བྱ་
[256a.6]བ་ལས་བྱུང་བའི་རྟོག་པར་གཏོགས་པ་སྟེ་ཞེས་པ་དུར་ཁྲོད་གནས་ཀྱི་དཀྱིལ་འཁོར་དུ་གཏོགས་པའི་ལེའུ་ལྔ་པ་འདི་ཡན་ཆད་དུ་རྫོགས་ཏེ། འདི་ཡང་སྔར་རྩ་བའི་རྟོག་པར་གསུངས་པའི་དངོས་གྲུབ་དང་ལས་རྣམས་འདིར་བསྡུས་ནས་ཡི་གེ་ཧཱུཾ་གཅིག་གི་སྒོ་ནས་རྒྱས་པར་བཤད་དོ། །
[256a.7]ལྔ་པའི་བཤད་པ་རྫོགས་སོ།། །།དོན་གྲུབ་ཀྱི་རྟོག་པ་འདི་ལ་དོན་རྣམ་པ་ལྔས་བཤད་དེ། དེ་ལ་སྐབས་དབྱེ་བ་དང་། དཀྱིལ་འཁོར་བྱས་པའི་ཆོ་ག་དང་། དཀྱིལ་འཁོར་གྱི་ལས་དང་། ལྷ་བསྟན་པ་དང་། སྤྱན་དྲང་བ་བྱས་ནས་སློབ་མ་བཟུང་བ་ལ་སོགས་པ་ལས་
[256b]
[256b.1]བྱའོ། །དེ་ལ་དང་པོ་སྐབས་དབྱེ་བ་ཞེས་བྱ་བ་བསྟན་ཏོ། །དེ་ནས་རྟོག་པ་རབ་རྒྱས་པ། །ཞེས་པ་ལ་སོགས་པ་ལས་དང་། དངོས་གྲུབ་དག་ལེའུ་འདིར་རྒྱས་པར་བཤད་པས་ན་རབ་ཏུ་རྒྱས་ཞེས་བྱའོ། །སྔར་གོང་དུ་གཏོགས་པའི་ཕྱི་མའི་ཡང་ཕྱི་མ་ཞེས་བྱ་བའི་ལེའུ་བཅུ་པ་དང་འཕྲོ་
[256b.2]སྦྱོར་བའི་ལེའུ་བཅུ་གཅིག་པ་དང་འདི་མན་ཆད་བཤད་དོ། །དོན་བསྒྲུབ་པའི་ལེའུ་འདིར་སྔར་གསུངས་པའི་རྟོག་པ་རྣམས་ཀྱི་ནང་ནས་མ་བཤད་པ་ཡང་འདིར་བཤད་པ་དང་། རྟོག་པ་སྔ་མ་རྣམས་ལས་ཀྱང་འདི་མཆོག་ཏུ་གྱུར་ཅིང་དོན་ཐམས་ཅད་འགྲུབ་པར་བྱེད་པས་ན་ཡང་དངོས་
[256b.3]གྲུབ་ཅེས་བྱ་སྟེ། དེ་བཤད་པར་བྱའོ་ཞེས་པའི་དོན་ཏོ། །འདི་མན་ཆད་ནི་དཀྱིལ་འཁོར་བྲི་བའི་ཆོ་ག་བཤད་དེ། དེ་ནས་རིག་འཛིན་དཔལ་ལྡན་པས། །ཞེས་པ་སྔགས་པ་མཚན་ཉིད་ཀྱི་ཡོན་ཏན་དང་ལྡན་པ་ཞེས་པའོ། །ལས་རྣམས་ཐམས་ཅད་འགྲུབ་པའི་ཕྱིར། །ཞེས་པ་ལ་
[256b.4]སོགས་པ་འོག་ནས་བཤད་པའི་ལས་ཐམས་ཅད་འགྲུབ་པར་བྱ་བའི་ཕྱིར་སེམས་རྩེ་གཅིག་ཏུ་བྱང་ཆུབ་ཀྱི་སེམས་དང་ལྡན་པར་བྱས་ནས་ཐོག་མར་དཀྱིལ་འཁོར་བྲི་བར་བྱའོ། །དེ་ལྟར་ཐོག་མར་དཀྱིལ་འཁོར་བྲི་བར་བྱ་བ་ན། གནས་གང་དུ་དཀྱིལ་འཁོར་བྲི་བར་བྱ་ཞེ་ན་གསུངས་
[256b.5]པ། བགྲོད་དཀའ་བ་ལ་བྱ་སྟེ། མི་དག་མི་འགྲུལ་བའི་གནས་སོ། །གཅོང་རོང་དུར་ཁྲོད་དུ་ཡང་རུང་། །ཞེས་པ་དུར་ཁྲོད་རྣམ་གཉིས་ལྟ་བུ་ལ་བྱའོ། །དེ་ནས་དེར་ནི་ཞལ་ཞལ་བྱས། །ཞེས་པ་གནས་དེ་དག་ཏུ་འོག་ནས་བཤད་པའི་ཚུལ་བཞིན་དུ་སྦྱངས་ཏེ། སླར་ས་བརྙན་
[256b.6]བཟང་པོ་བླུགས་ནས་བཅགས་ཏེ། དེའི་སྟེང་དུ་བའི་ལྕི་བས་སྐྱང་ནུལ་བྱ་བ་དག་གོ། །མེ་ཏོག་སིལ་མ་དག་གིས་བརྒྱན། །ཞེས་པ་དེ་ལྟར་སྐྱང་ནུལ་བྱས་ཏེ། ས་གཏོར་བའི་སྟེང་དུ་ཞེས་པའོ། །དཔའ་བོ་གཅིག་པའི་སྔགས་འབར་བ། །ཞེས་པ་ཡི་གེ་བཅུ་གཅིག་
[256b.7]པའི་སྔགས་འོག་ནས་འབྱུང་བ་ལ་བྱའོ། །མེ་ལྕེ་འཕྲོ་བས་ཁྲུས་བྱས་པ། །ས་དང་སྐྱུ་རུ་ར་ལ་སོགས་པ་ཞེས་པ་སྔགས་འདི་མཐུ་དང་གཟི་ལ་བྱ་སྟེ། སྔགས་དེས་ཁྲུས་བྱ་བའི་འདག་རྩི་དང་སྐྱུ་རུ་ར་དག་ལ་བཏབ་སྟེ་འདག་རྩིའི་ཆལ་དེ་དག་དེ་ལྟར་སྔགས་ཀྱིས་
[257a]
[257a.1]བསངས་ནས་ཆལ་དེས་ཁྲུས་བྱའོ། །རིག་ཁྲུས་ཁྲུས་བྱས་གཙང་མ་ཡིས། །ཞེས་པ་དེ་ལྟར་ཁྲུས་བྱས་པའི་སྔགས་པ་ཕྱི་ནང་གི་གཙང་སྦྲ་དང་ལྡན་ཞེས་པའོ། །དེ་ནས་སྔགས་དེ་ཐམས་ཅད་ཀྱིས། །ཞེས་པ་ལ་སོགས་པ་དེ་ལྟར་ཁྲུས་བྱས་པའི་འོག་ཏུ་བདག་གི་
[257a.2]ལུས་ལ་འོག་ནས་འབྱུང་བ་བཞིན་དུ་ཡི་གེ་བཅུ་གཅིག་པ་དཀོང་ནས་བདག་ཉིད་ཁྲོ་བོའི་སྐུར་བསྒྱུར་ནས་བདག་གི་ལུས་ལ་སྔགས་དགོད་ཅེས་བྱ་བ་ཡང་སྤྱི་བོར་ཨོཾ་བསམ། ཨཱཿམིག་ཏུ་བསམ། ཧཱུཾ་སྙིང་གར་བསམ་ཞིང་དགོད་པའོ། །སྐུར་བསྒྱུར་བའི་སྙིང་པོ་ནི་ཡི་གེ་ཧཱུཾ་གིས་སོ། །
[257a.3]ཕྱག་དང་ཟང་ཟིང་ཡོངས་སྤངས་ལ། །ཞེས་པ་ལ་སོགས་པ་ལུགས་ཀྱི་ཡི་གེ་ལས་རྣམ་གཉིས་ལྟར་བཤད་དུ་རུང་སྟེ། དཀྱིལ་འཁོར་གྱི་ས་གཞི་དེ་ཉིད་ཀྱི་གྱོ་མོ་དང་སྐྲ་ཤད་དང་ཕུབ་མ་ལ་སོགས་པའི་སྐྱོན་མེད་པར་བརྐོས་ནས་བསལ་ཏེ། སྔར་ས་བཟང་པོས་བཀང་ནས་
[257a.4]བཅགས་ཏེ་ལྕི་བའི་སྐྱང་ནུལ་བྱུགས་ཏེ་ས་གཞི་བཟང་པོ་བསྟར་བ་ལ་ཡང་བྱའོ། །རྣམ་པ་གཅིག་ཏུ་ན་དཀྱིལ་འཁོར་དེ་ལྟ་བུར་བགེགས་ཞི་བར་བྱ་བའི་ཆོ་ག་དེ་ལྟ་བུ་བྱེད་པའི་ཚེ་སྔགས་པ་དེ་འདོད་པའི་ཡོན་ཏན་ལ་སོགས་པ་ཟང་ཟིང་ལ་ཆགས་པའི་སེམས་སྤངས་ནས་ལས་དེ་དག་བྱའོ་
[257a.5]ཞེས་པའི་ཐ་ཚིག་གོ། །རང་སྔགས་ཟློས་ཤིང་བལྟ་བར་བྱ། །ཞེས་པ་ཕྱོགས་བཅུར་བལྟ་བ་དང་། ཡི་གེ་གཅིག་པ་བཟླས་ཞེས་པའོ། །གཅིག་པུ་ཡི་གེ་བཅུ་གཅིག་པ་དཔའ་བོའི་སྔགས་ཟློས་ཤིང་ཞེས་པའོ། །དཀྱིལ་འཁོར་བཟང་པོ་གྲུ་བཞི་པར། །དུར་ཁྲོད་ཐལ་བས་བྲི་
[257a.6]བར་བྱ། །ཞེས་པ་དཀྱིལ་འཁོར་ཚད་གོང་དུ་བཤད་པ་བཞིན་དུ་ཁྲུ་བརྒྱད་པའམ། ཁྲུ་བཞི་པའམ། ཁྲུ་གང་ཡང་རུང་བའམ། །ཡང་ན་འོག་ནས་འབྱུང་བའི་ལས་དང་སྦྱར་ཏེ། དེ་ཡང་གྲུ་བཞི་པོར་དུར་ཁྲོད་ཀྱི་དཀྱིལ་འཁོར་གྱི་ཚད་ཅི་ཙམ་གྱིས་བྱ་བར་འབྱུང་བ་དང་སྦྱར་ཏེ། དེ་ཡང་གྲུ་བཞི་
[257a.7]པོར་དུར་ཁྲོད་ཀྱི་ཐལ་བས་བྲིའོ་ཞེས་པའི་དོན་ཏོ། །ནུབ་ཕྱོགས་ཞེས་པ་འདིའི་སྐབས་སུ་ནི་ནུབ་ཕྱོགས་སུ་སྒོ་བཏོད་སྒོ་ལྷག་མ་བཅད་ཅེས་པའོ། །དེ་ཡི་དབུས་སུ་པདྨོ་བྲི། །ཞེས་པ་དཀྱིལ་འཁོར་གྱི་དབུས་སུ་པདྨོ་བྲི་བ་ནི་འོག་ནས་ལྷ་བསྟན་པ་བཤད་པ་དང་སྦྱར་རོ། །བེ་ཅོན་ཕྱག་རྒྱ་
[257b]
[257b.1]རྩེ་འབར་བ། །གྲྭ་བཞི་དག་ཏུ་བྲི་བར་བྱ། །འདི་ནི་བེ་ཅོན་མང་པོ་ཡིན། །ཞེས་པ་བེ་ཅོན་གྱི་མགོ་ཐོད་པ་ཅན་ལ་དེ་ཉིད་འབར་བའི་བེ་ཅོན་གྱི་ཕྱག་རྒྱ་བཞི་དཀྱིལ་འཁོར་གྱི་གྲྭ་བཞིར་རེ་རེ་པདྨོའི་སྟེང་དུ་བྲིས་པ་འདི་ནི་བེ་ཅོན་མང་པོའི་དཀྱིལ་འཁོར་ཞེས་བྱའོ། །ཤཱུ་ལ་ཅན་ནི་ཤཱུ་ལ་མང་། །ཞེས་
[257b.2]པ་དཀྱིལ་འཁོར་གྲྭ་བཞིའི་པདྨོའི་སྟེང་དུ་ཤཱུ་ལ་རེ་རེ་བྲིས་པ་ནི་ཤཱུ་ལ་མང་པོ་ཞེས་བྱ་བའི་དཀྱིལ་འཁོར་རོ། །ཤཀྟི་རྣམས་ཀྱིས་ཡོངས་བསྐོར་བ། །དེ་བཞིན་ཤཀྟི་མང་ཞེས་བྱ། །ཞེས་པ་དཀྱིལ་འཁོར་གྱི་གྲྭ་བཞིར་ཤཀྟི་བཞི་པདྨོའི་སྟེང་དུ་སྔ་མ་བཞིན་དུ་བྲིས་པ་ནི་ཤཀྟི་མང་པོ་ཞེས་བྱ་བའི་
[257b.3]དཀྱིལ་འཁོར་བྲི། །ཤཀྟི་ངེས་པར་བྱིན་གྱིས་བརླབ་པའི་སྔགས་ནི་མཚོན་ཆའི་སྔགས་ཀྱིས་དགོད་པར་བྱའོ། །དེ་བཞིན་མི་ཐོད་མང་པོ་ཡིན། །ཞེས་པ་དཀྱིལ་འཁོར་གྱི་གྲྭ་བཞིར་ཐོད་པ་བཞི་སྔ་མ་བཞིན་དུ་བྲིས་ནས་ཐོད་པ་མང་པོ་ཞེས་བྱ་བའི་དཀྱིལ་འཁོར་རོ། །མི་རོར་ལྡན་པའི་མི་རོ་མང་། །ཞེས་
[257b.4]པ་ལ་སོགས་པའི་དཀྱིལ་འཁོར་གྱི་གྲྭ་བཞིར་མི་རོ་རེ་རེ་སྟེ་བཞི་བྲི་བ་ནི་མི་རོ་མང་པོའི་དཀྱིལ་འཁོར་རོ། །དཀྱིལ་འཁོར་གྱི་གྲྭ་བཞིར་མགོ་མེད་པའི་མི་རོ་མི་སྡུག་པ་བཞི་སྔ་མ་བཞིན་དུ་བྲི་བ་དང་། དཀྱིལ་འཁོར་གྱི་ནང་གི་ངོས་བཞིར་ཡི་དགས་རངས་པ་དང་། སྲིན་པོའི་གཟུགས་ལྟོ་
[257b.5]བ་ཆེ་བ། སྐྲ་གྱེན་དུ་ལྷུགས་པར་འདུག་ཅིང་གཟུགས་མི་སྡུག་པ་དག་གིས་སྤེལ་ཞིང་བྲིས་པའི་དཀྱིལ་འཁོར་འདི་ནི་དུར་ཁྲོད་མང་པོ་ཞེས་བྱ་བའི་དཀྱིལ་འཁོར་ཞེས་བྱའོ། །ཕྱོགས་བཅུ་ཀུན་ན་འཇིགས་པ་ཅན། །ཞེས་པ་དཀྱིལ་འཁོར་གྱི་ཕྱོགས་བཞི་དང་། མཚམས་བཞི་
[257b.6]དང་། བླ་འོག་རྣམས་སུ་མི་རོ་མགོ་མེད་པའི་མི་སྡུག་པ་དང་། ཡི་དགས་འབར་བ་དང་། སྲིན་པོ་ལྡན་པར་བྲིས་པ་ནི་ཕྱོགས་བཅུའི་འཇིགས་པ་ཅན་ཞེས་བྱའོ། །གཤིན་རྗེ་གཤེད་པོ་དཔའ་བོ་ཡི། །དཀྱིལ་འཁོར་རྣམ་པ་དྲུག་དུ་བཤད། །ཅེས་པ་དཀྱིལ་འཁོར་དྲུག་ཅར་
[257b.7]གྱི་མཚན་མ་ངེས་པར་བྱིན་གྱིས་བརླབ་པ་དགོད་པར་བྱ་བ་ནི་ལེའུ་སྟེ། འོག་ནས་སྔགས་ཀྱི་ལེའུ་གཉིས་འབྱུང་བ་ལ་བརྟགས་ཏེ། གང་རིགས་མཐུན་མཐུན་དུ་སྦྱར་ཏེ། དེ་དག་གི་སྔགས་ཀྱིས་བྱིན་གྱིས་བརླབ་པར་བྱའོ། །དེ་ལྟར་དཀྱིལ་འཁོར་རྣམ་པ་དྲུག་ཏུ་བཤད་དོ། །ད་ནི་
[258a]
[258a.1]དཀྱིལ་འཁོར་གྱི་ལས་སོ་སོའི་བྱ་བ་བཤད་དོ། །དེ་ལ་བེ་ཅོན་མང་པོ་ནི། །ཞེས་པ་དེ་ལ་དང་པོར་བེ་ཅོན་མང་པོའི་དཀྱིལ་འཁོར་གྱིས་ནི་དངོས་གྲུབ་ཕྲ་མོ་སྟེར་ཞེས་པའོ། །ཤཱུ་ལ་མང་པོ་སྲིན་པོ་རྣམས། །འཇོམས་པར་རབ་ཏུ་བསྒྲགས་པ་ཡིན། །ཞེས་པ་ཤཱུ་ལ་མང་པོའི་
[258a.2]དཀྱིལ་འཁོར་གྱིས་ནི་སྲིན་པོ་འབར་བ་རྣམས་འཇོམས་པར་མཛད་དོ། །དེ་བཞིན་དུ་ཤཀྟི་མང་པོ་ནི། །ཞེས་པ་ཤཀྟི་མང་པོའི་དཀྱིལ་འཁོར་གྱིས་ནི་བགེགས་རྣམས་ཐམས་ཅད་ཚར་བཅད་པའོ། །ཐོད་པ་མང་པོ་ཞེས་བྱ་བ། འཁྲུལ་འཁོར་ཐམས་ཅད་རབ་ཏུ་འཇིག །ཅེས་པ་ཐོད་པ་
[258a.3]མང་པོའི་དཀྱིལ་འཁོར་གྱིས་ནི་ལྷ་མ་ཡིན་གྱི་འཁྲུལ་འཁོར་འཇིག་པར་མཛད་དོ་ཞེས་པའི་དོན་ཏོ། །མི་རོ་མང་པོ་ཞེས་བྱ་བ། །ཞེས་པ་མི་རོ་མང་པོའི་དཀྱིལ་འཁོར་གྱིས་ནི་རོ་ལངས་ཐམས་ཅད་བསྒྲུབ་པའོ། །དུར་ཁྲོད་མང་པོར་རབ་གྲགས་པ། །ཞེས་པ་དུར་ཁྲོད་མང་པོའི་དཀྱིལ་
[258a.4]འཁོར་གྱིས་ནི་དངོས་གྲུབ་ཐམས་ཅད་རབ་ཏུ་སྦྱིན་པའོ། །འདི་མན་ཆད་ལྷ་བསྟན་པ་ཞེས་བྱ་བ་བཤད་དོ། །དེ་ལ་པདྨོའི་དབུས་སུ་ནི། །ཞེས་པ་ལྷ་བསྟན་པ་ཞེས་བྱ་བ་བཤད་དོ། །དེ་ལ་པདྨོའི་དབུས་སུ་ནི་ཞེས་པ་སྔར་དཀྱིལ་འཁོར་གྱི་དབུས་སུ་པདྨོ་བྲིས་པ་དེའི་དབུས་སུ་ཞེས་པའོ། །
[258a.5]ཆོ་ག་བཞིན་དུ་བཞུགས་པར་བསམ། །ཞེས་པ་སྤྱན་དྲངས་ཏེ་པདྨོའི་དབུས་སུ་བཞུགས་ཞེས་པའོ། །ཨིནྡྲ་ནཱི་ལ་ཞེས་པ་ནི་མཐིང་ག་འཚེར་བའི་མདོག་ཅེས་པའོ། །འཇིགས་འཇིགས་ལྟ་ལ་འཇིགས་པའི་གདོན། །ཞེས་པ་ཁྲོ་བོ་ཉིད་ཕ་རོལ་འཇིགས་པའི་གཟུགས་ཅན་ནམ་
[258a.6]ཡང་གདོན་ཞེས་པའི་དོན་ཏོ། །དྲིལ་བུ་དང་ཞེས་པ་གཡེར་ཀའི་དྲིལ་བུ་ལ་བྱའོ། །ཐོད་པ་སྐམ་པོ་ཞེས་པའོ། །མི་མགོ་རློན་དང་མི་རུས་དང་། ཞེས་པ་ཁྲག་དང་། སྐྲ་དང་བཅས་པ་དང་། རྗེ་ངར་དང་། དཔུང་པ་དང་། ལག་པ་རྣམས་ལས་གཅིག་བསྣམས་ཞེས་པའོ། །
[258a.7]འཇིགས་པའི་མི་རོ་དབྱུག་ཏོ་འབར། །ཞེས་པ་ཁྲག་དང་བཅས་པའི་དཎྜ་འབར་ཞེས་པའི་དོན་ཏོ། །འབར་ཞེས་པ་མེ་ལྕེ་ཁ་གསུམ་ཙམ་དུ་འབར་བའི་མེ་ལྕེ་བསྣམས་སོ། །ཤི་བའི་རོ་ཡི་སྟེང་ན་བཞུགས། །ཞེས་པ་མཎྜལ་གྱི་དབུས་སུ་པདྨོ་བྲིས་པ་དེའི་དབུས་སུ་མི་རོ་བྲིས་པ་ལ་
[258b]
[258b.1]རོའི་སྟེང་དུ་ལྷ་བཞུགས་པར་བྱའོ་ཞེས་པའི་དོན་ཏོ། །འཇིགས་པའི་མཚོན་ཆ་གདེངས་འཇིགས་ལྟ། །ཞེས་པ་མཚོན་ཆའི་ཕྱག་མཚན་ཀུན་འཇིགས་ཞེས་པའི་དོན་ཏོ། །དུར་ཁྲོད་ན་ནི་རྟག་ཏུ་བཞུགས། །ཞེས་པ་ལྷ་ཉིད་དཀྱིལ་འཁོར་དེ་ལྟ་བུའི་ཚུལ་དུ་རྟག་ཏུ་ཞུགས་པ་ཞེས་པའི་དོན་
[258b.2]ཏོ། །ཐམས་ཅད་འཇོམས་ཞེས་པ་ལྷ་དེའི་ཡོན་ཏན་ལ་བྱའོ། །ལྷ་རྣམས་ཀུན་གྱིས་ཕྱག་བྱས་ཤིང་། །ཞེས་པ་འཇིག་རྟེན་པའི་ལྷ་རྣམས་ཞེས་པའོ། །ཁྲོ་བོ་ཐམས་ཅད་ལེགས་པར་འདུད། །ཅེས་པ། འཇིག་རྟེན་པ་ཡི་ཁྲོ་བོས་འདུད། །ཅེས་པའི་དོན་ཏོ། །སྐུ་ནི་རབ་ཏུ་འབར་
[258b.3]བ་ཅན། །ཞེས་པ་སྐུ་མེ་ལྕེ་འབར་བ་ཅན་ནོ་ཞེས་པའི་དོན་ཏོ། །འཁྲུག་པས་དཀྲུགས་ཤིང་རབ་ཏུ་ཟབ། །ཅེས་པ་ལྷ་དེ་ཉིད་ལ་བྱ། སྤྱིར་ན་ཁྲོ་བོའི་ཚུལ་དུ་ཕ་རོལ་པོ་ལ་སྦྱར་ཞེས་པའོ། །སྟག་ལྤགས་ན་བཟའ་བསྣམས་པར་དགྱེས། །ཞེས་པ་དེ་ཉིད་ཀྱི་ཚུལ་ལམ་ཉམས་སུས་
[258b.4]ཀྱང་མི་རྟོགས་པའོ། །རྗེས་སུ་འབྲངས་ཤིང་ཕྱག་རྒྱ་བྱས་པའོ། །ཞེས་པ་ཁྲོ་བོ་དེའི་རྗེས་སུ་འབྲངས་ཤིང་ཁྲོ་བོ་དེ་ལ་ཕྱག་བྱས་ཞེས་པའོ། །ཁྲོ་བོ་གཤིན་རྗེ་གཤེད་དྲན་བྱ། །ཞེས་པ་དེ་ལྟ་བུའི་ཁྲོ་བོ་ཆེན་པོ་འདི་དྲན་པར་བྱའོ། །བདག་གིས་དྲན་བྱས་ནས་ཞེས་པ་སྙིང་པོས་དེ་ལྟ་བུའི་
[258b.5]ལྷ་སྤྱན་དྲང་བར་བྱའོ་ཞེས་པའོ། །འདི་མན་ཆད་ནི་སྤྱན་དྲང་བར་བྱས་ནས་སློབ་མ་གཟུད་པ་ལ་སོགས་པའི་ལས་བྱའོ་ཞེས་པ་བསྟན་པ་བཤད་དེ། །སྤྱན་དྲངས་ན་ལྷ་དེ་ལྟ་བུ་དྲང་ཞེས་པའོ། །ཙནྡན་གྱིས་བསྐུས་ཞེས་པ་དཀར་པོས་བསྐུས་ཞེས་པའོ། །རིམ་པ་བཞིན་དུ་མཆོད་ནས་ནི། །སློབ་མ་
[258b.6]ཁྲོ་བོའི་སྔགས་དག་དང་། །སངས་རྒྱས་སྤྱན་གྱི་སྔགས་དག་གིས། །ཞེས་པ་མེ་ཏོག་ལ་སོགས་པས་རིམ་པ་བཞིན་དུ་མཆོད་ནས་སློབ་མ་ལ་བདུད་རྩི་འཁྱིལ་བའི་སྔགས་ཀྱིས་བསྔགས་པའི་ཚུལ་གྱིས་བསང་བ་དང་། སངས་རྒྱས་སྤྱན་གྱིས་ཀྱང་བསྲུང་ངོ་། །གོང་དུ་དཀྱིལ་འཁོར་
[258b.7]དྲུག་བཤད་པ་ལས་བེ་ཅོན་གྱི་ཕྱག་རྒྱའི་དཀྱིལ་འཁོར་བྲིས་ན་བེ་ཅོན་གྱི་ཕྱག་རྒྱ་བཅིངས་པས་མེ་ཏོག་དོར་བར་བྱའོ། །ཡང་ན་ཤཱུ་ལའི་ཕྱག་རྒྱའི་དཀྱིལ་འཁོར་བྲིས་ནས། ཤཱུ་ལའི་ཕྱག་རྒྱ་བཅིངས་ལ་མེ་ཏོག་དོར་བར་བྱའོ། །མིང་གིས་སྨོས་པའི་དཀྱིལ་འཁོར་འདི་རྣམས་ལས་མ་གཏོགས་པར་
[259a]
[259a.1]གཞན་ཞིག་བྲིས་ན་བེ་ཅོན་གྱི་ཕྱག་རྒྱའམ་ཤཱུ་ལའི་ཕྱག་རྒྱ་གཉིས་ལས་གང་ཡང་རུང་བ་ཅིག་བཅིངས་ཏེ་མེ་ཏོག་དབུལ་བར་བྱའོ། །དཀྱིལ་འཁོར་དྲུག་ཅར་དུ་ཡང་དེ་ལྟར་ཤེས་པར་བྱའོ། །བཙུད་ནས་མེ་ཏོག་དོར་དུ་གཞུག །ཅེས་པ་སྔགས་ཡི་གེ་བཅུ་གཅིག་པ་བརྗོད་ནས་
[259a.2]མེ་ཏོག་དཀྱིལ་འཁོར་དུ་དོར་དུ་གཞུག་གོ་ཞེས་པའི་དོན་ཏོ། །དེ་ནས་རིག་འཛིན་དཔལ་དང་ལྡན། །ཞེས་པ་སྔགས་པས་སློབ་མ་རྣམས་བསྲུང་བའི་ཕྱིར་ཡང་སྔགས་བཟླས་ནས་སློབ་མ་དང་། སློབ་དཔོན་གྱིས་དཀྱིལ་འཁོར་ལ་མཆོད་པ་འདི་དག་ལ་སོགས་པས་མཆོད་པར་བྱའོ། །མཆོད་པ་
[259a.3]བྱས་ནས་སློབ་མ་ལ། །ཞེས་པའི་དོན་ཏོ། །དེ་ནས་སངས་རྒྱས་སྤྱན་ཡང་བཟླས། །ཞེས་པ་ཁ་ཅིག་གིས་བཤད་པ་ནི་དེ་ལྟར་མཆོད་པ་བྱས་པའི་འོག་ཏུ་མེ་ཏོག་ལ་བུདྡྷ་ལོ་ཙ་ན་དང་ཁྲོ་བོའི་སྔགས་བཟླས་པས་བཏབ་ལ་སློབ་མའི་ལག་ཏུ་སྦྱིན་ཏེ། དེ་ནི་དེ་བཞིན་གཤེགས་པ་དང་། །རྡོ་རྗེའི་རིགས་
[259a.4]ཀྱིས་བྱིན་གྱིས་བརླབ་པའི་ཕྱིར་རོ། །དེ་ནས་དབང་རྣམ་བཞི་ལས་གཅིག་སྦྱིན་ནོ། །འདིའི་སྐབས་སུ་རིག་པའི་དབང་བསྐུར་བར་བྱའོ། །དབང་བསྐུར་བ་འདི་དག་ཀྱང་སྤྱིའི་ཆོ་ག་དང་སྦྱར་ཏེ་བྱའོ་ཞེས་པའི་དོན་ཏོ། །ལྷ་ཁྱོད་བདག་གིས་མནོས་ཞེས་པ་སློབ་མས་དེ་སྐད་སྨྲ་བར་བྱའོ། །དེ་ནས་
[259a.5]སྔགས་རིག་ཆོ་ག་བཞིན། །ཞེས་པའི་དེའི་འོག་ཏུ་སློབ་མས་བླ་མ་སློབ་དཔོན་ལ་ཕྱག་བྱའོ། །ཆོ་ག་བཞིན་དུ་དབང་བསྐུར་བས། །ཞེས་པའི་སྤྱིའི་ཆོ་ག་དང་སྦྱར་ཏེ། དབང་བསྐུར་བ་ལ་བྱ་ཞེས་བྱ་བའི་དོན་ཏོ། །ཁྲོ་བོ་གཤིན་རྗེ་གཤེད་པོ་བཟླས། །ཞེས་པ་དེ་ཡན་ཆད་ཁྲོ་བོའི་བཟླས་བརྗོད་རྒྱུན་དུ་བྱའོ། །གཤིན་
[259a.6]རྗེ་གཤེད་དུ་གཏོགས་པར་བཅུ་གཅིག་པའི་བཤད་པ་རྫོགས་སོ།། །།གསང་བའི་ཕྱི་མའི་ཡང་ཕྱི་མར་གཏོགས་པ་འདི་ལ་དོན་རྣམ་པ་བཅུས་སྟོན་ཏེ། དེ་ལ་རི་མོའི་སྐུ་གཟུགས་ཀྱི་ཆོ་ག་དང་། སྔོན་དུ་བསྙེན་པ་བྱས་ནས་སྒྲུབ་པ་ལ་འཇུག་པའི་གླེང་བསླང་བ་དང་། སྔགས་བསྟན་
[259a.7]པ་དང་། གནས་སྔར་བསྟན་ནས་བཟླས་པའི་མཚན་ཉིད་སྔར་བསྟན་པ་དང་། སྒྲུབ་པ་ལ་འཇུག་པ་དང་། གྲུབ་ནས་ལས་རྣམས་སྒྲུབ་པ་དང་། མ་གྲུབ་པའི་ལས་བྱ་བ་དང་། རྟོག་པ་ཕྱི་མ་དང་། རྟོག་པ་ཕྱི་མའི་ཡང་ཕྱི་མ་དང་། ཕྱག་རྒྱའི་མཚན་ཉིད་དོ། །གསང་བའི་ཕྱི་མར་གཏོགས་
[259b]
[259b.1]པའི་ལེའུ་འདི་ནི་གོང་དུ་སྔར་བཤད་པའི་ཕྱི་མའི་ཡང་ཕྱི་མ་ཞེས་བྱ་བའི་སྔར་གསུངས་པ་རྣམས་ཀྱི་མ་ཆུད་པ་རྣམས་རྒྱས་པར་བཤད་པའོ། །དེ་ལ་རི་མོའི་སྐུ་གཟུགས་ཀྱི་ཆོ་ག་ཞེས་བྱ་བ་དང་པོར་བཤད་དོ། །དེ་ནས་གཞན་ཡང་གཤིན་རྗེ་ཡི། །བཤད་པའི་སྔགས་ནི་མནོས་ནས་སུ། །མི་ཡི་
[259b.2]རོ་གོས་བླངས་ནས་སུ། །ཞེས་པ་རས་བླངས་པ་དེ་ལ་ཁྲོ་བོ་དེའི་སྐུ་གཟུགས་བྲི་ཞེས་པའོ། །བཟང་པོ་ཁྲུ་གང་ཞེས་པ་རས་བཟང་པོ་ཁྲུ་གང་ཚད་དུ་བྱ་ཞེས་པའོ། །གང་ཚེ་སྔགས་པ་བདག་ཉིད་ཀྱིས། །ཞེས་པ་སྔགས་པ་བདག་ཉིད་རི་མོ་འདྲི་མི་ཤེས་པ་དེའི་ཚེ། བཟོ་བོ་སྨྱུང་བྱེ་བྱས་པ་ནི། །
[259b.3]ཞེས་པ་རི་མོ་བཟོ་བོ་སྨྱུང་བ་བྱེད་དུ་བཅུག་ལ་ཁྲིམས་མནོས་པར་འདྲིར་གཞུག་གོ། །ཤི་བའི་རོ་ཡི་སྟེང་ན་བཞུགས། །ཞེས་པ་འདོད་པའི་ཁམས་ཀྱི་ལྷའི་བུའི་བདུད་ཀྱི་རོའི་སྟེང་ན་བཞུགས་ཞེས་བཤད་དེ། མདོར་ན་མི་རོའི་སྟེང་ན་བཞུགས་པ་བྲིའོ། །འཇིགས་པ་གནོན་ཞེས་
[259b.4]པ་ཕ་རོལ་པོ་རྣམས་གནོན་ཞེས་པའོ། །འཇིགས་འཇིགས་ལྟ་ཞེས་པ་ཁྲོ་བོ་ཉིད་ཀྱིས་ཀྱང་ལྟ་ཞེས་པའོ། །ཁ་ཅིག་བཤད་ཅེས་པ་ཞལ་དབུ་མའི་སྟེང་མ་ལའོ། །ལྗགས་འདྲིལ་ཁ་ཅིག་མཆེ་བ་གཙིགས། །ཞེས་པ་གཡས་པའི་ཞལ་དང་པོའོ། །ཁ་ཅིག་ཞལ་གདངས་པ་
[259b.5]གཡོན་དང་པོའོ། །ཁ་ཅིག་ཁྲོས་ཞེས་པ་གཡས་པའི་ཞལ་གཉིས་པའོ། །ཁ་ཅིག་འཇིགས་པ་ཞེས་པ་གཡོན་གཉིས་པའོ། །ཇི་སྐད་གསུངས་པའི་མཚོན་ཆ་རྣམས། །ཞེས་པ་སྔར་དོན་གྲུབ་ཀྱི་རྟོག་པར་བཤད་པའི་མཚོན་ཆ་རྣམས་ཕྱག་ན་བསྣམས་པའོ། །དབེན་ཞིང་འདུ་
[259b.6]འཛི་མེད་པ་རུ། །ཞེས་པ་གནས་འདི་ལྟ་བུར་རི་མོ་མཁན་མཁས་པས་འདྲིར་གཞུག་གོ། །འདི་མན་ཆད་སྔོན་དུ་བསྙེན་པ་བྱས་ནས་སྒྲུབ་པ་ལ་འཇུག་པ་གླེང་བསླང་བ་ཞེས་བྱ་བ་བཤད་དེ། དེ་ལྟར་བྲིས་ན་སྔགས་མཁན་དེ་ཞེས་པ་ལ་སོགས་པ་སྨོས་ཏེ། རི་མོ་བྲིས་ནས་དེ་ཉིད་ཀྱིས། །
[259b.7]ཞེས་པ་དེའི་འོག་ཏུ་སྒྲུབ་པ་ལ་འཇུག་པའི་ཚེ་ཡང་རི་མོ་ཉིད་ཀྱང་མདུན་དུ་བཀྲམ་སྟེ་བསྒྲུབ་པར་བྱའོ་ཞེས་པའི་དོན་ཏོ། །དེ་ལྟར་གོང་དུ་བཤད་པའི་ཚུལ་བཞིན་དུ་བྲིས་ནས་མདུན་དུ་བཀྲམ་སྟེ། རི་མོ་དེ་ལ་མངོན་དུ་ཕྱོགས་ནས་ཚུལ་བཞིན་དུ་བསྙེན་པ་འབུམ་བྱའོ། །འདི་མན་ཆད་ནི་སྔགས་
[260a]
[260a.1]བསྟན་པ་ཞེས་བྱ་བ་བཤད་དེ། གཤིན་རྗེ་གཤེད་པོ་འདི་ཡི་སྔགས། །ཞེས་བྱ་བ་ལ་སོགས་པ་སྨོས་ཏེ། གཤིན་རྗེ་གཤེད་པོ་འདི་ཡི་སྔགས། །ཞེས་པ་དྲག་པོ་གང་ཡིན་དེ་བཤད་དོ་ཞེས་པ་ཁྲོ་བོ་དེའི་མཐུ་རྩལ་ཆེ་བའི་སྔགས་དེ་ཡང་འབྲུ་ལྷག་ཆད་དུ་འགྱུར་བ་དང་། 
[260a.2]ལྷག་འོག་གི་གོ་རིམས་ཤོར་དུ་དོགས་པའི་ཕྱིར་འབྲུ་རེ་རེ་ནས་བཤད་དོ། །ཨོཾ་ནི་དེ་ཡི་དང་པོ་ཡིན། །ཞེས་པ་ཁྲོ་བོ་དེའི་སྔགས་ཀྱི་དང་པོར་ཨོཾ་འབྱུང་ངོ་། །དེ་བཞིན་ཕཊ་ནི་ལྷག་མ་སྟེ། །ཞེས་པ་འབྲུ་བཅུ་ལས་ལྷག་པ་ལའོ། །མི་མཉམ་སྔགས་ནི་བཅུ་གཅིག་པའོ། །ཞེས་པ་ཡི་གེ་འབྲུ་དེ་
[260a.3]ཉིད་ཟུང་དུ་འབྲེལ་བ་མ་ཡིན་ཏེ། །ཡན་གར་བྱུང་བའི་ཐ་ཚིག་གོ། །འཇམ་དཔལ་གྱི་ནི་ཁྲོ་བོ་མཆོག །ཅེས་པ་དེ་ཉིད་མཐུ་སྟོབས་སམ། །ཡོན་ཏན་གཞན་ལས་ཆེ་བར་གྱུར་པའོ། །རྟོག་པ་ཕྱི་མའི་ཡང་ཕྱི་མ་སྟེ། །སངས་རྒྱས་ཀུན་གྱིས་མངོན་བསྟོད་པས། །ཞེས་པ་རྟོག་པ་ཕྱི་མའི་ཡང་ཕྱི་
[260a.4]མར་གསུངས་པའི་སྔགས་འདི་ནི་སངས་རྒྱས་ཀུན་གྱིས་ཀྱང་བསྟོད་པའོ། །སྔགས་དེ་དེ་ལྟར་མནོས་ནས་སུ། །ཞེས་པ་སྔར་གོང་དུ་བཤད་པའི་ཚུལ་དེ་ལྟར་མནོས་ནས་ཞེས་བྱ་བའི་དོན་ཏོ། །གོ་ཆ་བགོས་ནས་བཟླས་བྱས་ནས། །ཞེས་པ་བརྩོན་འགྲུས་(གྱི་,ཀྱི་)གོ་ཆ་བགོས་ནས་
[260a.5]བཟླས་པ་བྱས་ན། རིག་འཛིན་གོ་འཕང་ཐོབ་པར་འགྱུར། །ཞེས་པའི་དོན་ཏོ། །ཨོཾ་ཨ་ཀྲོ་ཏེ་ཀ་ཡ་མཱནྟ་ཀ་ཧཱུྃ་ཕཊ། །ཅེས་པ་ཡི་གེ་འབྲུ་བཅུ་གཅིག་པའི་སྔགས་སོ། །སྔགས་འདི་ལས་བྱ་བའི་བསྐུལ་ཚིག་ནི་ཧཱུཾ་ཕཊ་གཉིས་ཀྱི་བར་དུ་བཅུག་སྟེ་ལས་བྱའོ། །ཨོཾ་ཨ་མྀ་ཏ་ཀུཎྜ་ལི་ཞེས་པ་
[260a.6]སློབ་མ་པ་སང་བ་བསྲུང་བའི་སྔགས་སོ། །འདི་མན་ཆད་ནི་གནས་སྔར་བསྟན་ནས་བཟླས་པའི་ཚུལ་མཚན་ཉིད་བསྟན་པ་ཞེས་བྱ་བ་བཤད་དོ། །དེ་ནས་གཞན་ཡང་བཟླས་པ་ཡི། །གནས་ངག་ཇི་ལྟར་ཡིན་པ་བཤད། །ཅེས་བྱ་བ་ལ་བཟླས་པའི་གནས་ནི་ཇི་སྐད་གསུངས་པ་ཡིན་
[260a.7]པ་དེ་བཤད་པར་བྱའོ། །ཚང་ཚིང་པདྨའི་མཚོ་འགྲམ་དུ། །ཞེས་པ་ནགས་ཚལ་སྟུག་པོ་བགྲོད་དཀའ་བའི་གནས་ལ་བྱའོ། །གཤིན་རྗེ་གཤེད་པོ་ནི་ཞེས་པ་ལྷའི་སྐུའི་ཚུལ་དུ་བྱ་བའོ། །ཀུ་ཤ་ཞེས་པ་བཟླས་པའི་མཚན་ཉིད་འདི་དག་གོ། །རི་མོ་ལ་ནི་ཕྱོགས་འདུག་པ། །
[260b]
[260b.1]ཞེས་པ་མདུན་དུ་རི་མོའི་སྐུ་གཟུགས་བྲིས་པ་ལ་ཕྱོགས་པར་བྱ་སྟེའོ། །རུ་རཀྴ་ཡི་ཕྲེང་བ་ཐོགས། །ཞེས་པ་སྔགས་ཀྱི་ནོར་བུ་ཞེས་པའོ། །སྔགས་པས་རྟག་ཏུ་བཟླས་པ་བྱས། །ཞེས་པ་མཚན་ཉིད་དེ་ལྟར་བཟླས་པ་བྱའོ། །མྱུར་བ་དང་ནི་བུལ་བ་དང་། །ཞེས་པ་ཟུར་མི་ཕྱིན་པའི་
[260b.2]སྐྱོན་དང་བར་ཆད་པའི་སྐྱོན་ནོ། །དེ་བཞིན་ཡི་གེ་འདྲེས་པར་ནི། །ཞེས་པ་གོ་རིམས་འཆོལ་བར་ཏེ། ནམ་ཡང་སྨྲ་བར་ཡོང་མི་བྱ། །ཞེས་པ་དེ་ལྟ་བུའི་སྐྱོན་གྱི་ཚུལ་དུ་སྔགས་བཟླས་པ་ཡང་མི་བྱའོ། །བཟླས་པའི་མཚན་ཉིད་འདི་དག་གོ། །རྟག་ཏུ་རབ་ཏུ་གསལ་བར་སྨྲ། །ཞེས་
[260b.3]པ་མྱུར་བའང་མ་ཡིན་བུལ་བ་ཡང་མ་ཡིན། འཆོལ་བ་ཡང་མ་ཡིན་པར་དྲག་དལ་སྙོམས་པར་ཟུར་ཕྱིན་པར་གསལ་བར་སྔགས་བཟླས་པར་བྱའོ། །ཡིད་སྙོམས་ནས་ཞེས་པ་དེ་ལྟར་བཟླས་པ་བྱེད་པའི་ཚེ་བསྡམ་ཞེས་པའོ། །བུ་དོན་ལ་ནི་སེམས་བཞག་སྟེ། །ཞེས་པ་སེམས་རྩེ་གཅིག་
[260b.4]ཏུ་སེམས་ཤིང་ཞེས་པའོ། །སྐྱོ་བ་མེད་པའི་སེམས་ཀྱིས་ནི། །ཞེས་པ་མི་སྐྱོ་བའི་བར་གྱིས་སྔགས་ཀྱི་རིམ་པ་བཞིན་དུ་བཟླས་སོ། །འབུམ་གཅིག་བཟླས་པའི་ཐ་མར་ནི། །བསྒྲུབ་པར་བྱ་བ་བཤད་ཀྱིས་ཉོན། །ཞེས་པ་དེ་ལྟར་སྔར་བསྙེན་པ་འབུམ་བྱས་ནས་དེའི་འོག་ཏུ་བསྒྲུབ་པ་
[260b.5]ལ་འཇུག་པ་བསྟན་ཏོ། །མཚོ་ཡི་འགྲམ་དུ་དཀྱིལ་འཁོར་ནི། །ཞེས་པ་ཆུ་ཀླུང་དག་ལ་ཡང་བྱའོ། །དུར་ཁྲོད་མང་པོ་བྲི་བར་བྱ། །ཞེས་པ་དུར་ཁྲོད་ཅེས་བྱ་བའི་ལེའུ་དུར་ཁྲོད་མང་པོའི་དཀྱིལ་འཁོར་འབྱུང་བ་དེ་འདིར་འདྲི་བར་བྱའོ། །དེ་ཡི་ནང་དུ་རི་མོ་བཀྲམ། །ཞེས་པ་མདུན་དུ་རི་
[260b.6]མོ་བྲིས་པ་བཀྲམ་ཞེས་པའོ། །སེམས་དཔའ་མཚན་མོ་བཞུགས་ནས་ནི། །བསྒྲུབ་པ་ལ་འཇུག་གོ་ཞེས་པའི་དོན་ཏོ། །སེམས་ཀྱིས་ཀྱང་མ་རྨོངས་པར་ཞེས་པ་སྔགས་ཀྱི་ཆོ་ག་རྣམས་ཤེས་པར་བྱ་བ་ལ་མ་རྨོངས་པ་ཞེས་པའོ། །གུ་གུལ་བདུག་པ་དེ་ཡིས་བསྲེག །ཅེས་པ་དེ་
[260b.7]ལྟར་ནུབ་མོ་སྒྲུབ་པའི་ཚེ། གུ་གུལ་བདུག་པས་བསྲེག་གོ། །ཟློས་ཤིང་མེ་ཏོག་ཛཱ་ཏི་སྟོང་། །ཞེས་པ་སྔགས་ཟློས་ཤིང་། སྲི་ཤིང་སྣ་མའི་མེ་ཏོག་སྟོང་མདུན་གྱི་རི་མོའི་ཐུགས་ཀར་ཕོག་པར་བྱ་ཞིང་དབུལ་ལོ། །རི་མོ་ལ་བཞུགས་ཁྲོ་བོའི་སྤྱན། །ཞེས་པ་རི་མོ་དང་གཅིག་ཏུ་
[261a]
[261a.1]བྱས་པའི་ཁྲོ་བོའི་སྤྱན་དང་བཅས་པ་ཞེས་བྱ་བའི་དོན་ཏོ། །གཡོའམ་ཡང་ན་འགུལ་ཡང་རུང་། །ཞེས་པ་རིལ་གྱིས་གཡོའམ་ཆའམ་ཕྱོགས་འགའ་འགུལ་པའོ། །དེ་ནས་ལྷ་དེ་འགྲུབ་གྱུར་ནས། །གང་འདོད་པ་ཡི་ལས་རྣམས་བྱེད། །ཅེས་པ་རི་མོའི་སྐུ་
[261a.2]གཟུགས་དེ་ལ་མཚན་མ་འདི་ལྟ་བུ་བྱུང་བ་ལ་གྲུབ་པ་ཞེས་བྱ་སྟེ། དེས་ནི་གང་འདོད་པའི་ལས་རྣམས་དེ་བཞིན་དུ་བྱེད་ནུས་པར་འགྱུར་རོ། །དེ་སྟེ་གྲུབ་པར་མ་གྱུར་ན། །གཞན་ཡང་ཚིག་འབུམ་བཟླས་པར་བྱ། །ཞེས་པ་སྟེ་མཚན་མ་དེ་ལྟ་བུ་དག་བྱུང་བར་མ་གྱུར་ན་ཡང་ལན་ཅིག་
[261a.3]སྤོགས་ཏེ་བསྙེན་པ་འབུམ་བྱའོ། །དེ་ནས་དེ་ཡི་ཐ་མར་སྒྲུབ། །ཅེས་པ་དེའི་འོག་ཏུ་མཚན་གཅིག་སྔ་མ་བཞིན་དུ་སྒྲུབ་པོ། །དེས་ཀྱང་མ་གྲུབ་གསུམ་པ་ལ། །མཚམས་མེད་ལྔ་རྣམས་བྱེད་པ་ཡང་། །གདོན་མི་ཟ་བར་འགྲུབ་པར་འགྱུར། །ཞེས་པ་དེ་ལྟར་བསྒྲུབས་ཏེ་མ་གྲུབ་
[261a.4]པར་གྱུར་ན་ལན་གསུམ་དུ་བསྒྲུབས་ཏེ། ཡང་དང་པོར་བསྙེན་པ་འབུམ་བྱས་ལ་དེའི་འོག་ཏུ་མཚན་གཅིག་སྔ་མ་བཞིན་དུ་བསྒྲུབས་ཏེ། དེ་ལྟར་བསྒྲུབས་ན་མཚམས་མེད་པ་ལྔ་བྱས་པའི་སེམས་ཅན་གྱིས་ཀྱང་འགྲུབ་པར་འགྱུར་ཏེ། ཐེ་ཚོམ་མེད་པར་ལས་རྣམས་དེ་བཞིན་དུ་ནུས་
[261a.5]པར་འགྱུར་རོ་ཞེས་པའི་ཐ་ཚིག་གོ། །འདི་མན་ཆད་ནི་དེ་ལྟར་གོང་དུ་བཤད་པ་ལྟར་བསྒྲུབས་ཏེ་གྲུབ་པར་གྱུར་ན། གྲུབ་པ་དེས་ལས་རྣམས་བྱ་བ་ན་དེ་བཞིན་དུ་འགྲུབ་པར་འགྱུར་བའི་ལས་བཤད་དོ། །གྲུབ་པའི་ལས་རྣམས་གང་དག་འདིར། །ཞེས་པ་ལ་སོགས་པ་སྨོས་ཏེ། དེ་དག་
[261a.6]ཕྱིན་ཆད་སྙོམས་པར་ནི། །ཞེས་པ་དེ་ལྟར་གྲུབ་ཟིན་ཕན་ཆད་ལས་རྣམས་བྱེད་པར་འགྱུར་རོ་ཞེས་པའི་དོན་ཏོ། །དཔུང་རྣམས་རེངས་པར་བྱེད་ཅེས་པའོ། །སྟོང་ངམ་ཡང་ན་འབུམ་ཡང་རུང་། །ཞེས་པ་ཕ་རོལ་པོའི་དཔུང་ངོ་། །གནོན་པ་རེངས་པ་ཞེས་པའོ། །རྨོངས་པ་འཐོམ་པ་
[261a.7]ཞེས་པའོ། །དེ་མ་ཐག་ཏུ་འབེབས་པར་བྱེད། །ཅེས་པ་སྣོད་ལ་དབབ་པའི་ལས་དེ་ནུས་པར་འགྱུར་པའོ། །ཕ་རོལ་དཔུང་དག་རབ་ཏུ་འཁྲུག་པར་བྱེད། །ཅེས་པ་ནང་འཁྲུག་དག་བྱེད་དོ། །རྨོངས་པར་ནུས་ཞེས་པ་སེམས་ཅན་དག་རྨོངས་ནུས་ཞེས་སོ། །སྤྲིན་ཡང་
[261b]
[261b.1]ལེགས་པར་གནོན་པར་ནུས། །ཞེས་པ་སྤྲིན་མི་གཡོ་བར་གནས་ཤིང་འདུག་ནུས་པར་བྱེད་ནུས་སོ། །ཆར་པ་དག་ཀྱང་འབེབས་པར་བྱེད། །ཅེས་པ་དུས་ཀྱི་ཆར་མི་འབབ་པ་དག་ཀྱང་འབེབས་ནུས་སོ། །དེ་ནི་ནག་པོས་ཟིན་པ་ཡང་། །མཐོང་བའམ་སྦྱིན་པ་ཙམ་གྱིས་གྲུབ། །ཅེས་
[261b.2]པ་ཀ་ལ་དུ་ཧཱུཾ་ཞེས་བྱ་སྟེ། དུས་སུ་ཟིན་པ་ལ་ཡང་བྱ་སྟེ། སྦྲུལ་གྱིས་ཉི་མའི་གུང་དང་འཆི་བའི་དུས་ཀྱི་ཚེ་ཟིན་པ་ཡང་སྔགས་པས་མཐོང་བའམ་ཡང་ན་སྔགས་མཁན་གྱིས་སྤྲིང་བ་ཙམ་གྱིས་སོས་པར་འགྱུར་རོ་ཞེས་པའི་དོན་ཏོ། །དེ་ནི་སྦྱོར་བ་ཙམ་གྱིས་སུ། །ཞེས་པ་སྔགས་པ་དེས་
[261b.3]སྦྱོར་བ་ཙམ་གྱིས་སའི་འོག་ཀྱང་འཁྲུགས་པར་བྱེད་ཅེས་པའོ། །དེ་བཞིན་ལྷ་དང་མི་རྣམས་ལ། །གནོད་པ་ཆེན་པོ་འབྱུང་བར་བྱེད། །ཅེས་པ་གནོད་པ་ཆེན་པོ་འབྱུང་བ་དང་སྦྱར་ན་ཡང་དེ་བཞིན་དུ་བྱེད་ནུས་པར་འགྱུར་རོ་ཞེས་པའི་དོན་ཏོ། །ཕྱིས་འབྱུང་བ་དག་གང་ཡང་མེད། །ཅེས་
[261b.4]པ་མདོར་ན་དུས་གསུམ་གྱི་ལས་གང་ཡང་བྱེད་མི་ནུས་པ་མེད་དོ། །འདི་མན་ཆད་ནི་མ་གྲུབ་པའི་ལས་བཤད་དེ། ལྷ་དེ་གྲུབ་པར་མ་གྱུར་ཀྱང་། །ཞེས་བྱ་བ་ལ་སོགས་པ་སྨོས་སོ། །ལྷ་དེ་གྲུབ་པར་མ་གྱུར་ཀྱང་། །ཞེས་པ་སྔ་མ་བཞིན་དུ་བསྒྲུབས་ཀྱང་མ་གྲུབ་པར་གྱུར་ན་ཡང་ལས་འདི་
[261b.5]དག་བྱེད་ནུས་པར་འགྱུར་རོ། །མཐོང་བ་ཙམ་ཞེས་པ་སྔགས་པས་སོ། །ཚིག་གིས་ཀྱང་ཞེས་པ་བསྒོ་བ་ཙམ་གྱིས་སོ། །དུག་དང་རིམས་དང་གདོན་ལ་སོགས། །ཞེས་པ་འགྲོ་བ་དང་མི་འགྲོ་བའི་དུག་ལ་བྱའོ། །བདུག་པ་དང་ཞེས་པ་བདུག་པའི་སྦྱོར་བས་སོ། །སྦྱོར་བ་ཡིས་
[261b.6]ཞེས་པ་འདི་དག་སྔར་གོང་དུ་བཤད་པའི་ལས་དེ་དག་རྣམས་ཞེས་པའོ། །ལས་རྣམས་འདི་དག་ཐམས་ཅད་ནི། །བཟླས་པ་བརྒྱ་བྱས་བསྒྲུབ་པར་བྱ། །ཞེས་མིང་གིས་སྨོས་པའི་ལས་དེ་དག་གང་བྱེད་ཀྱང་རུང་སྟེ་ལས་དེ་དག་ལ་སྔགས་བརྒྱ་རྩ་བརྒྱད་བཟླས་པས་ལས་དེ་དག་འགྲུབ་
[261b.7]པར་འགྱུར་རོ་ཞེས་པའི་དོན་ཏོ། །སོང་སྟེ་བསྒྲུབ་པ་བྱས་ནས་སུ། །བགེགས་རྣམས་ཀུན་གྱིས་མི་འཇིགས་པར། །ཞེས་པ་གཏེར་གང་ལ་ཡོད་པའི་གནས་སུ་སོང་སྟེ་བདག་ཉིད་བསྲུང་བ་དང་། མཚམས་བཅད་དེ་བསྲུང་བ་བྱས་ན་བགེགས་དང་འབྱུང་པོས་མི་འཇིགས་པས་
[262a]
[262a.1]ཞེས་པའོ། །ནོར་དེ་བཟླས་པ་སྟོང་བྱས་པས། །བདག་གི་ཁྱིམ་ནས་ལེན་པ་བཞིན། །ཞེས་པ་གཏེར་ཆེན་པོ་ལས་བཟླས་པ་སྟོང་བྱས་པས་བདག་གི་ཁྱིམ་ནས་ནོར་བླང་བ་བཞིན་དུ་ཡོད་དོ་ཞེས་པའི་དོན་ཏོ། །ཕྲ་མོ་རྣམས་ལ་བརྒྱ་ཡིས་འཐོབ། །ཅེས་པ་གཏེར་ཕྲ་མོ་རྣམས་
[262a.2]ལ་བཟླས་པ་བརྒྱ་ཡིས་འཐོབ་པོ། །ཧོམ་དང་བཟླས་པ་མ་བྱས་ཀྱང་། །ཞེས་པ་ལྷ་རྣམས་སྐྲག་པར་བྱ་བ་ནི། ཧོམ་དང་བཟླས་པ་མ་བྱས་པར་ཡང་ཁྲོ་བོའི་མཚན་བརྗོད་པ་ཙམ་གྱིས་རིང་པོར་མི་ཐོགས་པར་ལྷ་རྣམས་སྐྲག་པར་འགྱུར་བར་ཐེ་ཚོམ་མེད་དོ། །མ་རུངས་པར་ནི་བྱ་བ་ཡང་། །
[262a.3]ཞེས་པ་གང་ཡང་རུང་བར་གཟུགས་བྱས་པ་ལ་སྔར་བཤད་པ་ལྟ་བུའོ། །དངོས་གྲུབ་རྣམས་ཞེས་པ་དེ་ལྟ་བུ་ལ་སོགས་པའི་ལས་བྱའོ་ཞེས་པའི་དོན་ཏོ། །བལྟས་པ་རྣམ་པ་དུ་མ་ཡང་། །རྟོག་པ་གཞན་གྱི་ཆོ་ག་ཡིས། །རིང་པོར་མི་ཐོགས་བསྒྲུབ་པར་ནུས། །ཞེས་པ་གང་ལ་བྱ་
[262a.4]བ་དེ་དག་ལ་བལྟས་ཏེ་བསམ་པའི་ཁྱད་པར་ཙམ་གྱིས་ཀྱང་། ལས་དེ་དག་འགྲུབ་པར་འགྱུར་ལ། རྟོག་པ་གཞན་གྱི་ཆོ་ག་ལས། དེ་དག་ཇི་ལྟར་སྒྲུབ་པར་འབྱུང་བའི་ཆོ་ག་བཞིན་དུ་བསྒྲུབས་ན། །དེ་བཞིན་དུ་འགྲུབ་པོ། །རྨོངས་པ་དང་ཞེས་པ་ལ་ལོང་བ་དང་ཞེས་པའོ། །སྐྱོ་
[262a.5]ཞིང་སླར་ཡང་གཡོ་བ་དང་། །ཞེས་པ་གནས་ནས་སྐྱོ་ཞིང་འགྲོ་འདོད་པའོ། །ནོར་འགུགས་དེ་བཞིན་མནོད་པ་དང་། །ཞེས་པ་སླར་ཡང་གནས་དེ་ཉིད་དུ་འོང་འདོད་ལྟ་བུའོ། །སྐྱེ་བོ་དག་གིས་འགུགས་པ་དང་། །ཞེས་པ་ཕ་རོལ་པོ་རེངས་པར་བྱའོ། །ཡུལ་དུ་འཚེ་ཞིང་འཇིགས་
[262a.6]པ་དང་། །ཞེས་པ་ལོ་ཏོག་ལ་སོགས་པ་ལ་གནོད་པའོ། །འཁྲུག་དང་ཞེས་པ་ཕ་རོལ་པོ་འཁྲུག་ཅེས་པའོ། །བྲུ་བ་ཉིད་ཅེས་པ་བཀྲེས་པའོ། །གང་དག་གཞན་དག་དེ་འདོད་པ། །སྔགས་པ་གཤིན་རྗེ་གཤེད་དྲན་པས། །ཞེས་པ་དེ་ལ་སོགས་པའི་ལས་དེ་དག་བྱེད་
[262a.7]འདོད་པས་སྔགས་པ་ཁྲོ་བོ་ཆེན་པོའི་སྦྱོར་བ་བྱས་པས་ལས་དེ་དག་ཐམས་ཅད་བྱེད་པར་འགྱུར་རོ་ཞེས་པའི་དོན་ཏོ། །འདི་མན་ཆད་ནི་རྟོག་པ་ཕྱི་མ་ཞེས་བྱ་བ་བཤད་དོ། །དེ་ནས་རྟོག་པ་ཕྱི་མ་འདི། །ཇི་ལྟ་ཡིན་པ་དེ་བཤད་དོ། །ཞེས་པ་ལེའུ་འདི་ཉིད་དུ་གཏོགས་པ་ཕྱི་མའི་ཕྱི་མ་བཤད་
[262b]
[262b.1]པ་ལ་བྱ་སྟེ། དེ་ཡང་ཇི་སྐད་གསུངས་པའི་དེ་བཞིན་དུ་བཤད་པར་བྱའོ། །སྔོན་དུ་བསྙེན་པ་བྱས་པའི་འོག་ཏུ་ལྷ་མ་ཡིན་གྱི་ཕུག་སྒོར་སོང་སྟེ། སྒྲུབ་པ་པོའི་རི་མོའི་སྐུ་གཟུགས་མདུན་དུ་བཀྲམ་ནས་སྨྱུང་བ་བྱས་ཏེ་སྟན་ལ་འདུག་ཅེས་པའི་དོན་ཏོ། །ཁྲི་ཡི་གྲངས་ཙམ་བཟླས་བྱས་ན། ། 
[262b.2]ཞེས་པ། དཀྱིལ་འཁོར་བྲི་བ་དུར་ཁྲོད་མང་། །སྔར་བཤད་མཚན་གཅིག་གིས་སྔགས་བཟླས་ཞེས་པའོ། །དེ་ནས་བུད་མེད་གཟུགས་མཆོག་ལྡན། །ཞེས་པ་དེ་ནས་ལྷ་མ་ཡིན་གྱི་བུ་མོ་སྒོར་འབྱུང་ངོ་ཞེས་པའོ། །སྒྲུབ་པ་པོ་དེའི་མདུན་དུ་ནི། །ཞེས་པ་འོངས་ནས་ལྷ་མ་ཡིན་གྱི་ཕུག་
[262b.3]ཏུ་གཤེགས་ཤིང་དགའ་བར་བྱེད་དོ། །དེ་དག་གྲོགས་པོ་ཡིད་གཅུགས་ནས། །ཞེས་པ་ལ་སོགས་པ་གྲོགས་པོ་དང་ལྷན་ཅིག་ཏུ་དེའི་ཚེ། ལྷ་མ་ཡིན་གྱི་བུ་མོས་སྔགས་པ་ལ་བསྒོ་བ་ཁྱོད་ཀྱིས་འདི་དང་འདི་བྱར་རུང་གིས་དེ་བཞིན་དུ་བྱར་མི་རུང་གིས་མ་བྱེད་ཅིག་བསྒོ་བ་ལྟ་
[262b.4]བུའམ། ཡང་ན་ཆོ་ག་དེ་ལྟར་བསྒྲུབས་པས་ན་དམ་ཚིག་གིས་ལྷ་མ་ཡིན་གྱི་བུ་མོའི་གནས་སུ་འཇུག་པར་བྱེད་དོ་ཞེས་པའི་དོན་ཏོ། །ཡང་ན་གང་འདོད་པའི་ལྷ་ཡི། །ཞེས་པ་ལ་སོགས་པ་གནས་གང་ཡང་རུང་བའི་གནས་གཙང་མར་ལྕི་བའི་སྐྱང་ནུལ་བྱས་ཏེ་ས་བསྟར་བའི་བསང་
[262b.5]པོ་བྱས་ལ་མདུན་དུ་ས་གཞི་བསྟར་བ་བཟང་པོར་བྱས་པར་སྲེ་ནས་གང་འདོད་པའི་མིང་བྲིའོ། །བཙག་གམ་ལྡོང་རོས་ཀྱིས་ཀྱང་འདྲིར་རུང་ཞེས་པའོ། །མི་སྐྱོ་བར་དུ་འབུམ་བཟླས་ན། །ཞེས་པ་གནོད་སྦྱིན་ལ་སོགས་པ་གང་འགུགས་པ་འོང་བར་འགྱུར་ཞེས་པའོ། །སྒྲུབ་པར་ཇི་སྲིད་
[262b.6]འདོད་པར་ནི། །ཞེས་པ་སྒྲུབ་པ་པོ་ཇི་སྲིད་འདོད་པ་དེ་དག་གི་ལས་རྣམས་བྱེད་པར་འགྱུར་རོ། །ལྷ་རྣམས་དག་ནི་ཐམས་ཅད་དང་། །ཞེས་པ་འདིར་ནི་མཇུག་སྡུད་པའི་ཚིག་གོ། །གནོད་སྦྱིན་ལ་སོགས་བསྒྲུབ་པ་སྤངས། །ཞེས་པ་ཤ་ཟ་དང་དྲི་ཟ་མོ་དག་ཅེས་པའོ། །ཕྱི་མའི་ཕྱི་མ་ཞེས་བྱ་
[262b.7]བ་སྔ་མ་རྣམས་ཀྱིས་ནི་རྩ་བའི་རྟོག་པར་གསུངས་པ་རྣམས་ཀྱི་མཇུག་སྡུད་ཐུན་བུ་ཐུ་བ་ཡིན་པར་བཤད་དོ། །གསང་བ་ཕྱི་མར་གཏོགས་པའི་ལེའུ་འདི་ན་གོང་དུ་བཤད་པའི་ཕྱི་མའི་ཕྱི་མ་ཞེས་བྱ་བ་གསུངས་པ་རྣམས་ཀྱི་མཇུག་སྡུད་པ་དང་ཐུན་བུ་ཐུ་བ་ཡིན་ནོ། །མདོར་ན་སྔར་
[263a]
[263a.1]གོང་དུ་གསུངས་པ་རྣམས་ཀྱི་ཆོ་ག་རྒྱས་པར་བཤད་པ་ལ་བྱའོ། །འདི་མན་ཆད་ལེའུ་འདིར་གཏོགས་པའི་རྟོག་པ་ཕྱི་མའི་ཡང་ཕྱི་མ་འདི་ལ་ཞེས་བྱ་བ་བཤད་དོ། །དེ་འདིར་རྟོག་པ་ཕྱི་མ་ཡི། །ཕྱི་མ་དག་ཀྱང་བཤད་པར་བྱ། །ཞེས་བྱ་ལ་སོགས་པའོ། །རིའི་མཆོག་
[263a.2]དག་གི་རྩེ་མོ་ལ། །ཞེས་པ་རི་བཙན་པོ་བཟང་པོའི་མཆོག་གི་རྩེ་མོ་ལ་ཞེས་པའོ། །ཡི་དགས་མང་པོའི་དཀྱིལ་འཁོར་བྲི། །ཞེས་པ་དོན་གྲུབ་ཅེས་བྱ་བའི་ལེའུ་རུ་གསུངས་པའི་ནང་ནས་ཡི་དགས་མང་པོ་ཞེས་བྱ་བའི་དཀྱིལ་འཁོར་འབྱུང་སྟེ་བྲི་བར་བྱའོ། །ཐམས་ཅད་ཤ་ཡི་གཏོར་མ་
[263a.3]བྱ། །ཞེས་པ་ཐམས་ཅད་ཀྱི་གཏོར་མ་དཀྱིལ་འཁོར་དུ་དབུལ་བར་བྱའོ། །གྲོགས་པོ་སེམས་ནི་དཔའ་བ་དང་། །ཡོན་ཏན་ལྡན་པ་བཟོ་བོ་དང་། །ཞེས་པ་མཚན་ཉིད་ཀྱི་ཡོན་ཏན་དང་ལྡན་པ་ལ་བྱའོ། །མི་རོའི་གོས་ལ་སྔོན་བྲིས་པའི། །རི་མོ་གཞག་ནས་དེ་ནས་སུ། །ཞེས་པ་ལ་
[263a.4]སོགས་པ་དཀྱིལ་འཁོར་དེའི་དབུས་སུ་མི་རོའི་རས་དེའི་སྟེང་དུ་རི་མོའི་གཟུགས་སྔར་བྲིས་པ་དེ་བཀྲམ་ལ་དེ་ནས་བདག་གི་ལུས་ལ་ཡན་ལག་ལ་སོགས་པ་དང་། དེ་དག་གི་ཡང་ཡན་ལག་ཏུ་གཏོགས་པ་ཐམས་ཅད་ལས་མི་རུས་སྦོམ་ཕྲ་ཁབ་ཙམ་གྱི་རྣོན་པོ་བྱས་པས་ཡན་ལག་དེ་དག་གི་
[263a.5]ཁྲག་ཆ་ཤས་ཀྱིས་ཕྱུང་ནས་མི་ཐོད་ཀྱི་ནང་དུ་གཞག་ལ། དེ་ནས་མི་རོ་དེའི་བར་གྱི་བདག་གམ། །གྲོགས་པོ་གཉིས་ལས་གང་བཟོ་བོ་གཅིག་གིས་རི་མོ་བྲིས་ཟིན་པ་དེའི་སྐྲའི་པིར་གྱིས་གཟུགས་དེའི་ཡན་ལག་དང་། ཉིད་ལག་ཐམས་ཅད་ཨུན་མི་ལན་ཞེས་བྱ་བའི་ཚུལ་དུ་རི་མོ་བྲི་བར་
[263a.6]བྱ་སྟེ། མདོར་ན་བྱེ་བྲག་གམ་ཁྱད་པར་ཅན་དུ་བྲི་བར་བྱའོ་ཞེས་པའི་དོན་ཏོ། །དེ་ནས་དེ་ཡི་ལུས་དག་དང་། །མིང་ཀྱང་རབ་ཏུ་གསལ་བར་བྱ། །ཞེས་པ་དེ་ནས་རི་མོའི་དེའི་སྐུ་གཟུགས་ཀྱི་ཡན་ལག་དག་ཏུ་སྔགས་པ་དག་ལས་བྱེད་པའི་ཚེ་ལུས་དག་ལ་ཙནྡན་དང་། ཁྲག་དག་གིས་
[263a.7]ཇི་ལྟར་བསྐུ་བར་གྲགས་པ་དེ་ལྟ་བུའི་ཚུལ་དུ་སྐུ་གཟུགས་ལ་ཡང་བྲི་བ་ཡིན་པར་ཤེས་པར་བྱ་སྟེ། ཁྲོ་བོའི་སྤྱན་དག་ཀྱང་དམར་པོར་བྲིའོ་ཞེས་པའི་དོན་ཏོ། །དེ་ལ་བགེགས་ཀྱང་མང་དུ་འབྱུང་། །ཞེས་པ་དེ་ལྟར་བྱས་པ་དེ་ལའོ། །དེར་ནི་དཔའ་བོས་སྤྱད་པར་གསུངས། །ཞེས་པ་ཆོ་ག་
[263b]
[263b.1]འདི་ནི་སྒྲུབ་པ་པོ་སེམས་སྟོབས་ཅན་གྱིས་བསྒྲུབ་པོ། །དཔའ་བོ་དག་གི་ལས་ཀྱང་བྱ། །ཞེས་པ་དེ་ལྟར་བྱེད་ཅིང་སྒྲུབ་པ་ཉིད་དཔའ་བོའི་ལས་ཡིན་པར་བཤད་པའི་རིགས་སོ། །ཤ་ཆེན་པོའི་བཅིངས་པའི་ལས་ཀྱང་དེ་དག་གིས་བྱའོ། །དེ་ཡི་འོག་ཏུ་བཟོ་བོ་ལ། །ཞེས་པ་དེ་ལྟར་རི་མོ་འདྲི་
[263b.2]བའི་གྲོགས་པོ་བཟང་པོ་དེ་ལ་དཔའ་བོ་དག་གིས་ཡོན་ཡང་དབུལ། །ཞེས་པ་རིན་ཐང་མེད་པའི་ཡོན་དབུལ་པ་ལ་བྱའོ། །དེ་ཉིད་ཡོངས་སུ་རྫོགས་པར་ནི། །ཞེས་པ་རི་མོའི་དེའི་སྐུ་གཟུགས་ཀྱི་ཡན་ལག་དང་། ཉིད་ལག་ཐམས་ཅད་དུ་བྱེ་བྲག་གམ། ཁྱད་པར་ཅན་དུ་བྱ་བ་དེ་ཡོངས་སུ་
[263b.3]རྫོགས་པར་གྱུར་གྱི་བར་དུ་ཚུལ་བཞིན་དུ་བྲིའོ། །དེ་ལྟར་བྲིས་པའི་འོག་ཏུ་གནས་དེ་ཉིད་དུ་མདུན་དུ་བཀྲམ་སྟེ་མཚན་གཅིག་བསྒྲུབ་པོ། །རི་མོའི་སྐུ་གཟུགས་དེ་ཡང་ན་དགོད་དམ། གཡོ་ཡང་རུང་བའི་མཚན་མ་དེ་དག་བྱུང་ན་ཞེས་པའོ། །དེ་ནས་དངོས་གྲུབ་ཐོབ་པར་བཤད། །ཅེས་པ་དེ་
[263b.4]ལྟར་མཚན་མ་བྱུང་བའི་རི་མོ་དེ། སྐུ་གཟུགས་དེ་ཡིས་དངོས་གྲུབ་ཐོབ་པར་འགྱུར་ཞེས་པའོ། །མཚན་མ་ཉི་མ་བཞིན་དུ་འབར། །ཞེས་པ་སྒྲུབ་པ་པོ་དེའི་འབར་ཞེས་པའོ། །སྒྲུབ་པ་དེ་ལ་ལྷ་རྣམས་ཀྱང་། །ཞེས་པ་དེ་ལྟར་བསྒྲུབ་པའི་སྒྲུབ་པ་པོ་དེ་ལ་གདོན་མི་ཟ་བར་ཕྱག་འཚལ་
[263b.5]བར་འགྱུར་ཞེས་པའི་དོན་ཏོ། །ཀུན་དུ་བཀུར་བ་རྒྱལ་པོར་འགྱུར། །ཞེས་པ་རིག་འཛིན་གྱི་རྒྱལ་པོར་འགྱུར་ཞེས་པའོ། །ཡང་ན་ཆོ་ག་ཤེས་པ་ཡིས། །ཞེས་སྒྲུབ་པ་པོས་ཞེས་པའོ། །རི་མོ་ཞི་བ་སྔོན་བཞིན་དུ། །བླངས་ཏེ་བསྲེགས་པའི་སྟེང་དུ་གཞག །དེ་ནས་བསྲེགས་པ་
[263b.6]དེར་འདུག་ནས། །གཅིག་པུ་རལ་གྲི་བླངས་ནས་སུ། །ཞེས་པ་ཁྲག་དང་སྐྲའི་པིར་གྱིས་མ་བྲིས་པའི་རི་མོའི་སྐུ་གཟུགས་ལ་བྱ་སྟེ། སྐུ་གཟུགས་དེ་བླངས་ལ་མི་རོ་བསྲེགས་པའི་མདུན་གྱི་ནམ་མཁའ་ལ་བྲིས་ཏེ་གཞག་གོ། །མི་རོ་བསྲེགས་པའི་གནས་དེར་སྔགས་པ་
[263b.7]ཉིད་ཀྱང་འདུག་ནས་གྲོགས་མེད་པས་སྒྲུབ་པའི་རལ་གྲི་བླངས་ནས་བསྒྲུབ་ཅེས་པའོ། །མཚན་མོ་གཤིན་རྗེ་གཤེད་བཟླས་པ། །ཞེས་པ་མཚན་མོ་བསྒྲུབ་ཅེས་པའོ། །འབར་བར་འགྱུར་གྱི་བར་དུའམ། །ཞེས་པ་རི་མོའི་སྐུ་གཟུགས་ལ་དངོས་གྲུབ་རྣམ་གསུམ་མ་བྱུང་གི་བར་དུ་
[264a]
[264a.1]བཟླས་བརྗོད་བྱའོ། །རལ་གྲི་མཆོག་དེ་བྱ་བ་ཡང་། །ཞེས་པ་དེ་ལྟར་སྒྲུབ་པའི་རལ་གྲིའི་ཚད་གསུངས་སོ། །སྲིད་དུ་སོར་ནི་སུམ་ཅུ་རྩ་གཉིས་ཀྱིས་ཞེས་པའོ། །ཡན་ལག་ཐམས་ཅད་ཡོངས་རྫོགས་པ། །ཞེས་པ་ལ་སྦོམ་ཕྲ་མེད་པ་ཞེས་པའོ། །སྒྲུབ་ཅིང་སྒྲ་ཡི་
[264a.2]སོའི་དོ་ཅན། །ཞེས་པ་རལ་གྲི་རྣོན་པོའི་སོ་ལ་བྱའོ། །དེ་ལྟར་རྟོག་པ་ཕྱི་མ་ཡང་། །ཞེས་པ་མཇུག་སྡུད་པའི་ཚིག་ལ་བྱའོ། །འདི་མན་ཆད་ཕྱག་རྒྱའི་མཚན་ཉིད་བཤད་དོ། །དེ་ནས་གཞན་ཡང་ཕྱག་རྒྱ་ནི། །རབ་ཏུ་འབར་བ་གཅིག་པུ་བཤད། །ཅེས་པ་གཅིག་ཅེས་བྱ་བ་ནི་
[264a.3]མཆོག་དམ་པ་ལ་བྱ་སྟེ། དེ་ཡང་གཟི་བརྗིད་དང་ལྡན་པ་དེ་བཤད་དོ་ཞེས་པའོ། །གང་གིས་འགྲུབ་པར་འགྱུར་པ་ཡི། །ཞེས་པ་བེ་ཅོན་གྱི་ཕྱག་རྒྱ་འགྲུབ་པར་འགྱུར་པ་ལ་བྱའོ། །ལག་པ་གཡས་པའི་སོར་མོ་ཡིས། །ཞེས་པ་སྔར་བཤད་པ་དང་འདྲའོ། །མཐེ་བོང་སྦས་ཏེ་
[264a.4]གྱེན་དུ་བསྒྲེང་བར་བྱས་པའི་ཕྱག་རྒྱ་དེ་ཞེས་པ་དེ་མཐེ་བོང་ནང་དུ་བཅུག་སྟེ་བཅིངས་ལ་གྱེན་དུ་བསྒྲེང་བའོ། །ལྷ་ཉིད་ཀྱི་ནི་སྔགས་ལྡན་པར།།བེ་ཅོན་གྱི་ཕྱག་རྒྱ་འདི་ལ་ཡང་ལས་ཐམས་ཅད་དང་སྦྱར་བར་བྱ་སྟེ། ལས་ཀུན་ལ་བཅིང་བར་བྱ་ཞེས་པ་ཡི་གེ་བཅུ་གཅིག་པའི་སྔགས་
[264a.5]དང་ལྡན་པར་ཕྱག་རྒྱ་བཅིང་བར་བྱའོ། །སྤྱན་དྲང་བ་དང་། མཆོད་པ་དང་ཞེས་པ་མཛུབ་མོས་ནང་དུ་གཡབ་པས་སྤྱན་དྲང་ཞེས་པའོ། །གཤེགས་སུ་གསོལ་བ་དང་། །ཞེས་པ་མཛུབ་མོས་ཕྱིར་གཡབ་པས་གཤེགས་སུ་གསོལ་ཞེས་པའི་དོན་ཏོ། །འཇམ་དཔལ་གཤིན་རྗེ་
[264a.6]གཤེད་རྒྱལ་པོའི་རྟོག་པ་ཕྱི་མའི་ཡང་ཕྱི་མ་གསང་བའི་བཤད་པ་རྫོགས་སོ།། །།རབ་ཏུ་གསང་བར་གཏོགས་པའི་ལེའུ་འདིའི་དོན་རྣམ་པ་དགུས་བསྟན་པའོ། །དེ་སྔགས་ཐོག་མར་བསྟན་ནས་དངོས་གྲུབ་གླེང་བ་དང་། ཞུ་བ་ཞུས་པ་དང་། ཞུས་པའི་ལན་བསྟན་པ་དང་། བསམ་
[264a.7]གཏན་པ་དང་། དཀྱིལ་འཁོར་བསྟན་པ་དང་། མཆོད་པ་བསྟན་པ་དང་། ས་བོན་དགོད་པ་བསྟན་པ་དང་། སྔགས་སྤེལ་བ་བསྟན་པ་དང་། མཇུག་སྡུད་པ་རྣམས་ཀྱིས་བསྟན་པའོ། །སྔགས་ཐོག་མར་བསྟན་པའོ། །སྔགས་ཐོག་མར་བསྟན་ནས་དངོས་གྲུབ་གླེང་བ་ཞེས་བྱ་
[264b]
[264b.1]བ་དང་པོར་བཤད་དེ། ཨོཾ་ཨ་ཀྲོ་ཏེ་ཀ་ཡ་མཱནྟ་ཀ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་ཧཱ། ཞེས་པ་བཅུ་གཅིག་པའི་སྔགས་དང་སྔགས་འདི་འདྲ་སྟེ། སྔགས་འདིས་ཡི་གེ་བཅུ་གཅིག་པའི་དངོས་གྲུབ་དང་ལས་ཐམས་ཅད་འདིར་འགྲུབ་ཏུ་རུང་ངོ་། །སྔགས་གཞན་ནོ་ཞེས་པ་ཡི་གེ་བཅུ་གཅིག་པ་
[264b.2]ལས་གཞན་ནོ་ཞེས་བྱ་བའི་དོན་ཏོ། །ཨོཾ་ཨཱཿཧཱུྃ། སྙིང་པོ་ཞེས་པའོ། །འདི་ཡང་གཞན་ནོ་ཞེས་པ་གོང་མ་ལས་གཞན་ཞེས་པའོ། །ཡི་གེ་བཅུ་གཅིག་རྒྱལ་པོ་ཡིས། །ཞེས་པ་ཡི་གེ་བཅུ་གཅིག་པའི་མགོར་སྔགས་འདི་བཟླས་ན། དངོས་གྲུབ་དང་ལས་འདི་དག་འདི་བཞིན་
[264b.3]དུ་འགྲུབ་པར་འགྱུར་རོ། །དེ་ལ་རབ་ཏུ་གསང་བ་ཞེས་ཅིའི་ཕྱིར་བྱ་ཞེ་ན། སྔགས་ཀྱི་རྒྱུད་འདི་དག་ཉན་ཐོས་དང་རང་སངས་རྒྱས་ལ་སོགས་པ་དང་། ཕྱི་རོལ་པ་རྣམས་ལ་ཡང་གསང་བ་དང་སྔགས་པ་ཉིད་ལ་ཡང་གསང་སྟེ་དཀའ་ཐུབ་སྤྱད་མི་དགོས་པར་རྣལ་འབྱོར་བྱ་བ་འབའ་
[264b.4]ཞིག་གིས་འགྲུབ་པར་འགྱུར་བའི་ཆོག་འདི་སྔར་ཐོག་མར་བསྟན་ན་སྔགས་པ་དཀའ་ཐུབ་དག་མི་སྤྱོད་ཅིང་ཆོ་ག་ཅན་གྱིས་སྒྲུབ་ཅིང་ལས་བྱ་བ་རྣམས་ལ་དད་ཅིང་མོས་པ་དང་། འཇུག་པར་མི་འགྱུར་བའི་ཕྱིར་འདིར་དཀའ་ཐུབ་སྤྱད་པ་དང་། ཆོ་ག་ཕལ་པོ་ཆེ་སྒྲུབ་ཅིང་ལས་སུ་བྱ་བ་
[264b.5]རྣམས་སྔར་བསྟན་ཅིང་བཤད་ནས་དེའི་འོག་ཏུ་དཀའ་ཐུབ་དང་ཆོ་ག་དག་བྱ་མི་དགོས་པར་སེམས་ཉིད་ཀྱིས་རྣལ་འབྱོར་དུ་བྱས་པ་ཙམ་གྱིས་ཐམས་ཅད་འགྲུབ་པར་འགྱུར་བའི་ཆོ་ག་འོག་ནས་འབྱུང་བ་འདི་བཤད་པས་ན། དེ་ལྟ་བུ་དག་གི་ཕྱིར་གསང་བ་ཞེས་བྱའོ། །འདི་མན་ཆད་ཞུ་བ་
[264b.6]ཞུས་པ་ཞེས་བྱ་བ་བཤད་དོ། །ཁྲོ་བོ་རྣམ་པར་རྒྱལ་བ་ཡི། །རྩ་བ་དང་ནི་ཕྱི་མ་དང་། །ཞེས་པ་གོང་དུ་བཤད་པ་རྣམས་ཀྱི་རྟོག་པའོ། །རྟོག་པ་མ་ལུས་རྒྱས་པ་དག །ཅེས་པ་གོང་དུ་རྒྱས་པར་བཤད་པ་དེ་དག་ཅེས་པའོ། །ལྷ་དེ་རྣམས་ཀྱིས་ལེགས་མཐོང་ནས། །ཞེས་པ་དང་པོར་
[264b.7]བཤད་པ་ལྷའི་འཁོར་དུ་འདུས་པ་རྣམས་ལ་བྱའོ། །འཇིག་རྟེན་འཇིག་རྟེན་འདས་པ་ཀུན། །ཐལ་མོ་རབ་ཏུ་སྦྱར་ནས་སུ། །ཞེས་པ་ལྷ་ཀུན་གྱི་ས་འོག་ནས་འབྱུང་བའི་ཐེ་ཚོམ་ཞུ་བའི་ཕྱིར་ཐལ་མོ་སྦྱར་ནས་ཁྲོ་བོའི་རྒྱལ་པོ་ལ་ཞུས་པ་ཞེས་པའི་དོན་ཏོ། །གཤིན་རྗེ་གཤེད་ལ་འདི་སྐད་སྨྲས། 
[265a]
[265a.1]བཅོམ་ལྡན་ཁྱོད་ཀྱིས་རྟོག་པ་འདི། །སྒྲུབ་པ་རྣམས་ལ་ཕན་པའི་ཕྱིར། །རབ་ཏུ་ངོ་མཚར་བཤད་ལགས་ཏེ། །ཞེས་པ་ལས་དང་དངོས་གྲུབ་དང་ངོ་མཚར་ཆེ་བ་སྔར་གོང་དུ་བཤད་པ་རྣམས་ཞེས་པའོ། །ཇི་སྐད་བཤད་པའི་སྨྱུང་བ་ཡིས། །ཞེས་པ་ལ་སོགས་པ་བཟླས་
[265a.2]བརྗོད་དང་སྦྱིན་སྲེག་ལ་སོགས་པ་ཇི་སྐད་གོང་དུ་བཤད་པའི་ཆོ་ག་རྣམས་ཀྱི་ཚུལ་དེ་བཞིན་དུ་སྤྱད་པས་ཁྲོ་བོ་ཀཱི་ལི་ཀཱི་ལ་ལ་སོགས་པ་འགའ་ཞིག་གིས་བསྒྲུབ་ན་དཀའ་ཐུབ་ལ་སོགས་པ་སྤྱོད་པ་དེའི་རྒྱུས་གང་གི་ཚེ་མཉེས་པར་འགྱུར་བ་དེའི་ཚེ་སྒྲུབ་པ་པོ་ལ་དངོས་གྲུབ་སྩོལ་བར་མཛད་ན། ཁྲོ་བོའི་
[265a.3]རྒྱལ་པོའི་ཁྱོད་དང་བྱེ་བྲག་དང་། ཁྱད་པར་ཅི་མཆིས་པར་འགྱུར་ཞེས་དྲིས་པའི་དོན་གོང་དུ་སྔར་བཤད་པའི་སྤྱད་པའི་ཆོ་ག་རྣམས་ལ་བྱའོ། །ཕྱིའི་ཆོ་ག་དཀའ་ཐུབ་ལ་སོགས་པ་རྣམས་མ་སྤྱད་པར་ཡང་སེམས་ཀྱི་རྣལ་འབྱོར་ཙམ་གྱིས་དབང་ཉིད་དུ་དངོས་གྲུབ་ཐོབ་པར་འགྱུར་བ་དེའི་ཆོ་ག་
[265a.4]ཁྱོད་ཀྱིས་གསུངས་ཞེས་བྱ་བའི་ཐ་ཚིག་གོ། །བཅོམ་ལྡན་འདས་ཀྱི་རྟོག་པ་དང་། །ཞེས་པ་ཁྲོ་བོ་ཆེན་པོ་ཁྱད་པར་གྱུར་པ་ཅི་ཞིག་མཆིས་ཞེས་པ་ཁྲོ་བོ་གཞན་ལས་ཁྱད་ཅི་མཆིས་ཞེས་པའོ། །འདི་མན་ཆད་ཞུས་པའི་ལན་བསྟན་པ་ཞེས་བྱ་བ་བཤད་དོ། །ལྷ་མཆོག་དེ་དག་ཐམས་ཅད་
[265a.5]ཀྱིས། །ཕྱག་འཚལ་དེ་སྐད་སྨྲས་པ་དང་། །ཁྲོ་བོ་དྲག་ཏུ་བཞད་པ་ཡིས། །ཞེས་པ་ཁྲོ་བོ་བཞད་པའི་སྒྲ་གསུངས་པའོ། །ལྷ་ཡི་ཚོགས་རྣམས་འཇིགས་རྨོངས་པ། །ཞེས་པ་བཞད་པ་ཆེན་བོས་ལྷ་རྣམས་ཐམས་ཅད་སྐྲག་པ་དང་རྨོངས་པར་གྱུར་པའོ། །མ་འཇིགས་མ་འཇིགས་
[265a.6]ཞེས་གསུངས་པའི། །ཞེས་པ་འདི་སྐད་བཀའ་སྩལ་པ་ཉིད་ཕན་པའི་ཚིག་གིས་ལྷ་རྣམས་དབུགས་ཕྱུང་ཞེས་བྱའོ། །ཁྱེད་རྣམས་ཀྱིས་ནི་གང་སྨྲས་པ། །ཞེས་པ་ལྷ་རྣམས་ང་ལ་གང་ཞུས་པ་རྣམས་ཞེས་པའོ། །སྒྲུབ་པ་དག་ནི་མེད་པར་ཡང་། །ཞེས་པ་ཕྱིའི་ཆོ་ག་སྤྱོད་པའི་ཆོ་ག་རྣམས་
[265a.7]ནི་དངོས་གྲུབ་འགྲུབ་པར་འགྱུར་བའི་རྒྱུ་སྟེ། དེ་སྒྲུབ་མི་དགོས་ཞེས་བྱའོ། །སྦྱིན་སྲེག་དང་དཀའ་ཐུབ་ལ་སོགས་ཏེ་ཕྱིའི་སྤྱོད་པའི་ཆོ་ག་རྣམས་མེད་པར་ཡང་། སྦྱོར་བ་ཤེས་པས་འགྲུབ་འགྱུར་བ། །ཞེས་པ་ནང་གི་སྦྱོར་བ་ནི་བྱང་ཆུབ་སེམས་སོ། །ཕྱིའི་སྦྱོར་བ་ནི་ཀུན་རྫོབ་བྱང་ཆུབ་
[265b]
[265b.1]ཀྱི་སེམས་དེ་ལྷའི་སྐུ་བསྒོམས་པའོ། །དེ་ཡང་འོག་ནས་ཞིབ་ཏུ་བཤད་དོ། །ཕྱི་ནང་གི་སྦྱོར་བ་ཞེས་པས་འགྲུབ་པར་འགྱུར་བ་དེ་བཤད་པར་བྱས། ལྷ་རྣམས་ཀྱིས་མཉན་པར་གྱིས་ཞེས་པའི་དོན་ཏོ། །བདེ་གཤེགས་དངོས་གྲུབ་གཅིག་པུ་ལས། །ཞེས་པ་སྤྱིར་ནི་བླ་ན་མེད་
[265b.2]པའི་བྱང་ཆུབ་སྒྲུབ་པའི་དངོས་གྲུབ་གཅིག་པུར་ཟད་པས་དེ་ལས་སྒྲུབ་ཏུ་མེད་མོད་ཀྱི་འོན་ཀྱང་བྱང་ཆུབ་སེམས་ཀྱིས་ཟིན་པའི་དངོས་གྲུབ་ཐ་དད་པ་རྣམ་པ་མང་པོ་སྒྲུབ་པའི་ཐབས་དག་བཤད་ཅིང་བསྟན་པ་རྣམས་ནི་སེམས་ཅན་གྱི་སྐལ་བ་དང་། དད་པ་དང་། །བསོད་ནམས་ཀྱི་ཚད་དང་། 
[265b.3]ལས་དང་རྣམ་པར་སྨིན་པ་ཐ་དད་པ་མི་འདྲ་བ་རྣམས་འདུལ་བའི་དབང་དང་དངོས་གྲུབ་ཐ་དད་པ་རྣམ་པ་མང་པོ་དག་གསུངས་སོ། །དེ་ནས་ཏིང་འཛིན་ཚུལ་ལས་ནི། །མཚན་མ་དེ་དང་དངོས་གྲུབ་སྟེ། །ཞེས་པ་དཀའ་ཐུབ་དང་། བརྟུལ་ཞུགས་དང་སྨྱུང་ལ་སོགས་པའི་ཆོ་ག་དག་སྤྱོད་པའི་
[265b.4]སྒོ་ནས་ཞུགས་ཏེ་འགྲུབ་སྟེ། སེམས་ཅན་རྣམས་ཀྱིས་ཏིང་ངེ་འཛིན་གྱི་ཚུལ་དུ་བསྒོམས་པས་ལས་ཀྱང་མཚན་མ་དེ་དག་འབྱུང་བར་འགྱུར་ཞིང་དངོས་གྲུབ་དག་ཀྱང་ཐོབ་པར་འགྱུར་རོ་ཞེས་པའི་དོན་ཏོ། །འདི་མན་ཆད་བསམ་གཏན་པ་ཞེས་བྱ་བ་བཤད་དེ། 
[265b.5]ཐོག་མ་བྱང་ཆུབ་རྩ་བ་བརྟན། །ཞེས་པ་སངས་རྒྱས་རྣམས་ཀྱང་སྔོན་བྱང་ཆུབ་ཀྱི་སེམས་འདི་ལ་བརྟེན་ཏེ། དེའི་སྒོ་ནས་མངོན་པར་སངས་རྒྱས་པའོ། །མངོན་པར་སངས་རྒྱས་སུ་བསྒྲུབ་འདོད་པ་དེ་ཡང་བྱང་ཆུབ་ཀྱི་སེམས་རྩ་བར་འགྱུར་བ་དེ་ལ་བརྟེན་ནས་བླ་ན་མེད་པར་
[265b.6]འགྱུར་བའོ་ཞེས་པའི་དོན་ཏོ། །ཤེས་རབ་དེ་ལྟ་བུ་ཡང་བསྒོམ། །ཞེས་པ་བྱང་ཆུབ་ཀྱི་སེམས་བསྒོམ་ཞེས་བྱ་བའི་དོན་ཏོ། །དེ་ཡང་ལྷག་མཐོང་དང་ཞི་གནས་དང་འབྲེལ་བར་བསྒོམ་མོ། །སེམས་ཀྱང་རྣམ་པར་མི་རྟོག་པས། །བདེ་གཤེགས་དངོས་གྲུབ་དེ་དག་ཐོབ། །ཅེས་
[265b.7]པ་ཞི་གནས་ཀྱི་ཚུལ་དུ་རྣམ་པར་མི་རྟོག་པའི་ཏིང་ངེ་འཛིན་བསྒོམས་ན། བླ་ན་མེད་པའི་བྱང་ཆུབ་ཀྱི་དངོས་གྲུབ་དག་ཐོབ་པར་འགྱུར་རོ། །སྔར་སྟོང་པ་ཉིད་མི་དམིགས་པའི་ཏིང་ངེ་འཛིན་བསྒོམས་ནས་དེའི་རྗེས་སུ་འབྱུང་བའི་དཀྱིལ་འཁོར་བསམ་དེའི་སྟེང་དུ་པདྨའི་དཀྱིལ་འཁོར་
[266a]
[266a.1]བསམས་ཏེ། དེའི་སྟེང་དུ་བདག་གི་སྙིང་ག་ཙམ་དུ་ཉི་མའི་དཀྱིལ་འཁོར་བསམས་ཏེ། དེའི་སྟེང་དུ་ས་བོན་ཧཱུཾ་བསམས་པ་ལས་རིམ་གྱིས་བེ་ཅོན་ལས་ལྷའི་སྐུར་རྫོགས་པ་བསྒོམ་མོ། །དེའི་གཟུགས་སུ་བསྒྱུར་བ་བྱས་སོ། །ཞེས་པ་དེ་ལྟར་རྣམ་པར་མི་རྟོག་པའི་ཏིང་ངེ་འཛིན་
[266a.2]བསྒོམ་པ་ལས་ལངས་ནས། ཀུན་རྫོབ་ཏུ་བྱང་ཆུབ་ཀྱི་སེམས་ལྷའི་སྐུར་བསྒྱུར་བ་བསྟན་ཏོ། །ས་བོན་མཚོན་ཆ་མང་པོར་ལྡན། །ཞེས་པ་ས་བོན་ཧཱུཾ་ལས་ལྷའི་སྐུའི་མཚོན་ཆའི་ཕྱག་རྒྱ་ཐམས་ཅད་འབྱུང་ངོ་། །ཕྱག་མཚན་གྱི་མཚོན་ཆ་རྣམས་དང་ལྡན་པར་བསྒོམས་ཞེས་པའི་དོན་ཏོ། །
[266a.3]ཁྲོ་བོ་ང་ཡི་ཞལ་དུ་བསྒྱུར། །ཞེས་པ་ཁྲོ་བོ་ངའི་ཞལ་དུ་བསྒྱུར་རོ། །དྲིལ་བུ་གསིལ་བའི་སྒྲ་ཡང་འབྱིན། །ཞེས་པ་ཨ་ལ་ལ་ཞེས་པ་ལྗགས་འདྲིལ་བའི་ཚུལ་དུ་སྒྲ་འབྱིན་ནོ། །ཁྲོ་བོ་ཞལ་ནི་བབས་པར་ལྡན། །ཞེས་པ་དེ་ལྟ་བུའི་ཚུལ་དུ་བསྒོམ་པ་ཡང་། རོ་ཡོད་པའམ། ཉམས་
[266a.4]པ་དང་ལྡན་པས་བསྒོམ་མོ། །ང་ཡི་གཟི་དང་མཐུ་ལྡན་བྱས། །ཞེས་པ་གཟི་བརྗིད་དང་། མཐུ་དང་། ཁྲོ་བོའི་རྒྱལ་པོའི་ཚུལ་ལྟར་བསྒོམ་པར་བྱའོ། །ཀུན་དུ་དགའ་བའི་སྙིང་པོར་ལྡན། །ཞེས་པ་ཡི་གེ་ཧཱུཾ་གི་སྒོ་ནས་ལྷའི་སྐུར་གྱུར་ཅིང་ངེས་འབྱོར་བ་ཕུན་སུམ་ཚོགས་པར་འབྱུང་
[266a.5]བས་ན་ཡི་གེ་ཧཱུཾ་ལས་ཀུན་དུ་དགའ་བ་ཞེས་ཀྱང་བྱ་སྟེ། སྙིང་པོ་དེ་ཐུགས་ཀར་བསམ་མོ་ཞེས་བཤད་དེ། གང་གི་ཡིད་ལ་གང་བསྒོམ་པ། །དེ་ལ་ང་ཡིས་ཐུགས་དགྱེས་པ། །ཞེས་པ་སུའི་ཡིད་ལ་གོང་དུ་བཤད་པའི་ཚུལ་བཞིན་དུ་བསྒོམ་པ་དེ་ལ་ཁྲོ་བོའི་རྒྱལ་པོ་དགྱེས་ཞེས་པའོ། །
[266a.6]ཇི་ལྟ་བའམ་གང་ཡང་རུང་། །ཞེས་པ་ལ་སོགས་པ་ཆོ་གར་སྤྱོད་པ་རྣམས་དེ་ལྟར་བསྒོམས་པ་དེའི་མདུན་ནམ་རྒྱབ་བམ་ཕྱོགས་གང་ནས་ཀྱང་སྐྱོབ་ཅིང་སྟོང་པས་ན་སྔགས་པས་ལས་ཀུན་བྱེད་པར་འགྱུར་ཏེ། དེ་བཞིན་དུ་འགྲུབ་པར་འགྱུར་རོ་ཞེས་པའི་དོན་ཏོ། །གང་དག་ང་ཡི་
[266a.7]ཕྱག་ལྔ་བཅུ། །ཞེས་པ་ཕྱག་གཡས་གཡོན་ལ་ཕྱག་ཉི་ཤུ་རྩ་ལྔ་ལྔ་སྟེ། སྤྱིར་ཕྱག་ལྔ་བཅུ་པར་བསྒོམ་མོ། །བེ་ཅོན་གདེངས་པས་བསྡིགས་པར་མཛད། །ཅེས་པ་འདི་ནི་མཚོན་ཆ་ཙམ་དུ་ཟད་དེ་གོང་དུ་སྨོས་པའི་ཕྱག་རྒྱའི་མཚན་མ་རྣམས་ཀྱི་སྟེང་དུ་ཅི་རིགས་པའི་མཚོན་ཆ་
[266b]
[266b.1]རྣམས་ཀྱིས་མནན་ཏེ། སྤྱིར་ཕྱག་རྒྱའི་མཚོན་ཆ་རྣམས་ལྔ་བཅུ་ཚང་བར་ཕྱག་ན་བསྣམས་པ་ལ་བྱའོ། །ཁྲོ་གཉེར་བསྙེར་བའི་ལྟ་བ་ཅན། །ཞེས་པ་དཔྲལ་བའི་གཉེར་མ་ཉིད་དེ་དང་ལྡན་པར་བྱས་ལ་ཁྲོ་བོའི་ལྟ་བ་ཡང་བྱའོ། །འཇིགས་པའི་སྦྲུལ་གྱིས་རོ་སྟོད་དཀྲིས། །ཞེས་པ་
[266b.2]སྦྲུལ་ཆེན་པོས་སེ་རལ་ཁ་ལ་སོགས་པའི་ཚུལ་དུ་རྒྱན་དུ་བྱས་པའོ། །ཞལ་གཅིག་སྤྱན་ཡང་གསུམ་མཉམ་པ། །ཞེས་པ་དབུ་གཅིག་ལ་སྤྱན་ཡང་གསུམ་ཞེས་པའོ། །འབྲུག་གི་སྒྲ་དབྱངས་སྒྲ་སྒྲོགས་པ། །ཞེས་པ་འབྲུག་གི་སྒྲ་སྒྲོགས་པའི་ཚུལ་དུའོ། །སྟག་ལྤགས་
[266b.3]ཞེས་པ་ཤམ་ཐབས་སོ། །ཕྱག་ལྔ་བཅུ་ན་བསྣམས་པའི་ཕྱག་མཚན་རྣམས། །མཚོན་ཆའི་ཕྱོགས་རྣམས་འབར་ཞིང་འཁྲུགས། །ཞེས་པའོ། །སྤྱན་དང་གཙུག་ཕུད་རྩ་དམར་སེར། །ཞེས་པ་གཙུག་ཕུད་དེ་ལྟ་བུ་ལ་བྱ་ཞེས་པའོ། །ཞལ་གཉིས་གདངས་ཤིང་ཚམ་ངམ་མཛད། །
[266b.4]ཅེས་པ་གཡོན་བརྐྱང་བའི་ཚུལ་དུ་གདངས་པ་དེ་ཉིད་ཚམ་ངམ་མཛད་པའོ། །ས་ཡི་སྟེང་དུ་ཟ་ཟ་ལྟ། །ཞེས་པ་འདི་འདྲ་བའི་གཟུགས་ཅན་དུ་གནས་སོ། །བཅིབས་པ་མ་ཧེ་ལ་བཅིབས་པ། །ཞེས་པ་འོག་ནས་བཤད་པ་འདྲ་བའི་མ་ཧེ་ལ་བཅིབས་སོ། །སེམས་པའམ་རི་མོ་ལ་
[266b.5]བྲིས་པ་ལ་སོགས་པ་དེ་ལྟ་བུའི་གཟུགས་ཡིད་ལ་སེམས་པའམ་ཡང་ན་རི་མོའི་སྐུ་གཟུགས་བྲིས་ཤིང་སྒྲུབ་པ་པོ་མོས་ཤིང་འདུག་པས་གཟུགས་དེ་མདུན་དུ་བསམས་པ་ལའམ། རི་མོའི་སྐུ་གཟུགས་མདུན་དུ་བཀྲམ་པ་ལ་མཆོད་པ་བྱའོ། །ཚུལ་དེ་ལྟར་བྱེད་པ་དེ་ལ་རིང་པོར་མི་
[266b.6]ཐོགས་པར་ཁྲོ་བོ་དེ་དགྱེས་ནས་སྒྲུབ་པ་པོ་ལ་འཕྲོགས་པར་འགྱུར་རོ། །ཇི་ལྟར་འདོད་པའི་དོན་རྣམས་ནི། །ཞེས་པ་དེ་ལྟར་གྱུར་ན་བདག་གང་འདོད་པའི་དོན་རྣམས་ཐེ་ཚོམ་མེད་པར་འགྲུབ་པར་འགྱུར་རོ། །གདོན་མི་ཟ་བར་སྒྲུབ་པར་བྱེད། །ཅེས་པ་ཐེ་ཚོམ་མེད་པར་འགྲུབ་པར་
[266b.7]འགྱུར་རོ། །རྣམ་པར་གནོད་པ་ཞེས་པ་བདུད་དང་། མུ་སྟེགས་དང་། ལོག་འདྲེན་རྣམས་གནོད་པའི་གཟུགས་ཞེས་པའོ། །གཟུགས་དེ་ནི་ཞེས་པ་དེ་ལྟ་བུའི་རི་མོའི་གཟུགས་དེ་བདུད་ལས་རྒྱལ་བ་ཡིན་པར་བསྒྲགས་སོ། །དེ་ཡང་གཟུགས་དེའི་ཡོན་ཏན་ལ་བྱ་ཞེས་པའི་དོན་
[267a]
[267a.1]ཏོ། །ཐོག་མར་བདག་གི་དམ་ཚིག་སྦྱིན། །ཞེས་པ་ཐོག་མར་ཁྲོ་བོའི་རྒྱལ་པོའི་གཟུགས་འདྲི་བར་འདོད་ན་དང་པོར་བཟོ་བོ་རི་མོ་མཁན་དམ་ཚིག་ཅན་དུ་བྱ་བའི་ཕྱིར་དཀྱིལ་འཁོར་དུ་གཞུག་གམ། ཡང་ན་དེ་བཞིན་གཤེགས་པའི་དམ་ཚིག་ལག་པ་གཉིས་ཐལ་མོ་སྦྱར་
[267a.2]ནས་སྔགས་ཨོཾ་ན་མོ་བུདྡྷ་དྷ་རྨ་སཾ་གྷེ་བྷྱཿ་ཞེས་བྱ་བ་བརྗོད་ཅིང་དམ་ཚིག་བསྟན་པས་རི་མོ་མཁན་ལ་བྱིན་ཏེ་དམ་ཚིག་ཅན་དུ་འགྱུར་ཏེ། དེ་ནས་རི་མོ་འདྲི་རུ་གཞུག་གོ། །བསྲུང་མཆོག་ཚུལ་བཞིན་བྱས་ནས་སུ། །ཞེས་པ་རི་མོ་མཁན་ལ་སྔགས་དང་ཕྱག་རྒྱས་བསྲུངས་ཏེ། དེ་ལ་སྔགས་མན་
[267a.3]ཞེས་བྱ་བའི་སྐྱིན་པར་ཨོཾ་འམ་ཡང་ན་མ་ཞེས་བྱ་བ་བཟླས་པས་བསྲུང་ངོ་ཞེས་བྱ་བའི་དོན་ཏོ། །རས་ནི་སོར་བཅུའི་སོར་ཚད་ལ། །ཞེས་པ་རས་ཆེད་དུ་བཏགས་པའི་སྲིད་དུ་སོར་བཅུའི་ཚད་དུ་ཕྱིན་པ་གྲུ་བཞི་པ་ལ་བྲིའོ། །སྔགས་པ་བཟོ་བོ་ཡོན་ཏན་ཅན། །ཞེས་པ་རི་མོ་མཁན་ཡོན་ཏན་
[267a.4]ཅན་ལ་སྔགས་པས་འདིར་གཞུག་གོ། །ཡིད་ནི་བརྟན་པར་བྱ་བའི་ཕྱིར། དབེན་པའི་གནས་སུ་མི་མངོན་པར། །ཞེས་པ་རི་མོའི་སྐུ་གཟུགས་དེ་ལྟར་བྲི་བར་ཡང་སེམས་གོམས་པར་བྱ་བའི་རྟེན་ཙམ་གྱི་ཕྱིར་བྲིའོ། །དེ་ལྟར་བྲི་བ་ཡང་དབེན་པའི་གནས་སུ་སུས་ཀྱང་མི་མཐོང་བར་བྲིའོ། །
[267a.5]ཚོན་རྩི་དགེ་བ་བཟང་པོ་ཡིས། །ཞེས་པ་སྦྱིན་མེད་པ་ལ་བྱ། །རི་མོ་ཐོག་མར་བྲི་བར་བྱ། །ཞེས་པ་ཚུལ་དེ་ལྟར་རི་མོའི་སྐུ་གཟུགས་ཐོག་མར་བྲི་བར་བྱའོ། །བྲིས་ཟིན་ནས་ནི་བདེ་བར་གཞག །ཅེས་པའོ། །ང་ཡི་གཟུགས་སུ་གྱུར་པར་བྱས། །ཞེས་པ་རི་མོའི་སྐུ་གཟུགས་ཅི་འདྲ་
[267a.6]བ་བྲི་བར་བཤད་དེ་སྔར་དེ་གོང་དུ་བཤད་པ་དང་འདྲའོ། །ཁྲོ་བོའི་ཞལ་ནི་བབས་པར་བྱས། །ཞེས་པ་བྱིན་ཅན་དུ་བཞུགས་པའི་ཚུལ་དུ་བྲི་བར་བྱ་ཞེས་པའོ། །ང་ཡི་གཟི་དང་ཞེས་པ་ཁྲོ་བོ་བཞིན་དུ་བྲི་ཞེས་པའོ། །ཀུན་དུ་དགའ་བའི་སྙིང་པོར་ལྡན། །ཞེས་པ་མདུན་གྱི་གཟུགས་
[267a.7]དེའི་ཐུགས་ཀར་སྙིང་པོ་བསམ་ཞེས་པའོ། །གལ་ཏེ་དམ་ཚིག་མི་ལྡན་པའི། །ཞེས་པ་དམ་ཚིག་མེད་པའི་སེམས་ཅན་གྱིས་མཐོང་ན། མྱུར་དུ་རྣམ་པར་རྨོངས་པར་འགྱུར། །ཞེས་པ་མྱོས་པ་འཐོམ་པ་མི་དྲན་པར་འགྱུར་རོ་ཞེས་པའི་དོན་ཏོ། །དེ་བས་རྣམ་པ་ཐམས་ཅད་དུ། །ཞེས་པ་
[267b]
[267b.1]རི་མོ་མཁན་བཟོ་བོས་སོ། །བསྲུང་བ་དྲག་པོ་ཀུན་དུ་བྱ། །ཞེས་པ་སྔགས་པས་སྔགས་དང་ཕྱག་རྒྱ་མཚམས་བཅད་པ་དང་བསྲུང་བ་བྱས་ཞེས་པའོ། །རྣམ་པ་གཞན་དུ་བཞག་གྱུར་ཏམ། །ཞེས་པ་གནས་གཞན་དུའོ། །གང་དུ་མཆོད་པ་མ་བྱས་ན། །ཞེས་པ་གཟུགས་དེ་ལ་མཆོད་
[267b.2]པ་མ་བྱས་ནའོ། །མྱུར་དུ་འཇིགས་པ་སྐྱེད་པར་འགྱུར། །ཞེས་པ་ཁྱིམ་མེས་ཚིག་པའམ་དགྲའམ་ནད་ཀྱིས་འདེབས་པར་འགྱུར་རོ། །རི་མོ་ལ་གནས་པ་ཡི་གཟུགས། །དེ་ལྟར་རྟག་ཏུ་བསྒོམ་བྱས་ཤིང་། །དེ་བསྒྱུར་དེ་ཡི་ཡིད་དུ་འགྱུར། །ཞེས་པ་སྤྱོད་ལམ་རྣམ་བཞིར་ལས་
[267b.3]རྣམ་བཞིས་གོམས་པར་བྱེད་པ་གཟུགས་ཅི་འདྲ་བ་དེ་བཞིན་དུ་རྟག་ཏུ་གོམས་པར་བསྒོམ་ཞིང་བདག་ལུས་ལྷའི་སྐུར་བསྒྱུར་ཏེ་དེའི་ཐུགས་དང་བདག་གི་ཡིད་གཅིག་ཏུ་བསྒོམ་མོ། །དེ་ལྟར་ལྷའི་སྐུ་དང་བདག་གི་ལུས་བྱེ་བྲག་མེད་པར་བསྒོམ་མོ། །བདག་གི་ལུས་ལྷའི་སྐུར་བསྒྱུར་བ་ཉིད་
[267b.4]གསལ་བར་བསྒོམས་ཏེ། གོང་མ་ཉིད་གསལ་བར་བསྒོམ་པ་ལ་བྱའོ། །ཇི་སྲིད་ཡང་དག་གོམས་པའི་ཕྱིར། །ཀུན་དུ་མདུན་ན་གནས་པ་རུ། །ཞེས་པ་དེ་ལྟར་ཡང་དག་པར་བསྒོམས་པས་གོམས་པའི་མཐུས་དུས་ཐམས་ཅད་དུ་མངོན་སུམ་དུ་འདྲ་བར་གནས་པ་མཐོང་གི་བར་
[267b.5]དུ་བསྒོམ་ཞེས་པའི་དོན་ཏོ། །གང་ཚེ་མཐོང་བར་གྱུར་པ་ན། །དེ་ཚེ་རི་མོ་མེད་པར་ཡང་། །ཞེས་པ་དེར་བསྒོམ་པ་གོམས་པར་གྱུར་པ་དེའི་ཚེ་རི་མོ་ལ་རྟོག་པར་ཡང་། རྟག་ཏུ་སྦྱོར་བ་བྱས་ནས་ནི། །ཞེས་པ་སྐུའི་ཚུལ་ཇི་ལྟ་བ་བཞིན་དུ་དུས་ཀུན་དུ་སྦྱོར་བ་བྱས་ན་ཞེས་པའོ། །སྦྱོར་
[267b.6]བ་ཉིད་ཀྱིས་རྟག་པ་རུ། །ཞེས་པ་དེ་ལྟར་སྦྱོར་བ་བྱས་པ་ཉིད་ཀྱིས་རྟག་པར་འགྱུར་བ་ཞེས་པའོ། །ཁྲོ་བོ་ཀུན་དུ་སྦྱོར་ན་ནི། །ཞེས་པ་སྔགས་དང་ལྡན་པར་སྦྱར་ན་སྔགས་ཡི་གེ་བཅུ་གཅིག་པའམ་ལེའུ་འདི་ཉིད་ཀྱི་མགོ་ལ་འབྱུང་བ་དང་སྦྱར་རོ་ཞེས་པའོ། །ཡང་ན་བདག་ཉིད་དེ་འདྲ་
[267b.7]བར། །ཞེས་པ་ལ་སོགས་པ་ཡང་ན་རི་མོའི་སྐུ་གཟུགས་མེད་པར་གོང་དུ་ཇི་ལྟར་བཤད་པའི་ལྷ་ཡིན་པར་དེ་ནི་བདག་གོ། །བདག་ཇི་ལྟར་ཡིན་པ་འདི་ནི་ལྷའོ། །ཞེས་པ་དེ་ལྟར་ཐ་དད་དུ་དབྱེར་མེད་པར་གཅིག་ཏུ་བསྒོམ་པར་བྱའོ། །ཁ་ཅིག་གིས་ཡི་གེ་སྐབས་དང་སྦྱར་ཏེ་ཤཱུ་ལའམ་བེ་
[268a]
[268a.1]ཅོན་གྱི་ཕྱག་རྒྱ་གཉིས་ལས་གཅིག་གིས་མདུན་གྱི་ལྷ་དང་བདག་འདྲེས་པར་བྱས་ཏེ་བསྒོམ་དགོས་སོ། །ལྷ་འདི་ལྟར་བསྒོམ་པའི་ཚེ་ན་ཕྱག་རྒྱ་ཤཱུ་ལའམ་བེ་ཅོན་གྱི་ཕྱག་རྒྱ་གཅིག་བཅིངས་ཏེ་ཐམས་ཅད་དུ་བྱ་བའམ་སྦྱོར་བ་རིགས་སོ་ཞེས་བཤད་དོ། །དེ་ནས་དེ་
[268a.2]ཡིས་དངོས་གནས་པས། །ཞེས་པ་ལྷའི་རང་བཞིན་དུ་གནས་པས་ཞེས་པའོ། །ཡིད་ལ་ཅུང་ཟད་གང་བསམ་པའི། །དགོས་པ་གོམས་པར་བྱས་ནས་ནི། །ཞེས་པ་བདག་གང་འདོད་པའི་དགོས་པ་བསྒྲུབས་ན། དེ་ཉིད་འབྲས་བུ་ཡོད་པར་འགྱུར། །ཞེས་པ་གང་
[268a.3]བསྒྲུབས་པ་འགྲུབ་པར་འགྱུར་རོ་ཞེས་པའི་དོན་ཏོ། །གང་ཕྱིར་ཁྲོ་བོ་བསྒོམ་པ་ཡིན། །ཞེས་པ་དེ་ལྟ་བུའི་ཕྱིར་རོ། །ཁྲོ་བོ་ཡོང་ཡེ་བསྒོམས་ན་ནི། །ཞེས་པ་ཐམས་ཅད་དུ་བསྒོམས་ན་ཞེས་པའོ། །བཟླས་པ་ལ་སོགས་མེད་པར་ཡང་། །དངོས་གྲུབ་དམ་པ་ཐོབ་པར་འགྱུར། །
[268a.4]ཞེས་པ་དཀའ་ཐུབ་དང་བརྟུལ་ཞུགས་དང་སྨྱུང་བ་དག་མེད་པར་ཡང་དངོས་གྲུབ་དམ་པ་ཐོབ་པར་འགྱུར་ཞེས་པའི་དོན་ཏོ། །འདི་མན་ཆད་དཀྱིལ་འཁོར་བསྟན་པ་ཞེས་བྱ་བ་བསྟན་ཏེ། བསྒྲུབ་པ་རྣམས་ལ་དམ་ཚིག་ནི། །ཞེས་པ་འོག་ནས་འབྱུང་བའི་དཀྱིལ་འཁོར་འདི་དང་
[268a.5]བསྒྲུབ་པའི་དབང་དང་དམ་ཚིག་གིས་དབང་བསྐུར་བར་བྱའོ། །གལ་ཏེ་སྦྱིན་པར་བྱས་ན་ཡང་། །ཞེས་པ་སྔར་བཤད་པའི་ཆོ་ག་བཞིན་སྦྱར་བར་བྱའོ། །ཐོག་མར་སྤོས་ཆུས་གདབ་པར་བྱ། །ཞེས་པ་དྲིས་ཆུས་བསང་ཞིང་གདབ་པོ། །ཀུན་དུ་ཟླུམ་པོས་ཞེས་བྱ་བའི། །དཀྱིལ་
[268a.6]འཁོར་འདི་ནི་ལོགས་ཤིག་ཏུ། །ཞེས་པའི་གོང་དུ་དཀྱིལ་འཁོར་བཤད་པ་རྣམས་ལས་ལོགས་ཤིག་ཏུ་འདིར་མཐུན་པར་དཀྱིལ་འཁོར་ཉིད་ཀྱང་ཟླུམ་པོར་བྲིས་ལ་དཀྱིལ་འཁོར་གྱི་མིང་ཉིད་ཀྱང་ཟླུམ་པོ་ཞེས་བྱ་བའི་དཀྱིལ་འཁོར་དེ་བྲི་བར་བྱའོ། །ཀུན་དུ་ཟླུམ་པོ་བྲི་བར་བྱ། །
[268a.7]ཞེས་པ་དཀྱིལ་འཁོར་གྱི་དབྱིབས་ཉིད་ཀྱང་ཟླུམ་པོར་བྲི་བ་ལ་བྱའོ། །ཚོན་རྩི་ནག་པོ་ཞེས་པ་དུད་པ་དང་སོལ་བ་བསྲེས་སམ་ཡང་ན་སོལ་བ་གཅིག་པུས་བྱའོ། །ནུབ་ཕྱོགས་སྒོ་བཏོད་ཁྲུ་དོ་ཙམ། །ཞེས་པ་ནུབ་ཕྱོགས་འབའ་ཞིག་ཏུ་སྒོ་དག་བཏོད་ཅིང་དཀྱིལ་འཁོར་ཟླུམ་
[268b]
[268b.1]པོ་ཆེ་ཆུང་གི་ཚད་ནི་ཁ་ཞེང་དང་ཁྲུ་དོ་བར་བྱའོ། །དེ་ཡི་དབུས་སུ་མཆོག་བྲི་བ། །ཞེས་པ་དཀྱིལ་འཁོར་དེའི་དབུས་སུ་ཞེས་པའོ། །འགྱིང་ཞིང་ལྡེམ་བག་ཅན་གྱི་ལུས། །ཞེས་པ་མ་ཧེའི་ལུས་འདི་འདྲ་བར་བྲི་བར་བྱའོ། །ཆར་སྤྲིན་དང་ཞེས་པ་སྨུག་ནག་ཏུ་བྱའོ། །འཇམ་ཞིང་
[268b.2]མཉམ་ལ་དཔལ་དང་ལྡན། །ཞེས་པ་ཡོན་ཏན་འདི་འདྲ་བ་དང་ལྡན་པར་བྲིའོ། །གསེར་གྱི་དྲིལ་བུའི་སྒྲ་དང་ལྡན། །གཡག་རྔའི་བསིལ་ཡབ་གཡོབ་པ་ཅན། །ཞེས་པ་འདི་འདྲ་བར་བྲི་བར་བྱའོ། །དྲིལ་བུ་བཏགས་པ་དག་རྭ་ལས་བཏགས་པའི་ཚུལ་དུ་རྣ་དྲུང་ཕ་རོལ་ཚུ་རོལ་དུ་
[268b.3]སྦྱར་བའི་ཐབས་སུ་རི་མོ་བྲིས་ཏེ་འདི་བཞིན་དུ་བསམ་མོ། །མ་ཧེ་ཆེན་པོ་དམ་པ་བྲི། །དཀྱིལ་འཁོར་དམ་པ་བྲིས་ཏེ་ཞེས་པ་ཡོན་ཏན་ལ་བྱ་ཞེས་ཏེ། སྨུག་ནག་གི་ཚུལ་དུ་བྲིས་ཏེ་དེ་ལྟ་བུའི་ཚུལ་དུ་མ་ཧེ་བྲིའོ། །མ་ཧེ་དེའི་མགོ་བྱང་ཕྱོགས་སུ་ལྟ་བར་བྲིའོ། །མ་ཧེའི་ས་བོན་ཡི་གེ་མའོ། །མ་ཧེའི་
[268b.4]མགོ་ལྷོར་ལྟ་བར་བྲི་བར་ཞེས་ཀྱང་བཤད་དོ། །བསྲུང་བའི་ཆོ་ག་བཞིན་བྱས་ནས། །ཞེས་པ་བདག་དང་གཞན་བསྲུང་བ་དང་། མཚམས་བཅད་པ་དག་བྱ་བའི་དོན་ཏོ། །ད་ནི་མཆོད་པ་བསྟན་པ་ཞེས་བྱ་བ་བསྟན་པའི་ཕྱིར། སྔགས་ཤེས་པ་ཡིས་མཆོད་བྱ་བ། །ཞེས་པ་ལ་སོགས་པ་སྨོས་སོ། །སྔགས་
[268b.5]ཤེས་པ་ཡིས་མཆོད་བྱ་བ། །ཞེས་པ་དེ་ལྟར་དཀྱིལ་འཁོར་བྲིས་ནས་དེར་མཆོད་པར་བྱ་བ་བཤད་དོ། །ཆོ་ག་བཞིན་དུ་འདིར་བཤད་དོ། །ཞེས་པ་མཆོད་པ་བྱ་བ་ཡང་ཆོ་ག་བཞིན་དུ་བཤད་པར་བྱའོ། །སྤྱན་དྲངས་གདན་དང་དགག་པ་དང་། །ཞེས་པ་འདི་དག་ཀྱང་འོག་ནས་
[268b.6]བཤད་པ་དང་སྦྱར་རོ། །ཨརྒྷ་གཏོར་མ་ལྷ་བཤོས་ཨརྒྷ་ཞེས་པའོ། །མཆོད་པ་ཞེས་པ་མེ་ཏོག་ཡིན་ནོ། །མར་མེ་བདུག་པར་བསྟན་པ་དང་། །ཞེས་པ་དང་པོར་སྤྱན་དྲངས་ནས། ཐ་མར་མཆོད་པ་བྱ་སྟེ་སླར་གཤེགས་སུ་གསོལ་བའི་བར་དུ་བྱ་བ་དེ་དག་ཐམས་ཅད་མཆོད་པ་ཡིན་
[268b.7]ནོ་ཞེས་པའོ། །གཟུགས་དགོད་པ་དག་ཐོག་མ་རུ། །ཞེས་པ་འདིར་ལྷའི་གཟུགས་དགོད་པ་དེ་དག་ཀྱང་དང་པོར་ས་བོན་གྱིས་དགོད་པར་བྱ་བ་དེ་ཚུལ་བཞིན་དུ་བཤད་པར་བྱའོ། །འདི་མན་ཆད་ནི་ས་བོན་དགོད་པ་བསྟན་པ་ཞེས་བཤད་དེ། དེ་ལ་དང་པོར་ཐམས་ཅད་ཀྱི། །ས་བོན་ཁྲོ་
[269a]
[269a.1]བོའི་གཟུགས་ཡིན་ཏེ། །ཞེས་པ་མཚོན་ཆ་ཐམས་ཅད་ཀྱི་ས་བོན་ཡང་ཡི་གེ་ཧཱུྃ་ཉིད་ཡིན་ལ་ཧཱུྃ་ཉིད་ཀྱང་ཁྲོ་བོའི་གཟུགས་ཀྱི་ཡི་གེའོ། །དེ་ཉིད་ཕལ་ཆེར་རབ་ཏུ་གྲགས། །ཞེས་པ་ཡི་གེ་ཧཱུྃ་ཉིད་མཚོན་ཆ་ཕལ་པོ་ཆེར་འབྱུང་བའོ། །གཅིག་ཏུ་ཕལ་ཆེར་དུ་མའི་མཆོག་
[269a.2]ཅེས་པ་ཧཱུྃ་ཉིད་ལ་མཚོན་ཆ་དུ་མའི་མཆོག་བྱའོ། །དེ་ཉིད་དེར་ནི་བརྟག་བྱ་བ། །ཞེས་པ་ཧཱུྃ་དེ་ཉིད་སྔར་བཤད་པའི་མ་ཧེའི་སྟེང་དུ་བསམ་པར་བྱ་ཞེས་པའོ། །རྟག་ཏུ་མཚོན་ཆ་འབར་བར་བྱེད། །ཅེས་པ་ཧཱུྃ་གི་རང་བཞིན་ལ་བྱའོ། །དེ་ཡི་གཟུགས་འདིར་བྱ་བ་ལ། །ས་བོན་གྱིས་སུ་
[269a.3]བསྐུལ་བའི་ཞལ། །ཞེས་པ་ས་བོན་གྱིས་ཧཱུྃ་བསྐུལ་བས་ཧཱུྃ་ཉིད་ཞལ་དུ་བསྒྱུར་རོ། །དྲིལ་བུའི་ས་བོན་དྲུག་རྣམས་ཀྱི། །སྒྲ་རྣམས་དེ་བཞིན་སྒྲོགས་པར་བརྟག །ཅེས་པ་ཨ་ལ་ལ་ཞེས་པའི་ཚུལ་དུ་ལྗགས་འདྲིལ་ཞིང་སྒྲ་འབྱིན་པའི་ཚུལ་དུ་བསམ་མོ། །འདི་ནི་ཁྲོ་བོའི་ཞལ་ཡིན་
[269a.4]གསུངས། །ཞེས་པ་དེ་ལྟ་བུར་འདི་ནི་ཁྲོ་བོའི་ཞལ་ཡིན་ནོ། །དེ་ནི་ཐོག་མ་ཉིད་ཀྱི་གཟུགས། །ཞེས་པ་དེ་ལྟ་བུའི་སྐུ་དེ་ནི་གཅེས་པའམ། །དཀོན་པར་བསྟན་པ་སྟེ་ཐོག་མ་ཉིད་ཀྱི་གཟུགས་ཞེས་བྱའོ། །གང་ཞིག་དྲན་པ་ཙམ་གྱིས་ནི། །ཞེས་པ་སྒྲུབ་པ་པོ་གང་ཞིག་གིས་སྐུ་དེ་དྲན་པ་
[269a.5]ཙམ་གྱིས་ནི། བདུད་དང་གདུག་པའི་གདོན་ལ་སོགས། །མཐུ་རྩལ་གནོན་པ་ཉམས་ནས་སུ། །ཞེས་པ་བདུད་དེ་དག་གི་མཐུ་རྩལ་ཉམས་པའི་དོན་ཏོ། །ད་ནི་སྔགས་སྤེལ་བ་ཞེས་བྱ་བ་བསྟན་པའི་ཕྱིར། །ཟུང་ཤིག་ཅེས་པའི་ཚིག་གཉིས་ལྡན། །ཞེས་པ་ལ་སོགས་པ་སྨོས་
[269a.6]སོ། །ཞལ་ཡང་གདངས་ཏེ་འབར་བ་ཅན། །ཞེས་པ་ལྷ་དེ་གྲ་ས་གྲ་ས་ཞེས་བྱ་བའི་སྔགས་ཀྱི་ཚིག་གཉིས་དང་ལྡན་པའི་རང་བཞིན་ཅན་དུ་བསམ་མོ། །ཞལ་གཅིག་པོ་ཞེས་སོ། །སྙིང་པོ་དགའ་བར་རྣམ་པར་གཞག། །ཅེས་པ་ཐུགས་ཀར་ཡི་གེ་ཧཱུཾ་བསམ་མོ། །ཧཱུྃ་དེའི་མཚན་
[269a.7]ཉིད་མཚོན་ཆ་འབེབས་པའི་མཐུ་རྩལ་ཅན་ཞེས་པའོ། །སྔགས་ཀྱི་དངོས་པོ་ཤེས་ན་ནི། །ཞེས་པ་ཁྲོ་བོའི་རྒྱལ་པོ་དེ་ས་བོན་ཧཱུྃ་ལས་འབྱུང་བར་སྔགས་ཀྱི་དངོས་པོར་ཤེས་ན། སྔགས་པས་དངོས་གྲུབ་ཐོབ་པར་འགྱུར། །ཞེས་པའི་དོན་ཏོ། །མཚོན་ཆ་འཕངས་པ་ཙམ་གྱིས་
[269b]
[269b.1]ནི། །དེ་ཡིས་ཀུན་དུ་བསྲུང་བར་བྱ། །ཞེས་པ་མཚོན་ཆའི་ཕྱག་རྒྱ་བཅིངས་པ་ཙམ་མམ། ཡང་ན་མཚོན་ཆའི་ཕྱག་རྒྱ་དངོས་གདེངས་པ་ཙམ་གྱིས་བསྲུང་བར་བྱའོ། །ས་བོན་དགོད་པ་ཚུལ་བཞིན་དུ། །བདག་གི་ལུས་ལ་སྦྱར་བར་བྱ། །ཞེས་པ་བདག་གི་ལུས་ལྷའི་སྐུར་བསྒྱུར་བ་
[269b.2]ལས་ས་བོན་དགོད་པ་ཚུལ་བཞིན་དུ་བྱའོ། །གཟུགས་ནི་གཟུགས་ལ་བཞག་ནས་སུ། །ཞེས་པ་མདུན་དུ་ལྷའི་གཟུགས་ཅི་འདྲ་བར་བསམས་པ་དེ་བཞིན་དུ། བདག་ཀྱང་དེ་འདྲ་བའི་གཟུགས་སུ་བསྒོམ་མོ། །མཚོན་ཆའི་དེ་ཉིད་ལག་ན་ཐོགས། །ཞེས་པ་མདུན་གྱི་ལྷ་ཅི་ལྟ་
[269b.3]བུ་བཞིན་དུ་བདག་ལྷར་བསྒྱུར་བའི་ཕྱག་རྒྱ་མཚོན་ཆ་དེ་དག་ཐོགས་པར་བསྒོམ་མོ། །ས་བོན་རྣམས་ཀྱང་ཁར་བཞག་སྟེ། །ཧཱུཾ་ལྕེར་བསམས་པ་ལས་ཞལ་དུ་གྱུར་ཅིང་། དྲུག་གིས་ལྗགས་འདྲིལ་བའི་ཚུལ་དུ་སྒྲ་འབྱིན་ཞེས་པའོ། །རྐང་པ་ཉིད་ཀྱང་ཚམ་ངམ་བྱ། །ཞེས་པ་
[269b.4]གཡོན་བརྐྱང་བའི་ཚུལ་དུ་གནས་པ་ཉིད་ལ་བྱ། དེ་ནས་ཀུན་དུ་ཁྲོས་ནས་སུ། །རང་གི་ས་བོན་དགོད་པར་བྱ། །ཞེས་པ་ས་བོན་རྣམས་དེ་ལྟར་བཞག་པ་ཡང་བདག་ཉིད་ཁྲོ་བོར་བསྒྱུར་ནས། དེ་ནས་དགོད་པར་བྱའོ་ཞེས་བཤད་དོ། །ཐོག་མར་བདག་ལ་མ་ཡེངས་པར། །ཞེས་
[269b.5]པ་སེམས་རྩེ་གཅིག་པར་བསམ་ཞེས་པའོ། །བསྲུང་བ་དེ་ལྟར་བྱས་ནས་སུ། །དཀྱིལ་འཁོར་དེ་ནི་སྤྱན་དྲངས་ཏེ། །དེ་ནས་མདུན་དུ་མཆོད་པ་བྱ། །ཞེས་པ་གོང་དུ་བཤད་པའི་ཚུལ་དེ་ལྟར་བསྒོམ་པ་ཉིད་བསྲུང་བའོ། །དེ་ལྟར་བྱས་པའི་འོག་ཏུ་གདོད་ལྷ་སྤྱན་དྲངས་ནས་ལྷའི་མདུན་དུ་
[269b.6]འོག་ནས་བཤད་པ་རྣམས་ཀྱིས་མཆོད་པར་བྱའོ། །སྔགས་ཀྱི་སྙིང་པོ་ཐ་མ་ལ། །ཞེས་པ་དང་པོར་སྤྱན་དྲངས་ཏེ། ཨོཾ་ཨཱཿཧཱུྃ་ཨཱ་གཙྪ་ཡ་ཨཱ་གཙྪ་ཡ་ཞེས་བྱ་བས་སྤྱན་དྲང་ངོ་། །ཚུར་གཤེགས་པ་ཡི་ཚིག་གཉིས་དང་། །རྟག་ཏུ་ལྡན་པར་བྱས་ན་ནི། །ཞེས་པ་སྤྱན་དྲང་བའི་ཆོ་
[269b.7]ག་ཐམས་ཅད་དུ་ཚིག་འདི་སྐད་ཅེས་བྱ་བར་སྦྱར་རོ། །སྤྱན་དྲང་བ་དག་བྱ་བར་བཤད། །ཅེས་པ་སྙིང་པོས་སྐུར་བསྐྱེད་དེ་མདུན་དུ་བསམས་པ་ལ་ཡང་སྤྱན་དྲངས་པ་ཅི་དགོས་ཤེ་ན། སེམས་ཅན་རྟོག་པ་ཅན་གྱི་དོན་དུ་སྤྱན་དྲང་བར་བྱའོ། །མེ་ཏོག་གི་གདན་འདི་ལ་ཞེས་པ་དེ་
[270a]
[270a.1]ལྟར་མེ་ཏོག་འདོར་བའི་ཚེ་སྔགས་འདི་བརྗོད་དེ། ཨོཾ་ཨཱཿཧཱུྃ་ཨི་དཾ་ཨཱ་ས་ནཾ་ཨ་དྷི་ཏིཥྛ་ཞེས་བརྗོད་ཅིང་གདན་གྱི་སྟེང་དུ་བཞུགས་སུ་གསོལ་ལོ། །བཞུགས་སུ་གསོལ་ཞེས་རྟག་ཏུ་བྱ། །ཞེས་པ་བཞུགས་སུ་གསོལ་བའི་དོན་ཏོ། །མེ་ཏོག་གཅིག་གིས་དབུས་ཀྱི་
[270a.2]མ་ཧེའི་གདན་ལ་གཏོར་རོ། །དེ་ལྟ་བུར་ནི་སྤྱན་དྲངས་པ། །མེ་ཏོག་དག་གིས་སྔ་མ་བཞིན། །བཞུགས་ཤིག་ཅེས་པའི་ཚིག་གཉིས་བྱས། །ཆོ་ག་བཞིན་དུ་བཞུགས་སུ་གསོལ། །ཞེས་པ་དེ་ལྟར་སྤྱན་དྲངས་པ་སྟེ། དེ་གདན་གྱི་སྟེང་དུ་བཞུགས་སུ་གསོལ་ནས་དེའི་འོག་ཏུ་ཡང་མེ་
[270a.3]ཏོག་གཅིག་སྔ་མ་བཞིན་དུ་སྐུ་གཟུགས་ཀྱི་སྟེང་དུ་དོར་ཏེ། ཨོཾ་ཨཱཿཧཱུྃ་ཏིཥྛ་ཞེས་པའི་ཚིག་གཉིས་བརྗོད་དེ། སྔགས་མཁན་གྱིས་འཛབ་བམ། ལས་མ་ཟིན་པ་དང་རེ་བ་མ་བསྐངས་ཀྱི་བར་དུ་གུད་དུ་མི་བཞུད་པར་རྟག་པར་གནས་འདིར་བཞུགས་སུ་གསོལ་ཞེས་པའི་དོན་ཏོ། །ཁྲོ་བོའི་རྒྱལ་པོ་
[270a.4]དེ་ལ་ནི། །དགག་པར་བྱ་བ་བསྟན་པ་ཡི། །ཞེས་པ་ཚུལ་དེ་ལྟར་བྱ་བ་དེ་ཉིད་ལྷ་གུད་དུ་མི་གཤེགས་པར་བྱ་བ་བསྟན་པ་ཡིན་ནོ། །གོང་དུ་དགག་པ་བཤད་པའི་འཕྲོ་སྦྱོར་བའི་ཚིག་གོ། །མེ་ཏོག་སྔགས་ཀྱིས་བཏབ་པ་ཡིས། །དེ་ལྟར་དགག་པ་བྱས་ནས་སུ། །ཞེས་པའོ། །ཨརྒྷ་འདི་
[270a.5]ནི་བཞེས་ཤིག་ཅེས། །ཚིག་འདི་མཇུག་ཏུ་བརྗོད་ནས་སུ། །ཞེས་པ་དེའི་འོག་ཏུ་མཆོད་ཡོན་དབུལ་བའི་ཚེ། སྔགས་འདི་བརྗོད་ཅིང་དབུལ་ལོ། །ཨོཾ་ཨཱཿཧཱུྃ་ཨི་དཾ་ཨརྒྷ་ནཱ་མ་ཡ་ཏཏྟྭ་ན་གྲྀཧྞ་ཞེས་བརྗོད། །མཆོད་ཡོན་དབུལ་བར་བྱའོ། །སྤོས་ཆུ་སྨེ་གཏོར་སྦྱར་བ་ཡི། །ཞེས་པ་
[270a.6]ལ་སོགས་པ་ཡི་གེ་འབྲུ་གསུམ་པའི་མཇུག་ཏུ་འདི་བཞིན་པའི་ཚིག་བཅུག་སྟེ་དབུལ་བར་བྱའོ། །སྤོས་ཆུ་བཟང་པོས་བཏབ་པ་ཡིས། །ཞེས་པ་མེ་ཏོག་དྲི་ཞིམ་པོ་དང་ལྡན་པ་ལ་བྱའོ། །བཞེས་སུ་གསོལ་ཞེས་བརྗོད་ནས་སུ། །ཞེས་པ་མེ་ཏོག་གི་སྔགས་འདི་བརྗོད་ཅིང་དབུལ་ལོ། །ཨོཾ་
[270a.7]ཨཱཿཧཱུྃ་ཨི་དཾ་པུཥྤ་ནཱ་མ་ཡ་ཏཏྟྭ་ན་གྲྀ་ཧྞ་ཞེས་བརྗོད་ཅིང་དབུལ་ལོ་ཞེས་སོ། །སྔགས་པས་རྟག་ཏུ་ཚིག་མཇུག་ལ། །ཅེས་པ་ཡི་གེ་འབྲུ་གསུམ་གྱི་ཚིག་གོ། །གཏོར་མ་བདག་གིས་ཕུལ་བ་འདི། །བཞེས་སུ་གསོལ་ཞེས་བརྗོད་ནས་སུ། །ཞེས་ལྷ་བཤོས་དབུལ་བའི་སྔགས་འདི་
[270b]
[270b.1]བརྗོད་ཅིང་དབུལ་ལོ། །ཨོཾ་ཨཱཿཧཱུྃ་བ་ལི་ནཻ་ཝི་ཏྱ་ནཱ་མ་ཡ་ཏཏྟྭ་ན་གྲྀ་ཧྞ་ཞེས་བརྗོད་ཅིང་དབུལ་ལོ། །གཏོར་མ་སྣ་ཚོགས་དབུལ་བར་བྱ། །མར་མེ་བདག་གིས་དབུལ་བར་བྱ། །བཞེས་སུ་གསོལ་ཞེས་མཇུག་ཏུ་བརྗོད། །ཅེས་པ་མར་མེ་དབུལ་བའི་སྔགས་འདི་བརྗོད་ཅིང་དབུལ་ལོ། །ཨོཾ་ཨཱཿ
[270b.2]ཧཱུྃ་ཨི་དཾ་དཱི་པ་ནཱ་མ་ཡ་ཏཏྟྭ་ན་གྲྀཧྞ་ཞེས་བརྗོད་ཅིང་དབུལ་ལོ་ཞེས་པའི་དོན་ཏོ། །བདུག་པ་བདག་གིས་ཕུལ་བ་འདི། །བཞེས་སུ་གསོལ་ཞེས་མཇུག་ཏུ་བརྗོད། །ཅེས་པ་བདུག་པ་དབུལ་བའི་ཚེ་ཡང་། །ཨོཾ་ཨཱཿཧཱུྃ་ཨི་དཾ་དྷཱུ་བ་ནཱ་མ་ཡ་ཏཏྟ་ན་གྲྀ་ཧྞ་ཞེས་བརྗོད་ཅིང་དབུལ་ལོ། །བདུག་
[270b.3]པ་ཐང་ཆུ་རྣམ་པ་ལྔ། །སྔགས་ཀྱིས་བཏབ་སྟེ་དབུལ་བར་བྱ། །ཞེས་པ་སྲ་རྩི་པོག་ཕོར་ལྕེ་པོག་ག་པུར་ཐང་ཆུ་དང་ལྔ་ལ་བྱའོ། །ཐང་ཆུ་རྣམ་པ་བདུན་ནི་སྔ་མའི་སྟེང་དུ་གནད་ས་ར་དང་། གུ་གུལ་དང་བདུན་ནོ། །ཁ་ཅིག་གིས་བཤད་པའི་ཐང་ཆུ་རྣམ་པ་ལྔ་ལ་ག་པུར་དང་། ས་ར་ལ་
[270b.4]དང་ནི་ནིརྱ་ལ་དང་དེ་བ་ཏི་ནིརྱ་ལ་དང་། ས་ལ་ཀི་ནིརྱ་ས་དང་། ས་ལ་ནིརྱ་ས་དང་ལྔའོ་ཞེས་པའི་དོན་ཏོ། །དཀྱིལ་འཁོར་དག་གམ་རི་མོ་ལ། །ཞེས་པ་ལ་སོགས་པ་དཀྱིལ་འཁོར་དེར་རི་མོའི་སྐུ་གཟུགས་བཀྲམ་པ་དེ་ལ་གོང་དུ་བཤད་པའི་ཚུལ་དུ་ཡན་ལག་ལ་བཀོད་པ་དག་ཀྱང་བྱས་
[270b.5]པའི་དཀྱིལ་འཁོར་དེ་སློབ་མ་དམ་ཚིག་ཅན་ལ་བསྟན་ན་དཀྱིལ་འཁོར་དེ་མཐོང་བ་ཙམ་གྱིས་དམ་ཚིག་ཅན་དུ་འགྱུར་རོ། །དཀྱིལ་འཁོར་དུ་འཇུག་པའི་ཕྱག་རྒྱ་ནི་བེ་ཅོན་གྱི་ཕྱག་རྒྱ་བྱའོ། །དམ་ཚིག་ཅན་ལ་བསྟན་ན་ནི། །ཞེས་པ་སྔར་བཤད་པའི་དཀྱིལ་འཁོར་དུ་ཞུགས་པ་ལ་
[270b.6]བྱའོ། །སྔགས་པ་དམ་ཚིག་ཅན་དུ་འགྱུར། །ཞེས་པའོ། །སྒྲུབ་པ་པོ་ནི་མ་ཡེངས་པར། །ཞེས་པ་རྩེ་གཅིག་ཏུ་སྔགས་བརྗོད་ཅེས་པའོ། །སྔགས་བརྗོད་སླར་ཡང་གཤེགས་སུ་གསོལ། །ཞེས་པ་ཨོཾ་ཨཱཿཧཱུྃ་གཙྪ་གཙྪ་བྱ་ཞིང་གཤེགས་སུ་གསོལ་ལོ། །མེ་ཏོག་སྙིམ་
[270b.7]པ་བཀང་ནས་ནི། །ཕྱག་བཙལ་སླར་ཡང་གཤེགས་སུ་གསོལ། །ཞེས་པ་མེ་ཏོག་སྙིམ་པ་བཀང་བ་ཐོགས་ཤིང་གོང་མའི་སྔགས་བརྗོད་དོ། །ཕྱག་བཙལ་ནས་སླར་ཡང་གཤེགས་སུ་གསོལ་ལོ། །དཀྱིལ་འཁོར་དག་གམ་རི་མོ་ལ། །ཞེས་པ་ལྷ་འདི་རྟག་ཏུ་བསྒོམ་པ་ནར་
[271a]
[271a.1]མ་ལ་ཡང་མཆོད་པའི་ཚུལ་དུ་དེ་ལྟར་སྦྱར་རོ། །རྟག་པར་མཆོད་པའི་ཆོ་ག་འདི། །ཞེས་པ་བསྒོམ་པའི་ཚེ་ཡང་རྟག་ཏུ་མཆོད་པ་འདི་དག་བྱའོ། །ད་ནི་མཇུག་བསྡུ་བ་ཞེས་བྱ་བ་བསྟན་པའི་ཕྱིར། བཟླས་པ་དང་ནི་ཧོ་མ་དག་དང་། །ཞེས་པ་ལ་སོགས་པ་སྨོས་
[271a.2]སོ། །རྟག་ཏུ་ཁྲོ་བོར་འདུ་ཤེས་པ། །ཞེས་པ་དུས་ཐམས་ཅད་དུ་ཁྲོ་བོའི་ང་རྒྱལ་དུ་བྱའོ། །རྩ་བའི་རྟོག་པ་ལས་གསང་བའི་རྟོག་པར་གཏོགས་པ་སྟེ་དང་པོའོ། །དང་པོའི་བཤད་པ་རྫོགས་སོ།། །།གསང་བར་གཏོགས་པའི་ལེའུ་གཉིས་པ་འདི་ལ་དོན་རྣམ་པ་ལྔས་བསྟན་ཏེ། 
[271a.3]དེ་ལ་ས་བོན་དགོད་པར་བྱས་ནས་སྦྱར་བའི་གོ་རིམས་དང་། མ་ཤེས་ན་ཉེས་དམིགས་སུ་འགྱུར་བ་བསྟན་པ་དང་། སྤྱིའི་ས་བོན་དགོད་པའི་རིམ་པ་དང་། །ཚམ་ངམ་དང་། འཁོར་ལོའི་ཕན་ཡོན་བསྔགས་པའོ། །འཁོར་ལོ་དང་སྦྱར་ཏེ་དང་པོ་དང་། ཐ་མ་དང་། འོག་མ་དང་། ཐ་
[271a.4]མ་དག་ཏུ་སྦྱར་ཏེ། འོག་མ་ཡང་དེ་བཞིན་དུ་དྲུག་གིས་ཐ་མ་མུ་དང་དྲུག །འོག་མའི་དང་པོ་མུ་གཉིས་སུ་སྦྱར་ཏེ་བྱའོ། །འཁོར་ལོ་བཟླས་པ་ལ་འོག་མ་ལྟ་བུ་འབྲུ་གཉིས་ལས་དྲུག་གི་དང་པོ་དང་། དྲུག་གི་འོག་མར་སྦྱར། དེ་ལྟར་རིམ་བཞིན་དུ་སྦྱར་ལ་དང་པོ་དང་སྦྱར་བ་ཐ་མ་
[271a.5]སྟེ། ཡི་གེ་བཞི་བཞི་པ་ཐ་མལ་པ་དེ་ཉིད་ཡང་ལྟག་འོག་བསྣོར་ཏེ་བཀོད་པ་དེ་དེ་ལྟར་རྣམ་པ་གསུམ་གྱི་ལས་བྱའོ། །མ་མཻ་མཱ་མཱ། མུ་མཱུ། །མུ་མུ། མཱི་མཱ། མཻ་མ། ཡི་གེ་ཟུང་ཞེས་པ་དང་པོའི་ཡི་གེ་འབྲུ་དྲུག་ཏུ་ཟུང་དུ་སྦྱར་བ་སྟེ་སྔགས་ཐ་མལ་པས་སྒྲུབ་པའི་དོན་ཏོ། །ཟུང་དང་
[271a.6]ཞེས་པ་བསྣོལ་བའི་ཡི་གེ་སྟེ། །འོག་མའི་ཡི་གེ་འབྲུ་དྲུག་པོ་ཟུང་དུ་སྦྱར་བའོ། །ཡ་བྲལ་བྱེ་བྲག་གིས་ཞེས་པ་སྔགས་གོང་མའི་འབྲུ་དྲུག་ཏུ་བྱས་པ་དང་། སྔགས་འོག་མ་འབྲུ་དྲུག་པོ་ཡང་ཟུང་དུ་སྦྱར་ལ། ཟུང་དེ་ཡང་བསྣོལ་བར་བྱའོ། །ཐོག་མ་ཐ་མ་ཟུང་གཅིག་ཏུ། །ཞེས་
[271a.7]པ་ཡི་གེ་ཐོག་མའི་འབྲུ་དྲུག་པོ་དང་། ཡི་གེ་ཐ་མའི་འབྲུ་དྲུག་པོ་གཉིས་ལས་རིམ་བཞིན་དུ་རེ་རེ་སྦྱར་ན་ཟུང་དེ་ཉིད་ལྟག་འོག་བསྣོལ་ལོ་ཞེས་པའི་དོན་ཏོ། །ཁྲོ་བོ་ཞེས་བྱ་ས་བོན་ནི། །ཞེས་པ་ཁྲོ་བོ་ཞེས་བྱ་བའི་ས་བོན་འཁོར་ལོའི་ལྟེ་བ་ལ་ས་བོན་བཞག་པ་དེ་དག་དེ་དབང་ལ་སོགས་
[271b]
[271b.1]པའི་ལས་སོ་སོར་སྦྱར་བར་བྱའོ་ཞེས་ཀྱང་བཤད་དུ་རུང་ངོ་། །རྒྱ་གར་གྱི་ཡི་གེ་ལས་ཁ་ཅིག་གིས་བཤད་པ་ལས་གསལ་བར་འདི་སྐད་དུ་འབྱུང་སྟེ། ས་བོན་ཞེས་བྱ་དཀྱིལ་འཁོར་དུ་གཞག །ཁྲོ་བོ་དག་ནི་སོ་སོ་རུ། །ཞེས་འབྱུང་བས་ཞེས་པའི་དོན་ཏོ། །དཀྱིལ་དུ་བཞག་སྟེ་སོ་སོ་
[271b.2]རུ། །ཞེས་པ་ཨོཾ་ནི་འཁོར་ལོའི་དཀྱིལ་ལྟེ་བ་ལ་བཞག་གོ། །ཨཱཿནི་རྩིབས་ཀྱི་དང་པོའི་གནས་ལ་བཞག་གོ། །ཧཱུྃ་དང་ལ་དྲུག་ནི་རྩིབས་གཉིས་དང་གནས་ལ་བཞག་གོ། །མ་མ་དག་ནི་རྩིབས་གསུམ་པའི་གནས་ལ་བཞག་གོ། །དབང་དང་ཞེས་པ་ཡི་གེ་ཁ་དོག་དམར་པོར་བསམ་
[271b.3]མོ། །འཁོན་པ་དང་བསད་པ་ཞེས་པ་ལས་འདི་དག་བྱེད་པའི་ཚེ་ཡི་གེ་ཁ་དོག་སྔོན་པོར་བསམ་མོ། །དེ་བཞིན་བསྐྲད་དང་ཞི་བ་དང་། །ཞེས་པ་མིང་གིས་སྨོས་པའི་ལས་འདི་དྲུག་སྔགས་པ་ཐ་མལ་པ་ཟུང་དུ་སྤེལ་བས་སྒྲུབ་པ་དང་། དེས་མ་གྲུབ་ན་སྔགས་བཟློག་པའམ་བསྣོལ་བའི་ཚུལ་
[271b.4]གྱིས་ལས་དེ་དག་བྱས་ན་མྱུར་དུ་འགྲུབ་པར་འགྱུར་བ་ནི། ཟུང་དང་བསྣོལ་བས་མྱུར་དུ་འགྲུབ། །ཅེས་པའོ། །ཡི་གེ་ཁ་དོག་སེར་པོར་བསམ་པ་ཡང་། ཡང་ན་རྒྱས་པར་བྱ་བའི་ཕྱིར། །ཞེས་པ་ཡི་གེ་ཁ་དོག་སེར་པོར་བསམ་མོ། །ད་ནི་དང་པོར་ཐ་མལ་པའི་ཚུལ་གྱིས་དབང་ལ་སོགས་པའི་
[271b.5]ལས་དྲུག་བྱ་བ་བཤད་པའི་ཕྱིར། ཟུང་ཤིག་ཚིག་གཉིས་ཐ་མར་བཞག །ཅེས་པ་ལ་སོགས་པ་སྨོས་སོ། །ཟུང་དང་བུལ་བས་མྱུར་དུ་འགྲུབ། །ཅེས་པ་ནི་ཡི་གེ་ཟུང་གིས་ལས་ཐ་མལ་པར་བྱ་བ་དང་། ཡི་གེ་ཟུང་བསྣོལ་བས་ལས་དྲུག་པོ་དེ་དག་མྱུར་དུ་འགྲུབ་པར་འགྱུར་བ་ལ་བྱའོ། །ཟུང་ཤིག་ཚིག་
[271b.6]ཆ་གཉིས་ཞེས་པ་གྲ་ས་གྲ་ས་བྱ་བ་གཉིས་གཞག་གོ། །ཆེ་གེ་མོ་ཞེས་པ་དབང་དུ་བྱའོ་ཞེས་པ་འདི་ནི་དབང་དུ་བྱ་བའི་ལས་སོ། །ཧཱུྃ་གཞག་ཅེས་པ་ནི་པིནྡརྠའི་ནང་ནས་སློབ་དཔོན་གྱི་ལུང་ལས་འབྱུང་སྟེ་དེ་བས་ན་མཚོན་ཆ་དང་བཅས་པའི་ས་བོན་གཞག་པའི་རིགས་སོ། །བསྒྲུབ་པར་བྱ་བའི་
[271b.7]གཟུགས་བྱས་ནས། །ཞེས་པ་གྲོག་མཁར་ལས་བྱས་པས་གཟུགས་ཞེས་བྱའོ། །དེ་ལ་རྐང་པས་བརྫི་བ་ནི། །ཞེས་པ་བརྐྱང་བསྐུམ་གྱིས་གནས་པའི་ཚུལ་གྱིས་བརྫི་བར་བྱ་ཞེས་པའོ། །རྐང་པ་སྐྱོ་བའི་བར་དུ་ཚད་ཀྱིས་བཟླས་སོ། །དེ་ཡི་དབང་དུ་མྱུར་དུ་འགྱུར། །ཞེས་པ་
[272a]
[272a.1]དེ་ལྟར་སྒྲུབ་པ་པོ་དེའི་དབང་དུ་མྱུར་དུ་འགྲུབ་ཅེས་པའི་དོན་ཏོ། །ད་ནི་འཁོན་པར་བྱ་བ་བཤད་དེ། །གཅིག་པུ་དེ་ལ་སྤོས་ནས་སུ། །ཞེས་པ་ལ་སོགས་པ་སྨོས་སོ། །གཅིག་པུ་དེ་ལ་སྤོས་ནས་སུ། །ཞེས་པ་ལ་སྔར་ལས་བཤད་པའི་གོ་རིམས་ལ་བྱ་སྟེ། ལས་དྲུག་པོ་དེ་
[272a.2]དག་ནི་གོ་རིམས་བཞིན་དུ་མི་སྒྲུབ་ཏུ་མི་རུང་བ་མེད་དོ། །དེ་ལས་གང་འདོད་པ་བྱའོ། །ས་བོན་གཉིས་པའི་གནས་ལ་ནི། །ཞེས་པ་ཙཀྲའི་མིག་ལྔ་མ་གཏོགས་པ་དང་། གཉིས་པ་དམིགས་ལས་བྱས་པའི་གནས་ལ་ནི་ཞེས་པའོ། །གནས་ནས་གདོང་ཡང་བསྒྱུར་ནས་སུ། །
[272a.3]ཞེས་པ་དེའི་སྔགས་བཟླས་ཏེ་ཞེས་པའི་དོན་ཏོ། །ལྷའི་ཞལ་ཡང་སྔ་མའི་ཚུལ་ལས་ཁྲོ་བོའི་སྐུར་བསྒྱུར་རོ་ཞེས་པའི་དོན་ཏོ། །བསྒྲག་པར་བྱ་བ་ཅུང་ཟད་མེད། །ཅེས་པ་སྔ་མའི་སྭཱ་ཧཱ་མི་གཞུག་པའི་དོན་ལ་བྱ་སྟེ། དེ་ལྟར་སྭཱ་ཧཱ་མི་གཞུག་ན། ཧཱུཾ་གཞུག་པར་རིགས་ན་སློབ་དཔོན་གྱིས་
[272a.4]པིར་དར་ཏའི་ལུང་ལས་སྭཱ་ཧཱ་གཞུག་པར་འབྱུང་ངོ་། །བསྒྲུབ་པར་བྱ་བ་གཉིས་ཀ་ཡི། །ཞེས་པ་མཛའ་བོ་གཉིས་ཀྱང་གཟུགས་བྱའོ་ཞེས་པའོ། །གཟུགས་ནི་འཇིམ་པ་ལས་བྱས་ཏེ། །ཞེས་པ་གྲོག་མཁར་གྱིས་ལས་བྱ་ཞེས་པའོ། །གཅིག་ཏུ་དཔའ་བའི་ཉམས་ལྡན་པར། །
[272a.5]ཞེས་པ་ཁྲོ་བོའི་ཏིང་ངེ་འཛིན་གྱི་ཉམས་དང་ལྡན་པར་བྱའོ། །གཉིས་ཀ་ལ་ཡང་རྐང་པས་མནན། །ཞེས་པ་གཟུགས་བྱས་པ་གཉིས་ཀའི་སྟེང་དུ་བརྐྱང་བསྐུམ་གྱི་ཚུལ་དུ་རྐང་པས་མནན་ཞེས་པའོ། །སྔགས་མཁན་དེ་ལ་གནས་པ་ཡིས། །ཞེས་པ་སྔགས་ཉིད་ཁྲོ་བོའི་ཏིང་
[272a.6]ངེ་འཛིན་དང་། སྔགས་ལ་ཡང་གནས་ཤིང་འཇིམ་པའི་གཟུགས་ཀྱི་སྟེང་དུ་ཡང་གནས་པ་ཡིས་ཞེས་པའོ། །མེལ་ཚེ་ཐུན་དེ་ཕྱེད་ཙམ་གྱི། །ཞེས་པ་བཞི་མཐུན་གྱི་ཐུན་ཕྱེད་ལ་བྱའོ། །དེ་ནས་སྒྲུབ་པར་འདོད་པ་བཞིན། །ཞེས་པ་མཛའ་བོ་གཉིས་དབྱེ་བར་བྱ་བ་དེ་གཉིས་ཕན་ཚུན་
[272a.7]དགར་གྱུར་པ་ཞེས་པའོ། །ཁྲོ་བོ་རིམ་བཞི་བསྒོམས་པས་ནི། །ཞེས་པ་ཁྲོ་བོ་ཉིད་ཚུལ་བཞིན་དུ་བསྒོམ་པར་བྱས་པའོ། །ལན་ཅིག་བྱས་པ་ཙམ་གྱིས་འགྱུར། །ཞེས་དེ་ལྟ་བུའི་ཚུལ་དུ་ལན་ཅིག་མེལ་ཚེ་ཐུན་ཕྱེད་ཙམ་གྱིས་འགྲུབ་པར་འགྱུར་ཞེས་པའི་དོན་ཏོ། །ད་ནི་བསད་
[272b]
[272b.1]པའི་ལས་བཤད་པའི་ཕྱིར། །ས་བོན་གཉིས་པ་དེ་ལས་ཀྱང་། །ཞེས་པ་ལ་སོགས་པ་སྨོས་སོ། །ས་བོན་གཉིས་པ་དེ་ལས་ཀྱང་། །ཞེས་པ་དབང་དང་འཁོན་པར་བྱ་བའི་ས་བོན་གཉིས་པའི་གནས་དེ་ལས་ལྡང་བའོ། །དྲག་པོའི་རྩལ་གྱིས་སྤོས་ནས་སུ། །ཞེས་པ་སྔགས་པ་དེ་
[272b.2]ཁྱད་པར་དུ་འདི་ལྟ་བུའི་ཚུལ་དུ་བསྒོམ་མོ། །གནས་ཏེ་གསུམ་པ་ལ་གནས་ཏེ། །ཞེས་པ་འཁོར་ལོའི་མིག་གསུམ་པ་ལ་བྱའོ། །གཡོ་བའི་གནོན་པས་མནན་པ་ནི། །ཞེས་པ་ཚམ་ངམ་གྱི་ཚུལ་དུ་བསྒྱུར་བར་བྱ་སྟེ་འོག་མ་གཉིས་ཀྱིས་བཤད་དོ། །ཁ་དང་བརླ་དང་རྒྱབ་དང་བསྒྱུར། །
[272b.3]ཞེས་པ་ཁ་གཅུས་ཏེ་རྐང་པ་བརྐྱང་བསྐུམ་བྱས་ཀྱང་རྒྱབ་ཀྱིས་བསྒྱུར་བར་བྱའོ། །དྲིལ་བུ་དཀྲོལ་བའི་སྒྲ་སྒྲོགས་ཤིང་། །ཞེས་པ་ལ་དྲུག་གིས་ལྗགས་འདྲིལ་བའི་ཚུལ་དུ་སྒྲ་འབྱིན་པའོ། །ཟུང་ཞིག་ཚིག་གཉིས་ཐ་མར་གཞག། །ཅེས་པ་གྲ་ས་གྲ་ས་ཞེས་བྱ་བའི་ཚིག་
[272b.4]གཉིས་གཞག་ཅེས་པའོ། །ཆེ་གེ་མོ་ཞེས་བྱ་བའི་སྒྲ། །ཞེས་པ། ཨ་མུ་ཀ་སྟེ་གང་ལ་བྱ་བའི་མི་དེའི་མིང་གཞུག་གོ། །སོད་ཅེས་བྱ་བའི་སྒྲ་ཡང་བརྗོད། །ཅེས་པས་མཱ་ར་ཡ་བྱའོ། །ས་བོན་མཚོན་ཆ་འདིར་གཞག་པ། །ཞེས་པ་ཧཱུྃ་གཞག་པར་བྱ་བ་སྟེ། དེའི་རྗེས་ཐོགས་སུ་ཕཊ་
[272b.5]གཞག་པར་རིགས་ཞེས་བཤད་དེ། །ཁྲོ་བོའི་ལྕགས་ཀྱི་ཤཱུ་ལས་གཅོད། །ཅེས་པ་ཕན་ཆད་ན་མི་གསོད་པའི་གསལ་ཤིང་རྩེ་གཅིག་པ་བྱེད་པ་དེ་འདིར་ལྕགས་ལས་གསལ་ཤིང་བྱས་པ་ནི་ཁྲོ་བོ་ཡིན་ཏེ་དེ་དག་དགྲ་བོའི་གཟུགས་སོལ་བ་ལས་བྱས་པ་དེའི་རྐུབ་ནས་གྱེན་དུ་བཙུགས་
[272b.6]ཏེ་ཁར་ཕྱུང་ལ་གཟུགས་ཏེ། དེ་ལྟ་བུའི་ཚུལ་གྱིས་གཞིག་པར་བྱ་བ་ནི་གཅོད་པའོ་ཞེས་བྱའོ། །དུར་ཁྲོད་སོལ་བས་དགྲ་བོ་ཡི། །ཞེས་པ་དེ་ཡང་དུར་ཁྲོད་སོལ་བ་ཞིབ་ཏུ་བཏགས་པ་ལས་གཟུགས་བྱའོ། །ཕན་ཚུན་མངོན་དུ་ཕྱོགས་བྱས་ནས། །ཞེས་པ་ལག་པ་གཉིས་ཀྱི་ཐལ་མོ་
[272b.7]གཉིས་ཞེས་པའོ། །ལག་པ་གཉིས་ཕན་ཚུན་དྲུད་པར་བྱ་ཞེས་པ་ལག་པའི་ཐལ་མོ་གཉིས་སྟོང་པར་བྱས་ཏེ། དྲུད་ཅེས་པ་སྟེ་དགྲའི་གཟུགས་གསལ་ཤིང་དང་འདྲ་བར་ལྕགས་ལས་བྱས་པས་གཟུགས་བཤིག་པ་དེ་ལག་པ་གཉིས་ཀྱིས་དྲུག་པར་བྱའོ། །དེ་ལྟར་བྱས་ན་མྱུར་
[273a]
[273a.1]བ་རུ། །ཚེ་རིང་བ་དང་ལྡན་པ་ཡང་། །དགྲ་དེ་རིང་པོར་མི་ཐོགས་པར། །ཞེས་པར་ཚུལ་དེ་ལྟར་བྱས་ན་རིང་པོ་མི་ཐོགས་པར་དབང་དང་འཁོན་པ་དང་། །བསད་པ་དག་ལ་གཟུགས་བརྙན་བྱས་པ་གང་ལ་བྱ་བ་དེ་ཉིད་བཀུག་ལ་དེར་བསམས་ཏེ་དེ་ལས་བྱའོ་ཞེས་པའི་
[273a.2]དོན་ཏོ། །ཤིང་ནི་བཅད་པ་བཞིན་དུ་འགྱེལ། །ཞེས་པ་འདི་དང་འདྲ་སྟེ། འཆི་བའི་ལས་འདི་ཡང་མེལ་ཚེ་ཕྱེད་ཙམ་གྱིས་འགྲུབ་བོ། །གསུམ་པ་ལས་ནི་འཕོས་ནས་སུ། །ཞེས་པ་སྔ་མའི་གནས་བོར་ཏེ་ཞེས་པའི་དོན་ཏོ། །ད་ནི་བསྐྲད་པར་བྱ་བའི་ལས་བཤད་པའི་ཕྱིར་ཁྲོ་བོའི་
[273a.3]རྒྱལ་པོའི་གནས་ཞེས་པ་ལ་སོགས་པ་སྨོས་ཏེ། བཞི་པ་དེ་ལ་སྒྲུབ་པ་འདུག །ཅེས་པ་འཁོར་ལོའི་མིག་བཞི་པ་ལ་སྔགས་པ་འདུག་པར་བྱའོ། །དྲག་ཤུལ་ཅན་གྱི་ལུས་སུ་གནས། །ཞེས་པ་རྩལ་ཆེ་བ་དང་ལྡན་པའི་སྐུར་བསྒྱུར་བའོ། །ཟུང་ཤིག་ཚིག་གཉིས་ཐ་མར་གཞག ། 
[273a.4]ཅེས་པ་སྔགས་རྣམས་ཀྱི་ཐ་མར་གྲ་ས་གྲ་ས་ཞེས་བྱ་བའི་ཚིག་གཉིས་གཞག་པར་བྱའོ། །སྐྲོད་ཅིག་ཅེས་པའི་ཚིག་གི་མཐར། །ཞེས་པ་ཨུ་ཙ་ཏ་ཡ་མཐར་ཞེས་སོ། །ཡི་གེ་ཧ་ནི་ཕུལ་བ་བཞག །ཅེས་པ་དེའི་འོག་ཏུ་ཡི་གེ་ཧ་ཚེག་དྲག་པོ་གཉིས་ཀྱིས་ཕུལ་བ་གཞག་གོ། །ས་བོན་བསྟན་
[273a.5]པ་བཀོད་པ་ལས། །བསྐྲད་པར་བྱ་བ་ཐ་དད་པའོ། །ཞེས་གྲ་ས་གྲ་ས་ཨ་མུ་ཀ་ཨུ་ཙ་ཏ་ཡ་ཧ་ཞེས་བྱ་བ་བསྐྲད་པའི་ས་བོན་བཀོད་པ་འདི་ནི་གོང་དུ་བསད་པའི་ལས་བཤད་པ་ལས་ཐ་དད་པ་སྟེ་འདི་ནི་བསྐྲད་པའི་ལས་སོ། །དགྲ་ཡི་ཕྱིར་ནི་རིངས་པ་རུ། །མེལ་ཙེ་ཐུན་གཅིག་ཙམ་དུ་བསྒོམ། །ཞེས་པ་
[273a.6]དགྲ་བསྐྲད་པའི་ཕྱིར་མྱུར་དུ་བཞི་ཐུན་གྱི་ཐུན་གཅིག་ཙམ་དུ་བསྒོམ་ཞེས་པའོ། །དགྲ་དེའི་གཟུགས་བརྙན་བྱས་ནས་སུ། །ཞེས་པའོ། །སྦྱོར་བ་ཤེས་པས་མ་ཡེངས་པར། །ཞེས་པ་སྔགས་པ་སེམས་རྩེ་གཅིག་ཏུ་བྱས་པ་ལ་བཟླས་བརྗོད་བྱའོ། །ཟློས་པ་བདག་ཉིད་དེ་སྟེང་འདུག །
[273a.7]ཅེས་པ་སྔགས་བཟླས་བརྗོད་བྱེད་པ་དང་། །གཟུགས་བསྙེན་བྱེད་པ་དེའི་སྟེང་དུ། །གཡོན་བརྐྱང་བའི་ཚུལ་དུ་འདུག་གོ། །འཁོར་གྱི་སྐྱེ་བོ་མྱུར་སྤངས་ནས། །ཞེས་པ་བསྐྲད་པར་བྱ་བའི་དགྲ་བོ་དེ། དེ་ལས་གཞན་པའི་གནས་སུ་འགྲོ། །ཞེས་པ་དགྲ་བོ་དེ་གནས་དེ་
[273b]
[273b.1]ལས་གཞན་དུ་འགྲོ་ཞེས་པའོ། །དེ་དག་ཞི་བར་བྱ་འདོད་ན། །ཞེས་པ་འཁོན་པ་དང་བསྐྲད་པ་དང་གསད་པར་བྱ་བའི་ལས་དེ་དག་སླར་ཞི་བར་བྱ་འདོད་དམ། ཡང་ན་ཐ་མལ་པར་ཞི་བར་འདོད་ན་སྔགས་པ། སྒྲུབ་པ་པོ་ནི་མཆོག་གིས་སུ། །སྙིང་རྗེ་ཞི་བར་བྱ་བ་ཡི། །ཞེས་པ་དེ་ལྟར་ཞི་
[273b.2]བར་བྱེད་པའི་ཚེ་ལྷག་པར་སྙིང་རྗེ་བསྐྱེད་པར་བྱའོ། །ཆོ་ག་ཚུལ་བཞིན་འདིར་བཤད་དོ། །ཞེས་ཞི་བ་དང་རྒྱས་པར་བྱེད་པའི་ཚེ་སྐྱིལ་མོ་ཀྲུང་དུ་འདུག་པར་བཤད་དོ། །ཁ་ཅིག་ན་རེ། འགྲེང་སྟེ་ཞི་རྒྱས་བྱ་བར་རིགས། །ཞེས་བཤད་དོ། །ཁྲོ་བོའི་འཁོར་ལོའི་གནས་ལྔ་ལ། །ཞེས་པ་
[273b.3]ཙཀྲའི་མིག་ལྔ་པ་ལ་སྔགས་པ་འདུག་པར་བྱའོ། །སྒྲུབ་པ་པོ་རིམ་བཞིན་འདུག་ཅེས་པ་བཤད་པའི་ཚུལ་དུ་བྱ་ཞེས་པའོ། །དེ་ནས་ཡིད་ནི་བདེར་གྱུར་ནས། །རྐང་པ་མཉམ་ཞིང་གདོང་ཡང་མཉམ། །ཞེས་པ་སེམས་བདེ་བར་གནས་ནས་སྔ་མའི་བརྐྱང་བསྐུམ་ཡང་བཏང་ནས་
[273b.4]རྐང་པ་ཐ་མལ་པར་མཉམ་པར་གཞག་པ་དང་ཞལ་ཁྲོས་པ་ཡང་མི་ཁྲོ་བར་ཞི་བའི་མཉམ་པར་བསྒོམ་པ་ནི་ཚུལ་ཐ་མལ་པར་འདུག་ཅེས་པའོ། །ཟུང་ཤིག་ཚིག་གཉིས་ཐ་མར་གཞག །ཅེས་པ་གྲ་ས་གྲ་ས་གཉིས་ལ་བྱའོ། །སྔོན་བཞིན་ཆེ་གེ་མོ་ཞེས་བྱ། །ཞེས་པ་སྔ་མ་བཞིན་
[273b.5]དུ་གང་ཞི་བར་བྱ་བའི་མིང་གཞུག་གོ། །རབ་ཏུ་ཞི་བར་གྱུར་ཅེས་བརྗོད། །ཅེས་པ་ཤཱནྟིཾ་ཀུ་རུ་ཞེས་སྦྱར་རོ། །དེ་ཡི་མཇུག་ཏུ་ཞི་བར་འགྱུར། །རིང་པོར་མི་ཐོགས་གདོན་མི་ཟ། །ཞེས་པ་འཁོན་པ་དང་། བསྐྲད་པ་དང་། །བསད་པ་དང་གསུམ་ལས་ཞི་བར་བྱ་དགོས་ཏེ། དེ་དག་གི་
[273b.6]ཕྱིར་ཞི་བར་བྱེད་ན་སྔ་མའི་གཟུགས་དེའི་སྔར་འོ་མས་བཀྲུ་བ་ལ་གདོད་ཞི་བར་བྱའོ། །སྔོན་བཞིན་ཁྲོ་བོའི་འཁོར་ལོ་ཡི། །དྲུག་པའི་གནས་ལ་སོང་ནས་སུ། །ཞེས་པ་སྔ་མ་བཞིན་དུ་ཙཀྲའི་མིག་དྲུག་པ་ལ་སྔགས་པ་བདག་འདུག་ལ་སྔ་མ་དེ་དག་གི་ཕྱིར་ཡང་རྒྱས་པར་བྱེད་ན། 
[273b.7]རྐང་པ་དལ་བུས་གནོན་པ་ཡིས། །ཞེས་པ་ཞི་བའི་ཚུལ་དང་འདྲའོ། །གཅིག་པུ་དཔའ་བོའི་ཚུལ་འདུག་ནས། །ཞེས་པ་མཐུ་སྟོབས་དང་། །གཟི་བྱིན་ཅན་གྱི་ཚུལ་དུ་སྐུར་བསྒྱུར་བ་ལ་བྱའོ། །ཟུང་ཤིག་ཅེས་པ་ཚིག་གཉིས་གཞག །ཅེས་གྲ་ས་གྲ་ས་ལ་བྱའོ། །རྒྱས་
[274a]
[274a.1]པར་འདོད་པས་དགའ་བཞིན་དུ། །ཞེས་བ་རྒྱས་པར་བྱེད་འདོད་པས་སེམས་དགའ་ཞིང་མོས་པ་དང་ལྡན་པས་བསྒྲུབ་ཅེས་པའོ། །མེལ་ཚེ་ཐུན་གཅིག་རྟག་ཏུ་བཟླས། །ཞེས་པ་མེལ་ཚེ་ཐུན་གཅིག་གིས་རྒྱས་པ་འགྲུབ་བོ། །ཁྲོ་བོའི་འཁོར་ལོ་ལ་ནི་
[274a.2]གནས། །ཞེས་པ་ཁྲོ་བོའི་ཙཀྲའི་མིག་དྲུག་པ་ལ་སྔགས་པ་འདུག་པ་ལ་བྱ། སྐུ་ཡི་ཚུལ་དུ་བསྒྱུར་བྱས་པས། །ལྷའི་སྐུར་བསྒྱུར་རོ་ཞེས་པའོ། །མེལ་ཚེ་ཐུན་གཅིག་བྱས་པས་ནི། །ཞེས་པ་ལ་དེ་ལྟར་མེལ་ཚེ་ཐུན་གཅིག་ཏུ་བཟླས་ན། འཁོར་ལོའི་ནང་ན་ཁྲོ་བོའི་
[274a.3]སྔགས་བཀོད་པ་དེའི་མཐུ་འགྲུབ་ཅེས་པའོ། །གང་གསུངས་པ་ནི་མྱུར་དུ་འགྱུར། །ཞེས་པ་སྐབས་འདིར་རྒྱས་པ་གསུངས་པས་ན་རྒྱས་པ་འགྲུབ་བོ། །ཕྱིས་ཀྱང་རིམ་གྱིས་འདི་ལ་གནས། །ཞེས་པ་གོང་མ་བཞིན་དུ་རིམ་གྱིས་བསྒྲུབས་ཏེ་ལས་རྣམས་གྲུབ་པར་མ་གྱུར་
[274a.4]ན། ཕྱིས་ཀྱང་སྔགས་བཟློག་པའམ་བསྣོལ་བའི་ཚུལ་དུ་འདི་ལ་གནས་ཏེ་ལས་རྣམས་བསྒྲུབ་བོ། །ལོགས་ཤིག་ཁྲོ་བོའི་འཁོར་ལོའི་བཀས། །ཞེས་པ་གོང་མ་བཞིན་དུ་རིམ་གྱིས་སྒྲུབ་པ་ལས་འདི་བཞིན་ནོ། །སྔགས་བཟློག་པ་འཁོར་ལོའི་རྩིབས་ལ་བཀོད་པའི་ཚིག་བཀོད་
[274a.5]པ་འདི་ཁྲོ་བོའི་བཀའོ། །རྐང་པའི་ཚམ་ངམ་དེ་བཞིན་བྱས། །ཞེས་པ་གང་ལ་བྱ་བའི་དངོས་པོ་དེ་ལག་པའམ། དེར་ཞེན་པའི་ལས་སེམས་ཀྱིས་གཏད་པའི་ཚུལ་དུ་བྱེད་པ་ཡང་ཨ་ག་ཤེ་ཞེས་བྱ་སྟེ། འོག་ནས་བཤད་པ་དང་སྦྱར་ན་རྐང་པ་གཉིས་ཀྱི་བར་གུང་མོའི་མཐོ་
[274a.6]གང་ཡོད་པར་བྱའོ། །གདོང་ཡང་དལ་བས་བསྒྱུར་ནས་སུ། །ཞེས་པ་རིམ་གྱིས་དལ་བུས་ཐ་མལ་པའི་སྐུའི་ཚུལ་དུ་བསྒྱུར་བའོ། །དང་པོ་ས་བོན་གང་ཡིན་པ། །ཞེས་པ་དང་པོའི་ཡི་གེ་འབྲུ་དྲུག་ལས་མ་མ་ཟུང་དུ་བྱས་པའི་ས་བོན་གང་ཡིན་པ་དང་། གོང་
[274a.7]མའི་ཡི་གེ་དྲུག་ཟུང་དུ་སྦྱར་བ་མུ་མཱུ་རྒྱས་པ་ལ་སྦྱར་བའི་ས་བོན་གང་ཡིན་པ་དེ་འདིར་ཟུང་ལྟག་འོག་བསྣོལ་ནས་དབང་གི་ལས་ལ་སྦྱར་རོ། །ཟུང་ལྟག་འོག་བསྣོལ་བ་ནི་འདི་ལྟར་བྱའོ། །མུ་མཱུ། མ་མ་ཞེས་བྱའོ། །དེ་ཡི་མཐའ་དང་ལྷན་ཅིག་ཏུ། །ཞེས་པ་གོང་མའི་ཡི་གེ ། 
[274b]
[274b.1]འབྲུ་དྲུག་པོའི་མཐའ་ལ་རྒྱས་པར་བྱ་བའི་སྔགས་འབྱུང་བ་དེ་དབང་ལ་ཡང་སྦྱར་བར་བྱ་བ་སྔར་བཤད་པ་དང་འདྲའོ། །ཁ་ཅིག་གིས་བཤད་པ་འོག་མའི་ཡི་གེ་འབྲུ་དྲུག་པོའི་དབང་པོ་ལ་མཱུ་འབྱུང་བ་དེ་སྦྱར་བ་ཡང་རྒྱས་པ་ལ་ཡང་སྦྱར་བར་རིག་པར་བྱ་ཞེས་བཤད་དེ། ལྟག་འོག་
[274b.2]གཉིས་ཀྱི་མཐར་ཡི་གེ་མུ་མུ་འབྱུང་བ་གང་སྦྱར་བ་ཡང་དོན་དུ་གཅིག་པར་ཟད་དེ་འདྲའོ་ཞེས་པའི་དོན་ཏོ། །མེ་དང་འདྲ་བར་འབར་བ་དེ། །ཞེས་པ་ཟུང་ལྟག་འོག་བསྣོལ་བའི་ཟུང་གོང་མ་དེ་འབྲུ་གཉིས་པོ་ལ་ཚེག་དྲག་པོས་ཕུལ་བས་འོག་མའི་ཟུང་ཐ་མལ་པ་ལ་བསྐུལ་བས་གཟི་
[274b.3]བྱིན་ཅན་དུ་བྱས་པ་ཞེས་པའི་དོན་ཏོ། །སྔོན་གྱི་ལས་ནི་གྲུབ་འདོད་ན། །ཞེས་པ་སྔར་བཤད་པ་བཞིན་དུ་རིམ་གྱིས་བསྒྲུབས་པ་ལས་མ་གྲུབ་པར་གྱུར་ཏེ། ལས་དེ་དག་འགྲུབ་པར་འདོད་ན་ཤིན་ཏུ་ལེགས་པར་སྦྱར་བར་བྱའོ་ཞེས་པ་ཚུལ་དེ་ལྟར་ལེགས་པར་སྦྱར་ཏེ་འདིས་ནི་དབང་གི་
[274b.4]ལས་བཤད་དེ། །དེ་ཡན་ཆད་དབང་གི་ལས་བཤད་ཟིན་ཏོ། །དེ་ནས་ཟུང་མས་བསྐུལ་བ་ལའང་། །ཞེས་པ་དེ་ཡང་ཟུང་མས་བསྐུལ་བ་ཞེས་བྱ་སྟེ། ཡི་གེ་འོག་མ་དྲུག་པོ་དྲག་པོར་ཕུལ་བའི་ཟུང་མས་གོང་མའི་ཡི་གེ་འབྲུ་དྲུག་པོའི་ཟུང་མ་ཐ་མལ་པ་ལ་བསྐུལ་བར་བྱ་སྟེ་མུ་མུ་
[274b.5]མ་མ་ཞེས་ཀྱང་བྱར་རུང་ངོ་། །གཅིག་ཏུའང་རུང་བར་བཤད་ཅེས་པ་གོང་དུ་བཤད་པ་ཟུང་མས་བསྒྲུབ་པ་ལ་བྱ་བར་ཟད་དོ། །སོ་སོའམ་ཡང་ན་ཕྲལ་ཏེ་འོག་མའི་ཡི་གེ་འབྲུ་དྲུག་པའི་དང་པོ་ལ་མུ་དང་། དང་པོའི་ཡི་གེའི་འབྲུ་དྲུག་པོའི། ཐོག་མ་ལས་མ་བྱུང་བ་དང་སྦྱར་བའི་
[274b.6]ཚུལ་འདྲ་བར་ས་ཐམས་ཅད་སྦྱར་ཏེ་ལས་ལ་སྦྱར་དུ་ཡང་རུང་ངོ་། །འདི་འདྲ་བའི་ལས་ལ་སྦྱར་རོ་ཞེས་པའི་དོན་ཏོ། །ད་ནི་འཁོན་པའི་ལས་བཤད་པའི་ཕྱིར། ཁྲོ་བོ་ཡི་ནི་འཁོར་ལོའི་མཐུ། །ཞེས་པ་ལ་སོགས་པ་སྨོས་སོ། །ཁྲོ་བོ་ཡི་ནི་འཁོར་ལོའི་མཐུ། །ཞེས་པ་
[274b.7]འཁོར་ལོའི་རྩིབས་བརྒྱད་ཀྱི་སྔགས་ལ་བྱའོ། །བརྒྱད་པ་དག་ལ་མྱུར་བར་གནས། །ཞེས་པ་རྩིབས་བརྒྱད་པའི་སྔགས་ལ་གནས་པ་སྟེ། ལེ་ལོ་དང་སྙོམ་ལས་མེད་པར་ཞེས་པའོ། །རིམ་པ་སྔ་མའི་ཚུལ་གྱིས་ནི། །ཞེས་པ་གོང་མའི་ཡི་གེ་འབྲུ་དྲུག་པོ་ཐ་མལ་པའི་
[275a]
[275a.1]ཟུང་མ་ལ་འོག་མའི་ཡི་གེ་འབྲུ་དྲུག་པོ་དྲག་པོས་ཕུལ་བའི་ཟུང་མས་བྱེ་བྲག་ཕྱེ་སྟེ་བསྐུལ་བ་ལ་བྱའོ་ཞེས་པའོ། །ས་བོན་ཟུང་མས་ཕྱེ་བ་དང་། །བརྒྱད་པོ་འབྱེད་པས་བསྒྲུབས་པ་ལ། །ཞེས་པ་གོང་མ་ཡི་གེ་འབྲུ་དྲུག་པོ་ཐ་མལ་ཟུང་མ་ལ་འོག་མའི་ཡི་གེ་འབྲུ་
[275a.2]དྲུག་པོ་དྲག་པོས་ཕུལ་བའི་ཚུལ་དུ་ཟུང་མས་བསྐུལ་བའི་ཚུལ་དུ་ལྟག་འོག་ཏུ་བསྣུར་ཏེ་ཕྱེ་བ་དེ་རྩིབས་བརྒྱད་པ་དབྱེ་བར་བྱ་བ་བསྒྲུབ་པ་ལ་སྦྱར་བར་བྱའོ། །མཛའ་བ་མྱུར་དུ་བཟློག་པའི་ཕྱིར། །ཞེས་པ་མཛའ་བོ་གཉིས་མྱུར་དུ་དབྱེ་བའི་ཕྱིར། ཆོ་ག་བཞིན་དུ་རིམ་པར་སྦྱར། །ཞེས་
[275a.3]པ་གོང་དུ་བཤད་པའི་ཚུལ་བཞིན་དུ་སྦྱར་བར་བྱའོ། །རིམ་པ་སྔ་མའི་ཚུལ་བཞིན་དུ། །ཞེས་པ་ཡི་གེ་དགོད་པའི་རིམ་པ་ཚུལ་བཞིན་བྱའོ། །ཁྲོ་བོའི་འཁོར་ལོར་གནས་ཞེས་པ་འཁོར་ལོའི་རྩིབས་དགུ་པའི་སྔགས་ལ་གནས་པར་བྱའོ། །འཇིག་པར་འགྱུར་ཏེ། འཆི་བར་
[275a.4]ཞེས་བྱའོ། །ལྷ་རྣམས་ཀྱིས་ནི་སྦས་པ་ཡང་། །ཞེས་པ་བསད་པར་བྱ་བ་དེ་ལྷས་བསྲུངས་པ་ཞིག་ཡིན་ན་ཡང་ངོ་། །གཤེད་པོའི་དྲུང་དུ་ཁྲིད་པར་འགྱུར། །ཞེས་པ་གཤིན་རྗེའི་དྲུང་དུ་ཁྲིད་པར་འགྱུར་ཞེས་གཤིན་རྗེའི་དྲུང་དུ་འགྲོ་བར་བྱེད་དེ་འཆི་བར་འགྱུར་ཞེས་བྱ་བའི་དོན་
[275a.5]ཏོ། །ཁྲོ་བོ་ཡི་ནི་འཁོར་ལོའི་གནས། །ཞེས་པ་རྩིབས་བཅུ་པའི་གནས་པའོ། །དེ་ཡི་ས་བོན་གྱིས་ཀྱང་ཕྱེ། །ཞེས་པ་བསྐྲད་པར་བྱ་བའི་ས་བོན་གྱིས་ཕྱེ་ཞེས་པའོ། །སྔོན་གྱི་ས་བོན་འབར་བ། །ཞེས་པ་སྔ་མ་བཞིན་དུ་ཟུང་གཉིས་ལྟག་འོག་བསྣོལ་བའི་ཟུང་གོང་མས་
[275a.6]འོག་མ་བསྐུལ་བས་མཐུ་ཅན་དུ་གྱུར་པའི་དོན་ཏོ། །སྔ་མ་བཞིན་དུ་རིམ་གྱིས་བཟླས། །ཞེས་པ་འཁོར་ལོའི་རྩིབས་ཀྱི་སྔགས་རྣམས་རིམ་གྱིས་བཟླས་པའོ། །སྔར་བཤད་པ་ཡི་ལས་བསྒྲུབ་པོ། །ཞེས་པ་བསྐྲད་པའི་ལས་བསྒྲུབ་པའོ། །འཁོར་ལོའི་རིམ་པ་བཅུ་གཅིག་
[275a.7]པོ། །ཞེས་པ་རྩིབས་བཅུ་གཅིག་པའི་སྔགས་ལའོ། །གང་ཡིན་པ་ནི་དེ་བཟུང་ནས། །སྔགས་པ་དེས་ཞེས་པའོ། །སྔར་བཤད་པ་བཞིན་དུ་བསྐུལ་བ་དང་ཞེས་པ་ས་བོན་ལྟག་འོག་བསྣོལ་ཞིང་དགོད་པ་དང་། བསྐུལ་བ་དག་ཀྱང་སྔ་མ་དང་འདྲ་བར་བྱའོ། །སྔ་མའི་ལས་ནི་བྱེད་པར་
[275b]
[275b.1]འགྱུར། །ཞེས་པ་ཞི་བའི་ལས་ཐ་མལ་པར་སྔར་བསྒྲུབས་ཏེ། མ་གྲུབ་པ་དེ་ཞི་བ་དག་ལ་གང་གསུངས་པ་ཞེས་པ་ཞི་བ་དང་རྒྱས་པ་གཉིས་སྤྱིའི་ལས་ཀྱི་མཚན་ཉིད་གཅིག་པར་ཡང་བཤད་དོ། །རྒྱས་པ་དག་ལའང་དེ་བཞིན་བྱ། །ཞེས་པ་ལ་ཞི་བ་དག་གི་ལས་བྱ་བ་བཞིན་དུ་རྒྱས་
[275b.2]པ་དག་གི་ལས་ཀྱང་འོག་ནས་འབྱུང་བ་བཞིན་དུ་བྱའོ། །བཅུ་གཉིས་པ་ལ་གནས་སུ་ཞེས་པ་རྩིབས་བཅུ་གཉིས་པའི་གནས་ལའོ། །དེ་ཡི་ས་བོན་བསྐུལ་བ་བྱས། །ཞེས་པ་རྒྱས་པའི་སྔགས་ཀྱང་སྔ་མ་བཞིན་དུ་བྱ་ཞེས་པའོ། །བདག་གི་མཐུ་རྩལ་གནོན་པ་བརྟག་པ་ལ་ཞེས་
[275b.3]པ་ལྷའི་སྐུ་བསྒོམས་པས་རྒྱས་པའི་ལས་བྱའོ། །ས་བོན་ཟུང་མར་སྦྱར་བ་ཡིས། །ཞེས་པ་ཡི་གེ་གོང་མའི་འབྲུ་དྲུག་པོའི་ཟུང་མ་ཐ་མལ་པ་དང་། འོག་མའི་འབྲུ་དྲུག་པོ་དྲག་པོར་ཕུལ་བ་ཟུང་དུ་བྱས་པ་དེ་ཉིད་ཟུང་ལྟག་འོག་བསྣོལ་ཏེ་སྦྱར་བས་བྱའོ། །ས་བོན་མཐུ་ནི་འབར་
[275b.4]བ་ཅན། །ཞེས་པ་གོང་མའི་ཡི་གེ་དྲུག་པོའི་ཟུང་ཐ་མལ་བའི་གོང་དུ་འོག་མའི་ཡི་གེ་འབྲུ་དྲུག་དྲག་ཏུ་ཕུལ་བའི་ཟུང་མ་གཞག་པས། །ཐ་མལ་པའི་ཟུང་མ་བསྐུལ་བས་གཟི་བརྗིད་ཅན་དང་མཐུ་ཅན་དུ་འགྱུར་བའི་དོན་ཏོ། །འཁོར་ལོ་བཀོད་པའི་ལས་རྣམས་ནི། །སྔར་གསུངས་པ་དག་གྲུབ་
[275b.5]ཕྱིར་བྱ། །ཞེས་པ་རྩིབས་བཅུ་གཉིས་པ་ལ་སྔགས་བཀོད་པའི་ལས་རྣམས་ལས་དྲུག་པོ་རྣམས་ཐ་མལ་པར་བསྒྲུབས་ཏེ། མ་གྲུབ་པར་གྱུར་ན་གདོད་ཕྱི་མིའི་བཟློག་པའི་སྔགས་ཀྱི་ཆོ་ག་འདི་ལས་དེ་དག་འགྲུབ་པར་བྱ་བའི་ཕྱིར་སྦྱར་བའི་ཐ་ཚིག་གོ། །དེ་ལྟར་ཁྲོ་བོའི་འཁོར་ལོ་ནི། །
[275b.6]ཞེས་པ་འདི་ནི་ཁྲོ་བོའི་རྒྱལ་པོ་ཉིད་ཀྱི་འཁོར་ལོ་ཡི། །ཆོ་གར་བཅས་པ་རྒྱས་པ་དག །ཅེས་པ་འཁོར་ལོའི་རྩིབས་ལ་སྔགས་བྲིས་པ་དང་། ལས་དྲུག་པོ་དེ་དག་བྱེད་པའི་ཚེ་ན་སྟང་སྟབས་དང་། གཟུགས་བརྙན་བྱ་བ་ལ་སོགས་པའོ། །གསང་བ་བསྐུལ་མར་
[275b.7]བཅས་པ་ཡིས། །ཞེས་པ་ཟུང་ལྟག་འོག་བསྣོལ་བ་པ་ལས་བྱ་བ་ཐ་མའི་བསྐུལ་བའི་ཚིག་ལ་ཡང་བྱའོ། །ས་བོན་ཟུང་མ་བསྐུལ་བའི་གང་། །ཞེས་པ་དང་པོའི་ཡི་གེ་འབྲུ་དྲུག་པོའི་ཟུང་མ་ཐ་མའི་སྐུལ་བར་བྱེད་པ་ཉིད་གང་ཡིན་པ་དེ་ནི། །འོག་མའི་ཡི་གེ་འབྲུ་དྲུག་པོ་དྲག་པོར་
[276a]
[276a.1]བསྐུལ་བས་ཟུང་མས་སྐུལ་བར་བྱེད་པའོ། །གཉིས་པ་རབ་ཏུ་བསྒྲགས་པ་ཡང་། །དེ་འདིར་ས་བོན་གཉིས་པ་ཡིས། །ཞེས་པ་འོག་མའི་ཡི་གེ་འབྲུ་དྲུག་པོ་དྲག་ཏུ་ཕུལ་བའི་ཟུང་གཉིས་གཉིས་སུ་བྱས་ཏེ་སྦྱར་བ་ནི་གཉིས་པའོ། །མྱུར་དུ་འགྲུབ་པར་འགྱུར་བ་
[276a.2]བཤད། །ཅེས་པ་དེ་ལྟར་འདིར་འོག་མའི་ཡི་གེ་འབྲུ་དྲུག་པོ་དྲག་ཏུ་ཕུལ་བའི་ཟུང་མས་གོང་མའི་ཡི་གེ་ཟུང་མ་ལ་བསྐུལ་བས་ལས་རྣམས་སྦྱར་ན་རིང་པོར་མི་ཐོགས་པར་འགྲུབ་པར་བཤད་དོ། །ཐ་མའི་ས་བོན་ཐམས་ཅད་ལ། །ཕུལ་བས་ཚིག་གཉིས་རྟག་ཏུ་སྦྱར། །ཞེས་པ་འོག་
[276a.3]མའི་ཡི་གེ་འབྲུ་དྲུག་པོ་དྲག་ཏུ་ཕུལ་བའི་ཚེ་ཚེག་དྲག་གཉིས་གཉིས་སྦྱར་རོ། །དེ་ལྟར་ཚེག་དྲག་པོ་གཉིས་ཕུལ་བ་ཡང་འོག་ནས་བཤད་དེ། དེ་ལ་གོང་མའི་ཡི་གེ་འབྲུ་དྲུག་པོའི་ཟུང་མ་དང་། འོག་མའི་ཡི་གེ་འབྲུ་དྲུག་པོའི་ཟུང་མ་གཉིས་ལྟག་འོག་བསྣོལ་བའི་ཟུང་མ་གོང་མ་
[276a.4]ཤོས་ཀྱི་ཡི་གེ་འབྲུ་གཉིས་པོ་དེའི་ཟུང་མར་མི་བྱ་བར་ཚེག་དྲག་པོ་གཉིས་གཉིས་ཀྱི་ས་བཅད་པས་ན་ཡང་ཆེར་འགྱུར་བའི་དོན་ཏོ། །ཟུང་མ་ཟུང་མའི་ཚིག་འདི་ལ། །ཞེས་པ་ཨཱརྱ་ཤཱི་ལེནྡྲའི་རྒྱ་གར་གྱི་ཡི་གེ་ལས་འདི་སྐད་དུ་འབྱུང་བ་སྟེ། བསྒྱུར་བ་འདི་ནི་གོང་མའི་འབྲུ་དྲུག་པོའི་
[276a.5]ཟུང་དང་ཡི་གེ་མའི་ཡི་གེ་འབྲུ་དྲུག་པོའི་ཟུང་དུ་བྱས་པ་དེ་ལྟག་འོག་བསྣོལ་བའི་གོང་ཟུང་དེ། ཟུང་མ་ཡིན་པར་བྱ་བའི་དོན་ཏེ། གོང་མའི་ཟུང་ནི་ཡི་གེ་འབྲུ་གཉིས་ཚེག་དྲག་པོའི་གཉིས་གཉིས་ཀྱིས་དྲག་ཏུ་ཕུལ་བས་ན་གོང་མའི་ཟུང་དེ་ཟུང་མ་ཡིན་པའི་ཚིག་ཏུ་འགྱུར་རོ། །ཐ་མ་དག་
[276a.6]ལ་མ་ཡིན་ནོ། །ཞེས་དེ་ལྟར་ཟུང་གཉིས་པོ་དེ་ལྟར་ལྟག་འོག་བསྣོལ་ཟིན་པའི་འོག་མའི་ཟུང་ཚེག་དྲག་པོ་མི་གཞུག་ཅེས་པའོ། །ཟུང་མ་ཟུང་མའི་ཚིག་འདི་ལ། །ཞེས་པ་ལ་སོགས་པ་འདི་ཡང་དོན་དུ་ན་ཟུང་གཉིས་གཉིས་པོ་དེ་ལྟག་འོག་བསྣོལ་ཟིན་པའི་གོང་མའི་ཟུང་ལ་ཚེག་
[276a.7]དྲག་པོ་གཉིས་གཉིས་ཀྱིས་དྲག་ཏུ་ཕུལ་ཏེ་བསྣོལ་བའི་འོག་མའི་ཟུང་ལ་ཚེག་དྲག་པོས་མ་དབུལ་ཞེས་པའི་དོན་ཏོ། །མཛའ་མའི་རྒྱ་གར་གྱི་ཡི་གེ་ལས་ཚིག་འདི་སྐད་དུ་འབྱུང་སྟེ་བསྒྱུར་བ་ནི་འདིའོ། །དེ་བས་ན་རྒྱ་གར་གྱི་ཡི་གེ་གསུམ་ཆར་གྱིས་མཐུན་པར་འབྱུང་བས་ན། གཅིག་
[276b]
[276b.1]ཁོ་ན་ལྟར་འཇུག་བགྲང་སྟེ་མ་བཤད་ཀྱི། སྔར་བསྒྱུར་བའི་དཀྱུས་པས་ཀྱང་། མ་བཅོས་པར་སོ་སོ་རུ་བཞག་གོ། །རྒྱ་གར་གྱི་ཡི་གེ་གཉིས་ལས་ཅི་འབྱུང་བ་ཡང་འཕྲལ་དུ་བསྒྱུར་ནས་བཤད་པ་ཡིན་ནོ། །ཁྲོ་བོའི་རྒྱལ་པོའི་དངོས་གྲུབ་ཐོབ། །ཅེས་པ་ལས་དྲུག་པའི་དངོས་གྲུབ་
[276b.2]ཐོབ་པར་འགྱུར་བའི་དོན་ཏོ། །ཞི་བ་དང་རྒྱས་པ་དང་། །བྱེད་པའི་ཚེ་བསྐུལ་བའི་ཚིག་ཀ་ར་ལ་བ་ད་ན་ཞེས་བྱ་བ་དག་གཞུག་པར་མི་རིགས་སོ་ཞེ་ན། སློབ་དཔོན་ཆེན་པོ་པྲ་ཏི་ཝརྞ་ཙནྡྲའི་པིནྡརྠའི་ནང་ནས་ཐམས་ཅད་ལ་སྦྱར་བར་བྱ་བ་ལུང་ལས་འབྱུང་ངོ་། །དབང་ལ་ཡི་གེ་ཁ་དོག་
[276b.3]དམར་པོར་བྱ་བར་བཤད་པ་དང་། འཁོན་པ་དང་། བསྐྲད་པ་དང་། །བསད་པ་གསུམ་འདྲ་སྟེ། སྔགས་ཀྱི་ཡི་གེ་ཁ་དོག་སྔོན་པོར་བསམ་པ་དང་། །ཞི་བ་དང་རྒྱས་པ་ཁ་དོག་སེར་པོ་དང་། དཀར་པོར་བཤད་པའི་ལས་དྲུག་པོ་དེ་དག་སོ་སོར་འབྱེད་པའི་ཚེ། །ཡིད་ལ་སྔགས་ཀྱི་འབྲུ་ཉིད་
[276b.4]མི་བསམ་པར་སྔགས་བརྗོད་པའི་ཚེ། སྔགས་ཀྱི་ཡི་གེའི་ཁ་དོག་དེ་འདྲ་བར་སོ་སོར་བསམས་ཏེ་ལས་བྱའོ། །ཡང་ན་ཉི་མའི་དཀྱིལ་འཁོར་དང་ཟླ་བའི་དཀྱིལ་འཁོར་དག་ལ་སྔགས་དེ་དག་ཕྲེང་བ་སོ་སོའི་ཁ་དོག་བཞིན་དུ་བཀོད་པ་ལས་སོ་སོའི་ལས་ལ་བཟླས་བརྗོད་བྱར་ཡང་རུང་ངོ་། །
[276b.5]ཞི་རྒྱས་དག་ལ་ཆུའི་དཀྱིལ་འཁོར་དང་། དབང་ཆེན་གྱི་དཀྱིལ་འཁོར་ལ་སྦྱར་བར་རིགས་ན། དེའི་སྐབས་སུ་ལས་རྣམ་བཞི་དག་བྱེད་ན་ཉི་མ་དང་ཟླ་བ་ལ་སྤྱིའི་རྒྱུད་དང་མཐུན་པར་སོ་སོའི་ཁ་དོག་ཚང་བར་མ་གསུངས་པས་འདིར་ཇི་སྐད་གསུངས་པ་བཞིན་དུ་ཁྲོ་བོ་སྔོན་པའི་རང་བཞིན་
[276b.6]དུ་གནས་པས་ལས་ཐམས་ཅད་བསྒྲུབ་པོ། །ཡང་ན་སྤྱིའི་རྒྱུད་དང་སྦྱར་ཏེ་ཁ་དོག་སོ་སོར་ཚང་བར་སྦྱར་ཏེ་ལས་བྱར་རུང་ངོ་། །ད་ནི་མི་ཤེས་ན་ཉེས་དམིགས་སུ་འགྱུར་བ་བསྟན་པའི་ཕྱིར། ཁྲོ་བོའི་འཁོར་ལོའི་གསང་བ་འདི། །ཞེས་པ་ལ་སོགས་པ་སྨོས་སོ། །མི་ཤེས་པར་ནི་
[276b.7]གང་སྦྱོར་བ། །ཞེས་པ་འཁོར་ལོའི་མཚན་ཉིད་མི་ཤེས་པ་ཡང་། དེ་འདི་དངོས་གྲུབ་མི་ཐོབ་ཀྱི། །ཞེས་པ། མ་ཤེས་བཞིན་དུ་མུན་སྤྲུལ་དུ་བྱེད་པ་དེ་རྒྱུད་འདི་ལས་མི་འཐོབ་བོ་ཞེས་བཤད་དེ། མྱུར་དུ་སྨྱོ་བ་ཐོབ་པར་འགྱུར། །ཞེས་པ་མི་ཤེས་བཞིན་དུ་སྦྱོར་བ་འདིར་ཞེས་
[277a]
[277a.1]པའོ། །ད་ནི་སྤྱིའི་ས་བོན་དགོད་པའི་གོ་རིམས་བཤད་དོ། །མ་མཻ། མཱ་མཻ། མུ་མཱུ། དྲུག་རྣམས་ཀྱི་ཞེས་པའོ། །གོང་དུ་བཤད་པ་རྣམས་ཀྱི་མཇུག་སྡུད་པའི་ཚིག་སྟེ། དེ་ལ་དང་པོ་ཡི་གེ་དྲུག་པོ་རྣམས་གོ་རིམས་བཞིན་དུ་ཟུང་དུ་བྱས་པ་རྣམས་ཀྱིས་ནི་དབང་ལ་
[277a.2]སོགས་པའི་ལས་དྲུག་པོ་འདི་དག་བསྒྲུབ་པོ། །དེ་ལྟར་ཟུང་མར་བྱ་བ་ནི་གོང་དུ་བཤད་པའི་དོན་ཏོ། །བསྐྲད་དང་ཞི་དང་རྒྱས་པའི་མཐའ། །ཞེས་པ་མཇུག་རྒྱས་པའི་མཐའ་བར་ལ་ཐུག་པའི་ལས་དྲུག་པོ་དེ་དག་སྔགས་པས་དེ་ལྟར་སྤྱད་བ་དང་། འགྲུབ་པར་བྱ་སྟེ། མཁས་
[277a.3]པ་དག་གིས་བསྒྲུབ་པར་བྱ། །ཞེས་པའི་དོན་ཏོ། །དེ་དག་ཉིད་ལས་བཟློག་པ་ཡིས། །ཞེས་པ་གོང་མའི་ཡི་གེ་འབྲུ་དྲུག་པོ་ཟུང་དུ་བྱས་པ་དང་། འོག་མའི་ཡི་གེ་འབྲུ་དྲུག་པོ་ཟུང་དུ་བྱས་ཏེ་དྲག་པོའི་ཚིག་གིས་ཕུལ་ནས་ཟུང་ལྟག་འོག་བསྣོལ་ཏེ་བཀོད་པ་ནི་གོང་མའི་ཡི་གེ་འབྲུ་གཉིས་པོས་
[277a.4]འོག་མའི་ཡི་གེ་ཟུང་བསྐུལ་བས་ལས་རྣམས་མྱུར་དུ་འགྲུབ་པའི་དོན་ཏོ། །དེ་ལྟར་ཡི་གེ་བཟློག་པ་ལས་བྱ་བ་འདི་ཡང་སྔར་རིམ་བཞིན་ཡི་གེ་ཐ་མལ་བའི་ཟུང་གིས་ལས་དྲུག་པོ་དེ་དག་མ་གྲུབ་པར་གྱུར་ན་གདོད་ཡི་གེ་བཟློག་པའི་ཚུལ་འདི་ལས་དྲུག་པོ་སྔར་བསྒྲུབས་ཏེ་མ་གྲུབ་པའི་ལས་
[277a.5]རྣམས་བྱའོ། །གྱི་ན་མྱུར་དུ་འགྲུབ་ཅེས་ཏེ། སྔར་དང་པོ་ནི་ཡི་གེ་བཟློག་པས་ལས་དྲུག་པོ་དག་བསྒྲུབ་པར་མི་བྱའོ། །ཟུང་མ་ལས་སྔར་བསྒྲུབས་ཏེ། མ་གྲུབ་ན་གདོད་ཡི་གེ་བཟློག་པ་འདིས་བསྒྲུབ་པར་བྱའི། སྔར་དང་པོར་ཡི་གེ་བཟློག་པ་འདིས་ལས་བསྒྲུབ་པར་མི་བྱ་བ་ནི་མ་
[277a.6]གྲུབ་ན་སྟེ་གཞན་དུ་མིན་ཞེས་པའི་དོན་ཏོ། །དེ་ལ་མུ་མུ་མཱི་མཱི་མཻ་མཱ་ཞེས་འོག་མའི་ཡི་གེ་འབྲུ་དྲུག་པོ་འདི་ཟུང་དུ་བྱས་པ་དང་། གོང་མའི་ཡི་གེ་འབྲུ་དྲུག་ཟུང་དུ་སྦྱར་བ་གཉིས་ཟུང་ལྟག་འོག་བསྣོལ་ཏེ་བཟློག་པའི་ཡི་གེ་འདིས། མཇུག་ཏུ་རྒྱས་པའི་མཐའ་བར་ལ་ཐུག་པའི་ལས་
[277a.7]དྲུག་པོ་དེ་དག་བཟློག་པ་འདིས་བསྒྲུབ་པར་བྱའོ། །འཁོར་ལོ་རྩིབས་ཀྱི་གནས་རྣམས་ནི། །ཞེས་པ་འཁོར་ལོའི་རྩིབས་བཅུ་གཉིས་པའི་གནས་ཀྱི་མིག་མིག་རྣམས་སུ་དམ་ཚིག་དང་སྙིང་པོ་ཨཱཿདང་ཧཱུཾ་དགོད་པ་དང་། ཡི་གེ་ཐ་མལ་ཟུང་དང་ཟུང་ལྟག་འོག་བསྣོལ་བ་རྣམས་
[277b]
[277b.1]དགོད་པ་དེ་དག་རྩིབས་ཀྱི་གནས་ཀྱི་མིག་མིག་རྣམས་སུ་སྦྱར་ཏེ་དགོད་དོ། །དེ་བཞིན་འཁོར་ལོའི་ནང་དུ་ཡང་། །ཁྲོ་བོའི་སྐུ་མཆོག་ས་བོན་ནི། །ཞེས་པ་འཁོར་ལོའི་རྩིབས་གཉིས་པ་བར་མ། ཁྲོ་བོའི་ས་བོན་ཡི་གེ་ཧཱུཾ་བཞག་ནས་དེའི་མཇུག་ཐོགས་ཉིད་དུ་ཁྲོ་བོའི་སྔགས་ཀྱི་སྙིང་པོ་
[277b.2]ལ་དྲུག་དགོད་པར་བྱའོ། །བཞག་ནས་ཚིག་གི་ཐ་མར་ཡང་། །ཞེས་པ་རྒྱ་གར་གྱི་ཡི་གེ་ཁ་ཅིག་ལས་ཧཱུཾ་གི་དྲུང་དུ་མ་མ་ཞེས་བྱ་བའི་སྔགས་བྲིས་ལ་ལ་དྲུག་མ་མིའི་གནས་སུ་བཞག་ལ་དེ་ནས་བསྐུལ་བའི་ཚིག་གཞུག་པའི་སྐད་དུ་འབྱུང་བ་ཡང་ཡོད་དེ། འདི་མི་རིགས་ཏེ་པྲ་ཏི་
[277b.3]ཝརྞ་ཙནྡྲའི་པིནྡརྠའི་ལུང་ལས་སྔར་བཤད་པ་བཞིན་དུ་འབྱུང་བས་དེ་ལྟར་བྱ་བའི་རིགས་ཞེས་བཤད་དོ། །ཁྲོ་བོའི་དྲིལ་བུ་འཁྲོལ་བ་དགོད། །འཁོར་ལོའི་མུ་རན་བར་དག་ཏུ། །ཞེས་པ་ཕྱིའི་མུ་རན་གྱི་རིམ་གཅིག་བྱ་བ་རིགས་པ་འདྲ་སྟེ་ཁ་གསུམ་དུ་བྱས་པའི་འཁོར་ལོའི་རྩིབས་
[277b.4]བཅུ་གཉིས་པའི་གནས་ཀྱི་མིག་ཏུ་ཐ་མའི་ནང་དུ་སྔགས་མ་མ་འདྲ་བ་ལྟ་བུར་ཟུང་དུ་རེ་རེ་དགོད་པའི་མཇུག་ཐོགས་སུ་བསྐུལ་བའི་གྲ་ས་གྲ་ས་ཀ་ར་ལ་བ་དན་ལ་སོགས་པ་བསྐུལ་བའི་ཚིག་བཅུག་ལ་བྱའོ། །ཟུང་ཤིག་ཅེས་པ་གྲ་ས་གྲ་ས་དགོད་པའོ། །འཁོར་ལོ་རྩིབས་བཅུ་གཉིས་པའི་
[277b.5]གནས་ཀྱི་མིག་མིག་རྣམས་སུ་དང་པོར་ཨཱཿདང་ཧཱུཾ་དང་། མ་མ་ཟུང་དུ་བྱས་པ་དགོད་པའི་སྔགས་རྣམས་ལ་གནས་པར་བྱ་སྟེ། མཁས་པས་འཁོར་ལོའི་མིག་གི་ནང་། །ས་བོན་དགོད་པ་རྣམས་ལ་གནས། །ཞེས་པའི་དོན་ཏོ། །ཁྲོ་བོ་འཁོར་ལོའི་བསྒྲགས་པ་ནི། །ཞེས་པ་
[277b.6]འདི་ནི་ཁྲོ་བོའི་འཁོར་ལོ་བཤད་དོ། །བཤད་པའི་ཚུལ་གྱི་ཚེ་བཞི། །ཤེས་ནས་ཇི་སྐད་བཤད་པ་ཡི། །དངོས་གྲུབ་རྣམས་ནི་ཐོབ་པར་འགྱུར། །ཞེས་པ་འཁོར་ལོའི་སྔགས་བཀོད་པའི་མཚན་ཉིད་གོང་དུ་བཤད་པའི་དོན་ཀུན་ཤེས་ཏེ་བསྒྲུབ་པོ། །ཇི་སྐད་བཤད་པ་བཞིན་
[277b.7]ཤེས་ཏེ་བསྒྲུབས་ན། །ཇི་སྐད་བཤད་པའི་ལས་དྲུག་པོ་དག་གི་དངོས་གྲུབ་རྣམས་ཐོབ་པར་འགྱུར་རོ་ཞེས་པའི་དོན་ཏོ། །ད་ནི་ཚམ་ངམ་བཤད་དེ། །དངོས་གྲུབ་ཚུལ་བཞིན་ཐོབ་འགྱུར་བ། །ཞེས་བྱ་བ་ལ་སོགས་པ་སྨོས་སོ། །དེའི་སྦྱོར་བའང་བཤད་པར་བྱ། །ཐོག་མར་
[278a]
[278a.1]ཕྱག་རྒྱ་བཅིངས་ནས་སུ། །ཞེས་པ་སྔགས་རྣམས་བསྣོལ་བའམ། བཟློག་པའི་ལས་དྲུག་པ་ཇི་སྐད་བཤད་པའི་ཚུལ་བཞིན་དུ་བསྒྲུབ་པར་འགྱུར་བའི་ཚམ་ངམ་སྟེ། སྔགས་དེའི་སྦྱོར་བ་ཡང་བཤད་པར་བྱའོ་ཞེས་སོ། །ཚམ་ངམ་འདི་དྲུག་བྱེད་པའི་དང་པོར་བེ་ཅོན་གྱི་
[278a.2]ཕྱག་རྒྱ་བཅིངས་ཏེ། གདོད་དེའི་འོག་ཏུ་ཚམ་ངམ་སྦྱོར་བ་བྱའོ། །ཚམ་ངམ་སྟང་སྟབས་སམ། འཕེན་སྟངས་སམ་ཐབས་སམ་གང་ལ་གཟས་པའི་ཚུལ་ཡང་ཨ་ཤེས་པ་ཞེས་བྱ་བ་འདི་དག་ཀྱང་སྔགས་བསྣོལ་བའམ་བཟློག་པའི་ལས་དྲུག་ལ་ཚམ་ངམ་འདི་དྲུག་ལ་རིམ་བཞིན་
[278a.3]དུ་སྦྱར་ཏེ། ལས་བསྒྲུབས་ན་ཇི་སྐད་བཤད་པའི་ལས་དྲུག་པོ་དེ་དག་འགྲུབ་པར་འགྱུར་རོ། །རིམ་བཞིན་དུ་ཐ་མལ་པར་མ་བསྒྲུབས་པའི་ལས་དྲུག་པོ་ལས་ནི་ཨ་ཤོག་འདི་དག་ཁྲོ་བོའི་ཚུལ་ཡིན་པས་ན་མི་སྦྱོར་རོ། །དེ་བས་ན་བསྣོལ་བའི་ལས་དྲུག་པོ་ལ་སྦྱོར་ཏེ། སྐུ་ལས་སུ་ནི་སྐུ་
[278a.4]བསྒྱུར་ཏེ། །ཞེས་པ་དང་པོར་དེ་བཞིན་གཤེགས་པའི་དམ་ཚིག་གི་ཕྱག་རྒྱ་རྣམས་བཅིངས་ཏེ། དེའི་འོག་ཏུ་དངོས་པོ་སྟོང་པར་བསྒོམ་པ་དང་ཉི་མའི་དཀྱིལ་འཁོར་ལ་སྙིང་པོ་ཧཱུཾ་བསམ་པ་ནི་སྐུའོ། །ཧཱུཾ་དེ་ལས་རིམ་གྱིས་སྐུར་བསྒྱུར་རོ་ཞེས་པའི་དོན་ཏོ། །ལས་རྣམས་ཚུལ་བཞིན་
[278a.5]མཐོང་བ་ཡིས། །ཞེས་པ་སྔགས་བསྣོལ་བའམ་བཟློག་པའི་ལས་དྲུག་ཤེས་པའོ། །སྦྱོར་བ་དག་ནི་ལེགས་པར་བྱས། །ཞེས་པ་ཚམ་ངམ་གྱི་སྦྱོར་བ་དེ་དག་ལེགས་པར་བྱའོ་ཞེས་པའོ། །གདོང་དང་ཁ་མིག་རྐང་པ་མཉམ། །ཞེས་པ་གདོང་དང་ཁ་དང་། མིག་དང་། རྐང་པ་དག་ཐ་
[278a.6]མལ་པའི་ཚུལ་དུ་བསྒྱུར་ཅིང་བསྒོམ་མོ། །རྐང་པ་གཉིས་ཀྱི་བར་དུ་གུང་མོ་མཐོ་གང་བྱའོ། །སྙིང་ཡང་དེ་བཞིན་རབ་ཏུ་དགའ། །ཞེས་བསྒྲུབ་པའི་སེམས་དེར་བྱའོ། །གང་དབང་དུ་བྱ་བ་ལ་བྱའོ། །གང་ལ་བྱ་བའི་དངོས་པོ་དེ་ལ་གཟས་པའམ་ཞེས་པའི་ལུང་དང་མན་ངག་
[278a.7]སེམས་ཀྱིས་གཏད་པ་ལ་ཡ་ཨ་ག་ཤེ་ཞེས་བྱའོ། །ཚུལ་འདི་ལྟར་གནས་ཏེ་ལས་བྱེད་པ་ཡང་ཚམ་ངམ་ཞེས་བྱའོ། །དབང་དུ་བྱ་བའི་སྔགས་གསུང་བ་ཞེས་འཁོར་ལོའི་རྩིབས་ཀྱི་གནས་ལས་དབང་དུ་བྱ་བའི་སྔགས་གསུངས་པ་དེ་སེམས་རྩེ་གཅིག་པས་བསྒྲུབ་པོ། །དབང་དུ་
[278b]
[278b.1]བྱེད་པའི་ཚེ་ཡང་ལག་པ་གཡས་པ་བེ་ཅོན་གྱི་ཕྱག་རྒྱ་བཅིངས་ཏེ་ཕྱར་ལ། ལག་པ་གཡོན་པས་ཁྲོ་བོའི་མཛུབ་མོ་བྲང་དུ་བསྒྲེང་སྟེ་ལས་བྱའོ། །ལས་ཟིན་པའི་འོག་ཏུ་ལག་པ་གཉིས་གར་ཐབས་སུ་སྦྱར་ཏེ། ལྟེ་བ་ཁུང་གི་ཐད་ཀར་དཀྲོལ་ལོ། །དེ་བཞིན་དུ་འཁོན་པ་དང་། བསད་པ་
[278b.2]གཉི་ག་ཡང་བཏང་སྟེ་ཟིན་པའི་རྗེས་ལ་གར་ཐབས་སུ་ནི་འཁོན་པའི་ནི་གཡོན་པའི་ལྟེ་ཟུར་དུ་དགྲོལ་ལོ། །བསད་པ་ནི་གཡས་པའི་ལྟེ་ཟུར་དུ་དགྲོལ་ལོ། །འདི་དག་ནི་སློབ་དཔོན་གྱི་ལུང་ངོ་། །ཕྱག་རྒྱ་བཅིངས་ཏེ་ལས་བྱ་བ་ནི་སྔ་མ་བཞིན་འབད་པར་བྱའོ། །རྐང་པ་ཡ་གཅིག་ཐུར་དུ་
[278b.3]བཞག །ཅེས་པ་རྐང་པ་གཉིས་སྔ་མ་བཞིན་བཞག་པ་ལས་རྐང་པ་གཡས་པའི་རྩེ་མོས་ལ་བཙུགས་ཏེ་བཏེག་གོ། །གདོང་དང་ནུ་མཇིང་གཅུས་ཏེ་མནན། །ཞེས་པ། གདོང་དང་ནུ་མཇིང་གཡོན་ཕྱོགས་སུ་གཅུས་ཏེ་གནས་པ་ལ་བྱའོ། །ཁ་དང་མིག་ནི་ཡ་གཅིག་བཙུམས། །ཞེས་
[278b.4]གཡོན་ལ་སོགས་པ་ཁ་ཕྱེད་བཙུམས་པའི་ཚུལ་དུ་བྱས་པ་དང་། གཡོན་པའི་མིག་ཀྱང་བཙུམས་པ་ལ་བྱའོ། །ཚམ་ངམ་གནོན་པ་ཆེན་པོས་བྱ། །ཞེས་པ་མཐུ་རྩལ་དང་ལྡན་པ་དཔའ་བོ་ཆེན་པོའི་ཚུལ་དུ་གནས་པར་བྱའོ། །བེ་ཅོན་ལ་ནི་མིག་གཉིས་བལྟ། །ཞེས་པ་འཁོན་པར་
[278b.5]བྱ་བ་འདི་ལ་ཁྲོ་བོའི་མཛུབ་མོ་དང་བེ་ཅོན་གྱི་ཕྱག་རྒྱ་བཅིངས་ཏེ། ལས་བྱ་བ་ནི་སྔ་མ་བཞིན་ནོ། །མིག་གཡས་ཕྱེ་བས་བེ་ཅོན་གྱི་ཕྱག་རྒྱ་བཅིངས་པ་ལ་བལྟ་བར་བྱའོ། །བསྒྲུབ་པར་བྱ་སྒྲུབ་པ་ལ་འབད། །ཅེས་པ་འཁོན་པར་བྱ་བ་ལ་སེམས་རྩེ་གཅིག་ཏུ་གཏད་པས་འབད་ཅེས་
[278b.6]པའོ། །གང་དབྱེ་བར་འདོད་པ་གཉིས་ཞེས་པ་དབྱེ་བར་འདོད་པ་གཉིས་ཕན་ཚུན་དབྱེ་བར་འདོད་པ་ལས་འབད་ཅིང་བརྩོན་པར་བྱ་བ་སྟེ། དེ་དག་དབྱེ་བ་བརྩམ་པར་བྱ། །ཞེས་པའོ། །རྐང་པ་གཉིས་པ་བཏེག་པ་ཡི། །ཞེས་པ་རྐང་པ་གཡས་པ་གྱེན་དུ་བཏེག་ནས་ཚམ་ངམ་བྱས་པ་
[278b.7]སླར་ཡང་བཞག་ཅེས་པ་གདངས་བའི་ཚུལ་དུ་ཚམ་དམ་བྱས་པ་དེས་སླར་ས་ལ་གཞག་པར་བྱ་བ་ནི་གཡས་བརྐྱང་བའི་ཚུལ་དུ་གནས་པར་བྱའོ། །ཕྱག་རྒྱ་བཅིངས་ནས་སུ། ཁྲོས་པར་ལྟ་ཞིང་ཡིད་ཀྱང་ཁྲོས། །ཞེས་པ་བཞིན་ཡང་ཁྲོ་གཉེར་ཅན་དུ་བྱའོ། །ཁྲོ་བོའི་མཛུབ་མོ་དང་བེ་
[279a]
[279a.1]ཅོན་གྱི་ཕྱག་རྒྱ་གཉིས་བཅིངས་ཏེ་སྦྱར་ལ་བཟའོ། །ཁྲོ་བོའི་ལྟ་བ་ཡང་བྱ་ཞིང་ཡིད་ཀྱང་ཁྲོ་བོར་བྱའོ། །རབ་ཏུ་དཔའ་བ་སྲེན་དང་བཅས། །རྩལ་གྱིས་གནོན་པར་རབ་ཏུ་འདུལ། །ཞེས་པ་མཐུ་རྩལ་ཆེན་པོ་དང་། དཔའ་བོ་ཅིས་ཀྱང་མི་བཟློག་པའི་སྲེན་དང་བཅས་
[279a.2]པའི་ཚུལ་དུ་གནས་པར་བྱའོ། །སྔགས་སྔོན་བཞིན་དུ་སྔགས་ཚུལ་གནས། །གང་འདོད་པ་ནི་གཞོམ་པར་བྱ། །ཞེས་པ་སྔར་བཤད་པ་བཞིན་དུ་ཁྲོ་བོའི་སྐུ་ཡང་བསྒྱུར་ཞིང་འཁོར་ལོའི་རྩིབས་ཀྱི་གནས་གསུམ་པོའི་སྔགས་པ་ཡང་ཚུལ་བཞིན་དུ་གནས་ཏེ་སྒྲུབ་པ་པོས་གང་འདོད་
[279a.3]པ་དེ་གསད་པར་བྱའོ་ཞེས་པའོ། །དྲག་ཤུལ་ཅན་བརྐྱང་སྟེ་བཞག་ཅེས་པ་གཡོན་བརྐྱང་པའི་ཚུལ་དུ་གནས་པར་བྱའོ། །བཟུར་ཏེ་འདུག་པའི་ཚུལ་དུ་གནས། །ཞེས་པ་གཡས་ལོགས་སུ་བཟུར་བའི་ཚུལ་དུ་གནས་པར་བྱའོ། །གདོང་ཡང་གཡོན་པར་བསྒྱུར་བར་བྱ། །ཞེས་
[279a.4]པ་གཡས་ལོགས་སུ་གདོང་ཡང་གཅུས་ཏེ་གནས་པར་བྱའོ། །མཛུབ་མོ་བསྒྲེངས་ཏེ་གདོངས་པ་དང་། །ཞེས་པ་བྲང་དུ་བསྒྲེང་ཞེས་པའོ། །གཡས་པ་བེ་ཅོན་གྱི་ཕྱག་རྒྱ་དག་གིས་བསྡིགས་ཞེས་པའོ། །དེ་ནས་རྐང་པ་མཉམ་པར་གཞག །ཅེས་པ་རྐང་པ་གཉིས་ཀྱི་བར་དུ་
[279a.5]གུང་མོ་མཐོ་གང་གི་བར་དུ་གཞག་གོ། །ཡན་ལག་གཡས་པ་མཐོ་བར་བྱ། །ཞེས་པ་ལག་པ་གཡས་པ་བེ་ཅོན་གྱི་ཕྱག་རྒྱ་བཅིངས་ཏེ། མཐོ་བར་ཕྱར་ལ་དཔུང་བསྟོད་དོ། །དཔལ་དང་ལྡན་ཞིང་ཞེས་སྔགས་པའི་ཡོན་ཏན་ལ་བྱའོ། །གཡོན་པ་སྨད་ཅེས་པ་གཡོན་ལོགས་ཀྱི་དཔུང་པ་སྨད་དོ། །ཞི་
[279a.6]བར་འདོད་ན་ཞི་བར་འགྱུར། །ཞེས་ཚུལ་དེ་ལྟར་གནས་པས་ཞི་བར་ལས་བསྒྲུབས་པས་ཞི་བར་འགྱུར་རོ། །ཕྱེད་ནི་དམའ་བར་བཀུག་སྟེ་གནས། །ཞེས་པ་རྐང་པ་གཡས་ཚམ་ངམ་བྱེད་པ་ཉིད་ཅུང་ཟད་ཙམ་པ་བཀུག་པའི་ཚུལ་དུ་གནས་པ་ནི་ཕྱེད་དམའ་བར་བཀུག་པ་སྟེ་དེ་ནི་ཚམ་ངམ་མོ། །རྐང་པ་
[279a.7]གཡས་པ་ཚམ་ངམ་བྱེད། །ཅེས་པ་གཡས་ལོགས་དམའ་བར་བྱ་ཞེས་པའོ། །སྔགས་ཚུལ་གནས་པས་བསྒྲུབས་ན་ནི། །ཞེས་པ་སྔགས་བསྣོལ་བའི་འཁོར་ལོ་རྩིབས་དྲུག་པའི་གནས་ལ་སྔགས་བྲིས་པ་ལ་གནས་ཏེ་ཞེས་པའོ། །རྒྱས་པར་འདོད་ན་ཐོབ་པར་འགྱུར། །ཞེས་
[279b]
[279b.1]པ་ཚུལ་འདི་ལྟར་གནས་པས་རྒྱས་པའི་ལས་བྱན་རྒྱས་པར་འགྱུར་རོ་ཞེས་པའོ། །སླར་ཡང་དེ་བཞིན་ཤེས་བྱ་བ། །བཟློག་སྟེ་བྱ་ཡི་གཞན་དུ་མིན། །ཞེས་པ་འདི་ནི་ཚིག་གི་རྒྱན་ཙམ་དུ་ཟད་དེ་སྔགས་བསྣོལ་བའམ། བཟློག་པའི་ལས་དྲུག་པོ་ལ་ཚམ་ངམ་འདི་དྲུག་རིམ་བཞིན་དུ་སྦྱར་བར་བྱའོ། །
[279b.2]གཞན་ལ་ནི་མི་སྦྱོར་རོ། །ཚིགས་བཅད་གོང་མ་དང་སྦྱར་ན་སྔ་མའི་ལས་ཐ་མལ་བ་དྲུག་པོ་ལ་སྦྱར་བ་སྐད་དུ་བཤད་དོ། །ཚམ་ངམ་འདི་དག་དྲག་པོ་ལ་སྦྱར་བར་རིགས་ཞེས་ཁ་ཅིག་འཆད་དོ། །བསྒྲུབ་པ་བདག་ཉིད་ཆེན་པོ་ཡི། །ཞེས་པ་བསྒྲུབ་པའི་ཡོན་ཏན་དང་ལྡན་པ་དེའི་ཞི་བར་འགྱུར་ཞེས་
[279b.3]པའོ། །ཚམ་ངམ་རིགས་དྲུག་གསུངས་པ་ཞེས་པ་ལས་དྲུག་ལ་གོ་རིམས་བཞིན་དུ་ཚམ་ངམ་དྲུག་གསུངས་པ། དང་པོའི་མིང་ནི་ལེགས་པར་ཕྱོགས། །ཞེས་པ་དབང་གི་ལས་ཀྱི་ཚམ་ངམ་དང་པོར་གསུངས་པ་དེའི་མིང་ནི་ལེགས་པར་ཕྱོགས་ཞེས་བྱ་སྟེ་གང་དབང་དུ་བྱ་བ་དེ་བདག་ལ་ཕྱོགས་
[279b.4]ཤིང་དགའ་བར་བྱ་བ་བསྒྲུབ་པའི་ཕྱིར་ཚམ་ངམ་དེའི་མིང་ཡང་དེ་སྐད་ཅེས་བྱ་སྟེ། ཚམ་ངམ་འདི་དྲུག་ཆར་གྱི་མིང་ལས་ཀྱི་དོན་དང་། རྗེས་སུ་མཐུན་པའི་མཚན་ཉིད་ཅན་ཤ་སྟག་གོ། །དེ་ཡི་འོག་མ་རྒྱབ་ཀྱིས་ཕྱོགས། །ཞེས་པ་འཁོན་པར་བྱ་བའི་ཚམ་ངམ་གྱི་མིང་ཁྲོ་བོ་ཅན་ཞེས་པ་གསད་
[279b.5]པའི་ཚམ་ངམ་གྱི་མིང་ངོ་། །བཞི་པའི་མཛུབ་མོ་བསྒྲེང་བ་ཡིན། །ཞེས་པ་བསྐྲད་པར་བྱ་བའི་ཚམ་ངམ་གྱི་མིང་ངོ་། །ལྔ་པ་ལ་ནི་སྟོབས་ཞེས་བྱ། །ཞེས་པ་ཞི་བར་བྱ་བའི་ཚམ་ངམ་གྱི་མིང་ངོ་། །དྲུག་པ་སྟོབས་པོ་ཆེ་ཞེས་བྱ། །ཞེས་པ་རྒྱས་པར་བྱ་བའི་ཚམ་ངམ་གྱི་མིང་ངོ་། །
[279b.6]འདི་རྣམས་ཚམ་ངམ་དྲུག་ཏུ་བསྒྲགས། །ཞེས་པ་འདི་ནི་ཚམ་ངམ་དྲུག་ཏུ་བསྒྲགས་པ་ཡིན་ནོ། །ད་ནི་འཁོར་ལོའི་ཕན་ཡོན་བསྔགས། །ཞེས་བཤད་པའི་ཕྱིར། །ཚང་ངམ་གདངས་པ་བྱས་པ་ཡིན། །ཞེས་པ་ལ་སོགས་པ་སྨོས་སོ། །ཚམ་ངམ་དགངས་པ་བྱས་པ་ཡིས། །
[279b.7]དགྲ་བོའི་འཁོར་རྣམས་གཡེན་སྤྱོ་བ། །ཞེས་པ་གང་ལ་བྱ་བའི་དོན་དེ་ལ་གཟས་པའམ་ཞེན་པའམ་ལུས་དང་སེམས་ཀྱིས་གཏད་པའི་ཚུལ་ལྟ་བུ་ལ་ཡང་ཨ་གཤེ་ཞེས་བྱ་སྟེ། །དེ་ལྟ་བུའི་ཚུལ་གྱིས་བྱས་པ་ཡིས། །ཞེས་པའོ། །འཁོར་ལོའི་ཆོ་ག་ལ་གོམས་པར་བྱེད་པས་ཞེས་
[280a]
[280a.1]པ་འཁོར་ལོར་གསུངས་པའི་སྔགས་རྣམས་ལས་ཞེས་པའོ། །རབ་ཏུ་གསང་བའི་རྒྱུད་འདི་དཀོན། །ཞེས་པ་རྒྱུད་འདི་ཉིད་ལ་བྱའོ། །ཁྲོ་བོ་རྣམ་པར་རྒྱལ་བ་འདི། །ཞེས་པ་ཁྲོ་བོ་ཆེན་པོ་ཉིད་བྱའོ། །གསང་བའི་རྟོག་པ་བཟང་པོ་འདི། །ཀུན་དུ་དངོས་གྲུབ་
[280a.2]ཀུན་སྦྱིན་པ། །ཞེས་པ་དཀའ་ཐུབ་དང་བརྟུལ་ཞུགས་དང་། ཁྲུས་དང་བཟླས་བརྗོད་ལ་སོགས་པ་བྱ་མི་དགོས་པར་སེམས་ཀྱི་རྣལ་འབྱོར་བྱས་པ་ཙམ་གྱིས་དངོས་གྲུབ་ཀུན་སྩོལ་བར་མཛད་པའི་གསང་བའི་རྟོག་པ་དེ་བས་སོ། །འཁོར་ལོ་འདི་ནི་ཤིན་ཏུ་དཀོན། །ཞེས་པ་འཁོར་
[280a.3]ལོ་གསུམ་པའི་ལས་འདི་ནི་ཧོམ་དང་བཟླས་པ་ཡོང་མི་དགོས་ཞེས་པའོ། །བསམ་གཏན་པའང་མི་དགོས་ཏེ། །ཞེས་པ་བསམ་གཏན་ལྷུར་བྱས་པས། གང་ལ་འཁོར་ལོ་འབའ་ཞིག་ཡོད། །གང་གསུངས་པ་ཡི་དངོས་ནས་ནི། །ཞེས་པ་འཁོར་ལོར་གསུངས་པའི་ལས་
[280a.4]གང་བསྒྲུབ་པའི་སྔགས་ལ་གནས་ན་རིང་པོར་མི་ཐོགས་པར་དེ་འགྲུབ་པོ་ཞེས་པའི་དོན་ཏོ། །དེ་བས་འདི་ནི་གསད་བྱས་ནས། །ཞེས་པ་འཁོར་ལོ་འདི་ནི་གསང་བྱས་ན། །ཐམས་ཅད་སྒྲུབ་པའི་སྒྲུབ་པ་པོས། །ཞེས་པ་ལས་དྲུག་འགྲུབ་ཅེས་པའོ། །ཁྲོ་བོ་རྣམ་པར་རྒྱལ་བ་འཇམ་
[280a.5]དཔལ་གྱི་རྩ་བའི་རྟོག་པ་ལས། གསང་བའི་རྟོག་པ་གཉིས་པའི་བཤད་པ་རྫོགས་སོ།། །།གོང་དུ་སྔར་ཡི་གེ་བཅུ་བདུན་པ་དང་བཅུ་གསུམ་པ་དང་ཡི་གེ་བཞི་བཅུ་རྩ་གསུམ་པ་དང་བཅུ་གཅིག་པོ་དང་འཁོར་ལོར་གསུངས་པའི་སྔགས་ལ་སོགས་པའི་ལས་བཤད་ནས་
[280a.6]གསད་པའི་རྟོག་པར་གཏོགས་པའི་ལེའུ་གསུམ་པ་འདིར་ཡང་གོང་དུ་སྔར་བཤད་པ་རྣམས་ལས་ཐ་དད་དུ་གྱུར་པའི་ཡི་གེ་འབྲུ་གསུམ་ལ་ལས་མང་པོ་སྒྲུབ་པ་དེ་འཆད་དེ། དེ་ཡང་དོན་གྱི་དབྱེ་བ་རྣམ་པ་བཞིས་བསྟན་ཏེ། དེ་ལ་གླེང་བསླང་བའི་ཞེས་བྱ་བ་དང་། གསང་སྔགས་བསྟན་
[280a.7]པའི་མཚན་ཉིད་དང་། སྔོན་དུ་བསྙེན་པ་བྱ་བའི་ཆོ་ག་དང་། སྔོན་དུ་བསྙེན་པ་བྱས་ནས་ཕྱིར་ལས་མང་པོ་བྱ་བ་རྣམས་ཀྱིས་བསྟན་ཏོ། །ད་ནི་གླེང་བསླང་བའི་ཞེས་བྱ་བ་བཤད་པའི་ཕྱིར་ཁྲོ་བོའི་རྒྱལ་པོའི་དངོས་གྲུབ་འདི་གསུངས་སོ། །ཁྲོ་བོའི་རྒྱལ་པོའི་དངོས་གྲུབ་ནི། །ཞེས་པ་ཁྲོ་བོའི་
[280b]
[280b.1]རྒྱལ་པོ་ཆེན་པོ་ལས་མང་པོ་སྣ་ཚོགས་པ་འོག་ནས་འབྱུང་བ་རྣམས་ཀྱང་ཡི་གེ་འབྲུ་གསུམ་པའི་མཐུས་ཐོགས་པ་མེད་པར་འགྲུབ་པར་འགྱུར་བ་དེ་ཡང་ཡི་གེ་འབྲུ་གསུམ་པས་བསྒྲུབས་ན་སྔར་གོང་དུ་བཤད་པ་རྣམས་ལས་ཐ་དད་པ་ཞེས་བྱ་སྟེ། སྔགས་པ་བསྒྲུབ་པར་འདོད་ན། དང་པོ་
[280b.2]སྔགས་པའི་ཆོ་གའི་མཆོག་དེ་ཚུལ་བཞིན་དུ་སྔར་སྤྱད། དེའི་འོག་ནས་བཤད་པའི་ལས་མང་པོ་དེ་དག་བསྒྲུབས་ན། དེ་བཞིན་དུ་འགྲུབ་པར་འགྱུར་ཞེས་སོ། །རབ་ཏུ་གསང་བའི་སྔགས་འདི་ནི། །བཏུང་བ་གང་རྣམས་སྔར་གསུངས་པ། །རེ་ཞིག་དེ་ཡི་མཚན་ཉིད་འདི། །
[280b.3]གཞན་དག་འདིར་ནི་བཤད་པར་བྱ། །ཞེས་པ་ཡི་གེ་འབྲུ་གསུམ་པོ་དང་འབྲེལ་བར་བྱ་བ་གྲངས་སུ་གཏོགས་པའི་ཡི་གེ་བཅུ་བདུན་པོའི་སྔགས་དང་བཅུ་གསུམ་པོའི་སྔགས་དང་། བཞི་བཅུ་རྩ་གསུམ་པོ་ལ་སོགས་པའི་སྔགས་རྣམས་བཏུས་ཏེ་གང་གསུངས་པ། རྣམས་ཀྱི་དེའི་
[280b.4]མཚན་ཉིད་ཀྱི་གོང་མ་ལས་གཞན་པ་དག་བཤད་པར་བྱའོ་ཞེས་པའི་དོན་ཏོ། །ད་ནི་གསང་སྔགས་བདུན་པ་ཞེས་པ་བཤད་པའི་ཕྱིར། དེ་ཡི་ལས་ནི་གང་གསུངས་པ། །ཞེས་པ་ལ་སོགས་པ་སྨོས་སོ། །དེ་ཡི་ལས་ནི་གང་གསུངས་པ། །གང་དག་ཕྱིས་ཀྱང་བསྒྲག་འགྱུར་བ། །
[280b.5]དཔའ་བོ་གཅིག་པུ་འབའ་ཞིག་གིས། །ཞེས་པ་ཡི་གེ་འབྲུ་གསུམ་པོའི་གྲངས་སུ་གཏོགས་པའི་ཡི་གེ་འབྲུ་གསུམ་པོའི་ལས་སྔར་གོང་དུ་གསུངས་པ་རྣམས་འོག་ནས་ལས་མང་པོ་བཤད་པ་རྣམས་སོ། །དཔའ་བོ་ཞེས་པ་སྔགས་ཀྱི་ཡོན་ཏན་ཏེ། དེ་ཡང་སྔགས་གཞན་དང་མ་འདྲེས་པའི་ཡི་
[280b.6]གེ་འབྲུ་གསུམ་པོའོ། །ཐམས་ཅད་དེ་ཉིད་དེ་གཞན་མིན། །ཞེས་པ་ཡི་གེ་འབྲུ་གསུམ་པོ་དེ་ཡང་སྦྱོར་བའམ་རྫོགས་པ་ཉིད་ཡིན་ཏེ་མ་ཚང་བའམ་ཉམས་པ་ནི་མ་ཡིན་ནོ། །ཐམས་ཅད་དུ་ཡང་བཤད་པ་ཡིན། །ཞེས་པ་ཡི་གེ་འབྲུ་གསུམ་པོ་དེ་ཡང་འབྱོར་པའམ་རྫོགས་པར་བཤད་པར་
[280b.7]བྱའོ་ཞེས་པའི་དོན་ཏོ། །སྔགས་དེ་ལས་རྣམས་ཀུན་བྱེད་པའོ། །ཞེས་པ་ཡི་གེ་འབྲུ་གསུམ་པོའི་སྔགས་དེའི་འོག་ནས་འབྱུང་བའི་ལས་མང་པོ་ཀུན་བྱེད་པའོ། །རྒྱུད་ལས་དངོས་གྲུབ་གང་གསུངས་པ། །ཞེས་པ་རྒྱུད་འདི་ལས་དངོས་གྲུབ་གང་གསུངས་པ་ཞེས་པའོ། །དཔའ་བོ་
[281a]
[281a.1]གཅིག་པུའི་མཐུས་ཀྱང་འགྲུབ། །ཅེས་པ་ཡི་གེ་གཞན་དུ་མ་འབྲེལ་པའི་ཡི་གེ་འབྲུ་གསུམ་པོ་གཅིག་པུའི་མཐུས་འགྲུབ་པོ། །ད་ནི་གསང་སྔགས་བཏུ་བའི་མཚན་ཉིད་བཤད་དེ། ཨོཾ་ནི་དེ་ཡི་ཐོག་མ་སྟེ། །བདེ་བར་གཤེགས་པའི་དམ་ཚིག་ཡིན། །ཞེས་པ་ཡི་གེ་འབྲུ་
[281a.2]གསུམ་པོ་དེའི་ཐོག་མ་ཞེས་བྱ་བའི་དོན་དེ་འབྲུ་གསུམ་པོ་དེའི་ཐོག་མ་ལ། ཨོཾ་འབྱུང་བ་ནི་དམ་ཚིག་ཡིན་ནོ། །ཐོག་མ་ཡི་ནི་གཉིས་པ་ཡིན། །དྲག་པོའི་ཚིག་གིས་ཕུལ་བའི་ལུས། །ཞེས་པ་དང་པོའི་ཨོཾ་གཏོགས་པར་གཉིས་པ་ཡང་དྲག་པོའི་ཚིག་གཉིས་ཕུལ་བའི་ཨཱཿགཞག་
[281a.3]གོ་ཞེས་པའོ། །སྔགས་ཀྱི་ཡི་གེ་ཕྲེང་བཀོད་ལ། །སྔགས་རྣམས་ཐམས་ཅད་གསལ་བྱེད་པས། །ཞེས་པ་ཨཱཿདེའི་མཐུ་དང་གཟི་བྱིན་ལྟག་འོག་གི་སྔགས་ཕྲེང་བ་བཀོད་པའི་ཚུལ་དུ་གནས་པའི་སྔགས་ཐམས་ཅད་མཐུ་ཅན་དུ་འགྱུར་ཞིང་ཡོངས་སུ་རྫོགས་པ་དང་། གསལ་བར་སྟོན་པ་ཡིན་
[281a.4]ཞེས་པའོ། །ཁྲོ་བོའི་རྒྱལ་པོའི་སྙིང་པོ་ནི། །གསུམ་པོ་དེ་ནས་སྦྱར་བར་བྱ། །ཞེས་པ་གོང་མའི་གཉིས་པོ་གཏོགས་པར་གསུམ་པར་སྦྱར་ཏེ་དེ་ལྟར་ཡི་གེ་འབྲུ་གསུམ་མོ། །དེ་ནས་ཁྲོ་བོའི་རྒྱལ་པོ་ཡི། །སྐུ་ནི་དེ་ཡི་འོག་ཏུ་བརྟག །ཅེས་སྤྱི་བོར་ཡི་གེ་ཨོཾ། །མགྲིན་པར་ཡི་གེ་ཨཱཿ
[281a.5]སྙིང་གར་ཡི་གེ་ཧཱུཾ་བསམ་པ་ལས་ཁྲོ་བོའི་སྐུར་བསྐྱེད་དེ་བསྒོམ་མོ་ཞེས་བཤད་དོ། །སྔགས་པས་སྔགས་རྣམས་ཀུན་གྱི་མཚན། །ཞེས་པ་ཡི་གེ་འབྲུ་གསུམ་པའི་སྔགས་ཀྱི་མཚན་ཉིད་དེ་ལྟར་ཤེས་པར་བྱའོ་ཞེས་པའི་དོན་ཏོ། །ད་ནི་སྔོན་དུ་བསྙེན་པ་བྱ་བའི་ཆོ་ག་བཤད་པའི་ཕྱིར། ཐོགས་པ་
[281a.6]མེད་པའི་སྔགས་རྣམས་ནི། །ཞེས་པ་ལ་སོགས་པ་སྨོས་སོ། །བདག་ཉིད་ཆེན་པོ་ཐམས་ཅད་ཀྱིས། །ཞེས་པ་སྔགས་ཀྱི་ཡོན་ཏན་ཏེ་ཡི་གེ་འབྲུ་གསུམ་པའོ། །བསྲུང་བ་ལ་སོགས་པའི་ལས་རྣམས་ཀུན་ཞེས་པ་བསྐྲད་པ་དང་། མཚམས་བཅད་པ་དག་བྱ་ཞེས་པའོ། །གོ་རིམས་བཤད་པ་བཞིན་དུ་
[281a.7]བྱ། །ཞེས་པ་འོག་ནས་འབྱུང་བའི་གོ་རིམས་བཞིན་དུ་ལས་བྱའོ། །ཐམས་ཅད་བདག་ཉིད་ཆེན་པོ་འདིས། །ཞེས་པ་སྔགས་ཀྱི་ཡོན་ཏན་ལ་བྱ་སྟེ།ཡི་གེ་འབྲུ་གསུམ་པོ་བེ་ཅོན་གྱི་ཕྱག་རྒྱ་དང་ལྡན་པས། བསྲུང་བ་དག་ནི་བྱས་ནས་སུ། །ཞེས་པའོ། །སྔོན་གྱི་ཚུལ་བཞིན་རབ་དབེན་པར། །རི་མོ་ཡི་ནི་མཆོག་
[281b]
[281b.1]བཞག་ནས། །ཞེས་པ་སྔོན་དུ་བཤད་པའི་ཕྱག་ལྔ་བཅུ་པོའི་རི་མོའི་སྐུ་གཟུགས་ཉིད་དེ། དེ་ཡང་ཆོ་ག་བཞིན་དུ་བྲིས་ནས་རྒྱུན་འགྲུལ་མེད་པའི་གནས་དབེན་པའི་རི་མོ་མཆོག་སྟེ་བཞག་ནས་ཇི་སྐད་དུ་སྔར་གསུངས་པའི་ཆོ་གའི་མཆོད་པས་མཆོད་པར་བྱའོ། །ཉིན་རེ་མེ་ཏོག་ཕྲེང་བ་ལ། །ཞེས་
[281b.2]པ་མ་ལེའི་ཕྲེང་བ་སྐུ་ལ་གསོལ་ཞིང་མཆོད་དོ། །ལན་བདུན་བཟླས་པ་རྣམས་ཀྱིས་མཆོད། །ཅེས་པ་འབྲུ་གསུམ་པོའི་སྔགས་ཀྱིས་མེ་ཏོག་ཕྲེང་བ་ལ་བཟླས་ལ་མཆོད་ཅེས་པའོ། །མེ་ཏོག་དམར་པོ་ཁ་འབུས་པ། །ཞེས་པ་ཁ་འབུས་མ་ཁད་ལ་བྱའོ། །རི་མོ་ལ་ནི་ཕོག་པར་དབུལ། །ཞེས་པ་
[281b.3]ཡི་གེ་འབྲུ་གསུམ་པོ་ཟློས་ཤིང་དབུལ་ཞེས་པའོ། །ཆོ་ག་འདི་ཡིས་དུས་གསུམ་དུ། །ཞེས་པ་ཆོ་ག་དེ་ལྟ་བུས་ཉིན་གཅིག་ཀྱང་དུས་གསུམ་དུ་ཟླ་བ་གཅིག་ཏུ་བྱས་ན་ནི། ཁྲོ་བོ་མངོན་སུམ་མཉེས་གྱུར་ནས། །ཞེས་པ་ཉིད་ཐོར་མ་ཡིན་པར་བདག་གིས་མཉེས་པར་གྱུར་ནས་རྨི་ལམ་དུ་ནི་དངོས་གྲུབ་བདག་
[281b.4]ལ་སྩོལ་ཅིག་བཀའ་སྩལ་ཏོ། །རྨི་ལམ་དུ་ནི་དངོས་གྲུབ་སྟེར། །ཞེས་པའོ། །ཆོ་ག་འདི་ལྟར་སྔར་བྱས་ན། །གང་འདོད་པ་ཡི་དགོས་པ་དག །དེ་ཚེ་གདོན་མི་ཟ་བར་འགྲུབ། །ཅེས་པ་གོང་དུ་སྨོས་པ་ལྟ་བུའི་ཆོ་ག་འདི་སྔར་སྤྱད་ནས། དེའི་འོག་ཏུ་གང་འདོད་པའི་ལས་རྣམས་བསྒྲུབས་ན་ཐེ་ཚོམ་མེད་
[281b.5]པར་འགྲུབ་པར་འགྱུར་རོ། །དེ་དག་ནི་གོང་དུ་བསྙེན་པ་བྱ་བའི་ཆོ་ག་མཆོག་བཤད་པའོ། །ད་ནི་གོང་དུ་བསྙེན་པ་བྱས་ནས་ཕྱིས་ལས་མང་པོ་ཞེས་བྱ་བ་བཤད་དེ། །ད་ནི་ཆོ་ག་མཆོག་བཤད་དོ། །ཞེས་པའོ། །ད་ནི་གོང་དུ་བསྙེན་པར་བྱ་བའི་ཆོ་ག་བཤད་དོ། །དེ་ལྟར་ཟླ་གཅིག་མཉེས་བྱས་
[281b.6]ནས། །ཞེས་པ་སྔར་བཤད་པའི་ཆོ་ག་བཞིན་དུ་བྱས་ནས་ཞེས་པའོ། །སྔགས་པས་ལས་རྣམས་གང་བྱ་བ། །དེ་ཡི་ཆོ་ག་མདོར་བསྡུས་ནས། །ཞེས་པ་རྒྱུད་ཆེན་པོ་ལས་བསྡུས་ནས་དེ་ནི་ལེགས་པར་བཤད་པར་བྱ་ཞེས་པའོ། །གནས་དང་འགྲོ་དང་སྦྱར་བ་ཡིས། །ཞེས་པ་འབྲས་བུའི་རྩ་བ་ལ་
[281b.7]སོགས་པའི་དུག་གོ། །སྦྱར་ཞེས་པ་ནི་ཆེད་དུ་སྦྱར་བའི་དུག་གོ་ཅེས་པའོ། །དུག་ནི་རྣམ་པ་གསུམ་དག་དང་། །ཞེས་འདི་དག་ལས་ཀྱང་སོས་པར་བྱེད་ནུས་སོ། །བདག་གིས་བྱས་པའི་ཕྱག་རྒྱ་སྔགས། །ཞེས་པ་བདག་གིས་ཕྱག་རྒྱ་དང་སྔགས་ལ་སོགས་པའི་སྦྱོར་བ་བྱས་པ་དེ་དག་
[282a]
[282a.1]གཞན་གྱིས་མི་ཤེས་ཤིང་མི་འགྱུར་བར་བསྟན་པར་བྱ་བའི་ཕྱིར་སྔགས་ལན་ཅིག་བརྗོད་པ་ཙམ་གྱིས་བསྲུང་ངོ་། །ཡིད་ལ་བསམས་པ་ཙམ་གྱིས་ཀྱང་། །ཞེས་པ་ལྟག་འོག་གཉི་གའི་ལས་བྱེད་དོ། །གཞན་དག་གིས་ཀྱང་གཅོད་པར་བྱེད། །ཅེས་པ་ཕ་རོལ་པོའི་རིག་
[282a.2]སྔགས་བདག་ལ་གནོད་པར་བྱེད་པ་ཡང་གཅོད་པར་བྱེད་དོ། །བཞི་པའི་རིམས་ལ་སོགས་པ་ཡང་། །ཞེས་པ་ལྔ་པ་དྲུག་པ་བདུན་པའི་རིམས་ལ་སོགས་པ་དག་ཅེས་པའོ། །མ་དང་བྱིས་པའི་གདོན་རྣམས་དྲག །ཅེས་པ་མ་བདུན་བྱི་ཏོ་ཏ་མ་ལའི་ནང་ནས་བྱིས་པ་ལ་གནོད་པའི་མིང་གིས་སྨོས་
[282a.3]པ་ལྟ་བུ་ཞི་བར་བྱེད་དོ། །བདག་དགར་ཕབ་ནས་དགོས་པའི་དོན། །ཞེས་པ་གདོན་དེ་དག་ཀྱང་གང་ལ་དབབ་པའི་མི་དེའི་སྤྱི་བོར་ཐལ་བའམ། ས་གཏོར་ཞིང་སྔགས་བརྗོད་དེ་ཕབ་དགོས་པའི་དོན་རྣམས་དྲི་བར་བྱ་ཞིང་སྔགས་པ་ཅི་འདོད་པའི་དོན་རྣམས་བསྒོ་བ་དེ་བཞིན་དུ་བྱེད་དོ། །ཡིད་ལ་
[282a.4]བསམས་པ་དེ་ལས་ཐར། །ཞེས་པ་དེ་ལྟར་ཕབ་ནས་སླར་བཏང་བ་ཡང་ཡིད་ལ་བསམས་པ་ཙམ་གྱིས་ཐར་བར་ཡང་འགྱུར་ཞེས་པའོ། །རྡོ་ལ་ལན་གསུམ་བཟླས་པའི་ཚེ། །ཞེས་པ་ཆུ་ལས་རྒལ་བའི་ཚེ། །ཆུའི་ནང་དུ་བོར་ན་ཆུ་སྲིན་ཀུམྦྷི་ལ་སོགས་པ་ཞེས་པ་ཆུའི་ནང་གི་བགེགས་
[282a.5]རྣམས་ཆུ་ལས་བསལ་བ་མཆོག་ཏུ་འགྱུར་ཞེས་པ་ཆུའི་བགེགས་རྣམས་ཞེས་པའོ། །ལམ་ལ་རྐུན་པོ་འཇིགས་པ་མེད། །ཅེས་པ་ལམ་དུ་ཞུགས་ཏེ་འགྲོ་བའི་ཚེ་འཇིགས་པ་མེད་ཅེས་པའོ། །སྔགས་ཀྱིས་སྤྱི་གཙུག་བཅིངས་ནས་ནི། །ཞེས་པ་ལག་པ་གཡས་པས་བདག་གི་སྤྱི་
[282a.6]གཙུག་མདུད་པ་དོར་ཞིང་སྔགས་བརྗོད་དེ། དེ་ལྟར་བྱས་ནས་ཡང་རྒྱལ་པོ་ཁྲོས་པ་ཡང་བདག་གི་དབང་དུ་འགྱུར་ན་མ་ཁྲོས་པ་ལྟ་ཅི་སྨོས་ཏེ། རྒྱལ་པོ་ཁྲོས་པའང་མྱུར་བར་རབ་ཏུ་ཞེས་པའི་དོན་ཏོ། །ཡིད་ལ་དྲན་ཞིང་བཟླས་བྱས་ན། །ཞེས་པ་སྔགས་བཟླས་ཞེས་པའོ། །མི་བདེ་ཉམ་ཐག་
[282a.7]གྱུར་པ་ལ། །སྔགས་ནི་མྱུར་དྲན་བརྗོད་པར་བྱ། །ཞེས་པ་འཕྲལ་དུ་མྱུར་དུ་ཉམ་ཐག་པ་ནི་བསྟུད་པ་བྱུང་བ་ལའོ། །མྱུར་བའི་ཚིག་ནི་གཉི་གར་སྦྱར། །ཞེས་པའོ། །སྤྲིན་དག་མནན་པར་བྱ་བའམ། །ཞེས་པ་སྤྲིན་གྱེས་པ་དགག་པར་བྱ་བ་ལའོ། །འདོད་བཞིན་མྱུར་དུ་སླར་ཡང་བཟློག །ཅེས་པ་ཇི་ལྟར་
[282b]
[282b.1]འདོད་པ་བཞིན་དུ་མྱུར་དུ་ཆར་ཡང་གཅོད་པར་བྱེད་དོ། །དབྱིག་པའི་ཕྱག་རྒྱ་གྲུབ་པར་བྱེད། །ཅེས་པ་དེ་ཡང་བེ་ཅོན་གྱི་ཕྱག་རྒྱའོ། །ཡིད་ཀྱིས་སྤྲིན་རྣམས་བརྡབ་པར་བྱ། །ཞེས་པ་སྤྲིན་གང་འཁྲུག་ཅིང་འཐབ་པ་ལས་ལྕགས་དང་། སེར་བ་དབབ་པའི་སྤྲིན་དག་ལས་སེམས་ཀྱིས། །བསྡིགས་
[282b.2]པའམ་དྲལ་བར་བྱ་ཞིང་བསམ་ཞིང་ལས་བྱའོ། །མྱུར་དུ་རྣམ་པར་གདགས་པར་བྱ། །ཞེས་པ་གནམ་ལྕགས་དང་སེར་བ་བཅད་ཅིང་མེད་པར་བྱ་བའི་དོན་ཏོ། །རྣམ་པ་དེ་ཉིད་ཅེས་པ་གོང་དུ་བཤད་པ་དེ་དག་གིས་ཞེས་པའོ། །སྦྱོར་བ་མཁས་པས་ཅི་འདོད་པར། །ཞེས་པ་སྦྱོར་བ་མཁས་པའི་སྔགས་
[282b.3]མཁན་དག་གིས་བདག་ཉིད་ཇི་ལྟར་འདོད་པའི་སྦྱོར་བ་དག་གིས་ཆར་པ་དག་གཅད་པར་བྱ་བ་ནི། ཆར་པ་དག་ཀྱང་གཅད་པར་བྱ། །ཞེས་པའོ། །གོས་ནི་སྔོན་པོ་བགོས་ནས་སུ། །ཞེས་པ་ཡོ་བྱད་ཐམས་ཅད་ཆར་སྤྲིན་གྱི་ཁ་དོག་དང་སྦྱར་རོ། །ཁོ་ར་ཁོར་ཡུག་བསྲུང་བྱས་ནས། །ཞེས་པ་སྔགས་
[282b.4]དང་ཕྱག་རྒྱས་མཚམས་བཅད་དེ་ཞེས་པའོ། །མེད་པ་ཙམ་དུ་ཆུར་འདུག་སྟེ། །ཞེས་པ་སྔགས་པ་ཉིད་འདུག་ཅེས་པའོ། །ཉིན་གསུམ་ལེགས་པར་བཟླས་པར་བྱའོ། །ཞེས་པ་ཉི་མ་གསུམ་དུས་གསུམ་དུ་བཟླས་ཞེས་པའོ། །བརྒྱ་བྱིན་གྱིས་ནི་སྤྲིན་བསྡུས་ནས། །ཞེས་པ་བརྒྱ་བྱིན་
[282b.5]གྱིས་ཀླུ་ལ་བཀའ་སྩལ་ནས་སྤྲིན་བསྡུས་ཏེ་ཆར་འབེབས་སོ། །ཉི་མ་ལ་ནི་མངོན་ཕྱོགས་ནས། །ཞེས་པ་སྒྲུབ་པ་པོ་ནི་ཁ་ཉི་མ་ལ་བལྟས་ཏེ་ཉིན་རེ་བཞིན་རྟག་ཏུ་བཟླས་བྱས་ན་ཞེས་པ། ཉིན་གཅིག་ཀྱང་དུས་གསུམ་དུ་བཟླས་ཞེས་པའོ། །ནད་རྙིང་དེ་ནས་མེད་པར་འགྱུར། །ཞེས་པ་ནད་རྙིང་གཅོང་
[282b.6]ཆེན་དག་ཞི་བར་ཞེས་པའོ། །རྒྱལ་པོའམ་དེའི་ཆུང་མའང་རུང་། །ཞེས་པ་རྒྱལ་པོའི་བཙུན་མོ་ཡུངས་ཀར་དཀར་པོ་བཟང་པོ་ལས་ཞེས་པ་ཡུངས་ཀར་བཏགས་པ་ལས་སོ། །གང་གི་མིང་སྨོས་ཉིན་བདུན་དུ། །ཞེས་པ་རྒྱལ་པོའི་བཙུན་མོ་གང་དབང་དུ་བྱ་བ་དེའི་མིང་ངོ་། །དེ་ནི་ཚེ་གང་འདིས་
[282b.7]ཞེས་པ། གང་དབང་དུ་བྱ་བ་དེ་བྲན་བཞིན་དུ་ནི་དབང་དུ་འགྱུར་ཞེས་པའོ། །དམངས་རིགས་དག་ནི་དབང་དུ་འགྱུར། །ཞེས་པ་དབང་དུ་བྱ་བ་ཀུན་འདྲ་སྟེ་སྔ་མ་བཞིན་དུ་གཟུགས་བརྙན་བྱས་པ་གཟུགས་ཀྱི་སྟེང་དུ་འདུག་ནས་སྔགས་བཟླས་སོ། །བཟླས་ན་རྗེའུ་རིགས་འདོད་པ་བཞིན། །
[283a]
[283a.1]ཞེས་པ་སྔ་མ་བཞིན་དུ་བཟླས་ཞེས་པའོ། །ཞག་གསུམ་ཞེས་པ་སྨྱུང་བར་གནས་པའོ། །བཟླས་པ་ཆོ་ག་བཞིན་བཤད་ན། །ཞེས་པ་རྒྱལ་པོ་དང་བཙུན་མོ་དབང་དུ་བྱ་བའི་ཆོ་ག་བཞིན་དུ་བྱས་ཏེ་ལས་བྱས་ནས་སྔགས་པ་འདོད་པ་བཞིན་དུ་གང་དབང་དུ་བྱ་བ་དེ་བདག་གི་དབང་
[283a.2]དུ་འགྱུར་རོ། །འབྲུ་དང་ཕུབ་མ་ཐམས་ཅད་ལས། །ཞེས་པ་འབྲུ་སྣ་ལྔ་ལ་སོགས་པའི་འབྲུ་ཐམས་ཅད་དང་འབྲུ་དེ་དག་གི་ཕུབ་མ་ཐམས་ཅད་དང་བསྲེས་ཏེ་བཏགས་པ་ལས་གཟུགས་བྱའོ། །མཛའ་བོ་གཉིས་འཁོན་པར་རབ་ཏུ་སྡང་བར་བྱས་པར་འགྱུར་ཞེས་པའི་དོན་ཏོ། །རྒྱལ་རིགས་
[283a.3]དང་ཞེས་པ་ཞག་གསུམ་འགྲུབ་ཅེས་པའོ། །བྲམ་ཟེའི་ཞེས་པ་ཞིག་བཞི་སྨྱུང་བ་བྱ་ཞེས་པའོ། །དེ་ལྟར་ཇི་སྐད་གསུངས་པ་ཡི། །ལས་ཀྱི་བྱ་ཡིས་གཞན་དུ་མིན། །ཞེས་པ་དེ་ལྟར་ཆོ་ག་ཇི་སྐད་གསུངས་པ་བཞིན་དུ་དབང་གི་ལས་བྱའི་ཆོ་ག་གཞན་གྱིས་མི་བྱའོ། །གང་ཡང་རུང་བའི་
[283a.4]གཟུགས་བརྙན་ནི། །ཞེས་པ། བསད་པ་དག་ནི་གཟུགས་བརྙན་བྱ་ཞེས་པའོ། །སྔ་མ་བཞིན་དུ་དབེན་པར་བྲི། །ཞེས་པས། བསྟར་བའི་སྟེང་དུ་གཟུགས་བརྙན་བྲི། །རྒྱུན་འགྲུལ་མེད་པའི་སར་ཞེས་པའོ། །དེ་ནས་སེང་ལྡེང་ཕུར་བུ་ལ། །ཞེས་པ་ཕུར་བུ་ཟུར་རྡོ་རྗེས་མཚན་པ་སོར་བརྒྱད་
[283a.5]པའོ། །སྔགས་ཀྱིས་སྟོང་དུ་བཟླས་བྱས་ན། །ཞེས་པ་འབྲུ་གསུམ་པའི་སྔགས་ཀྱིས་བཏབ་ཅེས་པའོ། །དེ་ཡི་ལུས་ལ་ཕུར་བུས་གདབ། །ཅེས་པ་བསད་པར་བྱ་བའི་གཟུགས་བརྙན་ལ་གདབ་ཅེས་སོ། །འདི་ལ་ཁྲོས་པར་བྱས་ནས་སུ། །ཞེས་པ་བསད་པར་བྱ་བ་ཡང་ཁྲོས་
[283a.6]ཞེས་སོ། །དེ་ནས་དེ་ཡི་སྙིང་ཁར་འདུག །ཅེས་པ་སྔགས་པས་མཆོག་ཕུར་གཟུགས་བརྙན་དེའི་སྙིང་ཁར་འདུག་པར་བྱའོ། །ཕུར་བུས་བཏབ་སྟེ་བཟླས་པ་བྱ། །ཞེས་པ་གཟུགས་བརྙན་ཕུར་བུས་བཏབ་པ་དེ་ཡང་ཕུར་བུས་གདབ་ཅེས་པའོ། །དེ་ཉིད་ལག་པས་བཟུང་ནས་སུ། །
[283a.7]ཞེས་པ་ཕུར་བུ་ལག་གི་ས་བཟུང་སྟེ། །དུས་གསུམ་ཉིན་གསུམ་བཟླས་བྱས་ན། །ཞེས་པ་ཉི་མ་གསུམ་དུས་གསུམ་དུ་བཟླས་ན། དགྲ་ལ་གང་དུ་བཏབ་པ་དེར་ཞེས་པ་དགྲ་བོའི་གཟུགས་བརྙན་ལ་ཕུར་བུས་གང་དུ་བཏབ་པ་དེར། གཟེར་ཐབས་དྲག་པོས་བཏབ་ནས་སུ། །ཞེས་པ་གནས་དེ་ཉིད་དུ་གཟེར་
[283b]
[283b.1]ཐབས་འགྱུར་ཞེས་པའོ། །འགུལ་མི་ཕོད་པར་ས་ལ་ལྟུང་། །ཞེས་པ་དགྲ་དེ་ཡང་ས་ལ་འགྱེལ་བར་འགྱུར་ཏེ། ཞག་བདུན་ན་གདོན་མི་ཟ་བར་འཆི་བར་འགྱུར་རོ། །མ་མོའི་གནས་སུ་སོང་ནས་ནི། །ཞེས་པ་ཕན་ཆད་ནི་མ་མོ་བདུན་གྱི་མཆོད་པའི་རྟེན་ཡོད་པ་དེར་སོང་ནས། གཡས་པ་བེ་ཅོན་
[283b.2]གྱི་ཕྱག་རྒྱ་བཅིངས་ཞེས་པའོ། །གཡོན་པའི་(མཛུམ,མཛུབ་)་མོ་ཡིས་ཞེས་པ་བྲང་དུ་བསྒྲེང་ནས་བཟུང་ཞེས་པའོ། །དགྲ་ལ་བསྡིགས་ཤིང་ཉི་མ་ནུབ་ཀྱི་བར་ཞེས་པའོ། །ཁྲོས་ཤིང་དགྲ་ཡི་མིང་སྨོས་བཟླས། །ཞེས་པ་ནམ་ལངས་ནས་ཉི་མ་ནུབ་ཀྱི་བར་དུ་བཟླས་སོ། །དེ་ནས་དགྲ་བོ་མ་གདོན་
[283b.3]གྱིས། །ཞེས་པ་རྣམས་རྦད་པས་དགྲ་བོ་དེ་མའི་གདོན་གྱིས་ཟིན་ནས། ཟིན་ནས་སྤྱོད་པ་སྣ་ཚོགས་པ། །འཆི་བར་འགྱུར་བ་དག་ནི་བྱེད། །ཅེས་པ་ཆུར་མཆོད་པ་དང་། མེར་མཆོང་བ་ལ་སོགས་པའི་སྨྱོ་བླ་ཅན་ཏེ། བབ་ཅོལ་དུ་གྱུར་ནས། སྲོག་དང་བྲལ་བར་འགྱུར་རོ། །དེ་ནས་
[283b.4]བསྒྲུབ་པ་ཞི་བ་ཡི། །ཆོ་གས་དེ་ལས་ཞི་བར་བྱ། །ཞེས་པ་དེ་ནས་དེ་སླར་ཞི་བའི་ཆོ་ག་བྱ་སྟེ་དེ་ཡང་གཟུགས་བརྙན་སྔ་མ་དེ་ཉིད་སྤྱིའི་གཞུང་ལས་འབྱུང་བ་བཞིན་དུ་འོ་མས་བཀྲུ་བ་ལ་སོགས་པའི་ཞི་བའི་ཆོ་ག་བྱའོ། །མ་མོ་རྣམས་ཀྱི་མདུན་འདུག་ནས། །ཞེས་པ་མ་མོ་བདུན་གྱི་རྟེན་གྱི་
[283b.5]དྲུང་དུ་འདུག་ནས་ཞེས་པའོ། །ཞི་བའི་ཆོ་ག་མཁས་པ་ཡིས། །ཞེས་པ་ཞི་བར་བྱས་ནས་སོ། །ཉིན་གཅིག་ཏུ་ནི་བཟླས་བྱས་ན། །ཞེས་པ་ཉིན་གཅིག་དུས་གསུམ་དུ་བཟླས་ཞེས་སོ། །ཉི་མ་ལ་ནི་མངོན་ཕྱོགས་ནས། །ཞེས་པ་སྒྲུབ་པ་པོ་ཁ་ཉི་མ་ལ་བལྟས་ཏེ། ལག་པ་གཡས་པས་
[283b.6]བདག་གི་མགོ་བྱུག་ཅིང་ཞེས་པའོ། །དགྲ་བོ་མིང་སྨོས་མནན་ནས་སུ། །ཞེས་པ་གོང་དུ་བཤད་པ་བཞིན་དགྲའི་གཟུགས་བརྙན་བྲིས་ཏེ། དེའི་སྟེང་དུ་མནན་པའམ་ཡང་ན་ཁྲོ་བོ་མཐུ་རྩལ་གྱིས་དགྲ་བོ་དེ་མནན་པའི་ཚུལ་དུ་ཡང་བྱའོ། །ཉི་མ་ནུབ་ཏུ་བཟླས་བྱས་ནས། །ཞེས་པ་ནང་པར་ནམ་ལངས་
[283b.7]ནས་ནུབ་ཀྱི་བར་དུ་བཟླས་པས་ཞེས་པའོ། །དེ་ནི་ཀླད་པ་ན་གྱུར་པ། །ཞེས་པ་དགྲ་བོ་དེ། དེ་ནས་ཞི་བར་བྱས་ནས་ནི། །ཉི་མ་ལ་ནི་ཐལ་སྦྱར་བཟླས། དེ་ནས་ཞེས་པ་དེ་ནས་སླར་ཞི་བར་བྱ་ན། །སྒྲུབ་པ་པོ་ཉིད་ཉི་མ་ལ་ཁ་བལྟས་ཤིང་ཐལ་མོ་སྦྱར་ཏེ་བཟླས་པ་བྱས་ན་ཞི་བར་འགྱུར་རོ། །ས་སྟེང་
[284a]
[284a.1]རྐང་པ་གཅིག་གིས་འདུག །ཅེས་པ་རྐང་པ་གཡོན་པ་འབའ་ཞིག་ས་ལ་བཞག་གཡས་པ་བསྐུམ་མོ། །ལག་པ་གཡས་པས་བེ་ཅོན་གྱི་ཕྱག་རྒྱ་བཅིངས་ཏེ་སྦྱར་བར་བྱའོ། །ཉིན་པར་ལག་པས་གྱེན་དུ་བརྐྱང་། །ཞེས་པ་ཉིན་ཞག་གཅིག་ཏུ་བྱ་སྟེ། །དེ་ཡང་ནང་པར་ནམ་
[284a.2]ལངས་ནས། ཉི་མ་ཤར་གྱི་བར་དུ་བྱའོ། །མི་དགའ་ཁྲོས་ཤིང་བཟླས་བྱ་བ། །ཞེས་སྒྲུབ་པ་པོ་མང་པོ་གནས་གཅིག་ཏུ་འདུག །མི་འདོད་པའི་སེམས་དང་ལྡན་པར་བྱས་ནས་བཟླས་པ་བྱ་ཞེས་པའོ། །ཉི་མ་ནུབ་ཀར་དེ་ནས་དགྲ། །ཞེས་པ་དེ་ལྟར་བཟླས་པ་བྱས་པའི་དགོངས་མོ་མི་དགའ་བ་དང་
[284a.3]མྱོས་པར་འགྱུར་ཏེ་ཞེས་པ་གང་བསྐྲད་པར་བྱ་བའི་དགྲ་དེ། གཉེན་དང་མཛའ་བོ་རྣམས་བོར་ནས། །ཞེས་པའི་དོན་ཏོ། །དེ་ལས་གཞན་པའི་གནས་སུ་འགྲོ། །ཞེས་པ་སྔ་མའི་གནས་དེ་ལས་གཞན་དུ་འགྲོ་བར་བྱེད་པའོ། །དེ་ལ་འདིར་ནི་ཞི་བའམ། །ཞེས་པ་དེ་དག་སླར་ཞི་བའམ། འོན་ཏེ་
[284a.4]རྒྱས་པར་བྱ་འདོད་ན། །ཞེས་པ་རྒྱས་པར་བྱེད་འདོད་ན་སྤྱིའི་ལས་ཀྱི་མཚན་ཉིད་གཅིག་པ་ལས་འདི་ལྟར་བྱའོ། །བདེ་ཞིང་བརྟན་ལ་མ་ཡེངས་པར། །ཞེས་པ། སྒྲུབ་པ་པོའི་ལུས་སེམས་ཀྱི་འགྱུར་བ་མེད་པར་རྩེ་གཅིག་ཏུ་བྱ་ཞེས་པའོ། །འོ་མ་འཐུང་ཞེས་པ་ཟས་སུ་ཞི་བར་འགྱུར་གྱི་བར་ཞེས་པ་ནམ་
[284a.5]ཞི་བའམ་རྒྱས་པར་འགྱུར་གྱི་བར་དུ་བཟླས་སོ། །དེ་ལྟར་འདི་ནི་སྣ་ཚོགས་པའི། །སྦྱོར་བཅས་རྒྱས་པ་བཤད་པ་ཡིན། །ཞེས་པ་དེ་ལྟར་རྟོག་པ་འདིར་སྦྱོར་བ་དང་བཅས་པའི་ལས་རྣམས་སྣ་ཚོགས་མང་པོའི་ཆོ་ག་རྒྱས་པར་བཤད་པ་ཡིན་ནོ། །རྟོག་པའི་ཆོ་ག་བཞིན་དུ་ནི། །ཞེས་པ་ལེའུ་འདིར་ཕྱག་
[284a.6]རྒྱ་དང་། སྔགས་དང་། ལྷའི་སྦྱོར་བས་རྒྱུད་འདི་ཉིད་ལས་གསུངས་པའི་ལས་དང་། རྒྱུད་གཞན་ལས་འབྱུང་བའི་ལས་རྣམས་ཀྱང་རྒྱུད་དེ་དག་གི་ཆོ་ག་བཞིན་བསྒྲུབས་ན་འགྲུབ་པར་འགྱུར་རོ་ཞེས་བྱ་བའི་དོན་ཏོ། །གསང་བར་གཏོགས་པ་གསུམ་པའི་བཤད་པ་རྫོགས་སོ།། །།གསང་
[284a.7]བར་གཏོགས་པའི་ལེའུ་བཞི་པ་འདི་ལ་དོན་རྣམ་པ་དྲུག་གིས་བསྟན་ཏེ། དེ་ལ་དང་པོར་སྐབས་དབྱེ་བ་ཞེས་བྱ་བའི་དོན་བཤད་དེ། དེ་ནས་གཞན་ཡང་བཟང་པོ་འདི། །ཞེས་པ་གོང་དུ་གསུངས་པ་ལས་གཞན་པ་འོག་ནས་འབྱུང་བ་སྟེ། ཙནྡྲི་ཞེས་བྱ་བ་སྟེ་ཚིག་དང་། དོན་འབྱུང་བ་བཟང་པོ་ལ་
[284b]
[284b.1]བྱའོ། །འོག་ནས་ལས་སྣ་ཚོགས་པ་འབྱུང་བའོ། །ཧེ་ལེའི་འཁོར་ལོ་རྒྱས་པ་ནི། །ཞེས་པ། ཧེ་ཞེས་བྱ་བ་ནི་གནས་གང་དུ་འགྲོ་བར་ལན་མང་དུ་མི་ཟློས་པར་ལན་གཅིག་གིས་ཕྱིན་ཞེས་ཏེ་མྱུར་བའི་དོན་ཏོ། །དེ་ལས་བཟང་པོའི་གཞན་མེད་པ། །ཞེས་པ་ཧེ་ལེའི་འཁོར་ལོ་དེ་ལས་གཞན་
[284b.2]མེད་པས་བླ་ན་མེད་ཅེས་བྱ་བའི་དོན་ཏོ། །ད་ནི་ས་བོན་སྔར་བྱས་ནས་གསང་བའི་སྔགས་འབྱུང་བ་བསྟན་པ་ཞེས་བཤད་དེ། དང་པོ་ཧེ་ཞེས་གང་གསུངས་པ། །ཞེས་པ་བྱཱ་ཀ་ར་ཎའི་གཞུང་གིས་ཡི་གེ་གུག་སྐྱེད་དང་བཅས་པར་མེད་དེ། །ཡི་གེ་གང་ཡིན་པའི་གཞུང་ཉིད་པས་ཡི་གེ་ཧ་ཞེས་པ་
[284b.3]གང་དུ་གསུངས་པ་སྟེ། འགྲེང་བུ་དང་། གུ་གུ་དག་མ་གཏོགས་སོ། །བསྐུལ་བའི་ས་བོན་ཐམས་ཅད་པའོ། །ཞེས་པ་ཡི་གེ་ཧ་དེ་དག་གིས་བསྐུལ་བའི་ས་བོན་ཐམས་ཅད་པ་ཡིན་པས་ན་དེ་ཡང་ཡི་གེ་ཐམས་ཅད་ཀྱི་ས་བོན་ཡིན་ཏེ། །ཨོཾ་དང་ཨཱཿདང་ཧཱུཾ་ལ་སོགས་པའི་ས་བོན་ཡིན་ཏེ། 
[284b.4]དེས་ཐམས་ཅད་བསྐུལ་བས་ལས་ཐམས་ཅད་བྱེད་པས་ན། བསྐུལ་བའི་ས་བོན་ཐམས་ཅད་པའོ། །དེ་ནི་ལེན་དང་འཛིན་པ་སྟེ། དེ་ལྟར་བླངས་ནས་ཀྱང་ལས་སྦྱོར་བའི་ཧེ་དག་ལ་བྱ་སྟེ། དེ་ནི་ལས་བྱེད་པ་ལ་དབང་བསྐུར་བའི་ཕྱིར་བླངས་པའོ། །ལས་ལ་མྱུར་དུ་འགྲུབ་པའོ། །ཞེས་
[284b.5]པ་བྲ་བུད་དེ་ཞེས་བྱ་སྟེ། བསྐུལ་བ་ལ་ཡང་བྱ། མཁས་པ་ལ་ཡང་བྱ་སྟེ། དེས་བསྐུལ་བ་ནི་ལས་རྣམས་མྱུར་དུ་འགྲུབ་པ་དང་། ཧེ་ཧེ་དེ་ནི་མཁས་པས་ལས་ལ་སྦྱར་བར་བྱའོ་ཞེས་བྱ་བར་ཡང་བཤད་དོ། །དེ་བས་ཐོག་མར་བསྐུལ་བ་དང་། །ཞེས་པ། དེ་བས་ན་ཐོག་མའི་ཡི་གེ་ཧེ་ཧེ་
[284b.6]དག་གིས་བསྐུལ་བ་དང་ལྡན་པར་འཁོར་ལོར་སྔགས་བཀོད་པ་དག་གིས་ལས་ལ་སྦྱར་བ་ཞེས་བྱ་བའི་དོན་ཏོ། །ཁྲོ་བོའི་རྒྱལ་པོ་ཡིས་ཞེས་པ་ཁྲོ་བོའི་སྔགས་རྣམས་འབྱུང་བ་ནི་འཇམ་དཔལ་གྱི་སྔགས་ཏེ། དེའི་སྤྲུལ་པ་ཡིན་པའི་ཕྱིར་རོ། །དེའི་སྔགས་ཧ་རྣམས་འབྱུང་བ་ནི་ཐོགས་པ་མེད་
[284b.7]པའི་ཡི་གེ་སྟེ། ལས་རྣམས་མྱུར་དུ་འགྲུབ་པར་བྱེད་པའོ། །ཧེ་ལ་འཁོར་ལོ་རིམ་བཞིན་བསྟན། །ཅེས་པ་གུག་སྐྱེད་པ་གཏོགས་པའི་ཧ་འདི་བཅུ་གཉིས་ཐོགས་པ་མེད་པ་སྟེ། སྔགས་འདིས་ནི་ལས་མྱུར་དུ་འགྲུབ་པར་བྱེད་དོ། །གོ་རིམས་བཞིན་དུ་འབྲུ་བཅུ་གཉིས་ཟུང་དུ་སྦྱར་ན། ཟུང་
[285a]
[285a.1]དྲུག་ཏུ་གྱུར་པས་འཁོར་ལོའི་རྩིབས་ཀྱི་གནས་ཕྱེད་ལས་མཆེད་པས་ན་དེ་ལྟར་སྦྱར་དུ་མི་རུང་སྟེ། གོ་རིམས་བཞིན་དུ་ཟུང་འདྲ་བ་གཉིས་སུ་སྦྱར་ན། ཟུང་བཅུ་གཉིས་སུ་འགྱུར་བས་དེ་ལྟར་སྦྱར་བར་རིགས་སོ། །འོ་ན་ལས་ཐ་དད་པ་མི་འདྲ་བ་བཅུ་གཉིས་འབྱུང་བ་ལ་སྔགས་འདྲ་བ་
[285a.2]ཟུང་རེ་རེར་སྦྱར་བ་འདི་འགལ་བའི་སྐྱོན་དུ་མི་འགྱུར་རམ་ཞེ་ན་མི་འགྱུར་ཏེ། ཧེ་ཧེ་དག་ཟུང་དུ་སྦྱར་བའི་སྔགས་འདི་ཡིས་ནི། ཁྲོ་བོའི་བསྐུལ་བར་མཛད་པའི་ཡོན་ཏན་ནོ། །ལས་བཅུ་གཉིས་པོ་དེ་དག་དངོས་ཁྲོ་བོ་བཅུ་གཉིས་ཀྱི་སོ་སོར་མཛད་པ་ནི། །སྔགས་འདྲ་བར་བཀོད་པའི་སྐྱོན་དུ་མི་འགྱུར་
[285a.3]རོ། །ཧེ་ཧེ། ཧ་ཧ་ཞེས་པ་ཟླ་བ་ནི། ཧི་ཧི་གཉིས་རིང་པོ་འདྲ་བར་འོས་སོ། ཧི་ཧི་ཞེས་པ་འདི་གཉིས་དང་། །དྲུག་པའི་ཟུང་དུ་འོས་སོ། །ཁྲོ་ཆེན་ཚིག་གི་ཐོག་མར་བཅས། །ཞེས་པ་ཧེ་ཧེ་ཟུང་དུ་དྲུག་སྦྱར་བའི་སྔགས་བཅུ་གཉིས་པོ་དེ་དག་ཀྱང་གང་དུ་དགོད་པར་བྱ་ཞེ་ན། མ་ཧཱ་ཀྲོ་དྷ་ཞེས་པ་ཁྲོ་
[285a.4]བོའི་སྔགས་ཟློས་པའི་དང་པོའི་མགོ་ལ་དགོད་པར་བྱའོ་ཞེས་སོ། །ཟུང་གཅིག་ཅེས་པའི་ཚིག་གཉིས་པོ། །ཞེས་པ་ཧེ་ཧེ་དག་ཁྲོ་བོ་ཆེན་པོའི་ཚིག་གི་ཐོག་མར་ཞེས་འབྱུང་བ། ཁྲོ་བོ་ཆེན་པོའི་ཚིག་དེ་དག་འཁོར་ལོའི་རྩིབས་ཀྱི་གནས་ཀྱི་མིག་གང་དུ་བྲི་བ་དེ་བཤད་དོ། །ཟུང་དྲུག་
[285a.5]འཁོར་ལོའི་མཐའ་མར་བཀོད། །ཅེས་པ་འཁོར་ལོ་ཟུང་དྲུག་ཡ་ཕྲལ་ན། རྩིབས་བཅུ་གཉིས་ཏེ། གྲ་ས་གྲ་ས་ཞེས་བྱ་བའི་ཚིག་གཉིས་པོ་འདི་དག་འཁོར་ལོའི། རྩིབས་བཅུ་གཉིས་པའི་མཐར་དགོད་པར་བྱ་བ་ཡང་། གང་དུ་དགོད་པར་བྱ་ཞེ་ན། འཁོར་ལོའི་རྩིབས་བཅུ་གཉིས་པའི་
[285a.6]སོ་སོའི་གནས་གནས་ཀྱི་མཐའ་ལ་མུ་རན་གྱི་ནང་རོལ་མཐའི་མིག་རྣམས་སུ་དགོད་པར་བྱའོ། །མུ་རན་རྩིབས་ཀྱི་མིག་རྣམས་སུ། །སྔགས་ལས་འབྱུང་བ་རེ་རེའོ། །དོན་རྣམས་ཐམས་ཅད་གྲུབ་པར་བྱེད། །ཅེས་པ་ཡི་གེ་ཧེ་ལ་བྱ་སྟེ་དེ་ཡང་སྔགས་ཀྱི་རང་བཞིན་ལས་བྱུང་བའི་ཡི་གེ་འབྲུ་གཉིས་པའི་
[285a.7]ཟུང་རེ་རེའོ། །འཁོར་ལོའི་རྩིབས་བཅུ་གཉིས་པོའི་གནས་ཀྱི་མིག་ཏུ་བྲིས་པ་དེ་ནི། ལས་འདི་དག་ཐམས་ཅད་འགྲུབ་པར་འགྱུར་རོ། །བཅུ་གཉིས་དག་ཏུ་གསུངས་པའི་སྔགས། ཞེས་པ་ཡི་གེ་ཧེ་ཧེ་དྲུག་ལ་བཅུ་གཉིས་ཟུང་།། །།
