[1a]
[1b]
[1b.1]{D4122}༄༅༅། །རྒྱ་གར་སྐད་དུ། བི་ན་#ཡ་སཱུ་ཏྲ་བྲྀཏྟི། བོད་སྐད་དུ། འདུལ་བའི་མདོའི་འགྲེལ་པ། ཐམས་ཅད་མཁྱེན་པ་ལ་ཕྱག་འཚལ་ལོ། །གཏོགས་པ་ངེས་པར་ཐེག་པའི་ཚུལ་
[1b.2]ཏེ། གཏོགས་པ་ནི་མདོ་འོག་མ་ཀུན་དུའོ། །ངེས་པར་ནི་བླ་ན་མེད་པའི་ཐེག་པར་གདོན་མི་ཟ་བར་འགྲུབ་པའོ། །ཚུལ་ནི་ལུས་ལ་གསུམ། ངག་ལ་བཞི་སྟེ་ཚུལ་བདུན་པོ་འདིའི་ནང་དུ་འདུལ་བའི་
[1b.3]གཞུང་ཀུན་འདུས་སོ། །དགེ་འདུན་ཐམས་ཅད་འདུས་ནས་འདིའི་ཚུལ་དུ་བྱས་ཏེ་ཕྱག་བྱས་ཐལ་མོ་སྦྱར། ཙོག་ཙོག་པོར་རྒན་རབས་ཀྱི་དྲུང་དུ་འདུག་ནས། གསོལ་བ་གསུམ་དང་། ཞུ་བ་དང་བཞིའི་
[1b.4]ལས་ཀྱིས་ཅིག་ཅར་རབ་ཏུ་བྱུང་བསྙེན་པར་རྫོགས་པ་མངོན་པར་འཐོབ་བོ་ཞེས་སྔོན་གྱི་ཆོ་གའོ། །དགེ་འདུན་ཐམས་ཅད་ཅེས་པ་ནི་ཕྱོགས་བཅུའི་དགེ་འདུན་ལ་བྱ་བ་མ་ཡིན་གྱི། མཚམས་གཅིག་གི་ནང་
[1b.5]དུ་འཁོད་པ་ཀུན་འདུ་བ་ལ་བགྱི། མཚམས་ནི་རྣམ་པ་གཉིས་ཏེ། དགེ་འདུན་གྱི་གསོལ་བ་དང་ཞུ་བའི་ལས་ཀྱིས་བཅད་པ་དང་། ཆུའམ་ར་བ་ལྟ་བུ་རང་མཚམས་སུ་འདུག་པའོ། །འདིའི་ཚུལ་
[2a]
[2a.1]དུ་བྱས་ཏེ་ཞེས་པ་ནི་ཤཱཀྱ་ཐུབ་པའི་ཚུལ་དུ་བྱས་པ་སྟེ། སྐྲ་དང་ཁ་སྤུ་བྲེགས་ཆོས་གོས་དང་ལྷུང་བཟེད་ལ་སོགས་པ་གྱོན་ཞིང་བླངས་པའོ། །ཕྱག་བྱས་ཞེས་པ་ནི་ལུས་དང་ངག་དང་ཡིད་གསུམ་གྱིས་གུས་པར་ལུས་
[2a.2]སྨད་ལྔ་ས་ལ་གཏུགས་པའོ། །དེ་ལྟར་བྱས་པ་ནི་བགེགས་སུ་མི་འགྱུར་བའི་ཕྱིར་རོ། །ཐལ་མོ་སྦྱར་ཞེས་པ་ནི་ཁུ་ཚུར་རམ་བཟེད་པ་ལྟ་བུ་མ་ཡིན་གྱི་ཐལ་མོ་སྦྱར་བ་ལ་བྱ། ཙོག་ཙོག་པོར་ཞེས་པ་ནི་སྐྱིལ་མོ་ཀྲུང་ངམ་འགྲེང་བའམ་
[2a.3]རྐང་པ་བསྐུམས་པ་ལ་སོགས་པ་ལྟ་བུ་མ་ཡིན་གྱི། རྐང་པ་གཤིབས་ལ་རྐུབ་ས་ལ་མི་རེག་པར་འདུག་པ་ལ་བྱའོ། །རྒན་རབས་ཀྱི་དྲུང་དུ་འདུག་ནས་ཞེས་པ་ནི་ཁྲིམས་རྒན་ཞིང་བཙུན་པ་ཡོན་ཏན་དང་ལྡན་པའི་དྲུང་དུ་བསྙེན་ཏེ་འདུག་
[2a.4]པ་ལ་བྱའོ། །གསོལ་བ་གསུམ་དང་ཞེས་བྱ་བ་ནི་བདག་རབ་ཏུ་འབྱུང་བར་དགེ་འདུན་རྣམས་ཀྱིས་ཐུགས་རྗེ་ཆེར་གཟིགས་ཞེས་ལན་གསུམ་དུ་བཟླས་ཏེ་གསོལ་པའོ། །རབ་ཏུ་འབྱུང་བ་ཉིད་ཀྱིས་གསོལ་བ་གདབ་པ་ལ་བྱ། ཞུ་
[2a.5]བ་དང་བཞིའི་ལས་ཀྱིས་ཞེས་པ་ནི་རིགས་ཀྱི་བུ་འདི་དགེ་འདུན་ལས་རབ་ཏུ་འབྱུང་བར་(འཆལ་,འཚལ་)ན་མཁྱེན་པར་མཛོད་ཅིག་ཅེས་དགེ་སློང་གང་དད་པ་ཅིག་#གིས་གསོལ་བ་གསུམ་གྱི་སྔོན་ལོགས་སུ་ཞུ་བ་ལ་བྱ་སྟེ་བཞི་དངོས་སུ་ཟད། བི་ཤུ་
[2b]
[2b.1]དྷས་ནི་བཞིའི་ཁོང་#ནས་ཁྲིམས་དབོག་པ་ལན་གསུམ་པ་དང་བདུན་དུ་བཤད། ཅིག་ཅར་ཤེས་#པ་ནས་ཐོབ་བོ་ཞེས་#ཀྱི་བར་དུ་ནི་ཚིག་ལྷག་མ་བཞིས་རབ་ཏུ་འབྱུང་བ་དང་བསྙེན་པར་རྫོགས་པ་གཉིས་ཅིག་ཅར་མངོན་པར་འཐོབ་པར་#འགྱུར་བ་ལ་བྱ། སྔོན་གྱི་ཆོ་གའོ་#ཞེས་པ་ནི་སངས་རྒྱས་བཞུགས་པའི་ཚེ་ན་ནི་ཀཽཎྜི་ནྱ་
[2b.2]ལ་སོགས་པ་སྔ་ཕྱིར་ཨ་ཤི་ཕལ་མོ་ཆེ་ཞུགས་ནས་བཱ་རཱ་ཎ་སཱིར་#འཁོར་ལོ་བསྐོར་ཚུན་ཆད་ལོ་བཅུ་གཉིས་ཀྱི་ཆོ་ག་ནི་འོག་ནས་བཤད་པ་འདི་ཡིན་ཏེ་སྔོན་གྱི་ཆོ་ག་ཉུང་བ་ནི་དུས་བཟང་བའི་ཕྱིར་རོ། །དགེ་སློང་སུ་ལ་ཡང་གནས་པ་ནི་དེར་མཁན་པོ་དང་རབ་ཏུ་འབྱུང་བ་དང་བསྙེན་པར་རྫོགས་པར་རོ། །དགེ་སློང་
[2b.3]སུ་ལ་ཡང་ཞེས་པ་ནི་དགེ་སློང་མ་དང་དགེ་སྦྱོང་དང་ཁྱིམ་པ་མ་ཡིན་གྱི་གནས་བརྟན་ཆོས་ལྔ་དང་ལྡན་པ་ལས་གང་ཡང་རུང་སྟེ་རབ་ཏུ་འབྱུང་བ་གར་དད་པར་གནས་སུ་རུང་བ་ལ་བྱ། གནས་པ་ནི་ཞེས་པ་ནི་དེང་སང་དུས་ངན་པས་མཁན་པོ་ལ་གནས་དགོས་པ་ལ་བྱ། དེར་ཞེས་པ་ནས་རྫོགས་པར་རོ་
[2b.4]ཞེས་པའི་བར་དུ་ནི་དེ་ལྟར་གནས་ནས་མཁན་པོ་ལས་རབ་ཏུ་བྱུང་བ་དང་བསྙེན་པར་རྫོགས་པར་བྱས་ཏེ། མཁན་པོ་དང་མ་བཅས་པར་མི་རུང་བར་ཆད་དྲིས་ལ་ཀུན་གཙང་ན་སྔོན་གྱི་མཁན་པོས་སྐབས་ཕྱེ་ཤིག །མཁན་པོས་ནི་འདྲི་བའི་དགེ་སློང་ལ་གཏོད་ཅིག་ཅེས་བྱ་བ་ཡན་ཆད་བྱ་སྟེ། རབ་
[2b.5]ཏུ་འབྱུང་བ་ཉིད་ལ་མཚམས་མེད་པ་ལྔ་ལ་སོགས་པའི་བར་ཆད་དྲིས་ལ་མེད་ན་ཁྲིམས་དབོག་པར་སྐབས་དབྱེ། སྔོན་གྱི་ཞེས་པ་ནི་རབ་ཏུ་འབྱུང་བའི་ཚེ་བསྙེན་པར་རྫོགས་པ་ནི་ཕྱིས་བྱེད་ཀྱི་རབ་ཏུ་འབྱུང་བ་སྔར་བྱེད་པས་དེའི་མཁན་པོ་སུ་བྱེད་པ་ལ་བྱ། སྐབས་དབྱེ་བ་ནི་རབ་ཏུ་
[2b.6]འབྱུང་བའི་ཆོ་ག་འོག་ནས་འབྱུང་བ་གྱིས་ཤིག་པ་རྣམས་ལ་བྱ། སྔ་མ་མ་རྫོགས་པར་དགེ་བསྙེན་དང་། དགེ་སྦྱོང་དང་དགེ་སློང་དུ་མི་སྤར། དགེ་བསྙེན་གྱི་ཁྲིམས་ལྔ་ཕོག་ལ། དགེ་སྦྱོང་གི་ཁྲིམས་འབོགས#། དེ་ནས་བསྙེན་པར་རྫོགས་པར་བྱ། འདི་ལྟར་རིམ་པས་མ་བྱས་པར་ཅིག་
[2b.7]ཅར་བསྙེན་པར་རྫོགས་པར་མི་བྱ། སྐྱབས་སུ་འགྲོ་བའི་ཁས་ལེན་པའི་ཚིག་བརྩམས་ནས། དགེ་བསྙེན་དང་། དགེ་སྦྱོང་དུ་ཁས་ལེན་#པའི་ཚིག་བྱ། སངས་རྒྱས་དང་ཆོས་དང་དགེ་འདུན་ལ་སྐྱབས་སུ་མཆིའོ་ཞེས་སོ་སོར་བྱས་ནས། དགེ་བསྙེན་ནམ་དགེ་སྦྱོང་དུ་གཟིགས་ཤིག་
[3a]
[3a.1]ཅེས་རབ་ཏུ་འབྱུང་བ་ཁས་ལེན་དུ་གཞུག །ཚིག་འདི་རྣམས་ལན་གསུམ་དུ་བཟླས་#དགོས་པ་ལ་བྱ། དེའི་འོག་ཏུ་ཁས་ལེན་པའི་ཚུལ་གྱིས་བསླབ་པ་བརྗོད་དོ། །ལྷག་མ་ལྟར་དགེ་སྦྱོང་ངམ་དགེ་བསྙེན་དུ་ཁས་བླངས་པས་ན་དགེ་བསྙེན་གྱི་ཁྲིམས་ལྔ་ཉིད་བྱ་དགོས་པས་
[3a.2]ལན་གསུམ་གྱི་བར་དུ་བཟླས་ཏེ་ཟེར་དུ་གཞུག །ཚུལ་གྱིས་ཞེས་བྱ་བ་ནི་དགེ་བསྙེན་གྱི་གཟུགས་དང་བས་བླངས་ནས་ཚུལ་ཁྲིམས་ལྔ་ཉིད་སེམས་ནུར་བ་མེད་པས་ན་བརྗོད་དུ་གཞུག་པ་ཡིན་ནོ། །རང་གིས་དགེ་བསྙེན་དུ་ཕོག་སྟེ། དགེ་འདུན་ལ་འདྲི་བའི་དགེ་སློང་ལ་གཏོད་ཅིག །རང་གིས་
[3a.3]དགེ་བསྙེན་དུ་ཕོག་སྟེ་ཞེས་པ་ནི་མཁན་པོ་ཉིད་ཀྱིས་དགེ་བསྙེན་གྱི་ཁྲིམས་རབ་ཏུ་འབྱུང་བར་འདོད་པ་དེ་ལ་ཕོག་པ་ལ་བྱ། དགེ་འདུན་ལ་འདྲི་བའི་དགེ་སློང་ལ་གཏོད་ཅིག་ཅེས་པ་ནི་དེ་ནས་མཁན་པོས་དགེ་སློང་ཅིག་#ལ་རབ་ཏུ་འབྱུང་བ་བཀྲི་སྟེ། འདི་རབ་ཏུ་འབྱུང་ན་ནོངས་སམ་མ་ནོངས་ཞེས་དགེ་
[3a.4]འདུན་ལ་འདྲིས་#ཤིག་པར་གཏད་དེ་གཏང་#། (ཅི་,མི་)གཙང་ངམ་ཞེས་དྲིས་ལ་གཙང་ན་འདྲི། འདྲིར་གཏང་#བའི་དགེ་སློང་དེས་སླར་དེའི་མཁན་པོ་ཉིད་ལ་ཁྱོད་ཀྱི་སློབ་མ་འདི་ལ་བར་ཆད་མེད་དམ་ཞེས་དྲིས་ལ་མེད་ཅེས་ཟེར་ན#། གདོད་དགེ་འདུན་ལ་དྲི་བར་བཀྲི། ཐམས་ཅད་འདུས་འཁོད་པ་ལའམ་གནས་
[3a.5]གནས་སུའོ། །དགེ་འདུན་ལ་དྲི་ན་#ནི་མཚམས་གཅིག་གི་དགེ་འདུན་ཟད་པར་ལ་དྲི་དགོས་ཏེ་མདུན་#ནས་འཁོད་པ་ལ་དྲི། ལ་ལ་ཞིག་མ་འོངས་ན་ཡང་གནས་ག་ལ་འདུག་#གནས་སུ་དྲི#། དེ་སྟེ་ཀུན་གཙང་ནའོ་ཞེས་ཐམས་ཅད་ཀྱིས་སྨྲོས་ཤིག །ལྷག་#མ་ལྟར་དྲིས་པའི་ལན་དུ་དགེ་འདུན་གྱིས་དེ་སྟེ་
[3a.6]གཙང་ནའོ་ཞེས་བྱ་བའི་དོན་ནི་བར་ཆད་མེད་ཅིང་གཙང་ན་རུང་ངོ་ཞེས་བྱ་བའི་ཚུལ་ལོ། །མཁན་པོས་གསོལ་ཅིག་དགེ་འདུན་ལའང་ཞུས་ཟིན་རབ་ཏུ་འབྱུང་བར་འདོད་པ་དགེ་འདུན་གྱི་ནང་དུ་ཡང་མཁན་པོ་ལ་མཁན་པོར་གསོལ་དུ་གཞུག །དེ་ལྟར་བྱ་བ་ནི་སྔོན་ཡང་མཁན་པོ་ཡིན་མོད་ཀྱི་དགེ་
[3a.7]འདུན་ལ་གསོལ་ནས་མཁན་པོར་མངོན་པར་བྱ་བའི་ཕྱིར་གསོལ། སྐྲ་དང་ཁ་སྤུ་བྲེགས་#པ་ན་ཕུད་གཞག །དེ་ནས་#སྐྲ་དང་ཁ་སྤུ་བྲེགས་#པ་ན་སེམས་འགྱུར་གྱིས་དོགས་པའི་ཕྱིར་ཕུད་གཞག# །(ཕུང་,ཕུད་)བྲེག་གམ་ཞེས་དྲིས་ལ་བཏུབ་ན་དེ་ཡང་ངོ་། །དེའི་འོག་ཏུ་ཕུད་འདི་ཡོད་པས་ད་རུང་དགེ་བསྙེན་
[3b]
[3b.1]ཡིན་ཏེ་འདི་བྲེགས་ན་#དགེ་སྦྱོང་དུ་འགྱུར་ན་བྲེག་གམ་མི་བྲེག་ཅེས་དྲིས་ལ་བརྟན་ཞིང་སེམས་མ་གྱུར་ཏེ་དགེ་སྦྱོང་བྱ་ཞེས་ཟེར་ན་བྲེག་ཁྲུས་བྱ་སྐྲ་བྲེགས་ནས་ཁྲུས་བྱ་བ་ནི་གཙང་བའི་ཕྱིར་རོ། །མཁན་པོས་ངུར་སྨྲིག་ཅན་གྱི་གོས་སྦྱིན། ཀ་ཤ་དང་ཤམ་ཐབས་དང་རྔུལ་གཟན་གསུམ་མཁན་པོ་
[3b.2]ཉིད་ཀྱི་ཡང་རུང་གཞན་གྱིས་སྦྱར་ཀྱང་རུང་སྟེ་མཁན་པོའི་ལག་ནས་སྦྱིན། རྐང་པ་ལ་ཕྱག་བྱས་ཏེ་བླངས#། བྱིན་པའི་ཚེ་སློབ་མས་མཁན་པོའི་རྐང་པ་ལ་ཕྱག་བྱས་ཏེ་བླང་བ་ནི་གུས་པར་བྱ་བའི་ཚུལ་ལོ། །མཁན་པོས་བསྐོན། སློབ་མས་བླངས་ནས་མཁན་པོ་རང་གིས་གོས་བསྐོན་ཏེ། བགོ་
[3b.3]བའི་ཐབས་ཀྱང་བསྟན། མ་ཚོར་བར་མཚན་བརྟག# །མ་ནིང་ཡིན་ནམ་མ་ཡིན་པ་དང་མོའི་ནང་དུ་ཕོ་འཇུག་ཕོའི་ནང་དུ་མོ་འཇུག་པའི་ཕྱིར་བརྟག་གོ། །རབ་ཏུ་བྱུང་#བ་འཐོབ་པ་སྐྱབས་སུ་འགྲོ་བ་དང་། རིམ་དུའོ#། །དགེ་སྦྱོང་གི་ཁྲིམས་འཆགས་#པ་ནི་ཤཱཀྱ་སེང་གེའི་རྗེས་སུ་འབྱུང་ངོ་། །ཤཱཀྱ་ཐུབ་པའི་
[3b.4]རྗེས་སུ་འབྱུང་ངོ་། །ཤཱཀྱ་རྒྱལ་པོའི་རྗེས་སུ་འབྱུང་ངོ་ཞེས་བྱ་བས་འཆགས་ཏེ་བྱ་བའི་རིམ་ནི་སྐྱབས་སུ་འགྲོ་བའི་ཚིག་གཅིག་བྱས་ཤིང་འདི་ལན་ཅིག་བརྗོད་དེ། དེ་ལྟ་བུ་ལན་གསུམ་དུ་བཟླས། གསོལ་མ་ཐག་ཏུ་ཡང་ངོ་། །མདོ་ལྟག་མ་ལྟར་བྱ་བ་ནི་དགེ་འདུན་ལ་དྲིས་ནས་མཁན་པོར་ཡང་གསོལ་བའི་
[3b.5]འོག་དང་སྐབས་འདི་ཉིད་#གང་དུ་བྱས་ཀྱང་ཉེས་པ་མེད་དོ། །འདི་ནི་ལས་བྱེད་པས་བྱ། དགེ་སྦྱོང་འཐོབ་པར་དགེ་སློང་ལ་གཏད། མཁན་པོས་ངའི་སློབ་མ་འདི་ཁྲིམས་ཕོག་ཤིག་ཅེས་ལས་ཀྱི་སློབ་དཔོན་གང་བྱེད་པ་ལ་གཏད། ཅི་ཀུན་གཙང་ངམ་ཞེས་དྲིས་ལ་གཙང་ན་འཐོབ་པར་བྱ། དེ་ནས་ལས་
[3b.6]ཀྱི་སློབ་དཔོན་གྱིས་སླར་མཁན་པོ་ལ་ཁྱོད་ཀྱི་སློབ་མ་འདི་བར་ཆད་མེད་དམ་དྲིས་ལ་གཙང་ཞེས་ཟེར་ན་དགེ་སྦྱོང་གི་ཁྲིམས་དབོག །དེ་ནི་སློབ་དཔོན་ནོ། །མདོ་གོང་མ་ལྟར་ལས་བྱེད་པ་ནི་དགེ་སློང་#གི་ལས་ཀྱི་སློབ་དཔོན་ནོ། །དགེ་སྦྱོང་གི་ཆོ་གའི་ནང་དུ་སློབ་དཔོན་ལྔ་གློ་ཐོར་དུ་བཤད་པ་ནི་མི་སྤྲོ་བར་
[3b.7]བསྡུ་སྟེ་གོ་སླ་བར་བྱ་བའི་ཕྱིར་སློབ་དཔོན་བཞི་ཡང་འདིའི་ཞར་ལ་བཤད་དོ། །གསང་སྟེ་སྟོན་པ་དང་། ལས་བྱེད་པ་དང་། གནས་བདག་དང་། ལྷོགས་ཤིག་པ་ཡང་ངོ་། །གསང་སྟེ་སྟོན་པ་དང་ཞེས་པ་དང་གསང་སྟེ་སྟོན་པའི་སློབ་དཔོན་ནི་བར་ཆད་འདྲི་བའི་ལས་བྱས་ཟིན་ནས་གསང་སྟེ་སྟོན་པའི་
[4a]
[4a.1]སློབ་#དཔོན་དུ་འགྱུར་ཏེ། འོག་ནས་འཆད། ལས་བྱེད་པ་དང་ཞེས་པ་ནི་ལས་བྱེད་པའི་སློབ་དཔོན་ཏེ་འོག་ནས་འཆད་དེ་ཁྲིམས་རྫོགས་པར་བྱེད་པའི་གསོལ་བ་དང་ཞུ་བ་དང་ཁྲིམས་འབོགས་#པའི་ལས་བྱེད། གནས་བདག་དང་ཞེས་པ་ནི་གནས་བཅས་པའི་
[4a.2]སློབ་དཔོན་ཏེ་འོག་ནས་འཆད་དེ་མཁན་པོ་ཤི་འམ་བྲལ་ན་གནས་བཅས་ཏེ་དྲི་བའོ། །ལྷོགས་ཤིག་པ་ཡང་ངོ་ཞེས་པ་ནི་ཀློག་པའི་སློབ་དཔོན་ཏེ། ཆོས་དང་ཁ་ཏོན་སློབ་པ་ཡིན་ཏེ་ལྷག་མ་གསུམ་ནི་འོག་ནས་ཀྱང་འཆད་དེ་སོ་སོའི་ལས་ཟིན་ན་སློབ་དཔོན་དུ་འགྱུར། དོན་འགྲུབ་#པར་གྱུར་ནའོ། །
[4a.3]གསང་སྟེ་སྟོན་པ་དང་ལས་བྱེད་པ་དང་དགེ་སྦྱོང་གི་སློབ་དཔོན་གསུམ་ནི་སོ་སོའི་ལས་བྱས་ནས་མཇུག་རྫོགས་ཏེ་ཟིན་ན་སློབ་དཔོན་དུ་འགྱུར་རོ། །ལས་བྱེད་པའི་སློབ་དཔོན་ནི་འོག་ནས་#འཆད་དོ། །ཁས་བླངས་པ་མཁན་པོར་གསོལ་ན་དེ་འགྱུར་རོ། །མཁན་པོ་ནི་སློབ་མས་ཀྱང་མཁན་པོར་
[4a.4]གསོལ། མཁན་པོས་ཀྱང་ངས་མཁན་པོ་བྱའོ་ཞེས་ཁས་བླངས་པ་ལས་མཁན་པོར་འགྱུར་ཏེ། འོག་མ་མདོ་གཉིས་ཀྱི་འོག་ནས་ཀྱང་ཇི་ཙམ་གྱིས་མཁན་པོར་གྱུར་པ་ཡང་འཆད་དོ། །གསུམ་བཟླས་པའི་ཐ་མའི་ཆས་འགྲུབ་དགེ་སྦྱོང་གི་སློབ་དཔོན་དང་ལས་བྱེད་པའི་སློབ་དཔོན་ནི་སྐྱབས་སུ་
[4a.5]འགྲོ་བ་དང་དགེ་སྦྱོང་དུ་གཟིགས་ཤིག་ཅེས་ལན་གསུམ་དུ་བཟླས་ཏེ་ལན་གཉིས་ནི་རྫོགས་ཐ་མ་ལན་ཅིག་གི་ཚིག་སུམ་ཆ་ལུས་ཀྱང་སློབ་དཔོན་དུ་འགྱུར་ཏེ། ཚིག་ལན་གསུམ་དུ་བཟླས་པ་ཉིད་གང་ཡིན་པ་དང་། ཚིག་གི་#སུམ་ཆའི་མཚམས་ནི་འོག་ནས་འཆད། དེ་འདི་ལྟ་སྟེ་ཕ་རོལ་ལ་
[4a.6]བརྗོད་པའི་ཚེ་དགེ་སྦྱོང་བའི་ཞེ་ནའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །བཙུན་པས་བདག་དགེ་སྦྱོང་དུ་གཟིགས་ཤིག་ཅེས་བྱ་བའི་ཚིག་འདི་ལན་གཉིས་ནི་བཟླས་ཟིན་ཐ་མ་དགེ་སྦྱོང་དུ་ཞེས་པ་ཡན་ཆད་སུམ་གཉིས་ནི་
[4a.7]རྫོགས། གཟིགས་ཤིག་ཅེས་བྱ་བའི་ལྷག་མ་ལུས་ཀྱང་སློབ་དཔོན་དུ་འགྱུར་རོ། །ཐ་མས་དེར་མཁན་པོར་དོན་ནོ། །མཁན་པོར་གསོལ་བའི་ཚིག་ལན་གསུམ་བཟླས་པ་ལན་གཉིས་ཀྱི་བར་དུ་ནི་བཙུན་པ་བདག་གི་མཁན་པོར་གསོལ་ཞེས་བྱ། ཐ་མ་ལན་ཅིག་ལ་མཁན་པོ་བདག་གི་
[4b]
[4b.1]མཁན་པོར་གསོལ་ཞེས་བྱས་པས་དེས་མཁན་པོར་འགྱུར་རོ། །གནས་བདག་གི་མཐའ་ནི་གནས་བཅས་ནས་ནུབ་གཅིག་གནས་པས་སོ། །གནས་བཅས་པའི་སློབ་དཔོན་ནི་ཕ་དང་བུར་འདུ་ཤེས་བཞག་ལ་གནས་བཅས་#པའི་སྔགས་བྱས་ནས། དེའི་ནུབ་མོ་ཉིད་མཚམས་གཅིག་གི་ནང་
[4b.2]དུ་ལྷན་ཅིག་ཏུ་གནས་ལ་ཞག་ལོན་ཏེ་སྐྱ་རེངས་#བྱུང་ན་སློབ་དཔོན་ནི་ཕ་དང་བུར་འདུ་ཤེས#། ལྷོགས་ཤིག་པ་ནི་ཚིགས་སུ་བཅད་པ་གཅིག་ལན་གསུམ་ཀླགས་པས་སོ། །ཀློག་པའི་སློབ་དཔོན་ནི་གཉིས་ཀས་སློབ་དཔོན་དང་སློབ་མར་འདུ་ཤེས་བཞག་ལ་ཞལ་ནས་གསུངས་པའི་ཚིགས་སུ་བཅད་པ་
[4b.3]གཅིག་ལོབས་པར་མཁན་པོས་སྨྲས་ལ་སློབ་མས་བཟླས་ཏེ་ཙོག་ཙོག་པོར་འདུག་ལ་ལན་གསུམ་དུ་བཟླས་ན་སློབ་དཔོན་དུ་འགྱུར། ལྷོགས་ཤིག་པར་མ་བསམས་པར་བརྗོད་ན་ལྷོགས་ཤིག་པ་མ་ཡིན་ནོ། །ཀློག་པའི་སློབ་དཔོན་བྱ་བར་འདུ་ཤེས་མ་བཞག་པར་བསླབས་པ་དང་བཟླས་པ་ནི་ཇི་
[4b.4]སྙེད་ལོབས་ཀྱང་སློབ་དཔོན་དུ་མི་འགྱུར་རོ། །དེ་དག་ལ་ཉེ་བའི་ཚིག་ལས་གཞན་དུ་མ་ཡིན། མཁན་པོས་#སློབ་དཔོན་ལ་བཙུན་པ་འམ་བླ་མ་ཞེས་པ་ལ་སོགས་པ་{བླ་དགས་,བླ་དྭགས་}གཞན་དུ་མི་བོད་ཀྱི། མཁན་པོ་ལ་ཡང་མཁན་པོ་ཞེས་#སློབ་དཔོན་ལ་ཡང་སློབ་དཔོན་ཞེས་བྱ། འདི་སྐད་གཞན་ལ་
[4b.5]ཡང་མ་ཡིན། མཁན་པོ་དང་སློབ་དཔོན་མ་ཡིན་པ་ལ་མཁན་པོ་དང་སློབ་དཔོན་ཞེས་མི་བོད། མཁན་པོ་དང་སློབ་དཔོན་ནང་ཡང་བསྣོར་ཏེ་མི་བོད། དོན་གྱི་ཕྱིར་མཚན་ནས་སྨོས་སོ་ཞེས་པ་དང་བཅས་ཏེ་མ་སྨྲས་པར་མཁན་པོའི་མཚན་ནས་མི་སྨོས། མཁན་པོའི་མཚན་ཉིད་ནས་དབྱུང་
[4b.6]དགོས་ན་#ཡང་དོན་གྱི་ཕྱིར་མཚན་ནས་སྨོས་སོ་ཞེས་སྔར་མ་བྱས་པར་མཁན་པོའི་མཚན་ནས་མི་དབྱུང་ངོ་། །དགེ་སྦྱོང་འཐོབ་པའི་ཆོ་གའོ། །འདི་ཡན་ཆད་ནི་དགེ་སྦྱོང་དུ་གཞུག་པའི་ཚུལ་དང་ཆོ་ག་ཡིན་ནོ། །ལ་ལ་ཞིག་ན་རེ་དགེ་སློང་གི་ཆོ་ག་མ་སྨོས་པར་དགེ་སྦྱོང་གི་ཆོ་ག་སྔར་ཅིའི་ཕྱིར་བཤད་
[4b.7]ཅེས་ཟེར་བ་ཞིག་ཡོད་ན། དགེ་སྦྱོང་མ་བྱས་པར་དགེ་སློང་བྱར་མི་རུང་བས་སྔར་དགེ་སྦྱོང་དུ་བྱ་དགོས་པས་རིམ་བཞིན་དུ་ཚུལ་བཤད་པ་ཡིན་ནོ། །བསྙེན་པར་རྫོགས་པ་ནི་དགེ་འདུན་ལས་སོ། །བསྙེན་པར་ཞེས་པ་ནི་མྱ་ངན་ལས་འདས་པ་ལ་བསྙེན་པ་ལ་བྱ། རྫོགས་པ་ནི་ཞེས་པ་ནི་མྱ་ངན་
[5a]
[5a.1]ལས་འདས་པ་ཉིད་ལ་བྱ། དགེ་འདུན་ལས་སོ་ཞེས་པ་ནི་མུར་འདུག་ལ་སོགས་པའི་དགེ་འདུན་མ་ཡིན་གྱི། ཉན་ཐོས་ཀྱི་དགེ་འདུན་ལ་བྱའོ། །བསྙེན་པར་རྫོགས་པ་ནི་དགེ་འདུན་དང་མཁན་པོ་དང་སློབ་དཔོན་ལས་ཐོབ་པར་འགྱུར་ཏེ། མདོ་འདི་ལས་དགེ་འདུན་
[5a.2]འབའ་ཞིག་ལས་འཐོབ་པར་འགྱུར་བ་སྐད་ཟེར་བ་ནི་དགེ་འདུན་#དང་མཁན་པོ་དང་སློབ་དཔོན་ཡང་དེའི་ནང་ནས་འོང་བར་རིག་པར་བྱའོ། །མཁན་པོར་མངོན་པར་གྱུར་ནས་ལས་བྱེད་པ་དང་། གསང་སྟེ་སྟོན་པ་དགེ་སློང་ལས་བསྐོ། མཁན་པོར་མངོན་པར་གྱུར་ཅེས་བྱ་བ་ནི་མཁན་
[5a.3]པོ་བྱ་བ་སྔར་སྐད་སྦྱར་ཏེ། འཐམས་པ་དང་། མཁན་པོ་ཉིད་མོས་པ་དང་། དགེ་འདུན་གྱི་ནང་དུ་འོངས་པས་ན་མངོན་པར་གྱུར་ཅེས་བྱ་བ་དང་#། མངོན་པར་གྱུར་ནས་ལས་བྱེད་པ་དང་། གསང་སྟེ་སྟོན་པའི་སློབ་དཔོན་དགེ་འདུན་གྱི་ནང་ནས་མཁས་པ་ཡོན་ཏན་དང་ལྡན་པ་ལས་
[5a.4]ནན་གྱིས་མི་བསྐོའི། དད་པར་བྱ་བའི་ཕྱིར་གུས་པའི་ཚིག་གིས་གསོལ་ཏེ་གྱིས་ཤིག་པར་བསྐོ། མཁན་པོར་གསོལ། དགེ་འདུན་གྱི་ནང་དུ་ཡང་མཁན་པོར་གསོལ་དགོས་པ་ནི་མདོ་ལྟག་#མ་ནི་མཁན་པོར་འོང་བར་མངོན་པ་ཙམ་དུ་ཟད་ཀྱི་འདི་ལྟར་གསོལ་བས་ནི་མཁན་པོར་
[5a.5]གྱུར་པར་ཡིད་ཆེས་ཤིང་ཀུན་ཤེས་པའི་ཕྱིར་གསོལ་དགོས་སོ། །དགེ་སྦྱོང་གི་མཁན་པོ་ཉིད་ཡིན་དུ་ཟིན་ཀྱང་བསྙེན་པར་རྫོགས་པ་དང་ལས་ཐ་དད་པའི་ཕྱིར་གསོལ་དགོས་སོ། །དེ་རང་གིས་ཆོས་གོས་གསུམ་བསྔོར་ཆུག་ཤིག# །མཁན་པོར་གསོལ་ཟིན་ནས་མཁན་པོ་ཉིད་ཀྱིས་
[5a.6]ཆོས་གོས་དང་ལྷུང་བཟེད་མཁན་པོ་དང་སློབ་མ་གཉིས་ཀ་འགྲེང་ལ་མཁན་པོས་སྨྲས་ཤིང་སློབ་མས་བཟླས་ཏེ་སྔགས་གདབ། འདུག་སྟེ་བཏབ་པའམ། གཞན་གྱིས་དེའི་ཚེ་བཏབ་ན་མི་འཆགས་སོ། །ཕྱིས་#ནས་ནི་སུས་བཏབ་ཀྱང་རུང་ངོ་། །དགེ་འདུན་ལ་ལྷུང་བཟེད་ཀྱང་ཉེ་བར་བསྟན་
[5a.7]ཅིང་མ་ཆེས་སམ་མ་ཆུང་ངམ་མི་དཀར་རམ་ཞེས་སོ། །ལྷུང་བཟེད་ནི་སྔགས་ཀྱིས་མ་བཏབ་པའི་སྔ་རོལ་དུ་དགེ་འདུན་ལ་མ་ཆེས་སམ་མ་ཆུང་ངམ་མི་དཀར་རམ་ཞེས་བྱ་ཞིང་མཐར་གྱིས་སྦྱ་ང་#བྲིམ། དེ་ལྟར་མ་ཡིན་ན་ཐམས་ཅད་ཀྱིས་ལྷུང་བཟེད་བཟང་ངོ་ཞེས་སྨྲོས་ཤིག །མདོ་ལྟག་མ་
[5b]
[5b.1]ལྟར་དྲིས་ནས་མི་ཆེ་མི་ཆུང་མི་དཀར་ན་བཟང་ངོ་ཞེས་དགེ་འདུན་གྱིས་ལན་གསོལ་ཅིག །གྲལ་དཔོན་གྱིས་#བརྟགས་ཏེ་བཟང་ངོ་ཞེ་#ན་འོག་མ་རྣམས་ཀྱིས་ནན་ཏན་དུ་མ་མཐོང་ཡང་བཟང་ངོ་ཞེས་སྨྲས་ནའང་ཉེས་མེད། སྤོགས་ཏེ་སུས་ཞེས་སྨྲས་ལ་གསང་སྟེ་སྟོན་པ་མོས་པར་བྱས་ཏེ་ལས་
[5b.2]བྱེད་པས་འདིའི་དགེ་འདུན་ལ་ཞུ། དེ་ནས་བསྙེན་པར་རྫོགས་པར་འདོད་པའི་མི་དེ་ཆོས་གོས་གསུམ་བསྐོན་ལ་དགེ་འདུན་ལས་བྱེད་པའི་སྒྲ་མི་ཐོས་པ་ཙམ་དུ་མིག་རྒྱང་དུ་མཐོང་བར་བཞག་སྟེ་ལས་བྱེད་པའི་སློབ་དཔོན་གྱིས་གསང་སྟེ་སྟོན་པ་སུས་བྱ་ཞེས་དགེ་འདུན་གྱི་ཁྲོད་དུ་ཞུ། 
[5b.3]གསང་སྟེ་སྟོན་པ་སྔར་མཁན་པོས་བསྐོས་པ་དེས་ངས་བྱའོ་ཞེས་དད་པར་བྱ་སྟེ་སྨྲ། དེ་ནས་ལས་བྱེད་པས་གསང་སྟེ་སྟོན་པ་བསྒོ་བའི་གསོལ་བ་བྱ། ཉོན་ཅིག་ཅེས་ནས་གསང་བ་བསྟན། །དེ་ནས་གསང་སྟེ་སྟོན་པ་སྤགས་ཏེ་བཞག་པའི་གནས་སུ་སོང་#ལ་བར་ཆད་ཀྱི་ཆོས་རྣམས་ཡོད་
[5b.4]དམ་མེད་དྲང་པོར་སྨྲོས་ཤིག་ཅེས་སྔར་བསྒོ་སྟེ་བར་ཆད་ཀྱི་ཆོས་དྲི། དགེ་འདུན་གྱི་ནང་དུའང་འདི་བཞིན་དུ་དྲིས་དང་#པོར་སྨྲོས་ཞེས་བསྒོ། འདུག་ཤིག་སྒྲ་མ་ཕྱུང་གི་བར་དུ་མ་འོང་#ཤིག་ཅེས་སྨྲས་ནས་དགེ་འདུན་ལ་བསྟན་ནོ། །དེ་ནས་ཚུར་ཤོག་ཅེས་མ་བོས་ཀྱི་བར་དུ་འདུག་ཅིག་ཅེས་
[5b.5]གསང་སྟེ་སྟོན་པས་བསྒོ་ལ། དེ་#ཉིད་དུ་བཞག་སྟེ་དགེ་འདུན་ལ་བར་ཆད་ཀྱི་ཆོས་རྣམས་གཙང་ངོ་ཞེས་སྨྲ། ཀུན་གཙང་ངོ་ཞེས་གསོལ་ནས་ཅི་མཆི་ཞིག་གམ་ཞེས་འོང་བའི་ཕྱིར་དྲིའོ#། །མདོ་ལྟག་མ་ལྟར་གཙང་ངོ་ཞེས་སྨྲས་ནས་ཚུར་དགུག་གམ་ཇི་ལྟར་བགྱི་ཞེས་དགེ་འདུན་ལ་ཞུ། དེ་སྟེ་
[5b.6]ཀུན་གཙང་ནའོ་ཞེས་ཐམས་ཅད་ཀྱིས་སྨྲོས་ཤིག །ལྟག་མ་ལྟར་ཞུས་ནས་བར་ཆད་ཀྱི་ཆོས་རྣམས་གཙང་ན་ཁུག་#ཤིག་ཅེས་དགེ་འདུན་གྱིས་ལན་སྦྱིན། ལས་བྱེད་པར་བསྙེན་པར་རྫོགས་པ་གསོལ་དུ་གཞུག །ལས་ཀྱི་སློབ་དཔོན་གྱིས་བསྙེན་པར་རྫོགས་པར་འདོད་པ་བསྙེན་པར་རྫོགས་
[5b.7]པར་བགྱིད་ཅི་གནང་#ཞེས་དགེ་འདུན་ལ་གསོལ་དུ་གཞུག་སྟེ། ཁོ་ཉིད་ཀྱིས་མི་ཤེས་པའི་ཕྱིར་སློབ་དཔོན་གྱིས་སྨྲས་ཤིང་ཟློས་སུ་གཞུག་སྟེ། ལན་གསུམ་དུ་བྱ། དགེ་འདུན་ལ་ཞུས་ཏེ་བར་ཆད་དྲི#། མདོ་ལྟག་མ་ལྟར་གསོལ་བ་བཏབ་ནས་དགེ་འདུན་ཅང་མི་གསུང་ན་གནང་བར་གོ་
[6a]
[6a.1]བར་བྱས་ཏེ་ལས་བྱེད་པའི་སློབ་དཔོན་གྱིས་བར་ཆད་དྲི་བར་འཚལ་ལོ་ཞེས་དགེ་འདུན་ལ་ཞུས་ལ་སྔར་ལྐོག་#དྲིས་པ་བཞིན་དུ་དགེ་འདུན་གྱི་ནང་དུའང་ལས་བྱེད་པས་བར་ཆད་ལན་ཅིག་དྲི#། བསྙེན་པར་རྫོགས་པ་ཐོབ་པར་བྱ། བར་ཆད་དྲིས་ནས་མིང་འདི་ཞེས་བགྱི་བའི་
[6a.2]མཁན་པོ་ལ་བསྙེན་པར་རྫོགས་པར་འཚལ་ལོ་ཞེས་ལས་བྱེད་པས་ཞུ་བ་ལན་གསུམ་བྱས་ནས་ཁྲིམས་ལས་བྱེད་པས་དབོག །འདི་ནི་དེ་མ་ཐག་ཏུ་གྲིབ་མ་བཅལ་#ཏེ་བསྐོ། ཁྲིམས་ཕོག་མ་ཐག་ཏུ་ཉི་མའི་ཚོད་ཇི་ཙམ་ཡིན་པ་གྲིབ་མ་ཚོད་འདི་ཙམ་ལ་ཁྲིམས་ཐོབ་པ་ཡིན་ནོ་ཞེས་བསྙེན་པར་
[6a.3]རྫོགས་པ་དེ་ལ་བསྒོ། གྲིབ་མ་ཇི་ལྟར་གཞལ་བ་ནི་འོག་ནས་འཆད་དོ། །ཕུར་བུ་སོར་བཞི་ལ་དེ་དགེའོ། །གྲིབ་མ་བཅལ་#བ་ནི་ཤིང་བུ་སོར་བཞིས་བྱས་ན་#རན་ཅིང་བདེ་ལ་གྲིབ་ཚོད་རྟོགས་པར་འགྱུར་བའི་ཕྱིར་དགེའི་ཞེས་བྱའོ། །འདི་ལ་སྐྱེས་བུ་ཞེས་སྤྱད་དོ། །ཕུར་བུ་སོར་བཞི་པའི་གྲིབ་
[6a.4]མ་སོར་བཞི་ལ་སྐྱེས་བུ་གཅིག་ཏུ་བརྩི། གྲིབ་མ་སོར་གཉིས་བྱུང་ན་སྐྱེས་བུ་ཕྱེད་ཅེས་པ་ནི#། དེ་ལས་ལྷག་ཆད་དུ་གྱུར་ན་སོར་བཞི་ལ་བཅུ་གཅིག་གི་ཆ་རེ་རེ་ལ་རྐང་པ་ཞེས་མིང་གདགས་སོ། །ཉིན་མཚན་གྱི་ཆ་སྔ་དྲོ་ལ་སོགས་པའོ། །ཉིན་པར་དང་མཚན་མོ་དུས་ཇི་ཙམ་ན་ཞུགས་པ་བསྒོ་
[6a.5]དགོས་#ཏེ། མཚན་མོ་ལ་དུས་གསུམ་སྟེ་སྲོད་དང་ལྔ་ཚིགས་དང་ཐོ་རངས་དང་། ཉིན་མོ་ལ་ཡང་གསུམ་སྟེ་སྔ་དྲོ་དང་གུང་དང་ཕྱི་དྲོ་གང་ལ་རྫོགས་པ་དུས་བཟུང་#སྟེ་རྫོགས་པ་ལ་ཉིན་མཚན་གྱི་དུས་འདི་ཙམ་ལ་ཞུགས་སོ་ཞེས་བསྒོ། །དུས་ཀྱང་ངོ་། །དབྱར་དགུན་གྱི་དུས་གང་ཡིན་པ་ཡང་བསྒོ་
[6a.6]དགོས་ཏེ། དབྱར་དགུན་གྱི་དུས་ཉིད་ནི་འོག་ནས་འཆད། དེ་ནི་ལྔ་སྟེ་དགུན་དང་དཔྱིད་དང་དབྱར་དང་ཤི་བའི་དབྱར་དང་རིང་བའི་དབྱར་ཏེ། དེ་ནི་ལྔ་སྟེ་ཞེས་པ་ནི་དུས་ལ་རྣམ་པ་ལྔ་ཡོད་དེ་སྟོན་ཟླ་ཐ་{ཆུངས་,ཆུང་}#ཉ་ནས་མགོ་བཟུང་སྟེ་བརྩིའོ། །དགུན་དང་ཞེས་པ་ནི་དགུན་གྱི་དུས་ཏེ་ཟླ་བ་བཞི། དཔྱིད་
[6a.7]དང་ཞེས་པ་ནི་དཔྱིད་ཀྱི་དུས་ཏེ་ཟླ་བ་བཞི། དབྱར་དང་ཞེས་པ་ནི་དབྱར་གྱི་དུས་ཏེ་ཟླ་བ་གཅིག་ཤི་བའི་དབྱར་དང་ཞེས་པ་ནི་ཤི་བའི་དབྱར་གྱི་དུས་ཏེ་ཉིན་ཞག་གཅིག་རིང་བའི་དབྱར་ཏེ་ཞེས་པ་ནི་རིང་བའི་དབྱར་གྱི་དུས་ཏེ། ཞག་གཅིག་གིས་མ་ཚང་བའི་ཟླ་བ་གསུམ། ཐོག་མ་གཉིས་ནི་ཟླ་བ་
[6b]
[6b.1]བཞི་སྟོན་ཟླ་ཐ་{ཆུངས་,ཆུང་}ཉ་ནས་དཔྱིད་ཟླ་ར་བ་ཉའི་བར་#ཟླ་བ་བཞི་ནི་དགུན་གྱི་དུས་སོ། །དཔྱིད་ཟླ་ར་བ་ཉ་ནས་དབྱར་ཟླ་འབྲིང་པོ་ཉའི་བར་དུ་ན་#དཔྱིད་ཀྱི་དུས་སོ། །ཐོག་མ་གཉིས་ཞེས་བྱ་བ་ནི་གོང་དུ་དུས་ལྔའི་གཉེར་གསོད་པ་ལ་གྲལ་ཐོག་མར་སྨོས་པས་དགུན་དང་དཔྱིད་གཉིས་ཟླ་བ་བཞི་བཞིའོ། །
[6b.2]དེ་ཕན་ཆད་ཟླ་བ་གཅིག །དབྱར་ཟླ་འབྲིང་པོ་ཉ་ནས་དབྱར་ཟླ་ཐ་{ཆུངས་,ཆུང་}ཉའི་བར་དུ་ཟླ་བ་གཅིག་སྟེ་དབྱར་གྱི་དུས་ཞེས་བྱའོ། །དེའི་འོག་མ་ཉིན་མཚན་ནོ། །དབྱར་ཟླ་ཐ་{ཆུངས་,ཆུང་}ཚེས་བཅུ་དྲུག་གི་ཉིན་ཞག་གཅིག་ལ་ཡུན་ཐུང་བའི་ཕྱིར་ཤི་བའི་དབྱར་གྱི་དུས་ཞེས་བྱའོ། །མཐའ་མ་ནི་དེས་ཉུང་
[6b.3]བའི་ཟླ་བ་གསུམ་མོ། །དབྱར་ཟླ་ཐ་{ཆུངས་,ཆུང་}ཚེས་བཅུ་བདུན་ནས་སྟོན་ཟླ་ཐ་{ཆུངས་,ཆུང་}ཉའི་བར་ཟླ་བ་གསུམ་དུ་ཞག་གཅིག་གིས་མ་ཚང་བ་ནི་རིང་བའི་དབྱར་གྱི་དུས་ཞེས་བྱའོ། །སྟོན་ཟླ་ཐ་{ཆུངས་,ཆུང་}ཉ་ནས་དབྱར་ཟླ་ཐ་{ཆུངས་,ཆུང་}ཉའི་བར་དུ་ཁྲིམས་རྫོགས་པ་ནི་རིམ་པས་རྒྱལ་བར་འགྱུར་རོ། །རིང་
[6b.4]བའི་ཟླ་བ་གསུམ་ལ་རྫོགས་པ་ནི་ཕམ་སྟེ་ཞག་རེ་ཞིང་རིམ་གྱིས་བརྩིའོ། །གནས་བསྒོ#། ཤིང་དྲུང་དང་ཚེམ་བུ་དང་སློང་མོ་དང་སྨན་བཀུས་པ་ལ་ནམ་འཚོའི་བར་དུ་སྤྱད་དོ་ཞེས་ཀྱང་བསྒོ། དེ་ལ་ཡིད་བསྲིང་བའི་ཕྱིར་གོས་སུ་བརྟགས་པ་རྣམས་བདུན་དང་ཁ་ཟས་རོ་བརྒྱ་པ་དང་སྨན་ཞག་བདུན་
[6b.5]པ་དང་འཚོ་བའི་བར་དུ་བཅང་བ་དང་ཁང་བུ་བདུན་བརྩེགས་དགེ་འདུན་གྱི་འམ་ཡོན་བདག་གིས་#སྦྱར་ན་ཆོག་པ་ཙམ་སྤྱོད་ཅིག །ལྟུང་བའི་ཆོས་ཀྱང་ངོ་། །མི་ཚངས་པར་སྤྱོད་པ་དང་རྐུ་བ་དང་མི་ལ་གསོད་པ་དང་{བརྫུན་,རྫུན་}#བཞི་བྱས་ན་རྒྱུད་གསུམ་དུ་ལྟུང་སྟེ་ཕྱིས་དགེ་སློང་དུ་མི་རུང་བའི་ཕྱིར་{རིངས་,རིང་}
[6b.6]བར་བསྒོ། །དགེ་སྦྱོང་གིས་བྱ་བ་རྣམས་ཀྱང་ངོ་། །མི་གཤེ་བ་དང་མི་འཕྱ་བ་དང་མི་སྨད་#པ་དང་མི་འཚོག་#པ་དང་བཞི་ཕས་བྱས་ཀྱང་ལན་མི་བྱ་བ་ཡིན་ན་ཕས་མི་ཟེར་བར་ཚུས་#བྱ་བ་རྣམས་ལྟ་ཅི་སྨོས། རྫོགས་པ་ཡང་དག་པར་ཏེ་རེ་བ་འང་བརྗོད་ཅིང་ཚུལ་ཁྲིམས་མཉམ་པར་གྱུར་པ་དང་
[6b.7]རངས་པ་#བསྒོའོ། །རྫོགས་པ་ཡང་དག་པར་ཏེ་ཞེས་པ་ནི་བདག་གི་བར་ཆད་ཀྱི་ཆོས་ལ་སོགས་པ་མེད་ཅིང་། སློབ་དཔོན་དང་མཁན་པོ་ཡོན་ཏན་དང་ལྡན་པ་དང་། ཡོ་བྱད་ཚང་བ་ལ་སོགས་པས་ཁྲིམས་ཡང་དག་པར་ཐོབ་པ་དང་ཡང་གཅིག་ཏུ་ན་སངས་རྒྱས་དང་དགྲ་བཅོམ་པ་འདས་པའི་
[7a]
[7a.1]ཚུལ་བཞིན་དུ་རྫོགས་པས་ན་ཡང་དག་པར་རྫོགས་ཞེས་བྱའོ། །རེ་བའང་བརྗོད་ཅིང་ཞེས་པ་ནི་སྔོན་ཁྲིམས་ཡང་དག་པར་རྫོགས་པར་འདོད་པ་དང་། རེ་བའང་དེ་རིང་རེ་བ་བཞིན་དུ་ཐོབ་བོ་ཞེས་བསྒོ། ཚུལ་ཞེས་པ་ནས་སོ་ཞེས་བྱ་བའི་བར་དུ་ནི་ཚུལ་ཁྲིམས་
[7a.2]མཉམ་ཞིང་བསླབ་པ་མཉམ་པས་ན། ལོ་བརྒྱ་ལོན་པའི་གནས་བརྟན་དང་ཁྱོད་དེང་རྫོགས་པ་གཉིས་སུ་མཚུངས་ཤིང་མཉམ་པས་སྔ་མ་དག་ཡོན་ཏན་དང་ལྡན་པ་བཞིན་དུ་བསླབ་པ་དང་བསྲུང་བ་ལ་སྔ་མ་དང་འདྲ་བར་གྱིས་ཤིག །རངས་པར་བསྒོ་བ་ནི་བསམ་གཏན་དང་། བརྩོན་
[7a.3]འགྲུས་དང་ཀློག་པ་དང་། བསླབ་པ་ལ་སོགས་པས་མྱ་ངན་ལས་འདས་པར་འགྱུར་གྱིས་སྒྲིམས་ཤིག་ཅེས་བྱས་པས། སེམས་རངས་པར་འགྱུར་རོ། །རངས་པའི་ཚིག་འདི་སྐད་དུ་བརྗོད་པ་#ནི་འོག་མའི་སཱུ་ཏྲ་དག་ནི་ནང་དུའང་དགོས་སོ། །སྤྱོད་པས་སྨོས་པའི་གཟུགས་བརྙན་ཡང་ངོ་། །སྔོན་
[7a.4]ཁྱིམ་པའི་སྤྱོད་པའི་ཚེ་ཕ་མ་དང་ཕུ་ནུ་གཉེན་བཤེས་ལ་སོགས་པ་ལ་སྤྱོད་ཅིང་བརྟེན་#བརྟེན་པ་ལས་དེ་དག་དང་བྲལ་ཀྱང་དེ་དང་འདྲ་བར་མཁན་པོ་ལ་ནི་ཕར་བལྟ། སློབ་དཔོན་ལ་ནི་མར་བལྟ་མཁན་པོ་གཅིག་པ་དང་། གྲོགས་པོ་མཚུངས་པར་སྤྱོད་པ་དག་ནི་ཕུ་ནུ་དང་གཉེན་བཤེས་ལ་སོགས་
[7a.5]པའི་#ཞེས་ཡིད་བསྲིང་བའི་ཕྱིར་རངས་པར་བསྒོ། དུལ་བར་གནས་པར་ཡང་ངོ་། །བདག་ལུས་དང་ངག་དང་ཡིད་གསུམ་དུལ་བར་བསྡོམ་ཞིང་ཕ་རོལ་པོ་དུལ་བ་ལ་བརྟེན་ཞིང་གཞན་ཡང་དུལ་བར་བྱའོ། །དགོས་པ་ནན་ཏན་དུ་ཡང་ངོ་། །དགོས་པའི་དོན་ནི་ཚུལ་ཁྲིམས་
[7a.6]ཡིན་ཏེ། སྤྱད་ཅིང་བསྒོམས་ལ་ནན་ཏན་དུ་བྱ་སྟེ་རྒྱུན་མི་འཆད་པར་དྲན་པར་བྱ། དེ་བཞིན་དུ་ཕུང་པོ་དང་ཁམས་དང་སྐྱེ་མཆེད་ལ་མཉན་པ་དང་། བསམས་#པ་དང་བསྒོམས་#པར་ནན་ཏན་དུ་གྱིས་ཤིག་ཅེས་ཀྱང་བསྒོ། ཡང་དག་པར་བླངས་ཏེ་མ་བཤད་པའང་ཀུན་ཤེས་པར་
[7a.7]གྲུབ་པར་ཆུད་དོ་པ་ཡང་ངོ་། །ཁྲིམས་རྫོགས་པར་ཡང་དག་པར་ཐོབ་པས་ན། ཕས་ཕམ་པ་ལ་སོགས་པ་ཁ་ཅིག་ནི་བཤད་དེ་ཐོས་པ་ཡིན་ལྷག་མ་ལ་སོགས་པ་མང་པོ་གཞན་ད་བཤད་དུ་མི་ཟིན་ཏེ་མ་ཐོས་མོད་ཀྱི་ཕྱིས་གསོ་སྦྱིན་འཆད་པའི་ཚེ་ཡང་ཐོས་པར་འགྱུར་ཕྱིས་ཀུན་བསླབ་ཅིང་
[7b]
[7b.1]ཤེས་པར་བྱར་ཡོད་པས་ན། ད་བཤད་པ་དང་འདྲ་སྟེ་ཕྱིས་ལོབས་པར་འགྱུར་རོ་ཞེས་བསྒོ་གུས་པར་ཡང་བསྒོ། སྔོན་ཡང་ཚུལ་ཁྲིམས་ཀྱིས་བསོད་ནམས་ལྟ་བུས་མི་ཁོམ་པ་བརྒྱད་སྤངས་པའི་ལུས་འདི་ལྟ་བུ་ཐོབ་པ་ཡིན་ཏེ། དེའང་ཕས་ཕམ་པ་དང་དགེ་འདུན་གྱི་ལྷག་མ་
[7b.2]ཁྲིམས་ཆེན་པོ་བསྲུངས་པ་#འབའ་ཞིག་གིས་མི་ཆོག་གི་ཕྲ་མོ་ལ་ཡང་གུས་པར་སྲུངས་ཤིག་#ཅེས་བསྒོ། ཐབས་དང་བཤད་པའི་བཅས་པས་སྒྲུབས་#ཤིག་ཅེས་པ་ཡང་ངོ་། །ཐབས་ནི་བདག་གིས་ཅི་ལ་ཡང་ཐབས་དང་ལྡན་པར་བག་བྱ་བ་ལ་བྱ། བཤད་པ་ནི་སངས་རྒྱས་ཤེས་
[7b.3]རབ་མཆོག་གིས་གསུངས་པའི་ཆོས་ལ་བྱ། བཅས་པ་ནི་སངས་རྒྱས་ཀྱིས་ཆོས་བཤད་པའི་#ལ་བདག་གིས་བག་བྱ་བ་དང་བཅས་པར་སྤྱད་པ་ལ་བྱ། སྒྲུབས་#ཤིག་ཅེས་པ་ནི་ཚུལ་ཁྲིམས་དང་བརྟུལ་ཞུགས་ལ་སོགས་པ་ཙམ་ལ་གནས་ཤིང་སྙེམས་པས་མི་ཆོག་གིས་#མྱ་ངན་
[7b.4]ལས་འདས་པ་བསྒྲུབ་དགོས་སོ་ཞེས་བསྒོ། བསྙེན་པར་རྫོགས་པའི་ཆོ་གའོ། །འདི་ཡན་ཆད་ནི་བསྙེན་པར་རྫོགས་པར་བྱ་བའི་ཆོ་གའོ། །#གནས་ལ་མ་ཞུས་#པར་གནས་པས་བྱ་བ་མི་བྱ། ཨུ་པ་དེ་ཤ་འམ་གནས་བཅས་པའི་སློབ་དཔོན་ལ་མ་ཞུས་པར་གནས་པའི་སློབ་མ་#
[7b.5]ལས་ཅི་བྱའོ་ཅོག་མ་དྲིས་པར་མི་བྱའོ། །མ་དྲིས་ཀྱང་བྱར་རུང་བ་རྣམས་ནི་འོག་ནས་འཆད་དོ། །མ་གཏོགས་པ་ནི་བཤང་གཅི་དང་སོ་ཤིང་བཅའ་བ་དང་། མཚམས་སུ་གཏོགས་པའི་གཙུག་ལག་ཁང་དུ་ཕྱག་འཚལ་བའོ། །དྲི་མི་དགོས་པའི་ནི་ཕྱི་རོལ་ཆེ་ཆུང་དུ་འགྲོ་བ་དང་སོ་
[7b.6]ཤིང་མཚམས་ཀྱི་ནང་དུ་འདུག་སྟེ་འཆའ་བ་དང་ཕྱི་མཚམས་གཅིག་གི་#ནང་གི་མཆོད་རྟེན་ལ་ཕྱག་འཚལ་བ་ལ་སོགས་པ་མ་དྲིས་པར་བྱས་ཀྱང་ཉེས་པ་མེད། གཙུག་ལག་ཁང་ནས་འདོམ་བཞི་བཅུ་རྩ་དགུའི་མཐར་འགྲོ་བ་ཡང་ངོ་། །གཙུག་ལག་ཁང་ར་བས་བསྐོར་ན་ར་བའི་ཕྱི་སྒོ་ནས་
[7b.7]གྲོང་དང་ནགས་ལ་སོགས་པ་ས་བསུབ་མེད་ན། འདོམ་བཞི་བཅུ་རྩ་དགུ་ཚུན་ཆད་དུ་འཆགས་#པ་དང་མཆོད་རྟེན་ལ་ཕྱག་འཚལ་བར་འགྲོ་ན་མ་ཞུས་པར་སོང་ཡང་ཉེས་#མེད། ལྷུང་བཟེད་དང་ཆོས་གོས་ཀྱི་ལས་དང་ན་བའི་གཡོག་དང་ཐེ་ཚོམ་བསལ་བ་དང་། སྡིག་པ་ལ་ལྟ་བར་གྱུར་པ་
[8a]
[8a.1]སྤང་བར་ནན་ཏན་ཆེར་བྱས་ཏེ། ཨེ་མའོ་བདག་གི་#བྱ་བ་བྱེད་དུ་གཞུག་པ་ཡང་ངོ་། །ལྷུང་བཟེད་དང་#ཆོས་གོས་ཀྱི་ལས་དང་ཞེས་པ་ནི་མཁན་པོ་དང་སློབ་དཔོན་གྱི་ལྷུང་བཟེད་བཙོ་བ་དང་། བཀྲུ་བ་དང་། གླན་པ་དང་། ཆོས་གོས་བཙོ་བ་དང་། བཀྲུ་བ་དང་། བཙེམ་
[8a.2]པ་ལ་སོགས་པ་བྱོས་ཤིག་ཅེས་བསྒོ་ན། སློབ་མ་དང་ཉེ་གནས་ཀྱིས་སླར་དྲི་མི་དགོས་པར་བྱ་མི་ནུས་ན་གཞན་ལ་བྱེད་དུ་བཅོལ་ཀྱང་ཉེས་མེད། ན་བའི་གཡོག་དང་ཞེས་པ་ནི་མཁན་པོ་དང་། སློབ་དཔོན་ན་བའི་གཡོག་བདག་གིས་ཀྱང་གུས་པར་བྱ་མི་ནུས་ན་གཞན་ལའང་བཅོལ། 
[8a.3]ཐེ་ཚོམ་བསལ་བ་དང་ཞེས་པ་ནི་མཁན་པོ་དང་སློབ་དཔོན་ཚུལ་ཁྲིམས་ལྕི་ཡང་དང་ཉམས་མ་ཉམས་ཀྱི་ཕྱི་ནས་ཐེ་ཚོམ་ཟ་བ་ལ་སློབ་མ་འདུལ་བ་ལ་མཁས་པ་ཞིག་ན་ཐེ་ཚོམ་བསལ་བ་དང་འདུལ་བ་འཛིན་པ་གཞན་ལ་བཅོལ་ཏེ་ཐེ་ཚོམ་བསལ་ཀྱང་ཉེས་པ་#མེད། སྡིག་པ་ལ་ལྟ་བར་
[8a.4]གྱུར་པ་ཞེས་པ་ནི་སློབ་དཔོན་དང་མཁན་པོ་ཆོས་ལོག་པ་དགུ་བཅུ་རྩ་དྲུག་ལྟ་བུ་ལ་ལྟ་བར་གྱུར་ནས#། སློབ་མ་མ་ལྟ་བུ་ལ་མཁས་ཏེ་ལོག་པར་ལྟ་བ་ལས་བཟློག་པ་དང་། གཞན་མ་ལྟ་བུ་ཤེས་པ་ལ་བཅོལ་ན་ཉེས་མེད། སྤང་ཞེས་པ་ནས་ངོ་ཞེས་པའི་བར་དུ་ནི་མཁན་པོ་དང་སློབ་
[8a.5]དཔོན་ལ་སློབ་མས་བྱ་བ་འདི་རྣམས་ནི་ལེ་ལོ་མི་བྱ་བར། ཨེ་མའོ་ཞེས་ལས་བྱེད་པའི་རིགས་#པར་དམ་པའི་ཚུལ་དུ་ནན་ཏན་ཆེར་བྱ་སྟེ། བདག་གིས་ཀྱང་ནུས་མི་ནུས་ཀྱིས་བརྩལ་#ཏེ་བྱའོ། །བདག་གིས་མ་#ནུས་ན་གཞན་#ལའང་བཅོལ་ཏེ་བྱེད་དུ་གཞུག་གོ། །ལ་ལ་ཞིག་ན་རེ་ལོག་
[8a.6]པར་ལྟ་བ་དང་ཐེ་ཚོམ་ཟ་བ་ལ་ཅིའི་ཕྱིར་མཁན་པོར་བྱ་ཞེས་ཟེར་ན་ཐོག་མ་#ནས་མ་ལོབས་ཤིང་མི་ཤེས་པ་ནི་མ་ཡིན་ཏེ་མི་བྱའི། སྔོན་ཤེས་ཤིང་མཁས་པ་ལས་ལུས་ཀྱི་ཁམས་ལ་རླུང་དང་ནད་ལ་སོགས་པ་དབང་པོ་ཉམས་ཤིང་མི་དྲན་པར་གྱུར་པ་དེ་ལྟ་བུ་ལ་བྱའོ། །ཨེ་མའོ་དགེ་འདུན་
[8a.7]གྱིས་དེ་ལ་སྨད་པར་འདོད་པ་ལ་སྨད་པའི་ལས་མི་བྱེད་#པ་དང་། བྱས་པ་འཆགས་#པ་ཡང་ངོ་། །སློབ་དཔོན་དང་མཁན་པོ་ལ་ཆད་པ་རྣམ་པ་བདུན་འཇུག་ནས་འབྱུང་བ་ལྟ་བུ་ཞིག །དགེ་འདུན་གྱིས་གཅོད་#པར་བྱེད་ན་སྔ་ནས་མཁན་པོ་ལ་ཡང་དེ་ལྟ་བུའི་ཉེས་པ་མ་བྱེད་ཅིག་ཅེས་
[8b]
[8b.1]གྲོས་གདབ་ཅིང་དགེ་འདུན་ལའང་ཆད་པས་མི་བཅད་#པའི་ཚུལ་དུ་ཐབས་སུ་སྦྱར་ཞིང་གསོལ། རྒྱལ་པོ་འམ་ཞང་བློན་ལྟ་བུ་#ལས་ཆད་པས་མ་བཅད་#ཅིག་ཅེས་པ་ནི་མི་གསོལ་གྱི། དགེ་འདུན་ལ་མཁན་པོས་ཉེས་སུ་ཟིན་ཀྱང་ཆད་པས་མི་གཅད་པ་#དང་ཆད་པས་བཅད་ནའང་
[8b.2]མཁན་པོ་ཆད་པ་བྱེད་ཅིང་དགེ་འདུན་ལ་འཆགས་སུ་གཞུག་སྟེ། ཨེ་མའོ་ཞེས་ནན་ཏན་ཆེར་བྱའོ། །མཁན་པོ་བསྐྲད་དེ་ཕྱི་ལོགས་ན་འཕྱན་པར་གྱུར་ནའང་དེ་ལྟར་མ་བྱེད་པར་དགེ་འདུན་ལ་བཟོད་པ་གསོལ་ཅིག་པར་གྲོས་གདབ་ཅིང་ཅིའི་ཐབས་ཀྱིས་ཀྱང་གཙང་མར་བཅོས། མ་
[8b.3]དྲིས་ཀྱང་ཉེས་མེད། ཆད་པ་དང་རྩ་བའི་ཆད་པ་དང་མགུ་བར་བྱ་བ་དང་རྩ་བའི་མགུ་བ་དང་དབྱུང་བའི་ཕྱིར་བྱ་བ་ལ་དབྱུང་བ་བྱིན་ཅིག་#ཅེས་ཀྱང་ངོ་། །ཆད་པ་དང་ཞེས་པ་ནི་དགེ་འདུན་གྱིས་ལྷག་མ་བྱུང་ནས་ཞག་ཏུ་བཅབས་པ་བཞིན་དུ་ཆད་པ་བྱེད་དུ་གཞུག་པ་ལ་བྱ། རྩ་བའི་ཆད་པ་དང་
[8b.4]ཞེས་པ་ནི་ལྷག་མ་སྔར་བྱུང་བའི་ཆད་པ་མ་ཁོར་བར་ལྷག་མ་#ཡང་བྱུང་སྟེ་བཅབས་པའི་ཆད་པ་བྱུང་ན་སྔ་མའི་ཆད་པ་སྤངས་#ལ་ཕུབ་ལ་གདོད་བྱེད་དུ་གཞུག་པ་ལ་བྱ། མགུ་བར་བྱ་བ་དང་ཞེས་པ་ནི་ལྷག་#མ་གཅིག་བྱུང་ན་ཞག་དྲུག་གི་བར་དུ་དགེ་འདུན་ལ་མགུ་བ་བྱ་བ་ཚུལ་གྱིས་བྱ་དགོས་པ་
[8b.5]ལ་བྱ། རྩ་བའི་མགུ་བ་དང་ཞེས་པ་ནི་ལྷག་མ་སྔ་མའི་མགུ་བ་མ་ཟིན་པར་ལྷག་མ་བྱུང་ན་སྔར་མགུ་བ་ཞག་དུ་#བྱས་ཀྱང་རུང་སྤངས་#ལ་ཕུབ་སྟེ་གཞི་ནས་བསླང་སྟེ་བྱ་དགོས་སོ། །དབྱུང་ཞེས་པ་ནས་ངོ་ཞེས་པའི་བར་དུ་#འདི་ལྟ་བུ་ཞིག་སློབ་དཔོན་དང་མཁན་པོ་ལ་བྱུང་ན་ཆད་པ་དང་མགུ་བ་མྱུར་
[8b.6]དུ་(བྱད་,བྱེད་)དུ་གཞུག་པ་དང་ཆད་པ་བྱས་ཟིན་ནས་དགེ་འདུན་ལ་ཉེས་པ་དབྱུང་དུ་ཅི་གནང་ཞེས་གསོལ་བ་མྱུར་དུ་གདབ་པ་མ་དྲིས་ཀྱང་ཉེས་མེད། དེས་ཀྱང་འདི་དག་བྱས་ཏེ་འདྲི་བ་མ་གཏོགས་སོ། །ཆོས་གོས་དང་ལྷུང་བཟེད་ཀྱི་ལས་བྱ་#ཞེས་བྱུང་བ་མན་ཆད། འདི་ཡན་ཆད་མཁན་པོས་
[8b.7]ཀྱང་སློབ་མ་ལ་བྱ་དགོས་ཏེ། དྲི་བ་ནི་སློབ་མས་#མཁན་པོ་ལ་ཚུལ་གྱིས་དྲི་བ་ཡིན་གྱི། མཁན་པོས་ནི་སློབ་མ་ལ་མི་དྲིའོ#། །ཡང་གཅིག་ཏུ་ན་མཁན་པོས་ཆད་པས་བཅད་པའི་ཚེ་སློབ་མས་དྲིར་མི་རུང་སྟེ། གཞན་ལ་དྲི་བར་མཁན་པོས་གཏད་དེ་དྲིར་མི་གཞུག་པ་ལ་བྱ། བསྙེན་
[9a]
[9a.1]པར་རྫོགས་ནས་ལོ་བཅུར་མ་ལོན་པས་མཁན་པོ་དང་གནས་དང་གནས་མེད་པར་#མི་བྱ། ཁྲིམས་རྫོགས་ནས་ལོ་བཅུར་མ་ལོན་གྱི་བར་དུ་བདག་གིས་མཁན་པོ་ཡང་མི་བྱ། གཞན་ཁྲིམས་རྫོགས་པ་བདག་ལ་གནས་འཆར་ཡང་མི་གཞུག །བདག་ཀྱང་
[9a.2]གནས་མ་བཅས་པར་མི་འདུག །དགེ་སྦྱོང་གི་མཁན་པོ་ཡང་མི་བྱ། གཞན་ལོ་བཅུ་ལོན་ཞིང་ཆོས་ལྔ་དང་ལྡན་པ་མེད་དེ་ཕོངས་#ན། བདག་ཚུལ་ཁྲིམས་མ་ཉམས་ཤིང་ཆོས་ལྔ་དང་མི་ལྡན་ཡང་སློབ་དཔོན་བྱར་རུང་ངོ་། །མཁན་པོར་མི་རུང་ངོ་། །མདོ་བཞིན་བསྡུས་པ་གང་
[9a.3]དང་ཡང་མི་ལྡན་པས་ཀྱང་ངོ་། །ཁྲིམས་རྫོགས་ནས་ལོ་བཅུ་ལོན་དུ་ཟིན་ཀྱང་འོག་ནས་ལྔ་ཕྲུགས་སུ་བསྡུས་པ་ཉི་ཤུ་གང་#ཡང་རུང་སྟེ་དེ་གཅིག་དང་ཡང་མི་ལྡན་ན་མཁན་པོ་དང་། གཞན་གནས་བཅར་གཞུག་པ་དང་། བདག་གནས་མེད་པར་བྱར་མི་རུང་ངོ་། །ལྔ་པོ་གང་ཡང་
[9a.4]རུང་སྟེ་གཅིག་དང་ལྡན་ལ་ལོ་བཅུར་ལོན་ན་ནི་རུང་ངོ་། །ནད་གཡོག་དང་། ཐེ་ཚོམ་བསལ་བ་དང་། ལྟ་བར་གྱུར་པ་སྤོང་བ་དང་། མི་དགའ་བའི་གནས་ནས་གཏང་བ་བྱ་ཞིང་བྱེད་དུ་#གཞུག་ནུས་པའོ། །ནད་གཡོག་དང་ཞེས་པ་ནི་སྙིང་རྗེ་ཆེ་བ་དང་ཡིད་རིང་ཞིང་#སྨན་དཔྱད་མཁས་
[9a.5]པ་ལ་བྱ། གཞན་ལ་ཡང་ནད་གཡོག་བྱེད་དུ་བཅོལ་ནུས་པའོ། །ཐེ་ཚོམ་བསལ་བ་དང་ཞེས་པ་འདུལ་བ་ལ་མཁས་ཏེ། ཁྲིམས་ལྕི་ཡང་ལ་སོགས་པའི་ཐེ་ཚོམ་མེད་ཅིང་གཞན་ལའང་ཐེ་ཚོམ་སེལ་བའོ། །ལྟ་བར་གྱུར་པ་སྤོང་བ་དང་ཞེས་པ་ནི་མ་ལྟ་བུ་ལ་མཁས་པ་སྟེ། ལོག་
[9a.6]པ་དྲུག་ཅུ་རྩ་བཞི་ལྟ་བུ་#ལ་མི་ལྟ་བ་དང་གཞན་དེ་ལྟ་བུ་ལ་ལྟ་བར་གྱུར་པ་བཟློག་#ནུས་པའོ། །མི་དགའ་བའི་གནས་ནས་གཏང་བ་ཞེས་པ་ནི་སློབ་མ་མི་དགའ་ནས་བདག་གི་ཕྱི་ན་དགེ་བ་སྤྱོད་དུ་མི་བཏུབ་ཅིང་མི་ལྡོབ་#པ་དང་། འདོད་ཆགས་དང་ཞེ་སྡང་དང་གཏི་མུག་ལྟ་བུ་གཡོས་ན་བདག་
[9a.7]གིས་ཀྱང་དེ་རྣམས་ལ་བཟློག་ནུས། གཞན་ཡོན་ཏན་དང་ལྡན་པ་ལ་བཅོལ་ན་ཡི་གེ་སྤྲིངས་པ་#ཙམ་གྱིས་ཀྱང་མཉན་དུ་བཏུབ་པ་ལ་བྱ། བྱང་#ཞིང་བྱེད་དུ་གཞུག་ནུས་པའོ་ཞེས་པ་ནི་འདི་གཞི་#བདག་གིས་ཀྱང་བྱེད་དུ་གཞུག་ནུས་གཞན་ལ་ཡང་བྱེད་དུ་གཞུག་ནུས་པའི་སྟེང་དུ་ལོ་བཅུར་
[9b]
[9b.1]ལོན་པ་དང་ལྔར་ལྡན་ན་གནས་བརྟན་སློབ་པ་ཞེས་པ་ཚུན་ཆད་སྔར་མེད་པ་ལ་ཚུལ་ཁྲིམས་དང་ལྡན་པ་དང་། མང་དུ་ཐོས་པ་དང་བཅས་པར་རོ། །འོག་ནས་སློབ་པ་ཡང་ངོ་ཞེས་ཟེར་བའི་སཱུ་#ཏྲ་དགྲ་བཅོམ་པའི་རིམ་པ་བདུན་འཆད་པ་ཡན་ཆད། ལྔ་ཕྲུགས་#སུ་མ་ཚང་བའི་རྣམས་ལ། 
[9b.2]མང་དུ་ཐོས་པ་དང་ཚུལ་ཁྲིམས་ལྡན་པ་དང་། གཉིས་ཀྱིས་མནན་ཏེ་ལྔ་ཕྲུགས་སུ་སྦྱར་རོ། །དེ་ལ་མང་དུ་ཐོས་པ་ནི་སྡེ་སྣོད་གསུམ་ཤེས་ཤིང་ཕྱི་རོལ་གྱི་བྱཱ་ཀ་ར་ཎ་དང་། གཏར་ཀ་ལ་སོགས་པའི་རྒྱུས་ཤེས་པ་ལ་བྱ། ཚུལ་ཁྲིམས་དང་ལྡན་པ་ནི་ཕམ་པ་དང་ལྷག་མ་རྣམས་མ་ཉམས་
[9b.3]པ་སྟེ། དགེ་སློང་དུ་ཆུད་པ་ལ་བྱའོ། །སྡེ་སྣོད་ཤེས་པ། སྡེ་སྣོད་ལ་གསུམ་སྟེ། འདུལ་བ་དང་མདོ་སྡེ་དང་#མ་མོ་ལྟ་བུའོ། །དེ་གསུམ་ལ་མཁས་པ་སྟེ། མདོ་སྡེའི་ནང་ནས་འདུལ་བ་འབྱུང་བ་ངོས་ཟིན་པ་ལྟ་བུ། དེ་གསུམ་ལ་འཛིན་པ་སྟེ་ཁ་དོན་དུ་ཤེས་པ་དོན་འཛིན་པའོ། །དེ་
[9b.4]གསུམ་ལ་#སྟོན་ནུས་པ་སྟེ་བདག་ཀྱང་ཤེས་ལ་ཕ་རོལ་ལའང་དོན་ཆུད་པར་ནུས་པའོ། །དེ་གསུམ་ལ་གསལ་བ་སྟེ་བྱིས་པ་དང་འཆད་པ་ལྟ་བུ་ལ་མ་ནོར་བར་སྦྱོར་ནུས་པའོ། །དེ་ལྟར་སྡེ་སྣོད་གསུམ་ལ་འཛིན་པ་དང་མཁས་པ་དང་སྟོན་པ་དང་གསོལ་བ་བཞི་ལ་སོ་སོ་ན་གསུམ་གསུམ་
[9b.5]ཡོད་པའི་སྟེང་དུ་མང་དུ་ཐོས་པ་དང་ཚུལ་ཁྲིམས་དང་ལྡན་པ་གཉིས་ཀྱིས་སོ་སོར་བསྣན་ཏེ་ལྔ་ཕྲུགས་བཞི། དེ་དག་འཆད་པར་ནུས་པའོ། །མདོ་སྡེ་དང་འདུལ་བ་དང་མ་མོ་ལྟ་བུ་གསུམ་གཞན་ལ་དོན་ཆུད་པ་ཉིད་དུ་ནི་མི་ནུས་ཀྱི་འཆད་ནུས་པ་ལ་བྱ་སྟེ་དེ་གསུམ་གྱི་སྟེང་དུ་མང་དུ་ཐོས་
[9b.6]པ་དང་ཚུལ་ཁྲིམས་དང་ལྡན་པ་གཉིས་ཀྱིས་བསྣན་ཏེ་ལྔ་ཕྲུགས་གཅིག །ཚུལ་ཁྲིམས་དང་སེམས་དང་ཤེས་རབ་བསླབ་#པ་དང་ངོ་། ཚུལ་ཁྲིམས་དང་ཞེས་པ་ནི་འདུལ་བ་ལ་ལྕི་ཡང་ཀུན་ཤེས་ནས་ཕྲ་མོ་ཁ་ན་མ་ཐོ་བ་ཙམ་ལ་ཡང་བག་བྱེད་ཅིང་བསྲུངས་པ་#ལ་བྱའོ། །སེམས་དང་
[9b.7]ཞེས་པ་#བསམ་གཏན་བཞིའི་དོན་ཁོང་དུ་ཆུད་དེ་ཤེས་ནས་བསྒོམ་པ་ལ་བྱ། ཤེས་རབ་དང་ཞེས་པ་ནི་ཟག་པ་ཟད་པར་བྱེད་པའི་ཆོས་ཤེས་པ་སྟེ། བདེན་པ་བཞིའི་དོན་ཁོང་དུ་ཆུད་ནས་བསྒོམ་པ་ལ་བྱ། བསླབ་པ་དང་ངོ་ཞེས་པ་ནི་འདི་གསུམ་གདོད་སློབ་པ་དང་གོམས་ཟིན་པ་ལ་
[10a]
[10a.1]མི་བྱའི་དོན་མ་ཆུད་ནས་བསྒོམ་པ་ལ་བྱ། འདི་གསུམ་གྱི་སྟེང་དུ་མང་དུ་ཐོས་པ་དང་ཚུལ་ཁྲིམས་དང་ལྡན་པས་བསྣན་ཏེ། བསླབ་པར་ཡང་ནུས་པའོ། །སཱུ་ཏྲ་ལྟག་མའི་ཚུལ་ཁྲིམས་དང་སེམས་དང་ཤེས་རབ་གསུམ་བདག་ཀྱང་བསྒོམས་#ལ་གཞན་
[10a.2]ལ་ཡང་སློབ་ནུས་པའི་སྟེང་དུ་#ཐོས་པ་དང་ཚུལ་ཁྲིམས་#དང་ལྡན་པས་བསྣན་ཏེ་ལྔ་ཕྲུགས་#གཅིག །དེ་ལྟར་ཀུན་སྤྱོད་པ་དང་འདུལ་བ་དང་སོ་སོར་ཐར་པ་ཡང་ངོ་། །དེ་ལྟར་ཞེས་པ་ནི་ལྷག་མ་བདག་ཤེས་པ་དང་གཞན་#ལ་སྟོན་པ་ལྔ་ཕྲུགས་#གཉིས་སུ་འདྲེན་པ་གཞན་#དུ་འདི་ཡང་གཉིས་
[10a.3]སུ་དྲང་ངོ་། །ཀུན་སྤྱོད་པ་དང་ཞེས་པ་ནི་སྤྱོད་ལམ་བཞིར་གོས་བགོ་#བ་དང་ཟན་བཟའ་བ་ལ་སོགས་པ་ཚུལ་བཞིན་དུ་སྤྱོད་པ་ལ་བྱ། འདུལ་བ་དང་ཞེས་པ་ནི་པི་བང་#ཀ་མ་གཏོགས་པར་གཞན་ཀུན་ཤེས་པ་ལ་བྱ། སོ་སོར་ཐར་པ་ཡང་ངོ་ཞེས་པ་ནི་པི་བང་#ཀའི་གཏམ་རྒྱུད་ཚུན་ཆད་
[10a.4]ཤེས་པ་ལ་བྱ་སྟེ། འདིའི་སྟེང་དུ་མང་དུ་ཐོས་པ་དང་ཚུལ་ཁྲིམས་དང་ལྡན་པས་བསྣན་ཏེ་བདག་ཤེས་པ་ལ་གཅིག་གཞན་ཤེས་པ་ལ་ལྔ་ཕྲུགས་གཅིག་སྟེ་གཉིས་ཡོད་དོ། །དད་པ་དང་ཚུལ་ཁྲིམས་དང་ཐོས་པ་དང་གཏོང་བ་དང་ཤེས་རབ་དང་ལྡན་པ་ཡང་ངོ་། །དད་པ་དང་ཞེས་པ་ནི་
[10a.5]དཀོན་མཆོག་དང་ལས་དང་འབྲས་བུ་དང་ཆོས་ལ་སོགས་པ་ལ་དད་པ་སྟེ། མདོར་ན་སྲོག་ལ་བབ་ཀྱང་མི་རུང་#བ་ནི་དད་པ་ཞེས་བྱའོ། །ཚུལ་ཁྲིམས་དང་ཞེས་པ་ནི་འདུལ་བ་ཤེས་ཤིང་#འཛིན་པ་ལ་བྱའོ། །ཐོས་པ་དང་ཞེས་པ་ནི་འཇིག་རྟེན་གྱི་ཆོས་དང་འཇིག་རྟེན་ལས་འདས་པའི་ཆོས་
[10a.6]སྡེ་སྣོད་གསུམ་དང་། གཏར་ཀ་དང་བྱཱ་ཀ་ར་ཎ་ཐོས་ཤིང་ཤེས་པའོ། །གཏོང་བ་དང་ཞེས་པ་ནི་ཆོག་ཤེས་པས་གཞན་ལས་མི་ལེན་པ་དང་། ལུས་གང་གཙང་#བདོག་པ་ལས་ཀྱང་ཕྲི་སྟེ་གཏོང་བ་དང་ཆགས་པའི་དངོས་པོ་ཡང་གཏོང་བའོ། །ཤེས་རབ་དང་ཞེས་པ་ནི་ཆོས་ཟབ་མོ་དང་ཕྲ་
[10a.7]མོ་ཡང་ལྕིགས་ཤིང་ཕྱིས་#ཇི་ལྟར་འབྱུང་བ་སྔ་ནས་རིག་པ་དང་གཅིག་ལས་མང་དུ་སྤྲོ་ནུས་པའོ། །ལྡན་པ་ཡང་ངོ་ཞེས་པ་ནི་ཆོས་འདི་ལྔ་དང་ལྡན་ན་ལྔ་ཕྲུགས་གཅིག་ཏུ་བརྩི་སྟེ་གནས་བརྟན་དུ་ཆུད། ཚུལ་ཁྲིམས་དང་ཏིང་ངེ་འཛིན་དང་ཤེས་རབ་དང་རྣམ་པར་གྲོལ་བ་དང་དེའི་ཡེ་ཤེས་
[10b]
[10b.1]མཐོང་བ་ཡང་ངོ་། །ཚུལ་ཁྲིམས་དང་ཞེས་པ་ནི་འདུལ་བ་འབུམ་པ་ཤེས་ཤིང་འཛིན་པར་བྱེད་པའོ། །ཏིང་ངེ་འཛིན་དང་ཞེས་པ་ནི་འདུ་འཛི་མང་པོ་དང་བྲལ་ཞིང་སེམས་རྩེ་གཅིག་ཏུ་ཐུབ་པར་རྒྱུན་དུ་བསྒོམ་པའོ། །ཤེས་རབ་དང་ཞེས་པ་ནི་འཇིག་རྟེན་ལས་འདས་པའི་ཤེས་རབ་
[10b.2]དང་ཚིག་གཅིག་ལས་མང་དུ་སྤྲོ་ནུས་པའོ། །རྣམ་པར་གྲོལ་བ་དང་ཞེས་པ་ནི་ཁམས་གསུམ་གྱི་མྱ་ངན་ལས་འདས་པར་འགྱུར་བར་ཡིད་ཆེས་#ཤེས་པའོ། །དེའི་ཡེ་ཤེས་མཐོང་བ་ཡང་ངོ་ཞེས་པ་ནི་མཉན་པ་དང་བསམ་པས་དགྲ་བཅོམ་པའི་མྱ་ངན་ལས་འདས་པའི་རང་བཞིན་ཞི་
[10b.3]བ་མཐོང་བའོ། །འདི་ལྔ་དང་ལྡན་ན་ལྔ་ཕྲུགས་གཅིག་སྟེ། གནས་བརྟན་དུ་རུང་ངོ་། །བརྩོན་འགྲུས་རྩོམ་པ་དང་ཤེས་རབ་ཏུ་བཅས་པ་དང་སྟེ། བརྩོན་འགྲུས་རྩོམ་པ་དང་ཞེས་པ་ནི་ལུས་དང་ངག་དང་ཡིད་གསུམ་གྱིས་དགེ་བ་བྱ་བར་སེམས་ཀྱིས་བརྩོན་འགྲུས་བརྩམ་པ་དང་
[10b.4]ལུས་ཀྱིས་#བརྩམས་པའོ། །ཤེས་རབ་(དུ་,ཏུ་)ཞེས་པ་ནི་རྒྱུ་རྐྱེན་ཤེས་ཤིང་གཅིག་ལས་མང་དུ་སྤྲོ་ནུས་པ་དང་། ཕྱིས་ཅི་འབྱུང་བ་སྔ་ནས་ཤེས་པའོ། །བཅས་པ་དང་སྟེ་ཞེས་པ་ནི་བརྩོན་འགྲུས་དང་ཤེས་རབ་གཉིས་གཅིག་གི་གྲོགས་སུ་གཅིག་འགྱུར་བ་ལ་བྱ་སྟེ། ལྔའི་#ཡན་ལག་
[10b.5]གཉིས། དྲན་པ་དང་ལྡན་པ་ཡང་ངོ་། །སྔན་ཅད་བཤད་ཅིང་བསླབས་པའི་རྣམས་མ་བརྗོད་པར་དྲན་པ་དང་། ད་#བསླབས་པ་ཕྱིས་མི་བརྗེད་པའོ། །སྔ་མ་གཉིས་དང་འདི་དང་#གསུམ་གྱི་སྟེང་དུ་མང་དུ་ཐོས་པ་དང་ཚུལ་ཁྲིམས་དང་ལྡན་པ་གཉིས་ཀྱིས་བསྣན་ཏེ་ལྔ་ཕྲུགས་གཅིག་
[10b.6]སྟེ་#དབེན་པ་ཡང་ངོ་། །ལུས་དབེན་པ་དང་སེམས་དབེན་པ་དང་རྣམ་པ་#གཉིས་ཏེ། ལུས་དབེན་པ་ནི་དགོན་པ་ན་གནས། སེམས་དབེན་པ་ནི་མྱ་ངན་མེད་པའོ། །འདིའི་སྟེང་དུ་བརྩོན་འགྲུས་དང་ཤེས་རབ་དུ་#བཅས་པས་བསྣན་པའི་སྟེང་དུ་མང་དུ་#ཐོས་པ་དང་ཚུལ་ཁྲིམས་དང་ལྡན་པ་
[10b.7]གཉིས་ཀྱིས་བསྣན་ཏེ་ལྔ་ཕྲུགས་གཅིག །སེམས་གཅིག་ཏུ་འདུས་པ་ཡང་ངོ་། །མི་དགེ་བ་ལ་ནི་མི་སེམས་དགེ་བ་ལ་སེམས་རྩེ་གཅིག་ཏུ་རྒྱུན་དུ་སེམས་པའོ། །དེའི་སྟེང་དུ་ཡང་བརྩོན་འགྲུས་དང་ཤེས་རབ་དང་མང་དུ་ཐོས་པ་དང་ཚུལ་ཁྲིམས་དང་ལྡན་པ་འདི་བཞིས་བསྣན་ཏེ་
[11a]
[11a.1]ལྔ་ཕྲུགས་གཅིག་སློབ་པ་ཡང་ངོ་། །གང་ཟག་བདུན་ལ་བྱ་སྟེ། ཚུལ་ཁྲིམས་དང་ཏིང་ངེ་འཛིན་དང་ཤེས་རབ་དང་རྣམ་པར་གྲོལ་བ་དང་དེའི་ཡེ་ཤེས་ལྔ་ལ་སྤྱོད་ཅིང་སྦྱོང་བ་སྟེ་ལྔ་ཕྲུགས་གཅིག །མ་རབས་སློབ་པ་དང་མི་འདྲི་སྟེ་ཕྱིར་མི་ལྡོག་པའོ། །མི་
[11a.2]སློབ་པ་ཡང་ངོ་། །དགྲ་བཅོམ་པ་ལ་བྱ་སྟེ་ཚུལ་ཁྲིམས་དང་ཏིང་ངེ་འཛིན་དང་ཤེས་རབ་དང་རྣམ་པར་གྲོལ་བ་དང་དེའི་ཡེ་ཤེས་མཐོང་བ་དང་། ལྔ་གྲུབ་ཟིན་པས་ལྔ་དང་ལྡན་པ་ཡིན་ཏེ་ལྔ་ཕྲུགས་གཅིག་ཏུ་བརྩིའོ། །འབྱུང་བ་དང་བཅས་པ་དང་། རྗེས་སུ་བཅས་པ་དང་། 
[11a.3]བཅད་པ་དང་གནང་བ་ཤེས་པ་ཡང་ངོ་། །འབྱུང་བ་དང་ཞེས་པ་ནི་ཡུལ་གང་དུ་ཉེས་པའི་གཞི་བྱུང་བ་ལ་བྱའོ། །བཅས་པ་དང་ཞེས་པ་ནི་དགེ་སློང་གང་གིས་ཉེས་པ་བྱུང་སྟེ་བཅས་པ་ལ་བྱ། རྗེས་སུ་བཅས་པ་དང་ཞེས་པ་ནི་མི་ལ་མི་ཚངས་པར་སྤྱོད་དུ་མི་གནང་བར་བཅས་པའི་འོག་ཏུ་
[11a.4]བྱོལ་སོང་དང་ཁུ་བ་ཡང་འབྱིན་དུ་མི་གནང་བར་རྗེས་སུ་བཅས་པ་ལ་བྱ། བཅད་པ་དང་ཞེས་པ་ནི་ཕས་ཕམ་པ་དང་ཆང་ལྟ་བུ་སྲོག་ལ་བབ་ཀྱང་བཏུང་ཞིང་སྤྱད་དུ་མི་གནང་#བར་བཅད་པ་ལ་བྱ། གནང་བ་ཞེས་པ་ནི་གདོང་ཕྱིས་ལ་སོགས་པ་འཆང་དུ་གནང་བ་སྟེ། མ་བཅངས་ཀྱང་ཉེས་#
[11a.5]མེད་པ་ལ་བྱ། ཤེས་#པ་ཡང་ངོ་ཞེས་པ་ནི་འདི་ལྔ་ལྟ་བུ་འབུམ་པ་ཐམས་ཅད་ཀྱི་རྒྱུས་ཤེས་པ་ལ་བྱ་སྟེ་ལྔ་ཕྲུགས་གཅིག །བར་དུ་གཅོད་པ་དང་། མི་གཅོད་པ་མངོན་པར་ཤེས་ཏེ། འཆང་བ་དང་གནས་པ་ཉེ་བར་གནས་པ་འཛིན་པར་གཞུག་ནུས་པ་དང་བཅས་པ་ལ་#ཡང་ངོ་། །བར་དུ་
[11a.6]གཅོད་པ་དང་ཞེས་པ་ནི་སྡིག་ཏུ་འགྱུར་ཞིང་དགྲ་བཅོམ་པའི་རིམ་པར་འགྱུར་བ་ལ་བར་དུ་གཅོད་པ་ལ་བྱ། མི་གཅོད་པ་ནི་སྡིག་ཏུ་མི་འགྱུར་ཞིང་དགྲ་བཅོམ་པའི་རིམ་པ་ལ་བར་དུ་མི་གཅོད་པ་ལ་བྱ། མངོན་པར་ཤེས་ཏེ་ཞེས་པ་ནི་འདི་གཉིས་ལ་གསལ་བར་ཤེས་པ་ལ་བྱ་སྟེ། ཡན་ལག་གཉིས་
[11a.7]འཆད་པ་དང་ཞེས་པ་ནི་འདི་གཉིས་གཞན་ལའང་འཆད་ནུས་པ་དང་། ཡན་ལག་བཞི་སྟོན་པ་དང་ཞེས་པ་ནི་བཤད་ནས་ཕ་རོལ་དོན་ཆུད་པར་སྟོན་ནུས་པ་དང་ལྔ་སྟེ་ལྔ་ཕྲུགས་གཅིག །གནས་ཤེས་པ་ནས་ངོ་ཞེས་པའི་བར་དུ་ནི་བར་དུ་གཅོད་པ་དང་མི་གཅོད་པ་གཉིས་བདག་ཤེས་པ་བཞིན་དུ་
[11b]
[11b.1]སློབ་མ་ལའང་ཁོང་དུ་ཆུད་པར་སྟོན་ནུས་པའི་མཐུ་ཡོད་པ་དང་། བར་དུ་གཅོད་པ་དང་། མི་གཅོད་པ་གཉིས་གསལ་བར་ཤེས་པ་དང་། ཡན་ལག་བཞི་སྟེ་བདག་གི་སློབ་མ་ཉེ་གནས་སུ་གཏང་#ན་ཡང་ཉེ་གནས་ཀྱི་སློབ་དཔོན་དེ་བདག་གི་ངག་ཉན་པ་དང་ལྔ་ཕྲུགས་གཅིག་ལྟུང་#བ་དང་། 
[11b.2]མི་ལྟུང་#བ་དང་། ཡང་བ་དང་། ལྕི་བ་མངོན་པར་ཤེས། སོ་སོར་ཐར་པ་རྒྱས་པར་ཐོན་པ་ཡང་ངོ་། །ལྟུང་བ་དང་ཞེས་པ་ནི་བྱོལ་སོང་ཆེན་པོ་བསད་པ་དང་ཆུང་ངུ་བསད་པ་འདྲ་བར་ལྟུང་བར་རིག་པའོ། །ལྟུང་བ་ནི་རྒྱུད་གསུམ་དུ་ལྟུང་བའོ། །མི་ལྟུང་#བ་དང་ཞེས་པ་ནི་ཙོག་ཙོག་
[11b.3]པོར་འདུག་པ་དང་། སྐྱིལ་མོ་ཀྲུང་དུ་འདུག་པ་ལ་ལྟུང་#ཞེས་ཟེར་བ་ཡོད་དེ་དེ་#ཡང་མི་ལྟུང་བར་རིག་པའོ། །ཡང་བ་དང་ཞེས་པ་ནི་སྦོམ་པོ་#ལྟུང་བ་དང་ཉེས་བྱས་ཀྱི་རིམ་པ་ཤེས་ལ། དེ་སོ་སོ་ཉིད་ཀྱི་ཡང་བ་གང་ཡིན་ཤེས་པའོ། །ལྕི་བ་ཤེས་པ་ནི་སྦོམ་པོ་དང་ལྟུང་བ་དང་ཉེས་བྱས་ཀྱི་རིམ་
[11b.4]པ་ཤེས་ལ། དེ་སོ་སོ་ཉིད་ཀྱི་ལྕི་བ་གང་ཡིན་ཤེས་པའོ། །མངོན་པར་ཤེས་པ་ཞེས་པ་ནི་འདི་བཞི་གསལ་བར་ཤེས་པ་སྟེ་ཡན་ལག་བཞི་པོ་ཞེས་པ་ནས་ངོ་ཞེས་པའི་བར་དུ་ནི་ཁ་ཏོན་ཀྱང་ཤེས། དོན་ཁོང་དུ་ཆུད་པ་དང་ཕ་རོལ་ལ་འཆད་ནུས་པ་དང་འདི་ལྟར་ལྡན་ན་#གནས་བརྟན་དུ་
[11b.5]རུང་སྟེ་ལྔ་ཕྲུགས་#གཅིག །རྒན་པོ་ལ་མེད་ན་གཞོན་ནུ་ལ་གནས་བཅའ། ཁྲིམས་རྫོགས་ནས་ལོ་བཅུ་ཡན་ཆད་དུ་ལོན་ཀྱང་རུང་སྟེ། ཆོས་ལྔ་དང་མི་ལྡན་ན་ལོ་བཅུ་ཡན་ཆད་ལོན་ལ། ཡོན་ཏན་ལྔ་དང་ལྡན་པ་བདག་པས་རྒན་པ་མེད་ན་གཞོན་ནུ་ལ་གནས་བཅའ། ཕྱག་འབའ་ཞིག་
[11b.6]མ་གཏོགས་པ། སཱུ་ཏྲ་ལྟག་མ་ལྟར་རྒན་པོ་གཞོན་ནུ་ལ་གནས་བཅས་ནས་#ལུས་སྨད་ལྔ་ས་ལ་གཏུགས་ཏེ་ཕྱག་འཚལ་བ་མ་གཏོགས་པར་ཐལ་མོ་སྦྱར་ཏེ་ཕྱག་བྱས་ལ། གཞན་གནས་བཅས་པ་སློབ་པའི་#ཚུལ་བཞིན་དུ་བྱའོ། །སྤྱོད་ཅིང་གནས་མེད་པར་ལོ་ལྔ་ལོན་ལ། ཐ་མའི་བསྡུས་
[11b.7]པ་དང་ལྡན་ན་ཡུལ་རྒྱུ་བ་སྤྱོད་དོ། ཁྲིམས་རྫོགས་ལོ་ལྔ་ལོན་ལ་ཆོས་ལྔ་དང་ལྡན་ཞིང་བསྡུས་པ་ཉི་ཤུ་རྩ་གཅིག་གིས་#ཐ་མ་དང་ལྡན་ན་ཡུལ་གཞན་དུ་མི་འགྲོར་མི་རུང་བ་ཞིག་ཏུ་གྱུར་ན་གནས་མེད་པར་ཡུལ་རྒྱུར་སོང་ཡང་ཉེས་མེད་དོ། །ཡུལ་གང་དུ་ཕྱིན་ཅིང་འདུག་པའི་གནས་དེ་
[12a]
[12a.1]ན་ཆོས་ལྔ་དང་ལྡན་པ་ཡོད་ན་གནས་ཆོས་ཤིག །གཞན་གསུམ་རིག་པའང་མ་ཡིན་ནོ། །ཆོས་ལྔ་དང་མི་ལྡན་ཞིང་ལོ་བཅུར་མི་#ལོན་ན་ཚེ་སྔ་མ་དང་ཕྱི་མ་དང་། ཟག་པ་ཟད་པ་གསུམ་ཤེས་ཀྱང་གནས་མེད་པ་དང་མཁན་པོ་དང་གཞན་གནས་འཆར་མི་
[12a.2]གནང་ངོ་། །གནས་པ་ལ་གཏོགས་སོ། །འདི་ཡན་ཆད་གནས་བརྟན་གྱི་ཚད་དང་གནས་པའི་ཆོ་གའོ། །ཁྱོད་མུར་འདུག་པ་མ་ཡིན་ནམ་ཞེས་རབ་ཏུ་འབྱུང་བར་འོངས་པ་ལ་དྲི#། ལ་ལ་ཞིག་རབ་ཏུ་འབྱུང་བའི་ཕྱིར་འོངས་ན་རབ་ཏུ་འབྱུང་བར་བྱེད་པའི་མཁན་པོས་ཁྱོད་མུར་འདུག་
[12a.3]པ་མ་ཡིན་ནམ་ཞེས་དྲིའོ#། །མུར་འདུག་ཡིན་ན་ནི་རབ་ཏུ་མི་འབྱུང་#མ་ཡིན་ན་ནི་རབ་ཏུ་འབྱུང་སྟེ་མུར་འདུག་ཇི་ལྟ་བུ་ཡིན་པའི་ཚད་ནི་འོག་ནས་འཆད། བསྙེན་པར་རྫོགས་པ་#དག་གིས་ཀྱང་ངོ་། །དགེ་སྦྱོང་ལས་བསྙེན་པར་རྫོགས་པར་བྱེད་པའི་ཚེ་ན་དགེ་འདུན་གྱིས་ཀྱང་ཁྱོད་མུར་འདུག་
[12a.4]པ་མ་ཡིན་ནམ་ཞེས་བྱ་བ་ལ་སོགས་པ་བར་ཆད་ཀྱི་ཆོས་རྣམས་དྲིའོ#། །དྲི་བ་ནི་གསང་སྟེ་སྟོན་པའི་སློབ་དཔོན་བསྐོས་ནས་འདྲིར་གཏང་བ་#དེ་ཉིད་དགེ་འདུན་ཀུན་གྱིས་དྲིས་པར་ཆུད་དོ། །སེམས་མ་རངས་པ་ཤཱཀྱ་དང་མེ་#པ་རལ་པ་ཅན་མ་གཏོགས་པར་མུར་འདུག་རབ་ཏུ་འབྱུང་བ་
[12a.5]དང་རབ་ཏུ་རྫོགས་པར་མི་བྱ། སེམས་མ་རངས་པ་ཞེས་#ནི་རབ་ཏུ་འབྱུང་བར་འོངས་པ་ལ། སེམས་མ་རངས་ཀྱང་མུར་འདུག་ཤཱཀྱའི་རིགས་དང་མེ་ལྷ་པ་རལ་པ་ཅན་ནི་རབ་ཏུ་འབྱུང་དུ་རུང་ངོ་། །ཤཱཀྱ་དང་ཞེས་པ་ནི་ཤཱཀྱའི་རིགས་སུ་ཆུད་པ་ནི་དགྲ་ལ་ཕྱིར་མི་ནུར་#བར་དཔའ་བ་དང་ཆང་མི་འཐུང་བ་
[12a.6]དང་#དམ་པའི་ཆོས་ནམ་དུ་ཡང་མི་གཏོང་བས་ཆུད་དེ་{བརྫུན་,རྫུན་}དང་གཡོ་མེད་པས་ན་མ་རངས་ཀྱང་རུང་ངོ་། །མེ་ལྷ་པ་རལ་པ་ཅན་ཞེས་པ་ནི་མེ་ལྷ་པ་རལ་པ་ཅན་ནི་མེ་ལྷ་འང་རྗེད་#ལ། རལ་པ་ཡང་ཡོད་པ་ལ་བྱ་སྟེ། ཁོ་བདག་གི་ལྟ་བ་མྱ་ངན་ལས་འདས་པར་འདོད་ལ་ལེགས་ཉེས་ཀྱི་རྒྱུ་རྐྱེན་
[12a.7]ཡོད་པར་ལྟ་བས་མ་རངས་ཀྱང་རུང་ངོ་། །མ་གཏོགས་པར་ཞེས་པ་ནི་ཤཱཀྱ་དང་མེ་ལྷ་པ་རལ་པ་ཅན་གཉིས་སེམས་མ་རངས་ཀྱང་ཀྲིད་ལ་མ་གཏོགས་པ་ལ་བྱ། མུར་ཞེས་པའི་བར་དུ་ནི་ཤཱཀྱ་དང་མེ་ལྷ་#རལ་པ་ཅན་གཉིས་མ་གཏོགས་པར་མུར་འདུག་གཞན་ཐམས་ཅད་རབ་ཏུ་དབྱུང་བ་
[12b]
[12b.1]དང་རབ་ཏུ་རྫོགས་པར་མི་བྱ་སྟེ། དབྱུང་དུ་རུང་མི་རུང་གི་བྱེ་བྲག་ནི་འོག་ནས་འཆད་དོ། །ཀྲིད་ཅེས་དེ་དག་ལ་མུར་འདུག་དང་མ་རངས་པ་ལ་སོགས་#པ་མུར་འདུག་གི་བར་དུ་མ་གཏོགས། ཀྲིད་ཅེས་པ་ནི་བར་ཆད་མེད་དམ་ཞེས་དྲི་སྟེ་#བར་ཆད་ཡོད་ན་མི་རུང་ཞེས་བྱ་བའི་ཚིག་གོ། །དེ་
[12b.2]ཞེས་པ་ནས་གཏོགས་ཞེས་པའི་བར་དུ་ནི་སཱུ་ཏྲ་གཉིས་ཀྱི་ལྟག་ནས་མུར་#འདུག་ཅེས་བྱུང་བ་དང་སཱུ་ཏྲ་ལྟག་#མ་སེམས་མ་རངས་པ་ཤཱཀྱ་དང་མེ་ལྷ་#རལ་པ་ཅན་མ་གཏོགས་པར་མུར་འདུག་རྣམས་སེམས་མ་རངས་ཀྱང་རབ་ཏུ་དབྱུང་བ་དང་བསྙེན་པར་རྫོགས་པར་བྱར་མི་རུང་བ་ཉིད་མ་ཡིན་
[12b.3]ཏེ#། སེམས་#རངས་ན་ནི་མུར་འདུག་ཐམས་ཅད་ཀྱང་རབ་ཏུ་དབྱུང་བ་དང་བསྙེན་པར་རྫོགས་པར་#རུང་སྟེ། རངས་པར་བྱ་བའི་ཐབས་དང་རངས་མ་རངས་ཀྱི་ཚད་ནི་འོག་ནས་འཆད་དོ། །དཀོན་མཆོག་བསྔགས་མུར་འདུག་སྨད་པར་ཡང་དག་པར་སྨྲ་སྟེ་མ་འཁྲུགས་ན་སེམས་རངས་པའོ། །
[12b.4]དཀོན་མཆོག་བསྔགས་ཞེས་པ་ནི་སངས་རྒྱས་ནི་མཚན་དང་དཔེ་བྱད་ཀྱིས་བསྟོད་པའོ། །ཆོས་ནི་དུས་གསུམ་གྱི་དགེ་བ་དང་འཕགས་པའི་ཡན་ལག་བརྒྱད་ཀྱིས་བསྟོད་པ། དགེ་འདུན་ནི་གང་ཟག་གི་རིམ་པ་བདུན་གྱིས་བསྟོད་དོ་བསྟོད་པའི་ཚིག་ནི་ཡོན་ཏན་ཇི་བཞིན་དུའོ། །#མུར་ཞེས་པ་
[12b.5]ནས་འོ་ཞེས་པའི་བར་དུ་ནི་མུར་འདུག་སྨད་པ་ནི་སྐྲ་འབལ་བ་དང་ཁྱིའི་ཆོས་སུ་ཉལ་བ་དང་#མཚོན་གྱི་ཁར་འཆི་བ་དང་གཅེར་བུར་འགྲེང་#ཞིང་ཟན་ཟ་བ་ལ་སོགས་པ་མི་བདེ་ཞིང་བཟང་བ་ལ་བདེ་བ་དང་བཟང་དུ་འཛིན་པ་ཁོ་ན་དེ་དག་གི་ཆོས་ཅི་བཞིན་པར་དྲང་པོར་སྨད་དེ་འཛུམ་དང་མདངས་བཟང་
[12b.6]ཞིང་སེམས་མ་འཁྲུགས་ཏེ་དཀོན་མཆོག་བཟང་ངོ་ཞེས་ཟེར་ན་རངས་པར་ཆུད་དོ། །འཁྲུགས་ཤིང་ངོམ་#ཟུམ་ནག་ལ་མུར་འདུག་གི་ཆོས་ཀྱང་ངན་པ་ཙམ་མ་ཡིན་ཞེས་ཟེར་ན་སེམས་མ་རངས་པའོ། །དེའི་ཕྱིར་དེ་དང་མི་ལྡན་པ་དགེ་བསྙེན་གྱིས་#མཐར་བྱ་སྟེ་ཟླ་བ་བཞིར་ཞོག་ཤིག །
[12b.7]མུར་འདུག་རབ་ཏུ་དབྱུང་བའི་ཕྱིར་སེམས་རངས་པ་དང་མི་ལྡན་ན་ཐལ་བྱུང་མི་བསྐྲད་པར་ཁྲིམས་ལྔ་ཕོག་སྟེ་ཟླ་བ་བཞིའི་བར་དུ་དགེ་འདུན་གྱི་འདབ་ལ་བཞག་ལ་དགེ་འདུན་ཀུན་གྱིས་སྔ་ཕྱིར་རེས་ཀྱིས་དུས་གསུམ་དུ་དཀོན་མཆོག་བསྟོད་མུར་འདུག་སྨད་པར་བྱའོ། །ཟླ་བ་བཞི་#ཚུན་
[13a]
[13a.1]ཆད་རངས་མ་ཐག་ཏུ་བཅུག་ཀྱང་ཉེས་མེད་རངས་པ་རྟོགས་པར་བྱ་བའི་ཕྱིར་ཟླ་བ་བཞིར་བཞག་ཀྱང་ཉེས་མེད། དགེ་འདུན་གྱིས་གནས་པར་ལས་ཀྱིས་སྦྱིན་ཅིག །དགེ་འདུན་གྱི་འདབ་ལ་ཟླ་བ་བཞིར་དགེ་བསྙེན་དུ་བཞག་པ་དགེ་སློང་ཅིག་གིས་དགེ་འདུན་ལ་
[13a.2]གསོལ་བ་དང་ཞུ་བའི་ལས་བྱེད་དེ་བཞག །དགེ་འདུན་ལས་དེའི་ཟས་ཟླ་བ་བཞིའི་བར་དུ་མུར་འདུག་བརྟགས་#པར་བཞག་པ་དེ་དགེ་འདུན་གྱིས་ནི་ཟན་སྦྱིན་ནོ། །མཁན་པོ་ལས་གོས་#མུར་འདུག་པ་#མ་རངས་པ་དེ་མཁན་པོ་གང་ལས་རབ་ཏུ་འབྱུང་བའི་མཁན་པོ་དེས་གོས་སྦྱིན་ནོ། །
[13a.3]ལས་བྱིན་པ་ཡང་བྱ། ལོ་བཅོ་ལྔ་རྫོགས་སམ་ཞེས་རབ་ཏུ་འབྱུང་བའི་ཕྱིར་འོངས་པ་ལ་དྲི། ལ་ལ་ཞིག་རབ་ཏུ་འབྱུང་བར་འོངས་ན། ཁྱོད་ལོ་བཅོ་ལྔ་ལོན་ནམ་ཞེས་མཁན་པོ་གང་ཡིན་པས་དྲིའོ#། །བཅོ་ལྔ་ལོན་ཀྱང་བྱ་རོག་སྐྲོད་མི་ནུས་ན་མི་གནང་ངོ་། །ཉུང་སྟེ་#བྱ་རོག་སྐྲོད་མི་
[13a.4]ནུས་པ་དང་ནུས་ཀྱང་ལོ་བདུན་མ་ལོན་པར་རབ་ཏུ་མི་དབྱུང་། རབ་ཏུ་འབྱུང་བར་འོངས་པ་དེ་ལོ་བཅོ་ལྔར་མ་ལོན་པ་དེ་#བྱ་རོག་སྐྲོད་མི་ནུས་པ་དང་ནུས་ཀྱང་ལོ་བདུན་མ་ལོན་ན་རབ་ཏུ་མི་དབྱུང་#། དགེ་སྦྱོང་གཅིག་ལས་ལྷག་པར་མི་གཞག །མཁན་པོ་གཅིག་ལ་དགེ་སྦྱོང་གཅིག་ལས་མང་
[13a.5]དུ་གནས་བཅར་མི་གཞུག །གཅིག་ཏུ་མ་ཡིན་པར་རབ་ཏུ་འབྱུང་བར་མི་འདོད་ན་མང་དུ་ཕྱུང་སྟེ་མང་བ་བསྙེན་པར་#རྫོགས་ཤིང་། མི་གཅིག་གཉིས་ཡན་ཆད་ཅིག་རབ་ཏུ་འབྱུང་བར་འོངས་ཏེ་དུས་གཅིག་ཏུ་མཁན་པོ་གཅིག་ལ་མི་འཇུག་ཏུ་མི་རུང་ཞེས་ཟེར་ན་ཀུན་རབ་ཏུ་ཕྱུང་སྟེ་ལོ་ཉི་ཤུར་
[13a.6]ཚང་བའི་རྣམས་བསྙེན་པར་རྫོགས་པར་བྱ། དེ་སྟེ་མ་ཚང་ན་གཞན་ལ་ཉེ་གནས་ཀྱི་ཕྱིར་གཏོང་ཅིག །ལྷག་#མ་ལྟར་རབ་ཏུ་འབྱུང་བར་འོངས་པ་ཀུན་ལོ་ཉི་ཤུར་མ་ཚང་ན་དགེ་སློང་#རེ་རེ་ལ་ཉེ་གནས་སུ་ཐོང་ཤིག །དེའི་ས་དེ་མ་#དབྲོག །ཉེ་གནས་སུ་གཏད་པའི་#སློབ་དཔོན་དེས་དགེ་སྦྱོང་
[13a.7]བཞག་པ་ཐལ་བྱུང་བདག་གི་སློབ་མར་མི་དབྲོག །བསྙེན་པར་རྫོགས་པར་མི་སྟེར་#ན་མཐུས་ཁུག་ཤིག །དགེ་སྦྱོང་ལོ་མ་ཚང་སྟེ་ཉེ་གནས་སུ་བཏང་བ་དེ་ལོ་ཚང་སྟེ་མཁན་པོ་གང་ཡིན་པས་ཁྲིམས་རྫོགས་པར་བྱས་པ་#ལ་ཉེ་གནས་ཀྱི་སློབ་དཔོན་མི་སྟེར་ན་མཁན་པོས་དེ་མཐུས་ཕྲོགས་ཤིག་ཀྲིད་
[13b]
[13b.1]བྲན། རབ་ཏུ་འབྱུང་བར་འོངས་པ་ལ། ཁྱོད་བྲན་མ་ཡིན་ནམ་ཞེས་དྲིས་ཏེ་ཇོ་བོས་མ་བཏང་བ་ལྟ་བུ་བྲན་ཡིན་ན་རབ་ཏུ་མི་དབྱུང་། ཁྱོད་ཀྱིས་གང་ལ་ཡང་ཅུང་ཟད་སྦྱིན་པ་མང་ཡང་རུང་ཉུང་ཡང་རུང་མེད་དམ། རབ་ཏུ་འབྱུང་བར་འོངས་པ་ལ། ཁྱོད་ལ་བུ་ལོན་ཆགས་པ་མེད་དམ་ཞེས་དྲིས་ཏེ་བུ་ལོན་ཆགས་པ་མེད་ན་རབ་
[13b.2]ཏུ་དབྱུང་ཆགས་པ་ཡོད་ཀྱང་སྲང་གྲངས་ཉུང་ལ། ཕྱིས་འབུལ་བར་ཁས་ལེན་ཅིང་ཕྱིར་འཁོར་#བ་ཙམ་གྱི་ཚོད་ན་རབ་ཏུ་དབྱུང་། ཕ་འཚོ་ལ་མ་གནང་སྟེ་དེ་དག་གི་ཡུལ་མི་རིང་ན་རབ་ཏུ་འབྱུང་བར་འདོད་པ་དེ་ཞག་བདུན་དུ་འཆོལ་ཤིག །རབ་ཏུ་འབྱུང་བར་འོངས་པ་དེ་ཕ་མ་གཉིས་
[13b.3]ཀའང་མ་ཤི་སྟེ་ཡོད་ལ་རབ་ཏུ་འབྱུང་བར་གནང་བའི་ཆའང་མེད་ལ་ཕ་མའི་ཡུལ་ཀྱང་མི་རིང་ན་འདྲི་ཞིང་རྨེད་པ་ཡོད་དམ་མི་འོང་བརྟག་པའི་ཕྱིར་ཞག་བདུན་དུ་བསྡད་དེ་མ་འོངས་ན་རབ་ཏུ་དབྱུང་ཡུལ་རིང་བའི་ཚད་ནི་ཕ་མས་དགུག་པར་ཉམས་ཀྱིས་མི་ལྕོགས་ཤིང་མཐུས་མི་ཁུགས་པ་ཙམ་ལ་
[13b.4]བྱའོ། །ཡུལ་རིང་ཡང་དགེ་འདུན་ལ་མ་གསོལ་བར་རབ་ཏུ་མི་དབྱུང་། རབ་ཏུ་འབྱུང་བར་འོངས་པ་དེ་ཕ་མ་དག་ཡུལ་རིང་དུ་ཟིན་ཀྱང་དགེ་འདུན་ལ་མ་ཞུས་པར་རབ་ཏུ་མི་དབྱུང་། རབ་ཏུ་འབྱུང་བར་འདོད་པ་དེ་དགེ་འདུན་གྱིས་ཟས་སྦྱིན་པའི་རིགས་སོ། །རབ་ཏུ་འབྱུང་བར་འོངས་
[13b.5]ཏེ་འདྲི་བ་འོང་ངམ་མི་འོང་ཞག་བདུན་དུ་བརྟག་པའི་ཕྱིར་བཞག་པ་དེ་རབ་ཏུ་མ་བྱུང་གི་བར་དུ་དགེ་འདུན་གྱིས་ཟས་སྦྱིན་པའི་རིགས་སོ། །ཟན་མ་བྱིན་ཡང་ཉེས་པ་ནི་མེད། ཀྲིད་ཕ་མ་དག་གིས་གནང་ངམ། རབ་ཏུ་འབྱུང་བར་འོངས་པ་ལ་ཕ་མ་དག་གིས་གནང་ངམ་ཞེས་དྲི་སྟེ#། མ་
[13b.6]གནང་ན་རབ་ཏུ་མི་དབྱུང་#། མཐར་ཡུལ་རིང་པོ་ནི་མ་གཏོགས། རབ་ཏུ་འབྱུང་བར་འོངས་པ་དེའི་ཕ་མ་ཡུལ་རིང་པོ་ནི་ཕ་མ་ལ་དྲི་མི་དགོས། ཁྱོད་ནད་ཅན་མ་ཡིན་ནམ་ཞེས་འོངས་པ་ལ་དྲི། རབ་ཏུ་འབྱུང་བར་འོངས་པ་ལ་མཁན་པོ་གང་ཡིན་པས་ཁྱོད་ནད་ཅན་མ་ཡིན་ནམ་ཞེས་དྲིས་ཏེ་
[13b.7]ནད་ཅན་ཡིན་ན་རབ་ཏུ་མི་དབྱུང་། ཁྱོད་ལ་ནད་ཅུང་ཟད་ཀྱང་མེད་དམ་ཞེས་ཀྱང་ངོ་། །སཱུ་ཏྲ་ལྟག་མ་ལྟར་ནད་ཅན་མ་ཡིན་ནམ་ཞེས་དྲིས་ཏེ་མ་ཡིན་ཞེས་ཟེར་ན་བརྟག་པར་བྱ་བའི་ཕྱིར་ནད་ཅུང་ཟད་ཀྱང་མེད་དམ་ཞེས་དྲི་བ་#ལ་བྱ། སཱུ་ཏྲ་ལྟག་མ་དང་འདི་གཉིས་ནི་རབ་ཏུ་འབྱུང་བའི་ཚེ་མཁན་པོས་
[14a]
[14a.1]དྲི་བ་ལ་བྱ། བྱེ་བྲག་ཏུ་རབ་ཏུ་རྫོགས་པས་སོ། །ཁྲིམས་རྫོགས་པར་བྱེད་པའི་ཚེ་རྫོགས་པར་བྱེད་པའི་དགེ་འདུན་གྱིས་ནད་ཀྱི་རྣམ་པ་མང་པོའི་བར་ཆད་དྲི་དགོས་པ་ལ་བྱ། ནད་ཅན་རབ་ཏུ་དབྱུང་བ་འམ་བསྙེན་པར་རྫོགས་པར་མི་བྱ། རབ་ཏུ་འབྱུང་བར་
[14a.2]འོངས་པ་དེ་ལ་ནད་རྣམ་པ་#མང་པོའི་བར་ཆད་གང་ཡོད་ཀྱང་རུང་སྟེ། མཁན་པོ་དང་དགེ་འདུན་གྱིས་རབ་ཏུ་འབྱུང་#བ་དང་། བསྙེན་པར་རྫོགས་པར་མི་བྱ་འདི་ཡན་ཆད་མི་རུང་ངོ་#ཞེས་འབྱུང་བ་ལ་རབ་ཏུ་ཕྱུང་ན་ཁྲིམས་ནི་འཆགས་པ་སྟེ་མཁན་པོ་དང་དགེ་འདུན་ཉེས་བྱས། ཀྲིད་སྨད་
[14a.3]པ་ཚུན་ཆད་དོ། །འདི་མན་ཆད་འོག་སྨད་ཅེས་འབྱུང་བ་ཡན་ཆད་ནི་རབ་ཏུ་ཕྱུང་བ་དང་བསྙེན་པར་རྫོགས་པ་བྱས་ན་ཁྲིམས་ཀྱང་མི་འཆགས་ལ་མཁན་པོ་དང་དགེ་འདུན་ལ་ཡང་ཉེས་བྱས་ཡོད་དོ། །འདི་ལ་ཆོས་ཀྱི་སྐྱེ་བ་མེད་དོ། །འོག་ནས་འབྱུང་བ་འདི་རྣམས་ལྟ་བུ་ཞིག་ཡིན་#ཞིང་
[14a.4]མ་ཡིན་ཏེ་ཁྲིམས་མི་འཆགས་པས་རབ་ཏུ་དབྱུང་བ་དང་། བསྙེན་པར་རྫོགས་པར་མི་བྱ། རྣམ་པ་འདི་ལྟ་བུའི་ཚུལ་ལ་ནི་མི་རུང་བར་བྱ། འོག་ནས་འབྱུང་བ་འདི་རྣམས་ལྟ་བུ་ཞིག་ཡོད་པ་ལས་མ་ཆོར་ཏེ་རབ་ཏུ་བྱུང་བ་དང་བསྙེན་པར་རྫོགས་པར་བྱ་#ནའང་ཁྲིམས་མི་འཆགས་པ་
[14a.5]ཡིན་པས་དགེ་བསྙེན་དང་དགེ་སློང་དབྱུང་ངོ་། །འཕྲུལ་པ་འཕྲུལ་པ་མ་ཡིན་ནམ་ཞེས་དྲི་#འཕྲུལ་པ་ནི་བདག་ཀྱང་གཞན་དུ་འཕྲུལ་ནུས་ལ། གཞན་ཡང་སྤྲུལ་ནུས་པ་སྟེ། འཕྲུལ་སྙེམས་པའི་ཕྱིར་ང་རྒྱལ་ཆེ་བས་ཁྲིམས་མི་འཆགས་མ་ནི#། མ་ནིང་མ་ཡིན་ནམ་ཞེས་དྲིས་ཏེ་ཡིན་ན་
[14a.6]རབ་ཏུ་མི་དབྱུང་། འདི་ལ་རྣམ་#ལྔ། མ་ནིང་ལ་རྣམ་ལྔ་ཡོད་དེ་འོག་ནས་བཤད་པ་ཡིན། སྐྱེས་པ་ནས་དང་ཟླ་བ་ཕྱེད་པ་དང་རེག་ནས་འགྱུར་བ་དང་ཕྲག་དོག་དང་ཉེས་བྱུང་བ་དང་ངོ་། །སྐྱེས་པ་ནས་དང་ཞེས་པ་ནི་ཐོག་མ་མའི་མངལ་ཚུན་#ཆད་ཐལ་བྱུང་མ་ནིང་དུ་འདུག་པ་ལ་བྱ། ཟླ་བ་
[14a.7]ཕྱེད་དང་ཞེས་པ་ནི་ཟླ་བ་ཕྱེད་ལ་ཕོ་མཚན་དུ་གྱུར་ཏེ་ཕོའི་འདོད་ཆགས་འབྱུང་ཟླ་བ་ཕྱེད་ལ་མོ་མཚན་དུ་གྱུར་ཏེ་མོའི་འདོད་ཆགས་འབྱུང་བའོ། །རེག་ནས་འགྱུར་བ་དང་ཞེས་པ་ནི་བུད་མེད་དང་མཐང་ཕྲད་པས་འདོད་ཆགས་འབྱུང་གི་ནམ་མ་ཕྲད་ཀྱི་བར་དུ་འདོད་ཆགས་མི་འབྱུང་། ཕྲག་
[14b]
[14b.1]དོག་དང་ཞེས་པ་ནི་ཕ་རོལ་མི་ཚངས་པར་སྤྱོད་པ་མཐོང་ན་གདོད་འདོད་ཆགས་འབྱུང་གི །མ་མཐོང་གི་བར་དུ་མི་འབྱུང་ངོ་། །ཉེས་#བྱུང་བ་དང་ངོ་ཞེས་པ་ནི་ཕོ་མཚན་བཅད་དམ་ནད་བྱུང་སྟེ་རུལ་བ་ལྟ་བུས་མེད་པར་སོང་བ་ལ་བྱ་སྟེ་མ་ནིང་འདི་རྣམ་ལྔའོ། །ཐ་མ་འདིའི་ཉེས་བྱེད་
[14b.2]ན་མི་རུང་བར་བྱ། མ་ནིང་རྣམ་ལྔ་ཐ་མ་བཤད་པ་ཕོ་མཚན་མེད་པར་འགྱུར་ན་མ་ནིང་ངོ་ཞེས་བྱ་བ་ནི་ཕོ་མཚན་ཆད་ནས་མོའི་འདོད་ཆགས་བྱུང་ན་ཁྲིམས་ཕོག་ཀྱང་མི་འཆགས་#སྔོན་ཁྲིམས་ཆགས་པ་ཡང་མེད་པར་གྱུར་ཏོ། །རྐུན་གནས#། རབ་ཏུ་འབྱུང་བར་འོངས་པ་ལ། རྐུན་
[14b.3]གནས་མ་ཡིན་ཞེས་དྲི#། རྐུན་གནས་ཉིད་ཇི་ལྟ་བུ་#ཡིན་པ་ནི་འོག་ནས་འཆད། ཡིན་ན་ཁྲིམས་མི་འཆགས་#ཏེ་དབྱུང་། ཡོ་བྱད་མ་བྱས་པ་དང་རབ་ཏུ་རྫོགས་པར་མ་ཆགས་པར་ཤེས་ལ། ལན་གཉིས་སུ་དགེ་འདུན་དང་ལྷན་ཅིག་ཏུ་ལས་བྱས་ན་དེར་རོ། །ཡོ་བྱད་མ་བྱས་པ་ནི་
[14b.4]རབ་ཏུ་རྫོགས་པའི་ཚེ་དགེ་འདུན་གྲངས་མ་ཚང་བ་ལོ་ཉི་ཤུ་མ་ལོན་པ་མཁན་པོ་ཡོན་ཏན་དང་མི་ལྡན་པར་ཤེས་པ་དང་#ལྷུང་བཟེད་དང་ཆོས་གོས་མ་ཚང་བ་དང་གསོལ་བ་དང་ཞུ་བའི་ལས་མ་བྱས་པ་ལ་སོགས་པ་གང་ཡང་རུང་སྟེ་ཁྲིམས་རྫོགས་པར་བྱེད་པའི་ཚེ་འདི་ལྟ་བུ་ཞིག་མ་བྱས་
[14b.5]པར་དྲན་ཏེ། ཁྲིམས་མ་ཆགས་པར་བདག་གིས་ཤེས་བཞིན་དུ་བཅབས་ཏེ་མ་མཐོལ་བར་དགེ་འདུན་དང་ལྷན་ཅིག་ཏུ་ལས་བརྒྱ་རྩ་གཅིག་ལས་གང་ཡང་རུང་ལན་གཉིས་སུ་བྱས་ན་རྐུན་གནས་སུ་གྱུར། རྐུན་གནས་སུ་འགྱུར་བ་ནི་ཁྲིམས་མ་ཆགས་ལ། དགེ་སློང་གི་ཚུལ་
[14b.6]དང་སྤྱོད་པ་དང་འཚོ་བའི་ཡོ་བྱད་ལ་སོགས་པ་མི་དབང་བར་ཁྲིམས་མ་ཆགས་པས་བཅབས་ཏེ་སྤྱད་པས་རྐུན་གནས་སུ་འགྱུར་རོ། །འདི་ལྟ་བུའང་རབ་ཏུ་མི་འབྱུང་། མུར་འདུག་ཏུ་འདུག་པ་རབ་ཏུ་འབྱུང་བར་འོངས་པ་ལ། མུར་འདུག་པ་མ་ཡིན་ནམ་ཞེས་མཁན་པོ་དང་རབ་ཏུ་
[14b.7]རྫོགས་པའི་ཚེ། དགེ་འདུན་གྱིས་ཀྱང་དྲིས་ལ་ཡིན་ན་ཁྲིམས་མི་འཆགས། ཁྲིམས་རྫོགས་པ་ལས་མུར་འདུག་ཏུ་འཇུག་ནའང་། ཁྲིམས་མེད་པར་གྱུར་ཏེ་འོག་ནས་འཆད། འདི་རབ་ཏུ་བྱུང་བ་བླངས་ནས་དེའི་ལྟ་བས་འདིའི་ཆོས་གོས་བོར་དེའི་ཚུལ་གྱིས་དེར་སྐྱ་རེངས་#བྱུང་ན་
[15a]
[15a.1]དེར་རོ་#ཞེས་པ་ནས་ནམ་ཞེས་པའི་བར་དུ་ནི་ཤཱཀྱ་ཐུབ་པའི་རྗེས་སུ་དགེ་སྦྱོང་གི་ཚུལ་བླངས་ཏེ་བསྙེན་པར་རྫོགས་པ་ལ་བྱ། འདིའི་ལྟ་བས་ཞེས་པ་ནི་མུར་འདུག་གི་ཆོས་དགུ་བཅུ་རྩ་དྲུག་གང་ཡང་རུང་སྟེ་ལྟ་བ་ལ་བྱ། འདིའི་ཆོས་གོས་བོར་ན་#ཞེས་པ་ནི་དགེ་
[15a.2]སློང་གི་ཚུལ་གྱིས་#ཆོས་གོས་བོར་བ་ལ་བྱ། དེའི་ཚུལ་གྱིས་ཞེས་པ་ནི་མུར་འདུག་དགུ་བཅུ་རྩ་དྲུག་གང་ཡང་རུང་སྟེ་ཐལ་བས་བྱུག་པའམ་སྐུད་པ་ཐོགས་པ་ལྟ་བུ་ལ་བྱ། དེར་སྐྱ་རེངས་བྱུང་ན་དེར་རོ་ཞེས་པ་ནི་མུར་འདུག་གི་གནས་སུ་ཞག་ལོན་ཏེ་སྐྱ་རེངས་བྱུང་ན་བསྙེན་པར་རྫོགས་
[15a.3]པའི་ཁྲིམས་མེད་པར་འགྱུར་རོ། །དེ་དག་མ་བྱས་ཀྱང་ཇི་ལྟར་རྐུན་པོ་བཞིན་ན་ཡང་ངོ་། །སཱུ་ཏྲ་ལྟག་མ་ལྟར་དགེ་སློང་གི་ཚུལ་བོར་ནས་མུར་འདུག་གི་ལྟ་བ་བླངས་ཏེ་མུར་འདུག་གི་གནས་སུ་ཞག་མ་ལོན་དུ་ཟིན་ཀྱང་སེམས་མུར་འདུག་གི་ཆོས་ལ་བལྟས་ཤིང་དམིགས་ན་རྐུན་གནས་
[15a.4]དང་འདྲ་བར་དགེ་འདུན་དང་ལས་ལན་གཉིས་སུ་བྱས་ན་ཁྲིམས་མེད་པར་གྱུར་པ་ཡིན་ཏེ། འདི་ལྟ་བུ་ཡང་རབ་ཏུ་མི་དབྱུང་#། མ་བསད་པ། ཕ་བསད་པ། རབ་ཏུ་བྱུང་#བར་འོངས་པ་ལ་ཕ་དང་མ་བསད་པ་མ་ཡིན་ནམ་ཞེས་དྲི#། ཡིན་ན་ཁྲིམས་མི་འཆགས་ཕ་མ་ནི་བྱོལ་སོང་ཡིན་
[15a.5]པ་བསད་པ་ལ་མི་བྱའི་མིའི་ཡིན་པ་བསད་པ་ལ་བྱའོ། །དགྲ་བཅོམ་པ་བསད་པ། དགྲ་བཅོམ་པ་བསད་པ་མ་ཡིན་ནམ་ཞེས་ཀྱང་དྲིས་ལ་ཡིན་ན་ཁྲིམས་མི་འཆགས། དགྲ་བཅོམ་པ་ནི་ཚེ་གཅིག་གིས་ཐོགས་པ་ལ་བྱ་སྟེ་ལྷག་མ་ལུས་པའི་མྱ་ངན་ལས་འདས་པ་བསད་པ་ལྟ་བུ་ལ་
[15a.6]བྱའོ། །དགེ་འདུན་གྱི་དབྱེན་བྱས་པ་དང་། རབ་ཏུ་འབྱུང་བར་འོངས་པ་ལ་དགེ་འདུན་ཕྱེ་བ་མ་ཡིན་ནམ་ཞེས་དྲི་སྟེ་ཡིན་ན་ཁྲིམས་མི་འཆགས། དབྱེན་ནི་སྔོན་དགེ་སློང་བྱ་སྟེ་འཁོར་ལོའི་དབྱེན་བྱས་པ་ལྟ་བུ་ལ་བྱ། ཡང་དག་པར་གཤེགས་པ་ལ་ངན་སེམས་ཀྱིས་ཁྲག་ཕྱུང་
[15a.7]བ། རབ་ཏུ་འབྱུང་བར་འོངས་པ་ལ། ཡང་དག་པར་གཤེགས་པ་ལ་ངན་#སེམས་ཀྱིས་ཁྲག་བྱུང་#བ་མ་ཡིན་ནམ་ཞེས་དྲིས་ཏེ་ཡིན་ན་ཁྲིམས་མི་འཆགས། ཁྲག་ཕྱུང་བ་ནི་ཤཱཀྱ་ཐུབ་པ་སྤྲུལ་པའི་གཟུགས་ལ། དེ་བ་ཏྟའི་#ངན་སེམས་ཀྱིས་རྡོ་འཕངས་ཏེ་ཁྲག་ཕྱུང་བ་ལ་བྱ། དགེ་
[15b]
[15b.1]སློང་མ་བསླུས་པ། དགེ་སློང་མ་བསླུས་པ་མ་ཡིན་ནམ་ཞེས་དྲི་སྟེ་ཡིན་ན་ཁྲིམས་མི་འཆགས། བསླུས་པ་ནི་དགེ་སློང་མ་ཕམ་པ་མ་ཡིན་པ་ལ་མི་ཚངས་པར་སྤྱོད་པས་ཆུད་དོ། །ཕས་ཕམ་པ་བཞི་ལས་#གང་ཡང་རུང་ལྟུང་བ་བྱུང་བའོ། །རབ་ཏུ་འབྱུང་བར་འོངས་པ་ལ། 
[15b.2]ཕས་ཕམ་པ་མ་ཡིན་ནམ་ཞེས་དྲིས་ལ་ཕམ་པ་ནི་སྔོན་དགེ་སློང་བྱས་ལ་དེའི་ཚེ་མི་ཚངས་པར་སྤྱོད་པ་དང་རྐུ་བ་དང་གསོད་པ་དང་{བརྫུན་,རྫུན་}དུ་སྨྲ་བ་བཞི་གང་ཡང་རུང་བ་བྱས་པའོ། །སཱུ་ཏྲ་འདི་ཡན་ཆད་ལྟ་བུ་ཞིག་ཡོད་ན་ཁྲིམས་ཡང་#མི་འཆགས། ཁྲིམས་རྫོགས་ཟིན་པ་
[15b.3]ལས་བྱུང་ན་ཡང་ཁྲིམས་མེད་པར་སོང་བས་བསྐྲད་དོ། །མཚན་མ་#ལས་བཟློག་པར་ཁས་མ་བླངས་པའི་སྨད་པ་རབ་ཏུ་འབྱུང་བ་དང་བསྙེན་པར་རྫོགས་པར་མི་བྱ། སྔོན་དགེ་སྦྱོང་དང་དགེ་སློང་ཆད་པས་བཅད་པའི་ཆད་#པས་མ་ཕོད་དེ་ཐལ་བྱུང་ཁྲིམས་ཕུལ་བ་ཞིག་སླར་དགེ་
[15b.4]སྦྱོང་དང་#དགེ་སློང་དུ་འཇུག་སྟེ། སྔོན་གྱི་ཉེས་པ་གཏོང་ངོ་ཞེས་མི་ཟེར་ན་དགེ་སྦྱོང་དང་དགེ་སློང་དུ་མི་གཞུག །ཉེས་པ་བྱུང་ནས་ཆད་པས་བཅད་པ་ནི་རྣམ་པ་བདུན་ཡོད་པ་ལས་གང་ཡང་རུང་ངོ་། །བདུན་ནི་རྟག་པར་ཐབ་མོ་རྒོལ་བ་#དང་དགེ་འདུན་གྱི་ལྷག་མའི་ཆད་པ་མཐོལ་
[15b.5]ཚངས་བྱེད་དུ་མི་བཏུབ་པ་དང་རིགས་སུན་པར་བྱེད་པ་དང་ཁྱིམ་པ་དགེ་བསྙེན་དགེ་བ་སྤྱོད་པ་ལ་ལོག་པར་སྤྱོད་ཅེས་གཤེ་བ་དང་ལྟུང་བ་བྱེད་པ་#མཐོང་ངོ་ཞེས་ཟེར་བ་དང་། ལྟུང་བ་བྱས་པ་མཐོལ་དུ་མི་བཏུབ་པ་དང་། ཕས་ཕམ་ལ་སོགས་པ་བྱུང་ཡང་བར་དུ་གཅོད་པར་མི་འགྱུར་
[15b.6]རོ་ཞེས་ཟེར་བ་དང་། འདི་བདུན་བྱེད་པ་ལས་ཆད་པས་བཅད་པ་གང་ཡང་རུང་ངོ་། །བཤགས་པ་ནི་བསྙེན་པར་རྫོགས་པས་སོ། །སཱུ་ཏྲ་ལྟག་མ་ལྟར་རབ་ཏུ་འབྱུང་བ་དང་བསྙེན་པར་རྫོགས་པར་འོངས་པ་དེ། སྔོན་གྱི་ཉེས་པ་འདོར་རོ་ཞེས་ཟེར་ན་སྔོན་གྱི་ཉེས་པའི་ཆད་པ་དང་དབྱུང་བ་
[15b.7]ནི་ཁྲིམས་རྫོགས་པའི་ལས་ཀྱི་ནང་དུ་འདུས་པས་བཅད་པ་དང་དབྱུང་བ་བྱ་#མི་དགོས་སོ། །སྔོན་ཉེས་པ་བྱས་ཤིང་ཆད་པས་བཅད་པའི་དགེ་འདུན་ཉིད་ལ་སྔོན་གྱི་ཉེས་པ་མི་བྱའོ་ཞེས་འཆགས་པ་དང་ཁྲིམས་རྫོགས་པར་མི་བྱར་མི་རུང་བ་མ་ཡིན་གྱི་གང་གིས་བྱས་ཀྱང་རུང་སྟེ་ཉེས་མེད་
[16a]
[16a.1]དོ། །བསྙེན་པར་རྫོགས་ཏེ་ཁས་མ་#བླངས་ན་ཡང་དེ་སྟེ་དགེ་འདུན་མདུན་#ན་སྨོད་ཅིག །སཱུ་ཏྲ་ལྟག་མ་ལྟར་རབ་ཏུ་འབྱུང་བ་དང་བསྙེན་པར་རྫོགས་པར་འོངས་ཏེ་སྔོན་གྱི་ཉེས་པ་འདོར་རོ་ཞེས་ཁས་བླངས་པ་ལས་བསྙེན་པར་རྫོགས་པར་བྱས་ཟིན་པ་དང་། སྔོན་
[16a.2]གྱི་ཉེས་པ་མི་འདོར་#ཞིང་ཁས་མི་ལེན་ན་ཡང་དགེ་འདུན་གྱི་ཆད་པས་ཆོད་#ལ་སྨོད་ཅིག །ཆད་པ་བྱེད་དུ་མི་བཏུབ་ན་སྔོན་གྱི་བཞིན་དུ་སྐྲོད་ཅིག །མ་མཐོང་ངོ་ཞེས་ཟེར་ཞིང་{བརྫུན་,རྫུན་}དུ་ན་ལྟུང་བའོ། །#སཱུ་ཏྲ་ལྟག་མ་དག་གིས་#ཉེས་པ་བྱས་པ་ལ་མ་མཐོང་ཞེས་ཟེར་ཞིང་བཅབས་པ་ནི་{བརྫུན་,རྫུན་}གྱི་
[16a.3]ལྟུང་བར་འགྱུར་རོ། །ཆད་པ་ལྟག་མ་བཞིན་དུ་བྱའོ། །སཱུ་ཏྲ་འོག་མ་འདི་མན་ཆད་ནི་མིང་གིས་སྨྲ་བ་བཞིན་དུ་མ་ཡིན་ནམ་ཞེས་དྲིས་ཏེ་ཡིན་ན་རབ་ཏུ་དབྱུང་བ་དང་བསྙེན་པར་མི་བྱ། ཁྲིམས་ནི་འཆགས་ཏེ་མཁན་པོ་དང་དགེ་འདུན་ལ་ཉེས་བྱས། ལག་རྡུམ་རྐང་རྡུམ་ལག་པ་
[16a.4]མཁྲིག་#མར་ཆད་པ་དང་། རྐང་པ་ལོང་#བུར་ཆད་པ། ལག་སོར་རེངས་#པ། དགུག་ཅིང་བརྐྱང་དུ་མི་རུང་བ། མཆུ་མེད་པ་ཡ་མཆུ་དང་མ་མཆུ་བཅད་པའམ་མེད་པ་ལྟ་བུ། ཡན་ལག་རི་མོ་ཅན། ཤ་བཀྲ་དང་ཙགས་#པའི་རི་མོ་ཅན། རྒན་རབས། ལོ་བདུན་ཅུ་ལོན་པ་ཡན་ཆད་ལ་
[16a.5]བྱ་སྟེ། བདུན་ཅུ་ལོན་ཀྱང་སྔོན་དགེ་བསྙེན་བྱེད་བྱེད་ལ་མདོ་སྡེ་དང་མ་ལྟ་བུ་ཤེས་པ་ནི་རུང་ངོ་། །གཞོན་རབས་ལོ་བཅོ་ལྔ་མན་ཆད་བདུན་ཡན་ཆད་བྱ་རོག་སྐྲོད་མི་ནུས་པ་ལ་བྱ། གྲུམ་པོ། གྲུམ་ཞིང་ཞིག་ལེགས་བྱེད་པའོ། །བརླ་རླུང་ནད་ཅན་བརླ་དང་རྐེད་པ་ལ་སོགས་
[16a.6]པ་ལ་རླུང་ཞུགས་ཏེ་སྐམ་#པ་འང་ཞུམ་པ་ལྟ་བུ་ནད་ཡོད་པ། ཞར་བ་མིག་ཡ་གཅིག་ཞར་བ། འཇས་པ་རྐང་ལག་འཇས་ནས་འཇས་པའི་ཚིགས་#ནས་སོར་མོ་སྐྱེས་པའོ། །སྒུར་པོ་འགྲེང་མི་ནུས་པར་སྒུར་བ་ལ་བྱ། མིའུ་ཐུང་ངོ་། །ལུས་ཐུང་བར་གྲགས་པའོ། །ལྦ་བ་ཅན་
[16a.7]ལྐོག་མ་ན་ལྦ་བ་ཆེན་པོ་ཡོད་པ་ལ་བྱ། ལྐུགས་པ་སྨྲ་མི་ཤེས་པ། འོན་པ་རྣ་བས་མི་ཐོས་པའོ། །འཕྱེའོ། །རྐང་ལག་འཁུམས་ནས་འཕྱེ་ཞིང་#འགྲོ་བའོ། །རྐང་བམ་#གཞན་ལས་འཕགས་པར་སྦོམ་པོར་གྱུར་པའོ། །བུད་མེད་ཀྱིས་#དུབ་པ། མི་ཚངས་པ་#སྤྱོད་སྤྱོད་པ་ལས་
[16b]
[16b.1]ཆད་པ་ལ་བྱ། ཁུར་གྱིས་དུབ་པ། ཁུར་ཆེན་པོ་ཁྱེར་ཁྱེར་བས་ཆད་ཅིང་དུབ་པའོ། །ལམ་གྱིས་དུབ་པ། ལམ་རིང་པོར་སོང་སོང་ནས་ལམ་གྱིས་ཆད་ཅིང་དུབ་པ་ལྟ་བུའི་མི་དང་། ལྟག་#མ་རྣམས་ཡོད་པའི་མི་ལ་བྱ། མི་འཇུ་ཐལ་བྱུང་དང་། ཁ་ཟས་མི་འཇུ་བ་#དང་། ལྕགས་
[16b.2]སུ་བཅུག་པ་ལས་ཡུན་རིངས་པས་#ཐལ་བྱུང་དེ་འདྲ་བར་སོང་བ་དང་རྐང་ལག་བསྐུམ་དུ་མི་རུང་#བར་སོང་བ་ལ་བྱ། རྔེ་ཆགས་པ་ནད་དང་ཁ་ཟས་ལ་སོགས་པས་རྔེ་ཆགས་ཏེ#། སྤྱོད་མི་ནུས་ཤིང་གསོ་དཀའ་བ་ལྟ་བུ་ལ་བྱ། དེ་ལྟ་བུའི་གཟུགས་ཀྱི་མི་ནི། ལྟག་མ་ལྟར་མིང་
[16b.3]གིས་སྨོས་པ་ལྟ་བུའི་གཟུགས་ཀྱི་མི་ལ་བྱ། རབ་ཏུ་སྤངས་སོ། །རབ་ཏུ་འབྱུང་བ་དང་བསྙེན་པར་རྫོགས་པར་མི་བྱ་བར་སྤངས་པ་#ལ་བྱ། དྲང་སྲོང་ཆེན་པོས། མུར་འདུག་ལ་སོགས་པའི་དྲང་སྲོང་མ་ཡིན་གྱི། དྲང་སྲོང་ཆེན་པོ་སྟེ་སངས་རྒྱས་ལ་བྱ། མཛེས་པ་རབ་ཏུ་
[16b.4]དབྱུང་། ལུས་ཀྱི་ཡན་ལག་ལ་སྐྱོན་མེད་པ་ནི་མཛེས་པ་སྟེ་རབ་ཏུ་དབྱུང་ངོ་། །ཀུན་གཙང་བསྙེན་པར་རྫོགས། རིགས་གཙང་བ་སྟེ་རིགས་ངན་མ་ཡིན་པ་དང་མཚམས་མེད་པ་ལ་སོགས་པ་བར་ཆད་དུ་འགྱུར་བའི་ཆོས་མེད་པས་ནི་#ཚུལ་ཁྲིམས་གཙང་ཞེས་བྱའོ། །གསུངས་
[16b.5]སོ་བདེན་མིང་གྱིས#། བདེན་མིང་ནི་མཚན་སངས་རྒྱས་མི་{བརྫུན་,རྫུན་}པས་ན་བདེན་ཞེས་བྱ་སྟེ་དེས་གསུངས་པའོ། །ཡང་དག་སངས་རྒྱས་རབ་མཁྱེན་གྱིས། །དགྲ་བཅོམ་པ་དང་། རང་སངས་རྒྱས་ལ་མི་བྱའོ#། །བླ་ན་མེད་པའི་སངས་རྒྱས་པས་ན་ཡང་དག་རབ་མཁྱེན་ཅེས་
[16b.6]བྱའོ། །བསྡུ་བར་གཏོགས་དང་རབ་ཏུ་འབྱུང་དང་དངོས་པོ་རྫོགས་སོ། །བསྡུ་བར་གཏོགས་པ་དང་ཞེས་པ་ནི་ཁྲིམས་མི་འཆགས་པའི་བར་ཆད་དང་ལུས་ཀྱི་སྐྱོན་ཡོད་པ་རྣམས་ནི་མི་རུང་མེད་པ་རྣམས་ནི་རུང་བར་བསྡུ་བར་#བྱའོ། །རབ་ཏུ་ཞེས་པ་#ནས་སོ་ཞེས་པའི་བར་དུ་ནི་འོག་ནས་
[16b.7]འབྱུང་བ་མིང་གིས་སྨོས་པ་བཞིན་#མ་ཡིན་ནམ་ཞེས་དྲི་སྟེ་#ཡིན་ན་རབ་ཏུ་མི་དབྱུང་ཀྲིད་རྒྱལ་པོ་བློན་པོ་རྒྱལ་པོས་མ་གནང་ངམ་ཡུལ་མི་རིང་ནའོ། །རྒྱལ་པོའི་ས་རིགས་སུ་གཏོགས་#པའི་ནང་ན་བློན་པོའི་ལས་སྣ་མ་གཏོགས་པ་རྒྱལ་པོས་མ་གནང་པར་རབ་ཏུ་མི་དབྱུང་སྟེ་རྒྱལ་པོའི་
[17a]
[17a.1]བློན་པོ་མ་ཡིན་ནམ་ཞེས་དྲི། རྒྱལ་པོ་ཁམས་གཞན་གྱི་སློབ་དཔོན་#དང་ཡུལ་རིང་བ་ནི་མ་གཏོགས་ཏེ་དྲི་མི་དགོས། ཀྲིད་རྐུན་པོའི་རྒྱལ་མཚན་བཙུགས་པ། རབ་ཏུ་བྱུང་#བ་ལ་རྐུན་པོའི་རྒྱལ་མཚན་བཙུགས་པ་མ་ཡིན་ནམ་ཞེས་དྲི། རྐུན་པོའི་རྒྱལ་
[17a.2]མཚན་བཙུགས་པ་ནི་གྲོང་འཇོམས་པ་དང་མི་རྒོད་བྱེད་པ་ལ་སོགས་པ་རྐུ་བར་གྲགས་པའོ། །མཉེད་པ་ཕྱག་དར་བ་སྨེ་ཤ་#ཅན་དང་དེ་ལྟ་བུ་རབ་ཏུ་མི་དབྱུང་། མཉེད་པ་ཞེས་པ་ནི་རིགས་ཀྱིས་ཀོ་ལྤགས་ལ་སོགས་པ་མཉེད་ཅིང་ཚེམ་དྲུབ་#བྱེད་པའོ། །ཕྱག་དར་བ་ཞེས་པ་ནི་
[17a.3]རིགས་ཀྱིས་ཕྱི་རོལ་ཆུ་#ཆེ་ཆུང་ལ་སོགས་པའི་ཕྱག་དར་རོ་ཅོག་བྱེད་པའོ། །སྨེ་ཤ་ཅན་དང་ཞེས་པ་ནི་རིགས་ཀྱིས་བ་ལང་དང་བྱ་དང་སྡིག་བུར་དང་སྦལ་ལྕོང་ལ་སོགས་པ་འཆའ་ཞིང་ཟ་བའོ། །དེ་ལྟ་བུ་རབ་ཏུ་མི་དབྱུང་ཞེས་པ་ནི་རིགས་འདི་རྣམས་ལྟ་བུ་མ་ཡིན་ནམ་ཞེས་རབ་ཏུ་
[17a.4]འབྱུང་བར་འོངས་པ་ལ་དྲི་སྟེ་ཡིན་ན་#རབ་ཏུ་མི་དབྱུང་། དཔེ་ནི་ལག་རྡུམ་ལ་སོགས་པའོ། །རྟག་#ཏུ་ལག་རྡུམ་ལ་སོགས་པ་བཅུག་ན་ཉེས་བྱས་སོ་ཞེས་འབྱུང་བ་བཞིན་དུ་མིང་གིས་སྨོས་པ་འདི་རྣམས་ལྟ་བུ་ཞིག་ལས་རབ་ཏུ་བྱུང་ན་དགེ་འདུན་དང་མཁན་པོ་ལ་ཉེས་བྱས། སྐྲ་སེར་
[17a.5]པོ་སེང་གེའི་#སྐྲ་སྔོན་པོ་དང་དེ་ལྟ་བུ་ཡང་ངོ་། །སྐྲ་སེར་པོ་ཞེས་པ་ནི་སྐྲ་ཡུང་གི་ཁ་དོག་འདྲ་བ། སེང་གེ་#སྐྲ་དང་ཞེས་པ་ནི་སེང་གེ་#སྐྲ་འཁྱིལ་བ། སྐྲ་ཞེས་པ་ནས་ངོ་ཞེས་པའི་བར་ནི་ཤིང་ལོའི་ཁ་དོག་འདྲ་བ། སྐྲ་དཀར་པོའི་མི་དང་བལ་གླང་#གི་སྐྲ་སྐྲ་མེད་ཀྱང་ངོ་། །སྐྲ་དཀར་པོའི་མི་དང་ཞེས་པ་
[17a.6]ནི་ཐོག་མ་མའི་མངལ་ནས་དཀར་བ། བ་ལང་གི་སྐྲ་ཞེས་པ་ནི་སྲབ་ལ་བཤོར་བ། སྐྲ་མེད་པ་#ཀྱང་ངོ་ཞེས་པ་ནི་དང་པོ་ནས་བྱི་བ་སྟེ་ཀུ་བ་འདྲ་བ། མགོ་ཤང་ཤོང་ཅན། འབར་འབུར་ཅན། མགོ་བོ་ཆེ། ལུས་ཀྱི་རྐྱེན་དུ་མ་བབ་པར་འཕགས་པར་ཆེ་བ། རབ་ཏུ་སྦོམ་པ། ལུས་གཞན་ལས་འཕགས་པར་སྦོམ་པ་
[17a.7]དང་། ཞུམ་པ#། གཞན་ལས་འཕགས་པའི་#ཞུམ་པའི་ལུས་སོ། །བོང་བུ་དང་ཕག་གི་མགོ། །དེ་དངོས་སུ་མཇལ་#པར་བས། མགོ་གཉིས་དང་། མགོ་གཉིས་སུ་གྱེས་ཤིང་བྱེ་བའོ། །མགོ་མེད་ཀྱང་ངོ་། །འཕྲལ་#བ་ཡན་ཆད་འབུར་རེ་འདུག་པར་མཉམ་པར་འདུག་པའོ། །
[17b]
[17b.1]བལ་གླང་#རྣ་དང་རྟ་རྣ་དང་བ་དང་སྤྲེའུ་རྣ་དང་བོང་བུ་དང་། ཕག་གི་རྣ་བ་དང་། རྣ་གཅིག་རྣ་མེད་ཀྱང་ངོ་། །རྣ་བ་དང་#འདི་རྣམས་ལྟ་བུར་འདུག་པ་མ་ཡིན་ནམ་ཞེས་དྲི་སྟེ་ཡིན་ན་རབ་ཏུ་མི་དབྱུང་། མིག་དམར་པོ། །མིག་གི་འབྲས་བུ་ཁྲག་གིས་ཡོག་#པ་ལྟ་བུ་སྟེ་མིག་དམར་
[17b.2]པོར་འདུག་པའོ། །མིག་པོ་ཆེ་དང་། ལུས་ཀྱི་རྐྱེན་དུ་མ་བབ་པར་ཆེ་བ། མིག་ཆུང་ཟླུམ་བུ་#འུག་མིག་མཆིང་བུའི་མིག་ཆུ་བུར་འདྲ་བ། མིག་གཅིག་པ་མིག་མེད་ཀྱང་ངོ་། །བལ་གླང་#གི་སྣ་རྟའི་སྣ་བ་(ལད་,ལང་)དང་སྤྲེའུའི་སྣ་བོང་བུ་དང་ཕག་གི་སྣ་སྣ་གཅིག་པ་སྣ་མེད་པ་ཡང་ངོ་། །
[17b.3]སྣ་འདི་རྣམས་ལྟར་འདུག་པ་ལས་རབ་ཏུ་མི་དབྱུང་། བལ་གླང་གི་ཀོ་སྐོ་རྟའི་ཀོ་སྐོ་#བ་ལང་དང་སྤྲེའུའི་ཀོ་སྐོ#། །བོང་བུ་#དང་ཕག་གི་ཀོ་སྐོ། ཀོ་སྐོ་#ཡ་གཅིག་པ་ཀོ་སྐོ་#མེད་པ་ཡང་ཀོ་སྐོ་#འདི་རྣམས་ལྟར་འདུག་པ་ལས་རབ་ཏུ་མི་དབྱུང་། བལ་གླང་#གི་སོ་རྟའི་སོ་བ་ལང་སྤྲེའུའི་སོ། །
[17b.4]བོང་བུ་དང་ཕག་གི་སོ་སོ་གཅིག་པ་སོ་མེད་པ་ཡང་ངོ་། །སོ་འདི་རྣམས་ལྟར་འདུག་པ་ལས་རབ་ཏུ་མི་དབྱུང་། སོ་གཅིག་པ་ཅེས་#པ་ནི་སོ་བར་མེད་པར་#འདུག་པ་དང་གཅིག་པུ་ཀེ་རེ་འདུག་པ་ལ་བྱ། མགྲིན་རིང་#། ལུས་ཀྱི་རྐྱེན་དུ་མ་བབ་པར་མགྲིན་པ་རིང་བ། མགྲིན་མེད། 
[17b.5]མགྲིན་པ་རོར་ནུབ་པ། ཕྲག་མིག་ཕྲག་པ་གཉིས་ན་མིག་ཡོད་པ། རབ་ཏུ་སྒུར་བའོ། །གཉའ་བ་རབ་ཏུ་སྒུར་བ་ཕོ་མཚན་ཆད་པ་ཕོ་མཚན་ཆད་པ་འམ། ཁྱིས་ཟོས་པ་ལྟ་བུ། རླིག་ཆེན། རྐྱེན་དུ་མ་བབ་པར་རླིག་པ་ཆེ་བ། རླིག་གཅིག །འབྲས་བུ་གཅིག་ཡོད་པ་རླིག་པ་#མེད་
[17b.6]པ་ཡང་ངོ་། །རླིག་པ་མེད་པ། ཤིན་ཏུ་རིང་བ། ལུས་གཞན་ལས་འཕགས་པར་རིང་བ། ཤིན་ཏུ་ཐུང་ངུ་། ལུས་དང་རྐང་ལག་ཐམས་ཅད་ཐུང་ངུ་། སྐེམ་པོ་ཞན་ཏེ་མ་ཡང་ངོ་། །པགས་པའི་ཁ་དོག་རྣམ་བཞི་པ། དམར་པོ་དང་སེར་པོ་དང་དཀར་པོ་སྔོན་པོ་བཞི་ཁྲ་བོར་
[17b.7]འདུག་ཀྱང་རུང་འདི་བཞི་སོ་སོའི་ཁ་དོག་ཏུ་འདུག་ཀྱང་རུང་རབ་ཏུ་མི་དབྱུང་། གྱོལ་པོ་གལ་པོའང་དེ་བཞིན་ནོ། །འདི་ལྟར་འདུག་པ་ཡང་རབ་ཏུ་མི་དབྱུང་། རྣམ་པ་འདི་རྣམས་ལྟ་བུ་དག་ཀྱང་སྤངས་པར་དེར་རྟོགས་ཤིག །ལྟག་ཏུ་སྨོས་པ་འདི་རྣམས་ལྟ་བུ་དབྱུང་བ་དང་བསྙེན་
[18a]
[18a.1]པར་རྫོགས་པར་མི་རུང་བར་སྤང་སྟེ་#ལྟག་ནས་ལག་རྡུམ་མི་གནང་བ་བཞིན་དུ་རིག་པར་བྱའོ། །རིགས་དང་ལུས་ངན་པ་ལས་རབ་ཏུ་བྱུང་བ་མ་འཆང་ཤིག །རིགས་ངན་པ་ནི་སྨེ་ཤ་ཅན་དང་ཕྱག་དར་པ་དང་མཉེད་པ་ལ་སོགས་པ་ལ་བྱ། ལུས་ངན་པ་
[18a.2]ནི་ལག་རྡུམ་ལ་སོགས་པའི་ཆ་ན་ཡོད་པ་ལ་བྱ་སྟེ། འདི་ལྟ་བུ་ལས་རབ་ཏུ་ཕྱུང་བ་དང་བསྙེན་པར་རྫོགས་པ་ཞིག་ཡོད་ན་མཁན་པོས་ཀྱང་མི་བཅང་དགེ་འདུན་གྱིས་ཀྱང་སྤོང་#ངོ་། །གཅིག་མ་ཡིན་པ་མཁན་པོ་གཅིག་དང་ཚིག་གཅིག་གིས་#གསུམ་མན་ཆད་བསྙེན་པར་རྫོགས་
[18a.3]པར་རུང་ངོ་། །བསྙེན་པར་རྫོགས་པར་བྱ་བ་ནི་གསོལ་བ་དང་ཁྲིམས་དབོག་པའི་ཚིག་མཁན་པོ་གཅིག་གིས་སྨྲ་#ལ་ནོད་པ་གསུམ་གྱིས་ཅིག་ཅར་སྨྲ་སྟེ་བཟླས་ཀྱང་ཁྲིམས་མི་འཆགས་པ་མ་ཡིན་ཏེ་དེ་ལྟར་དབོག་ཏུ་ཡང་རུང་ངོ་། །དུས་མཉམ་པ་རྣམས་ཕན་ཚུན་དུ་ཕྱག་བྱ་བ་མེད་
[18a.4]དོ། །སཱུ་ཏྲ་ལྟག་མ་ལྟར་མིག་#གསུམ་དུས་མཉམ་པར་ཁྲིམས་ནོས་པ་ཁྲིམས་སོ་སོར་ནོས་ཀྱང་དུས་སྔ་ཕྱི་མེད་པ་རྣམས་གཅིག་ལ་གཅིག་ཕྱག་མི་བྱའོ། །ཐོབ་པ་ནི་སྔ་མས་སོ། །སཱུ་ཏྲ་ལྟག་མ་ལྟར་དུས་མཉམ་པ་གྲལ་དང་ཡོན་ལེན་པ་ན་གང་སྔར་འོངས་པ་དང་གང་བྱིན་
[18a.5]པར་ཟད་དོ། །ལས་ནི་གང་འཕྱི་བར་འོངས་པས་བྱའོ། །སོར་གཉིས་ལས་རིང་བར་དགོན་པ་ལས་སྐྲ་མི་གཞག །དགེ་སློང་དགོན་པ་ན་གནས་པ་སྐྲ་སོར་གཉིས་ལས་རིང་དུ་མི་གཞག་#པར་བྲེག་འབྲེག་མཁན་དཀོན་པའི་ཕྱིར་རོ། །དེ་ཙམ་དུའང་གྲོང་པ་ལ་#མི་གནང་། དགོན་
[18a.6]པའི་དགེ་སློང་གི་སྐྲ་ཙམ་དུ་གྲོང་གི་གཙུག་ལག་ཁང་ན་གནས་པའི་དགེ་སློང་གིས་སྐྲ་མི་བཞག་སྟེ་སོར་ཕྱེད་དང་གཉིས་མན་ཆད་ལ་བྲེག་སྟེ་འབྲེག་མཁན་བཙལ་སླ་བའི་ཕྱིར་རོ། །ཆན་པས་སྐྲ་བྲེག་ཏུ་མི་རུང་། སྐྲ་བྲེག་པ་ནི་སྤུ་གྲིས་བྲེག་སྟེ་ཆན་པས་བྲེག་ཏུ་མི་རུང་། རྨའི་
[18a.7]ཐན་#ཀོར་ནི་མ་གཏོགས། མགོ་ལ་རྨ་ཡོད་དེ་སྤུ་གྲིས་བྲེག་ཏུ་མི་བདེ་ན་རྨའི་ཐན་#ཀོར་ཆན་པས་བྲེག་#ཀྱང་ཉེས་མེད་དོ། །ཕུད་མི་བྱ། སྐྲ་འབྲེག་པ་ལ་#ཕུད་མི་གཞག །གསང་བའི་ཕྱོགས་ཀྱི་སྤུ་མི་བྲེག །ལག་པའི་མཆན་#ཁུང་སྤུ་དང་རྨོངས་ལ་སོགས་པ་མི་བྲེག །རྨའི་ཕྱིར་
[18b]
[18b.1]བྱ་སྟེ་གཞན་གྱིས་མི་འཚོ་ན་ཤེས་པའི་གནས་བརྟན་གནས་བརྟན་དག་ལ་ཞུ། རྨོངས་དང་#མཆན་ཁུང་ལྟ་བུར་རྨ་ཡོད་དེ་ཐབས་དང་སྨན་གཞན་གྱིས་མི་འཚོའི། སྤུ་བྲེག་#ན་འཚོ་ན་སོ་སོའི་གནས་བརྟན་ལ་དྲི་སྟེ་བྲེག །དེའི་ཕྱིར་མ་ཡིན་ན་རྐང་པའི་ཡང་མི་བྲེག །རྨ་ཡོད་པའི་
[18b.2]ཕྱིར་བྲེག་པ་མ་ཡིན་ན་རྐང་པའི་སྤུ་ཡང་མི་བྲེག་གོ། །ལུས་གཞན་ཡང་མི་བྱའོ། །ལུས་ཀྱི་སྤུའང་སཱུ་ཏྲ་ལྟག་མ་དང་འདྲའོ། །སེན་མོ་བཅད་པ་སྤུ་གྲིའི་ཁའམ་སྟེའུའི་ཁ་ལྟར་རོ། །སེན་མོ་བཅད་པའི་ཐབས་ནི་དེ་ལྟར་བཅད་དོ། །སེན་མོའི་ཁ་དོག་མི་བསྒྱུར། སེན་མོའི་
[18b.3]ཁ་དོག་རྩིས་དམར་པོ་འམ་སྔོན་པོར་མི་བསྒྱུར། དྲི་མ་ཕྱི་བར་ནི་བྲུད་ཅིང་སྤྱོད་ཅིག །སེན་མོའི་བར་ན་དྲི་མ་ཡོད་པ་བྲུད་ཅིང་འཕྱིར་དབང་ངོ་། །གོས་དང་སྐྲ་ཁ་སྤུ་མི་བྲེག །ལུས་ལ་ཆོས་གོས་གྱོན་བཞིན་དུ་སྐྲ་དང་ཁ་སྤུ་མི་བྲེག །འཆོང་ཤིག་#སྐྲ་བཟེད་པ། སྒྲིམ་#པོར་
[18b.4]བྲེག་ཏུ་མི་རུང་སྟེ་སྐྲ་བཟེད་པས་ལུས་གཡོགས་ཏེ་བྲེག# །མེད་ན་རྔུལ་གཟན་དང་ངོ་། །སྐྲ་བཟེད་པ་མེད་ན་རྔུལ་གཟན་གྱོན་ཏེ་བྲེག་#ཀྱང་ཉེས་མེད། བཏིང་བ་ལ་མི་བྱ། ཙྭ་#སྟན་ཡན་ཆད་རྐོན་ལ་སོགས་པ་སྟན་བཏིང་བའི་སྟེང་དུ་སྐྲ་མི་བྲེག །གག་ཏུ་#དགེ་འདུན་གྱིས་ས་
[18b.5]ཕྱག་པར་མི་བྱ། དགེ་འདུན་འདུ་བ་དང་སྤྱོད་ཅིང་ལས་བྱེད་པའི་ས་གང་དུ་ཡང་སྐྲ་མི་བྲེག །ཁྱམས་ལ་སོགས་པར་རྒན་ནམ་ནའམ་རླུང་ཆེའམ་#ཚའམ་ཆར་པ་བབ་ན་འབྲེག་པར་རོ། །རྐྱེན་འདི་རྣམས་ལྟ་བུ་ཞིག་བྱུང་ན་ཁྱིམས་#ལ་སོགས་པར་བྲེག་ཀྱང་#ཉེས་མེད། དེའི་
[18b.6]ཕྱོགས་སུ་ལས་བྱ། རྐྱེན་བྱུང་སྟེ་ཁང་པ་དང་ཁྱམས་སུ་སྐྲ་བྲེག་#པའི་སར་ཕྱག་དར་དང་ཆག་ཆག་དང་མཎྜལ་ལ་#སོགས་པའི་ལས་བྱའོ། །སྐྲ་ལུང་ཁུང་དུ་དོར། བྲེག་#པའི་སྐྲ་ནི་ལུང་ཁུང་དུ་དོར་རོ། །དེ་བཞིན་དུ་སེན་མོ་བཅད་པའོ། །སྐྲ་བྲེག་#པའི་ཆོ་ག་བཞིན་དུ་སེན་མོ་བཅད་པ་
[18b.7]ཡང་དེ་ལྟར་བྱའོ། །དགེ་སློང་མ་འདི་ལྟར་མ་བསྲུངས་པར་སྐྱེས་པས་འདོད་ཆགས་དང་བྲལ་བ་མ་ཡིན་པའི་#སྐྲ་མི་བྲེག །དགེ་སློང་མ་དགྲ་བཅོམ་པ་མ་ཡིན་ཏེ་འདོད་ཆགས་དང་མ་བྲལ་བ་ལ་འབྲེག་#མཁན་སྐྱེས་པ་ཞིག་བྱེད་ན་སྲུང་#མ་དགེ་སློང་མ་གྲོགས་མོ་ཞིག་ཞོག་ཤིག །
[19a]
[19a.1]འབྲེག་མཁན་འདོད་ཆགས་ཆེ་བ་ཞིག་ན་སྲུང་#མ་བཞག་ཀྱང་མི་གནང་ངོ་། །ཆགས་པ་ལྟ་ན་སྲུང་མས་#འདི་སྐད་བསྒོ་ཤིག །འབྲེག་#མཁན་དང་དགེ་སློང་མ་ཉིད་འདོད་ཆགས་ལངས་ཏེ་ཆགས་#པ་ལྟར་བྱེད་ན་སྲུང་#མ་གྲོགས་མོས་ཚིག་སཱུ་ཏྲ་འོག་མ་ལས་འབྱུང་
[19a.2]བ་སྐད་བསྒོ་ཤིག །དྲན་པར་མངོན་པར་ཞོག་ཤིག །དགེ་སློང་མ་སྐྲ་འབྲེག་པ་ལ་སྲུང་#མས་དྲན་པ་ཉེ་བར་ཞོག་ཤིག་ཅེས་བསྒོ། དྲན་པ་ཇི་ལྟར་གཞག་#པ་ནི་སཱུ་ཏྲ་འོག་མ་ནས་འཆད། ཅི་འདི་རྣག་གི་ལུས་འདི་ལ་སྙིང་པོ་ཡོད་དམ་ཞེས་སོ། །སྐྲ་འབྲེག་#མཁན་གྱི་ལུས་མི་གཙང་
[19a.3]བ་དང་མི་རྟག་པ་ལ་སོགས་པ་སྙིང་པོ་མེད་པ་འདི་ལ་ཆགས་སུ་ཅི་ཡོད་རྣག་དང་འདྲ་བར་ལྟོས་ཤིག་ཅེས་སྲུང་#མས་བསྒོ། འབྲེག་#མཁན་ཆགས་པ་ལྟར་བྱེད་ན་ཡང་ཚིག་འདི་བཞིན་དུ་བཟློག་སྟེ་ཞིབ་ཏུ་བསྒོ་བར་བྱོས་ཤིག །མ་དང་སྲིང་མོ་དང་བུ་མོར་འདུ་ཤེས་ཤིག་ཅེས་འབྲེག་#
[19a.4]པ་ལའོ། །འབྲེག་#མཁན་ཆགས་པ་ལྟར་བྱེད་ན་མ་དང་སྲིང་མོ་དང་བུ་མོ་ཡིན་པར་སོམས་ཤིག་ཅེས་སྲུང་#མས་བསྒོ། དགེ་སློང་མ་ཆགས་པ་ལྟར་བྱེད་ན་#ཕ་དང་མིང་པོ་དང་བུར་སོམས་ཤིག་བསྒོ#། །དེ་བྱས་ནས་ཁྲུས་བྱ། མགོ་བྲེགས་ཟིན་ནས་གཙང་བའི་ཕྱིར་ཁྲུས་བྱའོ། །ཟླ་
[19a.5]བ་ཕྱེད་ཅིང་བཀྲུ་བ་དང་དུས་རྣམ་ལྔ་ལ་ཡང་མ་གཏོགས་པར་འཁྲུར་གནང་ངོ་། །ཡན་ལག་ལྔ་བཀྲུ། གྲང་བའི་རྐྱེན་བྱུང་ན་ཡན་ལག་ལྔ་#བཀྲུས་ཀྱང་ཉེས་མེད་ལྔ་ནི་མགོ་དང་རྐང་ལག་བཞི་སྟེ་ལྔའོ། །སྒྲེན་མོར་མི་བཀྲུ། ཁྲུས་བྱེད་པའི་ཚེ་སྒྲེན་མོར་མི་བཀྲུའོ། །དགེ་སློང་
[19a.6]མ་སྐྱེས་པའི་ངོགས་སུ་མ་ཡིན། སྐྱེས་པའི་ཁྲུས་ས་མི་མང་པོར་འདུ་བར་#དགེ་སློང་མས་ཁྲུས་མི་བྱ། བུད་མེད་ཀྱི་ངོགས་སུ་ཕྱེ་མས་མ་ཡིན། བུད་མེད་ཀྱི་ཁྲུས་སར་ཁྲུར་ནི་དབང་སྟེ་ཕྱེ་མ་བུལ་ཏོག་དང་སྲན་ཕྱེ་ལ་སོགས་པས་འཁྲུར་#མི་དབང་སྟེ་དྲིལ་ཅིང་མཉེས་ན་འདོད་ཆགས་
[19a.7]ལྡང་#བའི་ཕྱིར་རོ། །སྲན་ཕྱེ་ལ་སོགས་པར་བསུང་གིས་སྤགས་པའང་བརྟགས་པའོ། །དགེ་སློང་ཕ་ཁྲུས་བྱེད་པ་ལ་ནི་སྲན་ཕྱེ་#བུལ་ཏོག་ལ་སོགས་པ་བསུང་#གིས་སྦགས་པའི་ཡང་དབང་ངོ་། །བསུང་གིས་སྤགས་པ་བདག་ཉིད་འདོད་པའི་ཕྱིར་སྦྱར་རོ། །དེ་ལེན་པ་
[19b]
[19b.1]ཡང་ངོ་། །ཕྱེ་མ་དང་ཕྱེ་མ་བསུང་#གིས་སྤགས་པ་གཞན་གྱིས་བྱིན་ན་ལེན་དུ་དབང་ངོ་། །སྨན་གྱིས་སྤགས་པ་ནི་ནད་པ་ལའོ། །ཕྱེ་མ་སྨན་དང་བསྲེས་པ་ནི་བདག་གིས་སྦྱར་ཀྱང་རུང་གཞན་གྱིས་བྱིན་ཀྱང་རུང་། སྤྱོད་པ་དང་། ལེན་པ་#པར་ནད་པ་དབང་
[19b.2]ངོ་། །དགེ་སློང་མས་བུད་མེད་ལ་ཕྱེས་མི་གཏོར། དགེ་སློང་མ་སྦོམ་མོ་མཐའ་ཡས་ཀྱིས་བུད་མེད་སྐྲ་བཟང་མོ་ཞིག་ལ་མགོ་ལ་ཕྱེས་གཏོར་བ་ལས་མོ་#མི་དགའ་བར་གྱུར་ཏེ་ཁ་ཕྱར་#བཏང་བ་ལས་བཅས། ཤམ་ཐབས་ཀྱི་ཁ་མདུད་#རྒྱབ་མ་མདུད་པར་སྐས་ལ་མི་འཛེག་
[19b.3]ཤམ་ཐབས་ཀྱི་ཁ་མདུད་པ་མ་བོར་བར་སྐས་འོག་ནས་བལྟར་སྣང་བ་ལ་མི་འཛེག་#སྐས་དང་ས་སྐས་དང་#གྲུ་སྐས་འོག་ནས་བལྟར་མི་སྣང་བ་ལ་འཛེག་#ཀྱང་ཉེས་མེད། ཤིང་མི་གང་ཙམ་ལ་འཛེག་ཅིང་འབབ་#པའི་ཚེའང་མདུད་པ་དོར་རོ། །གཞན་དུ་དེ་ལྟ་མ་ཡིན་ནོ། །སྐས་ལ་མི་
[19b.4]འཛེག་པའི་སྤྱོད་ལམ་གཞན་དུ་ནི་ཤམ་ཐབས་ཀྱི་ཁ་མདུད་པ་དོར་མི་དགོས་སོ། །(ཁམ་,ཁ་མ་)བཀབ་པར་མི་གླལ། གླལ་#བྱུང་ན་ཁ་དགབ#། སྦྲིད་པའམ་#འབོད་པ་ལ་སོགས་པའི་ཚེ་ཡང་དགབ། ཆོང་ཤིག་#ཁྲུས་རས། སྒྲེན་མོར་མི་བཀྲུ་བའི་ཕྱིར་ཁྲུས་རས་བཅངས་ཀྱང་ཉེས་
[19b.5]མེད། ཉི་རིམ་ལ་སྲོག་#ཆགས་འཆགས་སོ། །ཁྲུས་རས་ལྷན་པ་ཅན་དང་ཉི་རིམ་ལ་སྲོག་ཆགས་འཆགས་པའི་ཕྱིར་མི་བྱ། ཆོས་གོས་གསུམ་པས་ཀྱང་ངོ་། །སྦྱངས་པའི་ཡོན་ཏན་པས་ཁྲུས་རས་བཅངས་ཀྱང་ཉེས་མེད། མེད་ན་ལོ་མས་མདུན་དང་རྒྱབ་གཉིས་གཡོགས་
[19b.6]ལ་དབེན་པར་ཁྲུས་ཤིག་ཁྲུས་རས་མེད་ན་ཤིང་ལོ་ལ་སོགས་པ་བཏོགས་ཟིན་པ་ཙམ་#སྟེ། མདུན་དང་རྒྱབ་གཡོགས་ལ་དབེན་པར་ཁྲུས་ཤིག །སྲོག་ཆགས་ཆགས་#པ་བསལ་བའི་ཕྱིར་བཤལ་ལོ། །ཁྲུས་རས་ལ་སྲོག་ཆགས་ཆགས་#པ་མི་ཤི་བར་བྱ་བའི་ཕྱིར་ཆུར་བཤལ། 
[19b.7]གཙུག་ལག་ཁང་དུ་ནི་སྟོར་#ཁུང་དུའོ། །གཙུག་ལག་ཁང་དུ་ཁྲུས་བྱེད་ན་སྟོར་#ཁུང་དུའོ། །ཁུ་བ་དག་ཀྱང་དོར་རོ། །སྣོད་སྤྱད་བཀྲུས་པ་ལ་སོགས་པའི་ཁུ་བའང་སྟོར་#ཁུང་དུ་དོར་རོ། །ཁྲུས་བྱ་ཁྲུས་བྱ་བའི་ཕྱིར#། གཙུག་ལག་ཁང་གི་འཁོར་དུ་ཁྲུས་བྱས་ཀྱང་ཉེས་མེད། 
[20a]
[20a.1]ཕ་གུ་ཡང་#གདིང་། ཁྲུས་སའི་#གཞིར་ཕ་གུ་གདིང་བ་ནི་འདམ་མི་ལྡང་བའི་ཕྱིར་རོ། །སྟོར་#ཁུང་གདོང་། ཁྲུས་སྟོར་#ཆུ་མི་འཁྱིལ་བའི་ཕྱིར་སྟོར་#ཁུང་གདོད། འབགས་པ་ཡང་བཀྲུ། སྣོད་སྤྱད་དང་ཁྲུས་སའི་#གཞི་དྲི་མ་དག་གིས་འབགས་པ་ཡང་བཀྲུ་
[20a.2]སྟོར་#ཁུང་དུ་བཀྲུས་ན་མི་འཆགས་སོ། །སྟོར་#ཁུང་གི་ཁར་བཀྲུས་ན་གཟར་ཞིང་དྲི་མ་མི་འཆགས་པའི་ཕྱིར་སྟོར་#ཁུང་དུ་བཀྲུ་བར་བཤད། ཕ་གུས་#རྐང་པ་ལས་གཞན་ལུས་ངག་ལ་མི་བྲུད་མི་ཕྱི། ལོང་བུ་མན་ཆད་རྐང་པའི་དྲི་མ་ཕྱི་ཞིང་བཀྲུ་བར་ནི་སོ་ཕག་གིས་བྲུད་ཀྱང་ཉེས་མེད། 
[20a.3]གཞན་ལུས་དག་ལ་སོ་ཕག་གིས་མི་བྲུད་མི་ཕྱིའོ། །དེ་ནི་དཔེ་སྟེ་རྣོན་#པོ་ལ་སོགས་པ་ཟེས་པ་ཡང་ངོ་། །ཕག་དུམ་གྱིས་#ལུས་མི་བྲུད་པ་#མི་ཕྱི་བ་བཞིན་དུ་ས་མུ་ཏྲའི་དབུ་བ་ལ་སོགས་པ་གཞན་རྩུབ་ཅིང་རྣོན་པོ་ཅི་ཡང་རུང་སྟེ། ད་སྐྱེ་བ་དང་ཤ་སྣད་#པ་དང་སེམས་དྲོག་དྲོག་#པོར་འགྱུར་
[20a.4]བའི་ཕྱིར་མི་བྲུད་དོ། །ཉ་ཕྱིས་བཀྲུ་བ་ནི་མེས་སོ། །ཉ་ཕྱིས་ཀྱིས་ལུས་བྲུད་པ་ནི་ཉེས་མེད་དོ། །ཉ་ཕྱིས་ཀྱིས་#ལུས་ཀྱི་དྲི་མ་དང་གཞན་སྣུམ་ཆགས་པ་ལ་སོགས་པ་#བཀྲུ་བ་ནི་མེ་ལ་བསྲོས་ཏེ་ཕྱིས་ན་དག་པར་འགྱུར་རོ། །དགེ་སློང་མ་ནི་གང་དུའང་ཁུ་ཚུར་དང་གོས་དྲིལ་བ་ལ་སོགས་
[20a.5]པ་ཅིས་ཀྱང་མི་བྲུད། དགེ་སློང་མ་ནི་འདོད་ཆགས་སྐྱེ་བའི་ཕྱིར་འདི་ལྟར་མིང་གིས་སྨོས་པ་ལ་སོགས་པ་ཅིས་ཀྱང་མི་བྲུད་མི་ཕྱི་བ་ནི་ལུས་ཀྱི་ཡན་ལག་ལའོ། །འགྱུར་བའི་ཆུ་མེད་པར་མ་གྱུར་པར་གོས་མི་བགོ །ཁྲུས་བྱས་ནས་ལུས་ལ་ཆུ་ཕྲུམ་ཕྲུམ་པོ་གོས་མ་རུང་བར་འགྱུར་
[20a.6]བ་མེད་པར་མ་གྱུར་གྱི་བར་དུ་གོས་མི་བགོ །ཆོངས་ཤིག་ལུས་ཕྱི་བ་སཱུ་ཏྲ་ལྟག་མ་ལྟ་བུ་ལུས་ཀྱི་ཆུ་བྱེད་པར་བྱ་བའི་ཕྱིར་#ལུས་ཕྱི་བ་བཅངས་ཀྱང་ཉེས་མེད། མེད་ན་སྐད་ཅིག་ཙོག་ཙོག་པོར་འདུག་པ་ལ་ཁྲུས་རས་ཀྱིས་#ཕྱི། ལུས་ཕྱི་བ་མེད་ན་སྐད་ཅིག་ཙོག་ཙོག་པོར་#འདུག་སྟེ། ཁྲུས་
[20a.7]རས་ཕྱེད་གཅུ་#སྟེ་ལུས་ཕྱི་ཕྱེད་ཀྱིས་མདོམས་ཀྱང་གཡོགས་དགོས་བྱའོ། །བསྲོ་གང་ནང་གི་#ཆོ་ག་བྱ་བའི་ཕྱིར་གཙུག་ལག་ཁང་གི་འཁོར་དུ་བསྲོ་གང་#བྱས་ཀྱང་ཉེས་མེད་དེ་ཇི་ལྟར་བྱ་བ་འོག་ནས་འཆད། ཁང་ཟླུམ་བྱ་བ་སྐམ་སར་དགེ། །བསྲོ་གང་ནི་ཁང་ཟླུམ་ལ་སྐམ་སར་
[20b]
[20b.1]བརྩིགས་ན་དགེའོ། །ཕྱི་རུབ་ནང་ཡངས་རྒྱ་མཚོ་འདྲ་བའི་#སྐར་ཁུང་དབུས་སུ་གདོད་བསྲོ་གང་གི་སྐར་ཁུང་ནི་#ཕྱི་རོལ་རུབ་ལ་ནང་ཁ་#ཡངས་སུ་བྱ་སྟེ་ནང་ཡངས་པ་གཞོལ་#པོར་བྱ་བ་ནི་མཚོའི་མུ་དང་འདྲ་བར་བྱའོ། །སྐར་ཁུང་ཤར་དུ་སྒོ་འཕར་ཅན་ལ། ཟུང་དང་གཟེར་
[20b.2]གཏན་#དང་རྐེད་གཏན་ལས་དེར་གཞུག །སྐར་ཁུང་གི་རྐྱེན་འདི་རྣམས་བཅའ་བ་ནི་བསྲོ་གང་གིའོ། །ར་རྐང་ཅན་གྱི་དབྱིག་པ་བཅང་། །སྐར་ཁུང་གི་སྒོ་དབྱེ་བ་དང་གཅད་#པའི་ཕྱིར་དབྱིག་པའི་མགོ་རའི་རྐང་པ་འདྲ་བར་བྱས་བཅངས་ཀྱང་ཉེས་མེད། སྒོ་རེ་བཞི་དང་སྒོ་ལེབ་དང་
[20b.3]ཡང་མིག་དང་ལག་ཟུངས་བཅའ། བསྲོ་གང་གི་སྒོའི་རྐྱེན་འདི་རྣམས་ཀྱང་བཅང་#བར་བྱ། ཆུ་དྲོན་གཞག་པའི་ཕྱིར་ནང་རིམ་སྟེགས་བུའི་ཕྲེང་བ་#བྱ། བསྲོ་གང་གི་ནང་དུ་ཆུ་དང་སྣོད་སྤྱད་ལ་སོགས་པ་གཞག་པའི་ཕྱིར་སྟེགས་བུ་རྩིག་དྲུང་ཐོག་དག་ཏུ་བར་ཆད་ཅན་དུ་བྱ། མེ་བུད་
[20b.4]པའི་གནས་ཀྱི་སར་ཕ་#གུ་གདིང་། བསྲོ་གང་གི་ནང་དུ་མེ་བུད་པའི་#གཞིར་ཕ་གུ་ཡང་གདིང་#། མེ་མི་འཆི་བར་གཡོགས་#བསྲོ་གང་གི་མེ་བསྲོར་#འོང་བའི་ཕྱིར་མེ་མི་འཆི་བར་གཡོགས། དེའི་ཕྱིར་#ལྕགས་ཀྱི་ཐལ་ཕྱགས་བཅང་། མེ་གཡོགས་#པའི་ཕྱིར་ལྕགས་ཀྱི་ཐལ་ཕྱགས་
[20b.5]བཅངས་ཀྱང་ཉེས་མེད་དོ། །མེ་འབར་བཞིན་དུ་འཇུག་པ་མྱོས་པའི་ཕྱིར་སྤང་། བསྲོ་གང་དུ་མེ་བུས་པའི་མེ་དབལ་གྱིས་མྱོས་པར་འགྱུར་བའི་ཕྱིར་འབར་བ་མ་ཞི་བའི་བར་དུ་ནང་དུ་མི་འཇུག །མེ་དབལ་མི་འབྱུང་བའི་ཕྱིར་ཕྱེ་དང་ཡུངས་མར་ཚ་བ་གཉིས་བསྲེས་ཏེ་མེར་གདབ། མེ་
[20b.6]དབལ་མེད་པར་བྱ་བའི་ཐབས་ནི་འདི་ལྟར་བྱའོ། །དྲི་མི་ཞིམ་པ་མེད་པར་བྱ་བའི་ཕྱིར་པོག་#བླུགས། སཱུ་ཏྲ་ལྟག་མ་ལྟར་བྱས་ན་དྲི་མི་ཞིམ་པ་མེད་པར་བྱ་བའི་ཕྱིར་སྤོས་བླུགས་ཏེ་ཞིམ་པར་#བྱ། ངར་ཟན་བཅང་བས་#མིག་ཟག་པར་བརྟག །བསྲོ་བའི་ཚེ་རྡུལ་དང་སྣུམ་#ལ་སོགས་པ་མིག་
[20b.7]ཏུ་ཟག་ན་ངར་ཟན་གྱིས་མི་#བརྟག །སྐྱུ་རུ་རའི་འབྲས་བུས་ཀྱང་ངོ་། །མིག་ཟག་པ་བརྟག་པ་ཤིང་ཏོག་ཨ་མ་ལའི་ཆང་བུས་བརྟག་#ཀྱང་རུང་ངོ་། །དེར་རྩྭ་བམ་གྱི་སྟན་ཏོ། །བསྲོ་#གང་གི་ནང་དུ་རྩྭ་བམ་གྱི་སྟན་གདིང་། ས་ལ་རྩྭ་གཤེར་པ་གདིང་སྟེ་རློན་པའམ་#སྤངས་པས་སོ། །
[21a]
[21a.1]བསྲོ་གང་གི་ནང་གི་འོག་གཞིར་རྩྭ་གདིང་སྟེ་མེ་མི་མཆེད་པ་དང་ལུས་ལ་མི་འཇུག་པའི་ཕྱིར་རྩྭ་གཤེར་བ་སྐམས་ན་སྤངས་ཏེ་#གདིང་། གཡའ་བའི་ཕྱིར་ལྕགས་ཀྱི་གཡའ་ཕྲུག་#བྱ། བསྲོ་གང་ན་སྨན་གྱི་ཆོ་ག་བྱེད་པའི་ཚེ། ལུས་ལ་གཡའ་བ་ཕྲུག་#
[21a.2]པའི་ཕྱིར་ལྕགས་ཀྱི་གཡའ་ཕྲུག་#བྱ་སྟེ་བཅངས་ཀྱང་ཉེས་མེད་དོ། །མི་གུར་ཐ་གུས་ཐོགས་ཤིག །ལྕགས་ཀྱི་གཡའ་ཕྲུག་གི་ཡུ་བའི་སྦུ་#གུར་ལ་གཟུངས་ཀྱི་ཐ་གུ་གདགས། གཙུག་ལག་ཁང་སྐྱོང་གིས་དབེན་པར་ཞོག་ཤིག །ལྕགས་ཀྱི་གཡའ་ཕྲུག་#གཙུག་ལག་ཁང་སྐྱོང་
[21a.3]གིས་མ་སྟོར་#བར་དབེན་པར་གཞག །བཀྲུ་བ་སྦྱོར་#བའི་ཕྱིར་འདི་མེར་བརྟག་པར་གྱིས་ཤིག །ལྕགས་ཀྱི་གཡའ་ཕྲུག་#སྣུམ་དང་རྡུལ་དང་དྲི་མ་ལ་སོགས་པ་བཀྲུ་བའི་ཕྱིར་མེར་བསྲེག །དེར་མི་བཀྲུའོ། །བསྲོ་གང་དུ་ཁྲུས་མི་བྱ། གནས་དེའི་ཕྱིར་བྱའོ། །བསྲོ་གང་དུ་ཁྲུས་
[21a.4]མི་བྱ་བས་ན་ཁྲུས་ས་གུད་དུ་བྱ་སྟེ་ཅི་ལྟར་བྱ་བའི་ཐབས་འོག་ནས་འཆད། འཁྲུ་བའི་གོས་མ་རུང་བར་མི་འགྱུར་བའི་ཕྱིར་ཕ་#གུས་བསྐོར་བའི་ཤོང་བུ་བྱ། འཁྲུ་བའི་ཆུ་ལྡུགས་པའི་གོས་མི་གཤེར་བའི་ཕྱིར་ཕ་#གུས་བསྐོར་བའི་ཤོང་བུ་བྱ་སྟེ་དབུས་སུ་མི་འདུག་ཏུ་རུང་བར་བྱ། 
[21a.5]དེར་སྟོར་#ཁུང་གདོད། ཕ་གུས་#བསྐོར་བའི་ཤོང་བུ་བྱས་པ་ལ་ཆུ་མི་འཁྱིལ་བའི་ཕྱིར་སྟོང་#ཁུང་གདོད། ཆུ་ཚ་ན་ཕྱི་མ་རྣམས་ལ་སྦྲོན་#ཅིག །ཁྲུས་ཁང་སྔར་བྱེད་པས་ཆུ་གྲང་དྲོ་ཇི་ཙམ་པ་ཕྱི་མ་ཁྲུས་བྱེད་པ་རྣམས་ལ་བསྒོའོ། །གྲང་མོས་བསྲེས་ཤིང་#ཆུ་ཚ་ན་གྲང་མོས་
[21a.6]བསྲེས་ཏེ་རན་པར་བྱ། འདེབས་པ་ལ་སོགས་པ་ཡང་ངོ་། །ཆག་ཆག་དང་མཎྜལ་ལ་སོགས་པའི་ཆུ་ཡང་ལྟག་ཏུ་བཤད་པ་བཞིན་དུ་བྱ། ལྕི་བ་དང་ལྕི་སྐམ་དང་སོ་ཤིང་གྱོ་མོ་གང་བར་བཞག །བསྲོ་གང་དུ་ལྕི་བ་གཤེར་བ་དང་ལྕི་སྐམ་དང་ས་འཇམ་པོ་དང་སོ་#ཤིང་སོ་སོར་
[21a.7]གྱོ་མོ་གང་བར་བཞག །བཀྲུ་བ་ལུས་ཀྱི་ཡོ་བྱད་དུ་སྤྱད་པའི་ཕྱིར་གཞག་གོ། །འོན་ཏེ་རྨྱ་ན་སྔ་དྲོའི་ཟས་བྱ། བསྲོ་གང་དུ་ནད་པའི་ཆོ་ག་བྱས་པའི་ནད་པ་དང་ལས་བྱེད་བྱེད་པ་རྣམས་བཀྲེས་ཤིང་རྨྱ་ན་གཡར་ཚུས་#ཟོས་ཀྱང་ཉེས་མེད། དབུས་སུ་འཇུག་པར་ཤོམ་གྱིས་དེར་ཞུགས་
[21b]
[21b.1]པས་མི་ཤེས་པ་ངོ་ཤེས་པའི་ཕྱིར་དྲི། བསྲོ་གང་དུ་འཇུག་པའི་ཚེ་མུར་འདུག་#ལ་སོགས་པ་མ་དད་པ། བསྲོ་གང་འཇུག་གིས་ངོ་མི་ཤེས་པ་རྣམས་ལ་མཁན་པོ་གང་ཡིན་པ་དང་ཅི་ལ་ཞུགས་པ་ཞིབ་ཏུ་དྲི། དེའི་ཕྱིར་མི་གཞུག་པའི་ཕྱིར་དགེ་སློང་སྒོ་བ་གཞག །བསྲོ་གང་དུ་
[21b.2]མུར་འདུག་འཇུག་ཏུ་འོང་བ་མི་གཞུག་#པའི་ཕྱིར་དགེ་སློང་ཚུལ་ཤེས་སྒྲིན་པོ་ཅིག་སྒོ་བར་གཞག །མ་དད་པ་དེར་འཇུག་ཏུ་མི་གནང་ངོ་། །དགེ་སྦྱོང་མན་ཆད་མུར་འདུག་ཡན་ཆད་ལས་མ་དད་པ་བསྲོ་གང་དུ་མི་གཞུག་སྟེ་དད་པ་ནི་ཆོས་དང་ལུས་ལ་དད་པ་དང་སྐད་ཅིག་དད་པ་
[21b.3]ཙམ་མ་ཡིན་གྱི་རིགས་ཀྱི་ཡེ་ནས་དད་པ་ལ་བྱའོ། །ལྷན་ཅིག་ཏུ་སྤྱོད་པ་དང་ཉེ་གནས་ཀྱིས་དེའི་ལས་བྱའོ། །བསྲོ་གང་དུ་ནད་པའི་ཆོ་ག་བྱེད་པའི་གཡོག་ལས་བྱེད་པ་ནི་ལྷན་ཅིག་ཏུ་སྤྱོད་པ་དང་ཉེ་གནས་ཀྱིས་བྱའོ། །ལྷན་#ཅིག་ཏུ་ཡོད་པ་ནི་མཁན་པོ་དང་སློབ་དཔོན་ལ་བྱ་#
[21b.4]ཉེ་གནས་ནི་མཁན་པོ་དང་གཞན་གྱི་སློབ་མ་བདག་ལ་གནས་པ་ལ་བྱ། གཞོན་ནུས་ཞེས་གཞན་དག་གིས་སོ། །ལྷན་ཅིག་ཏུ་སྤྱོད་པ་དང་ཉེ་གནས་མེད་ན་བསྲོ་གང་དུ་ཆོ་ག་བྱེད་པའི་ཚེ་དགེ་སློང་ཚངས་པ་མཚུངས་པར་སྤྱོད་པ་གང་གཞོན་པ་རྣམས་ཀྱིས་གཡོག་ལས་བྱའོ། །
[21b.5]གནས་བརྟན་ཤ་སྟག་ཚོགས་ན་དེའི་ནང་ནས་གང་གཞོན་པས་བྱའོ། །བུད་པ་དང་། མེ་དང་མེ་མར། ཟངས་དང་། ཆུ་བསྐོལ་བ་དང་མེ་མར་གྱི་ཟངས་བུ། ཡུངས་མར་#དང་། ལུས་བསྐུ་བ་དང་མེ་མར་གྱི་མར། སོ་ཤིང་དང་ལྕི་སྐམ་དང་ས་དང་། སོ་དང་ལག་པ་བཀྲུ་
[21b.6]བར་དགོས་པ། ཕྱེ་མ་དང་། བུལ་ཏོག་གམ་སྲན་ཕྱེ་ལ་སོགས་པ། ཆུ་ལ་སོགས་པ་གཞག །སཱུ་ཏྲ་འདི་ལས་འབྱུང་བ་དང་འོག་ནས་འབྱུང་བ་རྣམས་བསྲོ་གང་དུ་ནད་གཡོག་དང་ལས་བྱེད་པ་རྣམས་ཀྱིས་སྤོག་ཅིང་#ལས་བྱའོ། །ཤིང་བརྟག་པ་དང་། བུད་པའི་ཤིང་དང་སོ་
[21b.7]ཤིང་བརྟག །དྲིལ་བ་དང་། ལུས་ལ་འདེ་#གུས་དྲིལ་བ། སྣུམ་དང་། ལུས་ལ་སྣུམ་གྱིས་བསྐུ། བཀྲུ་བ་དང་། ལུས་དང་སྣོད་སྤྱད་བཀྲུ་བ། ཕྱག་པ་དང་ཕྱག་དར། ཉལ་ཉིལ་དོར་བ་ལ་སོགས་པའོ། །ཐལ་བ་དང་ས་ཕྱགས་#ལ་སོགས་པ་དོར་བ་ཡང་གཞོན་ནུ་
[22a]
[22a.1]གཡོག་བྱེད་པས་བྱ། དེ་དག་ཕན་ཚུན་དུའོ། །མཁན་པོ་སློབ་དཔོན་དང་རྒན་རབས་རྣམས་བསྲོ་གང་དུ་ཆོ་ག་བྱས་ཟིན་ནས་གཞོན་ནུ་གཡོག་བྱེད་བྱེད་པའི་ནང་ནས་ཆོ་ག་བྱེད་པ་ཡོད་ན་གཅིག་ལ་གཅིག་ཕན་ཚུན་དུ་བྱའོ། །ཁྲིའུ་དང་། རྩྭ་བམ་(ཀྱི་,གྱི་)སྟན་དང་
[22a.2]ཁྲིའུ་དག་ལ་བྱ། ཉ་ཕྱིས་བཀྲུས་ཏེ་ཇི་ལྟ་བུའི་གནས་སུ་གཞག །འདི་རྣམས་བསྲོ་གང་དུ་ཆོ་ག་#བྱས་ཟིན་ནས་སོ་སོའི་གནས། གནས་གར་རིགས་པར་གཞག་གོ། །སྣོད་ཐམས་ཅད་ཀྱང་ཚུལ་དེ་བཞིན་ནོ། །ཡོ་བྱད་དང་སྣོད་སྤྱད་ལ་སོགས་པ་ཡང་བསྲོ་གང་གི་ཆོ་ག་ཟིན་ནས་སཱུ་ཏྲ་
[22a.3]ལྟག་མ་བཞིན་དུ་སོ་སོའི་གནས་གནས་སུ་གཞག་གོ། །ཡོ་བྱད་ཐམས་ཅད་རབ་ཏུ་དབེན་པ་དང་བྱི་བདར་བྱའོ། །སྣོད་སྤྱད་དང་ཡོ་བྱད་ཐམས་ཅད་མི་གཏོར་#བའི་ཚུལ་དུ་བྱ་ཞིང་དབེན་པར་གཞག་པ་དང་བྱི་བདར་བཀྲུ་བ་དང་བཙེམ་པ་དང་གླན་པ་ལ་སོགས་པ་གར་རིགས་པར་གྱིས་
[22a.4]ཤིག །དེར་སྒྲ་བསྐྱུང་ཞིང་འཇུག །ལུས་ཀྱི་སྒྲ་དང་ཁའི་སྒྲ་ལ་སོགས་པ་གཅོམ་#བསྐྱུངས་ཏེ་བསྲོ་གང་དུ་འཇུག །མཛེས་པར་རོ། །སྔོན་སྐྱོན་ཡོད་པ་ལ་མཛེས་པར་བྱར་མི་རུང་གི་འཕྲལ་དུ་སྒོ་གསུམ་བསྡམས་ཏེ་འཇུག་པ་ལ་བྱ། རབ་ཏུ་བསྡམས་པའི་སྤྱོད་ལམ་མོ། །སྤྱོད་
[22a.5]ལམ་བཞིའི་ཚུལ་བཞིན་དུ་བསྡམས་ཏེ་ཟོན་དང་བཅས་པར་བསྲོ་གང་དུ་འཇུག །ཤེས་བཞིན་དུ་བྱའོ། །མེ་ལ་ས་མ་ཡང་བྱ་བ་དང་སྒོ་ལ་མི་རེག་པར་བྱ་བ་ལ་སོགས་པ་དང་མིང་གིས་སྨོས་པ་འདི་རྣམས་མ་བརྗེད་པར་དྲན་པ་སྔོན་དུ་བཏང་བ་ལ་བྱ། སྲོ་#བའི་མདུན་དུ་མི་འདུག །བསྲོ་
[22a.6]གང་ན་སྔ་ན་མེ་བསྲོ་བའི་མདུན་དུ་མི་འདུག །བླག་ཆེར་གཏང་#། ཁྱིམ་པ་དང་ལོག་པར་སྤྱོད་པའི་གཏམ་ཕྱལ་པ་མི་བྱ་བ་དང་སྨྲ་དགོས་པའི་རྣམས་ཀྱང་སྒྲ་བསྐྱུང་བ་དང་དལ་བུས་སྨྲ། བསྲིངས་པའི་མི་སྨྲ་བ་ལ་དམིགས། བསྲོ་གང་ན་འདུག་པའི་ཚེ་དགེ་བའི་ཆོས་དང་བསྲིངས་པའི་
[22a.7]རང་བཞིན་ཞི་བའི་དོན་ལ་དམིགས་ཤིང་བསམ། མཇུག་ཏུ་གསུམ་བརྒྱུད་#མར་བཀླག །བསྲོ་གང་གི་ཆོ་ག་ཟིན་པའི་མཇུག་ཏུ་ཞལ་ནས་གསུངས་པའི་ཚིགས་སུ་བཅད་པ་གཅིག་དང་། ཡོན་བདག་དང་ལྷ་ཁང་གི་སྲུང་#མ་དང་སེམས་ཅན་ཀུན་དགེ་བར་གྱུར་ཅིག་པ་དང་དཀོན་མཆོག་ལ་བསྟོད་
[22b]
[22b.1]པའི་བསྟོད་པ་#གཅིག་དང་གསུམ་བརྒྱུད་#མར་བཀླགས་ཤིང་འགྲོ་བའོ#། །གོས་གཅིག་དང་ལས་ཀུན་མི་བྱ། ལས་ཅི་#བྱེད་ཀྱང་རུང་བ་ཆར་ལྟ་བུ་གཅིག་བུ་གྱོན་ཏེ་ལས་མི་བྱའོ། །བསྲོ་གང་བྱ་བ་མན་ཆད་འདི་ཡན་ཆད་བསྲོ་གང་གི་སྐབས་#སུ་བྱ་དགོས་པར་བཤད་མོད་ཀྱི། གཞན་གང་
[22b.2]དུའང་འདི་བཞིན་དུ་སྤྱད་ཅིང་བྱ་དགོས་སོ། །མ་དད་པས་ལུས་ལ་དེ་དག་མ་བྱས་ཤིག# །ལུས་ལ་མཉེ་བ་དང་བྱུག་པ་#དྲིལ་བ་ལ་སོགས་པ་ཆོས་དང་ལུས་ལ་མ་དད་པའི་མི་བྱེད་དུ་མི་གཞུག་འདི་དང་སྔ་མ་ལའང་དད་པ་བརྟན་པ་ལ་གསུངས་སོ། །སཱུ་ཏྲ་ལྟག་མ་འདི་དང་གོང་ནས་མ་དད་པ་བསྲོ་#
[22b.3]གང་དུ་མི་གཞུག་ཟེར་བ་གཉིས་མ་དད་པ་#བྱེད་དུ་མི་གནང་གི་དད་པ་དང་བརྟན་པས་གཡོག་གྱིས་ཤིག་ཅེས་སངས་རྒྱས་ཀྱི་ཞལ་ནས་གསུངས། སེང་གེ་ལྟ་བུས་ཝ་དང་འདྲ་བ་ལྟ་བུ་ལ་གཡོག་མི་བྱ། ཚུལ་ཁྲིམས་དང་ཡོན་ཏན་དང་ལྡན་པ་#སེང་གེ་ལྟ་བུས་ཚུལ་ཁྲིམས་རལ་ཅིང་ཡོན་ཏན་མེད་
[22b.4]པ་ཝ་ལྟ་བུ་ལ་གཡོག་མི་བྱ། ཤིན་ཏུ་ཚུལ་ཁྲིམས་ངན་ཀྱང་མཁན་པོ་དང་སློབ་དཔོན་ལ་ནི་གཡོག་བྱའོ། །མཁན་པོ་དང་སློབ་དཔོན་ནི་ཚུལ་ཁྲིམས་ངན་དུ་ཟིན་ཀྱང་བདག་ཚུལ་ཁྲིམས་ཐོབ་པར་བྱེད་པ་དང་དགེ་བའི་བཤེས་གཉེན་ཡིན་པས་ན་གཡོག་བྱ་དགོས་སོ། །གནས་ནི་མི་བཅའོ་
[22b.5]མ་དང་ཕ་དང་ཁྱིམ་མི་ནད་པ་ལ་ཡང་ངོ་། །ཕ་མ་དང་ཁྱིམ་མི་ནད་པ་ལའང་#གཡོག་བྱའོ། །ཕ་མ་ནི་བདག་གི་ལུས་གསོས་ཤིང་བསྐྱེད་པའི་དྲིན་དང་དེ་ལྟར་#བསྐྱེད་པས་བདག་དགེ་བའི་ལུས་ཐོབ་པའི་ཕྱིར་བྱ་ཁྱིམ་མི་ནད་པ་ལ་ནི་སྙིང་རྗེ་བའི་ཕྱིར་རོ། །ཁྲུས་གྱིར་བསོགས་པ་ནི་བཀྲུ་བར་རོ། །
[22b.6]བཀྲུ་བའི་ཕྱིར་ཁྲུས་ཀྱི་ཡོ་བྱད་དུ་བསོགས་པ་དང་ན་བའི་ཕྱིར་བཀྲུ་བའི་སྨན་དུ་བསོགས་པ་ནི་བཀྲུ་བར་བརྟག་#པ་ཡིན་ཏེ་ཉེས་མེད་དེ། འོག་ནས་ཀྱང་འཆད་དོ། །རླུང་འབྱིན་པ་རྩ་བ་དང་ལོ་མ་དང་སྡོང་པོ་དང་མེ་ཏོག་དང་འབྲས་བུ་བསྐོལ་བ་དེས་བཀྲུ་བར་བཤད་དོ། །རླུང་ནད་ལ་སོགས་པ་
[22b.7]འབྱིན་པའི་སྨན་ནི་རྩ་བའི་ཆོ་ག་ལས་སྨན་དུ་འགྱུར་བ་དང་ལོ་མ་དང་འབྲས་བུ་ལས་སྨན་དུ་འགྱུར་རོ་ཅོག་བསྐོལ་བས་བཀྲུར་རུང་ངོ་། །མི་འཁོངས་པའི་ཕྱིར་བསྐུས་ཏེའོ། །སྨན་གྱི་ཁུ་བས་བཀྲུས་ན་ཤ་འཁོངས་ཤིང་རྙེད་པར་མི་འགྱུར་བའི་ཕྱིར་མར་གྱིས་སྔར་བསྐུ། འདེ་#གུས་དེ་མེད་པར་བྱ། 
[23a]
[23a.1]མར་གྱིས་བསྐུས་པའི་འོག་ཏུ་འདེ་#གུས་བསྐུས་ཏེ་དྲིལ། སྔ་མའི་ཕྱིར་ཐ་མའི་ཆུར་སྣུམ་ཐིགས་པ་གཉིས་སམ་གསུམ་ལུགས་ཤིག །མར་དང་ལྡེ་#གུས་བསྐུས་ནས་སྨན་གྱི་ཆུས་འཁྲུ་བའི་ཚེ་སྨན་གྱི་ཆུ་ཐ་མ་ནས་ལྡུགས་པའི་ནང་དུ་ཤ་མི་འཁོངས་པའི་སྣུམ་
[23a.2]ཐིགས་པ་གཉིས་སམ་གསུམ་ལུགས་ཤིག །བཀྲུའོ་ལྕགས་ཀྱི་གཞོང་ཁུང་དུ། ནད་པས་ལུས་ལྕགས་ཀྱི་གཞོང་#ཁུང་དུ་ཁྲུས་བྱས་ཀྱང་ཉེས་མེད་དོ། །ཆོངས་ཤིག་#དེ་ནད་པས་སོ། །ལྕགས་ཀྱི་གཞོང་ཁུང་ནད་པས་བཅངས་ཀྱང་ཉེས་མེད། བླ་གབ་བྱ། དྲོད་མི་ཤོར་བའི་
[23a.3]ཕྱིར་གཞོང་ཁུང་གི་ཁ་གབ་བྱ། དེར་མཇིང་#པར་སྔས་གཞུག །ལྕགས་ཀྱི་གཞོང་ཁུང་དུ་ལུམས་བྱེད་པར་ཉལ་བའི་ཚེ་བདེ་བའི་ཕྱིར་སྔས་གཞུག །གར་བབ་བབ་ཏུ་རྐང་པ་མི་བཀྲུ། ཕྱི་རོལ་མ་གཏོགས་པར་#གཙུག་ལག་ཁང་ངོ་ཅོག་གི་འཁོར་དུ་རྐང་པ་མི་བཀྲུའོ། །གར་བཀྲུ་བ་
[23a.4]དང་བཀྲུ་བའི་ས་བྱ་བ་འོག་ནས་འཆད་པ་ཡིན་ནོ། །དེའི་གནས་ནི་ཝ་ཁར་རོ། །རྐང་པ་བཀྲུ་བའི་ས་ནི་ཁང་ཐོག་གི་ཝ་ཁར་ཀྱང་#བཀྲུར་རུང་ངོ་། །རྐང་པ་བཀྲུ་བའི་བྱ། ཝའི་ཁར་ཆུ་མི་འགྲོ་བའི་ཕྱིར་སྐྱོ་ར་ལ་སོགས་པ་བྱ། གཙུག་ལག་ཁང་གི་སྟེང་ཤར་དང་ལྷོའི་གྲར་རོ། །ཁང་ཐོག་
[23a.5]གི་ཝའི་#ཁ་ནི་ཉི་མ་དེས་པའི་ཕྱིར་ཤར་དང་ལྷོའི་མཚམས་ཀྱི་གྲར་བྱ། རུས་སྦལ་ལྟ་བུ་རྩུབ་པོ། །ཝའི་#ཁ་རྐང་པ་གཞག་པའི་གཞི་རྡོ་བ་རྩུབ་པོ་རུས་སྦལ་གྱི་རྒྱབ་འདྲ་བ་བྱ་སྟེ་གཞག །གཞག་གོ་ཁམ་#པའི་ཆོལ་ཟངས། །རྐང་པ་བཀྲུ་བའི་རྐང་པའི་ཆོལ་ཟངས་ཀྱང་བྱ། བལ་གླང་#གི་རྨིག་
[23a.6]པའི་མཐིལ་#ལྟ་བུ་ལྦོག་ལྦོག་པོ་ཅན། ཁམ་པའི་ཆོལ་ཟངས་ཀྱི་ཞབས་ས་ལ་འཆགས་པའི་ཕྱིར་བལ་གླང་#གི་རྨིག་པ་དང་འདྲ་བ་གོར་གོར་བུ་བྱ། དབུས་སུ་གཟུགས་པ་ནི་ཀ་དམ་པའི་མེ་ཏོག་ལྟ་བུ་ལ་རྩུབ་པོར་རོ། །ཁམ་པའི་ཆོལ་ཟངས་ཀྱི་ནང་རྐང་པ་གཞག་པའི་གཞིའི་སྙིང་པོ་ཀ་དམ་པའི་
[23a.7]མེ་ཏོག་འདྲ་བ་རྐང་པ་འཆགས་ཤིང་འདག་པའི་ཕྱིར་རྩུབ་པོར་བྱ། བཀྲུས་ཏེ་ཁ་སྦུབ་ལ་གཞག །རྐང་པ་བཀྲུས་ནས་རྐང་པའི་ཆོལ་#ཟངས་ཉིད་ཀྱང་བཀྲུས་ཏེ། ཁས་#སྦུབ་ལ་གཞག་དགེ་འདུན་གྱི་ན་སྟེང་དུའོ། །ཁམ་པའི་ཆོལ་ཟངས་དགེ་འདུན་གྱི་ཡིན་ན་གཞན་འཁྲུ་#བ་འོང་བའི་ཕྱིར་
[23b]
[23b.1]ཁང་ཐོག་ཏུ་གཞག །གང་ཟག་གི་ན་གནས་ཀྱི་སྒོ་རྒྱབ་ཏུའོ། །ཁམ་པའི་ཆོལ་ཟངས་གང་ཟག་གི་ཡིན་ན་བདག་གི་གནས་ཀྱི་སྒོ་རྒྱབ་ཏུ་གཞག །ལྷུང་བཟེད་བཀྲུ་བ་ལ་སོགས་པ། གཙུག་ལག་ཁང་གི་ཕྱོགས་གང་དུ་བྱས་པ་དེས་ཆུས་བསྐུ་བའམ་བྱུག# །གཙུག་ལག་ཁང་གི་ཕྱོགས་
[23b.2]སུ་ལྷུང་བཟེད་དང་སྣོད་སྤྱད་ལ་སོགས་པ་བཀྲུས་པའི་སར་མཎྜལ་བྱ། མདུང་རྩེའམ་ཕྱི་བར་ལྟ་བུར་རོ། །བཀྲུ་བཤལ་བྱས་པའི་སར་མཎྜལ་བྱ་བ་ནི་དཀོན་མཆོག་གི་ཕྱིར་བྱས་པ་མ་ཡིན་པར་མངོན་པར་བྱ་བའི་ཕྱིར་མདུང་རྩེའི་ཕྱི་བར་#འདྲ་བར་བྱའོ། །ལྕི་བས་སམ་འཇིམ་པས་
[23b.3]སོ། །མཎྜལ་ནི་ལྕི་བའམ་འཇི་བའི་#སྐྱང་ནུལ་དུ་བྱ། དཀོན་མཆོག་གི་ཕྱིར་བྱུག་པ་ནི་འདྲ་བར་ཆད་པ་མེད་དོ། །དཀོན་མཆོག་གི་ཕྱིར་མཆོད་པའི་མཎྜལ་དུ་བྱ་བ་ནི་གཅིག་ཏུ་ཆད་པ་མེད་དོ། །#ཅིར་དགའ་བར་བྱར་རུང་ངོ་། །ལྷུང་བཟེད་མེད་པར་རབ་ཏུ་འབྱུང་བའམ་#བསྙེན་པར་
[23b.4]རྫོགས་པར་མི་བྱ། རབ་ཏུ་འབྱུང་#བ་དང་། བསྙེན་པར་རྫོགས་པའི་ཚེ་ལྷུང་བཟེད་མེད་པར་བྱར་མི་རུང་། ཆུང་ན་མ་ཡིན་ཆེ་ན་མ་ཡིན་དཀར་ན་མ་ཡིན། ལྷུང་བཟེད་ནི་ཚད་ལས་ཆེ་བ་དང་ཆུང་བ་དང་ཚོན་གྱིས་མ་#བསྐུས་སམ་བྱིད་པ་མི་རུང་ཆེ་ཆུང་གི་ཚད་དང་ཁ་དོག་བཙོ་བའི་
[23b.5]ཐབས་ནི་འོག་ནས་འཆད། ཁའི་མཐའི་ཆ་ནས་མཐེབ་མོའི་སོར་གཅིག་གི་ལྷག་མར་འབྲས་བཙོས་པ་ཡང་ཡུལ་དབུས་སུ་གྱུར་འཆང་གི་སྤྱོད་པའི་པྲ་ཏ་གཉིས་མན་ཆད་ཚོད་མ་དང་སྔོར་#དུ་བཅས་པར་ཤོང་བ་དེ་ནི་ཚད་མའོ། །ལྷུང་བཟེད་ཀྱི་ཁ་ནས་མཚོན་གང་མན་ཆད་དུ་འབྲས་#
[23b.6]བཙོས་པ་རྒྱ་གར་གྱི་ཡུལ་གྱི་དབུས་#མ་ག་དྷའི་སྤྱོད་པའི་པྲ་ཏ་གཉིས་ཚོད་མ་དང་སྔོར་#དུ་བཅས་པར་ཤོང་བ་ན་ལྷུང་བཟེད་ཆེན་པོའོ། །པྲ་ཏ་གཅིག་ཚོད་མ་དང་སྔོར་#དུ་བཅས་པ་ཤོང་བ་ནི་ཆུང་ངུའོ། །ལྷུང་བཟེད་འབྲིང་པོ་པྲ་ཏ་གཉིས་མན་ཆད་གཅིག་ཡན་ཆད་ཅི་ཙམ་ཤོང་ཡང་བླ། གྱུར་
[23b.7]འཆང་ཞེས་བྱ་བ་ནི་ཡུལ་ན་སྦྱར་ཞིང་སྤྱོད་པའི་བྲེ་ཕུལ་ལྟ་བུ་སྟེ་པྲ་ཏ་ལ་བྱ། པྲ་ཏ་ནི་རྒྱ་གར་གྱི་སྲང་བཅུ་དྲུག་གི་ལྕིད་ཀྱི་འབྲས་སྐམ་ཤོང་བ་པྲ་ཏ་གཅིག་གི་ཚད་དོ། །རྒྱ་གར་#ཡུལ་གྱི་སྲང་གཅིག་ལ་བོད་ཀྱི་སྲང་གཅིག་དང་ཞོ་དྲུག་ཡོད་དེ་རྒྱ་གར་ཡུལ་གྱི་སྲང་བཅུ་དྲུག་ལ་པྲ་ཏ་གཅིག་སྲང་སུམ་ཅུ་རྩ་
[24a]
[24a.1]གཉིས་ལ་པྲ་ཏ་དོ་སྟེ་ལྷུང་བཟེད་ཆེན་པོའི་ཚད་བོད་སྲང་ཉི་ཤུ་རྩ་བརྒྱད་ལ་པྲ་ཏ་གང་གི་ཚད་དེ་བདུན་ཕུལ་དོ་དང་སྲང་གཅིག་དང་ཞོ་ཕྱེད་དང་དྲུག་ཤོང་པ་ནི་པྲ་ཏ་ཆུང་ངུའི་ཚད་དེ་#ཆེན་པོ་ནི་ཆུང་ངུ་དོའི་ཚད་དོ། །དགེ་སློང་མས་དགེ་སློང་ཕའི་ཆུང་ངུ་ལས་མི་བཅང་དགེ་སློང་
[24a.2]ཕའི་ལྷུང་བཟེད་ཆུང་ངུའི་ཚད་ལས་ཆེ་བའི་ལྷུང་བཟེད་དགེ་སློང་མས་བཅང་དུ་མི་དབང་། །རོ་ཉེའི་དཀྱིལ་འཁོར་དེས་དེ་གཞག་པར་གདིང་། དགེ་སློང་མའི་ལྷུང་བཟེད་ཀྱི་གཞི་ནི་རོ་ཉེ་ལ་གླེབ་#སྟེ་ཟླུམ་པོར་བྱས་ཏེ་#ལྷུང་བཟེད་ཞབས་ཉིད་ལ་#ཐལ་བྱུང་གླན། བྱང་ཆུབ་ཀྱི་ཤིང་བེའི་ཏའི་#ལོ་
[24a.3]མའམ་ལག་མཐིལ་འདྲ་བའོ། །རོ་ཉེ་གླེབས་པའི་གཟུགས་ནི་ཤིང་བོ་དེའི་#ལོ་མ་འདྲ་བའམ་ལག་མཐིལ་འདྲ་བར་བྱའོ། །འདི་འདྲི་བར་བྱ་བ་ནི་དགེ་སློང་མ་སུ་ལ་ནན་དས་ལྷུང་བཟེད་ཀྱི་གཞི་གདུ་བུ་ལག་སྐོར་བྱས་པ་ལས་བཅས་ཚད་ཀྱང་དེའོ། །ཆེ་ཆུང་གི་ཚད་ཀྱང་ལག་མཐིལ་ལམ་
[24a.4]ཤིང་བོ་དེའི་#འདབ་མ་འདྲ་བར་བྱ། དེ་བས་བརྙས་ནའང་དེར་འགྱུར་རོ། །རབ་ཏུ་འབྱུང་བ་དང་བསྙེན་པར་རྫོགས་པའི་ཚེ། ལྷུང་བཟེད་མེད་ན་#གཞན་གྱི་བརྙས་#ཀྱང་རུང་ངོ་། །དེ་བཞིན་ལྔ་པོ་ཡོང་ངོ་#། །ཆོས་གོས་གསུམ་དང་ཆུ་ཚགས་དང་གདིང་བ་ལྟ་བུ་བརྗེ་བ་བཞིན་དུ་བརྙས་ཀྱང་
[24a.5]ཉེས་མེད། དབྱར་ལྷུང་བཟེད་མེད་པར་མི་བྱ། དབྱར་ཚུལ་དུ་ཞུགས་པའི་ཚེ་ཡུལ་རྒྱུ་བ་མི་སྤྱོད་ཅེས་ཏེ་ལྷུང་བཟེད་མེད་པར་ཀྱང་#མི་རུང་ལྷུང་བཟེད་དང་འབྲལ་དུའང་མི་རུང་ངོ་། །ཡུལ་རྒྱུ་བར་ཡང་མི་སྤྱོད། ལྷུང་བཟེད་མེད་པར་ཡུལ་རྒྱུ་བ་མི་སྤྱད། འཇིགས་པ་དང་བཅས་ན་ལྷུང་བཟེད་ཆུང་ངུ་
[24a.6]དང་སྤྱོད་ཅིག །འཇིགས་པའི་རྐྱེན་ཅིག་འབྱུང་ངམ་ཡོད་ན་ལྷུང་བཟེད་ཆེན་པོ་གུད་དུ་གཏམས་ལ་ཆུང་ངུ་སྤྱད་ཀྱང་ཉེས་མེད། མེད་ཀྱང་རབ་ཏུ་དབྱུང་། རབ་ཏུ་འབྱུང་བའི་ཚེ་ལྷུང་བཟེད་མེད་དམ་མ་རྙེད་ན་མེད་པར་རབ་ཏུ་དབྱུང་དུ་རུང་ངོ་། །ལངས་ཏེ་ལྷུང་བཟེད་འབྱུང་བའམ་གཞུག་
[24a.7]པའམ་སྐམ་པ་མི་བྱ། ལྷུང་བཟེད་སྤྱད་པའི་ཐབས་ནི་སཱུ་ཏྲའི་འདི་མན་ཆད་འོག་ནས་འབྱུང་བ་ལྟར་བྱའོ། །ཚོད་རན་པར་ཀུན་དུ་སྤྱོད། ལྷུང་བཟེད་སློང་མོའི་ཚེ་དང་ཁ་ཟས་བཟའ་བར་སྤྱད་#པ་ནི་རན་པ་ཞེས་བྱ། གཅིག་ཏུ་#འོག་ནས་བཤད་པ་བཞིན་དུ་སྤྱད་པ་ལ་རན་པ་ཞེས་བྱའོ། །འདིར་
[24b]
[24b.1]གཞན་འདོར་བ་དག་མི་གཞུག །ཐལ་བ་དང་ཉལ་ཉིལ་ལ་སོགས་པ་ལྷུང་བཟེད་ཀྱི་ནང་དུ་བཅུག་སྟེ་མི་དོར། འདིས་ཕྱག་#དར་མི་དོར། ས་ཕྱགས་པ་ལྷུང་བཟེད་དུ་བླུགས་ཏེ་མི་འདོར། ལྷག་རོལ་ཡང་མི་བྱ། ཤིང་ཏོག་ལ་སོགས་པའི་ཁམ་#ནས་དང་ཚིགས་མ་མི་བླུགས#། ལག་
[24b.2]པ་དང་གདོང་གི་ཆུ་མི་བླུགས། ཁ་གདོང་ལ་སོགས་པ་བཀྲུ་བའི་ཆུ་ལྷུང་བཟེད་དུ་བླུགས་ཏེ་མི་སྤྱད། དགེ་སྦྱོང་བག་མེད་པའི་ཆོས་ཅན་ལ་འདི་མི་བཀྲུ། དགེ་སྦྱོང་བག་མེད་པ་ལ་ལྷུང་བཟེད་མི་གཞག་མི་བཀྲུའོ། །བ་ལང་གི་ལྕི་བ་བྱེ་མ་ཅན་གྱིས་མ་ཡིན། ལྷུང་བཟེད་ཀྱི་རྩི་ལག་#
[24b.3]གནོད་པའི་ཕྱིར་བ་ལང་གི་ལྕི་བ་བྱེ་མ་དང་འདྲེས་པས་མི་བཀྲུ། །ཏེ་པོར་གཤེར་བཞིན་དུ་མི་གཞག །ལྷུང་བཟེད་བཀྲུས་ནས་ཆུ་མ་སྐམས་པར་གཤེར་བཞིན་དུ་སྣོད་དུ་མི་གཞུག #།ཕྱལ་བར་#ཤིན་ཏུ་བསྐམ་#པར་མི་བྱ། ཉི་མའམ་མེའི་འོད་ལ་བརྗོད་#དེ་ཤིན་ཏུ་སྐམས་པར་མི་
[24b.4]གཞག། །རྡོའི་སྟེང་དུ་མི་གཞག །ལྷུང་བཟེད་མི་གཙང་བའི་ཕྱོགས་སུའང་མི་གཞག །ལྷུང་བཟེད་གར་བབ་ཏུ་མི་གཞག །ལྷུང་བཟེད་དེ་དག་ཏུ་རིང་དུའང་མི་གཞག །གོང་མ་ལྟ་བུ་ཞིག་ཏུ་གཞག་ཏུ་ཟིན་ནའང་རིང་དུ་མི་གཞག་པར་མྱུར་དུ་བླངས#། དེའི་ཕྱིར་གློ་ཕུག་བྱ། 
[24b.5]ལྷུང་བཟེད་གཞག་པའི་ས་གནས་ཀྱི་ཁང་བུ་ལ་གློ་ཕུག་བྱ། གཙུག་ལག་ཁང་སློང་བ་ན་ཁང་བུར་རོ། །གློ་ཕུག་བྱ་བ་ནི་གཙུག་ལག་ཁང་སློང་བའི་ཚེ་ནས་གློ་ཕུག་བྱའོ། །རྩིག་པ་མི་བརྐོ། སྔར་གློ་ཕུག་མ་བྱས་པའི་ཁང་བུ་ལ་ཕྱིས་རྩིག་པ་མི་བརྐོ། དགོན་པ་པས་གཟེབ་#ཏུའོ། །
[24b.6]དགོན་པ་ན་གནས་པའི་ལྷུང་བཟེད་ཀྱི་གནས་ནི་གཟེབ་ཏུའོ#། །ལྕུག་མའམ་ཐ་གུ་ལས་བྱའོ#། །གཟེབ་བུ་རྒྱུ་ལྕུག་མ་ལས་#བྱས་ལ། སྤུན་ཐ་གུས་#བྱས་ཏེ་བཏགས། ལྕི་བའམ་འཇི་བས་#བསྐུ་གཟེབ་བུ་ལ་ལྕི་བའི་སྐྱང་ནུལ་གྱིས་བསྐུ། ཁ་གབ་ཀྱང་དེའི་ཚུལ་དུའོ། །ཁ་གབ་ཀྱང་
[24b.7]ལྟག་ཏུ་བཤད་པ་བཞིན་ནོ། །ཐ་གུས་#ཤིང་ལ་དཔྱངས་#ན་དགེའོ། །གཟེབ་བུ་ཐ་གུས་ཤིང་ལ་གདགས་#ཏེ་ས་ལ་མི་གཞག །གཟེབ་བུ་ས་ལ་མི་གཞག་པ་ནི་སེམས་ཅན་འོང་བའི་ཕྱིར་རོ། །འདི་གཞན་དུ་མི་བསྐུར#། གུད་དུ་འགྲོ་ན་ལྷུང་བཟེད་ཀྱི་གཞི་གཟེབ་བུ་#ཁྱེར་ཏེ་མི་འགྲོ། 
[25a]
[25a.1]སྣོད་དུ་བཅུག་#སྟེ་བསྐུར། །འགྲོ་བའི་ཚེ་ལྷུང་བཟེད་ཉིད་ཀྱི་སྣོད་དུ་བཅུག་སྟེ་བསྐུར། ལག་པས་མ་ཡིན། སྣོད་དུ་བཅུག་ཀྱང་ལག་ན་#ཐོགས་ཤིང་མི་བསྐུར། ཕྲག་པ་ལ་བཏགས་ཏེ་མཆན་འོག་ཏུ་བཅུག་ལ་བསྐུར། ལྷུང་བཟེད་སྣོད་དུ་བཅུག་ལ་ཕྲག་པ་ལ་
[25a.2]གདགས་ཀྱང་རུང་སེ་རལ་ཀར་བཏགས་ཀྱང་རུང་མཆན་འོག་ཏུ་བཅུག་སྟེ་བསྐུར། ལྷུང་བཟེད་དང་སྨན་དང་བར་བུར་སྣོད་སོ་སོར་གཞག །ལྷུང་བཟེད་ཀྱི་སྣོད་དང་སྨན་གྱི་སྣོད་དང་བར་བུར་གྱི་སྣོད་སོ་སོར་བྱ། བར་བུར་ནི་ཁབ་དང་སྙུང་དང་གྲི་དང་རྒྱུས་པ་དང་སྐུད་པ་དང་ལྷན་
[25a.3]པ་ལ་སོགས་པའོ། །བཅང་ངོ་དེ་དག་སྨན་དང་བར་བུར་གྱི་སྣོད་བཅངས་ཀྱང་ཉེས་མེད། མཉམ་པར་#ཕྲག་པ་ལ་འཕྱང་ཞིང་གཞག་པར་མི་བྱ། ལྷུང་བཟེད་དང་སྨན་དང་བར་བུར་གྱི་སྣོད་ཐག་པ་མཉམ་པར་གཅིག་གི་སྟེང་དུ་གཅིག་རྔོས་པར་མི་བྱ་སྟེ། རིང་ཐུང་སོ་རྙིལ་#དུ་བྱའོ། །
[25a.4]སྡུག་བསྔལ་མི་འདོད་ན་ཡངས་པར་མ་ཡིན། ལྷུང་བཟེད་ཀྱི་ཐག་པ་བདེ་བར་འདོད་ན་ཆེ་བའམ་ཆུང་ངུ་མ་ཡིན་གྱི་རན་པར་བྱ། འཁུམ་དུ་འོང་གིས་བར་ཕྱིང་བུ་གཞུག །ལྷུང་བཟེད་ཀྱི་ཐག་པ་མི་འཁུམ་པའི་ཕྱིར་བར་#ཕྱིང་བུ་གཞག །གནས་པའི་ཕྱིར་སྐབས་སྐབས་སུ་བྱ་
[25a.5]རོག་གི་རྗེས་འདྲ་བར་བྱ། ཕྱིང་བུ་ཕན་ཚུན་དུ་མི་འཆུག་པའི་ཕྱིར་བྱ་རོག་གི་རྗེས་འདྲ་བར་སྐུད་པའི་ནན་དུ་བྱ། ལྷུང་བཟེད་མིག་བཞིན་དུ་བསྲུང་། ལྷུང་བཟེད་ཀྱི་རིམ་གྲོ་བྱ་བ་ནི་བདག་གི་མིག་དང་འདྲ་བར་བྱའོ། །པགས་པ་བཞིན་དུ་སྦྱར་མའོ། །ཆོས་#གསུམ་ལ་རིམ་གྲོ་བྱ་
[25a.6]བ་ནི་པགས་པ་བཞིན་དུ་བྱའོ། །གོས་ལྷག་#མ་རྣམས་ཀྱང་ངོ་། །གོས་ལྷག་#མ་རྣམས་ལ་ཡང་རིམ་གྲོ་བྱ་བ་ཆོས་གོས་གསུམ་ལ་བྱ་བ་བཞིན་ནོ། །བཅོས་པ་ལ་གཡེམ་པར་#མི་བྱ། གོས་དང་ལྷུང་བཟེད་ལ་སོགས་པ་ཡོ་བྱད་ཐམས་ཅད་བཙོ་བ་དང་། བཙེམ་པ་ལ་
[25a.7]སོགས་པ་ནན་ཏན་#མྱུར་དུ་བསྒྲུབ། ལྷུང་བཟེད་ཀྱི་ལྷན་པའང་ནན་ཏན་དུ་ཕྱོགས་དབེན་པའོ། །ལྷུང་བཟེད་ལྷན་པ་གླན་དགོས་ན་ཡང་ནན་ཏན་དུ་དབེན་པར་གྱིས་ཤིག །ཆོངས་ཤིག་དགེ་འདུན་གྱི་ལས་བྱ་བའི་ཆ་བྱད#། ལྷུང་བཟེད་ཀྱི་ལྷན་པ་གདབ་པའི་ཆ་བྱད་#དགེ་འདུན་
[25b]
[25b.1]གྱིས་བཅངས་ཀྱང་ཉེས་མེད། བུ་ག་ལ་འདི་དག་མི་དགེ་སྟེ་བུ་རམ་རྒྱ་སྐྱེགས་#སྤྲ་ཚིལ་ཞོ་ཉེ་ཚོན་མོ་སྟེང་ངོ་། །ལྷུང་བཟེད་ཀྱི་ལྷན་པའི་རྒྱུ་ནི་མིང་གིས་སྨོས་པ་འདི་རྣམས་ལས་བྱར་མི་#རུང་ངོ་། །དགེ་བ་ནི་ཤུར་ཤུར་པོ་དང་གཟེར་བུ་དང་ལེབ་ལེབ་པོ་དང་ཆུ་སྲིན་གྱི་སོ་ལྟ་བུ་དག་
[25b.2]གོ། །ལྷན་པར་རུང་བ་ནི་ལྕགས་#འདི་རྣམས་ལྟ་བུ་ལས་གང་འོས་པར་#གླན་ཆུ་སྲིན་གྱི་སོ་ནི་འདི་འདྲ་བའོ། །ཆུ་སྲིན་གྱི་སོ་གཅིག་ཏུ་ན་ལྷུང་བཟེད་ལྕགས་ཀྱི་སྐུད་པས་བཙེམས་ལ་ཐོ་བས་སྟེང་ནས་གླེབས་ཏེ་#བཞག་པ་ལ་བྱ། ལྕགས་སམ་རྡོ་ཕྱེ་ཡང་ངོ་། །ལྕགས་ཀྱི་ཕྱེའམ་རྡོ་
[25b.3]ཕྱེས་བུ་གུ་ཆུང་ངུ་འམ་ལྷན་པའི་མིག་མཚམས་སུ་གླན#། ཡུངས་མར་རམས་#དང་བསྣལ་སྤྲ་ཚིལ་འདྲ་བར་ལྕགས་སམ་རྡོ་ཀུ་རུ་བིན་#དས་སོ། །ལྕགས་ཕྱེའམ་རྡོ་ཕྱེ་ཇེ་ཟེར་ཡུངས་མར་#བསྲེས་ཏེ་བསྣལ་ཏེ་སྤྲ་ཚིལ་འདྲ་བར་འགྱུར་བའི་ཕྱིར་ལྕགས་ཀྱི་གར་བུ་དང་རྡོ་ཀུ་རུ་བིན་དས་
[25b.4]བཏབ་#ཅིང་བསྣལ། དྲོན་པོ་ལ་གླན#། དེ་ནས་སྤྲ་ཚིལ་འདྲ་བ་དེས་ལྷུང་བཟེད་དྲོན་པོ་ལ་གླན#། གྲོ་བས་གཡོགས་ལ་འཇི་བས་བསྐུས་ཏེ་རན་པར་བསྲེག་གླན་ནས་སྟེང་དུ་དྲོ་བས་གཡོགས་ལ་འཇི་བས་#བསྐུས་ཏེ་སྐམས་པའི་ཚད་དུ་རན་པར་བསྲེག །ཡུངས་མར་གྱིས་#བདར།
[25b.5]སྐམས་ནས་ཡུངས་མར་གྱིས་བསྐུས་ལ་འཇམ་པོར་བྱ་བའི་ཕྱིར་ལྕགས་སམ་རྡོ་ཀུ་རུ་བིན་དས་བདར། བུ་རམ་དང་འཇི་བས་#ནི་ཁམ་པའི་ལའོ། །ཁམ་པའི་ལྷུང་བཟེད་ལ་ནི་ལྷན་པ་#བུ་རམ་དང་འཇི་བས་བསྲེ་སྟེ་གླན། སྤྱོད་བཞིན་ན་ནི་ཟླ་བ་དྲུག་གི་མཐར་བསྲེག །ལྷུང་བཟེད་
[25b.6]སློང་བ་#ཁ་ཟས་ཟ་བར་སྤྱོད་ན་ཟླ་བ་དྲུག་ཅིང་བསྲེག་གོ། །མི་སྤྱོད་ཅིང་ཁ་དོག་མ་བྱིད་ན་མ་བསྲེགས་ཀྱང་ཉེས་མེད་དོ། །ཁམ་པའི་ན་ནི་ཟླ་བ་ཕྱེད་ཅིང་ངོ་། །ཁམ་པའི་ལྷུང་བཟེད་སྤྱོད་བཞིན་ན་ཟླ་བ་ཕྱེད་ཅིང་བསྲེག་འོན་ཏེ་དབྱར་ན་བཀྲུ་ཞིང་དགོས་པའི་སྐབས་#སྐབས་སུ་བསྐུ་བར་སྦྱར། 
[25b.7]དབྱར་ལྷུང་བཟེད་བཙའ་མི་ཞུགས་པའི་ཕྱིར་སྤྱོད་པའི་སྐབས་སུ་སྣུམ་གྱིས་ཉིན་རེ་ཞིང་བསྐུ་མི་སྤྱོད་ནའང་བཙའ་འཇུག་ཏུ་བྱེད་ན་བཀྲུ་ཞིང་སྣུམ་གྱིས་བསྐུ། བསྲེག་པ་འདི་ལྟར་རོ། །ལྷུང་བཟེད་བསྲེག་པའི་ཐབས་ནི་འོག་ནས་འབྱུང་བ་ལྟར་བྱའོ། །དེའི་ཕྱིར་སྒྲོ་#མོ་ཆོངས་ཤིག །ལྷུང་བཟེད་
[26a]
[26a.1]བསྲེག་པའི་ཕྱིར་རྫ་མ་བཅག་པའི་ཆ་སྤྱད་དང་#རྫ་མ་བཅངས་ཀྱང་ཉེས་མེད། དེར་གྲུབ་པའམ། རྫ་མ་ནི་ལྷུང་བཟེད་བསྲེག་པར་ཕྱེད་ཀར་#བྱས་ཀྱང་རུང་། གྱོ་མོ་ལས་སོ། །རྫ་མ་ཉིད་ལས་འཕྲལ་ལ་བརྟོལ་ཏེ་བྱས་ཀྱང་རུང་ངོ་། །རྫ་མ་བཅག་པ་ནི་
[26a.2]ཐལ་བས་བཀང་སྟེ་བཅག་ན་དགེའོ། །རྫ་མ་ཉིད་ལས་འཕྲལ་ལ་བཅག་པ་ནི་ཐལ་བས་བཀང་སྟེ་བཅག་ན་རུང་ངོ་། །བཅང་ངོ་དེ་རྫ་མ་བཅག་པའི་ཆ་སྤྱད་དང་རྫ་མ་བཅངས་ཀྱང་ཉེས་མེད། དུ་བ་མི་འབྲོས་པར་དེས་གཡོགས#། ལྷུང་བཟེད་བསྲེག་པའི་དུ་བ་མི་འབྲོས་པར་བྱ་
[26a.3]བའི་ཕྱིར་རྫ་མས་སྟེང་ནས་དགབ། ཕུབ་མ་དང་འཇི་བའི་སྐྱང་ནུལ་གྱིས་བསྐུ། རྫ་མའི་ཕྱི་རོལ་ཕུབ་མ་དང་འཇི་བས་བསྲེས་ཏེ་སྐྱང་ནུལ་བྱུག །ཡུངས་མར་གྱི་ཚིགས་#མ་འམ་བ་ལང་གི་ལྕི་བས་ནང་བསྐུ། རྫ་མའི་ནང་ཡུངས་མར་གྱི་ཚིགས་#མ་འམ་བ་ལང་གི་ལྕི་བ་གང་
[26a.4]འབྱོར་པས་བསྐུ། སྐམས་པར་གྱུར་ནའོ། །རྫ་མ་ལ་སྐྱང་ནུལ་དུ་བསྐུས་པ་སྐམས་#པར་གྱུར་ནས་ཁས་དབུབ#། །སའི་ལས་ཀུན་བྱས་ནས་ཕུབ་#མ་བཏིང་སྟེ་དུ་བ་བཟང་པོར་འབྱུང་བའི་ཡུངས་མར་གྱི་ཚིགས་མ་ལ་སོགས་པའི་#རྫས་ཀྱིས་བཀྲམ་ལ་ཁ་སྦུབས་#སྟེ་གཞག །
[26a.5]ས་རྐོ་བ་ལ་སོགས་པ་བྱས་ཟིན་ནས་གཞིར་ཕུབ་མ་བཏིང་སྟེ་དུ་བ་བཟང་བར་བྱ་བའི་ཕྱིར་ཡུངས་མར་གྱི་ཚིགས་#མའམ་ར་རུ་དང་། ཏར་#ག་དང་ཁབ་ཙེག་#དང་བེའུ་ཞོ་འཐུང་བའི་རྟུག་པ་ལ་སོགས་པས་ཕུབ་མའི་སྟེང་དུ་དགྲམ། ལྕི་བའམ་སོག་མས་གཡོགས་ཏེ་#སྤར། རྫ་
[26a.6]མའི་#ཕྱི་རོལ་དུ་ལྕི་བྲུལ་དང་སོག་#ཕུབ་དང་ཤིང་ལོ་ལ་སོགས་པས་གཡོགས་ཏེ་#མེ་བུད། ཏེ་པོར་གྲངས་ནས་བླངས#། མེ་ཤི་ནས་ཏེ་པོར་གྲངས་#ནས་ལྷུང་བཟེད་དབྱུང་། ཁ་དོག་#མ་གྲུབ་ཀྱི་བར་དུ་བཟླས། ལྟག་མ་ལྟར་ལན་གཅིག་བསྲེགས་པས་ཁ་དོག་མ་ཞེན་#ནམ་ཁ་དོག་ཞེན་
[26a.7]ཞེན་གྱི་བར་དུ་བསྲེག# །བཀྲུས་ཤིང་བཀྲུས་ཤིང་གཞག །ཁ་དོག་མ་གྲུབ་སྟེ་བསླས་པའི་ཚེ་ལྷུང་བཟེད་བཀྲུས་ཤིང་བཀྲུས་ཤིང་#གཞག །ཐན་#ཀོར་དུ་སྲོག་ཆགས་ལ་སྙིང་རྗེ་བའི་ཕྱིར་བྱུག་ཅིང་དགབ། ལྷུང་བཟེད་བསྲེགས་པའི་ཐན་ཀོར་#ཟང་ཟིང་དང་སྲོག་ཆགས་ལ་འཁྲི་
[26b]
[26b.1]ཞིང་འང་སྙིང་#རྗེ་བའི་ཕྱིར་ཕྱག་དར་དང་ཆག་ཆག་བྱ། མཚན་གྱི་འཁོར་དུ་སྐྱེས་ན་ལོ་གྲངས་མི་ཤེས་ཀྱང་བསྙེན་པར་རྫོགས་པར་ཆད་པར་བྱ། བསྙེན་པར་རྫོགས་པར་འདོད་པ་ཆུང་ངུར་#ཕ་མས་བོར་བ་ལྟ་བུ་ལོ་གྲངས་མི་ཤེས་ན་ཕོ་མཚན་མོ་མཚན་ཁོ་ར་ཁོར་ཡུག་ཏུ་སྤུ་
[26b.2]སྐྱེས་ན་ལོ་ཉི་ཤུ་ལོ་#ལོན་པའི་ཐང་དུ་བསྙེན་པར་རྫོགས་པར་བྱས་རུང་བུད་མེད་བག་མ་བྱས་པ་ནི་སྤུའི་ཚད་དུ་མི་བྱའི་ལོ་བཅུ་གཉིས་ལོན་པ་ཡན་ཆད་བསྙེན་པར་རྫོགས་པར་རུང་ངོ་། །སྒྱུས་བརྟག# །གསང་བའི་སྤུ་བལྟ་བ་ནི་མི་སྐྱེངས་པའི་ཕྱིར་སྒྱུ་#དང་ཐབས་ཀྱིས་བརྟག་ཅིང་
[26b.3]བལྟ་ཐབས་ནི་འོག་ནས་འཆད། བ་ལང་སོའམ་གོས་གདང་མཐོན་པོ་ལ་སོགས་པ་ལས་ནོར་དག་དབོག་པར་རོ། །མཚན་གྱི་སྤུ་སྒྱུས་བརྟག་པ་ནི་གོས་གདང་སྐས་ལ་སོགས་པ་ལ་གོས་དག་སྐྱེལ་ཅིང་དབོག་པར་བཅུག་ལ་འོག་ནས་བལྟའོ། །བསྙེན་པར་རྫོགས་པར་
[26b.4]འདོད་པ་ཤིང་ལ་འཛེག་ཏུ་མི་གཞུག །དགེ་སྦྱོང་ཞག་ལྔ་དྲུག་ཚུན་ཆད་དུ་བསྙེན་པར་རྫོགས་པར་བྱེད་པ་ཞིག་ན་ཤིང་ལ་འཛེག་ཏུ་མི་གཞུག །དགེ་སྦྱོང་བསྙེན་པར་རྫོགས་པར་འདོད་པ་ཞིག་དྲུག་སྡེས་ཤིང་ལ་མེ་ཏོག་ཐུར་བཅུག་པ་ལས་ཤིང་ལས་ལྷུང་སྟེ་རྐང་པ་ཆག་པ་
[26b.5]ལས་བཅས། མཚམས་ཀྱི་ཕྱི་རོལ་དུ་མི་མངག# །དགེ་སྦྱོང་བསྙེན་པར་རྫོགས་པའི་ཁར་འབྲོས་པའི་ཕྱིར་མཚམས་ཀྱི་ཕྱི་རོལ་དང་ལམ་རིང་པོར་མི་མངག# །མིག་རྒྱང་བསྐྱེད་དེ་མངོན་པར་ཐལ་མོ་སྦྱར་ལ་གཞག །ཁྲིམས་རྫོགས་པར་བྱེད་པའི་ཚེ། མིག་རྒྱང་དུ་མི་སྣང་
[26b.6]བར་མི་གཞག་གི་དགེ་འདུན་ལས་བྱེད་པ་སྣང་ཞིང་སྒྲ་མི་ཐོས་པ་ཙམ་དུ་མངོན་པར་གཞག །ཁྱིམ་མི་ལ་གནས་མི་བསྒོ#། །ཁྱིམ་པ་ལ་སྔངས་ཤིང་འདྲོགས་པའི་ཕྱིར་ཤིང་དྲུང་བ་དང་སློང་མོ་པ་དང་ཚེམ་བུ་བ་དང་། སྨན་བསྐུས་པ་བཞི་མི་བསྟན། བསྙེན་པར་རྫོགས་
[26b.7]མ་ཐག་ཏུ་མི་བསྒོ་བར་མི་བྱ། བསྙེན་པར་རྫོགས་མ་ཐག་ཏུ་སཱུ་ཏྲ་ལྟག་མའི་གནས་བཞི་བསྒོ་ཞིང་#བསྟན་པར་བྱ། གང་དུ་ཡང་གནས་མེད་པར་དེར་གསོ་སྦྱིན་གྱི་བར་དུ་བསྡད་པ་དང་ཚུལ་འཇུག་པར་མི་བྱ། གནས་བརྟན་ཤིའམ་གུད་#དུ་སོང་ངམ་ཁྱིམ་པར་བབ་#ན་
[27a]
[27a.1]གནས་མེད་པར་བསྡད་#དུ་མི་རུང་སྟེ་གསོ་སྦྱིན་དང་ཚུལ་ནས་འབྱུང་བ་དང་། ཚུལ་དུ་འཇུག་པ་ལའང་མི་བསྡད་པར་གནས་བརྟན་ཚོལ་དུ་འགྲོའོ། །ཚུལ་སྔ་མར་ན་ནི་མི་བསྲུང་། ཚུལ་སྔ་མར་ཞུགས་ཟིན་ལ་གནས་བརྟན་མེད་པར་གྱུར་ན་ཡང་
[27a.2]ཚུལ་དྲལ་ཏེ་གནས་བརྟན་ཚོལ་དུ་འགྲོའོ། །ཕྱི་མ་ཟླ་བ་གཉིས་ལས་ལྷག་པར་རོ། །ཚུལ་ཕྱི་མར་ཞུགས་པ་ལས་གནས་བརྟན་མེད་པར་གྱུར་ན་ཟླ་བ་གཉིས་ཀྱི་བར་དུ་ཚུལ་བསྲུངས་ལ་གནས་བརྟན་ཚོལ་དུ་འགྲོའོ། །དངོས་པོ་དང་ལས་དང་གཡོག་དག་སྤང་བར་
[27a.3]དེ་ལ་ཁས་བླངས#། དངོས་པོ་དང་ཞེས་པ་ནི་གནས་བརྟན་རྙེད་དེ་སྤྱན་#འདྲེན་པའི་ཚེ་ཁང་བུ་བཟང་བ་སྟེ་དབུལ་བར་ཁས་བླངས་#ལས་དང་ཞེས་པ་ནི་གནས་བརྟན་དག་གི་ལས་སུ་མི་གཞུག་པའོ། །དགེ་འདུན་ཕལ་མོ་ཆེ་ཞིག་གནས་གནས་པ་ལས་གནས་བརྟན་མེད་པར་གྱུར་
[27a.4]ན་ཟད་པར་འདོང་མི་དགོས་ཀྱི། གཅིག་གམ་གཉིས་ཀྱིས་བཙལ་ཏེ་རྙེད་ན་འདི་རྣམས་ཁས་བླངས་#ལ་སྤྱན་དྲང་། གཡོག་དག་སྤང་བར་དེ་ལ་ཁས་བླངས་ཞེས་པ་ནི་གནས་བརྟན་གྱི་གཡོག་ཅིག་#འོངས་ན་དེ་ཡང་ལས་སུ་མི་གཞུག་པ་དང་ཁྱིམ་པ་ལ་#གནས་བརྟན་གྱི་གཡོག་སྦྱིན་
[27a.5]པ་དང་། དགེ་སློང་གི་ནང་ནས་གཅིག་བསྐོ་#བར་ཁས་བླངས#། མེད་ན་རྒན་རབས་ཀྱི་ལྟར་#ལའང་དྲི། གནས་བརྟན་མེད་ན་ཚུལ་སྔ་མ་དྲལ་ཏེ་བཙལ་ན་མ་རྙེད་པ་ལ། ཚུལ་ཕྱི་མར་ཞུགས་ནས་ཡང་མེད་པར་གྱུར་པ་དང་ཚུལ་སྔ་མ་དྲལ་ཏེ་སོང་སོང་བ་ལས་གནས་བརྟན་མ་རྙེད་དེ་ཚུལ་
[27a.6]ཕྱི་མར་ཞུགས་ནས་ཟླ་བ་གཉིས་ཀྱི་བར་དུ་འདུག་པའི་ཚེ་ནི་#བདག་ཅག་འཁོད་པའི་ནང་ནས་རྒན་པ་མཁས་པ་ལ་དྲི། ཡོད་ཀྱང་#ཉེ་གནས་སུ་ནིའོ། །གནས་བརྟན་ཡོད་དུ་ཟིན་ཀྱང་གནས་བརྟན་ཉིད་ལ་ཆད་པ་བྱུང་བའི་ཚེ་དང་དགེ་སྦྱོང་མང་དུ་ཡོད་ན་དེ་གནས་སུ་བཅོལ་ཏེ་དབྱེ། 
[27a.7]མ་དྲིས་ཀྱི་བར་དུ་དེ་ལྟ་བུའི་རིགས་ལ་ལས་མི་བྱ་དེས་སམ་བདག་གིས་སོ། །དགེ་སྦྱོང་ངོ་མི་ཤེས་པའམ་གསར་དུ་འོངས་པ་ལྟ་བུ་ལ་བདག་གི་མཁན་པོ་ལ་མ་དྲིས་ཀྱི་བར་དུ་བདག་གིས་ཀྱང་ཁོ་བོའི་ལས་མི་བྱ། བདག་ལའང་ལས་བྱེད་དུ་མི་གཞུག་གོ། །མཁན་པོ་ལ་དྲི་དགོས་
[27b]
[27b.1]པ་ནི་རྒྱུས་མི་ཤེས་པ་དེ་ཡོན་ཏན་དང་ལྡན་ནམ་མི་ལྡན་པ་དང་ཡོན་ཏན་དང་མི་ལྡན་ཡང་བདག་ལ་གནོད་པར་འགྱུར་བ་ལྟ་བུ་ཡོད་ན་གཡོག་བྱ་དགོས་པའི་སྐབས་ལྟ་བུ་མཁན་པོ་ཤེས་པའི་ཕྱིར་དྲིའོ། །ཉེས་མེད་པ་ནི་མེད་དེ་ཚོལ་བར་ཞུགས་པར་གནས་པར་རིགས་པར་
[27b.2]གནས་མེད་པར་གནས་ཀྱང་ངོ་། །གནས་བརྟན་མེད་པའི་བར་དུ་ནི་གནས་བཅའ་བའི་རིགས་པའི་དགེ་སློང་རྣམས་གནས་བརྟན་ཚོལ་གྱི་བར་དུ་མ་དྲིས་ཀྱང་ཉེས་མེད་དོ། །ཅི་སྲིད་པ་#བར་དུ་མ་དྲིས་ཀྱང་ཉེས་པ་མེད་པ་ནི་འོག་ནས་འཆད་དོ། །ཞག་ལྔ་ཟད་#ཀྱི་བར་དུའོ། །གནས་
[27b.3]བརྟན་#མེད་དེ་ཚོལ་བར་ཞུགས་པའི་ཚེ། མ་དྲིས་ཀྱང་ཉེས་མེད་པ་ནི་ཞག་ལྔའི་བར་དུ་ནི་གནང་ངོ་། །#དེ་ཕན་ཆད་ཀྱང་#རྙེད་ཀྱང་ཉེས་པར་འགྱུར་རོ། །རྙེད་པའམ་#རིགས་སོ། །ཞག་ལྔའི་བར་དུ་ནི་ཁ་ཟས་དང་ནོར་ཟས་དག་རྙེད་དེ་བླངས་ཀྱང་ཉེས་མེད་དེ་བརྟགས་པའོ། །འོངས་པའི་ཉི་
[27b.4]མ་གཉིས་སམ་གསུམ་ངལ་བསོས་ཏེ་གནས་ཟུང་ཤིག །གནས་བརྟན་སྤྱན་དྲངས་པ་ནི་མ་ཡིན་གྱི་གུད་ནས་གསར་དུ་འོངས་པ་ཞིག་ནས་#བརྟག་པའི་ཕྱིར་ཞག་གསུམ་གྱི་བར་དུ་ངལ་བསོ་ཞིང་ཚུལ་བལྟ་སྟེ་གནས་བརྟན་དུ་རུང་ན་གནས་བཅའ། བདག་གནས་བརྟན་ཚོལ་དུ་སོང་
[27b.5]སོང་སྟེ་རྙེད་པའི་གནས་བརྟན་རྒྱུས་མི་ཤེས་པ་ཞིག་ནའང་ཞག་གསུམ་གྱི་བར་དུ་བརྟག་སྟེ་གནས་གཟུང་། ཞག་གཅིག་གི་ཕྱིར་ཡང་མ་ཡིན། གང་དུ་ཡང་རུང་སྟེ་བདག་ཀྱང་རུང་གནས་བརྟན་ཀྱང་རུང་ཞག་གཅིག་ལས་རིང་དུ་མི་འདུག་པ་ཞིག་ན་གནས་མི་གཟུང་མི་རིགས་པའི་
[27b.6]ཕྱིར་རོ། །གནས་བཅས་པ་མ་རྙེད་ན་གཞན་ལའང་དྲི། བདག་གི་གནས་བརྟན་དྲོའི་ལམ་ཕན་ཆད་གཅིག་ཏུ་སོང་སྟེ་སླར་འོངས་པ་#ཞིག་ན་དེའི་བར་དུ་གནས་བརྟན་གཞན་སུ་ཡོད་པ་ལ་དྲི། གནས་བརྟན་མེད་ན་བདག་ཅག་གི་ནང་ན་རྒན་ཞིང་ཆོས་མཁས་པ་ལ་#དྲིའོ། །ཉེས་མེད་
[27b.7]པ་ནི་ལས་བླངས་པ་ལས་གཞན་དེར་འོངས་ན་མ་དྲིས་ཀྱང་ངོ་། །ལས་ཤིག་བྱ་བར་མཁན་པོ་ལ་དྲིས་ཏེ་སོང་སོང་བ་ལས་ཚུལ་གྱིས་ལས་བྱ་དགོས་པ་ཞིག་འཕྲལ་ལ་འབྱུང་བ་དང་། དགེ་འདུན་དང་གསར་པོ་#རྒན་པོས་འཕྲལ་ལ་བསྒོ་བ་ནི་མཁན་པོ་ལ་མ་དྲིས་པར་བྱས་ཀྱང་ཉེས་མེད་དོ། །
[28a]
[28a.1]གར་བབ་བབ་ཀྱི་གན་དུ་མ་ཡིན། གནས་བརྟན་དུ་བཟུང་ཞིང་བཙལ་བ་ནི་ལོ་གྲངས་ཀྱི་#གནས་བརྟན་དུ་ཆུད་ཀྱང་བབ་བབ་ཏུ་མི་བཟུང་#ངོ་། །ཅི་ལྟ་བུ་ལས་གཟུང་བ་འོག་ནས་འཆད། ཁྲིམས་དང་། གནས་བརྟན་བརྟག་པ་ནི་ཚུལ་ཁྲིམས་དང་ལྡན་ནམ་མི་ལྡན་
[28a.2]པ་དང་། ཤེས་པ་དང་། ཆོས་ལྔ་དང་ལྡན་ནམ་མི་ལྡན་པ་དང་། འཁོར་དང་། གནས་བརྟན་གྱི་འཁོར་སྔ་#ན་ཡོད་པ་སྲུན་ནམ་མི་སྲུན་པ་དང་། སྐྱོན་ཡོད་དམ་མེད་པ་དང་། སྐྱོང་བ་དག །གནས་བརྟན་ཉིད་སློབ་མ་ལ་སྟོན་ཅིང་སྐྱོང་ངམ་མི་སྐྱོང་བ་དང་། ཡོ་བྱད་#སྦྱོར་རམ་མི་
[28a.3]སྦྱོར་གཞན་གནོད་པ་བྱེད་སྐྱབས་བྱེད་དམ་མི་བྱེད་པ་དང་། དྲི་བ་ལ་སོགས་པས་ཤེས་པར་བྱ་སྟེ། འདི་རྣམས་ལྟ་བུ་དང་ལྡན་ནམ་མི་ལྡན་གཞན་དག་ལ་དྲིས་ཤིང་བརྟག་སྟེ། རྟོགས་ཤིང་ཤེས་པར་བྱས་ནས་རུང་བར་རྟོགས་ན། སྡོམ་པ་བཞིན་དུ་གཟུང་། གནས་བཅའ་བ་
[28a.4]ནི་སྡོམ་པ་བཞིན་དུ་གནས་བཅའ་བ་སྔགས་ལན་གསུམ་དུ་བཟླས་ཏེ་གཟུང་། རྐང་པ་གཉིས་ཀྱིས་ལག་པ་གཉིས་ཀྱི་སྟེང་དུ་མནན་ལའོ། །གནས་བཅས་པའི་#སྔགས་འདེབས་པའི་ཚེ་གནས་བརྟན་གྱི་རྐང་པ་གཉིས་ཀྱི་འོག་ནས་ལག་པ་གཉིས་ཀྱིས་བཟུང་#སྟེ། སྔགས་བྱ། 
[28a.5]བརྟགས་ཏེ་སྦྱིན། གནས་བརྟན་གྱིས་ཀྱང་སློབ་མ་གནས་འཆར་འཇུག་པ་ནི་གཡོ་སྐྱོན་དང་ཚུལ་ལ་སོགས་པ་ལྡན་ནམ་མི་ལྡན་པ་ལྟག་ཏུ་གནས་བརྟན་ལ་བརྟག་པ་བཞིན་དུ་བརྟག་སྟེ་གནས་འཆར་གཞུག །ཕ་དང་བུར་འདུ་ཤེས་གཞག །གནས་བཅའ་ནས་གནས་བརྟན་ནི་ཕའི་
[28a.6]གཟུགས་བརྙན་དུ་བལྟ་སློབ་མ་ནི་བུའི་གཟུགས་བརྙན་ཡིན་པར་འདུ་ཤེས་གཞག །དེར་ན་མཁན་པོ་བས་གནས་པ་སྟེ་དེ་བས་ན་དེར་མི་གཟུང་། བདག་གི་མཁན་པོ་ལ་#ནི་ཐོག་མར་#མཁན་པོར་གསོལ་ཏེ་མཁན་པོར་གྱུར་པའི་ཚེ་གནས་བཅས་པ་ཡིན་པས་ན་ཕྱིས་གནས་བཅའ་
[28a.7]མི་དགོས་སོ། །བླངས་པའི་གནས་གཞིག་པའི་ཕྱིར་གཉིས་ཀས་ཕྱལ་བར་གྱུར་ནའོ། །གནས་བཅས་པ་ལས་གནས་ཞིག་པར་འགྱུར་བ་ནི་གནས་བརྟན་གྱིས་ཀྱང་བདག་གི་སློབ་མ་གནས་འཆར་མི་གཞུག་ཅིང་ཡོངས་#བཏང་བར་བསམས་སློབ་མས་ཀྱང་ཡོངས་#བཏང་བར་བསམས་#
[28b]
[28b.1]ན་གནས་ཞིག་སྟེ་མེད་པར་གྱུར། གཅིག་གིས་བཏང་སྟེ་གཅིག་གིས་མ་བཏང་ན་ཞིག་པར་མི་འགྱུར་རོ། །མཁན་པོ་མེད་པར་འདུས་ན་གར་དགའ་བར་ཚོར་ཅིག །བདག་གིས་#མཁན་པོ་མེད་ལ་གནས་བཅས་པའི་སློབ་དཔོན་མང་པོ་ཞིག་ཅིག་ཅར་འདུས་ན་གང་དགའ་བ་ལ་
[28b.2]གཞར་ཞིང་དྲི་སྔ་དྲོ་དང་ཕྱི་དྲོ་རེ་རེ་ལ་དྲིས་ཀྱང་ཉེས་མེད་དོ། །དེ་ཉིད་ན་དེ་ལའོ། །མཁན་པོ་དང་གནས་བཅས་པའི་སློབ་དཔོན་ཀུན་འདུས་ན་མཁན་པོ་ལ་དྲིའོ། །དགེ་སྦྱོང་དང་རྫོགས་པའི་མཁན་པོ་གཉིས་ཚོགས་ན་རྫོགས་པའི་མཁན་པོ་ལ་དྲིའོ། །མཁན་པོ་མཐོང་མ་ཐག་ཏུ་སྟན་
[28b.3]ལས་འཕགས། མཁན་པོ་ལམ་ཉེ་རིང་གང་ནས་འོང་ཡང་རུང་ལན་མང་དུ་འགྲོ་ཞིང་འདུག་ཀྱང་རུང་#སྟེ་བདག་དགེ་བ་སྤྱོད་ཀྱང་རུང་སྟན་ལས་འཕགས་#དགེ་བ་སྤྱོད་པ་ལ་ནི་མཁན་པོས་ཀྱང་འདུག་ཅེས་ཟེར་བའི་རིགས་ཏེ་ཟེར་ན་འདུག་ཀྱང་ཉེས་མེད་མཁན་པོ་བཞིན་དུ་སློབ་དཔོན་ལྔ་ལ་ཡང་
[28b.4]བྱའོ། །ཉིན་གཅིག་ལ་ལན་གསུམ་གནས་པའི་གན་དུ་གཙུག་ལག་ཁང་དེ་ན་གནས་ན་འགྲོའོ། །གཙུག་ལག་ཁང་མཚམས་གཅིག་གི་ནང་ན་མཁན་པོ་དང་ལྷན་ཅིག་ཏུ་གནས་ན་ཉིན་གཅིག་ལ་ལན་གསུམ་དུ་ཞུ་ཞིང་དྲི། ལམ་རིང་ངམ་མཚམས་ཐ་དད་ན་གནས་པ་ཅི་ལྟར་དྲི་བ་ནི་
[28b.5]འོག་ནས་འཆད། དགོན་པ་ལ་གནས་ཏེ་རྒྱང་གྲགས་ཙམ་ན་ཉིན་རེ། མཁན་པོ་དང་སློབ་མ་གཉིས་ཀ་དགོན་པ་ན་གནས་ཏེ་བར་རྒྱང་གྲགས་ཙམ་གྱིས་ཆོད་ལ་དགོན་པ་ཉིད་ཀྱི་མཚམས་བཅད་པའི་ནང་ཡིན་ན་ཉིན་རེ་ཞིང་ལན་རེ་ཞུས་ཀྱང་ཉེས་མེད། དེ་བཞིན་དུ་གཙུག་ལག་ཁང་གི་
[28b.6]མཚམས་ནང་རྒྱང་གྲགས་ཙམ་ལ་ཡང་ཉིན་རེ་ཞིང་ཞུ་དགོན་པ་དང་གཙུག་ལག་ཁང་གི་མཚམས་བཅད་པ་ནི་གཙུག་ལག་ཁང་གི་རང་མཚམས་ཀྱིས་བརྩི། རྒྱང་གྲགས་སུ་མི་གནང་གཅིག་དགོན་པ་ལ་གནས་ལ་གཅིག་མཚམས་ཀྱི་ནང་ན་གནས་ན་བར་མཚམས་ཀྱིས་ཆོད་པས་མི་
[28b.7]གནང་། རྒྱང་གྲགས་ལྔ་ཙམ་ན་ཞག་ལྔ་དྲུག་ནའོ། །གཙུག་ལག་ཁང་ངམ་དགོན་པའི་མཚམས་གཅིག་གི་ནང་ཡིན་ན་མཁན་པོ་དང་སློབ་མའི་#བར་རྒྱང་གྲགས་ལྔ་ཙམ་གྱིས་ཆོད་ཀྱང་ཞག་ལྔ་དྲུག་ཅིང་ཞུས་ཀྱང་ཉེས་མེད། དགོན་པ་དང་གཙུག་ལག་ཁང་གི་མཚམས་ཐ་དད་དམ། 
[29a]
[29a.1]མཚམས་མེད་པ་ནི་མི་གནང་ངོ་། །དཔག་ཚད་ཕྱེད་དང་གསུམ་ན་ནི་གསོ་སྦྱིན་གྱི་ཚེའོ། །དགོན་པའམ་གཙུག་ལག་ཁང་གི་མཚམས་གང་ཡང་རུང་སྟེ་མཚམས་གཅིག་གི་ནང་ན་ཡིན་ན་#མཁན་པོ་དང་སློབ་མའི་བར་རྒྱང་གྲགས་ཕྱེད་དང་གསུམ་ཙམ་གྱིས་
[29a.2]ཆོད་ཀྱང་ཟླ་བ་ཕྱེད་ཅིང་དྲིས་ཀྱང་ཉེས་མེད། གནས་བཅས་པ་ཆད་#པས་བཅད་པར་རིགས་ན་ཡང་ཆད་པས་མི་བཅད་པར་མི་བྱ། གནས་བརྟན་གྱིས་བདག་ལ་གནས་པའི་སློབ་མ་རྣམས་ཉེས་པ་ཞིག་སྤྱོད་དེ་ཆད་པས་བཅད་པའི་རིགས་ནའང་ཆད་པས་བཅད་པར་བྱའོ། །ཉེས་པ་
[29a.3]བྱེད་པ་ལ་ཆད་པས་ཅིས་བཅད་པ་ནི་འོག་ནས་འཆད། ཆད་པ་ནི་ལྔ་སྟེ། ཆད་པས་བཅད་པ་#རྣམ་ལྔ་ཡོད་དེ་ལྔ་ནི་དམིགས་ཀྱིས་འོག་ནས་འཆད་པ་ཡིན། མི་སྨྲ་བ་དང་མི་བསྟན་པ་དང་གཡོག་དང་ཆོས་དང་ཁ་ཟས་མི་སྤྱད། མི་སྨྲ་#ཞེས་པ་ནས་གཡོག་དང་ཞེས་པའི་བར་དུ་ནི་མི་སྨྲ་
[29a.4]བ་དུས་གསུམ་དུ་ཞུ་བ་ལ་བག་ཡོད་པར་གྱིས་ཤིག་ཅེས་ལན་མི་སྦྱིན་པ་དང་མི་བསྟན་པ་ནི་ཆོས་དང་ཁ་དོག་#དང་བསམ་གཏན་ལྟ་བུ་མི་བསྟན་ཏེ། འདི་གཉིས་ལ་ཆད་པ་གཅིག་རྐང་པ་འཁྲུ་བ་དང་ལུས་ཉེད་པ་ལ་སོགས་པ་གཡོག་བྱེད་དུ་མི་གཞུག་པ་དང་ཆོས་དང་ཞེས་པ་ནི་ལས་བརྒྱ་
[29a.5]རྩ་གཅིག་ལྟ་བུ་གང་བྱེད་ཀྱང་རུང་ལས་སུ་མི་གཞུག་པར་དབྱུང་། ཁ་ཟས་མི་སྤྱད་ཅེས་པ་ནི་ཁ་ཟས་དང་གོས་བདག་གིས་ཀྱང་མི་སྦྱིན་སློབ་མ་འབུལ་ནའང་མི་བླང་བ་དང་འདི་གཉིས་ལ་ཆད་པ་གཅིག །དགེ་བའི་#སྐྱབས་བརྩམས་པ་བཅད་པ་དང་གནས་དགག་པའོ། །དགེ་བའི་
[29a.6]སྐྱབས་བརྩམས་པ་བཅད་པ་ཞེས་པ་ནི་སློབ་མ་ཅེ་ཏི་རྩིག་པ་དང་ཡི་གེ་ཀློག་པ་ལ་སོགས་པ་དགེ་བ་སྤྱོད་པ་ལ་མ་སྤྱོད་ཅིག་ཅེས་ཀུན་དུ་བཅད་#དེ་སྤྱོད་དུ་མི་གཞུག་པ་དང་གནས་དགག་པའོ་ཞེས་པ་ནི་དེ་ལ་མ་གནས་པར་གུད་དུ་སོང་ཤིག་ཅེས་བསྐྲད་#པ་དང་ཆད་པ་འདི་རྣམ་ལྔ་རིམ་བཞིན་དུ་
[29a.7]གཅིག་གིས་མ་འགྱུར་ན་གཅིག་གིས་བཅད་དོ། །རིགས་པ་ནི་མ་དད་པ་དང་ལེ་ལོ་ཅན་དང་ངག་དཀའ་བ་དང་བསྟི་སྟང་མེད་པ་དང་སྡིག་#པའི་གྲོགས་པོ་ཅན་ནོ། །རིགས་པ་ནི་ཞེས་པ་ནི་ཆད་པ་རྣམ་ལྔས་རིམ་པས་བཅད་པར་རིགས་པ་ནི་མིང་གིས་སྨོས་པ་འདི་ལྔའོ། །མ་དད་པ་དང་
[29b]
[29b.1]ཞེས་པ་ནི་དཀོན་མཆོག་གསུམ་ལ་དད་པ་ཁོང་ནས་མེད་པའོ། །ལེ་ལོ་ཅན་དང་ཞེས་པ་ནི་དགེ་བ་ལ་མི་སྤྱོད་ཅིང་མི་དགེ་བ་ལ་སྤྱོད་པ་དང་ཟ་ཞིང་ཉལ་ལ་ཕྱི་རོལ་སྐྱེལ་དུ་འགྲོ་བའོ། །ངག་དཀའ་བ་དང་ཞེས་པ་ནི་དགེ་བ་དང་ལས་བསྐོས་པ་ལ་སླར་འཁྱིལ་#ཞིང་མང་དུ་བཟློག་#པ་དང་དམོད་#
[29b.2]མོ་དང་ཚིག་རྩུབ་པོར་སྨྲ་བའོ། །བསྟི་སྟང་མེད་པ་དང་ཞེས་པ་ནི་དཀོན་མཆོག་གསུམ་དང་མཁན་པོ་དང་བླ་མ་ལ་བསྟི་སྟང་མེད་ཅིང་འགྱིང་བ་དང་ཚུལ་ཁྲིམས་སྦོམ་པོ་བསྲུངས་པས་ཆོག་གི་ཕྲ་མོ་ལ་བསྲུངས་#ཅི་དགོས་ཞེས་མ་གུས་པ་དང་། སྡིག་པའི་གྲོགས་པོ་ཅན་ནོ་ཞེས་བྱ་བ་ནི་སྲོག་
[29b.3]གཅོད་པ་དང་རོལ་མོ་མཁན་དང་ཆང་འཚོང་བ་དང་། རྐུན་མ་དང་འཕྱོན་མ་ཅན་དང་བསྟེན་#པ་དང་འདི་རྣམས་ལྔ་སྟེ་རིམ་བཞིན་དུ་ཆད་པ་ལྔས་བཅད་དོ། །ཆད་པས་གཅོད་པ་གཞན་གྱིས་བསྡུས་ན་སྦོམ་པོར་འགལ། སློབ་མ་ཆད་པ་རྣམ་པ་ལྔ་གང་གིས་བཅད་ཀྱང་རུང་སྟེ་ཆད་
[29b.4]པས་བཅད་པ་ལ་དགེ་སློང་གཞན་ཞིག་གིས་ཁ་དྲངས་ན་ཁ་#འདྲེན་འདྲེན་པ་དབྱེན་གྱི་སྦོམ་པོར་འགྱུར#། བསྟི་སྟང་མེད་བཞིན་ན་བསྒྱུར་བའི་ཕྱིར་དགེ་སློང་ཤེས་པ་ལ་ཆོལ་ཅིག །ཆད་པ་རྣམ་ལྔས་བཅད་པ་ལས་ཉེས་པ་འཆགས་ཤིང་བཟོད་པ་གསོལ་དུའང་མི་འོང་གུད་དུའང་མ་སོང་
[29b.5]སྟེ་བར་མ་དོར་འདུག་པ་#ན་དགེ་སློང་ཚུལ་ཁྲིམས་དང་ཆོས་མཁས་ཤིང་འདྲིད་ཅིང་སྙིང་འཇི་མཁས་པ་གཅིག་ལ་གནས་བརྟན་གྱིས་ཆོལ་ཏེ། སྔོན་གྱི་ཉེས་པ་འོར་ལ་མཁན་པོ་ལ་བཟོད་པར་གསོལ་ཏེ། ཤོགས་ལ་སླར་ཆོར་ཅིག་ཅེས་གྲོས་འདེབས་སུ་གཞུག །མཚན་མ་བཏང་སྟེ་
[29b.6]འཆགས་ན་བཟོད་ཅིག །སློབ་མ་ཆད་པས་བཅད་པ་དེ་སྔོན་#གྱི་ཉེས་པ་གཏོང་ངོ་ཞེས་ཟེར་ཞིང་བཟོད་པ་གསོལ་ཏེ་འཆགས་#ཤིང་འོང་ན་གནས་བརྟན་དེས་བཟོད་པ་བྱིན་ཅིག །ཆད་པས་བཅད་པའི་མི་རིགས་ན་མི་བྱའོ། །སློབ་མ་རྟག་ཏུ་#ཚུལ་ཁྲིམས་བསྡོམ་#ཞིང་བརྩོན་འགྲུས་ཆེ་
[29b.7]ལ་བར་འགའ་ཙམ་ཞུ་བ་འཕྱིས་པ་#ལྟ་བུ་ཆད་པས་བཅད་པ་མི་རིགས་པ་ལ་གནས་བརྟན་གྱིས་ཆད་པས་མི་བཅད། རིགས་ན་#མི་བཟོད་པར་མི་བྱ། སློབ་མ་ཆད་པས་བཅད་པ་ལ་དེ་སྔོན་གྱི་ཉེས་པ་གཏོང་ཞིང་འཆགས་སུ་འོང་སྟེ་བཟོད་པར་བྱ་བའི་རིགས་པ་ལ་#བཟོད་པར་མ་#བྱས་ན་ཉེས་
[30a]
[30a.1]བྱས། མི་རིགས་ན་བཟོད་པར་མི་བྱ། སློབ་མ་ཆད་པས་བཅད་པ་ལ་སྔོན་གྱི་ཉེས་པ་མི་གཏོང་ཞིང་འཆགས་སུ་མི་འོང་ན་བདག་གིས་བཀུག་སྟེ་བཟོད་པ་གསོལ་དུ་མི་གཞུག །མ་བཏུབ་ན་ཁང་བུ་ནས་དབྱུང་། ཆད་པ་རྣམ་ལྔ་ལ་སོགས་པའི་ཐབས་
[30a.2]བྱ་སྟེ་ཅིས་ཀྱང་མ་#གྱུར་ན་སློབ་མ་དེ་ཁང་བུ་ནས་བསྐྲད་#ཕྱུང་སྟེའོ། །ཚགས་དང་རིལ་བ་སྤྱི་བླུགས་དང་ཆོག་པ་ཙམ་བྱིན་ཏེ་དགེ་སྦྱོང་ལའོ། །སློབ་མ་བསྐྲད་#པ་དེ་དགེ་སྦྱོང་ཞིག་ན་ཚགས་དང་རིལ་བ་དང་གོས་ཆོག་པ་ཙམ་བྱིན་ཏེ་བཏང་#ངོ་། །དགེ་སྦྱོང་ཉིད་ལ་རྫས་མང་པོ་ཞིག་
[30a.3]ཡོད་དུ་ཟིན་ཀྱང་མི་བྱིན་#པར་སླར་འོང་བའི་ཕྱིར་གཏར་གཞག་གོ། །ཕྱིར་མ་འོངས་ཏེ་ཐལ་བྱུང་གཞག་ཀྱང་རྐུ་སེམས་མེད་ཀྱི་འོང་བའི་ཕྱིར་གཏར་གཞག་པས་ཉེས་མེད་དོ། །འོན་ཏེ་བསྙེན་པར་རྫོགས་པར་འདོད་པ་ན་#ཡོ་བྱད་ལྔ་དང་ངོ་། །སློབ་མ་བསྐྲད་#པ་དེ་ཉི་ཤུར་ལོན་དུ་ཉེ་
[30a.4]སྟེ་བསྙེན་པར་རྫོགས་པར་འདོད་པ་ཞིག་ན་ལྟག་ཏུ་དགེ་སྦྱོང་ལ་བརྫངས་པའི་སྟེང་དུ་ཆོས་གོས་གསུམ་དང་། གདིང་བ་དང་ལྷུང་བཟེད་ལྔས་བསྣན་ཏེ་སྦྱིན་ནོ། །བསྙེན་པར་རྫོགས་པ་ཡང་ངོ་། །སློབ་མ་བསྐྲད་#པའི་དེ་ཁྲིམས་རྫོགས་པ་ཞིག་ཡིན་ན་སཱུ་ཏྲ་ལྟག་མ་བསྙེན་པར་
[30a.5]རྫོགས་པར་འདོད་པའི་ཐད་དུ་བརྫངས་ཏེ་བསྐྲད་དོ། །སེང་གེ་བཞིན་དུ་མི་རེ་བར་མི་བྱ། སློབ་མ་བསྐྲད་པ་ལ་ཕྱིས་ཡང་#སློབ་མར་མི་བྱའོ་ཞེས་རེ་བ་མི་བཅད་#སེང་གེ་ནི་{རི་དགས་,རི་དྭགས་}བསད་ནས་ཟོས་པའི་ལྷག་མ་ཕྱིས་བཟའ་བའི་སེམས་མེད་དོ་ཡོད་མི་ཟ་བ་དང་སེང་གེས་#ཐལ་མོས་
[30a.6]བསྣུན་པ་ལ་འཆོར་རེ་བའི་སེམས་མེད་པ་བཞིན་དུ་མི་བྱ། ཕངས་#པར་འགྱུར་བའི་བྱ་བ་བཅའ་བར་མི་བྱ། དགེ་འདུན་གྱི་འོག་ཁྲིམས་བཅའ་བ་ལ། ཐམས་ཅད་ཞལ་ཚུས་བཅད་པ་ལྟ་བུ་ཁ་ཅིག་ནང་དུ་འགྱུར་བ་དང་གནས་འདིར་དགེ་སློང་སུའང་ཞིག་ཏུ་མི་གཞག་པ་#ལྟ་བུ་རྒན་
[30a.7]པོ་དང་ནད་པ་ཤི་བར་འགྱུར་བ་མི་བཅའ། ལོན་པས་ཁ་སུ་བར་འགྱུར། ཞག་ལོན་པས་ཁ་སུ་བར་འགྱུར་ཏེ། ཁ་མ་བཀྲུས་པར་བདག་ལའང་ཕྱག་འཚལ་དུ་མི་གཞུག་བདག་གིས་ཀྱང་གཞན་ལ་ཕྱག་མི་བྱ། བཅའོ་སོ་ཤིང་། ཁ་སུ་བར་གྱུར་པ་སོ་ཤིང་འཆོས་ལ་བཀྲུ། དབེན་
[30b]
[30b.1]པར་རོ། །ཁ་ལག་བཀྲུ་བ་ནི་དབེན་པར་བཀྲུའོ། །བཤང་གཅི་བྱ་བ་ཡང་ངོ་། །བཤང་བ་ཡང་དབེན་པར་བྱ། སྤྱོད་པའི་ཤིང་དྲུང་ངམ་རྩིག་དྲུང་དུ་མི་བྱ། མི་མང་པོ་སྤྱོད་པའི་ས་ཤིང་དྲུང་ངམ་རྩིག་དྲུང་ལྟ་བུར་བཤང་གཅི་དང་སོ་ཤིང་མི་བཅའ། དེའི་(ཆད་,ཚད་)ནི་སོར་བཅུ་གཉིས་
[30b.2]ཙམ་ནས་བརྒྱད་ཡན་ཆད་དོ། །སོ་ཤིང་གི་ཚད་ནི་སོར་བཅུ་གཉིས་མན་ཆད་བརྒྱད་ཡན་ཆད་ལ་བྱ་སྟེ་ཐུང་ངུ་མི་སྣང་བ་ནི་དགེ་སློང་གཅིག་ཅིག་སོ་ཤིང་ཐུང་ངུ་བཅའ་བཅའ་བ་ལས་སངས་རྒྱས་བྱོན་ནས་བོར་དུ་མ་སྤོབས་ཏེ་ཐལ་བྱུང་མིད་#པ་ལས་ལྐོག་མར་ཟུག་སྟེ་ཤི་བ་ལས་བཅས། 
[30b.3]རིང་བ་ནི་དྲུག་སྡེས་སོ་ཤིང་རིང་པོ་བཅའ་བཅའ་བ་ལས་མི་སྡུག་ཅིང་གཞན་ལ་རྒྱ་ལྕག་གི་ཐབས་སུ་བརྡེག་#པ་ལས་བཅས། མཆིལ་མ་མང་པོ་ལ་མེད་ན་བཞི་ལས་ལྷག་པ་ཡན་ཆད་ཀྱིས་སོ། །བད་ཀན་རྒྱས་ཤིང་མཆིལ་མ་མང་ལ་སོ་#ཤིང་དཀོན་ཏེ་མེད་ན་སོར་བཞི་ཡན་ཆད་ལ་
[30b.4]བྱས་ཀྱང་ཉེས་མེད་དོ། །གནས་སུ་ན་ཆོལ་ཟངས་ཀྱི་སྟེང་དུ་དོར་བར་#མི་རིགས་པ་མ་ཡིན་ནོ། །སོ་ཤིང་བཅའ་བ་དང་ཁ་བཀྲུ་བ་གནས་ཀྱི་ནང་དུ་བྱེད་ན་ཆོལ་ཟངས་ཀྱི་ནང་དུ་བཀྲུས་ཀྱང་ཉེས་མེད་དོ། །ཝའི་#ཁར་ནའང་དབེན་པར་མི་འགྱུར་བ་མ་ཡིན་ནོ། །སོ་ཤིང་བཅའ་བ་དང་ཁ་
[30b.5]གདོང་བཀྲུ་བ་ཁང་ཐོག་གི་ཝ་ཁར་བྱས་ནའང་དབེན་པར་ཆུད་དེ་ཉེས་མེད་དོ། །ཁྲུ་#གང་འཁོར་བ་དེར་འདི་ལྟ་བུ་དག་ཀྱང་གཏོགས་སོ། །ཝའི་ཁ་ཁྲུ་#གང་འཁོར་བ་ཚུན་ཆད་ཝ་ཁར་ཆུད་དོ། །དེ་ཚུན་ཆད་དུ་སོ་ཤིང་དང་ཁ་གདོང་བཀྲུས་ཀྱང་ཉེས་མེད་དོ། །དེའི་རྗེས་སུ་ལྕེ་བཞར་#ཁ་
[30b.6]བཀྲུས་པའི་རྗེས་སུ་ལྕེ་བཞར་བཅང་ངོ་། །ལྕེ་བཞར་བ་ནི་ཁབ་ཀྱི་རྒྱུ་ལས་སོ། །ལྕེ་བཞར་བའི་རྒྱུ་ནི་ཁབ་ཀྱི་རྒྱུ་སྟེ། ལྕགས་དང་ཟངས་དང་ཁར་#བ་དང་ར་གན་ལས་བྱས་ཏེ་བཅངས་ཀྱང་ཉེས་མེད་དོ། །དེའི་ཕྱིར་སོ་ཤིང་གཤགས་པའང་བརྟགས་#པའོ། །ལྕེ་བཞར་བ་སཱུ་ཏྲ་ལྟག་
[30b.7]མ་ལྟར་མ་བཅངས་ན་སོ་ཤིང་གཤགས་པས་བཞར་ཀྱང་རུང་#ངོ་། །ཕན་ཚུན་དུ་དེ་མི་རྣོ་བར་བྲུད་སོ་ཤིང་གཤགས་པ་གཅིག་#ལ་གཅིག་བྲུད་དེ་ཟུར་རྣོན་པོས་ལྕེ་མི་གཅོད་པའི་ཕྱིར་མི་རྣོ་བས་བྲུད་ཅིང་དལ་བུས་བྱ། རྣོན་པོས་ལྕེ་དང་སོ་དང་རྣ་བ་མི་བྲུད། སོ་དང་ལྕེ་དང་རྣ་བ་ལ་ཅི་ཡང་
[31a]
[31a.1]རུང་སྟེ་རྣོན་པོས་ཟུག་ཅིང་སྣད་པའི་ཕྱིར་མི་བྲུད། མི་དལ་བར་མ་ཡིན་པར་དེའི་ཤ་ལ་མི་ན་བར་བྱའོ། །སོ་དང་རྣ་བ་དང་ལྕེ་ལ་བྲུད་པའི་ཚེ་སྣད་ཅིང་ཁྲག་མི་འབྱུང་བའི་ཕྱིར་དལ་བུས་རན་པར་བྲུད། ཁའི་དྲི་མས་འབགས་པའི་ཕྱོགས་མ་བཀྲུས་སམ་
[31a.2]སས་#མ་ཕྱིས་པར་ལྕེ་དང་སོ་བཀྲུས་པ་མི་དོར། སོ་ཤིང་འཆའ་འཆའ་བ་དེ་ལ་ཁའི་དྲི་མ་དང་མཆིལ་མས་འབགས་པ་ཆུས་མ་བཀྲུས་སམ་སས་#མ་ཕྱིས་པར་མི་དོར། སྒྲ་མ་བྱས་པར་མི་དོར། སོ་ཤིང་དོར་བ་ལ་སེ་གོལ་ལམ་ལུད་པའི་སྒྲ་མ་ཕྱུང་བར་མི་དོར་རོ#། །འདི་ནི་དཔེ་སྟེ་
[31a.3]བཤང་གཅི་དང་མཆིལ་མ་དང་། སྣབས་དང་སྐྱུགས་པ་དང་ཚད་པ་དང་གཞན་ཡང་ངོ་། །སོ་ཤིང་དོར་བ་ལ་སྒྲ་བྱ་བ་ནི་དཔེ་སྟེ་དེ་བཞིན་དུ་འདི་རྣམས་དོར་ནའང་སེ་གོལ་དང་ལུད་#པའི་སྒྲ་དབྱུང་། མིང་གིས་དོར་བ་འདི་རྣམས་དོར་བ་མ་ཡིན་པ་བོང་རྡོག་#ལ་སོགས་པ་ཅི་དོར་ཀྱང་
[31a.4]སྒྲ་དབྱུང་ངོ་། །བཀྲུ་བ་ལ་འདི་དག་གིས་ཀྱང་འགྲུབ་སྟེ་གོ་འདུན་པའམ་ལྕི་སྐམ་གྱིས་ཀྱང་ངོ་། །ཁ་འཁྲུ་བ་ལ་སོ་ཤིང་མེད་ན་འདི་རྣམས་ཀྱིས་བཀྲུར་#ཀྱང་རུང་སྟེ་གོ་འདུན་ནི་གླས་གང་དང་རྩྭ་ཀུ་ཤུ་རི་དང་སྤོས་ལ་སོགས་པ་བཏགས་པའི་ཕྱེ་#མ་ལ་བྱའོ། །ལུས་ཀྱི་བྱ་བ་འདི་དག་
[31a.5]བྱས་མ་ཐག་ཏུ་མཆོད་རྟེན་ལ་ཕྱག་བྱ། ལྟག་ཏུ་སྨོས་པ་ཁ་ལག་བཀྲུ་བ་ལ་སོགས་པ་ལུས་ཀྱི་ཕྱི་#བདར་བྱས་ཟིན་ནས་མཆོད་རྟེན་ལ་ཕྱག་བྱ་མཆོད་རྟེན་མེད་ཀྱང་ཡིད་ཀྱིས་དམིགས་ཏེ་ཕྱག་བྱ། གཏོགས་པ་ན་གནས་པས་ནན་ཏན་དུ་བྱའོ། །ལོ་#བཅུར་མ་ལོན་ལ་ཆོས་ལྔ་དང་མི་ལྡན་
[31a.6]གྱི་བར་དུ་བདག་གི་ལས་སུ་བྱ་བར་གཏོགས་པ་ནི་མཁན་པོ་དང་གནས་བརྟན་ལ་གཡོག་དང་རིམ་གྲོ་བྱ་བ་འོག་ནས་འབྱུང་བའི་ལས་རྣམས་ནན་ཏན་དུ་བྱའོ། །དེ་མ་ཐག་ཏུ་ནང་པར་སོང་སྟེ་ཕྱག་བྱ། ནང་པར་ཁ་བཀྲུས་ནས་མཆོད་རྟེན་ལ་ཕྱག་བྱས་མ་ཐག་ཏུ་མཁན་པོ་ལ་ཕྱག་བྱ། 
[31a.7]ཁ་མ་བཀྲུས་ན་ཡར་ལུས་སྨད་གསུམ་གྱིས་ཕྱག་བྱ། སྙུན་གསོལ། མཁན་པོ་ཐུགས་བདེའམ་མི་བདེ་སྙུན་གསོལ། གོ་འདུན་ཆུ་དང་སོ་ཤིང་བསྙེན། མཁན་པོ་ཁ་གདོང་འཁྲུ་བ་ལ་སོགས་པའི་ཡོ་བྱད་འདི་རྣམས་བསྙེན་ཅིང་སྟ་གོན་བྱ། ཚང་མང་དུ་བལྟ་སྟེ་བསྙད། མཁན་པོའི་
[31b]
[31b.1]བཤོས་རྒྱུ་ཅི་དང་ཅི་ཡོད་པ་ལས་ཚང་མང་དུ་སྦྱོར་དུ་བཅུག་ལ་ཞལ་ཏ་བྱ་སྟེ། འདི་དང་འདི་སྦྱར་རོ་ཞེས་མཁན་པོ་ལ་བསྙད། སྲེས་པ་དབུལ་བར་ཡིད་ལ་བྱ་ཟན་ཟ་བའི་ཚེ་མཁན་པོ་གང་ལ་སྲེས་པ་མང་དུ་བྲིམ་ཞིང་བདག་གི་སྐལ་བའང་མཁན་པོ་ལ་དབུལ་བར་ཤེས་པར་བྱ། ལྷུང་
[31b.2]བཟེད་བཀྲུ། ཟན་ཟ་བའི་མདུན་ལོགས་#སུ་མཁན་པོའི་ལྷུང་བཟེད་དང་། ཕོར་གཞོང་ལ་སོགས་བཀྲུ་བཤལ་བྱ། འོན་ཏེ་བསོད་སྙོམས་པ་ཞིག་ན་གསིལ་བ་ཡང་ངོ་། །མཁན་པོ་བསོད་སྙོམས་པ་ཞིག་ཡིན་ཏེ་འཁར་གསིལ་ཁ་ཟས་དང་དྲི་མས་འབགས་ནའང་བཀྲུ། དེ་ལ་དེ་སྟེ་
[31b.3]དགོས་ན་ཚགས་ཀྱང་ངོ་། །མཁན་པོ་བསོད་སྙོམས་ལ་འགྲོ་སྟེ་ཟན་སླར་གནས་སུ་མི་ཟ་འམ#། སླར་གནས་སུ་མི་འཁོར་བ་ལྟ་བུ་ལ་ཆུ་(ཆགས་,ཚགས་)དགོས་ནའང་བཀྲུ་སྟེ་བརྫངས#། དེའང་དེ་སྟེ་ན་དྲི། སློབ་མའང་སློང་མོ་ལ་#འགྲོ་འདོད་ན་བདག་ཀྱང་བསོད་སྙོམས་ལ་མཆི་སྟེ་ལྷན་ཅིག་
[31b.4]འགྲོགས་ཤིང་མཆིར་རུང་ངམ་མི་རུང་ཞེས་དྲི། འོན་ཏེ་ལྷན་ཅིག་ཏུ་འདོད་ན་དེ་ཉིད་དང་ལྷན་ཅིག་ཏུ་འཇུག །བསོད་སྙོམས་ལ་ལྷན་ཅིག་འགྲོགས་སུ་གནང་ངམ་མི་གནང་དྲི་#ནས། འགྲོགས་སུ་རུང་ངོ་ཞེ་ན་མཁན་པོ་དང་ལྷན་ཅིག་ཏུ་འཇུག །ཉམ་ང་བ་ལ་སོགས་པ་ལ་མདུན་དུ་འགྲོའོ། །
[31b.5]བསོད་སྙོམས་ལ་ཞུགས་པའི་ལམ་ཉམ་ང་བའམ་ཁྱི་ཟ་#བའམ་ཕྱུགས་རྡུང་#བ་ལ་སོགས་པ་ཡོད་པ་ལྟ་བུ་ལ་བསེལ་བྱ་བའི་ཕྱིར་སློབ་མས་བག་བྱ་སྟེ་མདུན་དུ་འགྲོའོ། །བསོད་པ་ཞིག་ན་དེ་ལ་བསྔོ། །བསོད་སྙོམས་ལེན་པའི་ཚེ་ཁྱིམ་པས་བདག་ལ་ཁ་ཟས་བཟང་པོ་བསོད་ཅིང་ཞིམ་པ་
[31b.6]བྱིན་ན་མཁན་པོ་ལ་ཕུལ་ཅིག་ཅེས་བསྔོ། །མ་འགྲོགས་ན་#འཁོར་ནས་བསྟན། མ་འགྲོགས་ཏེ་སོ་སོར་དོང་ནས་སླར་འཁོར་ན་སློབ་མས་བདག་ཁ་ཟས་ཅི་རྙེད་#པ་མཁན་པོའི་སྤྱན་སྔར་བྲིམ་པར་བསྟན། རབ་ཏུ་བཟང་པོ་བཏུ་སྟེ་བསྟབ། སློབ་མས་བདག་གིས་#ཁ་ཟས་ཀྱི་ནང་ནས་
[31b.7]བཟང་པོ་བསོད་ཅིང་ཞིམ་པའི་རྣམས་མཁན་པོ་ལ་བདར། དེས་ཀྱང་ཐམས་ཅད་ལ་ཚོད་བཟུང་#། མཁན་པོས་ཀྱང་ཟས་བཟང་པོ་བདར་བ་ལ་ཚད་བཟུང་#སྟེ་ཅི་རན་པར་བླང་དེ་བཞིན་དུ་བདག་གི་ཕྱིར་སློབ་མ་ལས་ཅི་བྱེད་དོ་ཅོག་ལའང་ཚོད་བཟུང་སྟེ་རན་པར་བྱེད་དུ་གཞུག །ཆུ་སྣོད་དགང་། 
[32a]
[32a.1]ཟན་མ་ཟོས་པའི་མདུན་དུ་སློབ་མས་བརྟགས་ཆུ་དང་བཏུང་ཆུ་དང་ཕྱི་རོལ་གྱི་ཆུ་སྣོད་གསུམ་སོ་སོར་དགང་། དུས་བསྙད་བསོད་སྙོམས་ལ་འགྲོ་རན་པའི་ཉི་ཚོད་དང་གདུགས་ཚོད་བབ་བམ་མ་བབ་པའི་ཉི་ཚོད་ལ་སོགས་པ་མཁན་པོ་ལ་བསྙད#། ཟོས་ནས་ལྷུང་
[32a.2]བཟེད་ལ་སོགས་པ་བཀྲུ། ཟན་ཟོས་ཟིན་ནས་ལྷུང་བཟེད་དང་གཞི་དང་ཕོར་གཞོང་ལ་སོགས་པ་བཀྲུ། འདི་དག་གཞག །སྣོད་སྤྱད་ལ་སོགས་པ་བཀྲུས་ནས་སོ་སོའི་གནས་གནས་སུ་གཞག་པ་ལ་འང་བྱ། མཆོད་རྟེན་ལ་ཕྱག་བྱ་བའི་ཕྱིར་གོ་འདུན་དང་ཆུ་ལ་སོགས་པ་བསྙེན། 
[32a.3]མཁན་པོ་མཆོད་རྟེན་ལ་ཕྱག་བྱེད་ཅིང་མཆོད་པའི་ཡོ་བྱད་མེ་ཏོག་དང་ཆུ་དང་སྤོས་དང་གོ་འདུན་ལ་སོགས་པ་བསྙེན་ཅིང་སྟ་གོན་བྱ། རྐང་པ་བཀྲུ་བར་གཏོགས་པ་ལ་ནན་ཏན་དུའོ། །ནུབ་མོ་མཁན་པོ་རྐང་པ་བཀྲུ་བའི་ཡོ་བྱད་ཅི་དགོས་པ་ཀུན་ནན་ཏན་དུ་བསགས#། མལ་སྟན་
[32a.4]བཅའ། མཁན་པོའི་མལ་སྟན་ལ་སོགས་པ་སྤྲུག་སྟེ་མལ་བྱ། སྨད་དཀྲིས་#ཀྱང་དབུལ། མཁན་པོ་ཉལ་ཁར་སྨད་དཀྲིས་#དབུལ་ཤམ་ཐབས་བླང་། སྨད་དཀྲིས་#ཕུལ་ནས་ཤམ་ཐབས་བདག་གིས་#བླང་། རྐང་པའི་ཆུ་དང་རྟེན་མ་དང་ཆོལ་ཟངས་བསྙེན། རྐང་པ་བཀྲུ་#བའི་ཆུ་དང་
[32a.5]རྐང་རྟེན་གྱི་ཤིང་དང་ཟངས་ལ་སོགས་པ་བསྙེན་ཏེ་བཀྲུ། ལྷམ་ཕྱི་མཁན་པོའི་ལྷམ་ལ་རྡུལ་དང་དྲི་མ་ཡོད་པ་ཕྱི། སློང་བའི་བྱེད་པར་མ་བསྐོ་བར་#ཕྱགས་མ་ཐོགས་པ་མཐོང་ན་རྟོགས་པ་ཉུང་ངུར་#རོ་ཞེས་བྱ། དགེ་འདུན་གྱིས་མཁན་པོས་ཕྱགས་#པ་ལ་སོགས་པར་མ་བསྐོས་པར་
[32a.6]མཁན་པོ་ཉིད་ས་ཕྱགས་ཤིང་#འདུག་ན་མཁན་པོས་བགྱི་བ་མི་རིགས་ཀྱི་བདག་གིས་བགྱིའོ་ཞེས་བྱ་སྟེ་ལས་བྱ། མཁན་པོ་ན་རེ་ངའི་བསོད་ནམས་ཀྱིས་བླའོ་ཞེས་ཟེར་ན་གཞག་ཀྱང་ཉེས་མེད། གོས་འདྲུབ་#པར་མ་བསྐོས་པར་ཁབ་ཐོགས་ཏེ་འཚེམ་ན་ཡང་ངོ་། །ལྟག་མ་བཞིན་
[32a.7]དུ་དགེ་འདུན་གྱིས་ལས་བྱེད་པར་མ་བསྐོས་པར་གོས་འཚེམ་པ་ལ་སོགས་པའི་ལས་བྱེད་ནའང་བདག་གིས་བྱའོ་ཞེས་ལས་དེ་བླང་། བརྟག་པ་བྱ་བ་དང་སྤན་སྤུན་བཏོགས་པ་དང་#མེ་ཏོག་དང་འབྲས་བུ་བཏོགས་#པ་དང་སོ་ཤིང་ལ་སོགས་པ་#ཡང་དགེ་སྦྱོང་གིས་སོ། །ཁ་ར་ལ་སོགས་
[32b]
[32b.1]པའི་གཟུགས་སེམས་ཅན་དུ་འདུག་པ་ལ་སོགས་པ་ཞིག་པ་དང་སྤན་སྤུན་ནི་གཙུག་ལག་ཁང་གི་འཁོར་ན་ལྡམ་ལྡུམ་སྐྱེས་པ་ལྟ་བུ་དང་མེ་ཏོག་དང་ཤིང་ཏོག་བཏོགས་པ་ལ་སོགས་པ་དང་། སོ་ཤིང་རྔ་#བ་ལ་སོགས་པ་ནི་སློབ་མ་དགེ་སྦྱོང་གིས་བྱ་བར་གཏོགས་སོ། །སྒོ་བརྡབ་ཅིང་
[32b.2]ནང་ན་གནས་པ་ལ་གོ་བར་བྱ། མཁན་པོ་ལ་སོགས་པ་སུའང་རུང་སྟེ་དེའི་དྲུང་དུ་འགྲོ་ལ་སྒོ་བཅད་ན་ནང་ན་འདུག་པ་ལ་གོ་བར་བྱ་བའི་ཕྱིར་སྒོ་བརྡབ། དེ་དལ་བུས་བྱ། སྒོ་བརྡབ་པ་ལ་དལ་བུས་བརྡབས#། རྒྱུན་མི་བསྲིང་། སྒོ་བརྡབ་པའི་རྒྱུན་མི་བསྲིང་། དྲག་ཏུ་མི་ཕུལ། སྒོ་དབྱེ་
[32b.3]བའི་ཕྱིར་#དྲག་ཏུ་མི་ཕུལ། འཆང་བ་ཡང་ངོ་། །སྒོ་བཅད་པ་ཡང་དག་ཏུ་མི་བཅད། དལ་བུས་ཤེས་བཞིན་དུ་འབྱུང་བ་དང་འཇུག་པ་སྒོ་#སྐྱེས་ལ་མི་རེག་པར་རོ། །ཕྱི་ནང་དུ་འགྲོ་བ་ལ་ཤེས་བཞིན་དུ་དལ་བུས་བྱ་སྟེ་སྒོའོ་ཅོག་གི་སྒོ་སྐྱེས་ལ་#མི་རེག་པར་བྱ། དེ་ལ་རིམ་གྲོ་བྱའོ། །མཁན་པོ་
[32b.4]ལ་རིམ་གྲོ་བཀུར་སྟི་ཆེར་བྱ། གཞར། མཁན་པོ་ལ་#དུས་གསུམ་ཕྲད་པ་ཙམ་གྱིས་མི་ཆོག་གི་བསྙེན་ཅིང་གཞར། དེ་དང་མི་མཛའ་བ་ལ་མ་ཡིན། མཁན་པོ་དང་མི་མཛའ་བ་ལ་མི་གཞར་བ་ནི་མཁན་པོ་མི་དགའ་བར་འགྱུར་བའི་ཕྱིར་རོ། །དེ་ལ་འཛེམ་པར་བྱ། མཁན་པོ་དང་
[32b.5]སློབ་དཔོན་ལ། དེའི་བྱ་བ་ལ་བརྩོན། མཁན་པོ་དང་སློབ་དཔོན་གྱི་ཕྱིར་ལས་བྱ་བ་ལ་རིང་དུ་མི་གཞག་པར་མྱུར་དུ་བརྩོན་འགྲུས་སུ་བྱ། བརྩམས་#པ་གུས་ཤིང་གསོང་བོར་བྱ། མཁན་པོ་དང་སློབ་དཔོན་གྱིས་བསྒོ་བའི་ལས་བྱེད་པ་ལ་ནན་ཏན་དུ་བཟང་པོར་བྱ་བ་དང་བཀྲུ་བཤལ་ལ་སོགས་
[32b.6]པ་དག་པར་བྱ་#ལྟ་བུ་དང་ལུས་གུས་པའི་ཚུལ་དུ་གསོང་པོར་བྱ། ཟོན་དང་བླ་མར་བཅས་པས། མཁན་པོ་དང་སློབ་དཔོན་ལ་བག་ཡོད་པའི་ཟོན་དང་བཙུན་ཞིང་#བླ་མར་བྱ་བ་དང་བཅས་པར་བྱ། རྗེ་བོ་ལྟ་བུ་དམའ་བའི་སེམས་ཀྱིས་སོ། །རྗེ་བོ་ཙམ་དུ་བསམས་ལ་བདག་དམའ་བའི་ཚུལ་
[32b.7]དུ་བྱའོ། །བླ་མ་དང་རྗེ་བོ་ནི་དབང་ཆེ་ཞིང་རག་ལུས་པ་ཡིན་ཏེ་བདག་#གི་ཁྲིམས་དང་ཆོས་ལ་སོགས་པའི་རག་མཁན་པོ་ལ་ལུས་པས་མཁན་པོ་དང་སློབ་དཔོན་ལ། ཇོ་བོ་ཙམ་དུ་བསམ་མོ། །ཤེས་བཞིན་དུ་བདག་གི་དོན་ཀྱང་མི་གཅད#། ཤེས་བཞིན་དུ་ཞེས་པ་ནི་མཁན་པོ་དང་སློབ་དཔོན་
[33a]
[33a.1]ལ་བྱ་བ་ལྟག་ཏུ་བཤད་པ་རྣམས་ལེ་ལོ་དང་བརྗེད་པར་མི་བཏང་#ཞིང་རྟག་ཏུ་ཤེས་བཞིན་དུ་དྲན་པར་བྱ། བདག་གི་དོན་ཀྱང་མི་གཅད་#ཅེས་པ་ནི་མཁན་པོ་དང་སློབ་དཔོན་ལ་གཡོག་བྱས་པས་ཆོག་པ་ཙམ་དུ་མི་བྱའི་བསླབ་པ་དང་བསྒོམ་པའི་དོན་ཀྱང་མི་གཅད་#པར་བྱ། 
[33a.2]དགེ་བ་ཚོལ་བ་ཅི་འགྱུར། ཅི་ཡོད་#ཀྱང་རུང་སྟེ་བདག་དགེ་བ་ཅི་ལྟར་སྤྱོད་ཅེས་བསམ་ཞིང་དགྲ་བཅོམ་པའི་རིམ་པ་བརྒྱད་ཅི་ཐོབ་ཏུ་སྤྱད་ཅིང་བསྒོམ་#པར་བསམས། ལོག་#བྱེད་འབྱུང་བའི་ཚེ་བཟློག །བདག་གི་མཁན་པོ་དང་སློབ་དཔོན་ལོག་པ་ལ་བལྟས་པའམ། ཁྲིམས་དག་འདྲལ་
[33a.3]བར་གྱུར་ན་སློབ་མས་མང་པོའི་ཁྲོད་དུ་མི་བྱ་བར་སྐོག་#ཏུ་ཁྱོད་ལ་གསོལ་བའི་སྐབས་ཡོད་ན་ཞེས་སྔར་བྱས་ལ་ལོག་པ་ལས་བཟློག་པར་གྲོས་གདབ། དགེ་བ་མི་འཕེལ་ན་གཞན་ལ་དེ་བྱ་བར་གཏོད་ཅིག་ཅེས་གསོལ། སློབ་མ་དེ་བདག་གི་མཁན་པོ་འམ་སློབ་དཔོན་གྱི་འཁོར་ན་དགེ་འདུན་
[33a.4]གྱི་ལས་ཆེ་བ་ལ་སོགས་པ་དང་#དགེ་བ་སྤྱོད་དུ་མི་ཁོམ་སྟེ་མི་ལྡོག་སྟེ་གུད་དུ་སོང་ན་ལྡོག་པ་#གང་ཡོད་ན་གཞན་ལ་སློབས་ཤིག་པར་གཏད་དུ་ཅི་གནང་ཞེས་བདག་གི་མཁན་པོ་ལ་གསོལ། ཆད་པར་ཤེས་ནས་གནས་སུ་འོངས་#ན་གཏད། སཱུ་ཏྲ་ལྟག་མ་ལྟར་སློབ་མ་གསོལ་ན་མཁན་
[33a.5]པོས་ཀྱང་གུད་དུ་བཏང་ནས་#ལོབས་པ་ཙམ་གྱི་ཚེ་#སློབ་ཏུ་བཏང་བའི་རིགས་ན་གསོལ་བ་བཞིན་དུ་གཏང་། སྡིག་པའི་གྲོགས་པོ་དང་#བཟློག །སློབ་མ་གུད་དུ་འགྲོ་བར་གསོལ་བ་དེ་སྡིག་པའི་གྲོགས་པོ་དང་བསྟེན་#པར་འགྲོ་བ་ཞིག་ཡིན་ན་མི་བཏང་#བར་གཞག །དགེ་བ་འཕེལ་བའི་
[33a.6]ཕྱིར་གཏད་དུ་ཟིན་ནའང་སྡིག་པའི་གྲོགས་པོ་དང་མ་བསྟེན་ཅིག་ཅེས་གདམས་ཏེ་གཏད། དགེ་བར་བསྐོ་བར་#དེ་བཏབ། མཁན་པོ་#སློབ་མ་ལ་བསོད་ནམས་སུ་འགྱུར་བ་དགེ་བ་སྤྱོད་དུ་གཞུག་པ་དང་། གླེགས་བམ་ལ་སོགས་པ་བྱིན། ལྟུང་བ་ལས་འབྱུང་བའི་ཕྱིར་དང་། སློབ་མ་ལ་
[33a.7]ལྷག་མ་མན་ཆད་ཉེས་པ་ཞིག་བྱུང་ན་ཆད་པ་དང་འཆགས་སུ་གཞུག་ཅིང་དབྱུང་བ་མཁན་པོས་བྱ་བ་དང་། མཐུན་པར་འཚོ་བའི་ཡོ་བྱད་འགྲུབ་པར་ནན་ཏན་དུའོ། །དགེ་སློང་གི་འཚོ་བའི་ཡོ་བྱད་ཆོས་གོས་དང་རིལ་པ་ལ་སོགས་པ་སློབ་མ་ལ་མེད་ན་མཁན་པོས་སྦྱར་ཞིང་བྱའོ། །ལྷན་
[33b]
[33b.1]ཅིག་ཏུ་སྤྱོད་#པ་དང་། བདག་གི་སློབ་མ་ལ་བྱ། ཉེ་གནས་དང་། བདག་གི་གན་དུ་#ཉེ་གནས་སུ་བཅོལ་ཞིང་འདུག་པ་ལ་བྱ#། མཁན་པོ་དང་། བདག་གི་མཁན་པོ་ལ་བྱ། སློབ་དཔོན་དང་། བདག་གི་སློབ་དཔོན་བཞི་ལ་བྱ། མཁན་པོ་གཅིག་པ་དང་། བདག་དང་མཁན་པོ་གཅིག་པ་
[33b.2]ལ#། སློབ་དཔོན་གཅིག་པ་དང་། བདག་གི་གྲོགས་པོ་བདག་དང་སློབ་དཔོན་གཅིག་པ་ལ་བྱ། འཐམས་#པ་དང་། བདག་དང་མཛའ་བ་གཏམ་#ཟླར་ཆུད་པ་ལ་བྱ། བརྟན་པ་དང་། བདག་དང་མཛའ་བ་གྲོས་ཀྱི་ཟླར་ཆུད་པ་ལ་བྱ། འདྲིས་པ་དང་། བདག་དང་མཛའ་བའི་ཕྱིར་བདག་གི་
[33b.3]ཡོན་ཏན་བརྗོད་པ་ལ་བྱ། འཐད་པས་བདག་དང་ཡིད་དུ་འོང་བའི་ཕྱིར་ཁོ་བོ་ནོར་ཐུག་#ཐུབ་ཏུ་ཁྱེར་ཀྱང་དགའ་བར་འགྱུར་བའོ། །ནད་པའི་གཡོག་བྱ། ན་བ་ཞིག་ཏུ་གྱུར་ན་མིང་གིས་སྨོས་པ་འདི་རྣམས་ཀྱི་གཡོག་བྱ། སྔ་མ་བྱེད་པ་མེད་ན་རིམ་གྱིས་སོ། །སཱུ་ཏྲ་ལྟག་མ་ལྟར་མིང་གིས་
[33b.4]སྨོས་པ་རྣམས་ལས་རིམ་བཞིན་དུ་སྔ་མ་དག་#མེད་ན་ཕྱི་མ་རིམ་གྱིས་ནད་གཡོག་བྱ། ལྷོགས་ཤིག་པའི་སློབ་དཔོན་ཡང་འདིར་འདུས་སོ། །སློབ་དཔོན་ལྔ་ལ་ལྷོགས་ཤིག་པའི་སློབ་དཔོན་རིང་མོད་ཀྱི་སློབ་དཔོན་བཞི་དང་འདྲ་བར་ནད་གཡོག་བྱ་བར་གཏོགས་སོ། །ཅིག་ཅར་དེ་མི་ནུས་ན་#
[33b.5]གནས་པ་གང་ལ་བཅར་བ་ལའོ། །མཁན་པོ་དང་སློབ་དཔོན་ཀུན་འདུས་ཏེ་ཅིག་ཅར་ན་ལ་ཀུན་གྱི་ནད་གཡོག་ནུས་ན་ཀུན་བྱའོ། །མི་ནུས་ན་མཁན་པོའི་ནད་གཡོག་བྱའོ། །མཁན་པོ་མེད་ན་སློབ་དཔོན་གནས་གང་ལ་བཅར་བ་ལ་བྱ། འདིའི་ཚུལ་དུ་བརྩམས་པ་ལའང་རབ་ཏུ་བྱུང་བ་
[33b.6]བཞིན། དགེ་བསྙེན་རབ་ཏུ་འབྱུང་བར་འདོད་པ་ལའང་རུང་རབ་ཏུ་འབྱུང་བར་སྐྲ་བྲེགས་ཆོས་གོས་བསྐོན་ལ་ཁྲིམས་མ་ཕོག་གི་བར་དུ་ནད་ཀྱིས་བཏབ་པ་ལྟ་བུ་ཡང་དེ་དགེ་སློང་ཚངས་པ་མཚུངས་པར་སྤྱོད་པ་ན་བ་བཞིན་དུ་ནད་གཡོག་བྱ་ཞིང་གསོའོ#། །ནད་པ་ཚངས་པ་མཚུངས་པར་
[33b.7]སྤྱོད་པ་ལ་མ་གཡེལ་ཅིག་ནད་གཡོག་གོང་དུ་སྨོས་པ་རྣམས་ལས་བྱེད་པ་མེད་པ་ཞིག་ན་ཡང་དགེ་སློང་ཚངས་པ་མཚུངས་པར་སྤྱོད་པ་ཡིན་པས་དགེ་སློང་ཀུན་གྱིས་གཡོག་བྱའོ། །གཡོག་ཇི་ལྟར་བྱ་བའི་ཐབས་ནི་འོག་ནས་འཆད། དེ་ལ་གཡོག་མེད་ན་མཐའི་བར་དུ་སྦྱིན་ནད་པ་མཚུངས་པར་
[34a]
[34a.1]སྤྱོད་པ་ལ་ནད་གཡོག་མེད་ན་དགེ་སློང་གང་ཁྲིམས་གཞོན་པས་ནད་གཡོག་བྱའོ། །དེས་མི་ཆོག་ཅིང་མི་ནུས་ན་གྲལ་རིམ་བཞིན་ན་#གང་རྒན་པའི་མཐར་ཐུག་གི་བར་དུ་དགེ་འདུན་ཐམས་ཅད་ཀྱིས་ནད་གཡོག་བྱའོ། །ནད་པ་ནམ་འཆི་བ་འམ་#སོས་པའི་མཐར་
[34a.2]དགེ་བ་གཞན་བཏང་སྟེ་#གཡོག་བྱའོ། །སངས་རྒྱས་ཉིད་ཀྱིས་ཀྱང་ཕྱག་དར་ཏེ་ནད་པའི་གཡོག་བྱས་པས་དགེ་འདུན་གྱིས་ཀྱང་སྙིང་རྗེ་བའི་ཕྱིར་གཡོག་བྱ་བར་རབ་ཏུ་རིགས་སོ། །དགེ་འདུན་གྱི་སྨན་ལ་ནད་པ་འབའ་ཞིག་གིས་སྤྱད་པར་བརྟགས་པའོ། །དགེ་འདུན་གྱི་སྤྱིའི་སྨན་ལ་
[34a.3]ནད་པས་ནི་སྤྱད་ཅིང་བཟའ་བར་རིགས་ཏེ་བརྟགས་པའོ། །དེ་ནི་སྔོན་མི་ནའང་དགེ་འདུན་ཐམས་ཅད་ལ་དགེ་སློང་སྨན་གྱི་རུབ་མ་བས་སྨན་ཅི་དགོས་ཞེས་ནང་#གཅིག་བཞིན་དུ་འབྲིམ་#པ་ལས་དྲུག་སྡེས་གྲོགས་ཅིག་#ན་བའི་ཕྱིར་མི་#ན་བས་ཀྱང་སྨན་མང་དུ་བླངས་ནས་བསྒྱུར་ཅིང་བཙོངས་
[34a.4]ཏེ་སྤྱད་པས་ན་ནད་པ་#འབའ་ཞིག་གིས་སྤྱད་#པར་བརྟགས་པའོ་#ཞེས་བཅས། དེ་མེད་ན་གཡོག་གིས་བསླངས#། དགེ་འདུན་སྤྱིའི་སྨན་མེད་ན་ནད་གཡོག་སུ་བྱེད་པས་བསླངས་ཤིང་བཙལ་ཏེ་ནད་པ་གསོའོ། །མ་རྙེད་ན་དགེ་འདུན་གྱིས་སྦྱིན། ནད་གཡོག་གིས་སྨན་བསླང་དུ་མ་རྙེད་
[34a.5]ན་དགེ་འདུན་གྱི་དཀོར་ལས་ཟོང་ཕོག་སྟེ། ནད་གཡོག་ཚོལ་དུ་གཞུག །མེད་ན་སངས་རྒྱས་ཀྱི་སྐུ་ལ་གསོལ་བ་མན་ཆད་ཀྱང་ངོ་། །#དགེ་འདུན་གྱི་དཀོར་ལས་སྨན་གྱི་རིན་སྦྱིན་དུའང་མེད་ན་སངས་རྒྱས་ཀྱི་སྐུ་ལ་གསོལ་བའི་རྒྱན་དུ་གཏོགས་པ་མན་ཆད་དཀོར་ལས་ཀྱང་སྦྱིན། སྐོམ་#
[34a.6]དང་གདུགས་གཟུགས་པ་ལ་སོགས་པ་མཆོད་པ་དེའི་ཕྱིར་དགེ་འདུན་གྱི་ལས་བྱ། ལྟག་མ་ལྟར་སྨན་བཙལ་ཏེ་གསོས་པས་མ་སོས་ཤིང་ནད་པ་ན་རེ་བསོད་ནམས་ཤིག་བསྐྱེད་ན་ཐིག་#གི་བ་སྙམ་ཞེས་ཟེར་ན། དཀོན་མཆོག་གསུམ་ལ་གདུགས་#གཟུགས་པ་དང་དགེ་འདུན་ལ་སྐོམ་བྲིམ་
[34a.7]པ་ལ་སོགས་པའི་#ཡོ་བྱད་དགེ་འདུན་གྱི་དཀོར་ལས་ཕྱུང་སྟེ་སྤྱད་དོ། །དེའི་མེད་ན་སངས་རྒྱས་ཀྱི་ལས་སོ་ལྟག་མ་ལྟར་དགེ་འདུན་གྱི་དཀོར་མེད་ན་སངས་རྒྱས་ཀྱི་དཀོར་ལས་ཀྱང་ཕྱུང་སྟེ་སྤྱད་དོ། །དེ་དག་གི་བླངས་པ་ལས་མ་ཤི་ཞིང་འབྱོར་ན་སོབས་ཤིག །ལྟག་མ་རྣམས་ལྟར་སྨན་དང་
[34b]
[34b.1]བསོད་ནམས་བསྐྱེད་དེ་ནད་པ་དེ་སོས་ནས་ནད་པས་ནད་གཡོག་ལ་དཀོན་མཆོག་དང་དགེ་འདུན་གྱི་དཀོར་ལས་བདག་གི་ཕྱིར་ཇི་ཙམ་གོད་ཅེས་སྨྲས་#ལ་བདག་གིས་འབྱོར་པ་ཅི་གོད་པའི་སྐྱིན་པ་སོབས་ཤིག །གཡོག་གིས་གཡོག་མི་བྱ་བར་མི་བྱ། དགེ་སློང་ནད་པའི་གཡོག་#སུ་བྱེད་
[34b.2]པས་ནད་པ་ལ་ལེ་ལོ་དང་གཡེལ་བར་མི་བྱེད་པའི་#ནད་གཡོག་གིས་གུས་ཤིང་ནན་ཏན་དུ་བྱ། དོན་དང་ཆོས་ཀྱི་ངག་མི་བཅག །དོན་དང་ཞེས་པ་ནི་དགེ་སློང་ནད་པ་ན་རེ་སྨན་དང་ཁ་#ཟས་འདི་ལྟ་བུ་ཞིག་འདོད་དེ་བྱིན་ན་ནི་སོས་སོ་ཞེས་ཟེར་བ་དང་། ཆོས་ཀྱི་ངག་མི་བཅག་#ཅེས་པ་ནི་ཡི་
[34b.3]གེ་ཀླག་པ་ལ་སོགས་པ་བསོད་ནམས་འདི་ལྟ་བུ་ཞིག་སྐྱེད་#ཅིག་ཅེས་ཟེར་ནའང་ནད་གཡོག་གིས་ངག་མི་བཅག་པར་སྦྱར་ཞིང་བྱ། ཆགས་པའི་དངོས་པོ་སློང་ན་མི་#དགག །ནད་པ་ཁོ་བདག་གི་ནོར་བཟང་པོ་སྡུག་གུ་ཞིག་ལ་ཆགས་ཏེ་ག་རེ་ཞེས་ཟེར་ན་ནད་གཡོག་གིས་ཕྱུང་སྟེ་བསྟན་ཅིང་སྦྱིན་
[34b.4]ནོ། །མི་བཤད་པར་མི་བྱ། ནད་གཡོག་གིས་ནད་པ་ལ་ཚད་མེད་པ་བཞི་དང་བསམ་གཏན་བཞི་དང་འཕགས་པའི་ལམ་ཡན་ལག་བརྒྱད་ལ་སོགས་པའི་ཆོས་བཤད་དེ་རྟག་ཏུ་དྲན་པར་གྱིས་ཤིག་ཅེས་བསྒོ། ནད་པས་དེའི་ངག་མི་བཅག །ནད་གཡོག་གིས་ཆོས་བཤད་པ་ལ་ནད་པས་
[34b.5]ཀྱང་བསྒོ་བ་བཞིན་དུ་མཉན་ཅིང་དྲན་པར་བྱའི་#ངག་མི་བཅག་གོ། །ཤི་དོགས་ན་དེས་དགེ་འདུན་གྱི་མལ་སྟན་ལས་ཐེག་#ལ་གང་ཟག་གི་ལ་ཞོག་ཤིག །དགེ་སློང་ནད་པ་དེ་ཚབས་ཆེ་སྟེ་ཤིར་#དོགས་ན་དགེ་འདུན་གྱི་#མལ་སྟན་གྱི་སྟེང་ནས་ཐེག་ལ་གང་ཟག་གི་མལ་སྟན་བཏིང་སྟེ་དེའི་སྟེང་དུ་སྤོ། །
[34b.6]ཇི་ལྟར་སྤོ་བའི་ཐབས་ནི་འོག་ནས་འཆད། བྱུག་པ་དང་བཀྲུ་བའི་གཏམ་གྱི་#སྔོན་དུ་སྒྱུ་#ཡིས་སོ། །ནད་པ་དགེ་འདུན་གྱི་མལ་སྟན་ལས་ཐེག་#ལ་གང་ཟག་གི་མལ་སྟན་ལ་སྤོ་བ་ནི་ཁྱོད་ཤིར་ཉེར་#མལ་འཕོས་ཞེས་#མི་བྱའི་སྨན་དཔྱད་དམ་ལུས་ལ་བཀྲུ་བའམ་བྱུག་པའི་ཕྱིར་སྤོ་བ་སྐད་དུ་བྱ་
[34b.7]སྟེ་གང་ཟག་གི་མལ་སྟན་ལ་བཞག །དེ་ལྟ་བུར་ཆད་ན་ནན་ཏན་དུའོ། །ནད་པ་ཤིར་ཉེ་སྟེ་#མི་འཚོ་བར་གྱུར་ན་ཡང་ནད་གཡོག་གིས་ལེ་ལོ་མི་བྱ་བར་ནད་གཡོག་གིས་ནན་ཏན་དུ་བསྲུང་ཞིང་བལྟ། ཤི་བའི་གོས་མ་རུང་བ་བྱས་ན་དེས་བཀྲུ་དགོས་སོ། །ནད་པ་ཤི་བ་དེས་མལ་སྟན་དང་
[35a]
[35a.1]གོས་ལ་སོགས་པ་ངན་སྐྱུགས་དང་ཁ་ཟས་ལ་སོགས་པས་རེག་ན་ནད་གཡོག་#སུ་བྱེད་བྱེད་པས་བཀྲུའོ། །དགེ་འདུན་འདུ་བར་གནས་བརྟན་ཐོག་མར་འགྲོའོ། །དགེ་འདུན་གང་དུ་འདུ་ཞིང་འདོང་བར་ལས་བརྒྱ་རྩ་གཅིག་པ་ལྟ་བུ་གནས་བརྟན་ནས་ཞུ་ཞིང་བྱ་དགོས་
[35a.2]པ་དང་འཁོར་དང་སློབ་མ་སྟོན་ཅིང་#བསྐྱང་བ་ལ་སོགས་པ་བྱ་དགོས་ཏེ་མེད་དུ་མི་རུང་བས་ན་འདོང་བའི་ཐོག་མ་ལ་གནས་བརྟན་འགྲོའོ། །འགྲོ་བའི་ཚེ་ལུས་པ་ལ་བསྡད། གྲོང་དུ་མཆོད་སྟོན་ལ་འདོང་སྟེ་གནས་བརྟན་སྔ་#ལ་འཁོར་གསེར་བུ་དག་འཕྱི་སྟེ་ལུས་ན་གནས་བརྟན་གྱིས་
[35a.3]ཀྱང་ལུས་པ་ལ་བསྡད། དེ་དག་གིས་ཀྱང་དེ་ལའོ། །གྲོང་དུ་མཆོད་སྟོན་ལ་འདོང་བ་ལས་གནས་བརྟན་ནི་ཕྱི་#འཁོར་སློབ་མ་དག་སྔ་སྟེ་ཕྱི་རོལ་དུ་འཐོན་ན་ཡང་སློབ་མ་དག་གིས་གནས་བརྟན་ལ་#བསྡད་དོ། །མ་བྱུང་ན་#མི་རིང་བར་སོང་སྟེའོ། །སཱུ་ཏྲ་ལྟག་མ་ལྟར་བསྡད་ཀྱང་གནས་
[35a.4]བརྟན་མ་བྱུང་ན་མི་རིང་བར་འཕགས་ཏེ་གནས་བརྟན་ལ་བསྡད། གྲོང་གི་དྲུང་དུ་ཡང་ངོ་། །སཱུ་ཏྲ་ལྟག་མ་ལྟར་མི་རིང་བར་འཕགས་ཏེ་བསྡད་ཀྱང་གནས་བརྟན་མ་བྱུང་ན་གང་དུ་འགྲོ་བའི་གྲོང་གི་དྲུང་དེར་ཀྱང་གནས་བརྟན་ལ་བསྡད་དོ། །དེ་སྟེ་དེར་འཇུག་ཁར་#ཕྱིས་འོང་ན་ཡང་
[35a.5]ངོ་། །སཱུ་ཏྲ་ལྟག་མ་ལྟར་གྲོང་དྲུང་ན་སྡོད་སྡོད་པ་ལས་གནས་བརྟན་མ་བྱུང་སྟེ་ནང་དུ་འདོང་ཁར་གནས་བརྟན་ཕྱིས་འོངས་པ་སྣང་ན་#ཡང་སླར་བསྡད་དོ། །དེ་སྡེ་#སྤྱན་འདྲེན་པ་འོངས་ན་གནས་བརྟན་མ་འོངས་ཀྱི་བར་དུའོ་ཞེས་སྨྲོས་ཤིག །སཱུ་ཏྲ་ལྟག་མ་ལྟར་སླར་བསྡད་པ་ལས་ཁྱིམ་
[35a.6]བདག་སྤྱན་འདྲེན་པ་འོངས་ཏེ་ནང་དུ་གཤེགས་སུ་གསོལ་ཞེས་ཟེར་ན་ཡང་གནས་བརྟན་ཕྱིས་འོངས་པ་#སྣང་གིས། གནས་བརྟན་མ་ཕྱིན་གྱི་བར་དུ་སྡོད་ཅིག་ཅེས་བྱ། ལག་ཆུ་གཏོང་བའི་ཚེ་ན་དེ་སྟེ་ཟས་བཟའ་བར་འཇུག་པའི་དུས་ཡོད་ན་ཡང་ངོ་། །སཱུ་ཏྲ་ལྟག་མ་རྣམས་ལྟར་སྡོད་
[35a.7]སྡོད་པ་ལས་གནས་བརྟན་མ་ཕྱིན་ཏེ་གྲོང་གི་ནང་དུ་ལྷགས་ནས་ལག་ཆུ་བཏང་སྟེ་གདུགས་ཚོད་ཡོད་ན་ཡང་གནས་བརྟན་ལ་བསྡད་དོ། །མེད་དེ་སྟན་ལ་འདུག་ན་བཞག་སྟེའོ། །གནས་བརྟན་ཀྱང་མ་འོངས་ལ་གདུགས་ཚོད་ཀྱང་མེད་ན་གནས་བརྟན་ལ་མི་བསྡད་པར་གནས་
[35b]
[35b.1]བརྟན་གྱི་གོ་གཞག་ལ་འཁོད་དོ། །འདུག་པ་དང་ཕྱི་རོལ་དུའང་བརྟག །གནས་བརྟན་གྱིས་བདག་གི་འཁོར་ནང་དུ་འཁོད་པའི་ཚེ་དང་མ་འཁོད་པའི་མདུན་གྱི་#ཕྱི་རོལ་ཚུན་ཆད་དུ་ཚུལ་བཅོས་པའི་ཕྱིར་བརྟག་ཅིང་བལྟའོ། །སློབ་མ་འཐོར་ཏམ་མ་འཐོར་ཀྱང་བརྟག །ཉེས་པར་#
[35b.2]གྱོན་ཏམ་ཉེས་པར་དཀྲིས་ན་མཛེས་པའི་ཕྱིར་དེ་ལ་བརྡ་བྱ། སཱུ་ཏྲ་ལྟག་མ་ལྟར་བརྟགས་ཏེ་#ཤམ་ཐབས་ཚུལ་མ་ཡིན་པར་ཉེས་པར་དཀྲིས་སམ་ཆོས་གོས་མི་སྡུག་པར་གྱོན་ན་གང་ཉེས་པར་གྱོན་པ་ལ་ལག་བརྡ་ལ་སོགས་པས་གོ་བར་བྱ་སྟེ་འཆོས་སུ་གཞུག །མ་#གོ་ན་གན་ན་འདུག་
[35b.3]པ་ལ་བྱ། སཱུ་ཏྲ་ལྟག་མའི་བརྡས་མ་གོ་ན་གཅིག་ནས་གཅིག་ཏུ་སྦྲན་ཏེ་ཉེས་པར་གྱོན་པའི་གན་ན་སུ་འདུག་པས་འཆོས་སུ་གཞུག# །མ་གྲུབ་ན་རང་གིས་ཀྱང་ངོ་། །སཱུ་ཏྲ་ལྟག་མ་གཉིས་ལྟར་བྱས་ཀྱང་མ་གྲུབ་ཅིང་མ་འཆོས་ན་གང་ཉེས་པར་གྱོན་པ་དེ་ཉིད་གནས་བརྟན་གྱི་གན་དུ་བཀུག་
[35b.4]ལ་བདག་ཉིད་ཀྱིས་བཅོས་དེ་ཉིད་ཀྱིས་གསར་བུ་དག་ལ་མ་འཆལ་ཅིག །གནས་བརྟན་གྱིས་འཁོར་དང་གསར་བུ་དག་ལ་བཞད་གད་དང་རྩེད་མོ་དང་ཅལ་ཅོལ་#མི་བྱའི་བཙུན་པའི་ཚུལ་དུ་བརྗིད་བྱའོ། །གང་ན་དེ་དག་གཙུག་ལག་ཁང་ངམ་དགོན་པའི་ཚུལ་གྱིས་བསྒོ་ཞིང་བསྒོ་ཤིག །
[35b.5]དགོན་པ་ཞིག་ན་གནས་ནའང་གནས་བརྟན་གྱིས་བདག་གི་འཁོར་རྣམས་དགོན་པའི་ཚུལ་དུ་མི་རྒོད་དང་རྐུན་པོའི་དགྲ་ཐབས་དང་འདྲེ་གདོན་གནོད་པར་བྱེད་པའི་སར་མི་གནས་པ་ལ་སོགས་པ་སློབ་མ་དང་འཁོར་རྣམས་ལ་བསྟན་ཅིང་བསྒོའོ། །གཙུག་ལག་ཁང་ན་གནས་ནའང་འཁོར་
[35b.6]དང་སློབ་མ་རྣམས་ལ་ལྷ་ཁང་གི་འཁོར་གྱི་ཞལ་ཏ་དང་། བྱི་བདར་དང་ལྷ་རིས་ཀྱི་ཞིང་དང་དཀོར་ལ་སོགས་པའི་ལས་བསྟན་ཅིང་བསྒོ། འོངས་པས་བརྟགས་ཏེ་གནས་པ་#རྣམས་ལ་མལ་སྟན་གྱི་ཕྱིར་བསྒོ། གུད་ནས་འཁོར་དང་བཅས་པའི་དགེ་སློང་དག་ཅིག་འོངས་ན་#འོངས་
[35b.7]པ་དེའི་གནས་བརྟན་གྱིས་བདག་གི་འཁོར་མི་དུ་ཡོད་པ་དང་། མལ་ཆ་དང་གནས་ཁང་ཅི་དགོས་པ་བརྟག་སྟེ་སྔ་ནས་འཁོད་པའི་#དགེ་སྐོས་དང་མལ་ཆ་རྫི་ལ་འདི་སྙེད་ཅིག་དགོས་སོ་ཞེས་བསྒོ། འགྲོ་བའི་ས་ན། འཁོར་དང་བཅས་པའི་དགེ་སློང་དག་#ཅིག་གུད་དུ་འདོང་ན་ལས་འདི་
[36a]
[36a.1]ལ་བརྟག་ཅིང་བྱ་སྟེ། ཕྱོགས་དང་། ཡུལ་ཕྱོགས་གང་དུ་འགྲོ་བའི་ལམ་དང་ས་ཕྱོགས་མ་ནོར་བར་བྱ་བ་དང་། ལམ་གྲོགས་དང་། ལམ་ན་མི་འཇིགས་པར་བྱ་བའི་ཕྱིར་ཚོང་བ་ལྟ་བུ་ལ་སོགས་པ་ལམ་གྲོགས་བཟང་པོ་དང་། གནས་དང་། གང་དུ་འདོང་
[36a.2]བའི་གནས་དེ་བདེ་འམ་མི་བདེ་#ཡ་ཀར་ཇི་ལྟ་བུ་ཡོད་པ་#སྔ་ནས་དྲི་ཞིང་ཤིས་#པར་བྱ་བ་དང་། མལ་སྟན་དང་། གནས་དེ་ན་མལ་སྟན་དང་འཚོ་བའི་ཡོ་བྱད་འབྱོར་ཏམ་མི་འབྱོར་པ་བརྟག་པ་དང་། གྲོགས་དག་ན་བ་ལ་མི་འདོར་རམ་ཞེས་བརྟག་སྟེ་འགྲོ། ཚུལ་#འགྲོགས་ཏེ་འདོང་བའི་དགེ་
[36a.3]སློང་དག་གྲོགས་དག་ན་ན་འདོར་མི་འདོར་བ་བརྟག་པ་དང་འདི་རྣམས་ལྟར་གནས་བརྟན་གྱིས་བརྟག་ཅིང་སྦྱར་ཏེ་འདོང་ངོ་། །མི་རིང་བར་འཕགས་ཏེ་ཐམས་ཅད་ཀྱི་ཕྱི་ནས་གང་#གིས་ཅུང་ཟད་མ་ལུས་སམ་ཞེས་དྲན་པར་བྱ། སཱུ་ཏྲ་ལྟག་མ་ལྟར་འདོང་བ་གནས་ནས་པ་ཟད་དུ་འཕགས་ཏེ་
[36a.4]གནས་བརྟན་གྱིས་འཁོར་རྣམས་ཀྱི་ལྷུང་བཟེད་དང་ཆུ་ཚགས་ལ་སོགས་པ་བཀུར་#བའི་རྫས་དག་མ་ལུས་སམ་ཞེས་བསྐུལ་ཞིང་དྲན་པར་བྱ་བའི་ཕྱིར་བསྒོའོ། །མི་གཡེང་བ་དང་། སྒོ་དྲུག་ཡུལ་དྲུག་ལ་འབྲོས་ཤིང་འཕྱར་བར་མི་གཏང་#བ་དང་། མི་ཁེངས་པར་གསར་བུ་དག་ལ་
[36a.5]བསྐོ། ལུས་བསྒྱུར་#དང་འགྱིང་བ་ལ་སོགས་པ་མ་བྱེད་ཅིག་ཅེས་གནས་བརྟན་གྱིས་འཁོར་རྣམས་ལ་བསྒོ#། གྲོང་དག་ཏུ་འཇུག་ནའང་ཐམས་ཅད་ཀྱིས་ཐམས་ཅད་ལའོ། །གྲོང་དུ་མཆོད་སྟོན་ལྟ་བུ་ལ་གནས་བརྟན་སོ་སོའི་འཁོར་མང་པོ་ཞིག་འདུས་ན་གནས་བརྟན་རྣམས་ཀྱིས་
[36a.6]བདག་བདག་གིས་#འཁོར་ལ་#བཅོས་ཤིང་བསྟན་དགེ་སློང་#ཐམས་ཅད་ཀྱིས་ཀྱང་གཅིག་ལ་གཅིག་#བསྟན་ཅིང་བཅོས་པ་ལ་བྱ། ཀུན་ཤེས་པར་རོ། །གྲོང་དུ་འཁོད་པ་ལ་ངོ་མི་ཤེས་#ཤིང་མི་བདེ་བའི་ཕྱིར་ལོ་དང་དུས་དང་ཉི་ཚོད་ཅི་ལ་ཞུགས་པ་དང་མཁན་པོ་དང་། སློབ་དཔོན་གང་ཡིན་
[36a.7]པ་ལ་སོགས་པ་ཀུན་གྱིས་#ཤེས་པར་བྱ། སཱུ་ཏྲ་འོག་མ་ལྟར་སྤྱོད་#པ་ཤེས་པར་བྱ་བ་ལའང་བྱ#། སྤྱད་པ་དང་། འགྲོ་ཉལ་འདུག་ལངས་བཞིར་ཚུལ་བཞིན་དུ་སྤྱོད་པ་དང་། སྤྱོད་པ། བསོད་སྙོམས་བྱེད་པའི་ཚེ་ཆང་འཚོང་བ་དང་། སྟུ་འཚོང་མ་དང་ཤན་#པའི་ནང་དུ་མི་འགྲོ་བར་
[36b]
[36b.1]བསྟན་པ། བསྟན་པ་དང་། སྤྱད་པ་དང་། སྤྱོད་པ་གཉིས་ཚུལ་བཞིན་དུ་ཞིབ་ཏུ་གནས་བརྟན་གྱིས་འཁོར་ལ་བསྟན་པ་ལ་བྱ། ཉེ་བར་སྟོན་པ་དང་#། ཁ་ཐོན་སློབ་ཅིང་འབུལ་བ་#ལ་སོགས་པ་དང་། བསམ་གཏན་དང་། ཚད་མེད་པ་བཞི་དང་། ཕུང་པོ་དང་ཁམས་དང་། སྐྱེ་
[36b.2]མཆེད་ལ་སོགས་པ་ལ་བྱ། ཁ་ཟས་དང་། བདག་གི་འཁོར་དང་སློབ་མ་ལ་སོགས་པའི་ཁ་ཟས་མེད་ན་ཁྱིམ་པ་ཡོན་བདག་ལ་སྦྱོར་དུ་གཞུག་པ་དང་། རྙེད་པ་དང་། གོས་ལ་སོགས་པ་འཚོ་བའི་ཡོ་བྱད་ཁྱིམ་པ་ཡོན་བདག་སྦྱོར་དུ་གཞུག་པ་དང་། ན་བའི་གསོས་ལ་
[36b.3]སོགས་ཏེ། ན་བའི་སྨན་བཙལ་ཞིང་བསགས་པ་དང་ཡོན་བདག་སྦྱོར་དུ་གཞུག་པ་ལ་སོགས་པ་དང་#། དགོས་པ་འགྲུབ་#པར་བསྡུ། དགེ་འདུན་གྱི་སོ་ནམ་དུ་བྱ་བ་ཤིང་ཏོག་དང་ཚོད་རྔད་དང་ཤིང་དང་སྣོད་སྤྱད་དང་། གནས་ཁང་བཅོས་པ་ལ་སོགས་པ་ཡོ་བྱད་དུ་དགོས་སོ་
[36b.4]ཅོག་གནས་བརྟན་གྱིས་སྦྱར་ཞིང་བསྡུ། དབྱར་ཚུལ་དུ་ཞུགས་པས་གཙུག་ལག་ཁང་མ་བཅོས་པ་དག་ཤེས་པར་བྱ་སྟེ་འཆོས་སུ་གཞུག །དབྱར་ཚུལ་དུ་ཞུགས་ནས་ཚུལ་གྱི་ཚེ་གཙུག་ལག་ཁང་མི་འདྲལ་ཞིང་མི་ཟག་པའི་ཕྱིར། གནས་བརྟན་གྱིས་ཡོན་བདག་གམ་
[36b.5]བདག་གི་འཁོར་འཆོས་སུ་གཞུག །འཆོས་སུ་གཞུག་པ་ནི་གནས་བརྟན་གྱིས་བརྟགས་ཤིང་བལྟས་ལ་ཤེས་པར་བྱ་སྟེ་འཆོས་སུ་གཞུག་གོ། །འཆོས་ན་སྤྲོ་བར་བྱ། ཚུལ་གྱི་ཚེ་གཙུག་ལག་ཁང་འཆོས་པ་ཡོན་བདག་དང་བདག་གི་འཁོར་སློབ་མ་གང་བྱེད་པ་དག་ལ་འདི་ལྟར་
[36b.6]འཆོས་ན་ཤིན་ཏུ་དགེ་ཞིང་བསོད་ནམས་ཆེའོ་ཞེས་སྤྲོ་བར་བྱའོ། །#ཐམས་ཅད་ཀྱི་#འཁོར་དུ་ཆུད་པ་གཏམ་འདོད་པ་མཐུན་པའི་ཆོས་ཀྱིས་བསྟབས་ཤིང་བསྡུ། གནས་བརྟན་སོ་སོའི་འཁོར་དུ་གཏོགས་པའི་སློབ་མ་རྣམས་ལ་སློབ་མ་སོ་སོ་ཅི་འདོད་པ་ཡིད་བཞིན་དུ། ཕུང་པོ་དང་ཁམས་
[36b.7]དང་འདུ་མཆེད་དང་འདུལ་བ་ལ་སོགས་པ་གང་འདོད་པ་བཞིན་དུ། གནས་བརྟན་གྱིས་བཤད་ཅིང་བསླབ་པ་#ལ་བྱ། གཅིག་ཏུ་ན་གོ་ཤ་དང་རཀྵི་ཏ་དང་བར་མ་ལྟ་བུ་མིང་མཐུན་པའི་སྡེར་གཏོགས་པ་སོ་སོ་གཅིག་ལ་གཅིག་ཆོས་སློབ་ཅིང་བསྟན་པར་དགེ་བའི་བཤེས་གཉེན་བྱ་སྟེ་སློབ་
[37a]
[37a.1]ཅིང་ཉན་དུ་གཞུག་པ་ལ་བྱ། དེ་ནི་སོ་སོ་དྲན་#པའི་ཚུལ་གྱིས་དགེ་བར་འགྱུར་བའི་ཕྱིར་རོ། །ཁ་རོག་པ་ལ་བག་ཡངས་སུའོ། །སློབ་མ་བསམ་གཏན་སྤྱོད་ཅིང་དབེན་པ་ལ་དགའ་ནའང་བག་ཡོངས་སུ་གཞག །བསམ་གཏན་སྤྱོད་ཅིང་དབེན་པར་འདུག་ཏུ་
[37a.2]གསོལ་ནའང་བསམ་གཏན་གྱི་ལུང་བཤད་ཅིང་བག་ཡངས་སུ་གཞག་ལེ་ལོ་བྱེད་པའི་བག་ཡངས་སུ་ནི་མི་གཞག་གོ། །ཁྱིམ་པ་འོངས་ན་ཟན་བགོ་ཞིང་ངོ་། །གཙུག་ལག་ཁང་ངམ་དགེ་འདུན་གྱི་ནང་དུ་ཁྱིམ་པ་ཞིག་འོངས་ན་ཟན་སྦྱིན། མི་བྱེད་དམ་མི་འདོད་ན་ཆོས་ཀྱི་གཏམ་དེ་
[37a.3]ལ་བྱ་ཞིང་བདག་ཅག་ལ་འདི་ཡོད་དོ་ཞེས་གྱིས་ཤིག །ཁྱིམ་པ་འོངས་པ་དེ་དགེ་འདུན་གྱིས་ཟན་མི་#འབྱོར་ཏམ་མི་སྦྱོར་#རམ་ཁྱིམ་པ་དེ་ཉིད་ནང་#ཟན་མི་འདོད་ཅེས་ཟེར་ན་ཆོས་བཤད་ཅིང་བསྟན་ལ་བདག་ཅག་ལ་མགྲོན་དུ་བྱ་བ་ཆོས་ཡོད་དོ་ཞེས་བྱ། འཁོར་ཅན་གྱིས་ཐམས་ཅད་
[37a.4]ལ་བརྟག །དགེ་འདུན་གྱིས་གནས་བརྟན་གྱིས་བདག་གི་འཁོར་དུ་གཏོགས་པའི་དགེ་སློང་རྣམས་ལེགས་པར་སྤྱོད་དམ་མི་སྤྱོད་པ་བརྟག་ཅིང་བལྟ་དོན་མེད་པ་སྤྱོད་ན་ཆད་པས་བཅད། སཱུ་ཏྲ་ལྟག་མ་ལྟར་བརྟགས་ཏེ། དོན་མེད་པ་དང་མི་དགེ་བ་སྤྱོད་ན་ཆད་པས་བཅད། དེར་
[37a.5]འགྲོ་བ་ལ་སོགས་པ་ཇི་ལྟ་བ་དེ་བཞིན་དུ་བྱ། རིགས་ལྔ་#ལ་སོགས་པའི་གྲོང་དུ་འགྲོ་ན་བདག་ཚུལ་བཞིན་དུ་བྱ་ཞིང་ཁྱིམ་པ་ཡིད་དང་མི་འགལ་བར་སྤྲོ་བར་སེམས་བསྐྱེད་པའི་ཕྱིར་ཁོ་དང་ཐབས་མཉམ་པ་དག་གིས་དགེ་བ་སྤྱོད་པའི་ཡོན་ཏན་བརྗོད་པ་དང་། ཁོ་ཉིད་ཀྱི་ཆོས་ལས་
[37a.6]དགེ་བར་འགྱུར་བའི་ཡོན་ཏན་ཀྱང་བརྗོད་དེ་སྤྲོ་བར་བྱ། ཐོད་རྒལ་བ་དང་། གཏམ་གཅིག་མཇུག་མ་རྫོགས་པར་གཏམ་གཅིག་#མགོ་འཛུགས་པ་ལ་བྱ། ཕྱལ་བའི་གཏམ་མི་བྱ། དོན་མེད་པ་གཏམ་སྒྲུང་ལྟ་བུ་དང་ཁྱལ་#པ་གཅིག་གི་རྗེས་ནས་གཅིག་གིས་མཐུད་དེ་ཟད་#མི་ཤེས་
[37a.7]པ་ལྟ་བུ་ལ་བྱ་སྟེ། དེ་ལྟ་བུ་བྱོལ་སོང་ལྟ་བུ་ལ་བྱ་སྟེ།# འདི་གཉིས་ལྟ་བུ་མི་བྱ། དགེ་སྦྱོང་ཕྱི་མ་སྔར་མི་འགྲོ། གྲོང་དུ་འགྲོ་ན་དགེ་སྦྱོང་གྲལ་དམའ་བ་སྔོན་དུ་མི་འགྲོ། མི་འདུག །གྲོང་དུ་འགྲོ་བའི་གྲོགས་སུ་སོང་སོང་བས་གཏམ་ཟེར་བའི་མདུན་དུ་སོང་སྟེ་བར་མི་
[37b]
[37b.1]གཅད#། སྨྲ་ན་ལན་གླན། གྲོགས་སུ་སོང་སོང་བ་ལ་ཁྱིམ་མི་དེ་གཏམ་#སྨྲ་ན་ལན་གདབ་པས་མི་སྨྲ་བར་སྔར་ཀྱང་མི་སྨྲ་སྨྲ་ན་ལན་མི་གདབ་པར་ཡང་མི་བྱ་བསྒྲུབ་པ་ཡང་ངོ་། །འགྲོགས་སུ་སོང་སོང་བ་དེ་ལ་ཁྱིམ་མི་དེས་ཆོས་ཀྱི་ལས་ཤིག་བཅོལ་ནའང་བསྒྲུབ་ཅིང་
[37b.2]བྱའོ། །གཏམ་གྱི་བར་ཆད་མི་གཞུག་དགེ་སློང་གྲོང་དུ་སོང་སོང་བ་དང་ཁྱིམ་པ་དེ་གཉིས་གཏམ་ཟེར་ཞིང་འཁོད་པ་ལ་འགྲོགས་སུ་སོང་སོང་བས་གཏམ་གྱི་བར་ཆད་གློ་#བུར་གྱི་གཏམ་མི་བྱ། ཆོས་མ་ཡིན་པ་སྨྲ་ན་དགག །ཁྱིམ་པ་དང་དགེ་སློང་དེ་གཉིས་འཇིག་རྟེན་གྱི་ཆོས་
[37b.3]དོན་མེད་པ་དང་ལོག་པའི་ཆོས་སྡིག་པ་སྨྲ་ན་གྲོགས་སུ་སོང་སོང་བས་དགག །ཆོས་ཤིག་ན་རྗེས་སུ་ཡི་རང་། ལྷག་མ་དེ་གཉིས་ཆོས་ཤིག་ཏུ་སྨྲ་ན། གྲོགས་སུ་སོང་སོང་བས་བསྟོད་#ཅིང་རྗེས་སུ་ཡི་རང་བ་བྱ། ཆོས་ཀྱི་ཕྱིར་གྲུབ་པ་རྙེད་ན་བླངས#། ལྟག་མའི་དགེ་སློང་དེས་
[37b.4]ཆོས་བཤད་པ་ལས་ཁྱིམ་པ་དེས་ཡོན་ཞིག་ཕུལ་ནའང་། གྲོགས་སུ་སོང་སོང་བས་བླང་ངོ་། །རིགས་ཀྱང་ན་མི་གཡེང་མི་ཁེངས་#འདུག་པར་མ་ཡིན། རིགས་ལྔའི་གྲོང་ལ་སོགས་པར་ལྷགས་ན་དབང་པོ་ལྔ་ཡུལ་ལ་བྲོས་ཏེ་གཡེང་བ་དང་ལུས་སྒྱུར་བྱེད་ཅིང་འགྱིང་བ་མི་བྱ་ཞིང་
[37b.5]གྲོང་བར་དུ་དོན་མེད་པར་ཡུན་རིང་དུ་མི་འདུག །མིག་དབབ། གྲོང་བར་དུ་མིག་དབབ་མིག་ཕབ་ན། དབང་པོ་གཞན་ཡང་མི་རྒོད་པའི་ཕྱིར་རོ། །ཁྱིམ་པ་ལ་ཆོས་ཀྱི་གཏམ་བྱ། ཁྱིམ་པ་ལ་ཁྱིམ་དང་གྲོང་བར་དུ་ཆོས་བཤད་དོ་ཅོག་ཅི་བཤད་པ་དང་ཅི་ལྟར་བྱ་བའི་ཐབས་ནི་
[37b.6]འོག་ནས་འཆད་དོ། །སྦྱིན་པ་དང་། སྦྱིན་པ་བྱས་པའི་ཡོན་ཏན་དང་བསོད་ནམས་བཤད། འདུལ་བ་དང་། དུག་གསུམ་དང་། ང་རྒྱལ་མེད་ཅིང་ཐུལ་བར་བྱ་བ་བཤད། བསྡམ་པ་དང་། འདོད་པ་རྣམ་ལྔ་ལ་མི་ཆགས་པ་དང་ཚུལ་ཁྲིམས་བསྡམ་པའོ། །ཚངས་པར་འཇུག་
[37b.7]པ་དང་། མི་ཚངས་པར་སྤྱོད་པ་ལ་སོགས་པ་ཁྲིམས་ལྔའི་ཡན་ལག་བཤད། གསོ་སྦྱིན་དང་། ཉིན་ཞག་གཅིག་ལ་ཁྲིམས་བཟུང་#བའི་ཡོན་ཏན་བཤད། སྐྱབས་སུ་འགྲོ་བ་དང་། དཀོན་མཆོག་གསུམ་ལ་སྐྱབས་སུ་སོང་ན་བསོད་ནམས་ཆེ་བར་བཤད། བསླབ་ཚིག་ལེན་དུ་
[38a]
[38a.1]དེ་དག་གཞུག །ལྟག་མ་འདི་རྣམས་བཤད་ཅིང་བསྟན་ནས་གང་འདོད་པ་བཞིན་དུ་ཁྲིམས་དཔོག །རྩོམ་པ་ཐམས་ཅད་ལ་ལྷུང་#བའི་སྒོར་གྱུར་པ། དྲན་པར་ནན་ཏན་བྱ། ཅི་བྱེད་དོ་ཅོག་ཐམས་ཅད་ལ་ཉེས་པར་འགྱུར་རམ་མི་འགྱུར་སྡིག་ཡོད་དམ་མེད་པ་
[38a.2]ནན་ཏན་དུ་བརྟག་ཅིང་དྲན་པ་སྔོན་དུ་བཏང་སྟེ་ཤེས་པར་བྱ། རག་ལུས་པས་བསྒོ་པ་མི་བྱ་བར་མི་བྱ། གནས་བརྟན་དང་སློབ་དཔོན་ལ་ཆོས་དང་འདུལ་བ་ལ་སོགས་པའི་རག་ལུས་པ་ཡིན་ཏེ། སློབ་མ་ལ་ཆོས་ལ་སོགས་པ་མི་བསྟན་པར་མི་བྱ་བ་#མཁན་པོ་ལ་རག་ལས་#པས་
[38a.3]བསྒོ་བ་རྣམས་ལ་སློབ་མས་ཀྱང་བྱ་ཞིང་མཉན། འོངས་པ་ལ་ཐོག་མར་མཛའ་བའི་གཏམ་གྱིས་ཚུར་བདེ་བར་འོངས་སམ་ཞེས་བྱ། དགེ་སློང་ཞིག་གུད་ནས་འོངས་ན་མཛའ་བའི་ཚུལ་དུ་བདེ་བར་འོངས་སམ་ཞེས་བྱ། གདོང་གི་ཁ་དོག་མདངས་ཅན་འཛུམ་ཞིང་ཐོག་མར་འགྲོའོ། །
[38a.4]གུད་ནས་འོངས་པའི་གན་དུ་ངོ་མ་#ཟུམ་ནག་པར་མི་བྱའི་གདོང་མདངས་ཅན་དུ་བྱས་ལ་འཛུམ་ཞིང་བསུ། ཁྲོ་གཉེར་མེད་པར་རོ། །བསུ་བའི་ཚེ་ཁྲོས་པ་འདྲ་བར་གདོང་བསྡུས་ཏེ་མི་འགྲོ#། །འོན་ཏེ་ཁྱིམ་པ་ཞིག་ན་དེ་ལ་ཆོས་ཀྱི་གཏམ་བྱ། ཁྱིམ་པ་ཞིག་གུད་ནས་འོངས་ན་ཡང་
[38a.5]ཆོས་བཤད་པ་ལ་སོགས་པའི་གཏམ་བྱ་ཞིང་བསུའོ། །དེར་#མི་འོང་ན་གྲོང་དྲུང་བས་མགུ་བས་#ཅི་ནུས་པར་བཙལ། གཙུག་ལག་ཁང་དང་དགེ་འདུན་གྱི་གན་དུ་ཁྱིམ་པ་དག་མི་འོང་ན་#གྲོང་དྲུང་གི་གཙུག་ལག་ཁང་ན་འཁོད་པའི་དགེ་སློང་དག་གིས་ཁྱིམ་བདག་ལ་བྲིད་ཅིང་
[38a.6]མགུ་བར་བྱས་ལ་ཅི་ནས་ཀྱང་གཙུག་ལག་ཁང་དང་དགེ་འདུན་གྱི་གན་དུ་འཁོར་བར་བྱ། ཆུ་དང་སྟན་དག་ཀྱང་གཞག །གཙུག་ལག་ཁང་དུ་ཁྱིམ་པ་དག་འོང་བའི་ཕྱིར་མཎྜལ་བྱ་བ་དང་ཁ་ལག་བཀྲུ་བ་དང་ཁྲི་སྟན་ལ་སོགས་པ་གདིང་པར་བྱ། ཕྱག་དར་བྱ་མལ་སྟན་བཅའ་ཆུ་
[38a.7]གཞག །གཙུག་ལག་ཁང་དུ་ནར་མར་བྱ་དགོས་པ་ནི་འདི་རྣམས་ཏེ་གང་གཞོན་པ་ནས་ལས་བྱའོ། །ལྷ་ཁང་གི་འཁོར་ཕྱག་དར་བྱ་དགེ་འདུན་འཁོད་པའི་ཁྲི་སྟན་གདིང་མཎྜལ་དང་ཆག་ཆག་ལ་སོགས་པའི་ཆུ་གཞག །བྲིམ་ཟན་འཇོག་པ་གསར་བུས་བྱ། སྐོམ་བྲིམ་ཞིང་
[38b]
[38b.1]ཟན་འཇོག་པ་ཡང་དགེ་སྦྱོང་ཡན་ཆད་ན་གཞོན་པས་བྱའོ། །དགེ་སློང་གིས་བྱེད་ནའང་སྔོན་དུ་བྱིན་ལེན་བྱས་ཏེ་བྲིམ། ཕྱི་འཁོར་དག་གམ་#མི་མཐུན་པར་བྱེད་ན་མི་དགག །ལྷ་རིས་ཀྱི་འབངས་རྩེ་རྒོད་དང་། ལྟུམ་པ་ལྟ་བུ་སྲོག་གཅོད་པ་དང་ཆང་འཐུང་བ་ལ་སོགས་པ་ལོག་པའི་
[38b.2]ཆོས་བདག་ཅག་དང་མི་མཐུན་པ་ཞིག་བྱེད་ན་མི་དགག་པར་གཞག །དེ་སྟེ་བདག་དང་གཞན་ལ་མི་གནོད་པའོ། །སཱུ་ཏྲ་ལྟག་མ་ལྟར་ལོག་པའི་ཆོས་སྤྱོད་པ་གཞག་པ་ཡང་བདག་དང་གཞན་ལ་མི་གནོད་ན་མི་དགག་པར་གཞག །འོན་ཏེ་དེ་ལྟར་དེ་ནུས་ན་བཅད་ལ་ཆོས་ཀྱིས་#
[38b.3]དབྱུང་ཞིང་བསྒོ། །རྩེ་རྒོད་དམ་ལྟུམ་པ་#ལ་སོགས་པ་སྤྱོད་པ་བདག་ཅག་གིས་ནུས་ཤིང་ལྕོགས་ན་ཆོས་བཤད་ཅིང་ཁྲིམས་ཕོག་ལ་ཆོས་ཀྱི་#ལས་སུ་བསྒོ་ཞིང་བསོད་ནམས་བསྐྱེད་དུ་གཞུག །ཕྱི་#འཁོར་དག་དང་འབྱེ་འམ་འབྲོས་ན་དེའི་ཕྱིར་བཅོས། །རྩེ་རྒོད་དང་ལྟུམ་པ་ལ་#སོགས་
[38b.4]པ་ཉིད་ལ་ཉེས་པ་ཞིག་ཡོད་དེ་ཚད་མ་ཐུབ་སྟེ་འབྲོས་སམ་དགེ་སློང་དག་ལ་མི་དགའ་སྟེ་གུད་དུ་འགྲོ་ན་ཅི་ནས་ཀྱང་མི་འབྲོས་པར་ཐབས་ཅི་ཡོད་པས་བཅོས། མི་ནུས་ན་གཞན་དུ་སོང་ཤིག །སཱུ་ཏྲ་ལྟག་མ་ལྟར་མི་འབྲོས་པར་འཆོལ་#མ་ནུས་ན་རྩེ་རྒོད་དང་ལྟུམ་པ་མི་དགའ་བ་གུད་དུ་
[38b.5]འབྲོས་སུ་མི་གཞུག་གི་དགེ་སློང་ཉིད་གུད་དུ་འགྲོའོ། །དེའི་ཕྱིར་འཐབ་པའི་མི་སྨྲ། རྩེ་རྒོད་མི་མཐུན་པར་བྱེད་པ་དེ་དག་ལ་འཐབ་#མོ་དང་ཕྱིས་ཤ་གླན་པ་ལ་སོགས་པའི་ཚིག་མི་སྨྲ། དགེ་འདུན་གྱི་ཀུན་དགའ་ར་བ་ན་གནོད་པ་བྱེད་ན་འདི་ལྟར་བྱ་སྟེ་ཅི་ལྟར་ཐོགས་ཤིང་། འགྲོ་བ་བདག་#
[38b.6]གིས་ཟིན་པར་རོ། །རྩེ་རྒོད་དང་ལྟུམ་པ་ལ་སོགས་པ་ཞིག་གཙུག་ལག་ཁང་གི་འཁོར་དུ་རྐུན་#པོ་ཞིག་བྱེད་ན་ཤགས་ཀྱིས་ཐུབ་པར་བྱ་ཞིང་སུན་དབྱུང་བའི་ཕྱིར་སྔ་ནས་རྐུ་ཞིང་མི་སྲུན་ནོ་ཞེས་མི་གཙེའི་ནམ་བརྐུས་པའི་ཚེ་རྫས་དང་བཅས་པར་མངོན་སུམ་དུ་ཟིན་པར་བྱ། རྐུན་པོ་
[38b.7]གཞན་ལའང་འདི་འདྲ་བའི་ཚུལ་དུ་བྱ། མ་ལྕོགས་ན་སུ་ལའང་བྱུང་རྒྱལ་དུ་མི་བསྙད་#པར། རྐུན་པོ་བྱེད་པ་དེ་རྫས་ལག་ནས་ཟིན་པར་མ་ནུས་ཤིང་རྐུ་བ་མ་ཆོད་ན་འདི་རྐུའོ་མི་སྲུན་ནོ་ཞེས་གཞན་ལ་བྱུང་རྒྱལ་དུ་མི་བསྙད་ཀྱིས་#མིང་གིས་སྨོས་པ་འདི་རྣམས་ལ་བྱ་སྟེ། རྐུན་པོ་ཆོད་པར་
[39a]
[39a.1]ནན་ཏུར་གྱིས་ཆེས་གསོལ། གཞོན་ནུ་དང་། རྒྱལ་པོ་ཤི་ན་འཚབ་མ་བྱེད་པ་ལ་བྱ། མཛའ་བོ་དང་། རྒྱལ་པོ་དང་མཛའ་བ་ལ་བྱ་སྟེ་གནང་ཆེན་ལྟ་བུ། བློན་པོ་དང་། བློན་པོ་ཆེན་པོ་ལས་ལ་གཏོགས་པ་ལ་བྱ། དྲ་མ་དང་བློན་པོའི་ལས་ལ་མ་གཏོགས་
[39a.2]པ་རིགས་བཙུན་པ་ཞང་བློན་དྲ་མ་ལྟ་བུ་དང་#། རྒྱལ་བུ་དང་། རྒྱལ་པོའི་ཚབ་མར་འོང་བ་མ་ཡིན་པ་ལྟ་བུ་གཞན་ལ་བྱ། ཞབས་#འབྲིང་བ་ལ་སྦྲན་ཏེ་འཁོར་དུ་གཙང་མས་ཐུལ་བར་བྱ། རྒྱལ་པོའི་ཞབས་#འབྲིང་བ་ནང་འཁོར་ལྟ་བུ་དང་། འདི་རྣམས་ལ་བྱ་སྟེ་བརྡེག་བཙོག་དང་#
[39a.3]བསད་#ཕྱག་ལྟ་བུའི་ནན་ཏུར་གྱིས་ནི་མི་བྱའི#། ཚིག་གི་ནན་ཏུར་གྱིས་ཕྱིན་ཆད་མི་བྱེད་པར་ཐུལ་བར་བྱ། །དགེ་སློང་གི་གནས་སུ་དགེ་སློང་མའོ། །ལྟག་མ་#བཤད་པ་ཐམས་ཅད་དགེ་སློང་གིས་བྱའོ། །ཞེས་འབྱུང་བ་དེ་གཞན་དུ་དགེ་སློང་མས་ཀྱང་བྱའོ། །རབ་ཏུ་འབྱུང་བ་ཐམས་ཅད་
[39a.4]དུའོ། །ལྟག་ཏུ་དགེ་སྦྱོང་ཕ་#རབ་ཏུ་དབྱུང་བའི་ཆོ་ག་བྱེད་པ་བཞིན་དུ་དགེ་སློང་མ་རབ་ཏུ་འབྱིན་པའི་ཆོ་ག་ཐམས་ཅད་ཀྱང་དེ་དང་འདྲ་བར་བྱ། བསྙེན་པར་རྫོགས་པའི་ཚེ་ནི་དེར་#གསོལ་བ་དང་ལས་བྱེད་པ་ལ་སོགས་པ་ལས་གཞན་དུའོ། །དགེ་སློང་མ་བསྙེན་པར་རྫོགས་པར་བྱེད་
[39a.5]པའི་ཚེ་གསོལ་བར་#བྱེད་པ་དང་ཁྲིམས་འབོགས་#པ་དང་ཞུ་བ་བྱེད་པ་ནི་དགེ་སློང་གཅིག་གིས་བྱའི། གཞན་ཆོས་གོས་བསྔོ་བ་དང་གྲིབ་མ་འཆལ་བ་ལ་སོགས་པ་ཐམས་ཅད་དགེ་སློང་བསྙེན་པར་རྫོགས་པའི་ཆོ་ག་བཞིན་དུ་དགེ་སློང་མ་དག་ཉིད་ཀྱིས་བྱའོ། །འོག་ནས་ཆོ་ག་འབྱུང་བ་
[39a.6]ཐམས་ཅད་ཀྱང་བར་ཆད་དྲི་བའི་ཟླ་དགེ་སློང་གཅིག་གིས་བྱ། གཞན་ནི་ཐམས་ཅད་དགེ་སློང་མས་བྱའོ། །འདིར་དགེ་འདུན་གཉིས་ཀྱིས་སོ། །དགེ་སློང་མ་བསྙེན་པར་རྫོགས་པའི་ཚེ་ན་དགེ་འདུན་ཕོ་དང་། དགེ་འདུན་མོ་སྡེ་གཉིས་ཀྱིས་བྱ་དགོས་ཏེ་ཡུལ་དབུས་སུ་དགེ་འདུན་ཕོ་བཅུ་མོ་
[39a.7]བཅུ་གཉིས་མཐར་ནི་དགེ་སློང་དཀོན་ན་དགེ་སློང་ལྔ་དགེ་སློང་མ་དྲུག་གིས་བྱའོ། །དགེ་སློང་མ་བར་དུ་#བཞག་སྟེ་བར་ཆད་སྨྲ། ཁྲིམས་འབོགས་པའི་ཚེ་བར་ཆད་འདྲི་བ་ལ་དགེ་སློང་ཕ་བར་ཆད་འདྲི་བ་དང་ཁྲིམས་རྫོགས་པར་འདོད་པ་དགེ་སློང་མ་གཉིས་ཀྱི་བར་དུ། དགེ་སློང་མ་མཁས་པ་གཅིག་
[39b]
[39b.1]འདུག་ལ་གཅིག་ལ་གཅིག་ཚིག་བརྒྱུད་དེ་དྲིའོ། །ངོ་མི་ཚ་བར་བྱ་བའི་ཕྱིར་རོ། །དགེ་སློང་མ་ཞེས་བྱ་བ་བུད་མེད་ཀྱི་རིམ་གཞན་ནོ། །དགེ་སློང་ཕ་ལ་ནི་རབ་ཏུ་འབྱུང་བ་དང་བསྙན་#པར་རྫོགས་པའི་ཆོ་ག་གཉིས་ཡོད་ན་དགེ་སློང་མ་ནི་དེ་གཉིས་ཡོད་པའི་སྟེང་དུ། དགེ་སློང་#མ་ཞེས་བྱ་བ་ལྷག་
[39b.2]པར་ཡོད་དེ། དགེ་སློབ་མའི་ཆོ་ག་ཅི་#ལྟར་བྱེད་པ་ནི་འོག་ནས་འཆད། གནས་ན་དེར་རོ། །དགེ་སློབ་མའི་ཁྲིམས་ནོད་པའི་ཚེ་ནའང་#མཁན་མོར་ལན་ཅིག་གསོལ་དགོས། དགེ་སྦྱོང་མ་ནས་དགེ་སློང་མའི་བར་དུ་སྟེ་དུས་ནི་ལོ་གཉིས་ཀྱི་བར་དུ་སྤྱད། དགེ་སློབ་མས་སྤྱད་པའི་སྐབས་ནི། 
[39b.3]དགེ་སློང་མར་བྱ། རབ་ཏུ་བྱུང་ནས་དགེ་སློབ་མའི་ཁྲིམས་ནོད་དེ་ལོ་གཉིས་ཀྱི་#བར་དུ་དགེ་སློབ་མ་བྱས་ཤིང་སྤྱད་ལ། དེ་ནས་བསྙེན་པར་རྫོགས་པར་བྱ། བསྙེན་པར་རྫོགས་པ་#ལས་དེས་ཉུང་ན་སྐྱེ་བའི་དུས་སོ། །བག་མ་མ་བྱས་པའི་དགེ་སློང་མ་ལོ་བཅོ་བརྒྱད་ལོན་པ#། དགེ་སློབ་
[39b.4]མའི་ཁྲིམས་ཕོག་སྟེ་དགེ་སློབ་མའང་ལོ་གཉིས་སྤྱད་ལ་ལོ་ཉི་ཤུར་ཀྱང་ཚང་བར་བྱ་སྟེ། བསྙེན་པར་རྫོགས་པར་བྱ། བག་མ་བྱས་པའི་དགེ་སྦྱོང་མ་ནི་ལོ་བཅུ་ལོན་ལ་དགེ་སློབ་མའི་ཁྲིམས་ཕོག་སྟེ། དགེ་སློབ་མའང་ལོ་གཉིས་བྱས་ལ་ལོ་བཅུ་གཉིས་ལོན་ན་བསྙེན་པར་རྫོགས་པར་བྱར་
[39b.5]རུང་ངོ་། །#བག་མ་བྱས་ན་ལོ་བཅུ་གཉིས་ཡན་ཆད་བསྙེན་པར་རྫོགས་པར་རོ། །དགེ་སྦྱོང་མ་བག་མ་བྱས་པ་ཞིག་ན་རྒྱོ་མྱོང་ཤིང་ཤེ་ཁྱེར་བའི་ཕྱིར་ལོ་བཅུ་གཉིས་ལོན་པ་ཡན་ཆད་བསྙེན་པར་རྫོགས་པར་བྱར་རུང་ངོ་། །ས་བྱིན་ན་སྐྱེའོ། །དགེ་སློབ་མའི་ཁྲིམས་ཕོག་ཅིང་བྱིན་ན་དགེ་
[39b.6]སློབ་མར་གྱུར་ཏོ། །ལོ་གཉིས་སུ་བརྩི་བའང་དགེ་སློབ་མའི་ཁྲིམས་ཐོབ་པ་ཚུན་ཆད་དུ་བརྩིས། དགེ་སློང་མའི་དགེ་འདུན་གྱིས་སོ། །དགེ་སློང་#མའི་ཁྲིམས་དབོག་པ་ནི་དགེ་སློབ་མའི་དགེ་འདུན་གྱིས་དབོག་གོ། །འབོགས་པའི་བདུན་དུ་བར་ཆད་ཀྱང་ལན་ཅིག་དྲི་སློབ་པ་སྡོམ་
[39b.7]པའོ་ཞེས་སྦྱིན། ཁྲིམས་དབོག་པའི་ཚིག་ནི་སློབ་པ་སྡོམ་པའོ་ཞེས་བརྗོད་ཅི་#གསོལ་བ་དང་ཞུ་བ་གཉིས་ཀྱིས་བྱ། དེའི་འོག་ཏུ་བསླབ་པ་བརྗོད། དགེ་སློབ་མའི་ཁྲིམས་ཕོག་ཟིན་#ནས་ཁྲིམས་ཉིད་གང་ཡིན་པ་བསྟན་ཅིང་བརྗོད་དོ། །ཁྲིམས་ནི་རྒྱང་གྲགས་གཅིག་ཕན་ཆད་གྲོགས་མོ་
[40a]
[40a.1]གཅིག་དང་འགྲོགས། ཆུ་རྒལ་ན་ལག་པ་སྦྲེལ་སྐྱེས་པ་དང་མི་རེག་#སྐྱེས་པ་དང་ཁྱིམ་གཅིག་ཏུ་མི་ཉལ་སྨྱན་མི་བྱ་གྲོགས་ཀྱི་ཉེས་པ་མི་འཆབ་གསེར་དངུལ་ལ་མི་རེག་གསང་བའི་སྤུ་མི་བྲེགས#། ས་མི་རྐོ་བྱིན་ལེན་མ་བྱས་པའི་ཟས་མི་བཟའ་རྩྭ་མི་གཅད་#པ་
[40a.2]དང་དགེ་སྦྱོང་གི་ཁྲིམས་བཅུས་བསྣན་ཏེ་ཉི་ཤུ་རྩ་གཉིས། ཚངས་པར་སྤྱོད་པའི་གནས་པར་སྡོམ་པ་མ་ཐོབ་ན་བསྙེན་པར་རྫོགས་པ་མ་ཡིན་ནོ། །བསྙེན་པར་རྫོགས་པར་བྱེད་པའི་མདུན་དུ་ཚངས་པར་སྤྱོད་པའི་གནས་སྡོམ་པ་ཞེས་བྱ་བ་གསོལ་བ་དང་ཞུ་བ་གཉིས་ཀྱིས་ཆོ་ག་བྱ་
[40a.3]དགོས་ཏེ་བར་ཆད་ཀྱང་ལན་ཅིག་དྲིས་ལ་ཚངས་པར་སྤྱོད་#པའི་གནས་སྡོམ་པ་སྦྱིན་ཚངས་པར་སྤྱོད་པའི་ཆོ་ག་འདི་མ་བྱས་པར་བསྙེན་པར་རྫོགས་པར་བྱས་ཀྱང་ཁྲིམས་མི་འཆགས། སྔར་གསང་སྟེ་སྟོན་པའི་འོག་ཏུ་སྦྱིན། ཚངས་པར་སྤྱད་པའི་གནས་སྡོམ་པ་སྔར་གསང་སྟེ་སྟོན་པས་བར་
[40a.4]ཆད་དྲིས་ལ་སྦྱིན་ཞིང་དབོག །དགེ་འདུན་གྱིས་སོ། །ཚངས་པར་སྤྱོད་པའི་གནས་སུ་སྡོམ་པའི་ཆོ་ག་སྦྱིན་པ་ནི་དགེ་སློང་མའི་དགེ་འདུན་གྱིས་བྱའོ། །བར་ཆད་དྲིས་ཏེའོ། །དགེ་སློང་མའི་དགེ་འདུན་གྱིས་ཚངས་པར་སྤྱོད་པའི་ཆོ་ག་བྱ་བ་ནི་དགེ་འདུན་མ་ཉིད་ཀྱི་གན་དུའང་ལན་ཅིག་དྲི། གསོལ་
[40a.5]ནས་སོ། །ཚངས་པར་སྤྱོད་པ་དགེ་འདུན་གྱིས་དབོག་པ་ཡང་ཁྲིམས་ནོད་པས་གསོལ་བ་བྱས་ནས་དབོག །ཆོས་གོས་ལྔ་དང་ངོ་། །བསྙེན་པར་རྫོགས་པར་བྱེད་པའི་ཚེ་དགེ་སློང་མ་དེ་ལ་ཆོས་གོས་ལྔ་བསྔོ། །གནས་ལ་ཤིང་དྲུང་མ་གཏོགས་པར་རོ། །གནས་བཞི་ལ་ཤིང་དྲུང་མ་
[40a.6]གཏོགས་པར་གནས་གསུམ་བསྐོ། །ལྟུང་བ་བརྒྱད་དང་། ཕས་ཕམ་པ་བརྒྱད་ཀྱང་བསྒོ་སྟེ་མི་ཚངས་པར་སྤྱོད་པ་དང་། རྐུ་བ་དང་མི་ལ་གསོད་པ་དང་། {བརྫུན་,རྫུན་}དུ་སྨྲ་བ་དང་། སྐྱེས་པས་རེག་སྟེ། འདོད་ཆགས་ལངས་པ་དང་། གྲོགས་མོའི་ཕམ་པ་བཞི་ལས་གཞན་#ཀྱང་རུང་བཅབས་
[40a.7]པ་དང་དགེ་སློང་མ་ཆད་པས་#བཅད་པ་མ་ཆགས་#ཤིག་ཅེས་གྲོས་བཏབ་པ་དང་ངོ་། །ལྕི་བའི་ཆོས་བསྒོ་ལྕི་བའི་ཆོས་བརྒྱད་ཀྱང་བསྒོ་སྟེ། དགེ་འདུན་ཕོ་མེད་པར་ཁྲིམས་རྫོགས་པར་བྱས་པ་དང་གསོ་སྦྱིན་དགེ་སློང་ལ་མ་དྲིས་པ་དང་། དགེ་སློང་དང་ཉེ་བར་ཚུལ་དུ་མ་ཞུགས་པ་དང་། དགེ་
[40b]
[40b.1]སློང་གི་ཉེས་པ་ལ་རྒོལ་བ་དང་དགེ་སློང་ཁྲིམས་#པར་འཐབ་མོ་བྱེད་པ་དང་། དགེ་སློང་ཕ་ཁྲིམས་རྫོགས་པ་ལ་ཕྱག་མ་བྱས་པ་དང་ལྷག་མའི་ཆད་པ། དགེ་འདུན་ཕོ་ལ་མ་བྱས་པར་ཕྱུང་བ་དང་། དགེ་འདུན་སྡེ་གཉིས་མེད་པར་ཚུལ་ནས་འབྱུང་བ་འཇུག་པ་དང་བརྒྱད་དོ། །ལྟུང་བ་དང་
[40b.2]དགེ་སྦྱོང་གིས་བྱ་བའི་མཚམས་སུའོ། །ལྕི་བ་བརྒྱད་བསྒོ་བའི་སྐབས་ནི་ཕས་ཕམ་པ་བརྒྱད་བསྒོ་བའི་འོག་ཏུ་བསྒོ། ཀྲིད་དྲུག །དགེ་སློང་མར་མི་གནང་རྣམ་པ་དྲུག་ཡོད་དེ། འོག་ནས་མིང་གིས་བཤད་པ་རྣམས་སོ། །འདི་ལ་ཆོས་མི་སྐྱེའོ་ཞེས་སོ། །མི་གནང་བ་རྣམ་པ་འདི་དྲུག་
[40b.3]ལ་ནི་ཞིང་མ་ཡིན་པས་ཁྲིམས་མི་འཆགས་ཏེ་དགེ་སྦྱོང་དང་དགེ་སློང་མའི་ཁྲིམས་ཀྱང་མི་དབོག་ཁྲིམས་ཕོག་པ་ཞིག་ནའང་དབྱུང་། མཚན་གཉིས་པ། ཕོ་མཚན་མོ་མཚན་གཉིས་ཀ་ཡོད་པ། གླེ་#འདམས་པ་སྟུ་དང་རྐུབ་གཉིས་འདམས་ཏེ་གཅིག་ཏུ་གྱུར་པའོ། །རྟག་པར་ཁྲག་ཟག་
[40b.4]པ་དང་#། རྒྱུན་མི་འཆད་པར་ཁྲག་ཟག་པའི་མོ་མཚན་ནོ། །ཁྲག་མེད་པ། སྟུ་ཁྲག་ཡང་མི་ཟག་པ་སྟེ་བཅུ་གཉིས་མན་ཆད་ལ་མི་ཟག་པ་དང་ལྔ་བཅུ་ཡན་ཆད་ལ་ཁྲག་མི་ཟག་པ་ནི་མ་གཏོགས་ཏེ་དེ་ལ་མི་བྱའོ། །མཚན་མ་ཙམ་པ། མོ་མཚན་ཆུང་ཞིང་མཚན་མ་ཙམ་དུ་འདུག་པ་ལ་
[40b.5]བྱ། མཚན་མ་ཙམ་དུ་གྱུར་བའི་མཚན་མ་དེ་ལས་གསུངས་སོ། །སཱུ་ཏྲ་ལྟག་མ་མཚན་མ་ཞེས་བྱ་བ་ནི་གཅིན་འོང་བའི་བུ་གུ་ཡོད་པ་ཙམ་དུ་ཟད་ཀྱི་མི་ཚངས་#པར་སྤྱོད་དུ་མི་བཟོད་པའོ། །སྔོན་རབ་ཏུ་བྱུང་བ། སྔོན་རབ་ཏུ་བྱུང་སྟེ་ཁྲིམས་ཕུལ་བ་དང་འདི་རྣམས་ལྟ་བུ་དམིགས་ཀྱིས་ཀྱང་
[40b.6]མ་ཡིན་ནམ་ཞེས་དྲིས་ལ་ཡིན་ན་རབ་ཏུ་དབྱུང་བ་དང་བསྙེན་པར་རྫོགས་པར་མི་བྱ། ཕྲ་མོ་ལ་སོགས་པའི་རབ་ཏུ་དབྱུང་བའི་དངོས་པོར་ཆུད་པའོ། །འདུལ་བའི་སྡེ་ཕྲན་ཚེགས་ཞེས་བྱ་བའི་ནང་ནས་རབ་ཏུ་དབྱུང་བའི་ཆོ་ག་འབྱུང་སྟེ་རྫོགས་སོ།། །།མི་མ་ཡིན་པའི་རྒྱུད་
[40b.7]དང་། བྱང་གི་སྒྲ་མི་སྙན་#ནི་སྡོམ་པའི་ཞིང་མ་ཡིན་ནོ། །ལམ་རྒྱུད་ལྔ་ལ་མི་མ་གཏོགས་པའི་#ལྷའི་རྒྱུད་ཀྱང་འདོད་པ་རྣམ་པ་ལྔ་ལ་ཆགས་ཤིང་སྐྱིད་པའི་ཕྱིར་ཁྲིམས་མི་འཆགས་བྱོལ་སོང་ཡང་གླེན་པའི་ཕྱིར་ཁྲིམས་མི་འཆགས། ན་རག་ཀྱང་སྡུག་བསྔལ་བས་བསྒྲིབས་པའི་ཕྱིར་
[41a]
[41a.1]ཁྲིམས་#མི་འཆགས། འདྲེ་ཡང་ཁྲོ་བའི་ཕྱིར་ཁྲིམས་མི་འཆགས། བྱང་གི་སྒྲ་མི་སྙན་གྱི་མི་ཡང་ང་དང་ཁྱོད་ཀྱི་བྱ་བ་མེད་ཅིང་བྱེ་བྲག་མི་འབྱེད་པས་ཁྲིམས་མི་འཆགས། ལམ་རྒྱུད་#འདི་བཞི་དང་བྱང་གི་སྒྲ་མི་སྙན་གྱི་མི་#འདི་ལྟར་ཁྲིམས་མི་འཆགས་པ་
[41a.2]ཡིན་པས་རབ་ཏུ་དབྱུང་བ་དང་བསྙེན་པར་རྫོགས་པར་མི་བྱ། མཚན་ལན་གསུམ་དུ་གྱུར་ན་ཡང་ཡིན་ནོ། །སྐྱེས་པ་ལས་བུད་མེད་ཀྱི་མཚན་དུ་གྱུར་ཡང་བུད་མེད་#ལས་སྐྱེས་པའི་མཚན་དུ་གྱུར། དེ་ལས་ཡང་བུད་མེད་ཀྱི་མཚན་དུ་གྱུར་པ་ལྟ་བུའི་མི་ལ་ནི་ཁྲིམས་ཕོག་ཀྱང་མི་
[41a.3]འཆགས་ཏེ་དེ་ལྟ་བུའི་མི་ལ་#ནི་རབ་ཏུ་དབྱུང་བ་དང་བསྙེན་པར་རྫོགས་པར་མི་བྱའོ། །ཐོག་མ་དག་གིས་ནི་མི་ཞིག་གོ། །དགེ་སློང་ཞིག་ལས་མཚན་གྱུར་ནའང་ཐོག་མ་ལན་གཉིས་ཀྱི་བར་དུ་ནི་ཁྲིམས་མེད་པར་མ་སོང་གི་ལན་གསུམ་དུ་གྱུར་པའི་ཐ་མས་#ཁྲིམས་མེད་པར་སོང་སྟེ་དགེ་
[41a.4]སློང་དུ་མི་རུང་ངོ་། །ལེན་པའི་ཚེ་ནའང་སྐྱེའོ། །ཁྲིམས་མི་འབོགས་པའི་ཚེ་ན་སྐྱེས་པ་ལས་བུད་མེད་ཀྱི་མཚན་དུ་གྱུར་ཀྱང་སྐྱེས་པའི་ཁྲིམས་ཕོག་མོད་ཀྱི་བུད་མེད་ཀྱི་ཁྲིམས་ཐོབ་པར་#འགྱུར། བུད་མེད་ལས་མཚན་གྱུར་ཀྱང་དེ་བཞིན། མཁན་པོ་མེད་ཀྱང་དེར་#རོ། །མཁན་པོ་མེད་པར་
[41a.5]དགེ་འདུན་དང་སློབ་དཔོན་གྱིས་རབ་ཏུ་དབྱུང་བ་དང་། བསྙེན་པར་རྫོགས་པར་བྱས་ཀྱང་ཁྲིམས་#འཆགས་སོ། །བསྙེན་པར་མ་རྫོགས་པས་ཀྱང་ངོ་། །དགེ་སྦྱོང་གི་ཁྲིམས་འབོགས་པའི་ཚེ་མཁན་པོ་དགེ་སྦྱོང་ཉིད་དང་ཁྱིམ་པས་བྱས་ཀྱང་འཆགས། དགེ་སློང་བསྙེན་པར་རྫོགས་
[41a.6]པ་ལ་ནི་མཁན་པོ་ཁྱིམ་པ་དང་། དགེ་སྦྱོང་གིས་བྱས་ན་རུང་བ་དང་མི་རུང་ངོ་ཞེས་བཅས་པ་མེད་དོ། །དགེ་སློང་མ་ཡིན་པར་ཤེས་ན་མི་རུང་ངོ་། །སཱུ་ཏྲ་ལྟག་མ་ལྟར་དགེ་སྦྱོང་གི་མཁན་པོ་ཁྱིམ་པ་དག་གིས་བྱ་སྟེ། དགེ་སྦྱོང་གིས་#ཁྲིམས་ནོད་པ་ཉིད་ཀྱི་ཡིད་ལ་མཁན་པོ་དགེ་སྦྱོང་དང་ཁྱིམ་པ་
[41a.7]ཡིན་པར་ཤེས་ཏེ་ཁྲིམས་མི་འཆགས་སོ་སྙམ་བསམ་#པ་དང་ཕྱིས་མི་རུང་བར་ཤེས་ན་ཁྲིམས་མེད་ཅིང་མི་འཆགས་པར་འགྱུར་རོ། །ཉིད་ཀྱིས་ཕུལ་ན་མི་རུང་ངོ་། །ཁྲིམས་ནོད་པའི་ཚེ་གང་ནོད་པ་དེས་ང་ལ་མཁན་པོ་མི་དགོས་སོ་ཞེས་ཟེར་ཞིང་མི་འདོད་ན་ཁྲིམས་མི་འཆགས་སོ། །དེ་དག་
[41b]
[41b.1]གི་མིང་མ་བརྗོད་ན་མི་རུང་ངོ་། །ཁྲིམས་#ནོད་པའི་ཚེ་མཁན་པོ་དང་ཁྲིམས་ནོད་པ་ཉིད་ཀྱི་མིང་མ་བརྗོད་ན་ཁྲིམས་མི་འཆགས་ཏེ། མཁན་པོའི་མིང་མ་བརྗོད་པ་ནི་མི་འཆགས་པ་ཉིད་དུ་མི་འགྱུར། དབང་ལུས་པ་དགེ་འདུན་གྱི་ནའང་མི་རུང་། ཁྲིམས་ནོད་པའི་ཚེ་དགེ་འདུན་ལས་ཁྲིམས་
[41b.2]འཐོབ་པས་ན་དགེ་འདུན་ལས་བསྙེན་པར་རྫོགས་པར་འཚལ་ལོ་ཞེས་བྱ་བའི་མིང་མ་བརྗོད་ནའང་ཁྲིམས་མི་འཆགས། ཁྱིམ་པ་དང་མུར་འདུག་གི་ཚུལ་གྱིས་ན་མི་རུང་། ཀ་ཤ་མེད་པར་མུར་འདུག་དང་ཁྱིམ་པའི་རྒྱུན་དུ་ཞུགས་ཏེ་རབ་ཏུ་བྱུང་#བ་དང་བསྙེན་པར་རྫོགས་པའི་ཁྲིམས་ཕོག་ན་མི་
[41b.3]འཆགས་སོ། །གཅེར་པ་#དང་འཁྲུགས་པ་དང་། གོས་མེད་པར་གཅེར་བུ་དང་སེམས་འཁྲུགས་ཤིང་ཁྲོས་པ་དང་། གང་#འཆའ་བ་མི་རུང་། བུད་མེད་སྐྱེས་པ་དང་ཉལ་ལོ་ཅོག་ཤི་བ་དང་འདི་རྣམས་ལྟ་བུ་ལ་ཁྲིམས་ཕོག་#ཀྱང་མི་འཆགས་སོ། །སྐྱེས་པ་གོང་འཆའ་བ་ནི་གནང་བ་དང་མི་གནང་
[41b.4]བར་ཁྲིམས་བཅས་པ་ནི་#མེད་དོ། །འདུལ་བ་འཛིན་པ་ཁ་ཅིག་གིས་ནི་#བུད་མེད་དང་འདྲའོ་ཞེས་ཀྱང་བཤད་དོ། །སྤངས་པར་མཚན་མ་ལས་ལྡོག་པ་ཁས་མ་བླངས་ན་མི་རུང་། ཉེས་པ་ཞིག་བྱུང་སྟེ་ཆད་པས་བཅད་ན་ཉེས་པ་#མཐོང་ངོ་ཞེས་ཟེར་ཞིང་ཆད་པ་བྱེད་དུ་མི་བཏུབ་པ་དང་ཆད་པས་
[41b.5]བཅད་ན་ངས་ཉེས་མེད་ཀྱི་ཆད་པ་བྱེད་དུ་མི་འདོད་དེ་ཞེས་ཟེར་བ་དང་། སངས་རྒྱས་ཀྱིས་#བར་དུ་གཅོད་དོ་ཞེས་གསུངས་པའི་ཆོས་ལ་བར་དུ་གཅོད་པར་མི་འགྱུར་རོ་ཞེས་ཟེར་བ་འདི་ལྟ་བུའི་ཆད་པ་མ་བྱས་སམ། ཉེས་པ་མ་མཐོལ་བར་ཁྲིམས་ཕུལ་ཏེ་ཁྱིམ་#པར་སོང་བ་ལས་སླར་ཁྲིམས་ནོད་
[41b.6]ན་སྔོན་གྱི་ཉེས་པ་#དོར་རོ་ཞེས་ཁས་#མི་ལེན་པར་རབ་ཏུ་དབྱུང་བ་དང་བསྙེན་པར་རྫོགས་པར་བྱས་ཀྱང་ཁྲིམས་མི་འཆགས། སྔ་མའི་རིམ་བཞིན་ནི་ཉེས་བྱས་པ་ཙམ་མོ། །ལྟག་#ཏུ་དགེ་བསྙེན་དང་དགེ་སྦྱོང་དག་བསྙེན་པར་རྫོགས་པར་#རིམ་པར་ཕོག་ཤིག་ཅེས་རིམ་པར་འབྱུང་བ་བཞིན་དུ་མ་བྱས་
[41b.7]ཏེ། ཅིག་ཅར་བསྙེན་པར་རྫོགས་པར་བྱས་ན་ཁྲིམས་ནི་ཆགས་#ཏེ་མཁན་པོ་དང་དགེ་འདུན་ལ་ཉེས་བྱས། མཁན་པོར་མི་གསོལ་བ་ཡང་ངོ་། །མཁན་པོར་གསོལ་བའི་ཚིག་མི་#བྱས་པར་ཁྲིམས་ཕོག་ན་ཁྲིམས་མི་འཆགས་ཏེ། མཁན་པོ་དང་དགེ་འདུན་ལ་ཉེས་བྱས། བར་ཆད་མ་དྲིས་
[42a]
[42a.1]ན་ཡང་ངོ་། །བར་ཆད་མ་དྲིས་པར་ཁྲིམས་ཕོག་ན་ཡང་མཁན་པོ་དང་དགེ་འདུན་ལ་ཉེས་བྱས་སུ་འགྱུར་ཏེ་ཁྲིམས་ནི་འཆགས་སོ། །མེད་ལ་ཁ་#བླངས་ཏེ་བྱིན་ན་ཡང་ངོ་། །བསྙེན་པར་རྫོགས་པར་བྱེད་པ་#དེ་ལ་འཆགས་མེད་པ་ལྟ་བུ་ཡང་མེད་པར་ཡོད་དོ་ཞེས་
[42a.2]ཟེར་བ་ལ་ཁྲིམས་ཕོག་ན་ཁྲིམས་ནི་འཆགས་ཏེ་མཁན་པོ་དང་དགེ་འདུན་ལ་ཉེས་བྱས། སྐྱེས་པ་བུད་མེད་ལྟ་བུ་དང་བུད་མེད་སྐྱེས་པ་ལྟ་བུ་ནི་མཚན་ཐ་དད་པ་མ་ཡིན་ནོ། །སྐྱེས་པ་བུད་མེད་ཀྱི་གཟུགས་སུ་འདུག་པ་ནི་ཁྲིམས་ཕོག་ཀྱང་ཉེས་བྱས་མཁན་པོ་དང་དགེ་འདུན་ལ་ཡོད་དུ་ཟད་ཀྱི་
[42a.3]ཁྲིམས་ནི་འཆགས་སོ། །ཉེས་པ་ཡོད་པ་ནི་བུད་མེད་སྐྱེས་པ་འདྲ་བ། དགེ་སློང་མའི་ཁྲོད་ན་འདུག་ན་བུད་མེད་ཀྱི་ཁྲོད་ནས་#སྐྱེས་པ་གཅིག་ཅིག་#གཡོག་བྱེད་ཅིང་འདུག་སྟེ་མི་ཚངས་པར་སྤྱོད་པ་ལྟ་ཞེས་འཕྱ་བའི་ཕྱིར་རོ། །དེ་ལག་ཆད་ལ་སོགས་པའི་ནང་དུ་གཏོགས་སོ། །ལྟག་ཏུ་བཤད་
[42a.4]པ་ཁྲིམས་ནི་འཆགས་ཀྱི་ཉེས་བྱས་ཡོད་དོ་ཞེས་འབྱུང་བའི་སཱུ་ཏྲ་ལྟག་མ་#གོང་དུ་ལག་རྡུམ་བཅུག་ན་ཉེས་བྱས་སོ་ཞེས་ཟེར་བ་བཞིན་དུ་ཁྲིམས་ནི་འཆགས་ཀྱི་མཁན་པོ་དང་དགེ་འདུན་ལ་ཉེས་བྱས་སུ་འགྱུར་བ་ལ་བྱ། སྡིག་པའི་མཚན་དང་ཚུལ་ཐ་དད་པ་གླིང་གཞན་ལས་སྐྱེས་པ་ཡང་ངོ་། །
[42a.5]སྨེ་བ་དང་ཤ་མཚན་ལ་སོགས་པ་སྡིག་ཏུ་འགྱུར་བའི་མཚན་དུ་འདུག་པ་དང་། མི་ཡིན་མོད་ཀྱི་རྐང་ལག་ཕྱུགས་སུ་འདུག་པ་ལྟ་བུ་དང་། ཤར་ཕྱོགས་དང་ནུབ་ཕྱོགས་ཀྱི་གླིང་ཆེན་པོ་དང་གླིང་ཕྲན་གྱི་མི་དང་འདི་རྣམས་ལྟ་བུ་དང་ཁྲིམས་ཕོག་ཀྱང་ཉེས་བྱས་སོ། །སེན་མོ་གཅིག་པ་དང་། སོར་
[42a.6]མོ་འབྱར་ཏེ་སེན་མོ་གཅིག་པ་དང་སོར་མོ་མ་འབྱར་བར་སེན་མོ་གཅིག་ཏུ་འདུག་པ། རྐང་ལག་ལྟེབས་པ་དང་། ཤོག་ཤོག་ལྟ་བ་སྟེ་བཀུག་ནས་རྒྱས་བཏབ་པ་ལྟ་བུར་ལྟེབས་པ། ཕྱེད་ཤི་བ་དང་། གཞོགས་ཕྱེད་སྐམས་པ་དང་། སྤྱི་རིང་བ་དང་། སྤྱི་བོ་ཅོག་ཅོག་#པོར་རིང་པོར་འདུག་པ། སྐྲ་ར་རི་
[42a.7]ཅན་དང་། སྐྲ་ཚུམ་བུ་ཚུམ་#བུ་ར་རི་ཅན་དུ་འདུག་པ། མདུན་དང་རྒྱབ་སྒུར་བ་དང་། མདུན་འབུར་ཏེ་ཕྱིར་དགྱེ་བ་དང་རྒྱབ་ཏུ་འབུར་ཏེ་ནང་དུ་སྒུ་མི་གཅིག་ལ་གཉིས་ཀར་ལྡན་ཡང་རུང་གཅིག་དང་ལྡན་ཡང་རུང་བ་ལ་བྱ། སོར་མོ་དྲུག་པ་དང་། སོར་མོ་དྲུག་དུ་སྐྱེས་པ་དང་། འབྱར་བ་དང་། 
[42b]
[42b.1]སོར་མོ་འབྱར་བ་དང་། མེད་པ་དང་། ལག་མཐིལ་འབའ་ཞིག་ཡོད་པ། རྫི་མ་རུང་བ་ཅན་དང་། རྫི་མའི་སྤུ་ནང་རིམ་དུ་སྐྱེས་ནས་མིག་ལ་རྡུང་ཞིང་#འཚག །སྲེ་མོ་དང་འུག་པ་དང་། སྲེ་མོའི་#མིག་འདྲ་བ། འུག་པའི་མིག་འདྲ་བ། ལོག་#པ་དང་། མིག་གི་གྲྭ་མདུན་རྒྱབ་ཏུ་ལོག་པ། 
[42b.2]ཕྲད་པ་དང་། སྣ་གོང་དུ་གྱུར་ཏེ་མིག །འཕྱང་བ་དང་། མིག་གི་འབྲས་བུ་ལྷུང་བར་#ཐུག་པར་འཕྱང་བ་དང་། མིག་#དམར་པོ་དང་། མིག་གི་སྤྲིན་ཚིལ་བུ་དམར་པོར་འདུག་པ། དཀྱིལ་མིག་གི་མིག་ལྟ་བུ་དང་། མིག་ལ་དཀར་པོ་རིམ་པ་གཅིག་ནག་པོ་རིམ་པ་གཅིག་ཨུ་#ཤུད་ཀྱི་རི་མོ་
[42b.3]འདྲ་བར་འདུག་པ། མིག་ཡངས་པ། མིག་རྐྱེན་དུ་མ་བབ་པར་ཆེ་བ། གྲྭ་དང་། མིག་ཏུ། མཛེར་#པ་སྐྱེས་པ། འབྲུམ་བུ་ཅན་དང་མིག་ལ་འབྲུམ་བུ་ཡོད་པ་ལ་བྱ། ཤུ་བ་ཅན་གྱི་མིག་དག་དང་། མིག་ལ་ཤུ་བ་ཆེན་པོ་ཤུ་བར་འདུག་པ། རྣ་བ་སེར་པོ། །རྣ་བའི་ཁ་དོག་སེར་པོ་ཡུང་བ་#
[42b.4]འདྲ་བ། དཀར་པོ། རྣ་བའི་ཁ་དོག་ཤོག་ཤོག་འདྲ་བ། དམར་པོ། རྣ་བའི་ཁ་དོག་ཁྲག་འདྲ་བ། གཅེའུ་ལྟ་བུ། རྣ་བ་#གཅེའུ་འདྲ་བ་སྦུ་གུ་ཅན་ནོ། །གཡན་པ། ཤ་རྟག་ཏུ་གཡའ་བ། ཤུ་བ་ཤུ། ཤུ་བ་རེ་རེ་ཙམ་འདུག་པ། ཆེན་པོ། ཤུ་བ་ཆེན་པོར་བྱུང་བ། རྔོ་དང་། གཡན་པ་ལྟ་བུ། 
[42b.5]མཇེ་རླིག་པའི་ནང་དུ་ནུབ་པ་#དང་། རླིག་པའི་ནང་ན་མཇེ་འདུག་སྟེ་མཇེ་རླིག་པས་གཡོགས་པ། གླེན་པ། ལེགས་ཉེས་ཀྱི་བྱེ་བྲག་མི་ཕྱེད་པ་དང་། ལྕེ་མེད་ཐོག་མ་ནས་མ་སྐྱེས་པ། རྐང་ལག་གཅིག་པ། རྐང་ལག་ཡ་གཅིག་པ། མེད་པའོ། །གཉིས་ཀ་མེད་པ། སྐྲ་སྔོན་པོ། སྐྲ་མཐིང་
[42b.6]གར་འདུག་པ། བལ་གླང་བ། བལ་གླང་#གི་མགོར་འདུག་པ། རྟ་ཁྱི། རྟ་མགོ་འདྲ་བ་ཁྱི་མགོ་འདྲ་བ། བ་ལང་། བ་ལང་གི་མགོ་འདྲ་བ། གཉན#། ལུག་གི་མགོ་འདྲ་བ། {རི་དགས་,རི་དྭགས་}{རི་དགས་,རི་དྭགས་}གང་ཡང་རུང་གི་མགོ་འདྲ་བ། ཉ་ཉའི་མགོ་འདྲ་བ། སྦྲུལ། སྦྲུལ་མགོ་འདྲ་བ། རིང་
[42b.7]པོ། མགོ་ལྟག་པ་ནས་འཕྲལ་#བར་མཆུ་རིང་དུ་འདུག་པ། མགོ་མང་པོ། ལུས་གཅིག་ལ་མགོ་མང་དུ་ཡོད་པ། ཤིང་ཏཱ་ལའི་མགུལ། མགུལ་རིང་བ་དང་ཏཱ་ལ་འདྲ་བར་མགུལ་ལ་ཁྲམ་#ཉེར་དུ་འདུག་པ། སྐྲངས་པས་སྤྱོད་ལམ་ཆད་པ། ལུས་སྐྲངས་ཏེ་སྤྱོད་ལམ་བཞིར་སྤྱོད་མི་
[43a]
[43a.1]ནུས་པ་ལྟག་ནས་སེན་མོ་གཅིག་པ་ཞེས་བྱ་བ་མན་ཆད་ལྟ་བུར་འདུག་པ་སྤྱོད་ལམ་ཆད་#པ། མི་ན་བ་འདི་དག་ཀྱང་ངོ་། །ལྟག་ནས་སེན་མོ་གཅིག་ཅེས་#འབྱུང་བ་མན་ཆད་ལྟ་བུར་འདུག་པ་མི་ནར་ཟིན་ཀྱང་བཅུག་ན་ཉེས་བྱས། ན་བ་དེ་དག་ཀྱང་དེར་རོ། །སེན་མོ་གཅིག་
[43a.2]པ་ཞེས་བྱ་བ་མན་ཆད་ཀྱི་གཟུགས་སུ་འདུག་ལ་ན་བའང་བཅུག་ལ་ཉེས་བྱས་ཁྲིམས་ནི་འཆགས། མ་རུང་བར་#ནི་རྐུན་པོར་རོ། །ཡུལ་མཐའ་#འཁོབ་ཀྱི་བྱེ་བྲག་མི་ཕྱེད་ཅིང་འདུལ་དཀའ་བ་ཞིག་ལས་བཅུག་ནའང་ལྟག་ཏུ་རྐུན་པོའི་རྒྱལ་མཚན་ཅན་བཅུག་ན་ཉེས་བྱས་སོ་ཞེས་འབྱུང་བ་
[43a.3]དང་འདྲ། ཕ་བཞིན་དུ་ཕར་བསམ་པའི་རྒྱལ་པོས་གནང་ན་ཡང་འགྱུར་རོ། །ཕ་མ་ལ་མ་དྲིས་ཀྱང་རྒྱལ་པོའི་འབངས་སུ་གཏོགས་པ་ལས་#རྒྱལ་པོས་གནང་སྟེ་བཅུག་ནའང་ཉེས་མེད་དོ། །གནང་བ་དང་དྲི་བ་དང་འཆང་བ་ལ་གསོ་གསོ་བ་ཡང་ཕ་བཞིན། ཕ་མ་ལ་དྲིས་ཏེ་གནང་བ་དང་
[43a.4]ཕ་མ་གཉིས་ཀ་ཤི་སྟེ་མེད་པ་ནི#། བུ་ཞིག་གཞན་གྱིས་གསོ་སྟེ་འཆང་འཆང་གསོ་གསོ་བ་ཞིག་ཡིན་ན། ཕ་མ་ལ་དྲི་བ་མ་ཡིན་གྱི་འཆང་ཞིང་གསོ་གསོ་བའི་མི་དེས་གནང་ན། བསྙེན་པར་རྫོགས་པར་རུང་སྟེ་ཉེས་མེད་དོ། །མིའི་རྒྱུད་མ་ཡིན་པ་ལ་མ་ཡིན། ཕ་མ་མིའི་རྒྱུད་མ་ཡིན་ཏེ་བྱོལ་
[43a.5]སོང་ལྟ་ཞིག་ཡིན་ན་དྲི་མི་དགོས་ཏེ་རབ་ཏུ་ཕྱུང་ཡང་ཉེས་མེད་མཚམས་མེད་པར་ཡང་མི་འགྱུར། ཕ་མ་མེད་དེ་གསོ་ཞིང་འཆང་འཆང་བའི་མི་དང་ཕ་མ་བྱོལ་སོང་ཡིན་པ་ཞིག་བསད་ན་མཚམས་མེད་པར་མི་འགྱུར། བསྐྱེད་པ་དག་ལ་དེའོ། །ཕ་མ་བསད་ན་མཚམས་མེད་པར་འགྱུར་ན་#ནི་ཕ་མ་གང་
[43a.6]གི་མངལ་དང་ཁུ་བ་ལས་སྐྱེས་པ་དེ་ཉིད་བསད་ན་མཚམས་མེད་པར་འགྱུར། མཚན་དུ་གྱུར་ཀྱང་ངོ་། །བདག་གི་ལུས་བསྐྱེད་པའི་ཕ་མ་ཉིད་ཕོ་མཚན་དང་། མོ་མཚན་གྱུར་པ་ལས་བསད་ཀྱང་མཚམས་མེད་པར་འགྱུར། དེ་ལྟར་བྱས་ན་མ་བསད་པ་ལ་སོགས་པའི་གཙོ་བོ། སཱུ་ཏྲ་ལྟག་མ་
[43a.7]གཉིས་ལྟར་ཕ་མ་མ་ཡིན་ནོ་ཞེས་བཤད་པ་བསད་པའི་ནང་ན་གཙོ་སྟེ། མཚམས་མེད་པར་འགྱུར་བའོ། །བསླུས་པ་ནི་མི་ཚངས་པར་སྤྱོད་པས་ཕམ་པ་ལས་མྱོང་བ་དག་ནའོ། །དགེ་སློང་མས་#བསླུས་ན་ཁྲིམས་མི་འཆགས་སོ་ཞེས་འབྱུང་བ་ནི། དགེ་སློང་མ་ཕས་ཕམ་པ་མ་ཡིན་པ་ལ་མི་ཚངས་པར་
[43b]
[43b.1]སྤྱོད་ན་དགེ་སློང་མ་བསླུས་པ་ཡིན་ཏེ། དགེ་སློང་མ་མི་འདོད་དེ་ནན་གྱིས་མི་ཚངས་པར་སྤྱོད་པ་དང་། དགེ་སློང་མས་ལག་པ་མེར་བཅུག་སྟེ་དགའ་བར་མ་ཚོར་བ་ལྟ་བུ་སྤྱོད་པ་ཡང་དགེ་སློང་མ་བསླུས་པ་ཡིན་ནོ་ཞེས་སཱུ་ཏྲའི་ཊཱི་ཀ་#ལས་འཆད་དོ། །ཁ་ཅིག་ན་རེ་དེས་ནི་བསླུས་པར་མི་ཆུད་དེ་མི་
[43b.2]ཚངས་པར་སྤྱོད་#པ་ལས་དགའ་བར་དགེ་སློང་མས་ཀྱང་ཚོར་ན་དགེ་སློང་མ་བསླུས་པ་ཡིན་ནོ་ཞེས་བཤད་དོ། །སྐྱེས་པ་མི་ཚངས་པར་སྤྱོད་པ་སོང་#སོང་བ་ལས། དགེ་སློང་མ་འདོད་ཆགས་ཀྱི་སེམས་ཀྱིས་སྔར་ནས་#ཕམ་ཟིན་པ་#མི་ཚངས་པར་སྤྱོད་ཀྱང་དགེ་སློང་མ་བསླུས་པར་མི་ཆུད་དོ། །
[43b.3]དམས་པ་ལས་སྐྱེས་པར་གྱུར་#ན་རབ་ཏུ་དབྱུང་བ་དང་། བསྙེན་པར་#རྫོགས་པར་བྱ་བའི་རིགས་སོ། །དགེ་སློང་མ་བྱེད་བྱེད་པ་ལས་ཁྲིམས་ཕུལ་བ་ལས་མཚན་གྱུར་པ་ཞིག་བསྙེན་པར་རྫོགས་པར་འདོད་དེ་འོངས་ན་དགེ་སློང་ཕའི་ཁྲིམས་དཔོག་ཏུ་རུང་སྟེ་འཆགས། མི་ཚངས་པའི་ཕས་ཕམ་
[43b.4]པ་སྤྱོད་པ་ཡང་ངོ་། །དགེ་སློང་མ་ལ་ཕས་ཕམ་པ་བརྒྱད་ཡོད་པ་ལས་དགེ་སློང་ཕའི་ཕས་ཕམ་པ་བཞི་མ་གཏོགས་པ་ལྷག་མ་བཞི་ལས་གང་ཡང་རུང་སྟེ་སྤྱད་པའི་འོག་ཏུ་མཚན་གྱུར་པ་ཞིག་#བསྙེན་པར་རྫོགས་པའི་ཁྲིམས་ནོད་དུ་འོངས་ན་ཡང་བསྙེན་པར་རྫོགས་པར་བྱར་རུང་སྟེ་ཁྲིམས་
[43b.5]འཆགས། གནས་པས་བུད་མེད་བསྙེན་པར་རྫོགས་པར་གཏོགས་སོ། །དགེ་སློང་མ་ཁྲིམས་རྫོགས་#པར་བྱེད་ན་དགེ་འདུན་ཕ་གུད་དུ་མ་#བཙལ་གྱི་གང་ཉེ་ཞིང་གསོ་སྦྱིན་དང་ཚུལ་ནས་འབྱུང་ཞིང་འཇུག་པའི་ཕྱིར་ནས་ཞུ་ཞིང་ལས་བྱེད་པའི་དེ་ཉིད་ཀྱི་དགེ་འདུན་ལས་བྱས་#ཞིང་མནོད་དོ། །
[43b.6]ཡང་གཅིག་ཏུ་ན་ཁྲིམས་ནོད་པའི་མཁན་པོ་གུད་ནས་གསར་དུ་འོངས་པ་ཞིག་ཡོད་ན་དེ་ལ་མི་བྱའི་སྔ་ན་འཁོད་#འཁོད་པའི་ནང་ནས་མཁས་པ་གཅིག་གིས་མཁན་པོ་བྱའོ། །འགྱུར་བའི་གཏམ་ན་ཞིག །ཁྲིམས་ནོད་པ་ཞིག་ཁྲིམས་ཕོག་པའི་ལས་བྱེད་བཞིན་དུ། ང་#ཁྲིམས་མི་ནོད་དོ་#ཞེས་
[43b.7]བྱ་སྟེ་མནོད་ན་ཁྲིམས་མི་འཆགས། དྲིས་པ་མང་བའི་རབ་ཏུ་དབྱུང་བའི་དངོས་པོར་ཆུད་པ་རྫོགས་སོ།། །།འདུལ་བ་དྲིས་པ་ཞེས་བྱ་བ་དགྲ་བཅོམ་པ་ཨུ་པཱ་ལིས་#དྲིས་པ་ལས་རབ་ཏུ་འབྱུང་བའི་ཆོ་ག་འབྱུང་བའི་མདོ། །#རང་བཞིན་སྟོར་བས་བྱས་ན་སླར་ཕུལ་བ་མ་ཡིན་
[44a]
[44a.1]ནོ། །དགེ་སློང་འདྲེ་གདོན་ལ་སོགས་པས་མྱོས་#ཤིང་མི་དྲན་པར་གྱུར་པ་དང་ལུས་ཀྱི་ཁམས་ལ་ནད་ཞུགས་ཏེ་ཁོང་ནས་དགེ་སློང་ཕར་མི་དྲན་རང་བཞིན་ཉམས་པས་ཁྲིམས་འབུལ་ལོ་ཞེས་ཀྱང་ཕུལ་བར་མི་འགྱུར་རོ། །དེར་མ་ཡིན་ནོ། །ཕ་རོལ་#ཕོ་སཱུ་ཏྲ་ལྟག་མ་ལྟར་
[44a.2]མི་དྲན་ཞིང་མྱོས་#པ་ཞིག་ལ་ཁྲིམས་འབུལ་ལོ་ཞེས་བྱས་ཀྱང་ཕུལ་བར་མི་འགྱུར་རོ། །ལྐུགས་པ་ལ་མ་ཡིན་ནོ། །ཕ་རོལ་པོ་ལྐུགས་པ་#སྨྲ་མི་ཤེས་པ་དང་། འོན་པ་མི་ཐོས་པ་ཞིག་ལ་ཁྲིམས་འབུལ་ལོ་ཞེས་བྱས་ཀྱང་ཕུལ་བར་མི་འགྱུར་རོ། །མི་མ་ཡིན་པའི་རྒྱུད་ལའང་མ་ཡིན། 
[44a.3]ལམ་རྒྱུད་ལྔ་ལ་མི་མ་གཏོགས་པར་རྒྱུད་བཞི་གང་ཡང་རུང་སྟེ་ཁྲིམས་འབུལ་ལོ་ཞེས་བྱས་ཀྱང་ཕུལ་བར་མི་འགྱུར་རོ། །མ་གོ་བ་ལ་མ་ཡིན། ཁམས་གཞན་གྱི་སྐད་མི་མཐུན་ཏེ་བརྡ་མི་ཕྲད་པ་དང་། བརྡ་ཕྲད་ཀྱང་སྒྲ་བསྐྱུངས་ཏེ་སྨྲས་པས་མ་གོ་བ་ལྟ་བུ་ནི་ཁྲིམས་འབུལ་ལོ་ཞེས་#ཀྱང་ཕུལ་
[44a.4]བ་མ་ཡིན་ནོ། །དབེན་པ་ལ་ཡང་མ་ཡིན་མི་མེད་པ་དགོན་པའི་ཁང་སྟོང་ལྟ་བུ་དབེན་པ་སུས་ཀྱང་མ་ཐོས་པར་ཁྲིམས་འབུལ་ལོ་ཞེས་བྱས་ཀྱང་ཕུལ་བ་མ་ཡིན་ནོ། །དབེན་པར་འདུ་ཤེས་སུ་འང་མ་ཡིན། དགོན་པ་འམ་ཁང་སྟོང་མི་མེད་པ་སྙམ་དུ་བསམས་ཏེ་ཁྲིམས་འབུལ་ལོ་ཞེས་བྱས་སུ་#
[44a.5]ཟིན་ཀྱང་ཁྲིམས་ཕུལ་བར་མི་འགྱུར་སཱུ་ཏྲ་འདི་ཡན་ཆད་ལྟག་མའི་རྣམས་སླར་བཟློག་སྟེ། དེ་རྣམས་ལྟ་བུ་མ་ཡིན་པ་ལ་ཁྲིམས་འབུལ་ལོ་ཞེས་བྱས་ན་ཕུལ་#བར་འགྱུར། སློབ་པ་འབུལ་ལོ། །ཡིད་ལ་ཁྲིམས་འབུལ་བར་བསམས་ཏེ་སློབ་པ་འབུལ་ལོ་ཞེས་བྱས་པ་བདག་གནས་ཤིང་
[44a.6]སྤྱོད་པ་སློབ་པ་འབུལ་བ་ཡིན་པས་ཕུལ་བར་འགྱུར། སངས་རྒྱས་ཡིན་ལ་ཁྲིམས་འབུལ་བར་བསམས་ཏེ་སངས་རྒྱས་འབུལ་ལོ་ཞེས་བྱས་ནས་#སངས་རྒྱས་ལ་ཕྱོགས་ཤིང་བརྟེན་པ་#ཡིན་པའི་ཕྱིར་ཁྲིམས་ཕུལ་བར་འགྱུར་རོ། །ཆོས་ཞི་བའི་ཆོས་མྱ་ངན་ལས་འདས་པའི་ཕྱིར་ཞུགས་པ་#
[44a.7]ཆོས་འབུལ་ལོ་ཞེས་བྱས་ནའང་ཁྲིམས་མེད་པར་འགྱུར་རོ། །དགེ་འདུན་ཐོག་མ་བདག་དགེ་འདུན་ལས་འཐོབ་ཅིང་མཚུངས་པར་སྤྱོད་པའི་གྲོགས་དགེ་འདུན་ཡིན་པས་དེ་ཕུལ་ནའང་མེད། མདོ་སྡེ་བདག་ཐོག་མ་མདོ་སྡེའི་ཕྱིར་སློབ་པ་#དང་ཉན་པ་དང་སྤྱོད་ཅིང་སྒོམ་པའི་ཕྱིར་ཁྲིམས་བླངས་པ་
[44b]
[44b.1]ཡིན་པས་མདོ་སྡེ་དབུལ་ཞེ་ན་མེད་པར་འགྱུར། འདུལ་བ། འདུལ་བའི་སྡེ་ཉིད་སློབ་པའི་ཁྲིམས་ཡོད་པས་འབུལ་ལོ་ཞེས་བྱས་ནའང་ཁྲིམས་མེད་པར་འགྱུར་རོ#། །མ་ལྟ་བུ། མ་ལྟ་བུ་ནང་དུ་མདོ་སྡེ་དང་འདུལ་བ་ཀུན་འདུས་ཏེ་མྱ་ངན་ལས་འདས་པའི་ཆོས་ཉིད་ཡིན་པས་མ་ལྟ་བུ་འབུལ་
[44b.2]ལོ་ཞེས་བྱས་ན་ཁྲིམས་མེད་པར་འགྱུར། སློབ་དཔོན་སློབ་དཔོན་ལྔ་ལ་གནས་ཤིང་། ཆོས་དང་ཁྲིམས་ལ་སོགས་པ་#དེ་ལས་སློབ་པ་ཡིན་པས། དེ་ལ་འབུལ་ལོ་ཞེས་བྱས་ན་ཁྲིམས་མེད་པར་འགྱུར། མཁན་པོ། །བདག་ཐོག་མ་ཁྲིམས་ནོད་པའི་ཚེ་མཁན་པོ་ལ་གནས་ནས་
[44b.3]ཁྲིམས་ནོད་#པ་དང་། ཕྱིན་ཆད་ཀྱང་དེ་ལ་#གནས་ཤིང་སྤྱོད་པ་ཡིན་པས་དེ་འབུལ་ལོ་ཞེས་བྱས་ནའང་མེད་པར་འགྱུར། ཁྱིམ་གནས་སུ་བདག་ཟུང་ཤིག་གམ། བདག་ཁྱིམ་པར་ཟུང་ཤིག་ཅེས་བྱས་ནའང་ཁྱིམ་པ་ལ་ཁྲིམས་མེད་པ་ཡིན་པས་ཁྲིམས་ཕུལ་བར་འགྱུར་ཏེ། དགེ་སྦྱོང་ངམ་
[44b.4]བདག་དགེ་སྦྱོང་དུ་ཟུང་ཤིག་ཅེས་བྱས་ནའང་། དགེ་སྦྱོང་ལ་ཁྲིམས་ཉིས་བརྒྱ་ལྔ་བཅུ་མེད་པས་ན#། ཁྲིམས་ཆེན་པོ་ནི་ཕུལ་བར་འགྱུར། དགེ་སྦྱོང་གི་#ཁྲིམས་ནི་ཡོད། ཉུག་#རུམ་མམ། མ་ནིང་རྣམ་པ་ལྔ་ལ་མཚན་བཅད་པ་ལ་མ་རུལ་པའམ་སྟེ་ཉུག་#རུམ་དུ་ལྟོས་ཤིག་ཅེས་བྱས་
[44b.5]ནའང་ཁྲིམས་མི་འཆགས་ཏེ་མེད་པར་འགྱུར་རོ། །མ་ནིང་ངམ། མ་ནིང་རྣམ་བཞི་ལྟ་བུར་ལྟོས་ཤིག་བྱས་ནའང་ཁྲིམས་མི་འཆགས་པའི་ཕྱིར་ཕུལ་བར་འགྱུར་རོ། །དགེ་སློང་མ་དགེ་སློང་མ་བསླུས་པར་ལྟོས་ཤིག་ཅེས་བྱས་ནའང་དགེ་སློང་མ་བསླུས་པ་ཁྲིམས་མི་འཆགས་པ་ཡིན་པའི་
[44b.6]ཕྱིར་ཁྲིམས་མི་འཆགས་པར་འགྱུར་ཏེ་ཕུལ་བར་འགྱུར། བསླུས་པ་འམ་རྐུན་གནས་སམ། བདག་རྐུན་གནས་སུ་གཟིགས་ཤིག་ཅེས་བྱས་ནའང་རྐུན་གནས་སུ་ཁྲིམས་མི་འཆགས་པའི་ཕྱིར་ཕུལ་བར་འགྱུར། ཐ་དད་དུ་གནས་པ་འམ། སངས་རྒྱས་ཀྱི་ཆོས་ལ་#གཞན་ལོག་པར་
[44b.7]བལྟས་#པ་དེ་བ་ཧ་ཧིའི་#ཆོས་ལྟ་བུ་སྟེ། ཐ་དད་པར་ལྟོས་ཤིག་ཅེས་བྱས་ནའང་ཁྲིམས་ཕུལ་བར་འགྱུར། མི་གནས་པ་འམ#། ཚུལ་ཁྲིམས་དང་ལྟ་བ་དང་ལྷན་ཅིག་མི་གནས་པ་སྟེ་ཕས་ཕམ་པ་ལྟ་བུ་ལ་བྱ་སྟེ། མི་གནས་པར་ལྟོས་ཤིག་ཅེས་བྱས་ན་ཁྲིམས་#མེད་པར་འགྱུར། མུར་འདུག་གམ་
[45a]
[45a.1]མུར་འདུག་ཏུ་འཇུག་པ་འམ། དགེ་སློང་ལས་མུར་འདུག་ཏུ་ཞུགས་ཏེ་ཆོས་གོས་བོར་ནས་སྐྱ་རེངས་#བྱུང་བ་འམ། ཆོས་གོས་བོར་ཀྱང་སེམས་ཀྱིས་མུར་འདུག་ལ་ཕྱོགས་ན་ཁྲིམས་མེད་པར་སོང་ངོ་ཞེས་བྱ་བ་ལྟ་བུ་སྟེ། མུར་འདུག་ཏུ་འཇུག་པར་ལྟོས་ཤིག་ཅེས་བྱས་
[45a.2]ནའང་ཁྲིམས་མེད་པར་འགྱུར་བའི་ཕྱིར། མ་བསད་པ་མ་བསད་པར་ལྟོས་ཤིག་ཅེས་བྱས་ནའང་ཁྲིམས་མེད་པར་འགྱུར། ཕ་བསད་པའམ་ཕ་#བསད་པར་ལྟོས་ཤིག་ཅེས་བྱས་ནའང་#ཁྲིམས་མེད་པར་འགྱུར། དགྲ་བཅོམ་པ་བསད་པ། དགྲ་བཅོམ་པ་བསད་པར་ལྟོས་ཤིག་ཅེས་བྱས་
[45a.3]#ནའང་ཁྲིམས་མེད་པར་འགྱུར། དགེ་འདུན་ཕྱེ་དགེ་འདུན་ཕྱེ་བར་ལྟོས་ཤིག་ཅེས་བྱས་ནའང་ཁྲིམས་མེད་པར་འགྱུར་རོ། །ཡང་དག་པར་#གཤེགས་པ་ལ་ངན་སེམས་ཀྱིས་ཁྲག་ཕྱུང་བའོ། །དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བར་ལྟོས་ཤིག་ཅེས་བྱས་ནའང་ཁྲིམས་མེད་
[45a.4]པར་འགྱུར་ཏེ་ཕུལ་བར་ཆུད། མ་བསད་པ་ཞེས་འབྱུང་བའི་སཱུ་ཏྲ་མན་ཆད་མཚམས་མེད་པ་ཡིན་ཏེ། ཁྲིམས་མི་འཆགས་པས་ན་དེ་ལྟ་བུར་ལྟོས་ཤིག་ཅེས་བྱས་ནའང་ཁྲིམས་ཕུལ་བར་འགྱུར་བ་ཡིན་ནོ། །སཱུ་ཏྲ་འདི་ཡན་ཆད་ཁྲིམས་ཕུལ་བར་འགྱུར་རོ་ཞེས་འབྱུང་བ་ཀུན་དུ་#སཱུ་ཏྲ་ཀུན་སེམས་
[45a.5]ཀྱིས་འབུལ་བར་བསམས་ན། སཱུ་ཏྲ་ལྟག་མའི་ཚིག་གང་ཡང་རུང་སྟེ་སྨྲས་ན་ཁྲིམས་མེད་ཅིང་ཕུལ་བར་འགྱུར་རོ། །ཆོག་གོ་བདག་ནི་ཚེ་དང་ལྡན་པ་དག་ཚངས་པ་#མཚུངས་པར་སྤྱོད་པ་དང་#གནས་པའི་སྤྱོད་པས་ཆོག་གོ། །མི་འདོད་དོ་ཞེས་བྱས་ལ་སེམས་ཀྱིས་ཀྱང་ཁྲིམས་ཕུལ་པར་བསམས་ན་ཁྲིམས་
[45a.6]ཕུལ་བར་འགྱུར་ཏེ། དེ་ལ་གནས་པ་ཞེས་བྱ་བ་ནི་གཙུག་ལག་ཁང་ན་གནས་པར་གཅིག་དང་ཟས་དང་ནོར་རྫས་ལ་སོགས་པ་འཚོ་བའི་ཡོ་བྱད་གཅིག་#ཏུ་སྤྱོད་པར་གནས་པ་ལ་བྱ། སྤྱོད་པ་ཞེས་བྱ་བ་ནི་དགེ་འདུན་གྱི་ལས་བརྒྱ་རྩ་གཅིག་ལྟ་བུ་ལ་མཐུན་པར་སྤྱོད་པ་ལ་བྱའོ། །གནས་པ་དང་སྤྱོད་པ་
[45a.7]དང་གཉིས་ཀ་ཆོག་གོ་ཞེས་སྨྲས་ནའང་ཕུལ་བར་འགྱུར། གནས་པ་#དང་སྤྱོད་པ་གཅིག་#གིས་ཆོག་གོ་ཞེས་བྱས་ནའང་ཕུལ་བར་འགྱུར། ཕུལ་བའི་ཆོ་གའོ།། །།#མི་ཚངས་པར་སྤྱོད་པའི་ཕས་ཕམ་པ་འཆད་དོ#། །བཅུག་རེག་དགའ་བར་ཚོར་ན་འོ། །མི་ཚངས་པར་སྤྱོད་པ་ཕམ་པའི་ཡན་ལག་དྲུག་
[45b]
[45b.1]དང་ལྡན་ན་ཕམ་སྟེ་བཅུག་ཀྱང་བཅུག་རེག་ཀྱང་རེག་དགའ་བར་ཚོར་བ་དང་ཡན་ལག་གསུམ། འཛག་བྱེད་དོ། །གཅིན་འཛག་པ་སྟེ་ཕོ་མཚན་ལ་བྱ་སྟེ། ཕོ་མཚན་གྱིས་བཅུག་པ་དང་ཡན་ལག་བཞི་དེར་#རོ། །ཕོ་མཚན་གྱིས་མོ་མཚན་དུ་བཅུག་པ་དང་ཡན་ལག་ལྔ་མ་ཉམས་པར་རོ། །
[45b.2]མོ་མཚན་དང་། ཁ་དང་། རྐུབ་གསུམ་མ་སྣད་ཅིང་མ་ཉམས་པར་བྱས་པ་དང་ཡན་ལག་འདི་དྲུག་ལྡན་ན་ཕམ་པར་འགྱུར། ཡན་ལག་གཅིག་མ་ཚང་ན་སྦོམ་པོར་འགྱུར། ཁའམ་རྐུབ་ཀྱི་ལམ་དུའོ། །ཁ་དང་རྐུབ་ཀྱི་ལམ་དུ་མི་ཚངས་པར་སྤྱད་ན་ཡང་མོ་མཚན་དང་འདྲ་སྟེ་ཕམ་མོ། །ཉམས་
[45b.3]པར་ན་སྦོམ་པོའོ། །མོ་མཚན་དང་ཁ་རྐུབ་གསུམ་ཉམས་ཤིང་སྣད་པ་ལྟ་བུ་ལ་མི་ཚངས་པར་སྤྱད་#ན་སྦོམ་པོར་འགྱུར་རོ། །མི་བཟོད་པ་ལ་འབྲི། བུད་མེད་ལོ་བཅུ་གཉིས་ལོན་པ་མན་ཆད་རྒྱོར་མི་བཟོད་ཅེས་ཀྱང་བྱ། ཁ་ཅིག་ལོ་མང་ཡང་རྒྱོར་ཡང་#མི་བཟོད་པ་ཡང་ཡོད། ཁ་ཅིག་ལོ་ཉུང་
[45b.4]ལ་རྒྱོར་བཟོད་པ་ཡང་ཡོད#། མདོར་ན་གང་ཡང་རུང་སྟེ། རྒྱོར་མི་བཟོད་པའམ་མི་རུང་བ་ཞིག་ལ་མི་ཚངས་པར་སྤྱོད་ན་སྦོམ་པོར་འགྱུར། མི་འབྲི་བ་ནི་ཕས་ཕམ་པར་འགྱུར་ཏེ། སྦོམ་པོར་མི་འབྲི་བ་ནི་འོག་ནས་འབྱུང་བ་རྣམས་ལ་མི་ཚངས་པར་#སྤྱོད་ནའོ། །མིའི་རྒྱུད་མ་ཡིན་བ། ལམ་རྒྱུད་
[45b.5]ལྔ་ལ་མི་མ་གཏོགས་པའི་ལམ་རྒྱུད་བཞི་#གང་ཡང་རུང་སྟེ། སྒོ་གསུམ་ལས་གང་དུ་མི་ཚངས་པར་སྤྱོད་ཀྱང་ཕམ། ཕོ་སྐྱེས་པའི་སྒོ་#གཉིས་སུ་སྤྱད་ན་ཡང་ཕམ་མ་ནིང་མ་ནིང་#རྣམ་ལྔར་བཤད་པ་ལ་གང་ཡང་རུང་སྒོ་གསུམ་དུ་མི་ཚངས་པར་སྤྱོད་ན་ཕམ། འཇུག་པ། ཕོ་མཚན་དཀྲིས་#ཏེ་
[45b.6]མི་ཚངས་པར་སྤྱོད་#ན་ཡང་ཕམ། མཇུག་ནས་དཀྲིས་#པ། མོ་མཚན་རས་ལྟ་བུས་#གཡོགས། ཕོ་མཚན་གྱིས་རས་དང་བཅས་ཏེ་ནང་དུ་བཅུག་ནས་སྤྱད་པ་ཡང་ཕམ། ཕོ་མཚན་དང་མོ་མཚན་གཅིག་དཀྲིས་#གཅིག་མ་དཀྲིས་#པར་སྤྱད་ཀྱང་རུང་གཉིས་ཀ་དཀྲིས་#ཏེ་མི་ཚངས་པར་སྤྱད་ནའང་ཕམ། 
[45b.7]ཤི་བ་ལ་ཡང་ངོ་། །ཤི་བའི་རོ་ལ་སྒོ་གསུམ་གང་ཡང་རུང་སྟེ་མི་ཚངས་པར་སྤྱད་#ན་ཕམ། མ་ཚོར། གཉིད་ལོག་པ་འམ་ར་རོ་བ་#ལྟ་བུ་ལ་མི་ཚངས་པར་སྤྱོད་དེ་ཕ་རོལ་མ་ཚོར་ཡང་ཕས་ཕམ། རང་བཞིན་སྟོར་བར་གྱུར་པ། སྨྱོས་ཤིང་རང་བཞིན་སྟོར་བ་ལ་མི་ཚངས་པར་སྤྱད་དེ་ཕ་རོལ་གྱིས་མ་ཚོར་
[46a]
[46a.1]ཡང་ཕས་ཕམ། མི་འདོད་པ་ཡང་ཆུད་དོ། །ཕ་རོལ་པོ་མི་ཚངས་པར་སྤྱད་པར་མི་བཏུབ་སྟེ་ནན་གྱིས་མི་ཚངས་པར་སྤྱད་ན་ཡང་ཕས་ཕམ། རང་གི་འཇུག་གནས་སུ་ཡང་ངོ་། །བདག་གི་ཁ་དང་རྐུབ་ཏུ་བདག་གི་ཕོ་མཚན་གྱིས་མི་ཚངས་པར་སྤྱད་ཀྱང་ཕམ་སྟེ། མཚན་རིང་དང་
[46a.2]རྒྱབ་མཉེན་ལས་བཅས། སྔོན་#དུ་ཕྱིར་བདར་ཏེ་ནང་དུ་བཏང་བར་#བསམས་ན་ཡང་ངོ་། །མོ་མཚན་ཕྱི་རོལ་དུ་དཀུང་དཀུང་ལ་ཁུ་བ་ནང་དུ་བཏང་བ་དང་ནང་དུ་#དཀུང་དཀུང་ལ་ཁུ་བ་ཕྱི་རོལ་ཏུ་ཕོ་བ་གཉིས་གང་བྱས་ཀྱང་སྟུ་འཚོང་མ་བྲད་དྲ་ཀ་ཕྱི་ལས་དགེ་སློང་སུན་དྷ་ར་#ནན་ད་ལ་འདི་ལྟ་བུར་མི་ཚངས་པར་སྤྱོད་#དང་
[46a.3]ཕས་ཕམ་པར་མི་འགྱུར་རོ་ཞེས་བྱས་ནས་དགེ་སློང་དེས་འདི་འདྲ་བར་བྱས་པ་ལས་བཅས། མི་དབེན་པར་ཉིན་མོ་ལོགས་ཀྱིས་ཕབ་སྟེ་མི་ཉལ། ས་མི་དབེན་པར་དགེ་སློང་གཉིད་ལོགས་ཀྱིས་ཕབ་སྟེ་མི་ཉལ། ཉལ་ན་ཉེས་བྱས་དགེ་སློང་གཅིག་ཅིག་ལོགས་ཀྱིས་ཕབ་སྟེ་ཉལ་ཉལ་བ་ལས་ཕོ་མཚན་
[46a.4]སྒྲེན་ཅིང་འདུག་པ་ལ། བུད་མེད་སྦོམ་མོ་ཞེས་བྱ་བས་མཐོང་ནས་ཐལ་བྱུང་མོ་མཚན་དུ་བཅུག་སྟེ་སྤྱད་པ་ལས་བཅས་དབེན་པ་ནི་འོག་ནས་འཆད། དབེན་པ་ནི་རྣམ་པ་གསུམ་སྟེ། ཉིན་མོ་ཉལ་དུ་རུང་བའི་ས་དབེན་པ་ནི་རྣམ་པ་གསུམ་ཡོད་དེ་མིང་གིས་འོག་ནས་འཆད་པ་ཡིན་ནོ། །མཐའ་བསྐོར་ཏེ་
[46a.5]སྒོ་བཅད་ཅིང་གནས་པ་དང་། དབེན་པའི་ས་གཅིག་#ནི་ར་བའམ་ཁང་པ་ལྟ་བུ་མཐའ་བསྐོར་ཅིང་འདུག་པ་ལ་སྒོ་གཏན་པ་བཅུག་སྟེ་ཉལ་ན་ཉེས་མེད། དགེ་སློང་སྲུང་དུ་བཅུག་པ་དང་། དབེན་པའི་ས་གཅིག་ང་མ་སད་ཀྱི་བར་དུ་སྲུངས་ཤིག་ཅེས་བསྒོ་སྟེ་ཉལ་བ་ནི་ཉེས་མེད་དེ་དབེན་པ་གཉིས་ཤམ་
[46a.6]ཐབས་ཀྱི་མཐའ་མ་མདུད་པ་བོར་བའོ#། །བདག་གི་ཤམ་ཐབས་ཀྱིས་དམ་དུ་དཀྲིས་ཏེ་མདུད་པ་བོར་ནས་ཉལ་ནའང་ཉེས་མེད་དེ་དབེན་པ་འདི་གསུམ་མོ#། །ཕས་ཕམ་པའི་ཐོག་མ་#སྟེ་རྣམ་པར་འབྱེད་པའི་འོ། །ཕས་ཕམ་པ་དང་པོ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།#
[46a.7]འདི་མན་ཆད་ལས་ཀྱི་#དངོས་པོ་འཆད་པ་ཡན་ཆད་འདུལ་བ་གཞན་གྱི་ནང་ནས་འབྱུང་བའི་མདོའང་འཆད་མོད་ཀྱི། གཞི་རྣམ་པར་འབྱེད་པས་བཟུང་སྟེ་ཐམས་ཅད་འདུལ་བ་རྣམ་པར་འབྱེད་པའི་ནང་དུ་འདུའོ། །གང་ན་བུད་མེད་འདོད་པ་ཅན་གྱི་དེར་མི་འགྲོ། བུད་མེད་འདོད་ཆགས་ཆེ་ཞིང་སྦྱར་བ་
[46b]
[46b.1]སྐྱེས་པ་མཐོང་ན་ཟེ་ལྡང་བ་ལྟ་བུའི་དྲུང་དུ་མི་འགྲོ །ཡོན་བདག་ཅིག་གིས་(ཤཱཀྱིའི་,ཤཱཀྱའི་)རིགས་དགེ་སློང་བཟང་པོ་དག་ཅིག་སྤྱན་དྲངས་ཏེ་འོངས་པ་དང་ཡོན་བདག་དེའི་ཆུང་མ་དགེ་སློང་དག་གི་ཤ་ཚུགས་བཟང་པོ་ལས་འདོད་ཆགས་ལངས་ཏེ་ཤི་བ་ལས་བཅས། གང་ན་མི་མ་ཡིན་པས་མི་བདེ་བར་བྱེད་པ་
[46b.2]དེར་མི་གནས། དགོན་པའམ། ཤིང་དྲུང་#ལྟ་བུ་ན་གནོད་སྦྱིན་ལ་སོགས་པ་ཀྱལ་ཀ་བྱེད་ཅིང་འོངས་པའི་#གནས་སུ་མི་འདུག །དགེ་སློང་གཅིག་ཅིག་དགོན་པ་ན་བསམ་གཏན་སྤྱོད་ཅིང་འདུག་པ་ལ་གནོད་སྦྱིན་མོ་གཅིག་ཅིག་བུད་མེད་དུ་སྤྲུལ་ཏེ་འོངས་ནས་ལན་དུ་མར་མི་ཚངས་པར་
[46b.3]སྤྱད་པར་སྟེན་#ཏེ། དགེ་སློང་མ་བཏུབ་པ་དང་རྒྱལ་པོ་བིམ་བི་ས་རའི་མཐོངས་སུ་བོར་བ་ལས་བཅས། འདོད་ཆགས་ཆེ་བས་སྒྲེའུ་ཆོངས་ཤིག །འདོད་ཆགས་ཆེ་ཞིང་ཁུ་བ་རྟག་ཏུ་ཟགས་#པས་སྒྲེའུ་བཅང་། དགེ་སློང་མ་མྲྀ་#ག་ར་ཏ་རྒྱུན་དུ་ཞུགས་པས། སངས་རྒྱས་ཀྱི་གཅུང་དགེ་སློང་
[46b.4]སུན་དྷ་ར་ནན་ད་#ལ་སངས་རྒྱས་དང་ནོར་ཏེ་ཕྱག་བྱས་ནས་རྐང་པ་ལས་བཟུང་བ་དང་། འདོད་ཆགས་ལངས་ཏེ་ཁུ་བ་སྟོར་ནས། དགེ་སློང་མའི་མགོ་སྟེང་དུ་ལྟུང་#བ་ལས་བཅས། ར་ལྤགས་སམ་ཤ་བ་འམ་བྱི་བའི་ཡང་ངོ་། །མདོ་ལྟག་མ་ལྟར་སྒྲེའུ་བྱ་བའི་རྒྱུ་ནི་མི་རྩུབ་ཅིང་མི་ན་བའི་ཕྱིར་
[46b.5]རེའུ་དང་ཤེའུ་དང་བྱི་ལའི་པགས་པ་ལས་སྒྲེའུ་བྱའོ། །དྲི་མི་ཞིམ་པར་མི་འགྱུར་བའི་ཕྱིར་བསྔལ་བས་སོ། །སྒྲེའུ་ལ་ཁུ་བ་རེག་པ་དྲི་མི་ཞིམ་པ་མེད་པར་བྱ་བའི་ཕྱིར་དར་ཕྱེ་དང་། ཨ་རུ་ར་དང་། ལས་ལ་སོགས་པའི་ཕྱི་མ་#བསྔལ་བས་བསྐུའོ། །བཀྲུ་ཞིང་བསྐམ། སྒྲེའུ་དེ་སྐབས་
[46b.6]སྐབས་སུ་བཀྲུ་ཞིང་བསྐམ་མོ། །དེའི་ཚེའི་ཕྱིར་གཞན་ཡང་ངོ་། །མདོ་ལྟག་མ་ལྟར་བཀྲུ་ཞིང་བསྐམ་པའི་ཚེ་སྒྲེའུ་དགོས་པའི་ཕྱིར་འཐེབ་གཅིག་བྱ། མང་དུ་ཟགས་#ན་གདིང་བར་བྱ། ཁུ་བ་མང་དུ་ཟགས་#ན་སྒྲེའུའི་ནང་དུ་ཕྱེ་མ་ལ་སོགས་པ་གདིང་། ཕྱེ་མའམ་སས་སོ། །མདོ་ལྟག་མ་
[46b.7]ལྟར་སྒྲེའུ་ནང་དུ་བླུགས་པ་ནི་ཕྱེ་མ་དང་ས་ལས་བླུགས་སོ། །ཕྱག་འཚལ་བ་དང་། བཟའ་བའི་ཚེ་བཞག་ལ་ཁྲུས་བྱས་ཏེའོ། །མཆོད་རྟེན་ལ་ཕྱག་འཚལ་བ་དང་ཟན་བཟའ་བའི་ཚེ་སྒྲེའུ་བཞག་སྟེ་ཁྲུས་བྱས་ལ་འགྲོའོ། །ཕྲ་མོར་གཏོགས་པའི་ཕས་ཕམ་པའི་དང་པོའོ། །འདི་ཡན་ཆད་ནི་
[47a]
[47a.1]འདུལ་བ་ཕྲ་མོ་ཞེས་བྱ་བའི་ནང་ནས་མི་ཚངས་པར་སྤྱོད་པ་ཕས་ཕམ་པ་འཆད་པའི་མདོ་འབྱུང་བའོ།། །།#ཁའི་ནི་སོ་ལས་འདས་པའོ། །མི་ཚངས་པར་སྤྱད་པ་ནི་སོ་ལས་འདས་ན་#ཕམ། རྐུབ་ཀྱི་རྒྱུད་ནི་འཛུམས་པའི་མཚམས་སོ། །རྐུབ་ཏུ་མི་ཚངས་པར་སྤྱད་ན་
[47a.2]འཛུམས་པའི་མཚམས་འདས་ན་ཕམ། འཛག་བྱེད་ཀྱི་ནི་ཁ་ཤུན་ནོ། །མོ་མཚན་དུ་མི་ཚངས་པར་སྤྱད་ན་ཕྱི་རོལ་གྱི་པགས་པ་དང་ནང་གི་ཤའི་མཚམས་ཀྱི་ཁ་ཤུན་འདས་ན་ཕམ། ཆུད་པ་ནི་དཀྲིས་#སོ། །ཕོ་མཚན་ནི་སྒོ་གསུམ་གྱི་ནང་དུ་དཀྲིས་#འདས་ན་ཕམ། ཕྱོགས་སུ་ཡང་ཀུན་སྣང་
[47a.3]ན་སྣང་བའོ། །སྒོ་གསུམ་ལས་ཉམས་པ་ནི་སྦྲུལ་གྱིས་ནི་ཆུང་(དུ་,ངུ་)ཟོས་ཀྱང་ཉམས་པར་བརྩི་སྲིན་བུས་ནི་ཁ་ནང་#དུ་ཆེར་ཟོས་ན་ཉམས་པར་བརྩི་སྐྲངས་པ་ནི་སྒོ་ཉིད་ཀྱི་འཁོར་སྐྲངས་ན་ཉམས་པར་བརྩི། འདི་རྣམས་ཡན་ཆད་ལྟ་བུ་ཞིག་ལ་མི་ཚངས་པར་སྤྱད་ན་སྦོམ་པོར་འགྱུར་{ཆུང་ཟད་,ཅུང་ཟད་}
[47a.4]སྣང་བ་ལ་ནི་མི་བྱའོ། །སྐྲངས་སམ། སྒོ་གསུམ་ལས་སྐྲངས་པ། རུལ་ཏམ། སྒོ་#གསུམ་ལས་རུལ་ཅིང་མྱགས་པའོ#། །ཞིགས་སམ། སྒོ་གསུམ་ལས་ཞིགས་པ་དང་གྱེས་པ་དང་ཁམ་བུ་ཁམ་བུར་ཆད་པ་ལྟ་བུ་ལ་བྱ། སྲོག་ཆགས་ཀྱིས་ཟོས་པ་ནི་ཉམས་པའོ། །སྦྲུལ་དང་སྲིན་བུ་ལ་སོགས་པ་སེམས་
[47a.5]ཅན་གྱིས་ཟོས་པ་ལ་བྱ་སྟེ། འདི་རྣམས་ལྟ་བུ་ལ་མི་ཚངས་པར་སྤྱད་#ན་སྦོམ་པོར་འགྱུར། རྐེད་པར་བཅང་པའི་གཞུག་གནས་ལ་མི་འབྲི། རོ་ལྟ་བུ་རྐེད་པར་བཅད་པའི་སྒོ་གསུམ་དག་ཀྱང་རུང་སྟེ་སྤྱད་ན་ཕམ། གཞུག་གནས་དབུས་ནས་གཤེགས་ཏེ་སྦྱར་བའི་མཚམས་སུ་མི་མངོན་ན་ཡང་ངོ་། །
[47a.6]རོ་ལྟ་བུ་མོ་མཚན་ནས་ལུས་ཆུ་གཤེགས་#སུ་གཤེགས་ཏེ་སླར་སྦྱར་ནས། སྦྱར་བའི་མཚམས་མི་མངོན་པ་ཞིག་ལ་མི་ཚངས་པར་སྤྱད་ན་ཕམ་པར་འགྱུར། མངོན་ན་མདོ་བཞིན་པའི་རིམ་མོ#། །མདོ་ལྟག་མ་ལྟར་གཤེགས་པའི་མཚམས་མངོན་པ་ཞིག་ལས་མི་ཚངས་པར་སྤྱད་ན་སྦོམ་པོ། སྦོམ་
[47a.7]པོར་བྱེད་པ་ནི་ཕག་ལ་སོགས་པ་བཅོས་ཏེ་སྤུ་ཕྱི་བའོ། །ཕག་ལ་སོགས་པ་སེམས་ཅན་གྱི་གཟུགས་བཙོ་སྟེ་སྤུ་ཕྱི་བ་ལ་སོགས་པ་ལྟ་བུ་ཞིག་གི་སྒོ་གསུམ་དུ་མི་ཚངས་པར་སྤྱད་ན་སྦོམ་པོ། མགོ་བཅད་པའི་ཁར་ཡང་ངོ་། །མགོ་ལྐོག་མ་ལྟ་བུར་བཅད་པའི་ཁར་མི་ཚངས་པར་སྤྱད་ན་སྦོམ་
[47b]
[47b.1]པོ། འཇུག་པ་དང་འཇུག་གནས་ལུས་དང་སོ་སོར་བྲལ་བ་ལ་ཡང་ངོ་། །སྒོ་གསུམ་དང་ཕོ་མཚན་ལྟ་བུ་ལུས་དང་བྲལ་ཏེ་གུད་ན་བཅད་ཅིང་འདུག་པ་ལྟ་བུ་ལ་འདོད་ཆགས་ཀྱིས་བདག་གིས་སྤྱད་དམ་ཆད་ཅིང་#འདུག་པ་ན་གཅིག་གི་#ནང་དུ་གཅིག་བཅུག་ན་སྦོམ་པོ། གཞན་ཡང་ཕ་རོལ་གྱི་དང་
[47b.2]ཕ་རོལ་གྱིར་#འཇུག་པའོ། །གཞན་གྱི་མོ་མཚན་དུ་གཞན་གྱི་ཕོ་མཚན་བཅུག་པ་བདག་གིས་བྱས་ན་སྦོམ་པོ་སྟེ་དཔེར་ཕྱུགས་རྒལ་བ་ལྟ་བུ་ཕོ་མཚན་མི་ཆུད་ཅིང་འདུག་པ་ལ་བདག་གིས་ཆུད་པར་བྱས་པ་ལྟ་བུའོ། །གཞན་ཡང་ལུས་བཅད་པའི་ཁུང་བུར་རོ། །རོ་ལྟ་བུ་ལ་བཅད་ཅིང་ཕུག་སྟེ་
[47b.3]དེའི་འཕྲོ་དང་བུ་གུར་མི་ཚངས་པར་སྤྱད་ནའང་སྦོམ་པོ། མ་ནིང་གི་འཇུག་གནས་ཕུག་རྡུགས་སུའོ། །མ་ནིང་གི་མོ་མཚན་གཅིན་འོང་བའི་ཁུང་བུ་ཙམ་ཡོད་དུ་ཟད་དེ་མི་ཚངས་པར་སྤྱད་དུ་མི་རུང་བ་ཞིག་ལ་སྤྱད་ན་སྦོམ་པོ། མཆུ་དག་ལ་ཡང་ངོ་། །མཆུ་དང་མཆུའི་#ཕྱི་རོལ་དུ་འམ་འདོད་
[47b.4]ཆགས་ཀྱི་#སེམས་ཀྱིས་མི་ཚངས་པར་སྤྱད་པའི་ཕྱིར་ཕོ་མཚན་གྱིས་རེག་ན་སྦོམ་པོའོ#། །མཚམས་ཀྱི་ཕྱིར་#ཕན་ཆད་ཀྱང་ངོ་། །སོའི་ཕྱི་རོལ་མཆུའི་ནང་རོལ་མཁུར་བ་ཕན་ཆད་#དུ་འདོད་ཆགས་ཀྱི་སེམས་#ཀྱིས་མི་ཚངས་པར་སྤྱད་ན་སྦོམ་པོ། སྒྲེའུར་ཡང་ངོ་། །སྒྲེའུར་འདོད་ཆགས་ཀྱི་སེམས་
[47b.5]ཀྱིས་མི་ཚངས་པར་སྤྱད་ན་སྦོམ་པོ། བལྟབ་#པ་དང་མི་རེག་པར་བཅུག་པར་བྱས་པ་ཡང་ངོ་། །སྐྲ་མི་ནུབ་#པའི་ཕྱིར་ཕོ་མཚན་རྐེད་པར་བཀུག་ནས་བལྟབ་སྟེ་བཅུག་པ་དང་མོ་མཚན་ལ་མ་རེག་པ་ཞིག་ཏུ་བཅུག་སྟེ་སྤྱད་ན་སྦོམ་པོ། དེའི་ཐ་མར་བཤད་པ་དཀྲིས་#པ་ཞེས་པ་ཐམས་ཅད་ཀུན་མི་
[47b.6]རིག་པར་འགྱུར་བ་མ་ཡིན་ནོ། །ཕོ་མཚན་དཀྲིས་#པ་དང་མོ་མཚན་ལ་གཡོགས་ཏེ་ཕུལ་བ་དང་གཡོགས་པ་བཅས་ཏེ་ནང་དུ་སོང་བ་གང་ཡང་རུང་བཀབ་པ་དང་དཀྲིས་#པ་གཉིས་ཀ་བྱ་སྟེ། བཅུག་ཀྱང་རུང་སྟེ་འདི་ལྟར་བྱས་ཤིང་སྤྱད་དོ་ཅོག་རེག་པར་མི་འགྱུར་ཞིང་ཕས་མི་ཕམ་པར་འགྱུར་བ་ཡང་མ་
[47b.7]ཡིན་གྱི་དར་#ལྟ་བུ་སྲབ་མོས་དཀྲིས་#ཏེ་རེག་པའི་དྲོད་དང་ལྡན་པར་མི་ཚངས་པར་སྤྱད་པ་ནི་ཕས་ཕམ་པའོ། །གཞན་གྱིས་དཀྲིས་#པ་ནི་མ་རེག་པར་འཇུག་པ་ལ་གསུངས་སོ། །མོ་མཚན་དང་ཕོ་མཚན་དཀྲིས་#ཤིང་བཀག་པ་ཀོ་ལྤགས་སམ། སྣམ་བུའམ། ཕྱིང་པ་ལྟ་བུ་སྟུག་པོས་བྱས་ཏེ་རེག་པ་
[48a]
[48a.1]དང་མི་ལྡན་པར་མི་ཚངས་པར་#སྤྱད་ན་སྦོམ་པོ། ཕས་ཕམ་པ་དང་པོ་#དྲིས་པའི་ཆུད་པའོ། །ཕས་ཕམ་པ་བཞིའི་དང་པོ་སྟེ་མི་ཚངས་པར་སྤྱད་པ་འདུལ་བ་དྲིས་པ་ཞེས་བྱ་བའི་ནང་ནས་འབྱུང་བའི་མདོ།། །།དགེ་སློང་ཡིན་པར་#མི་དྲན་པ་ནི་རང་བཞིན་ཉམས་པའོ། །འདྲེ་གདོན་
[48a.2]དང་རླུང་ནད་ལ་སོགས་པས་སྨྱོས་ཤིང་མྱོས་ཏེ། དགེ་སློང་ཡིན་པར་མི་དྲན་པར་མི་ཚངས་པར་སྤྱོད་པ་#ནི་ཕས་ཕམ་པར་མི་འགྱུར། ཉམས་པ་ནི་གཉིས་ཏེ་ནང་དང་ཕྱིའོ། །མོ་མཚན་ནང་ཉམས་ཤིང་སྣད་ཀྱང་རུང་གཉིས་ཀ་སྣད་#ཅིང་ཉམས་ཀྱང་རུང་སྟེ་མི་ཚངས་པར་སྤྱད་ན་སྦོམ་#པོ། ཕ་རོལ་གྱིས་
[48a.3]སྨྲས་ནས་ཁས་བླངས་ན་བསླབ་པ་ཞིག་གོ། །དགེ་སློབ་མ་ལ་ཕ་རོལ་པོ་ཞིག་གིས་མི་ཚངས་པར་སྤྱོད་#དོ་ཞེས་ཟེར་ཞིང་འོངས་པ་ལ་མི་ཚངས་པར་སྤྱད་པར་བྱའོ་ཞེས་ཁས་བླངས་ན། དགེ་སློབ་མའི་ཁྲིམས་ཞིག་གོ། །དེའང་དབོག་གོ། །མདོ་ལྟག་མ་ལྟར་ཁྲིམས་ཞིག་པ་དེ་སླར་དབོག་
[48a.4]ཏུ་མི་རུང་ངོ་། །ལོ་གཉིས་སུ་བསྡད་པ་ནི་ཁྲིམས་ཕྱི་མ་ཕོག་པ་ནས་བརྩིའོ། །ཁ་ཅིག་ན་རེ་མི་ཚངས་པར་སྤྱད་པར་ཁས་བླངས་ཤིང་མི་ཚངས་པར་སྤྱད་པ་བྱས་པ་ཡང་དབོག་ཏུ་རུང་ཞེས་ཟེར་ཏེ། དེ་ལྟ་མ་ཡིན་གྱི་མི་ཚངས་པར་ནི་མ་#སྤྱད་ཁས་ནི་བླངས་ཏེ་བསླབ་པ་ཞིག་པ་དེར་སླར་དབོག་ཏུ་
[48a.5]རུང་ངོ་། །དགེ་སློང་ཕས་ནི་སྦོམ་པོ། དགེ་སློང་(ཕལ་,ཕ་ལ་)གཞན་ཞིག་ན་རེ་ཁྱོད་ཀྱི་རྐུབ་ཏུ་མི་ཚངས་པར་སྤྱད་ན་རུང་ངམ་ཞེས་དྲིས་ཏེ། རུང་ངོ་ཞེས་སྨྲས་ན་སྦོམ་པོ། མ་ཟུམས་པར་གྱུར་པ་ལ་ཡང་ངོ་། །མོ་མཚན་ཆེ་ལ་དངོས་པོར་#མ་ཟུམས་པར་འདུག་པ་ལ་མི་ཚངས་པར་སྤྱོད་ན་ཡང་སྦོམ་པོ། 
[48a.6]གཞུག་པའི་ཕྱིར་རྨར་ཕུལ་#བ་ཡང་ངོ་། །མོ་མཚན་དུ་གཞུག་པར་འདོད་པའི་ཕྱིར་ཅི་འདྲ་བར་འདུག་ཅེས་ལག་པས་མྱངས་ཤིང་མནམས་ན་ཡང་སྦོམ་པོ། འཇིགས་ཤིང་ངོ་ཚ་བས་འདོད་ཆགས་མ་གྲུབ་པ་ཡང་ངོ་། །འཇིགས་པ་ནི་གནོད་སྦྱིན་མོ་ཞིག་བུད་མེད་དུ་འཁྲུལ་#ཏེ་མི་ཚངས་པར་སྤྱད་པ་
[48a.7]དང་སྤྱད་པའི་ཚེ་འཕྲུལ་མ་ནུས་ནས་སླར་གནོད་སྦྱིན་ཉིད་ཀྱི་ལུས་སུ་གྱུར་ནས། དགེ་སློང་དེ་སྔངས་ཏེ་སྐྲག་པས་དགའ་བར་མ་ཚོར་བ་ལས་བཅས། ངོ་ཚ་བ་ནི་དགེ་སློང་ཞིག་#གིས་མ་ལ་མི་ཚངས་པར་སྤྱད་པ་དང་སྤྱད་པའི་ཚེ་མས་སྨྲས་པ་ཁྱོད་ཐོག་མ་ཡང་འདི་ནས་འོངས་ན་ད་ཡང་སླར་དེར་འཇུག་
[48b]
[48b.1]ཅིང་སྤྱོད་དམ་ཞེས་བྱས་པ་དང་། དགེ་སློང་དེ་ངོ་ཚ་སྟེ་དགའ་བར་མ་ཚོར་བ་ལས་བཅས་རྣམ་པ་འདི་གཉིས་ལྟར་སྤྱད་ན་སྦོམ་པོ། ཕོ་མཚན་གས་པས་ཁུ་བ་མ་གྲུབ་པ་ཡང་ངོ་། །མོ་མཚན་ཆུང་ངུ་ཞིག་ལ་སྤྱད་དེ་ཕོ་མཚན་སྣད་ཅིང་པགས་པ་རལ་པའམ། འཆུས་པ་ལྟ་བུའམ། ཕོ་མཚན་གས་ཤིང་
[48b.2]སྣད་པ་ལྟ་བུ་ཞིག་གིས་མི་ཚངས་པར་སྤྱད་པ་ལས་དགའ་བར་མ་ཚོར་ན་ཡང་སྦོམ་པོ། མ་སྒྲེན་པར་བཅུག་#ན་ཡང་ངོ་། །ཕོ་མཚན་མ་སྒྲེན་པར་མོ་མཚན་དུ་བཅུག་ན་སྦོམ་པོ། ལག་པ་ནས་ལག་པར། རྐང་པ་ནས་རྐང་པར་ཚིགས་ནས་ཚིགས་སུ། མཚན་ནས་མཚན་#དུ་མ་འབྱོར་ན་ཡང་ངོ་། །
[48b.3]ལུས་ཆེ་ཆུང་ཞུགས་ཏེ་མོ་མཚན་དུ་མི་ཚངས་པར་སྤྱད་དུ་རུང་ཡང་། རྐང་ལག་དང་ཚིགས་དང་། མཚན་#ལ་སོགས་པ་འཕགས་པར་ཆེ་ཆུང་ཞུགས་པ་ལས་མི་ཚངས་པར་སྤྱད་ནའང་སྦོམ་པོར་འགྱུར་རོ། །གཡོས་པ་ཙམ་དང་ལྡན་པ་ཡང་ངོ་། །གཞན་གྱིས་ནན་གྱིས་མི་ཚངས་པར་སྤྱད་#དེ་དགའ་བར་
[48b.4]ནི་མ་ཚོར་གྱི། ཆུང་#ཟད་བག་ཙམ་གྱི་དགའ་བར་ཚོར་ན་སྦོམ་པོ། དགེ་སློང་རྡོས་བཏབ་པ་ཞིག་གཉིད་ལོག་པ་ལས་ཕོ་མཚན་སྒྲེན་པ་#བུད་མེད་ཞིག་#གིས་མཐོང་སྟེ་ཐལ་བྱུང་མོ་མཚན་དུ་བཅུག་སྟེ་སྟེང་ནས་བཀུད་པ་དང་དགེ་སློང་ཕས་ཚོར་ཏེ་ཉམ་ཆུང་ཞིང་རྔོན་པས་འཕྲ་འཕྲ་སྟེ་བག་ཙམ་གཡོས་པ་
[48b.5]ལས་བཅས། ཤིང་དང་བ་སོ་དང་། རྡོ་དང་གོས་ཀྱི་གཟུགས་ལ་དེ་ལ་བྱས་ནས་འོན་ཏེ་མཚན་གྱི་མཚམས་ཙམ་ན་ཡང་ངོ་། །མིང་གིས་སྨོས་པ་འདི་རྣམས་ལས་བུད་མེད་ཀྱི་གཟུགས་སུ་བྱས་པ་ལས་མི་ཚངས་པར་སྤྱད་པར་བརྩལ་#བ་དང་། ནང་ན་འདྲེ་གདོན་གནས་པས་མོ་མཚན་ཉི་ཚེ་བུད་མེད་
[48b.6]ཀྱི་དང་འདྲ་བ་མ་#གྱུར་པ་ཞིག་ལ་སྤྱད་ན་སྦོམ་པོར་འགྱུར། ལུས་ཀྱི་ཡན་ལག་ཐམས་ཅད་ཀྱིས་རེག་པར་གྱུར་ན་རྩ་བའོ། །མདོ་ལྟག་མ་ལྟ་བུའི་གཟུགས་སུ་བྱས་པ་#ལ་མི་ཚངས་པར་#སྤྱད་པ་དང་ལུས་ཀྱི་ཡན་ལག་ཐམས་ཅད་མི་དང་འདྲ་བར་གྱུར་ན་ཕས་ཕམ་པའོ། །བསྙེན་པར་རྫོགས་
[48b.7]པས་མོ་མཚན་དུ་རྐང་པ་བཅུག་ན་ཡང་ངོ་། །མི་ཚངས་པར་སྤྱོད་དུ་སོང་སོང་བ་ལས་མོ་མཚན་ཆེ་བར་#གྱུར་ནས་ཕོ་མཚན་གྱིས་ནི་མ་སྤྱད་ཀྱི་རྐང་པ་བཅུག་པ་ལས་བཅས་ཏེ་མི་ཚངས་པར་སྤྱད་པའི་ཕྱིར་མོ་མཚན་དུ་རྐང་པ་བཅུག་ནའང་སྦོམ་པོ། གཞུག་གནས་ཀྱི་ཕྱི་རོལ་དུ་ཕོ་མཚན་གྱིས་རེག་པ་དེ་
[49a]
[49a.1]ཙམ་གྱིས་ཀྱང་ངོ་། །བུད་མེད་གཅིག་ཅིག་སྒྲེན་མོར་ཁྲོན་པ་ན་ཆུ་ཆུ་#བར་དགུས་པ་དང་། བར་རམ་སབ་མོའི་རྒྱབ་ནས་དགེ་སློང་ཅིག་གིས་སབ་#མོ་ལ་བུ་གུ་ཡོད་པའི་ནང་ནས། ཕོ་མཚན་བཅུག་སྟེ་མོ་མཚན་ལ་རེག་པར་བྱས་པ་ལས་བཅས་ཏེ་མོ་མཚན་ལ་ཕོ་མཚན་
[49a.2]རེག་པ་ཙམ་གྱིས་ཀྱང་སྦོམ་པོ། བསྙེན་པའི་ཕྱིར་གཞན་ལ་བསྒོ་ན་ཡང་ངོ་། །མི་གཞན་ལ་ཁྱོད་མི་ཚངས་པར་སྤྱོད་ཅིག་ཅེས་བསྒོ་ན་སྦོམ་པོ། རང་བཞིན་དུ་སྒྲེན་པ་ནི་མི་འབྲིའོ། །ཕོ་མཚན་ཡོད་ནས་སྒྲེན་པས་མི་ཚངས་པར་སྤྱད་ཀྱང་ཕས་ཕམ་པར་མི་འགྱུར་རོ་སྙམ་དུ་བསམས་ཏེ་སྤྱད་ཀྱང་
[49a.3]ཕས་ཕམ་པ་ཡིན་པ་མ་ཡིན་ནོ། །མདུན་དང་རྒྱབ་གཉིས་གང་དུ་བརྩལ་ནས་དེ་ལས་གཞན་དུ་ཟིན་ན་ཡང་ངོ་། །མོ་མཚན་དུ་མི་ཚངས་པར་སྤྱོད་པར་#བསམས་ཏེ་སྤྱོད་སྤྱོད་པ་ལས་རྐུབ་ཏུ་སོང་སྟེ་འདོད་ཆགས་གྲུབ་ན་ཡང་ཕས་ཕམ་མོ། །ལམ་གྱི་#ལྷག་མར་ཡང་གཞུག་གོ་ཞེ་#ན་ཡང་མི་འབྲིའོ། །
[49a.4]སྒོ་གསུམ་ཆར་དུ་མི་ཚངས་པར་སྤྱད་ལ་སྒོ་ཐ་མ་གཅིག་ཏུ་འདོད་ཆགས་གྲུབ་པར་བྱའོ་ཞེས་བསམས་ཏེ་སྤྱད་པ་ལས་སྒོ་གཉིས་སུ་ནི་མ་སྤྱད་ཀྱི་སྒོ་དང་པོར་འདོད་ཆགས་གྲུབ་ནས་གཉིས་སུ་མ་སྤྱད་#པའི་ཕྱིར་ཕམ་པར་མི་འགྱུར་བ་མ་#ཡིན་ཏེ་ཕམ་མོ། །ཞིག་གོ་ཞེས་བསམས་ན་ཡང་མ་ཡིན་ནོ། །
[49a.5]ཕག་ཅིག་#བཅིངས་ཤིང་འདུག་པ་ལས། དགེ་སློང་གིས་སྙིང་རྗེ་བའི་ཕྱིར་ཐུག་#ཐུབ་ཏུ་བཏང་བ་ལས་ཕག་བདག་#གིས་དགེ་སློང་གིས་བཏང་བར་ཐོས་ནས་དགེ་སློང་ཁྱོད་ནི་ཁྲིམས་ཞིག་ཅིང་མེད་པའོ་ཞེས་བསྒོ་བ་དང་། ཁྲིམས་ཞིག་པ་ནི་མ་ཡིན་མོད་ཀྱི། དགེ་སློང་གིས་ཀྱང་ཁྲིམས་ཞིག་པ་ཡིན་
[49a.6]ནོ་སྙམ་བསམས་ནས་མི་ཚངས་པར་སྤྱད་པ་ལས་བཅས་ཏེ་ཕྱིས་མི་ཚངས་པར་སྤྱོད་པའི་ཚེ་ཕམ་མོ། །ནད་དབྱུང་བའི་ཕྱིར་ཡང་མི་རུང་ངོ་། །ཆུས་བགགས་#པ་དང་ཕོ་མཚན་ལ་ཤུ་བ་བྱུང་བའི་ནད་ལ། སྨན་པ་ན་རེ་མི་ཚངས་པར་སྤྱད་ན་ཕན་ནོ་ཞེས་ཟེར་ཏེ་ནད་ལ་ཕན་པའི་ཕྱིར་མི་ཚངས་པར་སྤྱད་ཀྱང་
[49a.7]ཕམ། ལམ་ལ་གཞན་དུ་འདུ་ཤེས་སམ་ཡིད་གཉིས་སུའང་མ་ཡིན། སྣར་ཕོ་མཚན་བཅུག་སྟེ་སྤྱད་པར་བསམས་པ་ལས་ཁར་སོང་སྟེ། འདོད་ཆགས་གྲུབ་པ་དང་། འདོད་ཆགས་ནི་ཁར་སྤྱད་དུ་གྲུབ་ཀྱི། འདོད་ཆགས་ཁར་གྲུབ་བམ་སྣར་གྲུབ་གཏོལ་མེད་དེ་ཐེ་ཚོམ་ཟ་བ་ལྟ་བུ་ཡང་
[49b]
[49b.1]ཕས་ཕམ་པར་འགྱུར་རོ། །ལམ་མ་ཡིན་པ་ཡང་དེ་ལྟར་སྦོམ་པོའོ། །སྒོ་གསུམ་མ་ཡིན་པར་རྣ་བ་དང་སྣ་ལ་སོགས་པར་མི་ཚངས་པར་སྤྱད་ནའང་སྦོམ་པོ། ལྟུང་བ་མེད་པ་#རིངས་པས་བུད་མེད་ཀྱི་སྟེང་དུ་ལྟུང་ནའོ། །སྔངས་པའམ་རིངས་པ་ལྟ་བུས་རྡེག་#འཆོས་ཏེ་བུད་མེད་ཀྱི་སྟེང་དུ་འགྱེལ་བ་
[49b.2]ནི་ཉེས་མེད་དོ། །མི་འདོད་བཞིན་དུ་ཕོངས་པས་མགུལ་ནས་འཇུས་ན་ཡང་ངོ་། །བུད་མེད་འདྲེ་ལྟ་བུས་སྔངས་ཏེ་འཇིགས་པའི་ཕྱིར། དགེ་སློང་མི་འདོད་དུ་བཞིན་#མགུལ་ནས་འཇུས་ནའང་ཉེས་མེད་དོ། །མཆུ་དང་མཆུར་རེག་པ་ཡང་ངོ་། །སྒོ་ལྟ་བུ་ལ་བུད་མེད་དང་དགེ་སློང་ཕས་བྱུང་(ཚུས་,ཚུལ་)བྱུང་
[49b.3]སྟེ་འཕྲལ་ལ་གདོང་ཐུག་ཏུ་#ཕྲད་ནས་མཆུ་གཉིས་རེག་ཏུ་ཟིན་ཀྱང་ཉེས་མེད། ཁྱི་མོའི་མདུན་དུ་མི་གཅི་བར་བྱ། དགེ་སློང་གཅིག་ཅིག་ཁྱི་མོའི་མདུན་དུ་ཁ་བལྟས་ཏེ་གཅིན་གཅི་བ་དང་། ཕོ་མཚན་ལ་ཁྱིའི་སྙིང་ལ་ཤ་གཞན་ཞིག་སྙམ་སྟེ་བརྒྱུགས་ནས་ཁར་བཅུག་པ་ལས་བཅས་ཏེ། ཁྱི་མོའི་
[49b.4]མདུན་དུ་#ཉེས་བྱས་དགོན་པ་གང་དུ་སྲོག་ལ་དམའ་བ་དེར་མི་གནས། ཆུ་གང་དུ་ཕོ་མཚན་ཟིན་གྱིས་དོགས་པས་སྒྲེན་མོར་མི་འབོག་དགེ་སློང་གཅིག་ཅིག་ཆུ་རྒལ་བ་དང་། ཆུར་གནས་པའི་སེམས་ཅན་ཞིག་གིས་ཕོ་མཚན་ཁར་བཅུག་པ་དང་། དགེ་སློང་གི་ཡིད་ལ་ཕོ་མཚན་སེམས་ཅན་གྱི་ཁར་སོང་
[49b.5]གིས་ཕས་ཕམ་མོ་སྙམ་དུ་ཐེ་ཚོམ་ཟོས་པ་ལས་ཕས་ཕམ་པར་ནི་མི་འགྱུར་གྱི། ཕྱིན་ཆད་ཕོ་མཚན་ཟིན་གྱིས་དོགས་པའི་ཆུ་ལ་རས་ཀྱིས་མ་དཀྲིས་པར་མ་འབོགས་ཤིག་ཅེས་བཅས་ཏེ་རས་ཀྱིས་མ་དཀྲིས་པར་འབོག་ན་ཉེས་བྱས། དེར་གྲུ་ལ་ཤེས་བཞིན་དུ་རྒལ#། གྲུ་ལ་རྒལ་བའི་ཚེའང་གྲུ་བུབ་ན་
[49b.6]བུད་མེད་ཀྱིས་མི་ཟིན་པ་དང་རྒྱལ་བའི་ཕྱིར་ཕོ་མཚན་མི་ཟིན་པར་རས་ཀྱིས་དཀྲི་བ་ཤེས་བཞིན་དུ་བྱ། དེ་ལྟར་འདུ་ཤེས་མ་བཞག་ན་ཉེས་བྱས། བའི་ནང་དུ་འགྲོ་ན་ཡང་ངོ་། །བ་ལང་གི་ཁྲོད་དུ་འགྲོ་ན་འང་རྡུང་#དུ་འོང་བའི་ཕྱིར་བག་བྱ་བ་དང་བ་ལང་མི་རེག་པར་ཤེས་བཞིན་དུ་མ་བྱས་ན་ཉེས་བྱས། ཁྲོན་
[49b.7]པའི་ཆུར་བརྟག་པ་ཡང་ངོ་། །ཁྲོན་པའི་ནང་ན་བུད་མེད་འགྱེལ་ཞིང་འདུག་པ་སྔངས་ཏེ་བདག་ལ་འཛིན་དུ་འོངས་པའི་#ཕྱིར་སྔ་ནས་ཅི་ཡོད་བརྟག་#པ་དང་གཅིག་ཏུ་ན་བུད་མེད་ཁྲོན་པའི་ཁ་ན་འགྲེང་ན་མོ་མཚན་གྱི་གཟུགས་བརྙན་ཆུའི་ནང་དུ་འོང་བ་མཐོང་ན་འདོད་ཆགས་སྐྱེ་བའི་ཕྱིར་བུད་མེད་ཆུ་ཆུ་#བ་
[50a]
[50a.1]ཡོད་ན་ཁྲོན་པར་མི་བརྟགས་#པར་མ་བྱས་ན་ཉེས་བྱས། བསོད་སྙོམས་ཟས་ཀྱི་ཕྱིར་གྲོང་དུ་སྤྱད་པ་གྲོང་བར་དུ་བསོད་སྙོམས་སྤྱོད་པའི་ཚེ་བུད་མེད་ལ་མི་རེག་པ་ལ་སོགས་པ་ཤེས་བཞིན་དུ་མ་བྱས་ན་ཉེས་བྱས། རབ་ཏུ་བརྟག་#པར་བྱ་སྟེ་རབ་ཏུ་དབྱུང་། རབ་ཏུ་དབྱུང་བ་#ཞིག་
[50a.2]འོངས་ན་ཕོ་ཡིན་ནམ་མོ་ཡིན་པ་རྟོགས་པར་བྱ་སྟེ་རབ་ཏུ་དབྱུང་། མ་བརྟགས་ན་ཉེས་བྱས། གཅིག་པུ་བླ་གབ་མེད་པ་ན་ལོགས་མི་དབབ། བླ་གབ་མེད་པ་ན་#གྲོགས་མེད་པར་གཉིད་མ་ལོག་ཀྱང་ལོགས་ཀྱིས་ཕབ་སྟེ་མི་ཉལ་ཐལ་བྱུང་གཉིད་ཀྱིས་ལོག་པར་འགྱུར་བའི་ཕྱིར་ཏེ་ལོགས་ཀྱིས་ཕབ་ན་
[50a.3]ཉེས་བྱས། སྒོ་མ་བཅད་པའི་ཁྱིམ་དུ་དགེ་སློང་མས་བསམ་གཏན་མི་བྱ་བ་དང་ཡང་ངོ་། །སྒོ་མ་བཅད་པར་དགེ་སློང་མ་#བསམ་གཏན་མ་བྱེད་ཅིག་མ་ཉལ་ཅིག་སྐྱེས་པ་ཐུག་#ཐུབ་ཏུ་རྒྱོར་ཡང་#ངོ་། །ཕས་ཕམ་པ་དང་པོ་སྟེ་བྱེ་བྲག་ཏུ་གདོན་མི་ཟ་བའོ། །ཕས་ཕམ་པ་བཞིའི་དང་པོ་མི་ཚངས་པར་
[50a.4]སྤྱོད་པ་འདུལ་བ་བྱེ་བྲག་ཏུ་གདོན་མི་ཟ་བ་ཞེས་བྱ་བའི་ནང་ནས་འབྱུང་བའི་མདོ་#མི་ཚངས་པར་སྤྱོད་པ་དང་པོ་རྫོགས་སོ།། །།མ་བྱིན་པར་ལེན་པའི་ཕས་ཕམ་པ་ལ་འཆད་དེ། འཕྲོག་#པ་དང་། བདག་གིས་འཕྲོག་པ་དང་#བརྐུས་པ་ལའང་རུང་སྟེ་ཡན་ལག་གཅིག །འཕྲོག་ཏུ་བཅུག་
[50a.5]པའོ། །མངོན་སུམ་དུ་འཕྲོག་ཏུ་བཅུག་ཀྱང་རུང་#རྐུར་བཅུག་ཀྱང་རུང་སྟེ་ཡན་ལག་གཅིག །ཕོ་ཉས་ཀྱང་ངོ་། །ཕོ་ཉ་བཏང་སྟེ་རྐུར་བཅུག་ཀྱང་རུང་འཕྲོག་ཏུ་བཅུག་ཀྱང་རུང་ཡན་ལག་གཅིག །ཡན་ལག་བདུན་དུ་བརྩི་ན་ནི་ཡན་ལག་གོང་མ་#གཉིས་དང་གསུམ་ལ་ཡན་ལག་གཅིག་ཏུ་བརྩིའོ། །
[50a.6]མ་བྱིན་པའོ། །བདག་གི་ནོར་ཀྱང་#མ་ཡིན་གཞན་གྱིས་ཀྱང་མ་བྱིན་པ་ལ་བྱ་སྟེ་ཡན་ལག་གཅིག །མ་ཤ་ཀ་ལྔ་ལ་སོགས་པའོ། །སངས་རྒྱས་བཞུགས་པའི་ཚེ་ནའང་དངུལ་ཞོའི་བརྒྱད་ཆ་གཅིག་གིས་ཕམ་དེང་སང་#དུས་དང་སྦྱར་ཏེ། རྒྱ་གར་#ཡུལ་གྱི་མ་ཤ་ལས་བོད་ཀྱི་དངུལ་གྱི་ཐང་དུ་བརྩིས་
[50a.7]ན། དངུལ་ཞོའི་བརྒྱད་ཆ་གཅིག་ཡོད་དོ། །བརྒྱད་ཆ་གཅིག་ཡན་ཆད་བརྐུས་ན་ཕམ་སྟེ་ཡན་ལག་གཅིག །སངས་རྒྱས་ཀྱི་ཚེ་པ་ན་རིན་ཆུང་བས་ལྔས་ཕམ། དེང་སང་རིན་ཆེ་བས་བཞི། རྐུ་སེམས་ཀྱིས་སོ། །རྐུ་སེམས་ཀྱིས་རྐུ་བ་ལ་བྱ་སྟེ་ཡན་ལག་གཅིག །མིའི་རྒྱུད་ཀྱི་#བཅངས་པ་ལའོ། །ལམ་
[50b]
[50b.1]རྒྱུད་བཞི་མ་གཏོགས་པར་མིའི་ནོར་ལ་བྱ་སྟེ་ཡན་ལག་གཅིག །ཡན་ལག་བཅུར་བརྩིས་ན་ནི་མདོ་འདི་ཉིད་ལས་མི་ནོར་#ལས་བླངས་པ་གོང་ནས་བཤད་དེ་ཡན་ལག་གཉིས་སུ་བརྩི། ཡན་ལག་བདུན་གྱིས་ཕམ་པར་བརྩི་ན་ཡང་#ཡན་ལག་འདི་གཉིས་སུ་བགྲང་ངོ་། །དེར་འདུ་ཤེས་པའོ། །མིའི་
[50b.2]རྒྱུད་ཀྱི་ནོར་ཡིན་པར་འདུ་ཤེས་པ་ལ་ཡན་ལག་གཅིག །ནོར་བདག་གི་སེམས་ཀྱིས་ཀྱང་མ་བཏང་སྟེ་བདག་གི་ཡིན་པར་སེམས་པ་ཡན་ལག་གཅིག་སྟེ། ཡན་ལག་འདི་བཅུ་དང་ལྡན་ན་ཕམ། མ་ཚང་ན་སྦོམ་པོ། ཡན་ལག་བདུན་གྱིས་ཕམ་པར་བྱས་ན་འདི་གཉིས་ལ་གཅིག་ཏུ་བརྩིའོ། །བདག་
[50b.3]པོ་ལས་རླག་ནས་སེམས་ཀྱིས་མ་བཏང་#ན་རེ་བ་མ་ཆད་པའོ། །གོས་དང་ནོར་རྫས་ལ་སོགས་པ་རླུང་དང་ཆུས་ཁྱེར་བ་ལྟ་བུར་འཁྱམས་པ་ལ་ནོར་བདག་གི་སེམས་ལ་སླར་རྙེད་དུ་རེ་བའི་སེམས་ཡོད་པ་ལས་བརྐུས་ན་ནི་ཕམ། སླར་རྙེད་དུ་རེ་བའི་སེམས་མེད་ན་བདག་པོ་མེད་པའི་ནོར་དུ་བརྩིའོ། །གསོན་
[50b.4]མར་བསྔོས་པ་བདག་པོར་འགྱུར་རོ། །སངས་རྒྱས་དང་ཆོས་ཀྱི་དཀོར་དང་ལྷ་མ་སྲིན་ལ་སོགས་པའི་ནོར་དུ་བསྔོས་ཤིང་སྲུང་#མ་ཡོད་པ་ལས་བརྐུས་ན་ཕམ། བྱ་དང་{རི་དགས་,རི་དྭགས་}ལྟ་བུ་གསོན་མ་ལ་རྒྱན་བཏགས་པ་ལས་བརྐུས་ནའང་བདག་པོ་མི་ཡིན་པས་ཕམ་མོ། །བཟའ་བའི་ཕྱིར་བྱིན་པ་ནི་བསམ་པའི་
[50b.5]རྒྱུད་མེད་དེ། ཕྱུགས་ལ་ཆོས་དང་རྩྭ་དང་ཆུ་ལ་སོགས་པ་སྦྱིན་པར་བསྔོས་པ་ལས་བརྐུས་པ་ནི་ཕྱུགས་ལ་བསྔོས་པའི་སྟེང་དུ་ཕྱུགས་ཀྱིས་ཟོས་ནས་མེད་པར་འགྱུར་བས་ན་སྦོམ་པོ། མ་ཞུགས་ནས་#བདག་པོ་མ་ཡིན་ཏེ། {རི་དགས་,རི་དྭགས་}དང་བྱ་དང་གཅན་གཟན་ལ་སོགས་པ་བཤོར་#བར་མི་བཏང་བ་དང་
[50b.6]ལིངས་བཏབ་པ་ལ་སོགས་པ་ཁོངས་སུ་མ་ཆུད་ཅིང་དང་རུམ་འབྱོར་བ་ལས་བརྐུས་པ་ནི་བདག་པོ་མེད་པར་བརྩིའོ། །{རི་དགས་,རི་དྭགས་}དང་བྱ་དང་གཅན་གཟན་དག་བཟུང་བའི་ཕྱིར། མེ་བཏང་བ་ལ་སོགས་པའོ། །{རི་དགས་,རི་དྭགས་}དང་བྱ་དང་གཅན་གཟན་ལ་སོགས་པ་བཤོར་#བའི་ཕྱིར་ལིངས་དང་མེ་ལ་སོགས་པ་
[50b.7]དང་། རུ་འབྱོར་ཅིང་ཁོངས་སུ་ཆུད་པ་དང་། ཁོངས་སུ་མ་ཆུད་ཀྱང་མངའ་ལྟ་བུ་ཕོག་སྟེ་སྨས་#པ་སྙགས་མ་ཕྱི་བཞིན་འོངས་པ་#ལྟ་བུ་ལས་བརྐུས་ན་ནི་བདག་པོ་ཡོད་པར་འགྱུར་ཏེ་ཕམ་མོ། །ཁོངས་ནས་བརྐུས་པ་ཡང་ཕམ་མོ། །མ་ཆུད་#ན་དངོས་པོ་ཅན་དུ་གཟུང་ངོ་། །ནོར་བདག་མིའམ་བྱོལ་
[51a]
[51a.1]སོང་གང་ཡིན་གཏོལ་མེད་པའི་ནོར་ཞིག་ལ་སུའི་ཡིན་ཀྱང་རུང་གི་བརྐུའོ་ཞེས་བསམས་པ་ནི་ནོར་བདག་མི་ཡིན་ན་ཕམ་པར་འགྱུར། ཕྱུགས་ཀྱི་ཡིན་ན་སྦོམ་པོར་འགྱུར་མི་ཡིན་ན་སླར་གཞག་གོ་ཞེས་བསམས་#པ་ནི་མིའི་ཡིན་ཀྱང་བླངས་ཏེ་སླར་གཞག་ན་མི་ཕམ་མོ། །
[51a.2]རྐུ་བའི་ཚེ་གནས་དང་དུས་ཀྱི་རིམ་#གྱིས་སོ། །རྐུས་#པའི་ནོར་གྱི་རིན་ཐང་བརྩི་བ་ནི་ནས་འབྲས་#ལ་སོགས་པ། དབྱར་དགུན་སྟོན་དཔྱིད་ཀྱི་དུས་ཀྱི་རིན་ཐང་དུ་བརྩི། ལྷོ་བལ་ཡུལ་དང་བོད་ཡུལ་ལྟ་བུ་ནོར་རྒྱུ་གཅིག་ལ་རིན་ཆེ་ཆུང་དུ་འགྱུར་བ་ཡང་ཡུལ་ལམ་གནས་དེ་ཉིད་ཀྱི་རིང་#ཐང་དུ་བརྩི་སྟེ་ཚང་
[51a.3]ན་ཕམ་སྟེ་གླ་རྩི་དང་ཁ་ར་ལྟ་བུའོ། །མི་འདོད་པ་རྣམས་ལྟུང་བ་མེད། བུམ་པའམ་གདང་ཤིང་ངམ་ཞྭ་བརྐུས་པ་ལས། བུམ་པའི་ནང་ན་རྫས་ཡོད་པ་གདང་ཤིང་དང་ཞྭའི་ཟླ་ལ་ནོར་འོངས་ཏེ་མི་འདོད་དེ་སླར་བསྐྱལ་བར་བྱས་པ་ན་ཕམ་པར་མི་འགྱུར་རོ། །ཞྭ་དང་གདང་ཤིང་དང་བུམ་པ་ཉིད་
[51a.4]ཀྱིས་རིན་ཐང་བརྩིའོ། །བདག་གིར་དང་གཞན་གྱི་ནོར་རྫས་ཞིག་ལ་ནོར་དེ་བདག་གི་ཡིན་པར་མཐོང་སྟེ་སྤྱད་པ་དང་། རེ་ཞིག་གི་དུས་དང་། གྲོགས་པོའི་རྫས་ཕྲན་ཚེགས་ཞིག་བརྙའོ་ཞེས་མ་བྱས་ཀྱང་སྐད་ཅིག་ཙམ་སྤྱད་པ་དང་། ཡིད་#བརྟན་པའི་སེམས་ཀྱིས་དང་། གྲོགས་པོ་ཡིད་#བརྟན་
[51a.5]ཏེ་མི་དགའ་བར་མི་འགྱུར་བའི་རྫས་ཞིག་ལ་ཐུག་#ཐུབ་པར་སྤྱད་པ་དང་། གཞན་ལ་གསོལ་ཏེ་ནའོ། །རྫས་ཐུན་མོང་དུ་སྤྱད་དོ་ཞེས་སྔར་འཐམས་ཏེ་སྤྱད་པ་འཕྲལ་ལ་བརྙས་ཏེ་སྤྱད་པ་དང་འདི་རྣམས་ལྟ་བུ་སྤྱད་པ་ན་རྐུ་སེམས་མེད་ན་ཉེས་མེད་དོ། །གཞན་ཡང་རྐུ་བའི་སེམས་མེད་ནའོ། །
[51a.6]རྐུ་སེམས་མེད་པར་ནོར་#རྫས་བཟང་ངན་ལྟ་བའི་ཕྱིར་ལག་གིས་གཟུང་#བ་ལྟ་བུ་དང་གཞན་ཞིག་གིས་བརྐུ་བའི་ཕྱིར་དེ་འདྲ་བ་ཞིག་ལོང་སྟེ། ང་ལ་#བྱིན་ཅིག་ཅེས་ཟེར་བ་ལ་བདག་གིས་རྐུ་བར་མི་ཤེས་ཤིང་བདག་ལ་རྐུ་སེམས་མེད་པར་ཁོའི་ཁ་ཐབས་བཞིན་དུ་བླངས་ཏེ་བྱིན་པ་ལ་སོགས་
[51a.7]པ་ནི་ཉེས་མེད་དོ། །སྙིང་རྗེ་བའི་ཕྱིར་འཁྲུལ་#གྱིས་བཏང་ན་ཡང་ངོ་། །ཨ་ནན་ཏའི་བྱིན་#དའི་བུ་སྟོན་ཀའི་དུས་ཀྱི་རྐུན་པོས་བརྐུས་པ་ལས་མཽད་གལ་གྱིས་རྐུན་པོ་བུ་གཉིས་ལ་སྙིང་རྗེ་བའི་ཕྱིར་དམག་མི་ཕལ་མོ་ཆེར་སྤྲུལ་ཏེ་བསྡིགས་#ནས། རྐུན་པོས་བུ་སླར་བཏང་བ་དང་། དྲུག་སྡེ་#ཕས་ཕམ་
[51b]
[51b.1]པར་གྱུར་ཏོ་ཞེས་བརྒལ་ནས་སྙིང་རྗེ་དང་འཕྲུལ་གྱིས་བྱས་པས་ཉེས་མེད་#པའོ་ཞེས་བཅས། ཐམས་ཅད་དུ་ཡང་སྦྱོར་བའི་ཉེས་བྱས་པའོ། །ཕས་ཕམ་པ་དང་ལྷག་མ་དང་ལྟུང་བ་དང་བཞི་#སོ་སོར་མཐོལ་བ་དང་མང་པོ་བསླབ་པ་དང་། ལྟུང་བ་འདི་སྡེ་ལྔ་ཐོག་མ་བྱེད་ཅིང་སྦྱོར་བའི་ཚེ་ན་གང་
[51b.2]ཡང་རུང་སྟེ་ཉེས་བྱས་པའོ། །དེ་སྟེ་རྩ་བའི་སྡེ་འདིར་ནི་སྦོམ་པའོ#། །ཕས་ཕམ་པ་བཞི་ལས་#གང་ཡང་རུང་སྟེ་ཐོག་མ་ཕམ་པར་བྱེད་ཅིང་སྦྱོར་བའི་ཚེ་ཉེས་བྱས་ཀྱི་ཐོག་ཏུ་སྦོམ་པོ་རེ་རེ་ཡང་ཡོད་དོ། །སྦོམ་པོར་འགྱུར་བ་ཞིག་སྤྱོད་ནའང་ཐོག་མར་ཉེས་བྱས་པ་ཡོད་དེ་#དེའི་འོག་ཏུ་ཕམ་པ་ལ་
[51b.3]བརྩོན་པས་སྦོམ་པོའོ། །མདོ་བཞིན་པའི་ཡང་དེ་བཞིན། བཅུ་གསུམ་དགེ་འདུན་གྱི་#ལྷག་མར་འགྱུར་བ་ཞིག་སྤྱོད་ནའང་ཐོག་མ་སྦྱོར་བའི་ཚེ་ཉེས་བྱས་སུ་གྱུར་པའི་འོག་ཏུ་སྦོམ་པོ་གཅིག་ཀྱང་ཡོད་དོ། །མ་ཚང་བ་#བརྐུས་ན་ཡང་ངོ་། །མིའི་ནོར་ལས་བརྐུས་པ་ལས་དངུལ་ཞོའི་བརྒྱད་ཆ་གཅིག་
[51b.4]ཏུ་མ་ཚང་བ་མན་ཆད་ནི་བརྐུས་ཏེ། བླངས་ཀྱང་སྦོམ་པོར་འགྱུར་རོ། །བདག་པོ་མེད་པའི་གཏེར་ཡང་ངོ་། །ནོར་བདག་གིས་ནོར་གཏེར་དུ་སྦས་པ་ལས་ཤི་ནས། བུས་རྒྱུས་མི་ཤེས་པ་ལྟ་བུ་དང་། རྒྱལ་པོའི་ས་རིས་ཀྱི་ནང་#དཀོར་ཁུང་ཡོད་པ་མངོན་པར་མ་བཏོད་#ཅིང་། རྒྱལ་པོས་མི་ཤེས་པ་ལྟ་བུ་
[51b.5]ལ་བརྐུས་ན་རིན་ཐང་ཚང་ཡང་སྦོམ་པོའོ། །བདག་གི་ཡང་ངོ་། །དགེ་སློང་ཨ་ཛི་ཏ་ལ་ཆོས་གོས་བཟང་པོ་ཅིག་ཡོད་དེ། དགེ་སློང་ཅིག་གིས་མཐོང་ནས་བརྐུ་#བར་བྱས་པ་དང་། ཨ་ཛི་ཏས་ཚོར་ཏེ་བདག་གི་ཆོས་གོས་ཀྱི་གནས་སུ་ཁོའི་ཆོས་གོས་གཞག་པ་དང་། དགེ་སློང་དེས་ཆོས་གོས་དེ་བརྐུས་
[51b.6]ཏེ་གུད་དུ་བལྟས་ན་བདག་གི་ཆོས་གོས་ཡིན་པར་གྱུར་པ་ལས་བཅས་ཏེ། བདག་གི་རྫས་ལ་གཞན་གྱི་ནོར་དུ་བསམས་ཏེ་བརྐུས་ན་ཡང་སྦོམ་པོ། རྒྱུད་གཞན་གྱི་ཡང་ངོ་། །མི་མ་གཏོགས་པ་ལམ་རྒྱུད་བཞི་གང་ཡང་རུང་སྟེ་ནོར་རྫས་བརྐུས་ན་སྦོམ་པོ། བདག་གིར་མ་བྱས་ཀྱང་། བདག་
[51b.7]གི་ནོར་དུ་བྱ་བའི་ཕྱིར་མ་བརྐུས་ཀྱང་འདི་རྣམས་ལྟར་བྱས་ན་སྦོམ་པོ། སྦས་སམ། ནོར་ཆུད་གཟན་ཅིང་#མེད་པར་བྱ་བའི་ཕྱིར་སའི་ནང་ལ་སོགས་པར་སྦས་པ་དང་། མ་རུང་བར་བྱས་པ་དང་། ནོར་རྫས་མེར་བསྲེགས་སམ། ཆུ་ལ་བསྐུར་རམ་དྲལ་བཅོམ་པ་ལ་སོགས་པ་ཆུད་གཟན་པ་
[52a]
[52a.1]དང་། བཅིངས་པ། ནོར་བདག་དང་མི་ཕྲད་པར་བྱ་བའི་ཕྱིར་གནག་རྟ་#ལྟ་བུ་བཅིངས་ཤིང་བཏགས་#པ་ལྟ་བུ་དང་། འཕྲོལ་བ་ལ་སོགས་པ་དང་། གནག་རྟ་ལ་སོགས་པ་བཏགས་པ་ལས་སྟོར་ཅིང་#མེད་པར་བྱ་བའི་ཕྱིར་འཕྲོལ་ཏེ་འཁྱམ་དུ་བཏང་བ་དང་། ཕྲལ་བ་ཡང་
[52a.2]ངོ་། །འདི་རྣམས་ལྟ་བུ་ལ་སོགས་པ་ནོར་བདག་དང་ནོར་དུ་ཕྲལ་བའི་ཕྱིར་ཆུད་གཟན་པའི་ཕྱིར་བྱས་པ་#མེད་པར་བྱས་པ་ནི་སྦོམ་པོའོ། །ཉེས་བྱས་པ་ནི་སྙིང་རྗེའི་སེམས་ཀྱིས་བཏང་ནའོ། །{རི་དགས་,རི་དྭགས་}དང་གཅན་གཟན་རྙི་དང་། རྒྱ་ལ་ཟིན་པ་དང་ཕྱུགས་ལ་སོགས་པ་བསད་པར་བཏགས་ཤིང་
[52a.3]བཅིངས་པ་ལ། {རི་དགས་,རི་དྭགས་}ལ་སོགས་པ་དང་བདག་པོ་གཉིས་ཀ་ལ་སྙིང་རྗེའི་ཕྱིར་ཐུག་#ཐུབ་ཏུ་བཏང་བ་ནི་ཉེས་བྱས། རྒྱ་དང་རྙི་ལ་སོགས་པ་སྙིང་རྗེ་བའི་སེམས་ཀྱིས་དྲལ་ཅིང་#བཏང་བ་ཡང་#ཉེས་བྱས་ཏེ། སྙིང་རྗེ་ལ་རྣམ་གཉིས་སོ། །བཟློག་ཀྱང་མ་བྱས་པ་མ་ཡིན། རྐུན་པོས་དགེ་སློང་ལ་རྐུ་
[52a.4]བའི་རྒྱུས་དྲིས་པ་ལ#། དགེ་སློང་གིས་སྐྱེས་པ་མེད་དོ། །ཁྱི་#མི་ཟའོ་ཞེས་བྱ་སྟེ། རྐུ་བར་བསྟན་པའི་འོག་ཏུ་སྔར་སྨྲས་པ་{བརྫུན་,རྫུན་}བྱ་སྟེ། རྐུ་བའི་མི་རིགས་སོ་ཞེས་སླར་བཟློག་ཀྱང་སྦོམ་པོར་འགྱུར་རོ། །མ་རེག་པ་ཚུན་ཆད་སྦྱོར་བའི་སྦྱོར་བའོ། །ནོར་རྐུ་བར་བསམས་ནས་ནོར་ལ་མ་རེག་ཚུན་
[52a.5]ཆད་སྦོམ་པོ་ལ་སྦྱོར་བ་སྟེ་ཉེས་བྱས་སུ་འགྱུར་རོ། །བེན་ན་གོམ་པ་རེ་རེ་ཞིང་ངོ་། །མཁན་པོ་ལྟ་བུས་སློབ་མ་ལ་ཆོས་གོས་བསྐུར་ཏེ་ཕྱི་བཞིན་དུ་འབྲང་དུ་བཅུག་པ་ལས། སློབ་མ་དེས་རྐུ་བར་བསམས་ཏེ། བེན་ན་གོམ་པ་དུ་བོར་བ་རེ་རེ་ཞིང་ཉེས་བྱས་རེ་རེར་འགྱུར་རོ། །དེའི་རྒྱུད་ན་སེམས་ཅན་
[52a.6]སོ་སོ་ལས་སོ། །མི་གཉིས་གསུམ་ཡན་ཆད་མང་པོ་ཞིག་གི་ནོར་ལ་དགེ་སློང་ཅིག་གིས་བརྐུས་ན་མི་དེ་རྣམས་ཀྱི་སོ་སོའི་ནོར་སྐལ་ལས་རིན་ཐང་ཚང་ན་མིང་དུ་ཡོད་པ་བཞིན་དུ་ཉེས་བྱས་དང་། སྦོམ་པོ་རེ་རེ་ཡང་ཡོད། ཕས་#ཕམ་པ་ནི་སྤྱིར་གཅིག་ཏུ་ཟད་དེ་སྡིག་ནི་མི་དུ་ཡོད་པ་བཞིན་དུ་ཕས་ཕམ་
[52a.7]པ་རེ་རེའི་སྡིག་ཡོད། རིན་ཐང་མ་ཚང་ན་སྦོམ་པོ་དང་ཉེས་བྱས་རེ་རེ་ཡོད་དུ་ཟད་དོ། །ཕུར་པ་ལས་བཀྲོལ་བ་ནི་གྲུ་ལ་རེག་པ་མ་ཡིན་ནོ། །གྲུ་བརྐུ་བའི་ཕྱིར་ཉག་ཐག་ཕུར་པ་ལས་#བཀྲོལ་བ་ནི་གྲུ་ལ་རེག་པ་མ་ཡིན་ཏེ། སྦོམ་པོར་མི་འགྱུར་གྱི་ཉེས་བྱས་པའོ། །ཁུར་གྱིས་རྐུ་བར་#དེར་བྱེད་ཅིང་བརྐུས་པར་#
[52b]
[52b.1]ནའོ། །སྣམ་བུའམ་རས་སམ་ནོར་གང་ཡང་རུང་བ་ལས། མང་#མོ་ཞིག་ཁུར་དུ་དྲགས་#ཏེ་རྐུ་བ་ནི་བརྐུ་བར་བསམས་པའི་ཕྱིར་ཉེས་བྱས་ནི་གཅིག་ཏུ་ཟད། འདྲ་བའི་ཕྱིར་སྐྱེད་#ཅིང་སྡུད་པ་ལ་རེག་པ་རེ་རེ་ཞིང་སྦོམ་པོ་#རེ་རེ། དྲགས་ཟིན་ནས་འདེགས་པར་རེག་པའི་ཚེ་ཡང་སྦོམ་པོ་གཅིག །བཏེག་
[52b.2]སྟེ་འཕགས་ན་ཕམ་པར་འགྱུར། བཏོགས་#ནས་ཕུང་པོར་ནའོ། །ཤིང་ཏོག་བཏོགས་ནས་སྣོད་དུ་སྡུད་པའི་ཚེ་སྡུད་པར་རེག་པ་རེ་རེ་ལ་སྦོམ་པོ་རེ་རེ་བསྡུས་ཟིན་ནས་བཏེག་པར་རེག་པའི་ཚེ་སྦོམ་པོ་གཅིག་བཏེག་སྟེ་འཕགས་ན་#ཕམ། ཉེས་བྱས་ནི་བརྐུ་#བར་བསམས་པའི་ཕྱིར་གཅིག་ཏུ་
[52b.3]ཟད་དོ། །ཡལ་ག་བཀལ་ཏེ་བཅད་པ་ནི་ཤིང་ཏོག་དང་མེ་ཏོག་ལ་སོགས་པ་དུ་ཡོད་ཀྱང་སྦོམ་པོ། སྤྱིང་བ་ནི་གནས་ཀྱི་སྟེང་ནས་ནོར་གྱི་སྤྱི་བོ་ནུབ་ནའོ། །ཆུ་དང་ས་ལྟ་བུའི་ནང་དུ་ནོར་བརྐུ་བའི་ཕྱིར་སྦྱོར་བ་ནི་ནོར་གྱི་སྤྱི་བོ་ནུབ་ཅིང་མི་སྣང་ན་ཕམ། ཆུའི་ཞབས་སུ་ནོར་སོང་སྟེ་ཆུ་དང་པས་
[52b.4]སྟེང་ནས་བལྟར་སྣང་བ་ནི་སྦོམ་པོ་སྟེ་ཆུའི་འོག་གི་སའི་ནང་དུ་སྤྱིངས་ཏེ་མི་སྣང་ན་ཕམ། བཀུར་#བའི་སེམས་ཀྱིས་གང་འདི་ནས་ཕྱིས་བཀུར་#བར་ནའོ། །མདོ་ལྟག་མ་ལྟར་སྦས་ཏེ་བཞག་པའི་ཚེ་མི་ཕམ་གྱི་ཕྱིས་བླངས་ཏེ་ཁྱེར་བའི་ཚེ་ཕམ་མོ་ཞེས་ཀླན་ཀ་ཚོལ་བའི་ཕྱིར་མདོ་འདི་འཆད་དེ་སྦ་སྟེ་བཞག་
[52b.5]ནས་ཕྱིས་བླངས་ཏེ་བཀུར་རོ་ཞེས་བསམས་སུ་ཟིན་ཀྱང་སྦས་པའི་ཚེ་ནོར་མི་སྣང་ན་ཕམ་པར་འགྱུར་རོ། །བཤལ་བ་ནི་ཐོག་མའི་གཞིའི་མཚམས་ལས་མཇུག་#མ་འདས་ནའོ། །ནོར་ཞིག་ས་#ལས་བཤལ་ཏེ་རྐུ་ན་གཞི་ག་ལ་#འདུག་པའི་ནོར་གྱི་མཐའ་མ་འམ་མཇུག་མ་འདུག་པའི་མཚམས་ལས་
[52b.6]འདས་ན་ཕམ་པར་འགྱུར། དེ་ལྟར་འགྱུར་བ་ཡང་ནོར་འདུག་པའི་གཞི་ལ་སའི་སྲུབས་སམ་བང་རིམ་ལྟ་བུའི་མཚམས་མེད་ན་ནོར་གྱི་མཇུག་མའི་མཚམས་འདས་ན་ཕམ། ཡོག་པའི་ནང་དུ་ཆུད་པ་ནི་དེར་མ་ཡིན་ནོ། །ནོར་བཤལ་ཏེ་རྐུ་#བའི་འོག་ན་མཚམས་སམ་ས་སྒལ་ཞིག་ཡོད་ན་ནོར་གྱི་
[52b.7]མཇུག་#མའི་མཚམས་མ་འདས་ཀྱང་ས་སྒལ་དེ་#འདས་པས་ཕམ་པར་འགྱུར་#ཏེ། དཔེར་ན་ཞིང་རོལ་གྱི་སྟེང་ནས་ཤིང་{རིངས་,རིང་}རྐུ་བ་ལྟ་བུའོ། །དེའི་གཟུགས་ནི། མཚམས་འདས་ན་ཕམ་པར་འགྱུར་བའི་མཚམས་ཀྱི་གཟུགས་ནི་འདི་རྣམས་ལྟ་བུ་གང་ཡང་རུང་ངོ་། །འཕགས་པ་དང་། ས་སྐྲངས་
[53a]
[53a.1]པ་ལྟ་བུའི་བང་རིམ་དང་། གས་པ་དང་། ས་གས་པའི་སེར་ཁ་དང་། ཡི་གེ་དང་། ཡི་གེའི་འབྲུ་ཚིག་ལས་གཅིག་གི་སྟེང་དུ་ཐལ་བ་དང་། ཁ་དོག་དང་གཞན་དང་། ཁ་དོག་སྣ་ཚོགས་སུ་འདུག་པ་ལས་གཅིག་ལས་ཁ་དོག་གཞན་གྱི་སྟེང་#དུ་ཐལ་བ་དང་། མཚམས་དང་། 
[53a.2]ས་ཤིང་ལ་སོགས་པའི་སྲུབས་ལྟ་བུ་དང་། རྣང་སྒལ་ལོ། །ཞིང་གི་རྣང་#སྒལ་ལྟ་བུ་དང་འདི་རྣམས་གང་ཡང་རུང་སྟེ་བཤལ་བ་ལས་མཚམས་འདས་ན་ཕམ། སྲོག་ཆགས་ཀྱི་མུ་ནི་ཐ་དད་དཔེར་མངོན་ན་རྩིབ་མ་ལ་སོགས་པ་ལས་སོ། །ཕྱུགས་ལྟ་བུ་ལ་གོས་གཡོགས་སམ་བཀལ་བ་ལས་རྐུ་ན་
[53a.3]བསྙིལ་ཏམ་བཤལ་ཏེ། ཕྱུགས་རིང་ན་རྩིབ་མའམ་#རུལ་བ་དག་གི་གཟུགས་མངོན་པར་སྣང་བ་གང་ཡང་རུང་འདས་ན་ཕམ། ཕྱུགས་ཚོན་པོ་རུས་པ་མི་མངོན་པ་ནི་ལུས་ལས་འདས་ཤིང་འཕགས་ན་ཕམ། གདིང་བ་བཏིང་བ་ཡང་གནས་བཞིན་ནོ། །ཕྱིང་པའམ་ཕྱར་བ་ལྟ་བུ་བཏིང་བའི་སྟེང་ནས་
[53a.4]བཤལ་ཏེ་རྐུ་ན་ས་ལ་བཤལ་བའི་མཚམས་དང་འདྲ་བར་ཕྱར་#བའི་སྲུབས་སམ་ཁ་དོག་ཐ་དད་པའི་མཚམས་#འདས་ན་ཕམ། བཙུགས་པ་ཡང་བཞག་པ་བཞིན་ནོ། །སྐྱེ་#ཤིང་ངམ་མདའ་འཕངས་པ་ལྟ་བུ་ས་ལ་ཟུག་པ་ཞིག་ལས་རྐུ་ན་ཕྱུང་སྟེ་ས་ལས་འཕགས་ན་ཕམ་མོ། །གྱོན་པ་ནི་ཕྲལ་ནའོ། །
[53a.5]གོས་སམ་མགོ་རྒྱན་དང་གདུ་བུ་ལ་སོགས་པ་ལུས་ལ་ཐོགས་པ་ཞིག་ལས་རྐུ་ན་ལུས་ལས་ཕྲལ་ཏེ་འཕགས་ན་ཕམ། སོར་གདུབ་ལྟ་བུ་མཛུབ་མོའི་ཚིགས་འགའ་ཙམ་འདས་ནས་མི་ཕམ་གྱི་མཛུབ་མོ་ལས་འདས་ཏེ་འཕགས་ན་ཕམ། ཤོ་གམ་ནི་དེའི་ས་འདས་ནའོ། །ཤོ་གམ་གྱི་རྒྱུད་དུ་#འགྲོ་
[53a.6]སྟེ། བདག་གི་ནོར་ལས་ཤོ་གམ་པ་དབང་བར་འགྱུར་བ་ཞིག་མི་སྦྱིན་པར་བསམས་ཏེ་སོང་བ་ནི་ཤོ་གམ་གཅོད་པའི་སའམ་མཚམས་འདས་ན་ཕམ་མོ། །མི་ནི་དུས་བྱས་ཏེ་དེ་སྟེ་དེར་གྲུབ་ནའོ། །མི་རྐུ་བ་ནི་དུས་བྱས་(ཏ་,ཏེ་)དུས་མལ་དུ་ཕྲད་ན་ཕམ། དུས་ལ་རྣམ་པ་#གསུམ་སྟེ་གོས་འདི་འདྲ་བ་
[53a.7]ཞིག་གྱོན་ནས་ཤོག་ཤིག་ཅེས་བྱ་བ་ལྟ་བུ་དང་། ཉི་ཚོད་#འདི་ཙམ་ན་ཤོག་ཤིག་བྱས་པ་དང་། ཤིང་ངམ་རྡོ་འདིའི་དྲུང་དུ་ཤོག་ཤིག་ཅེས་བྱ་བ་ལྟ་བུ་གང་ཡང་རུང་ངོ་། །བྱ་ནི་དེ་སྟེ་དེ་ལྟར་སྤུར་ནའོ། །བྱ་རྐུ་བ་ནི་རྐུ་བའི་ས་ལོགས་སུ་བསྐྲད་སྤུར་#ན་འཕུར་ཏེ། འཕགས་མ་ཐག་ཏུ་ཕམ། རྐུ་བའི་གནས་
[53b]
[53b.1]མ་ཡིན་པར་ལོགས་ཤིག་ཏུ་འཕུར་བ་ནི་སྦོམ་པོ། བྱོལ་སོང་བཏགས་པ་ལས་བཀྲོལ་ནའོ། །{རི་དགས་,རི་དྭགས་}རྙི་ལས་ཟིན་པའམ་ཕྱུགས་ཕུར་པ་ལ་བཏགས་པ་ལྟ་བུ་རྐུ་ན་མ་འཕགས་ཀྱང་བླ་སྟེ་བཀྲོལ་མ་ཐག་ཏུ་ཕམ་མོ། །ཁྱུ་ལས་སམ་བཟུང་བ་ནི་མི་སྣང་བར་གྱུར་ནའོ། །ཕྱུགས་ཁྱུ་ལྟ་
[53b.2]བུ་ལས་རྐུ་ན་བཅིངས་ཏེ་བཞག་ཀྱང་རུང་བཀར་ཏེ་དེད་ཀྱང་རུང་བཟུང་སྟེ་ཁྲིད་ཀྱང་ཕྱུགས་ཕལ་མི་སྣང་བར་གྱུར་ན་ཕམ་མོ། །སྔགས་ཀྱིས་བཀུག་པ་ནི་སྣང་ནའོ། །སྔགས་བྱས་ཏེ་རྐུ་བ་ནི་སྔགས་ཀྱི་མཐུས་ནོར་རང་འོང་བ་མིག་སྔར་སྣང་ཞིང་མཐོང་ན་ཕམ། ནོར་འོང་ངམ་མི་འོང་བྱ་ར་བས་#
[53b.3]བཙུགས་ཏེ་བྱ་ར་བས་མཐོང་ན། དགེ་སློང་གིས་མ་མཐོང་ཡང་ཕམ། ཕྱི་བཞིན་དུ་འགྲོ་བ་དང་། སློབ་མ་ལྟ་བུ་ལ་མཁན་པོའི་རྫས་ཤིག་བསྐུར་ཏེ་ཕྱི་བཞིན་དུ་འབྲང་བ་ལས་རྐུ་བ་དང་། སྐྱེལ་བ་ནི། ནོར་ཞིག་སྐྱེལ་དུ་བཏང་བ་ལས་རྐུ་བ་དང་འདི་རྣམ་གཉིས་ལྟར་རྐུ་ལ་འོག་ནས་མིང་གིས་
[53b.4]བཤད་པ་ལྟར་བྱས་ན་ཕམ་པར་འགྱུར་ཏེ། བེན་ཏམ། རྐུ་བའི་ཚེ་བེན་ཏེ་འདུག་པ་དང་། ལོག་གམ་ལམ་ལས་སླར་ལོག་སྟེ་སོང་བ་དང་། གྱུ་འམ#། ལམ་ནས་གཡས་གཡོས་སུ་གྱུ་འམ། ཞུགས་སམ། ནགས་སམ་ཁང་པ་ལྟ་བུར་ཞུགས་པ་དང་། འཛེགས་ན་དེ་ཁྱེར་བ་སྔོན་#བཞིན་ནོ། །ཤིང་
[53b.5]ངམ་བྲག་ལྟ་བུ་ལ་འཛེགས་པ་དེ་རྣམས་#གང་ལྟར་བྱས་ཀྱང་རུང་སྟེ། ཕྱུགས་ཁྱུ་ལས་བརྐུས་ན་མི་སྣང་ན་ཕམ་པ་བཞིན་དུ། འདི་ཡང་མི་སྣང་བར་གྱུར་ན་ཕམ། གྲུ་ནི་ཐང་དང་ཡུར་བ་དང་མཚེའུ་ལས་ཀྱང་ངོ་། །གྲུ་རྐུ་བ་ནི་ཐང་ལ་ཁུར་དུ་ཁྱེར་བ་དང་ཡུར་བའི་ཆུ་ལས་དྲངས་པ་དང་མཚོ་ལས་
[53b.6]ཀྱང་རུང་སྟེ་ཐོག་མའི་གནས་མི་སྣང་#བར་གྱུར་ན་ཕམ་མོ། །རྒྱུན་གྱི་རྗེས་སུ་ཡང་ངོ་། །ཆུ་འབབ་པའི་རྒྱུན་བཞིན་དུ་གྲུ་དྲངས་ཏེ་རྐུ་བ་ཡང་ཐོག་མ་འདུག་འདུག་#པའི་གནས་མི་སྣང་བར་གྱུར་ན་ཕམ། ཐད་ཀར་ནི་འགྲམ་དག་མི་སྣང་ནའོ། །མཚོའམ་ཆུ་ཁ་#ཚོན་ཆེན་པོ་ལྟ་བུ་ལ་གྲུ་ཐད་ཀར་
[53b.7]དྲངས་ཏེ་རྐུ་ན་ཕ་རོལ་གྱི་འགྲམ་དུ་མ་ཕྱིན་ཀྱང་ཐོག་མ་འདུག་པའི་ས་མི་སྣང་ན་ཕམ། གཞན་ནི་དེར་ཕྱིན་ནའོ། །ཆུ་ཁ་ཚོན་ཆུང་ངུ་ལས་གྲུ་དྲངས་ཏེ་#རྐུ་ན་ཐོག་མ་འདུག་འདུག་པའི་གནས་སྣང་ཡང་ཕ་རོལ་དུ་ཕྱིན་ན་ཕམ། རྒྱུན་ལས་བཟློག་པ་ནི་ཚུགས་#འདས་ནའོ། །གྲུ་ཆུ་འབབ་པའི་རྒྱུན་
[54a]
[54a.1]ལས་སླར་བཟློག་སྟེ་གྱེན་དུ་དྲངས་ཏེ། རྐུ་ན་ག་ལས་འདོར་བའི་གྲུ་ཚུགས་འདས་པ་#ན་ཕམ། གླགས་པ་མ་གཏོགས་ཏེ་བདག་གི་ལས་ཀྱི་མཐའ་གྲུབ་པར་འདོད་པ་དེའི་ཕྱིར། ཞིང་གི་ཆུ་རྐུ་བ་ནི་ལུད་དང་རྨོ་བརྐོ་དང་ཡུར་ཁུགས་ལྟ་བུ་བཟང་དུ་བྱས་ཏེ། ནས་བཟང་
[54a.2]པོར་སྐྱེས་པ་ནི་མ་གཏོགས་པར་བདག་གི་ཞིང་གི་ལས་བཟང་དུ་བྱས་ཤིང་ནས་བཟང་དུ་སྐྱེས་པར་གྲུབ་པར་འདོད་པའི་ཕྱིར། གཞན་གྱི་ལས་ཀྱི་མཐར་ཆུང་དུ་བཏང་ངམ། གཞན་གྱི་ཞིང་གི་ལས་བྱས་པ་ལ་ཆར་པ་ཆེ་བའི་ཚེ་གཞན་གྱི་ཞིང་དེ་ལ་བདག་ཞིང་གི་ཆུ་བྱོ་སྟེ་བཏང་། བགགས་
[54a.3]ནའོ། །ཐན་པ་བྱུང་བའི་ཚེ་གཞན་གྱི་ཞིང་གི་#ཆུ་བཅད་དེ་བདག་གི་ཞིང་ལ་བཏང་བས། སྟོན་ཆུ་དེའི་ཡོན་ཏན་གྱིས་བཟང་ངན་གྱི་ཁྱད་ཅིག་ཞུགས་ན་ཕམ་མོ། །ཤས་འཐོབ་པའི་ཕྱིར་རྐུན་པོ་ལ་རྒྱུས་བསྟན་ནའོ། །རྐུན་ཤས་འདོད་པའི་ཕྱིར་རྐུན་པོ་ལ་རྒྱུས་བསྟན་ན་སྦོམ་པོའོ་#ཞེས་
[54a.4]མདོ་ཚིག་ལྟག་ནས་འཆད་པ་ཡིན་མོད་འདི་ནི་ཤས་འདོད་པའི་ཕྱིར། རྐུན་པོ་ལ་རྒྱུས་བསྟན་ཏེ་རྐུན་པོས་#ཤས་བྱིན་ཏེ་རིང་#ཐང་ཚང་ན་ཕམ་མོ། །ས་དང་ཁྱིམ་ལ་མུ་འཁོར་དུ་བཅུག་ཅིང་བསྲེས་ནའོ། །ཞིང་ས་དང་ཁྱིམ་ས་ལྟ་བུ་རྐུ་ན་བདག་གི་ཞིང་དང་མུ་བསྲེས་ཏེ་ར་བའམ་འོབས་ལྟ་
[54a.5]བུས་བསྐོར་ནས་ར་བའམ། འོབས་ལྟ་བུ་སྣ་ཕྲད་དེ་ས་དེ་ལ་རིན་ཐང་བརྩིས་ཏེ་ཚང་#ནའང་ཕམ་མོ། །དེ་སྟེ་རྒྱལ་པོའི་འཁོར་དུ་ཤགས་བཀྱེ་སྟེ་རྒྱལ་ནའོ། །ཞིང་ས་དང་ཁྱིམ་ས་ལྟ་བུ་ལ་གཞན་ཞིག་དང་ས་མཚམས་ལ་མི་འདུམ་མམ། ངོ་ལྡོག་སྟེ་རྒྱལ་པོ་ལ་ཤགས་བཀྱེ་ནས། དགེ་སློང་མི་
[54a.6]དབང་བ་#ལས་རྒྱལ་པོས་དགེ་སློང་དབང་ངོ་ཞེས་བཅད་ན་ཕམ། དེ་བཞིན་དུ་ནོར་རྫས་གང་ཡང་རུང་ངོ་། །དེ་སྟེ་ཡུལ་དཔོན་ལ་བརྩམས་པ་ལས་ཕ་རོལ་གྱིས་བཏང་ནའོ། །ཞིང་ས་དང་ཁྱིམ་ས་ལ་མཚམས་དང་མུ་འམ། ངོ་ལྡོག་#པ་ཡུལ་དཔོན་ནམ་མི་དྲ་མ་ཞིག་ལ་ཞལ་ཆེ་བཀྱེ་བ་ལས། ཡུལ་
[54a.7]དཔོན་ཡང་རུང་ཞལ་ཆེའི་ཟླ་ཡུལ་བདག་ཀྱང་རུང་སྟེ་དགེ་སློང་མི་དབང་མོད་ཀྱི་རྩོད་དཀས་ཀྱིས་ཐོང་ཞེས་བསམས་ནས་བཏང་ངམ། ཡུལ་དཔོན་གྱིས་ཐོང་ཞེས་ཟེར་བ་བཞིན་#བཏང་ན་ཕམ་པར་འགྱུར#། ནོར་རྫས་གཞན་ལ་རྩོད་པའང་དེ་དང་འདྲའོ། །དེ་ནི་#སྦྱོར་བའོ། །ཞིང་ས་ལྟ་བུ་ངོ་ལྡོག་#པ་ཡུལ་
[54b]
[54b.1]དཔོན་ལྟ་བུས་དགེ་སློང་མི་དབང་བ་ལ་དབང་བར་བཅད་ནས་ཡུལ་དག་#མ་རངས་ཏེ་མ་བཏང་ནས་ཞལ་ཆེ་སྤོས་#ཏེ་བཀྱེ་ན་གྲངས་#དུ་སྤོས་པ་བཞིན་དུ་སྦོམ་པོ་རེ་རེ། དགེ་སློང་མི་དབང་#ལ་ཞལ་ཆེ་ཡང་ཡུལ་བདག་དབང་བ་#བཅད་པ་ལས་དགེ་སློང་གིས་མ་བཏང་སྟེ་གྲངས་#སྤོས་ཏེ་བཀྱེ་ན་གྲངས་#དུ་
[54b.2]སྤོས་པ་བཞིན་དུ་སྦོམ་པོ་རེ་རེའོ། །རྐུ་བའི་སེམས་མེད་ན་ཤོ་གམ་གྱི་རྒྱུད་དུ་ཉེས་པ་#འབྱུང་བར་མ་དོགས་ཤིག །ཤོ་གམ་གྱི་རྒྱུད་ཡོད་པར་མི་ཤེས་ལ་རྐུ་སེམས་ཀྱང་མེད་ན་ཤོ་གམ་དུ་འགྱུར་བའི་རྫས་ཤོ་གམ་གྱིས་འདས་ཀྱང་ཉེས་མེད་དོ། །དགེ་སློང་རྒན་པོ་ཞིག་གིས། དགེ་སློང་གཞོན་ནུ་རྒྱུས་
[54b.3]མི་ཤེས་པ་ཞིག་ལ་#ཤོ་གམ་ལས་བཟླ་བའི་ཕྱིར་ཤོ་གམ་དུ་འགྱུར་བའི་ནོར་བརྐུས་#ནས། ས་མཚམས་འདས་པ་དང་སླར་བླངས་ནས། དགེ་སློང་གཞོན་ནུ་ནོར་ཁྱེར་ཁྱེར་བ་དང་ཅི་ལྟར་#མ་ཚོར་གྱི་ཕམ་པར་གྱུར་སྙམ། ཐེ་ཚོམ་ཟོས་ནས་དེ་ཉེས་པར་མི་འགྱུར་རོ་ཞེས་བཅས། ནོར་གང་གིས་
[54b.4]ཁྱེར་བ་དེས་སྦྱིན། དགེ་སློང་ལ་གཞན་གྱི་ནོར་ཤོ་གམ་དུ་འགྱུར་བ་ཞིག་བསྐུར་ཏེ་#ཤོ་གམ་པའི་སར་འོངས་ནས་#ཤོ་གམ་པ་ཅི་དབང་བ། དགེ་སློང་#ཁྱེར་ཁྱེར་བ་དེ་སྦྱིན་ནོ། །བཏང་བ་ལས་གཞན་གྱི་བཟླས་ན་བརྐུས་པ་མ་ཡིན། དགེ་སློང་ལ་ཤོ་གམ་མ་བཅད་ཅིག་པར་གནང་སྟེ་བཏང་བ་ལས། 
[54b.5]དགེ་སློང་དེས་གཞན་གྱི་ནོར་ཞིག་ཁྱེར་ཏེ་ཤོ་གམ་པ་ཅི་དབང་བ་ནོར་བདག་སྦྱིན་པའི་ཕྱིར་མ་བྱིན་ན་སྦོམ་པོའོ། །བདག་བཀུར་#བའི་ཕྱིར་མ་བྱིན་ན་ཕམ་པ་བདག་བཀུར་བའམ། ནོར་བདག་སྦྱིན་པ་གཉིས་ཀར་ཡང་མ་བསམས་ལ་ཤོ་གམ་པ་ཅི་དབང་བ་མ་བྱིན་ན་#ཉེས་བྱས་འདི་ནི་མདོའི་ཊཱི་ཀ་#ལས་འབྱུང་། 
[54b.6]ཞལ་ནས་གསུངས་པ་ལས་ནི་གཞན་གྱི་ནོར་ཤོ་གམ་ལས་བཟླས་ཏེ་ཤོ་གམ་པ་ཅི་དབང་བ་མ་བྱིན་ན་ཕམ་མོ་ཞེས་འབྱུང་བར་ཟད། བཅས་པའི་གཞི་ནི་རྒྱལ་པོ་འབྱི་འབྱི་ས་རས། དགེ་སློང་ལ་ཤོ་གམ་མི་གཅད་#པར་གནང་བ་ལས། དགེ་སློང་གཅིག་ཅིག་གིས་འདྲོན་#པོ་གཞན་གྱི་ནོར་ཤོ་
[54b.7]གམ་དུ་འགྱུར་བ་ཁྱེར་ཏེ་ཤོ་གམ་པ་དབང་བ་མ་ཡིན་པ་ལས་བཅས། མ་བཏང་ན་གཞན་ལས་མི་བཟླ། དགེ་སློང་གི་ནོར་ལ་ཤོ་གམ་མི་གཅད་#པར་གནང་བ་མེད་#པ་ལ་གཞན་དབང་ཆེན་པོའམ་ཁ་དྲག་པ་#ལ་བདག་གི་ནོར་ཤོ་གམ་དུ་འགྱུར་བ་དེ་བསྐུར་ཏེ། ཤོ་གམ་པ་དབང་བ་མ་བྱིན་ཏེ་རིན་
[55a]
[55a.1]ཐང་ཚང་ན་ཕམ། མ་ཚོར་བར་འདའ་#བར་འགྱུར་བ་ནན་ཏན་མི་བྱ་བར་མི་བྱ། བདག་གི་སྣོད་ཀྱི་ནང་དུ་གཞན་གྱིས་ཤོ་གམ་དུ་འགྱུར་བའི་ནོར་བཅུག་ནས་མ་ཚོར་བར་ཤོ་གམ་ལས་#འདས་པར་འགྱུར་བའི་ཕྱིར་སྔ་ནས་བསྲུང་ཞིང་ཚོར་བར་བྱ། ཚོང་པ་དང་དགེ་སློང་དག་
[55a.2]ཅིག་འགྲོགས་པ་དང་ཚོང་པས་ཤོ་གམ་དུ་འགྱུར་བའི་རྫས། དགེ་སློང་གི་སྣོད་དུ་མ་ཚོར་བར་བཅུག་ནས་ཤོ་གམ་འདས་ཏེ་ཚོར་ནས་ཐེ་ཚོམ་ཟོས་པ་ལས་ཉེས་བྱས་གཞན་ནི་མེད་ཀྱི་ཕྱིན་ཆད་ཚོར་བར་བྱོས་ཤིག་ཅེས་བཅས། མ་ཚོར་ན་ཉེས་བྱས། སྲུང་#མ་དགེ་སློང་དུ་མ་ཞོག་ཤིག །
[55a.3]མདོ་ལྟག་མ་ལྟར་ཤོ་གམ་དུ་འགྱུར་བའི་ནོར་བདག་གི་སྣོད་དུ་གཞན་གྱིས་མི་བཅུག་པར་བྱ་བའི་ཕྱིར། བསོད་སྙོམས་སམ་གཅིག་ལ་འགྲོ་ན། དགེ་སློང་གཉིས་གསུམ་སྲུང་#མར་ཞོག་ཤིག་མ་བཞག་ན་ཉེས་བྱས། དེ་དེའི་ཟས་སྦྱིས་སྦྱིན། སློང་#མོ་ལ་དོང་པ་རྣམས་ཀྱིས་སྲུང་#མར་
[55a.4]བཞག་པའི་ཟས་སོ་སོ་ནས་འཐེབ་ལྷག་པར་བླངས་ལ་ཕྱིས་#སྦྱིན། དེས་དགག །སྲུང་#མར་གཞག་པ་རྣམས་ཀྱིས་ཀྱང་བདག་ཅག་གི་སྣོད་#ཤོ་གམ་དུ་འགྱུར་བའི་རྫས་ཤིག་འཇུག་ན་མི་གཞུག་པར་དགག །བཅུག་ན་བསྙད་སྲུང་#མ་རྣམས་ཀྱི་མཐུས་མ་ནུས་ཏེ་བདག་ཅག་གི་སྣོད་དུ་ནོར་
[55a.5]ཞིག་བཅུག་ན། གྲོགས་ལ་བཅུག་གོ་ཞེས་བསྙད#། མེད་ན་མཚན་གདབ། སྲུང་#མ་གཞག་ཏུ་དགེ་སློང་གྲངས་ཀྱིས་མེད་ན་སྣོད་ཀྱི་ཁ་རྒྱ་འམ་མཚན་མ་བཏབ་སྟེ་སློང་དུ་འགྲོའོ། །མ་བཏབ་ན་ཉེས་བྱས། དྲིས་ཏེ་བླངས#། བདག་གི་རྫས་ཚོང་པ་ལ་གཏམས་པ་ཞིག་སླར་ལེན་ན་ཤོ་
[55a.6]གམ་དུ་འགྱུར་བའི་རྫས་མ་བཅུག་གམ་ཞེས་འདྲི་སྟེ་བླང་། གཞན་གྱི་རྫས་ཤིག་བསྐུར་ནའང་ཤོ་གམ་དུ་འགྱུར་བ་མེད་དམ་ཞེས་དྲིས་ཏེ་བླང་། མ་དྲིས་ན་ཉེས་བྱས། དབྱུང་བར་གཞན་མ་གྲུབ་ན་རེ་ཞིག །བདག་གི་རྫས་རྒྱའམ་མཚན་མ་བཏབ་པ་ཉམས་ལ་#དྲིས་ཀྱང་ལན་མི་སྟེར་ཏེ། 
[55a.7]དགེ་སྦྱོང་མེད་ན་དབྱུང་བའི་ཕྱིར་སྣོད་ལ་རེག་པ་དང་གསེར་དངུལ་ལྟ་བུ་ཡོད་དེ། ལག་གིས་བཟུང་སྟེ་ཕྱུང་ཡང་ཉེས་མེད། ཆད་པར་བསྔོས་པ་ལས་མ་བྱིན་པའོ། །ཤོ་གམ་དུ་འགྱུར་བའི་ནོར་ཞིག་དཀོན་མཆོག་གསུམ་མམ་ཕ་མ་ལ་བསྔོས་པ་ཞིག་ནའང་། ཤོ་གམ་པས་མ་གནང་ན་
[55b]
[55b.1]ཤོ་གམ་པ་ཅི་དབང་བ་སྦྱིན་དགོས་སོ། །མ་བྱིན་ན་སྦོམ་པོ། གྲོགས་པོ་དང་ཁྱིམ་པ་ལྟ་བུ་ཞིག་ལ་བསྔོས་ཏེ་མ་བྱིན་ནའང་སྦོམ་པོ་ཤོ་གམ་པས་བཏང་བར་བྱས་པའི་#ཕྱིར་ཐབས་འོག་ནས་བཤད། དེ་གཏོང་བའི་ཕྱིར་ཕ་མ་དག་གི་བསྔགས། ཤོ་གམ་དུ་འགྱུར་བའི་ནོར་ཕ་མ་དག་ལ་བསྔོས་པ་
[55b.2]ལ་ཤོ་གམ་འདོད་ཅེས་ཟེར་ན་ཕ་མའི་དྲིན་ཆེ་བའི་ཡོན་ཏན་བསྔགས་ཏེ། ཁྱོད་ཀྱིས་བཏང་བའི་རིགས་སོ་ཞེས་བྱས་ལ་མ་བཏུབ་ན་ཅི་དབང་བ་སྦྱིན་དགོས། དཀོན་མཆོག་གི་ཡང་ངོ་། །ཤོ་གམ་དུ་འགྱུར་བའི་ནོར་དཀོན་མཆོག་གསུམ་ལ་བསྔོས་པ་ཞིག་ལ་མ་བཏང་སྟེ་ཤོ་གམ་འདོད་ཅེས་
[55b.3]ཟེར་ན། དཀོན་མཆོག་གསུམ་གྱི་ཡོན་ཏན་བསྔགས་ཏེ་སྡིག་ཆེ་བར་བཤད་ལ་ཤོ་གམ་བཅད་པའི་མི་རིགས་སོ་ཞེས་བྱས་ལ་མ་བཏང་ན་སྦྱིན་དགོས་སོ། །སྦྱིན་པ་ནི་གཞན་གྱི་#ཕྱིར་གཅིག་ལས་བསྐྱི་བའི་ཆོས་ཀྱིས་སོ། །ཕ་མ་དང་དཀོན་མཆོག་གཉི་ག་ལ་སོ་སོར་བསྔོས་པ་ཞིག་ལས་
[55b.4]ཤོ་གམ་སྦྱིན་དགོས་པར་གྱུར་#ན་ཤོ་གམ་པ་ཅི་དབང་བ་ཕ་མ་འམ། དཀོན་མཆོག་གི་ནོར་གཅིག་ལས་བསྐྱི་བའི་ཆོས་སུ་བྱས་ཏེ་སྦྱིན་ནོ། །གོད་པའི་ཁ་ཡོ་ནི་ཕྱིས་བསྙམ་#མོ། །ཤོ་གམ་དུ་འགྱུར་བ་དང་བཅས་ཏེ་ལམ་དུ་མི་འགྲོ། བདག་གི་རྫས་ཤོ་གམ་དུ་འགྱུར་བ་ཞིག་ཁྱེར་ཏེ། 
[55b.5]མི་འགྲོ་ཤོ་གམ་དུ་འགྱུར་བ་ཁྱེར་ན་རྒྱང་གྲགས་རེ་རེ་ཤོ་གམ་དུ་མི་#འགྱུར་ཞིང་ཉེས་མེད་པ་ནི་རས་ཀྱི་ཁ་གཉིས་ཁ་#བཅད་པའ་མ། ཁ་དོག་བསྒྱུར་བ་#ལས་ཡོ་བྱད་དུ་གཏོགས་པ་ལུས་གང་ཉི་ཚེ་ཁྱེར་ཏེ་སོང་བ་ནི་ཉེས་མེད། བསྒྱུར་བ་ནི་དེར་མི་འགྱུར་ཏེ་ལྕི་བ་ནི་#བཙིར་བས་ཀྱང་ངོ་། །དགེ་
[55b.6]སློང་གི་ཡོ་བྱད་དུ་གོས་ཁ་དོག་བསྒྱུར་བ་ཤོ་གམ་དུ་མི་འགྱུར་བ་ནི་ལྕི་བ་བཙིར་ཏེ་བཙོས་#པ་ཡན་ཆད་དུ་ཁ་དོག་བསྒྱུར་བ་ནི་ཤོ་གམ་མི་གཅོད་དེ་བཙོང་བ་#ལྟ་བུའི་ནོར་ཁ་དོག་བསྒྱུར་ཏེ་མང་དུ་ཁྱེར་བ་ནི་ཤོ་གམ་དུ་འགྱུར་རོ། །ཁ་ཚར་བཅད་ན་ཡང་ངོ་། །རས་ལྟ་བུ་བདག་གི་ཡོ་བྱད་དུ་བྱ་བའི་
[55b.7]ཕྱིར་ཡ་ཏོག་མ་ཏོག་གཉིས་ཀའི་ཁ་ཚར་བཅད་པ་ཡང་ཤོ་གམ་དུ་མི་འགྱུར། བཙོང་བའི་ཟོང་ལྟ་བུ་མང་དུ་ཁྱེར་བ་ནི་ཤོ་གམ་དུ་འགྱུར། མ་མཐོང་ན་དེ་ལ་ཡིད་མ་བརྟན་ཅིག །དགེ་སློང་ཤོ་གམ་གྱི་རྒྱུད་དུ་འགྲོ་བ་ཞིག་གིས། དགེ་སློང་གྲོགས་གཅིག་ལ་རས་འདི་ཁ་ཚར་ཆོད་ལ་ཁ་དོག་
[56a]
[56a.1]བསྒྱུར་ཏེ་རྫོངས་ཤིག་པར་གཏམས་#པ་ལས། དགེ་སྦྱོང་དེས་ལེ་ལོ་བྱས་ཏེ་ཁ་ཚར་ཀྱང་#མ་བཅད། ཁ་དོག་ཀྱང་མ་བསྒྱུར་བར་སྣོད་དུ་བཅུག་ནས། དགེ་སློང་ནོར་བདག་གི་#ཡིད་ལ་བཙོས་གྲངས་#སྙམ་སྟེ། ཤོ་གམ་བས་བཙལ་བ་དང་མ་བཙོས་#པར་གྱུར་ནས་ཕྱིན་
[56a.2]ཆད་མ་མཐོང་བ་ལ་ཡིད་མ་#བརྟན་ཅིག་པར་བཅས་ཏེ་བདག་གི་སྣོད་ན་ཤོ་གམ་དུ་འགྱུར་བ་ཡོད་དམ་མེད་མ་བལྟས་ན་ཉེས་བྱས། གཞན་གྱི་འཚོ་བ་མི་གཅད#། ཤོ་གམ་པ་ཤོ་གམ་གྱིས་འཚོ་བ་ལ་ཤོ་གམ་མི་སྦྱིན་པའི་ཕྱིར་འདྲོན་#པོ་བཀག་པའམ་ལམ་བསྒྱུར་ཏེ་མི་དགྱེ#། དེ་བཞིན་
[56a.3]དུ་རྔོན་པའམ་ཉ་#བའམ་ཆང་འཚོང་བ་ལ་སོགས་པས་འཚོ་བ་ལ་#ནན་ཏུར་རམ་མཐུས་འདི་ལྟར་མ་སྤྱོད་ཅེས་མི་དགག་དགག་#ན་ཉེས་བྱས། མ་བརྟན་པ་ལ་བརྟན་པར་མི་བྱ། དགེ་སློང་གཅིག་ལ་ལྷུང་བཟེད་ཆེ་ཆུང་གཉིས་ཤིག་ཡོད་པ་ལས། དགེ་སློང་དེ་གུད་དུ་སོང་བའི་འོག་ཏུ་དགེ་སློང་
[56a.4]གཅིག་གིས་ལྷུང་བཟེད་ཆུང་ངུ་དེ་བདག་གི་ལྷུང་བཟེད་ཀྱི་ནང་དུ་ཤོང་ན་ཉོ་ཞེས་བཅུག་སྟེ་སོང་བའི་#ཕྱིར་བཅུག་པ་དང་ལྷུང་བཟེད་བདག་པོས་མཐོང་ནས་བརྐུས་སོ་ཞེས་བརྟན་#པ་ལས་བཅས་ཏེ་ཡིད་མ་བརྟན་པའི་དགེ་སློང་དང་ཁྱིམ་པའི་རྫས་ལ་ལག་མི་གཞུག་ཐུག་#ཐུབ་ཏུའང་མི་སྤྱད་སྤྱད་
[56a.5]ན་ཉེས་བྱས་སོ། །དེར་འགྱུར་བ་ནི་འོག་མའི་བླ་མ་དག་ལའོ། །གྲོགས་པོ་ཡིད་བརྟན་པར་ཆུད་པ་ནི་མཛའ་བོ་ཆེ་ཆུང་རྣམ་#གསུམ་སྟེ་མཛའ་བོ་ཆེན་པོའི་གསང་བའི་ཚིག་འབྲིང་པོ་ལ་མི་བྱ་ཆུང་ངུའི་ཚིག་ཆེན་པོ་ལ་བྱ། འབྲིང་པོའི་ཚིག་ཆེན་པོ་ལ་བྱ་འབྲིང་པོའི་ཚིག་ཆུང་ངུ་ལ་མི་བྱ་དེ་ལྟར་
[56a.6]བྱས་ན་ཉེས་བྱས་སོ། །མཛའ་བོ#། མཛའ་བོ་ནི་འདི་རྣམས་ཏེ་གྲོས་མཐུན་པ་དང་། ཡིད་མཐུན་པ། ཚིག་#གསང་བ་སྤོབས་ཤིང་མྱ་ངན་ལངས་པ་ལ་མཐོང་། མྱ་ངན་མེད་པར་ནུས་པ་དང་། བླ་མ་དྲན་པ། མཁན་པོ་སློབ་དཔོན་དང་སྡུག་པའི་ཕྱིར་རྟག་ཏུ་དྲན་པ་དང་། མཆོད་པ། མཛའ་
[56a.7]བའི་ཕྱིར་ཁ་ཟས་དང་གོས་ལ་སོགས་པས་མཆོད་ཅིང་འདུལ་བ་#དང་། བསྔགས་#པ་སྟེ། མཛའ་བའི་ཕྱིར་གཅིག་ལ་གཅིག་ཡོན་ཏན་བསྔགས་ཤིང་བསྟོད་པ་དང་། བླངས་ན་དགའ་བའོ། །མཛའ་བའི་ཕྱིར་རྫས་ལ་སོགས་པ་ཐུག་#ཐུབ་ཏུ་སྤྱད་ན་དགའ་བ་དང་མཛའ་བོ་འདི་རྣམས་ལ་གང་
[56b]
[56b.1]ཡང་རུང་གཅིག་ལ་རབ་འབྲིང་རྣམ་#གསུམ་དུ་ཕྱེ་སྟེ། མདོ་གོང་མ་བཞིན་དུ་མཛའ་བོ་ཆུང་ངུ་ལ་ཆེན་པོའི་ཚིག་མི་བྱ་བ་ལྟ་བུའོ། །ལས་ཀྱི་ལག་པོད་དུས་#གྱིས་ཤིག །དགེ་སློང་གཅིག་ཅིག་ལ་ལྷུང་བཟེད་ཆུང་ངུ་ཞིག་བདོག་པ་ལས་དགེ་འདུན་གྱིས་ལས་ཤིག་ཏུ་བསྐོས་པ་དང་། མ་ནུས་ཏེ་གྲོགས་གཅིག་ལ་
[56b.2]བཅོལ་བ་དང་གྲོགས་དེ་ལྷུང་བཟེད་བདོག་པ་དེ་གླར་#བླངས་ནས་ལས་བྱས་པ་ལས་བཅས་ཏེ། གྲོགས་ཀྱིས་#ལས་བཅོལ་བ་ལས་གླ་#བླངས་ན་ཉེས་བྱས་ཏེ། ཕས་བཅོལ་ན་ཡང་ལས་དེ་ལག་པོད་#དུ་བྱ། བསོད་ནམས་ཀྱི་བློས་ཀྱང་ངོ་། །དགེ་སློང་ལས་མི་ནུས་#པ་ཞིག་གིས་བྱེད་པར་བཅོལ་
[56b.3]ན་སྙིང་རྗེ་ཞིང་ལས་མི་ནུས་པ་ལ། བསོད་ནམས་སུ་འགྱུར་བར་བསམས་ཏེ་བཅོལ་བ་ཅི་ནུས་སུ་བྱ། གླས་མ་ཡིན་ནོ། །དགེ་སློང་རྒན་པོ་ལས་མི་ནུས་པའམ་གྲོགས་གཞན་ཞིག་གིས་ལས་བཅོལ་ནའང་། མདོ་ལྟག་མ་གཉིས་ལྟར་བསོད་ནམས་ཀྱི་བློ་དང་ལག་པོད་དུ་བྱའི་ལྷུང་བཟེད་ལྟར་
[56b.4]གླ་མི་བླང་ངོ་། །ཡུལ་སྐད་ཀྱིས་ནི་མི་བསླུའོ། །དགེ་སློང་མ་སྐད་མི་མཐུན་པ་གཉིས་ཤིག །སྔ་ཕྱིར་དོང་བ་ལས་སྔར་སོང་བའི་ཆོས་གོས་ལྷུང་སྟེ། ཕྱི་མས་བདག་གི་སྐད་དུ་བོས་ཏེ་#བརྡ་མ་ཕྲད་ནས་བླངས་ཏེ་ཁྱེར་ཁྱེར་བ་ལས་#ཆོས་གོས་བདག་མོས་བརྐུས་#སོ་ཞེས་བརྡ་བ་#ལས་བརྡ་མི་ཕྲོད་
[56b.5]པ་ཉེས་མེད་དོ་ཞེས་བཅས། ལྟུང་བ་བླངས་ན་རིང་དུ་མི་བཅང་། མདོ་ལྟག་མ་ལྟར་ཆོས་གོས་ལྟུང་#བ་ལྟ་བུ་བླངས་ཏེ་ཁྱེར་ཁྱེར་བ་རིང་དུ་མི་གཞག་པར་བདག་པོ་ལ་སྦྱིན་ནོ། །རིང་དུ་བཞག་#ན་ཉེས་བྱས། གཙུག་ལག་ཁང་སྐྱོང་ལ་གཏད། ནོར་རྫས་ལྟུང་བ་#ཞིག་རྙེད་དེ་བླངས་ན་གཙུག་ལག་
[56b.6]ཁང་སྐྱོང་ལ་གཏད་དེ་སུའི་ཡིན་པ་རྨེད་དུ་གཞུག །རབ་ཏུ་བྱུང་བའི་ངོ་ཤེས་ན་དགེ་འདུན་ལ་བསྟན། ནོར་རྫས་རྙེད་པ་དེ་དགེ་སློང་གི་རྫས་ཤིག་ཡིན་པར་ཤེས་ན་གཙུག་ལག་ཁང་སྐྱོང་གི་དགེ་འདུན་ལ་བསྟན་ཏེ་བདག་པོ་ཡོད་ན་སྦྱིན་ནོ། །བདག་པོ་མ་དམིགས་ན་རྒྱུ་ཐག་ལ་གདགས། 
[56b.7]ནོར་རྫས་རྙེད་པ་དེ་བདག་#པོ་ཁུངས་མ་ཕྱིན་ཏེ་གང་ཡིན་གཏོལ་མེད་ན་གཙུག་ལག་ཁང་དུ་རྒྱུ་ཐག་#བྲེས་ཏེ། དེ་ལ་བཏགས་ལ་གཞག །ནད་པས་མ་བསྒོ་བར་སྨན་མི་བླངས་#དགེ་སློང་མ་ནད་པ་ཞིག་ལ་ཡོན་བདག་དང་བ་ཞིག་ཡོད་དེ་ནད་པས་མ་བསྒོ་བར་ནད་གཡོག་གིས་ཡོན་བདག་ཡུངས་
[57a]
[57a.1]མར་ཐུག་#ཐུབ་ཏུ་ནད་པའི་ཕྱིར་བླངས་པ་ལས་བཅས་ཏེ། ནད་པས་མ་བསྒོ་#བར་ནད་གཡོག་གིས་བླངས་ན་ཉེས་བྱས། མ་བྱིན་པར་ལེན་པའི་ཕས་ཕམ་པ་སྟེ་རྣམ་པར་འབྱེད་པའོ། །མ་བྱིན་པར་ལེན་པའི་ཕས་ཕམ་པ། འདུལ་བ་རྣམ་པར་འབྱེད་པའི་མདོ།། །།#
[57a.2]བདག་པོ་#དང་བཅས་པས་གནང་བ་ལས་བརྟག་པ་གཞན་དུ་བདག་གིར་མི་བྱ། ཚོང་པས་ཤིང་རྟ་ཆག་སྟེ་བལ་བོར་བ་ལ་དྲུག་སྡེས་ལྷར་བརྗེད་ནས་ཡུལ་མི་ཀུན་གྱིས་ཀྱང་ནོར་རྫས་ལ་སོགས་པས་མཆོད་པའི་ཕྱིར་ཕུལ་བ་ལས་དྲུག་སྡེས། ངེད་ཀྱི་ལྷའི་ནོར་ཡིན་གྱིས་བསྐུར་#རོ་ཞེས་བྱས་ཏེ། 
[57a.3]ཁྱེར་བ་ལས་བཅས་ཏེ་ནོར་བདག་གིའམ་#ལྷ་མ་སྲིན་གྱི་#ཁྱེར་ཅིག་པར་བསྒོ་བ་མ་གཏོགས་པར། ལྷ་མ་སྲིན་གྱི་#ནོར་བདག་པོ་མིས་#བསྲུངས་པ་ལས་བླངས་ན་ཕམ། ཚོར་བ་ཡོད་པའི་ལྷ་མ་སྲིན་གྱི་ནོར་ལས་བླང་#ན་སྦོམ་པོ། ཚོར་བ་མེད་པའི་ལྷ་མ་སྲིན་ལས་ནོར་བླངས་ན་ཉེས་བྱས་སོ། །
[57a.4]བདག་གིར་བྱས་པ་ལས་མི་དབྲོག །བདག་གི་རྫས་རྐུན་པོས་ཁྱེར་བ་ཁོས་སླར་མ་བྱིན་པར་མི་དབྲོག །བརྐུས་ཏེ་ཁྱེར་བ་ལས་མཐོང་ཡང་རུང་། བརྐུས་ཏེ་ཁྱེར་#ལ་ངོས་ཟིན་ཀྱང་རུང་སྟེ། ཁོས་མ་བྱིན་པར་མ་བསྐུར་བར་ཞོག་ཅེས་བྱས་སམ་སླར་བླངས་ན་ཉེས་བྱས། དེ་ལ་ཆོས་བཤད་དེ་བསླངས་
[57a.5]ན#། བདག་གི་རྫས་རྐུན་པོས་ཁྱེར་བ་ལས་ཁོའི་ལག་ན་འདུག་ན་བརྐུས་པའི་སྡིག་ཏུ་འགྱུར་བ་དང་། སླར་བྱིན་ནས་#བསོད་ནམས་ཆེ་བར་བཤད་དེ་བསླང་། རིན་ཕྱེད་ཙམ་གྱིས་ཀྱང་ངོ་། །མདོ་ལྟག་མ་ལྟར་བྱས་ཏེ་མ་སྟེར་ན་ཅི་#རི་བའི་རིན་#ཕྱེད་ཙམ་གྱིས་ཀྱང་བསླུའོ། །ལྷུང་བཟེད་དང་
[57a.6]ཆོས་གོས་ནི་རིན་ཚང་བས་#ཀྱང་བླང་ངོ་། །ལྷུང་བཟེད་དང་ཆོས་གོས་ལྟ་བུ་རྐུན་པོས་ཁྱེར་ཏེ་ཆོས་བཤད་ཀྱང་སླར་མི་སྟེར་ན་ཅི་རི་བའི་རིན་ཚང་བས་ཀྱང་སླར་བླུའོ#། །རིན་ཚང་བས་སླར་བླུ་#དགོས་པ་ནི་བདག་ལ་མཁོ་ཞིང་ཉེས་པ་མི་འབྱུང་བའི་ཕྱིར་རོ། །མི་སྡུག་པར་འགྱུར་བར་དོགས་#པ་བོར་
[57a.7]བའོ་ཞེས་འགྲོ་བ་མང་པོས་མ་#མཐོང་བར་མི་བླང་། ཕག་དང་བུ་རམ་ཤིང་རྐུན་པོས་ཁྱེར་བའི་ལྷག་རོལ་ལ་དྲུག་སྡེས་བླངས་ནས་ཁྱེར་བ་དང་། ནོར་བདག་གིས་ཟིན་ཏེ་ཡུལ་མི་མ་དགའ་བ་ལས་བཅས་ཏེ་ལྷག་རོལ་དེ་ལྟ་བུ་ཞིག་བླངས་#ནའང་། མི་གཞན་གྱིས་#མཐོང་ཞིང་ཤེས་པར་བྱས་
[57b]
[57b.1]ཏེ་མ་བརྐུས་པར་དབང་དག་གིས་ཤེས་པར་བླངས#། མང་པོས་མ་མཐོང་བར་བླངས་ན་ཉེས་བྱས་སུ་འགྱུར་རོ། །མི་མ་ཡིན་པས་བསྔོས་པ་རོའི་རྫས་ཀྱང་བདག་པོ་མེད་པ་མ་ཡིན་ནོ། །མི་ཞིག་ལ་བ་ལ་ཆགས་ཤིང་འདུག་པ་ལས་ཤི་སྟེ་ལ་བའི་བདག་པོར་སྐྱེས་པ་ལས་དྲུག་སྡེས་#རོ་ལས་
[57b.2]ལ་བ་བླངས་ཏེ་ཁྱེར་བ་དང་འདྲེ་དེས་ཕྱི་བཞིན་དུ་འབྲངས་ཏེ། དྲུག་སྡེས་ནི་རྒྱལ་པོའི་ཁབ་ཏུ་སོང་འདྲེ་སྒོ་ལས་#མ་ཆུད་དེ་བོས་པ་དང་། སངས་རྒྱས་ཀྱིས་ཨ་ནན་ལ་བཀའ་སྩལ་ཏེ། ལ་བ་བྱིན་ཅིག་པར་གཏད་ནས་འདྲེའི་ཕྱི་བཞིན་དུ་སྐྱེལ་བར་བཏང་#བ་ལས་བཅས་ཏེ། རོའི་རྫིས་#འདྲེ་གནས་
[57b.3]པ་ལས་#མི་བླང་། བླངས་ན་ཉེས་བྱས། རབ་ཏུ་གཏུམ་པ་དེའི་ཕྱི་བཞིན་དུ་#འགྲོའོ། །འདྲེས་ལ་བ་ཁྱེར་མི་ནུས་པའི་ཕྱིར་ནན་ཏན་#སྐྱེལ་དུ་བཏང་སྟེ་འདྲེའི་སྔོན་དུ་སོང་ན་ཀྱལ་ཀ་བྱེད་པའི་ཕྱིར་#ཕྱི་བཞིན་དུ་འབྲང་ཞིང་འགྲོའོ། །ཁས་ཕུབ་#ཏུ་ཉལ་ལ་རྐང་པ་ནས་སྟེང་དུ་གཡོགས་#པ་ཡང་ངོ་། །
[57b.4]འདྲེ་དེའི་འདུག་པའི་གནས་སུ་ཕྱིན་ན་འདྲེ་མཆིལ་མས་འཐོར་ལག་པས་འཇོ་#རྐང་པ་ཕྲ་བའི་ཕྱིར། ཁས་ཕུབ་#ཏུ་བསྙལ་ལ་ལ་བས་རྐང་པ་ནས་གཡོགས་#དེ་ལྟར་མ་བྱས་ན་ཉེས་བྱས། མ་སྨས་པ་ལས་#མི་བླང་། རོ་ལ་རྨ་མ་བྱུང་ངམ་མ་སྨས་#ན་རོ་ལངས་ཀྱི་འདྲེ་ཡོད་པའི་ཕྱིར་རྫས་མི་བླང་། 
[57b.5]མ་སྨས་#པ་ལས་རྫས་བླངས་ན་ཉེས་བྱས། རང་གིས་དབུག་#པའམ། དབུག་ཏུ་གཞུག་པར་མི་བྱ། རོའི་རྫས་བླང་བའི་#ཕྱིར་རོ་མ་སྨས་#པ་ལ་བདག་གིས་རྨ་དབྱུང་བའམ། གཞན་རྨ་དབྱུང་དུ་མི་གཞུག །རྨ་ཕྱུང་ངམ་འབྱིན་དུ་བཅུག་ན་ཉེས་བྱས#། ངལ་བསོས་པ་ཉིད་སོ་ཤིང་དང་
[57b.6]ཆུ་དང་། གོ་འདུན་#དང་ལྕི་བ་དང་ས་དག་ཅི་བདེར་བྱའོ#། །དགེ་སློང་ཞིག་ག་ཞིག་ནས་འོངས་ཏེ་གྲོགས་པོ་སྔ་ན་འདུག་པ་ན་རེ། ངལ་སོས་#ཤིག་ཅེས་ཟེར་ན་རྣམ་པ་འདི་ལྔ་སྤྱོད་ཅིག་མ་བསྒོ་ཡང་ངལ་སོས་#ཤིག་ཅེས་བྱས་པའི་ཚིག་རྐྱེན་གྱིས་ཅི་བདེར་སྤྱོད་ཅིག་པའི་ནང་དུ་ཆུད་དེ། མ་བླངས་
[57b.7]མ་ཞུགས་པར་སྤྱོད་#ཀྱང་ཉེས་མེད་དོ། །གཉེན་གྱིས་མི་འདོད་བཞིན་དུ་དགེ་སློང་ངམ་དགེ་སྦྱོང་འཕྲོག་ན་བཟུང་། རབ་ཏུ་འབྱུང་བའམ་བསྙེན་པར་རྫོགས་པ་#ཞིག་ལས། ཕུ་ནུ་གཉེན་བཤེས་ཀྱིས་མི་སྟེར་ཏེ། འཕྲོག་ཏུ་འོངས་ན་དགེ་སློང་གིས་ལག་པ་ཡ་གཅིག་ནས་བཟུང་། འཕྲོག་
[58a]
[58a.1]ཏུ་འོངས་པས་ལག་པ་ཡ་གཅིག་བཟུང་སྟེ་དྲངས་#ན་དགེ་སློང་གིས་གཟུང་བའི་#ལག་པ་ན་ཞེས་ཟེར་ན་བཏང་། འཕྲོག་པས་བཟུང་བའི་ལག་པ་ན་ཞེས་ཟེར་ན་མི་གཏད། མ་བྱིན་པར་ལེན་པའི་ཕས་ཕམ་པའི་ཕྲན་ཚེགས་སུ་གཏོགས་པའོ། །མ་བྱིན་པར་ལེན་པའི་
[58a.2]ཕས་ཕམ་པ་སྟེ། འདུལ་བའི་སྡེ་ཕྲན་ཚེགས་ཀྱི་ནང་ནས་འབྱུང་བའི་མདོ།། །།ཀ་ཀ་#ནི་བཞི་ལ་མ་ཤ་ཀའོ། །དངུལ་ཞོའི་བརྒྱད་ཆའི་ཐང་དུ་བརྩི་བ་ནི་དངུལ་སྲང་གཅིག་ལ་གེ་དེར་ལྔ། གེ་དེར་གཅིག་ལ་ཀའུ་ནི་བཞི། ཀའུ་ནི་གཅིག་ལ་པ་ཎ་#བཅུ་དྲུག །པ་ཎ་#གཅིག་ལ་འགྲོན་
[58a.3]བུ་བརྒྱད་ཅུ། འགྲོན་བུ་ཉི་ཤུ་ལ། ཀ་ཀ་ནི་གཅིག །ཀ་ཀ་ནི་བཅུ་དྲུག་ལ། འགྲོན་བུ་སུམ་བརྒྱ་ཉི་ཤུ་སྟེ། དངུལ་ཞོའི་བརྒྱད་ཆ་གཅིག་ཡོད་དོ། །འདི་ལྟར་བརྩིས་ན་འགྲོན་བུ་དངུལ་ཞོ་བརྒྱད་ཆས་ཕམ། ལྔ་ནི་གཏན་#པར་ཏེ་ཀཱར་ཥཱ་པ་ཎའི་#བཞི་ཆས་སོ། །སངས་རྒྱས་བཞུགས་
[58a.4]པའི་ཚེ་ནི་ཀཱར་ཥཱ་པ་ཎ་#བཞི་ཆ་གཅིག་ལ་མ་ཤ་ཀ་ལྔ་ཡོད་དེ། དེ་ལ་བརྩིས་ན་དངུལ་ཞོའི་བརྒྱད་ཆ་གཅིག་ཡོད་དེ་དེས་ཕམ་དེང་སང་ནི་མ་ཤ་ཀ་བཞི་ལ་དངུལ་ཞོའི་བརྒྱད་ཆ་གཅིག་སྟེ། མ་ཤ་ཀ་བཞིས་#ཕམ་པར་འགྱུར། གང་ན་དེ་ལ་མ་ཤ་ཀ་#ཉི་ཤུ་པ་དེ་ལ་གནས་པ་པ་ཎའོ#། །སངས་
[58a.5]རྒྱས་བཞུགས་པའི་ཚེ་མ་ཤ་#ཀ་ཉི་ཤུ་ལ། ཀཱ་ར་ཥཱ་པ་ཎ་#གཅིག་ཏུ་བརྩི་བའི་ཚེ། མ་ཤ་ཀ་ལྔས་ཕམ་མོ་ཞེས་ཚད་བཙུགས་པ་བཞིན་དུ་དེང་སང་ཡུལ་གང་ནའང་རུང་སྟེ། སྔོན་བཞིན་དུ་མ་བྲི་བ་ཞིག་ཡོད་ན་ཡང་དེ་བཞིན་དུ་བརྩིའོ། །རྐུ་བའི་ཚེ་གནས་དང་དུས་སུ་བརྩི་ཞིང་བཅའ། དགེ་སློང་
[58a.6]གིས་རྐུན་པོ་ཞིག་བྱས་ན་གནས་ག་ལ་འདུག་པའི་ཡུལ་ཐང་དང་། དབྱར་དགུན་སྟོན་དཔྱིད་ཀྱི་དུས་ན། པ་ཎའི་#རིན་ཆེ་ཆུང་ཅིར་གྱུར་པ་བཞིན་དུ་རིན་ཐང་བརྩིའོ། །ལྟག་ནས་མདོ་འདི་དང་འདྲ་བ་ཞིག་འབྱུང་བ་དང་གཉིས་ལ་ལྟག་མ་ནི་ནས་འབྲས་ལྟ་བུ་གནས་དང་དུས་སུ་བརྩི་བ་ལ་བྱ། འདི་
[58a.7]ནི་པ་ཎ་ཉིད་གནས་དང་དུས་སུ་བརྩི་བ་ལ་བྱ།# མཆོག་གི་མཐར་གྱུར་པ་རིན་གཅོད་མི་ནུས་པ་ཆེན་པོ་ཡང་ངོ་། །ནོར་རིན་པོ་ཆེ་རིན་མི་ཆོད་པ་ཞིག་བརྐུས་ན་ཡང་ཕམ་པར་མི་འགྱུར་བ་མ་ཡིན་ཏེ་སྲང་གྲངས་མང་#ཞེས་ཕམ་པའི་གྲངས་མང་བ་མ་ཡིན་ཏེ་ཕམ་པ་ནི་གཅིག །དེ་ཆུང་ངུ་ཡང་འཁྱམས་
[58b]
[58b.1]པ་ལ་ཡིན་གྱི་ནང་དུ་ཆུད་དོ། །རིན་ཐང་མ་ཚང་བ་ཏིལ་གྱི་འབྲུམ་བུ་ཡན་ཆད་བརྐུས་ཀྱང་ཉེས་པར་མི་འགྱུར་བ་ལ་#ཡིན་གྱི་སྦོམ་པོར་འགྱུར་རོ། །སངས་རྒྱས་ཀྱི་རིང་བསྲེལ་གདབ་ཏུ་མེད་པའི་རིན་པོ་ཆེ་དེའོ། །སངས་རྒྱས་ཀྱི་རིང་བསྲེལ་ཡང་རིན་ཐང་གདབ་ཏུ་མེད་པར་ཆེ་སྟེ། བརྐུས་ན་ནོར་བུ་
[58b.2]རིན་པོ་ཆེ་རིན་གདབ་ཏུ་མེད་པ་བརྐུས་པ་དང་འདྲ་སྟེ་ཕམ་པར་འགྱུར། མཆོད་པའི་ཕྱིར་ན་ཉེས་བྱས་པའོ། །རྐུ་སེམས་མེད་པར་སངས་རྒྱས་ཀྱི་རིང་བསྲེལ་མཆོད་པའི་ཕྱིར་ཁྱེར་ན་ཉེས་བྱས། རྐུ་སེམས་ཀྱིས་ཁྱེར་ན་ཕམ། བྲིས་པ་ནི་ཉེས་མེད་དོ། །ལྷའི་ཡི་གེ་དཔེ་#བརྙར་མི་སྟེར་བ་ཐུག་#ཐུབ་ཏུ་
[58b.3]བླངས་ཏེ་དཔེ་འདྲིས་ཏེ་སླར་བསྐྱལ་བ་ནི་#ཉེས་མེད་དོ། །ལྷའི་ཡི་གེར་རྐུ་སེམས་ཀྱིས་#ཐལ་བྱུང་ཁྱེར་ན་ཕམ། ཆུད་གསན་ནས་རྐུ་ན་དེའི་ཚེ་རྐུ་བའི་དངོས་པོ། ནོར་ཕྲལ་#ལ་བཅོམ་དྲལ་ཏེ་བརྐུས་ན་བཅོམ་ཟིན་པ་ལ་ཅི་རི་བའི་རིན་ཐང་གི་ཐང་དུ་བརྩི། མདོ་འདི་ཡན་ཆད་ནི་ནོར་གྱི་དངོས་པོ་ལས་
[58b.4]ཕམ་པར་འགྱུར་རམ་མི་འགྱུར་བ་འཆད་པའོ། །བདག་པོ་མེད་པ་ནི་བྱང་གི་སྒྲ་མི་སྙན་གྱིའོ། །བྱང་གི་སྒྲ་མི་སྙན་གྱི་ནོར་ལྟ་བུ་ནི་བདག་གི་ཡིན་པར་སེམས་པ་མེད་པའི་ཕྱིར་བདག་པོ་མེད་པའི་ནོར་དང་འདྲ་སྟེ་ཅི་བདེར་སྤྱད་དུ་རུང་ངོ་། །རྐུ་སེམས་ཀྱིས་སྤྱད་ན་སྦོམ་པོའོ། །དེ་ནི་བདག་གི་
[58b.5]བཞིན་ནོ#། །བྱང་གི་སྒྲ་མི་སྙན་གྱི་ནོར་ནི་བདག་གི་ནོར་བརྐུས་ན་སྦོམ་པོར་འགྱུར་བ་བཞིན་དུ་རྐུ་སེམས་ཀྱིས་བླངས་ན་སྦོམ་པོ། དེའི་ཚེ་#བདག་ཉིད་བདག་པོའོ། །དགེ་སློང་གཅིག་ཅིག་ལྷུང་བཟེད་ལ་ཆགས་ཏེ་ཤི་བ་དང་ལྷུང་བཟེད་དེའི་ནང་དུ་སྦྲུལ་དུ་སྐྱེས་སོ། །ལྷུང་བཟེད་དེ་ལྟ་བུ་ཞིག་བརྐུས་ན་
[58b.6]སྔོན་གྱི་དགེ་སློང་གི་ནོར་དུ་#མི་བརྩིའི་སྦྲུལ་གྱི་ཡིན་པར་བརྩིའོ། །ལྷ་བཞིན་དུ་མྱ་ངན་ལས་འདས་པའོ། །ཤཱ་རིའི་བུ་དང་། མཽད་གལ་གྱི་ཅི་#ཏིའི་གདུགས་དང་རྒྱན་ལ་སོགས་པ་ཕུལ་བ་ནི་བརྐུས་ན་སྦོམ་པོའོ། །ནོར་རྫས་ལྟ་བུ་ཕུལ་བ་བརྐུས་ན་དགེ་འདུན་དབང་བས་ཕམ། འདི་ཡན་ཆད་ནི་
[58b.7]ནོར་གྱི་བདག་པོ་ལས་ཕམ་མི་ཕམ་འཆད་པ། གནང་སྟེ་བཏང་བའོ་ཞེས་བཅད་#ན་སྦྱོར་བ་བཞིན། གོས་ལ་སོགས་པ་སྐད་ཅིག་བརྙས་པ་ལས་ཡུན་རིང་དུ་སྤྱད་དེ་ཟད་དམ་དེངས་པར་བྱས་ན་སྦོམ་པོ། གཅིག་ཏུ་ན་སེམས་ཀྱིས་མ་བཏང་བར་ཤེས་ལ། ནོར་ཐུན་མོང་ཡིན་ནོ་ཞེས་ཏེ་སྙིང་མི་
[59a]
[59a.1]བརྩེ་བར་སྤྱད་ན་སྦོམ་པོ། སྨན་དང་སྔགས་ཀྱིས་སྦྱིན་དུ་བཅུག་ན་ཡང་ངོ་། །ཁོའི་སེམས་བསྒྱུར་བའི་ཕྱིར་སྔགས་སམ་སྨན་བྱིན་ཏེ་བདག་ལ་ནོར་སྦྱིན་དུ་བཅུག་ན་སྦོམ་པོའོ། །ཕ་རོལ་གྱི་ཕྱིར་ན་ཡང་རྩ་བའི་བརྩམས་པའོ། །གཞན་གྱི་ནོར་དུ་བྱ་བའི་ཕྱིར་
[59a.2]བརྐུས་ན་ཡང་སྦོམ་པོ། བརྟགས་པ་ཡང་ངོ་། །མི་ཆུས་ཁྱེར་བ་ཕྱུང་བ་ལྟ་བུ་ཁོས་#སྲོག་བླུད་#མ་བྱིན་པ་ལ་འདི་ཙམ་གྱིས་ཆོད་#ཅིག་བདག་དབང་གྲང་ཞེས་ཏེ་ཐུག་#ཐུབ་ཏུ་ནོར་ཁྱེར་ན་སྦོམ་པོ། འདོད་པ་བདམས་#ལ་རྐུ་བར་འདོད་ན་ཡང་ངོ་། །ནོར་མང་པོ་ཞིག་འདུག་པ་ལ་བཟང་པོ་
[59a.3]བདམས་#ཏེ་ཕྱིས་རྐུ་བར་བསམས་ནས་རྐུར་བླ་#བར་སྤགས་ཏེ་བཞག་ན་སྦོམ་པོ་ནོར་རེ་རེ་བལྟ་ཞིང་ཐེག་ཅིང་བཞག་པ་ཐམས་ཅད་སྦོམ་པོ་རེ་རེའོ། །རྒྱན་པོ་དོར་གྱིས་རྒྱལ་བར་མ་གྱུར་གྱི་བར་དུ་ན་སྦྱོར་བའོ། །སྐུགས་བཙུགས་ཏེ་རྒྱན་པོའམ་ཆོ་ལོ་འགྱེད་པ་ལ་རྒྱལ་བར་བྱ་བའི་ཕྱིར་
[59a.4]ཐབས་ཆུང་ངུ་ཐབས་ཆེན་པོར་བསྣོར་ནས་སྒྱུ་བྱས་པ་ནི་སྦོམ་པོ། ཐབས་བསྣོར་ཅིང་གཡོ་དུ་བྱས་པ་རེ་རེ་སྦོམ་པོ། དེ་ནི་དེར་བརྐུས་པའོ། །མདོ་ལྟག་མ་ལྟར་གཡོ་བྱས་ནས་དེའི་སྟོབས་ཀྱིས་བདག་རྒྱལ་བའི་ལྟང་མ་ཚང་ན་ཕམ། གྲངས་ཀྱི་ནའང་དེའིའོ། །བདག་རྒྱལ་བར་བྱ་
[59a.5]འདོད་པའི་ཕྱིར་རྒྱན་#པོའི་རྡོ་གྲངས་བརྐུས་པ་དང་ནོར་རྫས་བགྲང་བའི་གྲངས་#བརྐུས་པ་ནི་རྐུ་བའི་ཚེ་ཉེས་བྱས། ཤོད་ལས་བསྣན་ཏམ་ཕྲི་ན་དེ་བཞིན་ནོ། །བདག་རྒྱལ་བར་བྱ་བའི་ཕྱིར་རྩིས་#བྱེད་པ་ལྟ་བུ་ལ་ཤོད་ལས་བསྣན་ཏམ་ཕྲི་ན་དེའི་ཚེ་ཉེས་བྱས་གནས་བསྣོར་ཏེ་བཞག་ན་རྩིས་བྱེད་
[59a.6]པ་ལ། བདག་རྒྱལ་བར་བྱེད་པའི་#ཕྱིར་བཅུ་ཤོད་དང་བརྒྱ་ཤོད་ཀྱི་གོ་བསྣོར་ན་ཉེས་བྱས། དེ་དག་གྲུབ་ན་བརྐུས། མདོ་ལྟག་མ་གསུམ་ལྟར་གཡོ་བྱས་ཏེ་གྲུབ་ནས་ནོར་བདག་གི་ལག་ཏུ་ཐོབ་ན་ཕམ་མོ། །སྦོམ་པོ་རེ་རེ་ཡང་ཡོད་དོ། །སྡེའི་ནང་དུ་བརྩིས་ན་ཡང་དེ་བཞིན་ནོ། །ཡོན་བདག་
[59a.7]གིས་དགེ་འདུན་ཁ་གཉིས་#ནས་སྤྱན་དྲངས་ཏེ་ཡོན་ཀྱང་སོ་སོར་ཕུལ་བ་ལས་ཁ་གཉིས་ཀ་ནས་སྐལ་བ་བླང་བའི་ཕྱིར་ཕ་རོལ་ཚུ་རོལ་གཉིས་ཀར་གཏོགས་པར་གཡོ་བྱས་ནས་#དེའི་ཚེ་ཉེས་བྱས་པར་འགྱུར་རོ། །སྒྱུས་སྔ་མར་ན་ཕྱི་མར་#ཕྱི་མར་ན་སྔ་མར་ཡང་ངོ་། །དགེ་འདུན་ཡོན་སྔ་ཕྱིར་
[59b]
[59b.1]འགོད་པ་ལ་སྔ་མའི་ནང་དུ་ཡང་། ང་འདིའི་ནང་དུ་གཏོགས་སོ་ཞེས་ཟེར་ཕྱི་མའི་ནང་དུ་སྔ་མ་ལས་མ་ཐོབ་སྟེ་འདིར་གཏོགས་སོ་ཞེས་ཟེར་ཞིང་། ཡོན་ཁ་གཉིས་བླངས་ཤིང་#སྒྱུ་བྱེད་པའི་ཚེ་ཉེས་བྱས། གང་དུ་དེ་ཐམས་ཅད་དེ་#ཐོག་མར་བྱུང་བ་དེ་སྐལ་བའོ། །མདོ་ལྟག་མ་
[59b.2]གཉིས་ལྟར་ཡོན་ཁ་གཉིས་སུ་འགོད་#པ་ལ་གང་ནས་ཀྱང་རུང་བདག་གི་སྐལ་བ་གང་སྔར་ཐོབ་པ་ལས་མི་དབང་ངོ་། །ཁ་གཉིས་ཀ་ལས་བླངས་ན་ཕམ་པར་འགྱུར། མི་འཐོབ་པ་ལས་ཐོབ་#པོ་ཞེས་ཟེར་བ་ཡང་ངོ་། །ཚུལ་དུ་ཞུགས་ནས་ཟླ་བ་ཕྱེད་དང་གཉིས་སུ་མ་ལོན་པར་ཚུལ་དྲལ་
[59b.3]བ་ལ་ཡང་བླ། ཚུལ་གྱི་ཚེ་གུད་ནས་འོངས་ཏེ། ཟླ་བ་ཕྱེད་དང་གཉིས་སུ་མ་ལོན་པ་དགེ་འདུན་ཟས་མ་གཏོགས་པར་ནོར་འགོད་དོ་ཅོག་ལ་མི་དབང་། ཟླ་བ་ཕྱེད་དང་གཉིས་ལོན་པ་ནི་མི་གཅིག་གི་སྐལ་བ་ཕྱེད་དབང་། ཕྱེད་དང་གཉིས་ལས་ལྷག་པ་ནི་གཞན་དང་འདྲ་བར་དབང་དེ་
[59b.4]ལྟར་མི་ཐོབ་པར་ཤེས་བཞིན་དུ་དབང་ངོ་ཞེས་ཟེར་ཞིང་འཐོབ་པར་བྱེད་པའི་ཚེ་ཉེས་བྱས། མ་བསྒོ་པར་སློང་བ་ཡང་ངོ་། །ནོར་བདག་གིས་ཁྱེར་ཅིག་པར་མ་བསྒོ་བར་གཡོག་ལྟ་བུའི་གན་དུ་ནོར་འདི་ཡང་བྱིངས་ཀྱིས་བླང་#ངོ་ཞེས་བྱས་ན་སློང་བའི་ཚེ་ཉེས་བྱས་ཐོབ་ན་ཕམ། བསྙོན་
[59b.5]པ་ནི་བརྙས་པ་དང་བསྐྱིས་པ་དང་གཏམས་པ་ནི་སྦྱོར་བའོ། །གཞན་གྱི་རྫས་ལས་#བརྙས་སམ་བསྐྱིས་སམ་གཏམས་པ་ལས་བསྡིགས་#པའི་ཕྱིར་བསྙོན་ཏེ་མ་སྦྱིན་པར་བྱས་ན་སྦོམ་པོ། ཆད་ན་འཕྲོགས་#པའོ། །མདོ་ལྟག་མ་ལྟ་བུའི་རྫས་ཤིག་ཡང་མི་སྦྱིན་པར་བསམས་ཏེ་བསྙོན་
[59b.6]ཏེ་མ་བྱིན་#ན་ཕམ་པའོ། །སྦས་ཏེ་གཏམས་པ་ལས་འོན་ཏེ་བསྐྱོད་#པར་བཅས་པ་དང་ཕྱིས་ཀྱང་ངོ་། །བདག་ལ་ནོར་གཏམས་#པ་ལས་གསེར་དངུལ་ལྟ་བུ་ཞིག་སྟེ། རེག་ཏུ་མི་རུང་སྟེ་ནོར་བདག་ཉིད་ཀྱིས་ས་འོག་ཏུ་སྦས་ནས་གཏམས་པ་ལ། དགེ་སློང་གིས་ཕྱུང་སྟེ་བརྐུས་ན་འཕགས་
[59b.7]མ་ཐག་ཏུ་ཕམ། ནོར་བདག་གིས་ལྟག་མ་ལྟར་སྦས་པ་ལས། སྟོར་དུ་འོང་ངོ་ཞེས་དགེ་སློང་གིས་གནས་སྤོས་ཏེ་སྦས་ན་མི་སྦྱིན་པར་བསམས་ནས་མ་ཕྱུང་ཡང་ཕམ། དེ་སྟེ་དེ་ལས་སྔ་ན་བར་དུ་ཡང་སྦྱོར་བའོ། །ནོར་བདག་ཉིད་ཀྱིས་ནོར་སྦས་ཏེ་གཏམས་པ་དེ་གནས་གུད་དུ་མ་སྤོས་
[60a]
[60a.1]པར་མི་#སྦྱིན་པར་བསམས་པ་ནི་ཕམ་པར་མི་འགྱུར་ཏེ་ཉེས་བྱས། ཆུད་གཟན་པར་སྒྱིད་པ་བཅད་པ་དང་བསད་ན་ཡང་ངོ་། །ཕྱུགས་ལྟ་བུ་ཆུད་གཟན་པའི་ཕྱིར་བསད་དམ་སྒྱིད་པ་བཅད་ན་སྦོམ་པོ། སྲང་གྲངས་མང་དུ་རིར་ཟིན་ཀྱང་ཕམ་པར་མི་འགྱུར། 
[60a.2]ལྟུང་བར་འགྱུར་བ་ནི་སྐབས་འདིར་མི་སྨོས་ཏེ་གུད་ནས་འཆད་དོ། །སྦོམ་པོར་བྱེད་པ་ནི་མཚམས་ཀྱི་ནམ་མཁའ་ལས་ཏེ་ཤོ་གམ་བཅག་ནའོ། །ཤོ་གམ་གྱི་མཚམས་སུ་ནོར་རྫས་ཤོ་གམ་དུ་འགྱུར་བ་ཤོ་གམ་པ་ལ་མི་སྦྱིན་པའི་ཕྱིར་མདའ་འམ་སྒྱོགས་ལྟ་བུ་དང་། འཇིག་རྟེན་གྱི་ལོག་
[60a.3]པའི་སྒྱུ་མའི་འཕྲུལ་གྱིས་ནམ་མཁའ་ལ་མཚམས་བཟླས་པ་ནི་སྦོམ་པོར་འགྱུར་རོ། །ཉེས་#མེད་པ་ནི་འཕྲུལ་གྱིས་ཁྱེར་བའོ། །དགྲ་བཅོམ་པ་ལྟ་བུ་འཕྲུལ་དང་ལྡན་པས་ནམ་མཁའ་ལས་རྫས་ཁྱེར་བ་ནི་ཤོ་གམ་གྱི་ཉེས་པར་མི་འགྱུར་རོ། །མཚམས་གཞན་ནས་སོང་ན་ཡང་ངོ་། །ཤོ་
[60a.4]གམ་གྱི་རྒྱུད་ལས་བྱོལ་བའི་ཕྱིར་ཤོ་གམ་གྱི་རྒྱུད་དུ་མ་གཏོགས་པ་ཤོ་གམ་མེད་པའི་ལམ་དུ་སོང་ན་ཉེས་མེད། སྤྲུལ་ན་ཉེས་བྱས་པའོ། །འདྲོན་#པོ་ཤོ་གམ་གྱི་རྒྱུད་དུ་འགྲོ་བ་ལ་ཤོ་གམ་པ་ཉལ་ལམ་ཟན་ཟ་བའི་ཚེ་ཐར་ཏོ་ཞེས་བསྟན་ན་ཉེས་བྱས། ལམ་གཞན་དུ་སྟོན་པ་ཡང་ངོ་། །
[60a.5]འདྲོན་པོ་#ཤོ་གམ་གྱི་རྒྱུད་དུ་#འགྲོ་བ་ལ་ལམ་གཞན་ནས་སོང་ན་ཤོ་གམ་གཅད་#པ་མེད་དོ་ཞེས་བྱས་ཏེ། ལམ་གུད་བསྟན་ཏེ་བཏང་ན་ཉེས་བྱས་ཏེ#། ཐབས་སུ་སྨྲས་ན་ཆུང་། འདྲོན་#པོ་ཤོ་གམ་གྱི་རྒྱུད་དུ་འགྲོ་བ་ལ་ཡེངས་མ་གཏམ་གྱི་ཚུལ་དུ་ཤོ་གམ་པ་ཟན་ཟ་བའི་ཚེ་སོང་ན་ཐར་ཅེས་
[60a.6]བྱས་ན་ཉེས་བྱས་ཡང་བའོ། །ལམ་མ་ཡིན་པ་ཡང་ལམ་བཞིན་ནོ། །ཤོ་གམ་གྱི་རྒྱུད་དུ་འབྱུང་བའི་ལམ་ཉིད་ནི་མ་ཡིན་གྱི་#ཕ་རོལ་ཚུ་རོལ་གྱི་གསེབ་བམ་#ཤོ་གམ་པའི་ས་རིས་སུ་གཏོགས་པ་ཞིག་ཏུ་སོང་ན་ཕམ་མོ། །ཚེམ་བུ་དང་ཁར་ན་ཡང་སྣོད་གཞན་བཞིན་ནོ། །ཤོ་གམ་དུ་འགྱུར་བའི་
[60a.7]ནོར་ཞིག་ཚེམ་#བུའི་གསེབ་བམ། ཁའམ་ལྟོར་མིད་དེ་ཤོ་གམ་གྱི་རྒྱུད་འདས་ནའང་ཕམ་སྟེ་སྣོད་གཞན་དུ་བཅུག་སྟེ་ཁྱེར་བ་དང་འདྲའོ། །རྐུ་བའི་སེམས་མེད་ན་མཐར་མི་འགྲུབ་པོ། །ནོར་ཞིག་རྐུ་བར་བསམས་ཏེ་བཟུང་བ་ལས་མི་རྐུ་བར་བསམས་ཏེ་མ་བཏེག་#པར་བཏང་ན་
[60b]
[60b.1]ཉེས་བྱས་དང་། སྦོམ་པོ་ནི་ཡོད་ཕམ་པ་ནི་མེད། དེའི་སྦྱོར་བ་ནི་མེད་ན་ཡང་གྱུར་པའི་ཚེ་ན་མ་བྱས་པ་མ་ཡིན་ནོ། །རྐུ་སེམས་མེད་པར་ནོར་ཞིག་བླངས་ནས་འཕྲལ་ལ་རྐུ་སེམས་བྱུང་སྟེ། བརྐུས་ན་ཉེས་བྱས་དང་སྦོམ་པོ་ནི་མེད་དེ་ཕམ་པར་ནི་འགྱུར་རོ། །ཡི་གེ་ལ་སོགས་པས་ཀྱང་
[60b.2]མི་འདྲིའོ#། །ཡི་གེ་དང་ལག་བརྡ་ལྟ་བུས་རྐུས་#ཤིག་པར་བསྟན་ནས་དེས་བརྐུས་ན་ཡང་ཕམ། མཐུ་དང་བཅད་ན་ཡང་མ་བརྐུས་པ་མ་ཡིན། གླར་#བླངས་ཏེ་ལས་བྱེད་བྱས་པ་ལས་#མཐུ་བསྙེམས་ཏེ་གླ་མ་བྱིན་ན་ཕམ་མོ། །གནས་དང་བཅས་ནའང་མི་རུང་ངོ་། །ནོར་ཉིད་བཏེག་
[60b.3]ན་ཕམ་གྱིས་དོགས་པའི་ཕྱིར་གཞི་དང་བཅས་ཏེ་བརྐུས་ན་ཡང་ཕམ། བསད་པ་ནི་བརྐུས་པ་མ་ཡིན་ནོ། །མིའི་ནོར་དུ་གཏོགས་པའི་སེམས་ཅན་བྱོལ་སོང་ཆུད་གསན་#པའི་ཕྱིར་བསད་ནའང་རིན་ཆེ་ཆུང་མཚུངས་ཏེ་སྦོམ་པོ་མི་མ་ཡིན་པའི་ནོར་བྱོལ་སོང་བསད་ནའང་ལྟུང་བའོ། །
[60b.4]ཕྱོགས་གཅིག་གནས་ནས་མ་འཕགས་ནའང་མ་ཡིན། ནོར་རྫས་རྐུ་བའི་ཕྱིར་བཏེག་པ་ངོས་གཅིག་ནི་བཏེག་#ངོས་གཅིག་ནི་གཞི་ལས་མ་འཕགས་ཀྱི་བར་དུ་ན་ཕམ་པར་མི་འགྱུར། སྤྲུགས་#ཏེ་ལྷུང་ནའང་དེ་བརྐུས་པའོ། །ར་བ་སོ་སོ་ལ་རྩིག་སྒལ་གཅིག་སྟེ་ར་བ་གཅིག་གི་ནང་ནས་བཟའ་
[60b.5]ཤིང་སྐྱེས་ཏེ། ཡལ་ག་དག་#གི་རྩིག་སྒལ་འདས་ཏེ་འདུག་པ་ལ་ཤིང་ཐོག་རྐུ་བའི་ཕྱིར་ཤིང་སྤྲུགས་ཏེ་བདག་གི་ར་བའི་ནང་དུ་ལྷུང་སྟེ། རིན་ཐང་ཚང་ན་ཕམ། སྤྲུགས་#པ་ནི་ཕྲུ་ལུ་ལུ་ཚ་ར་ར་འོངས་ནའོ། །ཆང་ངམ་ནས་ལྟ་བུའི་སྣོད་རྡོལ་ཏེ་ཕྲུ་ལུ་ལུ་ཙ་ར་ར་འོངས་པ་མཇུག་མ་ཆད་
[60b.6]ཀྱི་བར་དུ་བདག་གི་སྣོད་དུ་འོངས་པ་རིན་ཐང་ཚང་ཡང་མི་ཕམ་རྫས་དེ་མཇུག་རྫོགས་ནས་སྤྱིར་#རོ། །མདོ་ལྟག་མ་ལྟར་ཕྲུ་#ལུ་ལུར་འོང་བ་རྒྱུན་ཆད་དེ་བདག་གི་ལག་ཏུ་འོངས་པ་ན་རིན་ཐང་ཚང་ན་ཕམ། ཕུང་པོ་ལས་ཡང་ཡང་ལེན་ན་རྐུ་བ་ཐ་དད་དོ། །ནས་ལྟ་བུ་ཕུང་པོར་འདུག་པ་
[60b.7]ལས་བླངས་ཏེ་བརྐུས་ནས་ཡང་རྐུ་སེམས་སྐྱེས་ཏེ་བླངས་པ་ལྟ་བུར་རྐུ་སེམས་རེས་ལན་དུ་མར་བླངས་ན། བླངས་པ་དེའི་སོ་སོར་རིན་ཐང་བརྩིས་ཏེ་ཚང་ན་ཕམ། མ་ཚང་ན་སྦོམ་པོ། ཕུང་པོ་ལས་ཡང་ཡང་#རེ་རེ་ཕུང་པོ་གཅིག་རིལ་གྱིས་བརྐུ་#བར་བསམས་ཏེ་ལེན་#དུ་མ་ཞིག་
[61a]
[61a.1]བླངས་ཏེ་སོ་སོར་རིན་ཐང་ཚང་ཡང་མི་ཕམ། ཕུང་པོ་ཟད་ན་ཕམ། ཕྲལ་བ་དུ་མ་ན་སོ་སོ་དེའི་ཆའོ། །མི་མང་པོ་ཞིག་གི་སྤྱི་ལ་ནོར་འདུག་པ་ཞིག་བརྐུས་ན། ནོར་བདག་ཏུ་ཡོད་པ་སོ་སོར་ཅི་ཡོད་པ་བསྒོས་#ཏེ་མི་གཅིག་གི་#སྐལ་པ་རིན་ཐང་ཚང་ན་ཕམ་མ་ཚང་ན་ནོར་
[61a.2]བདག་ཏུ་ཡོད་པ་དེ་བཞིན་དུ་སྦོམ་པོ་རེ་རེ་རྐུ་བ་ཡང་ངོ་། །ནོར་བདག་གཅིག་གི་ནོར་ལ་དགེ་སློང་མང་པོ་ཞིག་གིས་བརྐུས་ན། དགེ་སློང་དུ་ཡོད་པ་བགོས་#ཏེ་གཅིག་གི་རིན་ཐང་ཚང་ན་ཕམ། དུ་མའི་ཡིད་དང་#དེ་དེར་ཐོབ་ན་བརྐུས་པའོ། །རྐུན་པོར་འདོད་པའི་ཚེ་ལག་ཐབས་སུ་སོ་སོར་ཅི་ཐོབ་#པ་
[61a.3]ཁྱེར་རོ་ཞེས་འཐམས་#ཏེ་བརྐུས་ན་སོ་སོར་#ཅི་ཐོབ་པ་རིན་བརྩིས་ཏེ། རིན་ཐང་ཚང་ན་ཕམ། མ་བྱིན་པར་ལེན་པའི་ཕས་ཕམ་པ་སྟེ་དྲིས་པར་གཏོགས་པའོ། །མ་བྱིན་པར་ལེན་པའི་ཕས་ཕམ་པ་སྟེ། འཕགས་པ་ཨུ་པཱ་#ལིས་དྲིས་པའི་འདུལ་བའི་མདོ།། །།བླངས་པའི་སྔོན་ལོགས་
[61a.4]སུ་ཤི་ན་སླར་གཞག །དགེ་འདུན་ནོར་འགོད་པའི་ཚེ། དགེ་སློང་ནད་པ་ཞིག་ཤི་ན་ནད་གཡོག་གིས་ནོར་བགོས་ནས་བླངས་པའི་སྔོན་ལོགས་སུ། ནད་པ་དབུགས་ཆད་པ་ནི་ནོར་སྐལ་#དེ་དགེ་འདུན་དབང་སྟེ་སླར་དབུལ་ལོ། །ཁྱིམ་པས་ནོར་ཡོན་ཕུལ་བ་ཡང་དེ་བཞིན་ནོ། །བཟློག་པ་#ནི་ཤི་
[61a.5]བའི་ཡོ་བྱད་དོ། །ནོར་བགོས་ནས་སྐལ་བ་ནད་གཡོག་གིས་#བླངས་ཟིན་པའི་འོག་ཏུ་ཤི་ན་ཤི་བའི་ཡོ་བྱད་དང་ཤི་བའི་ནོར་བགོ་བའི་#ནང་དུ་གཏོགས་སོ། །ནོར་འགོད་པའི་ཚེ་ཁྱིམ་པར་བབས་པ་ཞིག་ནའང་ནོར་དེ་ཁྱིམ་པར་བབས་པ་སྦྱིན་ནོ། །དགེ་འདུན་སྤུན་བཞིན་པས་དེའི་ཕྱིར་བརྐུས་ནའང་བདག་
[61a.6]གིར་མ་བྱས་པ་མ་ཡིན་ནོ། །དགེ་འདུན་པ་འཚོ་བའི་ཡོ་བྱད་གཅིག་ཏུ་སྦྱར་བ་ལ་དེའི་ནང་ནས་དགེ་སློང་གཅིག་གིས། དགེ་འདུན་དེ་རྣམས་ཀྱི་ཕྱིར་གཞན་ལས་ནོར་ཞིག་བརྐུས་ན་ཡང་རིན་ཐང་བརྩིས་ཏེ་རིན་ཐང་ཚང་ན་བདག་ཀྱང་དེར་གཏོགས་པས་ཕམ། #དགེ་འདུན་#འཚོ་བའི་ཡོ་བྱད་
[61a.7]གཅིག་ཏུ་སྦྱར་བ་དེའི་དགེ་སློང་གཅིག་གིས་དགེ་འདུན་དེ་ཉིད་ཀྱི་ནོར་ལས་གཞན་སྦྱིན་པའི་ཕྱིར་བརྐུས་པ་ནི་སྦོམ་པོ། བདག་པོ་ཐ་མི་དད་ན་བདག་གི་བཞིན་ནོ། །ཡོན་བདག་གཅིག་ལ་དགེ་འདུན་ཁ་གཉིས་སུ་འཁོད་དེ་#ཁ་ཟས་ཀྱིས་མི་ཐུབ་ན། རྒྱུ་དག་བྲེལ་བྲེལ་དུ་འཆུགས་པ་ཞིག་ན། 
[61b]
[61b.1]ནོར་རྫས་གཅིག་ལས་བརྐུས་ཏེ་གཅིག་ཏུ་བསྣན་ན་སྦོམ་པོ། མི་ལེན་པར་ཆད་དེ་བྱུང་ནས་ལྷག་ནས་#བརྐུས་ན་དེའི་ཡན་#ལག་ཏུ་མ་ཡིན་ནོ། །རྐུན་པོ་བྱེད་པ་ཞིག་ཏུ་བདག་རྐུན་ཟླར་ནན་གྱིས་བཅུག་སྟེ་རྐུན་པོ་མི་བྱ་བར་བསམས་པ་ལས་རྐུན་ཟླས་བསད་ཀྱིས་དོགས་པའི་ཕྱིར། རྐུན་པོ་
[61b.2]བྱེད་པའི་ནང་དུ་འདྲོལ་ཏེ། སོང་ནས་རྐུ་སེམས་ཀྱང་མེད། ནོར་སྐལ་ཡང་མ་བླངས་ན་ཉེས་མེད། ཤས་བདག་གིར་བྱེད་པར་འདོད་ན་མི་ལེན་པ་མ་ཡིན་ནོ། །བདག་རྐུན་པོར་ནི་མ་སོང་གི །རྐུན་ཤས་འདོད་པའི་ཕྱིར་གྲོས་ལ་གཏོགས་ཏེ་གཞན་གྱིས་བརྐུས་པའི་ཤས་བླངས་ནའང་ཕམ། 
[61b.3]དེའི་ལས་སུ་གཏོགས་ན་དེ་མ་ཡིན་ནོ། །རྐུན་པོ་བྱེད་པའི་ལས་ལ་གཏོགས་ཏེ་ཆུང་ངུ་བྱ་ར་#ཙམ་བྱས་ཀྱང་རུང་སྟེ། རྐུན་ཤས་བླངས་ན་ཡང་ཕམ། ལྷན་ཅིག་ཏུ་སྤྱོད་པ་དང་ཉེ་གནས་བརྐུས་ནའང་མི་འབྱུང་ཞེས་མི་བྱའོ། །བདག་གི་སློབ་མ་དང་ཉེ་གནས་ཀྱིས་བརྐུས་པ་ལས་སླར་ཐུག་#
[61b.4]ཐུབ་ཏུ་ཕྲོགས་ན་#ཕམ་མོ་ཞེས་བྱི་ཤུ་ཏས་བཤད། ཉེས་བྱས་སོ་ཞེས་བྱི་ཙ་#ཡ་བར་མས་བཤད། ཆུང་བ་ནི་མཚམས་བརྩན་ནོ། །ཞིང་རྐུ་བ་ནི་འདི་ཙམ་ཚུན་ཆད་བརྐུའོ་ཞེས་མཚན་མ་བཙུགས་ཏེ་བརྐུས་པས་ཕམ། ནོར་བདག་གིས་མ་བཏང་སྟེ་ཞལ་ཅེ་འགྱེད་#པ་ནི་ལྟག་མ་དང་
[61b.5]འདྲའོ། །མཚམས་ནི་བཙུགས་པ་ལས་བསྐྱོད་ན་འདིར་མ་གཏོགས་པ་མ་ཡིན་ནོ། །ཞིང་གི་མུའམ་མཚམས་སམ་མཚན་མ་བསྒྱུར་ཏེ་བཙུགས་ནས། དེ་ཚུན་ཆད་ལ་རིན་ཐང་བརྩིས་ཏེ་ཚང་ན་ཕམ། མངོན་པར་བླངས་ཀྱང་མི་སྣང་ན་བརྐུས་པའོ། །མཐོང་བཞིན་དུ་བརྐུས་
[61b.6]ནས་སོང་བ་ནི་ནོར་བདག་མི་སྣང་བར་གྱུར་#ན་ཕམ། མི་སྟོབས་ཀྱིས་གཟུང་#ན་དབང་དུ་བྱས་ནའོ། །མི་མཐུས་བཟུང་སྟེ་བརྐུས་པ་ནི་སླར་མི་འབྲོས་པར་གྱུར་ན་ཕམ། གཅིག་ཏུ་ན་#བདག་གིས་ཅི་བྱས་པ་བཞིན་དུ་ཉན་ཅིང་བྱེད་ན་ཕམ། བདག་ནི་དེ་ལྟར་མ་ཡིན་ནོ། །བདག་གཞན་
[61b.7]ཞིག་གིས་བརྐུས་ནའང་སླར་བྲོས་ཏེ་འོངས་པ་#ལ་ཉེས་མེད། གང་རྐུ་བར་བྱས་པ་དེ་ལ་འབྲེལ་པ་མ་བསམས་པ་ནི་མི་ཆུད་དོ། །མི་ཕམ་པར་བྱ་བའི་ཕྱིར་རས་ངན་པ་རིན་ཐང་མ་ཚང་བ་བརྐུས་པ་#ལས་ནང་ནས་བཟང་པོ་ཞིག་བྱུང་སྟེ། སླར་བསྐྱལ་ན་ཕམ་པ་མེད་དེ་སྦོམ་པོའོ། །ལྟག་
[62a]
[62a.1]ནས་ཀྱང་མདོ་འདི་འདྲ་བ་ཞིག་འབྱུང་སྟེ་གོང་མ་ནི་གསེར་དང་བུམ་པ་ལ་བྱ། འདི་ན་#རས་བཟང་ངན་ལྟ་བུ་ལ་བྱ་སྟེ་བཅས་པ་ཐ་དད་ཙམ་དུ་ཟད་དོ། །སྦོམ་པོ་ནི་གང་གིས་ཅི་བླངས་པ་དེ་དེའིའོ་ཞེས་བཅས་པ་ལས་གཞན་གྱིར་བརྐུས་ནའོ། །དགེ་སློང་མང་ཞིང་རྐུན་
[62a.2]པོར་འདོད་དེ#། ལག་ཐབས་སུ་ཅི་ཐོབ་པ་སོ་སོར་ཁྱེར་རོ་ཞེས་འཐམས་ནས་གཞན་གྱིས་ནི་ཐོབ་བདག་གིས་ནི་མ་ཐོབ་ཀྱང་སྦོམ་པོ་ཞེས་བྱི་ཤུ་ཏས་བཤད། བདག་རྐུན་ཟླས་ནན་གྱིས་བཅུག་སྟེ། རྐུ་བར་མི་འདོད་ན་བསད་ཀྱིས་དོགས་པའི་ཕྱིར་རྐུན་ཟླར་#ནི་འགྲོ་སྐལ་བ་ནི་རྐུན་ཟླ་ལ་#སྦྱིན་ནོ་
[62a.3]ཞེས་བསམས་ཏེ། རྐུ་བའི་ཁྲོད་དུ་སོང་སྟེ་ཤས་མ་བླངས་ན་སྦོམ་པོ་ཞེས་བྱི་ཙ་ཡ་བར་མས་བཤད། བདག་པོ་དང་བཅས་པའི་དུར་ཁྲོད་ནས་བླངས་ནའོ། །དུར་ཁྲོད་ཀྱི་རོའི་རྫས་བདག་པོ་ཡོད་པ་ལ་རྣམ་པ་བཞི་སྟེ། རྒྱལ་པོས་འཚོ་བ་རོའི་#རྫས་ལ་གཏད་པ་དང་ལས་བྱེད་པའི་ཕྱིར། རོའི་
[62a.4]རྫས་ལ་#གཏད་པ་དང་དཔྱ་འབུལ་བའི་ཕྱིར། རོའི་རྫས་ལ་གཏད་པ་དང་གསད་པའི་བཤེད་མར་གཏད་དེ་#རོའི་རྫས་ལ་བྱིན་པའོ། །ཐ་མ་གཤེད་མ་དབང་བ་ལས་བརྐུས་ན་སྦོམ་པོ། གོང་མ་གསུམ་ནི་ཕམ་མོ་ཞེས་ཊཱི་ཀ་#ལས་བཤད། མཁན་པོ་ཁ་ཅིག་ན་རེ་རོ་རྫས་མི་གཙང་ཞིང་
[62a.5]འདོད་པའི་ཤས་ཆུང་བའི་ཕྱིར་སྦོམ་པོ་ཞེས་ཀྱང་བཤད། རྩ་བ་དང་རྔོ་གུ་དང་སྡོང་པོ་དང་ལོ་མ་དང་། མེ་ཏོག་དང་འབྲས་བུ་དང་སྐྱེ་ཤིང་ལ་སོགས་པ་སྔགས་ཀྱིས་བསྐམས་ན་ཡང་ངོ་། །མིང་གིས་སྨོས་པ་འདི་རྣམས་ལྟ་བུ་མིའི་ནོར་ཞིག་ལ་ཆུད་གསན་པའི་ཕྱིར་སྔགས་བཏབ་སྟེ་སྐམས་
[62a.6]སམ་རུལ་#བར་བྱས་ན་སྦོམ་པོ། །འབྲུའམ་ཡལ་ག་སོ་སོ་གཅིག་ནས་བསྐམས་ན་ཡང་སྐམ་#པ་རེ་རེ་སྦོམ་པོ་རེ་རེ། རྟ་ལ་ཁམ་གྱིས་#བྲིད་ཅིང་སྦྱིན་ནམ་བཞོན་#ཏེ་རྐུ་བར་འདི་ལྟར་རྐུ་བར་རོ་ཞེས་ནས་ལུས་ཀྱིས་ཞོན་ནའོ། །རྟ་བརྐུ་#བའི་ཕྱིར་རྩྭས་བྲིད་དེ་བཞོན་པའམ་བཀྲི་བའམ་འདི་ལྟར་
[62a.7]སྤྱད་དོ་ཞེས་སེམས་ཀྱིས་བརྐུའོ་ཞེས་བསམས་ན། རྟ་ལ་མ་རེག་ཀྱང་སྦོམ་པོ། གྲུ་ཡང་ངོ་། །གྲུ་མིག་སྔ་ན་འདུག་ལ་ལུས་ཀྱིས་སྐྱ་བའི་ཐབས་དང་དྲང་བ་འདྲ་བར་སྤྱད་དེ་འདི་ལྟར་བྱས་ཏེ་བརྐུའོ་ཞེས་སེམས་ལ་བསམས་#ན་མ་རེག་ཀྱང་སྦོམ་པོ། དེ་དང་འདི་དག་ལས་ཀྱང་ངོ་། །
[62b]
[62b.1]གྲུའི་ནང་དུ་ནོར་འདུག་པ་དང་། རྟ་ལ་རྒྱན་ཡོད་པར་མིག་སྔ་ན་སྣང་བ་ཞིག་ལ་འདི་ལྟར་བརྐུའོ་#ཞེས་ལུས་ཀྱིས་སད་དེ་བརྐུའོ་#ཞེས་བསམས་ན་མ་རེག་ཀྱང་སྦོམ་པོ། ཕ་དང་མ་དང་སྤུན་དང་སྲིང་མོ་དང་མཁན་པོ་དང་སློབ་དཔོན་དང་མཆོད་རྟེན་དང་དགེ་འདུན་ལ་སོགས་པའི་བརྟགས་ཏེ་ཤོ་
[62b.2]གམ་དུ་བྱ་བ་བཟླས་ན་ཡང་ངོ་། །འདི་རྣམས་ལྟ་བུ་ཞིག་ལས་ཤོ་གམ་དུ་འགྱུར་བའི་རྫས་ཤིག་ཁྱེར་ཁྱེར་བ་ལས་ཤོ་གམ་པས་མ་གནང་བར་#ཅི་དབང་བ་མ་སྦྱིན་#ན་སྦོམ་པོར་འགྱུར་རོ། །བརྙས་པ་དང་བསྐྱིས་པ་མི་སྦྱིན་པར་བརྟགས་པ་ཡང་ངོ་། །ནོར་རྫས་ཤིག་བརྙས་སམ་བསྐྱིས་པ་
[62b.3]ཟས་མི་སྦྱིན་ནོ་ཞེས་བསམས་པའི་ཚེ་ན་སྦོམ་པོ། ལྟག་ནས་ཀྱང་མདོ་འདི་འདྲ་བ་ཞིག་བྱས་ཏེ་#ལྟག་མ་ནི་ནོར་བདག་ལན་#དུ་འོངས་པའི་ཚེ་སྦྱིན་ནོ་སྙམ་དུ་སེམས་ཤིང་བསྙོན་པའི་ཕྱིར་ང་ལ་མེད་དོ་ཞེས་སྨྲས་པས་སྦོམ་པོ། གཞན་གྱི་ཕྱིར་བྱིན་པ་བགོས་ན་ཡང་ངོ་། །དགེ་འདུན་གྱི་ཕྱིར་
[62b.4]སྤྱན་གཟིགས་བསྐུར་བ་ལས། དགེ་འདུན་ལ་མ་ཕུལ་བར་བར་དུ་བགོས་ཏེ་ཁྱེར་ན་སྦོམ་པོ། དགེ་སློང་གཅིག་གིས་ཤིང་ཏོག་ཨ་ལྟུ་ཀ་ཞིག་དགེ་འདུན་ལ་བསྐུར་བ་ལས། དགེ་སློང་ནི་ཤི་དགེ་སློང་#དགེ་འདུན་ལ་མ་ཕུལ་གྱི་བར་དུ་བསྐུར་བསྐུར་བའི་དགེ་སློང་དག་གིས་བགོས་
[62b.5]པ་ལས་བཅས་ཏེ་ནོར་བསྐུར་བའང་དེ་དང་འདྲ། བདག་པོ་མེད་པ་བདག་པོ་ཡོད་པར་འདུ་ཤེས་ན་ཡང་ངོ་། །ནོར་སྟོར་བ་ལྟ་བུ་ནོར་བདག་གི་སེམས་ཀྱིས་བཏང་བ་ཞིག་ལས་བརྐུས་#ན་སྦོམ་པོ། ནོར་བདག་གི་སེམས་ལ་ནོར་ཡོད་པར་ཀྱང་#མི་དྲན་སྟོར་བར་ཡང་མི་དྲན་པ་ཞིག་ལས་
[62b.6]བརྐུས་ན། ཐོག་མ་ནོར་བདག་གི་སེམས་ལ་བདག་གི་ཡིན་པར་བསམས་པས་ཕྱིས་མི་དྲན་ཀྱང་ཕམ་བསྡུས་འབྲས་སྲན་#ཕྱེ་ཉ་ཤ་བཅའ་བ་ལ་སོགས་པ་མི་འཐོབ་པའི་བསོད་སྙོམས་བླངས་ན་ཡང་ངོ་། །ཁ་ཟས་#འདི་རྣམས་ལྟ་བུ་ལས་དགེ་འདུན་གྱི་ནང་ནས་བདག་གི་སྐལ་བ་ཉིད་བླངས་ལ་
[62b.7]གུད་དུ་སྤྱན་དྲངས་པའི་ཟན་སྐལ་ལའང་བླངས་ནའང་སྦོམ་པོ། ལས་མི་འདོད་པའི་ཕྱིར་དགེ་འདུན་གྱི་ནང་ནས་བྱུང་ལ་#ཟན་ཟླ་ཕོགས་སུ་ནོས་ཏེ། དགེ་འདུན་#ལས་མི་བྱེད་ནའང་སྦོམ་པོ། དགེ་འདུན་གྱི་ནང་དུ་ལས་བྱེད་#ཀྱང་ཟན་ཟླ་ཕོགས་སུ་ནོས་ཏེ་ཟླ་ཕོགས་ཀྱི་ཟན་སྐལ་བསགས་པའི་ཕྱིར་
[63a]
[63a.1]སླར་དགེ་འདུན་ལ་མ་ཕུལ་བར་བཞག་ལ་#མགྲོན་དུ་བོས་པའི་ཟན་སྐལ་ཀྱང་ཟོས་ན་སྦོམ་པོ། མི་ཤེས་པར་གཞན་གྱིས་མི་འཐོབ་པར་བླངས་ན་མ་ཡིན་ནོ། །བདག་གུད་དུ་གཞན་གྱིས་ཟན་བྱིན་ལ་མི་ཤེས་པར་གྲོགས་པོས་ཟན་སྐལ་ནོས་སུ་ཟིན་ན་ཡང་སླར་ཕུལ་ན་
[63a.2]ཉེས་མེད་དོ། །མ་བསྒོ་#བ་ན་ཡང་མ་ཡིན། དགེ་སློང་གྲོགས་ཤིག་གུད་དུ་ཟན་ཟར་སོང་སྟེ་བདག་ལ་ཟན་སྐལ་མ་ནོད་ཅིག་ཅེས་མ་བསྒོ་བར་བདག་གིས་སྐལ་བ་ནས་གྲོགས་ཟན་ཟོས་ཟིན་པར་གྱུར་ཏེ་སླར་ཕུལ་ན་ཉེས་མེད་དོ། །ཉེས་བྱས་པ་ནི་མ་བོས་པའི་ཆོས་བསྟན་ཏོ#། །དགེ་སློང་མགྲོན་
[63a.3]དུ་མ་བོས་པར་མཆོད་སྟོན་གྱི་ཟན་ཟོས་ན་ཉེས་བྱས། མ་བོས་ཤིང་མ་བྱིན་པར་ཐུག་#ཐུབ་ཏུ་ཟོས་པ་ཅིའི་ཕྱིར་ཕམ་པར་མི་འགྱུར་ཞེས་ཟེར་བ་ཡོད་དོ། །ཡོན་བདག་གི་མིག་སྔ་#ན་ཟ་ཞིང་མི་སྦྱིན་པའི་སེམས་མེད་པས་ཕམ་པར་མི་འགྱུར། བརྐུ་#བར་འགྲོ་བ་ཡང་ངོ་། །རྐུ་བར་འགྲོ་བའི་ཚེ་ཉེས་བྱས། 
[63a.4]གྲོས་བྱེད་པའང་དེ་ལས་ཐ་མི་དད་དོ། །རྐུ་བར་འགྲོ་བར་བསམས་ནས་རྐུན་ཟླ་དང་གྲོས་བྱེད་པའི་ཚེ་ཡང་སྔ་མ་#བསམས་པའི་ཉེས་བྱས་སུ་གཏོགས་པར་ཟད་དོ། །བདག་པོ་མེད་པར་རབ་ཏུ་བརྟག་#པ་བྱ་སྟེ་བླང་། ཕྱག་དར་ཁྲོད་ཀྱི་གོས་བླངས་པ་ལྟ་བུ་ལ་བཟང་པོ་ཞིག་ན། བདག་པོ་གང་
[63a.5]ཡིན་བདག་པོ་ཡོད་དམ་མེད་ཞིབ་ཏུ་བརྟགས་ཏེ་བླངས་#ངན་པ་རྣམས་ནི་མ་#བརྟགས་ཀྱང་ཉེས་མེད། ལུས་ཀྱིས་ཉལ་བར་མི་བྱ#། བུ་ལོན་ཆགས་པ་ལྟ་བུ་ཕྱིར་མདུན་དུ་ཐེན་ཅིང་ཉལ་བར་མི་བྱ། བྲམ་ཟེ་ཞིག་ལ་དགེ་སློང་ཞིག་གི་#བུ་ལོན་ཆགས་ཏེ་བྲམ་ཟེ་ཞིང་རྨེད་#པ་ལ་བདས་#ནས་མ་སྟེར་དེ་ཞིང་
[63a.6]རྨོ་བའི་རོལ་ཁར་#ཐེན་ཏེ་ཉལ་བ་ལས་བཅས། བྱ་ཚང་མི་གཞིག །གཙུག་ལག་ཁང་ན་བྱ་ཚང་འདུག་པ་སྒོ་ང་མེད་པ། དགེ་འདུན་གྱི་#ལས་སུ་མ་བསྐོས་པར་བཤིག་ཀྱང་ཉེས་མེད། དེ་མ་གཏོགས་པར་བྱ་ཚང་བཤིག་ན་ཉེས་བྱས། དེར་མ་གནས་པར་དབྱར་གྱི་གོས་ཀྱི་#ཤས་ལ་
[63a.7]མི་འཇུག །དབྱར་ཚུལ་དུ་མ་ཞུགས་པའི་དགེ་འདུན་ཚུལ་དུ་ཞུགས་པའི་ཡོན་དང་། གོས་འགོད་པའི་ཡོན་#དུ་མ་གཏོགས་ཏེ་རྐུ་སེམས་ཀྱིས་ནོར་སྐལ་བླངས་ན། རིན་ཐང་ཚང་ན་ཕམ་རྐུ་སེམས་མེད་ན་སྦོམ་པོ། རྐུན་པོ་ལས་སྦྱིན་བདག་ཏུ་བསམས་ཏེ་བླངས་ན་མ་ཉེས་རྐུན་པོར་གྲགས་
[63b]
[63b.1]པའི་མི་ཞིག་ལེན་ན་དེ་#ལས་ནོར་ཞིག་ལེན་ན་དེ་ལ་སྦྱིན་བདག་ཏུ་བསམས་ཏེ་བླངས་ན་ཉེས་མེད། ནོར་བླངས་པ་དེ་ངོས་ཟིན་ན་ཡང་རྐུན་པོ་དེ་ལ་ཁུངས་ཕྱུང་ན་ཀུན་གྱིས་ཤེས་པའི་ཕྱིར་བདག་གཙང་མར་འགྱུར་བས་བླང་དུ་རུང་། གཡུང་མ་རྒོད་རྐུན་པོའི་རྒྱལ་མཚན་མ་ཐོགས་པ་ལས་
[63b.2]རྫས་མི་བླངས#། རྐུ་མཁས་ཏེ་བུ་སྨད་ལྟ་བུས་ཀྱང་རྐུན་པོ་བྱས་པར་མི་ཚོར་ཏེ་ཁྲིམས་འཛིན་ཅིང་སྡིག་ཆུང་ངུ་#ལ་ཡང་འཛེམ་པ་ལྟར་བྱེད་པ་ལ་རྐུ་བའི་མི་དང་འདི་རྣམས་གཉིས་ལྟ་བུ་གཡུང་མ་རྒོད་ལས་རྫས་བླངས་པ་ནི་ཉེས་བྱས་ནོར་དེ་བླངས་ཏེ་ནོར་བདག་གིས་ངོས་ཟིན་ན་གཡུང་
[63b.3]མ་རྒོད་ལ་ཁུངས་ཕྱུང་དུ་ཟིན་ཀྱང་ཡུལ་མིས་རྐུ་བར་མ་སྤྱད་#པས། དགེ་སློང་གཙང་མར་མི་འགྱུར་བའི་ཕྱིར་མི་བླང་ངོ་། །བླངས་ནས་མཚོན་གྱིས་བཅད་ཅིང་ཁ་དོག་བསྒྱུར་ལ་བཅང་། རྐུན་པོར་གྲགས་པ་ལས་ནོར་བླངས་པ་དེ་ཁ་ཚར་བཅད་དེ་ཁ་དོག་བསྒྱུར་ཏེ་བཅང་། དེ་ལྟར་
[63b.4]བྱས་ཀྱང་སློང་ན་བྱིན་ཅིག །མདོ་ལྟག་མ་ལྟར་རྫས་བླངས་པ་ཁ་དོག་བསྒྱུར་ཏེ། བཅངས་པ་དེ་ནོར་བདག་གིས་ངོ་ཤེས་ཏེ་སླར་སོང་ན་སྦྱིན། མ་སྦྱིན་ན་ཉེས་བྱས། སྒྱུ་མི་བྱ། ལས་ལྟ་བུ་བྱེད་བྱེད་པའི་གླ་མཐོ་བྱོགས་#པའི་ཕྱིར་མེད་ཅེས་སམ། མ་འབྱོར་ཅེས་མི་སྦྱིན་པར་སྒྱུ་མི་
[63b.5]བྱ། བྱས་ན་ཉེས་བྱས། སྔགས་ཀྱིས་བཏང་ན་ནི་ཉེས་མེད། བདག་གི་རྫས་གཞན་གྱིས་བརྐུས་ནས་ཆོས་བཤད་དེ་བླངས་ཀྱང་མི་སྟེར་ན། སྔགས་བྱས་ཏེ་སེམས་བསྒྱུར་ལ། བདག་ལ་སྦྱིན་དུ་བཅུག་པ་ནི་ཉེས་མེད་དོ། །བྱི་བས་བརྐུས་པ་དག་གི་ནི་བླངས་ན་ཡང་ངོ་། །བདག་གི་ནོར་
[63b.6]རྫས་ལྟ་བུ་བྱི་བས་ཁྱེར་བ་ལས་སླར་ཕྲོགས་ཤིང་བླངས་པ་ནི་ཉེས་མེད། དེ་བཞིན་དུ་ཁྱི་དང་བྱ་ལ་སོགས་པ་ལས་#ཕྲོགས་ཀྱང་ཉེས་མེད། དགེ་སློང་གཞན་གྱི་དོན་དེའི་ཕྱིར་ཡང་ངོ་། །དགེ་སློང་གཞན་གྱི་ནོར་རྫས་ཤིག་བྱི་བ་དང་ཁྱི་ལ་སོགས་པས་ཁྱེར་བ་བླངས་ཤིང་ཕྲོགས་པ་ཡང་
[63b.7]སླར་བྱིན་ན་ཉེས་མེད། བདག་དང་དགེ་སློང་ཞེས་འབྱུང་བས་ཁྱིམ་པ་དང་། དགེ་སློང་ལ་ནི་ཉེས་ཡོད་པ་འདྲའོ། །རྔོན་པས་{རི་དགས་,རི་དྭགས་}སྨས་#པ་གནས་སུ་འོངས་ཏེ་ཁྱེར་ན་ཡང་ངོ་། །ལིངས་མིའམ་རྔོན་པ་ལྟ་བུས་{རི་དགས་,རི་དྭགས་}སྨས་#ཏེ་བདག་ཅག་གི་གན་དུ་འོངས་པ་ནི་སྙིང་རྗེ་ཞིང་སྐྱབས་#བྱ་བའི་ཕྱིར། 
[64a]
[64a.1]{རི་དགས་,རི་དྭགས་}བསྙགས་པའི་བདག་པོ་སླར་མ་བྱིན་ཡང་ཉེས་མེད་དོ#། །དེ་ཤི་ན་དེ་དག་ལ་བྱིན་ཅིག །མདོ་ལྟག་མ་ལྟར་མ་བྱིན་པ་དེ་ཤི་ན་ཤ་སླར་བྱིན་ཤ་བདག་རིང་ཞིག་ཏུ་མ་འོངས་ན་ཡང་བདག་ཅག་གིས། ཤ་བརྐུས་ཤིང་མ་ཟོས་པར་ཤེས་པར་བྱ་བའི་ཕྱིར་རུལ་རུལ་དུ་
[64a.2]ཁེངས་#རུས་མངོན་པར་གཞག །མ་བྱིན་པར་ལེན་པའི་ཕས་ཕམ་པའི་བྱེ་བྲག་ཏུ་#གདོན་མི་ཟ་བའོ། །མ་བྱིན་པར་ལེན་པའི་ཕས་ཕམ་པ་སྟེ། འདུལ་བ་བྱེ་བྲག་ཏུ་གདོན་མི་ཟ་བའི་ནང་ནས་འབྱུང་བའི་མདོ། མ་བྱིན་པར་ལེན་པའི་ཕས་ཕམ་པ་རྫོགས་པའོ། །#མ་བྱིན་པར་ལེན་པའི་ཕས་
[64a.3]ཕམ་པ་འདུལ་བ་སོ་སོ་ནས་འཆད་ཅིང་འབྱུང་བའི་མདོ་ཀུན་རྫོགས་སོ།། །།གསོད་པའི་ཕས་ཕམ་པའོ། །ནད་པ་འཆི་བར་འདོད་པ་ལ་དེ་དང་མཐུན་པའི་བསྙེན་པ་མི་བསྙེན། དགེ་སློང་ནད་པ་ཤི་ཡང་བླ་སྙམ་སེམས་པ་ལ་འཆི་ན་ཅི་ཉེས་ཞེས་བྱ་བའི་ཚིག་མི་བྱ། དགེ་སློང་ནད་པ་ཞིག་
[64a.4]བཀྲེས་#ཞེས་ཟེར་བ་ལ་ནད་གཡོག་དང་སྨན་པ་ལ་ཟས་ཅི་སྦྱིན་ཞེས་འདྲི་སོང་བའི་འོག་ཏུ། དགེ་སློང་གཞན་དག་གིས་སོ་སོ་ནས་ཟན་སྣ་མང་དུ་བྱིན་ཏེ་འགྲངས་ནས། ནད་གཡོག་གིས་སྨན་པས་#ཟེར་བ་བཞིན་དུ་ཟན་གཡོས་ཏེ་བྱིན་པ་དང་། ཁམ་གསུམ་ཙམ་ཟོས་ནས་མ་ཡོག་ནས་ནད་#
[64a.5]གཡོག་མི་དགའ་ཞིང་འདུག་པ་ལ། ཟན་གཞན་གྱི་#བྱིན་ཏེ་འགྲངས་སོ་ཞེས་བྱས་པ་དང་ནད་གཡོག་ཁྲོས་ཏེ་ང་དེ་སྲིད་དུ་འབད་འབད་ན་ལྟོ་དེ་ཙམ་ཞིག་ཀྱང་མི་ཐུབ་ན་དུག་ཟོས་ཏེ་ཤི་ན་ཅི་ཉེས་ཞེས་བྱས་པ་དང་ནད་པས་#དུག་ཟོས་ཏེ་ཤི་བ་ལས་བཅས། དེ་སྐད་བྱས་ཏེ་ཤི་ན་ཕམ། དེ་ལ་མི་
[64a.6]ཤེས་པ་འཆི་བ་གོགས་ཤིག་པ་མ་བསྒོ་བར་གཡོག་ཏུ་མི་གཞག །དགེ་སློང་ནད་པ་ཞིག་ཤི་ཡང་#བླ་སྙམ་སེམས་ཏེ། ནད་གཡོག་གི་ཚ་བོ་#རྔོན་པ་སྤུན་གཉིས་ཤིག་ཡོད་པ་འདི་ནི་བདག་ལ་གསོད་དུ་བཏུབ་སྙམ་བསམས་ཏེ་ནད་གཡོག་ལ་དེ་གཉིས་ཁུགས་ཏེ་#ཁྱོད་ཀྱི་རོགས་སུ་ངའི་ནད་
[64a.7]གཡོག་བྱེད་དུ་ཆུ་གཅིག་ཅེས་བསྒོ་ནས་ནད་གཡོག་གིས་བཀུག་སྟེ་ནད་པ་ཟེར་བ་བཞིན་དུ་གཡོག་གྱིས་ཤིག་ཅེས་བསྒོ་ནས་བཞག་སྟེ། ནད་གཡོག་དགེ་སློང་གུད་དུ་སོང་བའི་འོག་ཏུ། ནད་པས་རྔོན་པ་ལ་ང་བསད་ན་མཐོ་རིས་སུ་བདེ་བར་འོང་ཞེས་ཆོས་བཤད་ནས་གསོད་དུ་བཅུག་ནས་
[64b]
[64b.1]གསད་#པ་ལས་བཅས་ཏེ། ནད་གཡོག་ཏུ་མི་བླུན་པོ་དེ་ལྟ་བུ་མི་གཞག །ནད་གཡོག་སྒྲིན་པོ་གཞག་ཏུ་སྤུས་མེད་ན་ཡང་བླུན་པོ་ལ་ནད་པ་འཆིར་མ་གཞུག་#ཅིག་ཅེས་བྱ་བ་ལ་སོགས་པས་གཏམས་ཏེ་གཞག །ཐབས་གཞན་ཡོད་ན་མ་ཡིན། ནད་གཡོག་ཏུ་བཞག་པ་མི་སྒྲིན་པོ་ཚིག་ཟུར་
[64b.2]བྱེ་བྲག་ཕྱེད་ཅིང་ལེགས་ཉེས་ཤེས་པ་དང་། ཐབས་མཁས་#པ་ནི་མ་བསྒོ་ཞིང་མ་གཏམས་པ་ཉེས་མེད། འཆི་བའི་ཡོ་བྱད་མི་གཞག །ནད་པའི་དྲུང་དུ་འགེག་ཐག་དང་མཚོན་ལ་སོགས་པ་འཆི་བར་འགྱུར་བ་མི་གཞག །དེ་འཆི་བའི་ཕྱིར་རྩོལ་ན་གཡོག་གིས་ཟློག་#ཤིག །ནད་པ་ཁོ་#
[64b.3]བདག་འཆི་བར་རྩོལ་ན་ནད་གཡོག་གིས་མི་ལུས་རྙེད་དཀའ་བ་དང་། བསོད་ནམས་སྤྱོད་#པའི་ལུས་ཕངས་སོ་ཞེས་ཡིད་བསྲིངས་ལ་འཆི་བར་#མི་གཞུག་ཅིང་དགག །ཕ་རོལ་གྱི་དོན་ཕྱིར་#འཆི་བ་མ་དད་ཅིག །དགེ་སློང་ཕ་རོལ་པོ་ཞིག་ལ་ལྷུང་བཟེད་དམ་ཆོས་གོས་བཟང་པོ་ཡོད་པ་ལ། དེ་
[64b.4]ཤི་ན་ངས་འཐོབ་པའི་ཕྱིར་ཤི་ཡང་བླའོ་ཞེས་དད་པ་མི་སྐྱེད་#དེ་དེ་ལྟར་བསམས་ན་ཉེས་བྱས། མི་བྱ་བ་བྱེད་པ་ལ་སེམས་ཀྱིས་ཀྱང་བྱེད་པ་ལ་རྗེས་སུ་ཡི་རང་བར་མི་བྱ། ཕ་རོལ་པོ་སྲོག་གཅོད་པ་དང་རྡེག་#པ་དང་། སྲོག་གཅོད་པའི་ཐབས་#བྱེད་པ་ལ་སོགས་པ་བྱ་བ་#མི་རིགས་པ་ཡིན་ཏེ། 
[64b.5]དེ་ལྟ་བུ་ཞིག་བྱེད་པ་ལ་བདག་གིས་ཀྱང་དེ་བཟང་ཞིང་ཡི་རང་ངོ་ཞེས་མི་བྱ་བྱས་ན་ཉེས་བྱས་སོ། །འཚོ་བ་བགགས#། སྲོག་གཅད་པ་#དང་། དེར་སེམས། སྲོག་བཅད་#པར་བསམས་པ་དང་། མིའི་རྒྱུད་ནའོ། །མིའི་རྒྱུད་ཀྱང་ཡིན་པ་དང་ཡན་ལག་འདི་གསུམ་དང་ལྡན་པར་མི་བསད་ན་ཕམ་
[64b.6]པར་འགྱུར། ལུས་བདག་གི་#ལུས་དང་ལུས་ཀྱི་ཡན་ལག་དང་པོ་#ལ་སོགས་པ་#བསད་པ་དང་། དེར་གཏོགས་པ། མཚོན་ཆ་དང་རྡོ་དབྱིག་ལག་པ་ན་ཐོགས་ཏེ་བསད་པ་དང་། བཏང་བ། མཚོན་ཆ་དང་རྡོ་དབྱིག་འཕངས་ཏེ་བསད་པ་དང་། གཞན་ལ་བསྒོ་བ་རྣམས་ཀྱང་ཐ་མི་དད་དོ། །
[64b.7]གཞན་ལ་བསྒོ་སྟེ་གསོད་དུ་བཅུག་པ་དང་དེ་རྣམས་ལྟར་བདག་གིས་བསད་པ་མཚུངས་ཏེ་ཕམ་མོ། དུག་དང་། དུག་བླུད་དེ་བསད་པ་དང་། ཕྱེ་མ་དང་། དུག་ཕྱེ་མས་ལུས་ལ་བསྐུས་#ཏེ་བསད་པ་དང་། རླུབས་དང་། རླུབས་ཀྱི་ནང་དུ་བསད་པ་དང་། ཤིང་དང་། ཤིང་དབང་དུ་བཙིར་
[65a]
[65a.1]ཏེ་བསད་པ་དང་། རང་བཞིན་སྟོར་ཏེ་བཏང་བ་དང་། ཐུལ་ལྟ་བུ་བྱས་ཏེ་སྨྱོ་#སྟེ་བྲག་དང་ཆུ་ལ་སོགས་པའི་ནང་དུ་ཤི་བར་བྱས་པ་དང་། བྲང་སྐམ་པར་བྱེད་པ་དང་། ས་མདའ་ལྟ་བུས་བསད་པ་དང་། སྒྱོགས་དང་། སྒྱོགས་ཀྱིས་བསད་པ་དང་། ཁོག་ཚེ་དང་། 
[65a.2]ཁོག་ཚེ་ལྟ་བུས་མཇུག་#ཐག་གིས་བཟུང་སྟེ་བསད་པ་དང་། རོ་སློང་བ་དང་། སྔགས་ཀྱིས་རོ་བསླངས་#ཏེ་རོ་དེས་གསོད་དུ་བཅུག་པ་དང་། སྔགས་ཀྱི་#སྦྱོར་བ་རྣམས་ཀྱིས་ཀྱང་ངོ་། །སྔགས་ཀྱིས་ས་#ལྟ་བུ་ལ་བཏབ་སྟེ་ས་གཏོར་བས་བསད་པ་དང་། འདི་རྣམས་ལྟ་བུ་ལས་བསད་ན་གང་
[65a.3]གིས་བསད་ཀྱང་རུང་ཕམ། ཕུལ་བ་གང་བ་དང་ཆུ་ལྟ་བུ་ལ་ཕུལ་ཏམ་#མཆོད་དུ་བཅུག་པ་ཡང་ཕམ་མོ། །ཆུ་དང་མེར་བཅུག་པའོ། །ཆུར་བཅུག་གམ་མེར་བསྲེགས་ཏེ་བསད་པའང་ཕམ་མོ། །གྲང་བ་དང་ཚ་བར་བཟུང་ན་ཡང་ངོ་། །གྲང་བ་ལྷགས་པ་དང་ཚད་ཁུངས་ལྟ་བུ་ལ་བཟུང་
[65a.4]དམ་བཅིངས་ཏེ་བཞག་ནས་བསད་པ་ཡང་ཕམ། ཕོ་ཉར་བཏང་བ་ལ་སོགས་པ་ཡང་ངོ་། །གཅན་གཟན་ཟ་བའམ་དགྲའི་ཁྲོད་ལྟ་བུར་བསད་པའི་ཕྱིར་བསྔགས་ཏེ་བཏང་ནས་ཤི་ན་ཡང་ཕམ་པའོ། །{ཆུང་ཟད་,ཅུང་ཟད་}དུ་#གཏོགས་ན་ཡང་ངོ་། །བསད་པའི་ཕྱིར་བེམ་#ཏོལ་ལམ་ཁབ་ཀྱིས་
[65a.5]བཙུགས་པའམ་ཡུངས་འབྲུས་འཕངས་#ཏེ་ཤི་ན་ཡང་ཕམ། སྐྱེས་པ་དང་བུད་མེད་དང་མ་ནིང་བསད་ནའོ། །སྐྱེས་པ་དང་བུད་མེད་དང་མ་ནིང་གང་བསད་ཀྱང་རུང་ཕམ་མོ། །དེའི་ཕྱིར་ཕྱིས་ཤི་ཡང་ངོ་། །གསོད་པའི་ཕྱིར་མཚོན་ཆ་ལ་སོགས་པས་བཏབ་སྟེ། འཕྲལ་དུ་ནི་མ་ཤིའི་དེའི་#
[65a.6]ཞར་གྱིས་ཕྱིས་ཤི་ན་ཡང་ཕམ་མོ#། །བཟློག་པ་ལས་ཕྱིས་ན་མཚན་མ་མ་ཡིན། ཁྱོད་ཤི་ན་སྐྱིད་དོ་ཞེས་བྱ་བ་ལ་སོགས་པས་སྔར་བསྒོ་སྟེ་ཕྱིས། ང་འཁྲུལ་པ་ཡིན་ཏེ་ཤི་བའི་མི་རིགས་སོ་ཞེས་བཟློག་ན་ཤི་ཡང་རུང་། མ་ཤི་ཡང་རུང་སྦོམ་པོ། སྦོམ་པོ་ནི་མའི་ལྟོ་མཉེ་སྟེ་མངལ་ན་ཕ་མ་
[65a.7]དམིགས་པ་ནའོ། །བུད་མེད་རུམ་ན་བུ་ཡོད་པ་ཞིག་བུ་བསད་པའི་ཕྱིར་མའི་ལྟོ་མཉེས་ཏེ་མ་ཤི་ན་སྦོམ་པོ། མ་བསད་པའི་ཕྱིར་བུ་ཤི་ན་ཡང་སྦོམ་པོ། གང་གསད་#པར་བྱས་པ་ཉིད་ཤི་ན་ཕམ། གསོད་པར་འཇུག་པ་དེའི་མཚན་མར་མོས་པ་ཡང་ངོ་། །གཞན་ཞིག་གིས་མི་འདི་གསད་
[65b]
[65b.1]དོ་ཞེས་དྲིས་#པ་དང་། དགེ་སློང་གིས་སོད་ཅིག་ཅེས་མ་#སྨྲས་ཀྱང་གསད་#པར་དགའ་བའི་ཕྱིར་ལུས་ཀྱིས་#དད་པའི་བརྡ་བྱས་ན་སྦོམ་པོ། ཁྱིམ་བདག་ཨུ་པ་སེ་སྤུན་གཉིས་ལས་ཕོ་#བོ་ཚོང་ལ་སོང་བའི་འོག་ཏུ་ཕོ་#བོའི་ཆུང་མ་ལ་ནུ་བོས་རྒྱོས་ནས་བུར་ཆགས་ཏེ་ངོ་ཚ་བའི་ཕྱིར་ཐར་པར་ཞུགས་
[65b.2]པ་དང་། གྲོགས་པོ་སྨན་པ་ཞིག་འོངས་ཏེ་ཁྱོད་ངོ་ཚ་ན་སྨན་གྱིས་བུ་མེད་པར་བྱའོ་ཞེས་བྱས་པ་དང་། ལུས་ཀྱིས་སོད་#ཅིག་པའི་བརྡ་བྱས་པ་#ལས་བཅས། ཁྱོད་ཀྱི་#མིང་གིས་འཆི་བའི་ཡོ་བྱད་སྦྱིན་ནོ་ཞེས་#ན་ཡང་ངོ་། །མི་ཞིག་ན་རེ་ཁྱོད་ཀྱི་མིང་ནས་ཕྱུང་སྟེ། ཁྱོད་ན་རེ་དུག་འདི་འཐུང་
[65b.3]ཤིག་ཅེས་ཟེར་རོ་ཞེས་བྱའོ་#ཞེས་བྱས་པ་དང་། གསད་#པར་དགའ་བའི་ཕྱིར་ཁ་རོག་འདུག་ན་སྦོམ་པོ། གཞན་ཕྱུགས་མ་ཡིན་པ་དང་། མི་དང་བྱོལ་སོང་གི་རྒྱུད་མ་ཡིན་པ་ན་རེག་པ་དང་འདྲེ་དང་ལྷའི་ལམ་དང་གསུམ་གྱི་རྒྱུད་ལ་གང་ཡང་རུང་སྟེ་བསད་ན་སྦོམ་པོ། སྤྲུལ་པ་བསད་ན་
[65b.4]ཡང་ངོ་། །སེམས་ཅན་གྱི་གཟུགས་སུ་སྤྲུལ་ཏེ་སེམས་མེད་པ་ཞིག་བསད་ན་ཉེས་བྱས། སྤྲུལ་པ་སེམས་ཡོད་པ་ཞིག་བསད་ན་སྦོམ་པོ། བྱོལ་སོང་མིར་སྤྲུལ་པ་བསད་ནའང་སྦོམ་པོ། མི་བྱོལ་སོང་དུ་སྤྲུལ་པ་བསད་ན་སྦོམ་པོ་ནི་མེད་དེ་ཕམ་པའོ། །དྲི་བས་མ་བསྒོ་
[65b.5]བར་ནད་པ་ལ་སྨན་མི་སྦྱིན། ནད་པ་སྨན་ཅིག་སྦྱིན་ན་ཤེས་པའི་སྨན་པ་ལ་དྲི་བའི་རིགས་ཏེ་མ་དྲིས་ཤིང་། སྨན་པས་མ་བསྒོ་བར་ནད་པ་ལ་སྨན་མི་སྦྱིན། བྱིན་ན་ཉེས་བྱས་ཅི་ལྟ་བུ་ལ་དྲི་བ་འོག་ནས་བཤད། སྨན་པ་དང་། སྨན་པ་ཉིད་དང་། དེ་ལས་རབ་ཏུ་བྱུང་བ་དང་། སྨན་པ་ལས་རབ་
[65b.6]ཏུ་བྱུང་བ་དང་། དེ་དང་འགྲོགས་པོ་#དང་། སྨན་པ་དང་རྟག་ཏུ་འགྲོགས་འགྲོགས་ཏེ་སྨན་དཔྱད་ཤེས་པ་དང་། དེར་དྲིའོ། །འདི་རྣམ་#གསུམ་ལྟ་བུ་ལ་དྲིས་ཏེ་སྨན་#བྱིན་པ་ནི་ཉེས་མེད་དོ། །ནད་བུ་ཅན་ལ་ཡང་ངོ་། །ནད་བུ་ཅན་ནི་རྟག་ཏུ་ནད་ཀྱིས་གཙེས་ཀྱི་སྨན་དཔྱད་ཤེས་པའི་རིགས་
[65b.7]ཏེ་དེ་ལ་དྲིས་ཏེ་ནད་པ་ལ་སྨན་སྦྱིན་#པའང་ཉེས་མེད་དོ། །དགེ་སློང་རྒན་པོ། དགེ་སློང་རྒན་པོ་ནི་ན་རྒན་པ་དང་། རྒན་#པོ་ཤེས་རབ་དང་བཅས་པ་རྣམས་ལ་ཡང་ངོ་། །ཁྲིམས་རྒན་པོ་མང་དུ་མྱོང་ཞིང་ཤེས་པ་ལེགས་ཉེས་ཀྱི་བྱེ་བྲག་ཕྱེད་པ་དག་དྲིས་ཏེ། ནད་པ་ལ་#སྨན་བྱིན་ཡང་ཉེས་
[66a]
[66a.1]མེད། གོང་མ་མེད་ན་འོག་མ་ལ་ཡང་ངོ་། །སྨན་པ་མིང་གིས་སྨོས་པ་འདི་རྣམས་ལས་རིམ་བཞིན་དུ་ལྟག་མ་དག་མེད་ན་འོག་མ་དག་ལ་དྲིས་ཏེ་ནད་པ་ལ་སྨན་སྦྱིན། ཤི་བའི་ཕྱིར་ཕན་པར་སྨན་བྱིན་ན་འབྲི་བ་མེད་དོ། །མི་ནད་ཀྱིས་ཉོན་མོངས་ཤིང་འདུག་པ་ལ། ཤི་
[66a.2]ན་བདེ་བར་འགྱུར་ཞེས་བསམས་ཏེ་ཤི་བར་འོང་བའི་སྨན་སྦྱིན་པར་མི་བྱ། མི་དེ་ཤི་ན་ཕམ། དགེ་སློང་མ་གཅིག་ཅིག་གིས་མི་རྒོད་ཀྱི་རྐང་ལག་གཏུབས་ཏེ། ཉོན་མོངས་ཤིང་འདུག་པ་ལ་ཤི་ན་བདེ་ཞིང་སྐྱིད་ཅེས་འབྲས་ཀྱི་ཁུ་བའི་སྨན་ཞེས་བྱ་བ་བྱིན་ཏེ་བསད་པ་ལས་བཅས། 
[66a.3]ཁུར་མི་ཐག་#པ་ལ་གྲོགས་མི་བྱ། མི་བཅུ་ཙམ་གྱིས་བཏེག་དགོས་པའི་ཁུར་ལ། མི་བརྒྱད་ཙམ་གྱིས་བསྐུར་#བར་རྩོལ་ན་མི་ཐེག་ཅིང་སྣང་བར་འགྱུར་བའི་ཕྱིར་ནང་དུ་ཞུགས་ཤིང་བཏེག་པའི་གྲོགས་མི་བྱ། བྱས་ན་ཉེས་བྱས། བྱ་བ་ནི་དེ་སྟེ་དེའི་རྐྱེན་#གཅིག་ན་ཁྱིམ་#པ་དང་སྦྲེལ་ཏེ་
[66a.4]བསྐོས་ལ་མཉམ་དུ་ཐེག་ཅིག །མདོ་ལྟག་མ་ལྟར་མི་བཅུ་ཙམ་གྱིས་བསྐུར་#དགོས་པ་ཅིག་ལ་#མི་བརྒྱད་ལས་མེད་དེ། མི་བསྐུར་#དུ་མི་རུང་བའི་རྐྱེན་གཅིག་བྱུང་#ན་ཁྱིམ་པ་དང་། དགེ་སློང་སྤེལ་ལ་སྟོབས་མཉམ་པར་བཏེག་ཅིང་བསྐུར་དེ་ལྟར་མ་བྱས་ན་ཉེས་བྱས། གཞག་པ་
[66a.5]ཡང་མཉམ་དུ་གྱིས་ཤིག །མདོ་ལྟག་མ་ལྟར་མཉམ་དུ་ཐེག་པའི་ཁུར་དེ་སླར་གཞག་པའི་ཚེ་ན་ཡང་སྟོབས་མཉམ་པར་གྱིས་ཏེ་#ཕེག་ཏུ་འབྱོར་#བར་གྱིས་ཤིག །དེ་ལྟར་མ་བྱས་ན་ཉེས་བྱས། ཕ་གུ་#མི་དོར་ཕ་གུ་#ལོང་བཏགས་ཤིང་སྐྱེད་#པ་ལྟ་བུ་ལ་གཅིག་ལ་གཅིག་མི་དོར་ཕ་རོལ་
[66a.6]པོའི་ལག་གིས་ཟིན་ནས་གཏད། དེ་ལྟར་#མ་བྱས་ན་ཉེས་བྱས་གྲུམ་པ་དང་གས་པ་མ་བསྒོ་བར་དེ་མི་གཏད། ཕ་གུ་#གྲུམ་མམ་ཆག་སྟེ#་གས་པ་ཞིག་ན་ཕ་གུ་#ཆག་གོ་ཞེས་བྱ་སྟེ་ཕ་རོལ་གྱི་ལག་ཏུ་སྦྱིན། མ་བྱས་ན་ཉེས་བྱས། རྐུན་པོ་ལ་འཇིགས་པའི་ཕྱིར་བསྡིགས་མོ་བྱོས་ཤིག །གཙུག་
[66a.7]ལག་ཁང་དུ་རྐུན་པོ་འོངས་ན་འདུས་ཏེ་སྒྲ་བསྐྱེད་དེ་ལྷུང་བཟེད་དང་། རྐུན་འདི་དང་ཡི་གེའི་པོ་ཏི་ལ་སོགས་པ་ལོང་ལ་རྒྱོབ་ཅེས་བསྡིགས། གཎྜཱི་#ལ་སོགས་པས་#མ་ཕོག་པར་འཕོངས་ཤིག །རྐུན་པོ་ལ་མ་ཕོག་པ་ཙམ་དུ་གཎྜཱི་#ལ་སོགས་པ་འཕོངས་ལ་བསྡིགས་མོ་གྱིས་ཤིག །རླུང་ཕྱོགས་
[66b]
[66b.1]སུ་སའམ་ཐལ་བས་གང་བའི་གྱོ་མོས་སོ། །རྐུན་པོ་འོངས་ན་རླུང་ག་ལས་ལངས་པའི་ཕྱོགས་ནས་ཐལ་བ་དང་། ས་ལ་སོགས་པས་གཏོར་ཏེ་མིག་ཏུ་སོང་བར་བྱ། ཆོངས་ཤིག་འུར་རྡོ། །རྐུན་པོ་ལ་བསྡིགས་པའི་ཕྱིར་འུར་རྡོ་བཅངས་ཀྱང་ཉེས་མེད། ངལ་བའི་དགེ་སློང་ལ་མི་ཕུལ། 
[66b.2]མི་པ་#སྤད་གཉིས་ཤིག་#ཐར་བར་ཞུགས་པ་ལས་འཇོ་#ཏ་བ་ནི་ལྷ་ཁང་ན་#གདུགས་ཚོད་ཀྱི་གཎྜཱི་#བརྡུང་བ་མི་སླེབ་#པའི་ཕྱིར་ཕ་རྒན་པ་#འགྲོ་མི་ཕོད་པ་བུས་ཕུལ་ཞིང་ཁྲིད་པ་ལས་བུབ་སྟེ་ཤི་བ་#ལས་བཅས་ཏེ་དེ་ལྟར་བྱས་ན་ཉེས་བྱས། མགོན་#དང་བཅས་པར་བྱ། དགེ་སློང་ནད་པའམ་རྒན་པོ་
[66b.3]འགྲོ་མ་ཕོད་#པ་ཞིག་ཁྲིད་ན་ལུས་ཀྱི་རིམ་གྲོ་ལུས་བསྟི་བ་དང་མཉེ་བ་ལ་སོགས་པ་རིམ་གྲོ་བྱ། ངལ་སོར་#གཞུག །དགེ་སློང་ནད་པའམ་རྒན་པོ་དེ་འགྲོ་མི་ཕོད་ན་ངལ་སོར་#གཞུག་ཅིང་བཀྲི། སྣོད་དག་བླང་། དགེ་སློང་ནད་པ་འགྲོ་མི་ཕོད་པ་དེའི་ལྷུང་བཟེད་དང་། ཆོས་གོས་དང་
[66b.4]རྫས་ལ་སོགས་པ་བདག་གིས་ཁུར#། འོན་ཏེ་ལྷན་ཅིག་ཏུ་གནས་སུ་ཟས་དང་སྐོམ་གྱི་དུས་སུ་འགྲོ་མི་ནུས་ན་ཡང་ངོ་། །ནད་པ་རྒན་པོ་དང་འགྲོགས་ཏེ་གདོང་#དུ་ཕ་རོལ་གྱི་གནས་སུ་གདུགས་ཚོད་དག་མི་སླེབས་ན་བདག་སྔར་སོང་ཡང་ཉེས་མེད། ལྷུང་བཟེད་བཀྲུ། བདག་སྔར་
[66b.5]གནས་སུ་འོངས་ནས་ནད་པ་ཕྱིས་#འོང་བའི་ལྷུང་བཟེད་དང་སྣོད་སྤྱད་#ལ་སོགས་པ་#བཀྲུ། གྲལ་ལ་གཞག །རྒན་པོ་ཕྱིས་འོང་པའི་གྲལ་ཐབས་གར་བབ་པ་གཞག །བྱིན་ལེན་བྱ། ཟས་བྲིམས་ན་རྒན་པོ་ཕྱིས་འོང་བའི་ཟན་སྐལ་མནོས་ཏེ་བྱིན་ལེན་བྱ། བརྟག་རྒན་པོ་ཕྱིས་འོང་
[66b.6]བའི་ཟན་སྐལ་ལ་ཤང་ཙེ་ལ་སོགས་པ་བརྟག་དགོས་པ་ཡོད་ནའང་བརྟག །འོན་ཏེ་དུས་སུ་ན་ཁྱེར་ཏེ་བསུ། རྒན་པོ་ཕྱིས་འོང་བས་#གདུགས་ཚོད་མི་སླེབས་པ་ཙམ་གྱི་ཚོད་ན་ཟན་སྐལ་མནོས་ལ་གར་ཕྲད་ཕྲད་དུ་བསུ། གསོད་པའི་ཕས་ཕམ་པ་སྟེ་རྣམ་པར་འབྱེད་པའོ། །གསོད་
[66b.7]པའི་ཕས་ཕམ་པ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།མིའི་རྒྱུད་ཀྱི་ལག་པ་བཅད་ན་སྦོམ་པོའོ། །མིའི་རྒྱུད་དུ་གཏོགས་པའི་སེམས་ཅན་གསོད་#སེམས་མེད་པར་ལག་པ་བཅད་ན་སྦོམ་པོའོ། །དེ་བཞིན་དུ་རྐང་པ་དང་ལག་པ་དང་རྐང་ལག་གི་སོར་མོ་
[67a]
[67a.1]བཅད་ཀྱང་སྦོམ་སྟེ་#བྲམ་ཟེ་གཅིག་ཅིག་#གིས་དྲུག་སྡེ་ཨུ་པ་ནན་དའི་#སླད་དུ་རྒྱུག་པ་གཅིག་བསྣུན་#ནས། ཨུ་པ་ནན་དས་#རྒྱལ་པོ་ལ་གསོལ་ཏེ་བྲམ་ཟེ་ལ་སྨྲས་#པ་དང་བསྙོན་#ཏེ་ཁུངས་མ་ཕྱིན་ནས་བྲམ་ཟེ་ལྔ་བརྒྱ་འམ་གཅིག་རིལ་གྱིས་ལག་པ་བཅད་པ་ལས་བཅས། 
[67a.2]གསོད་སེམས་མེད་ན་ལག་པ་བཅད་པ་ཤི་ཡང་སྦོམ་པོའོ། །སྤན་སྤུན་དུ་མེ་བཏང་ནའོ། །རྩི་ཤིང་ལ་སོགས་པ་སྤན་སྤུན་དུ་མེ་བཏང་སྟེ་སེམས་ཅན་ཡོད་པར་ཤེས་བཞིན་ན་སེམས་ཅན་རེ་རེ་ལྷུང་#བ་རེ་རེ་སྤྱིར་སྦོམ་པོ་གཅིག །ལྷ་དང་འདྲེ་ཡོད་པར་ཤེས་ཏེ་བཏང་ན་སྦོམ་པོ་གཉིས་
[67a.3]སུ་འགྱུར་རོ། །མི་ཡོད་པར་ཤེས་ཏེ་བཏང་ན་ཕམ། སྐྲ་ཅན་བཙོངས་ན་ཡང་ངོ་། །མི་བདག་དབང་བ་བཙོང་བར་དགའ་སྟེ་བཙོངས་ནའང་སྦོམ་པོ། གང་གིས་བརྐུས་པ་རྒྱལ་པོའི་འཁོར་དུ་བཏད་#ན་ཡང་ངོ་། བདག་གི་རྫས་རྐུན་པོས་ཁྱེར་བ་ལས་རྐུན་པོ་བཟུང་སྟེ་ནོར་སླར་
[67a.4]དགུག་པའི་ཕྱིར་གསད་#དམ་མི་གསད་#གཏོལ་མེད་པར་རྒྱལ་པོ་ལ་ཕུལ་ན་སྦོམ་པོ། གསོད་པར་ཤེས་བཞིན་དུ་རྒྱལ་པོ་ལ་ཕུལ་ཏེ་བསད་ན་སྦོམ་པོ་དང་ཕམ་པ་གཉིས་ཀ་ཡོད། གསོད་པའི་ཕས་ཕམ་པ་ཕྲན་ཚེགས་སུ་གཏོགས་པའོ། །མི་ལ་གསོད་པའི་ཕས་ཕམ་པ་འདུལ་
[67a.5]བ་ཕྲན་ཚེགས་ཞེས་བྱ་བའི་ནང་ནས་འབྱུང་བའི་མདོ།། །།སྟོན་པར་བསྒོ་བའོ། །གསད་#པའི་མི་ཞིག་བྲོས་#ཏེ་ཡིབ་པ་དགེ་སློང་གིས་མཐོང་སྟེ། སྙེགས་མ་མི་འོངས་ནས་འདྲི་ན་གསད་#པར་ཤེས་ཏེ་བསྙད་ན་སྦོམ་པོ། བསྟན་པ་ལས་བཟུང་སྟེ་བསད་ན་ཕམ་མོ། །དཔེར་མའི་
[67a.6]མངལ་ལོ། །གསོད་པའི་མི་ལྔ་དྲུག་གཅིག་བྲོས་ཏེ་ཡིབ་པ་ལས་སྙགས་མ་མི་འདྲི་སྟེ། བདག་དང་མི་མཛའ་བ་གར་ཡིབ་པ་བསྟན་པ་ལས་གཞན་ཞིག་ཟིན་ཏེ་གསད་#ན་སྦོམ་པོ། སྦོམ་པོ་ནི་བདག་གསོད་#པའོ། །དགེ་སློང་བདག་གིས་བདག་བསད་ན་སྦོམ་པོ། ལུང་དུ་མ་
[67a.7]བསྟན་པའི་སེམས་ཀྱིས་མི་དགེ་བར་བྱས་ན་ཉེས་བྱས་པའོ། །བསད་པའམ་རྡེག་#པའམ་གཞུ་བའི་སེམས་མེད་པར་ཁ་ནས་བྱུང་རྒྱལ་དུ་འུ་ནི་གཞུས་སོད་རྡེགས་ཞེས་#བྱས་ན་ཉེས་བྱས། གསོད་སེམས་#མེད་པར་རྡོ་བོར་བ་ལ་སོགས་པའི་ཁར་མི་ལ་སོགས་པ་ཤིའང་ཉེས་བྱས། མ་
[67b]
[67b.1]དམིགས་པའི་ཕྱིར་གྲུབ་པ་#མི་བྱ། གསད་#སེམས་མེད་པར་རྩེད་མོ་ལ་སོགས་པ་ལྟ་བུ་བྱས་ཏེ་ཤི་ན་ཉེས་བྱས། ཚེ་རབས་སུ་ལས་མི་འབྱུང་ངོ་། །མི་གསད་#པའི་མཚོན་ཆ་ལ་སོགས་པས་བཏབ་སྟེ། འཕྲལ་དུ་མ་#ཤི་སྟེ་བདག་སྔོན་དུ་ཤི་ལ་མཚོན་གྱིས་བཏབ་པའི་མི་དེ་ཉིད་ཀྱི་ལན་
[67b.2]བོན་གྱིས་ཕྱིས་ཤི་ནའང་ཕམ་པ་མེད་དེ་སྦོམ་པོར་ཟད་དོ། །གསོད་པའི་ཕས་ཕམ་པ་དྲིས་པ་འདིར་#གཏོགས་པའོ། །མི་ལ་གསོད་པའི་ཕས་ཕམ་པ་སྟེ་འདུལ་བའི་སྡེ་དྲིས་པ་ཞེས་བྱ་བའི་ནང་ནས་འབྱུང་བའི་མདོ།། །།སྦོམ་པོ་ནི་བདག་འཆི་བ་འདི་ལྟར་འགྱུར་རོ་ཞེས་སྨྲ་བ་ནི་ཡིད་མི་
[67b.3]ཆེས་ཏེ་དེ་ལྟར་གྲུབ་ནའོ། །ནད་པ་ཚབས་པོ་ཆེ་སྨན་དཔྱད་བྱ་བའི་ཕྱིར་ལོངས་ཞེས་བསླངས་པ་#ལས་ནད་པ་ན་རེ་ང་བསླང་ན་འཆིའོ་ཞེས་ཟེར་བ་བཞིན་དུ་བསླང་ན་ཤི་ཡང་རུང་མ་ཤི་ཡང་རུང་སྦོམ་པོ། དགེ་སློང་ནད་པ་ཞིག་ཚབས་ཆེ་ཞིང་འདུག་པ་ལ་#ནད་གཡོག །དགེ་སློང་ཞིག་གིས་
[67b.4]སྨན་དཔྱད་བྱ་བའི་ཕྱིར་བསླངས་#ནས་ནད་པ་ན་རེ་བསླང་ན་ནི་གདོན་མི་ཟ་བར་འཆིས་ཞོག་ཤིག་ཅེས་ཟེར་བ་ལས་མ་གནང་སྟེ། བསླང་བ་དང་ནད་པ་ཤི་ནས་ནད་གཡོག་ཕམ་པར་གྱུར་སྙམ་ཐེ་ཚོམ་ཟོས་ཏེ། སངས་རྒྱས་ལ་གསོལ་པ་དང་། ཕམ་པ་མ་ཡིན་ཏེ་སྦོམ་པོའོ་ཞེས་བཅས། ཤི་
[67b.5]ཤིག་པར་ནད་པ་ལ་གཡོག་མ་བྱས་ནའང་སྦོམ་པོ། དགེ་སློང་ནད་པ་ལ་ནད་གཡོག་སུ་བྱེད་པར་དེ་ལྟར་གསོས་ཀྱང་མ་སོས་#ན་ཤིར་ཟད་མོད་ཅེས་བསམས་ཏེ། ནད་གཡོག་མ་བྱས་པར་བོར་ན་ཤིའང་རུང་མ་ཤིའང་རུང་སྦོམ་པོ། མི་འཇུ་བའི་ཟས་བྱིན་ན་ཡང་ངོ་། །མི་ནད་པ་རླུང་ནད་ན་བ་ལ་
[67b.6]རླུང་ནད་#ཆེ་བའི་ཁ་ཟས་བྱིན་པ་དང་། ཚ་བ་ལ་དྲོད་ཆེ་བའི་ཁ་ཟས་མི་རུང་བར་ཤེས་བཞིན་དུ་གསོད་སེམས་མེད་པར་བྱིན་ཀྱང་སྦོམ་པོ། དགེ་སློང་ནད་པ་ཞིག་ལ་ནད་གཡོག་གིས་ཟན་ཅི་བསོད་#ཅེས་དྲིས་པ་དང་། ནད་པ་ན་རེ་སྔུན་ན་བའི་ཆེ་སྐྱུར་པོའི་#ནང་དུ་ལན་ཚྭ་#བཏབ་སྟེ་འཐུངས་ན་ཕན་གྱིས་
[67b.7]བྱིན་ཅིག་ཅེས་ཟེར་བ་ལས། ནད་དེ་རླུང་ནད་ཡིན་ཏེ་སྐྱུར་པོ་དང་ལན་ཚྭ་#མི་རུང་བར་བྱིན་པ་ལས་ཤི་བའི་ཕྱིར་བཅས། ཕོལ་མིག་མ་སྨིན་པར་བརྟོལ་ན་ཡང་ངོ་། །ཕོལ་མིག་#འབྲས་ལྟ་བུ་འོག་#མ་བྱུང་ཞིང་མ་སྨིན་པར་བརྟོལ་ན་སྦོམ་པོ། དགེ་སློང་གཅིག་ཅིག་འབྲས་བྱུང་སྟེ་མ་#
[68a]
[68a.1]སྨིན་པ་ལ#། དགེ་སློང་གཅིག་གིས་བརྟོལ་ཞེས་བྱས་པ་དང་། མ་སྨིན་གྱིས་མ་བརྟོལ་ཞེས་ཟེར་བཞིན་དུ་མ་གནང་སྟེ། བརྟོལ་ནས་ཤི་བ་ལས་བཅས་ཏེ་མ་བརྟོལ་ཞེས་ཟེར་བ་བརྟོལ་བ་དང་། བདག་གི་ཕོལ་མིག་མ་སྨིན་པ་བརྟོལ་#པའང་སྦོམ་པོ། རླུབས་སུ་
[68a.2]འཇུག་པ་དང་སྒོ་ཕྲག་ཏུ་འཚིར་#བས་གནོད་པར་བྱེད་པ་ལ་སོགས་པ་ཡང་ངོ་། །གསད་#སེམས་མེད་པར་རླུབས་སུ་བཅུག་སྒོ་ཕྲག་ཏུ་བཙིར་བ་ལ་སོགས་པ་རྩེད་མོའི་ཕྱིར་ཉོན་མོངས་པར་བྱས་པ་དང་། ཆེད་གར་ནན་ལ་བོར་བ་མཚུངས་ཏེ་སྦོམ་པོ། གཙུག་ལག་ཁང་གཉིས་ཀྱི་
[68a.3]བར་ན་དགེ་བསྙེན་གཏུམ་#པ་ཞིག་འདུག་པ་ལས་གཙུག་ལག་ཁང་གཅིག་གི་#དགེ་སློང་ལ་རྟག་ཏུ་ཤིང་ཏོག་འབུལ་འབུལ་བ་ལས་དགེ་འདུན་ལྟ་མཚུངས་མོད་ཅེས། གཙུག་ལག་ཁང་གཅིག་གི་དགེ་འདུན་ལ་ཡང་ཕུལ་ལོ#། །དེ་ནས་ཡང་སྔོན་འབུལ་འབུལ་བའི་དགེ་སློང་ལ་འབུལ་
[68a.4]དུ་སོང་སོང་བ་ལས#། དགེ་སློང་དེ་དག་གིས་ཁྱོད་ལྟ་ཤིང་ཏོག་གུད་དུ་འབུལ་འབུལ་ཞེས་སྒོ་ཕྲག་ཏུ་བཙིར་བ་ལས་བཅས་ཏེ་སྦོམ་པོ། གཡང་དུ་འདོར་བ་དང་འགེག་པ་ལ་སོགས་ཏེ་འཆི་བའི་ཕྱིར་རྩོལ་བ་ཡང་ངོ་། །བདག་འཆི་བའི་ཕྱིར་གད་ཀ་དང་། བྲག་ཀ་དང་། མཚོན་ཀ་#དང་། 
[68a.5]ཆུའི་ནང་དུ་མཆང་བར་བརྩལ་#ཏེ་མ་ཤི་བ་#ཡང་སྦོམ་པོ། གཞན་ལའང་དེ་ལྟ་བུ་ཤི་ན་རུང་ངོ་ཞེས་བསྟན་ཏེ་མ་ཤི་ན་སྦོམ་པོ་ཤི་ན་ཕམ། ན་བའི་ཕྱིར་བབ་ཆོལ་དུ་མཚོན་ཏམ་ཐེག་བུ་མི་སྦྱིན། དགེ་སློང་ནད་པའི་དྲུང་དུ་མཚོན་ཆའམ་ཐེག་བུ་ལ་སོགས་པ་འཆི་བའི་ཡོ་བྱད་མི་གཞག །
[68a.6]གསད་#སེམས་མེད་ཀྱང་གཞག་ན་ཉེས་བྱས། ཤེས་བཞིན་དུ་གཏོགས་པར་བྱ། ནད་པའི་སྨན་དང་ཟས་ལ་སོགས་པ་ལ་ཚོས་སམ་མ་ཚོས་པ་དང་། སྒ་#སྤོད་བྲོའམ་མི་བྲོ་བ་ལ་སོགས་པ་སྔ་ནས་ཤེས་བཞིན་དུ་ཞལ་ཏ་བྱ། བདག་དང་དགེ་འདུན་གྱི་ལས་ཅེ་#བྱེད་ཀྱང་རུང་སྟེ་ཉེས་པར་འགྱུར་རམ་མི་
[68a.7]འགྱུར་ཤེས་བཞིན་དུ་བརྟག་སྟེ་བྱ། དེ་ལྟར་མ་བྱས་ན་ཉེས་བྱས་སྔགས་ཀྱི་ཕྱིར་ཐལ་མོས་བསྣུན་ན་ཡང་ངོ་། །ནད་པ་ལ་སྔགས་གདབ་པ་ལ་#སོགས་པ་ཐལ་མོས་བཏབ་དགོས་པ་ཞིག་ཡོད་ན་ཡང་མི་དྲག་པར་ཤེས་བཞིན་དུ་བྱ། ཤེས་བཞིན་དུ་མ་བྱས་ན་ཉེས་བྱས། བརྣངས་པ་ལ་
[68b]
[68b.1]འབྱུང་བའི་ཕྱིར་བརྡེག་པ་ཡང་ངོ་། །ཁ་ཟས་ཀྱིས་བརྣངས་ཏེ་ལྟག་པར་བརྡེག་དགོས་ནའང་མི་དྲག་པར་རན་པར་ཤེས་#བཞིན་དུ་བྱ། གསོད་སེམས་མེད་པར་ཤེས་བཞིན་དུ་མི་#བྱས་པར་ཤི་ན་ཡང་ཉེས་བྱས། སྦབ་ཏུ་གཏང་#ན་དེ་བཞིན་དུ་རབ་ཏུ་བརྟགས་ཏེའོ། །ཤིང་དང་རྡོ་ལ་སོགས་
[68b.2]པ་སྦབ་#ཏུ་བཏང་དགོས་ན་ཡང་སེམས་ཅན་ལ་སོགས་པ་ཡོད་དམ་མེད་པ་བརྟགས་ཏེ་བཏང་ངོ་། །མ་བརྟགས་ན་ཉེས་བྱས། ཁུར་ཆེན་པོ་ལ་ཆ་#ཉུང་ངུས་བརྩལ་#བར་མི་བྱ#། བདག་གི་རྫས་ལྟ་བུ་ཁུར་ཆེན་པོ་#ལྕི་བ་ལ་མི་ཐེག་བཞིན་དུ་མི་ཉུང་ངུས་མི་བསྐུར་#སྤྱི་བོ་བཀུག་སྟེ་མི་འགྲོ། སྤྱི་བོར་#
[68b.3]ཐུར་དུ་བཀུག་སྟེ་ལག་འགྲོས་མི་བྱ་དགུ་སྟེ་སྤྱི་བོ་བཀུག་ལའང་མི་འགྲོ་ལག་འགྲོས་ནི་#དྲུག་སྡེ་གཅིག་རྐང་པ་བཀྲུས་པ་རྡུལ་གྱིས་མི་རེག་པར་བྱ་བ་དང་རྩལ་ངོམ་པའི་ཕྱིར་ལག་འགྲོས་བྱས་པ་ལས་བཅས། སྤྱི་བོ་བཀུག་པ་ན། དགེ་སློང་གཅིག་སྤྱི་བོ་བཀུག་སྟེ་སོང་སོང་བ་ལས་ལུག་གིས་བརྡུང་
[68b.4]བ་#ལས་བཅས། མ་བསླབས་པས་བསླབས་#པར་མི་བསྒོའོ། །བདག་གཏར་དཔྱད་ལ་སོགས་པ་མ་བསླབས་ཤིང་མི་ཤེས་པར་གཞན་ལ་འདི་ལྟར་ཐོབ་#ཤིག་ཅེས་ཀྱང་མི་བསྒོ་བདག་ཉིད་ཀྱིས་ཀྱང་མི་གདབ། བཏབ་ཅིང་བཅོས་#ན་ཉེས་བྱས། གདབ་པ་འཕེན་པར་མི་བསྒོ། མདའ་
[68b.5]དང་མདུང་དང་རྡོ་ལ་སོགས་པ་ལྟད་མོ་ལྟ་#བའི་ཕྱིར་ཡང་འཕེན་དུ་མི་གཞུག་ཐབས་བསླབ་པའི་ཕྱིར་ཡང་། འདི་ལྟར་ཕོངས་ཞེས་ཀྱང་མི་བསྒོ#། །ནད་པ་མི་ནུས་པ་ལས་མི་བཀྲི། ནད་པ་འགྲོ་མི་ནུས་པ་དང་། མི་ནའང་དལ་ཞིང་ཉལ་ཉལ་བའི་མི་ལམ་དུ་ན་བར་འགྱུར་བ་མི་བཀྲི་#ཁྲིད་ན་
[68b.6]ཉེས་བྱས། གསོད་པའི་ཕས་ཕམ་པ་སྟེ་རྣམ་པར་གདོན་མི་ཟའོ། །མི་ལ་གནོད་པའི་ཕས་ཕམ་པ་སྟེ་འདུལ་བའི་སྡེ་རྣམ་པར་གདོན་མི་ཟ་བ་ཞེས་བྱ་བའི་ནང་ནས་འབྱུང་བའི་མདོ། གསོད་པའི་ཕས་ཕམ་པ་རྫོགས་སོ། །#མི་ལ་གསོད་པའི་ཕས་ཕམ་པ་འདུལ་བ་སོ་སོའི་ནང་ནས་འབྱུང་
[68b.7]བའི་མདོ་རྫོགས་སོ།། །།{བརྫུན་,རྫུན་}པའི་ཕས་ཕམ་པ་ལ་འཆད་དེ། འདུ་ཤེས་སྦ་སྟེ། བདག་གི་སེམས་ལ་མེད་དེ་མི་ཤེས་བཞིན་པ་དང་། འོག་ནས་ཡན་ལག་བཞི་འབྱུང་བ་དང་ལྔ་ལྡན་ན་#{བརྫུན་,རྫུན་}གྱི་ཕས་ཕམ་པའོ། །བླ་མ་མིའི་ཆོས་ཀྱི་དང་། བླ་མ་མིའི་ཆོས་ལ་སྨྲ་བ་དང་། 
[69a]
[69a.1]ལྡན་པ་ལྡན་པ་ཞེས་དང་། བདག་ལ་བདག་གི་#ཕྱིར་དང་། སྨྲས་ནའོ། །ཕ་རོལ་བརྡ་ཕྲད་པ་ལ་སྨྲས་པ་དང་འདི་ལྔ་དང་ལྡན་ན་ཕམ། མཐོང་ངོ་། །བདག་གིས་ལྷ་དག་མཐོང་ངོ་། །བདག་ཀྱང་མཐོང་ངོ་། །ལྷ་དག་གིས་ཀྱང་བདག་མཐོང་ངོ་། །སྒྲ་ཐོས་ལྷ་དག་གི་སྒྲ་བདག་གིས་
[69a.2]ཐོས་བདག་གི་ཡང་ཐོས། བདག་གི་སྒྲ་ཡང་ལྷ་དག་གིས་ཐོས། ཉེ་བར་འགྲོ །ལྷ་དག་གི་གན་དུ་བདག་ཀྱང་ཉེ་བར་འགྲོ །བདག་གན་ཉེ་བར་འོང་། ལྷ་དག་ཀྱང་བདག་གི་གན་དུ་ཉེ་བར་འོང་། ལྷན་ཅིག་ཏུ་གཏམ་བྱས། ལྷ་དག་དང་བདག་ལྷན་ཅིག་ཏུ་གཏམ་བྱས། གཏམ་ཀུན་བྱས། ལྷ་དག་དང་
[69a.3]ལྷན་ཅིག་#གཏམ་ཀུན་ཞིབ་ཏུ་རྒྱུས་ནས་བཤད། ཀུན་མགུ་བ་ལྷ་དག་གིས་ཀྱང་བདག་མགུ་བར་བྱས་བདག་གིས་ཀྱང་ལྷ་དག་མགུ་བར་བྱས། རྟག་ཏུ་ཡང་ལྷན་ཅིག་ཏུ་བདག་དང་སྤྱོད་ཅིང་ཞེས་སྨྲས་ན་དེར་འགྱུར། བདག་དང་ལྷ་དག་རྟག་ཏུ་ལྷན་ཅིག་ཏུ་འགྲོགས་ཤིང་སྤྱོད་དོ་ཞེས་
[69a.4]སྨྲས་པ་དང་ཚིག་གི་རིམ་པ་མིང་གིས་སྨོས་པ་འདི་རྣམས་གང་སྨྲས་ཀྱང་རུང་སྟེ། མདོ་འོག་མ་ལྷ་དང་ཀླུ་ལ་སོགས་པ་མིང་གིས་སྨོས་པ། གང་ལ་ཡང་རུང་། དེ་དང་འདི་ལྟར་སྨྲས་#ཤིང་བྱས་སོ་#ཞེས་སྨྲས་ན་ཕས་ཕམ་པའོ། །ལྷ་འཕྲུལ་ཞིང་རིམ་པར་གནས་པ་དང་འཕྲུལ་མེད་ཅིང་
[69a.5]ས་ལ་གནས་པ་ཀླུ་ཕྱུགས་ཀྱི་ཁམས་སུ་གཏོགས་མོད་ཀྱི་འཕྲུལ་ཡོད་ཅིང་ཆེ་བ་ལ་བྱ། གནོད་སྦྱིན་འཕགས་སྐྱེས་པོ་ལྟ་བུ་ཆེན་པོ་དང་ཕལ་ལ་བྱ། དྲི་ཟ་ལྔ་ཕུད་པར་མིའི་དྲི་ཟ་དང་ལྷ་ལ་རོལ་མོ་བྱེད་ཅིང་འཁོར་བ། མི་འམ་ཅི་ལུས་མི་ལ་མགོ་རྟ་དང་སྦྲུལ་དུ་འདུག་པ་ལྟོ་འཕྱེ་ཆེན་པོ་
[69a.6]གསུས་པ་ཆེ་ལ་རྐང་ལག་ཐུང་ལ་སྦོམ་པོར་འདག་#པའི་གཟུགས་ཤིག་ཡོད་པ། {ཡི་དགས་,ཡི་དྭགས་}འདྲེ་དང་། ཤ་ཟ་མི་ལ་ཀྱལ་ཀ་བྱེད་པ་དེད་དཔོན་ནམ་ཐེའུ་རང་ལྟ་བུ་རིལ་བུམ་ལུས་གཟུགས་རིལ་རིལ་པོ་འམ་ཟླུམ་པོ་ཞིག་ཡོད་པ། ལུས་སྲུལ་པོ་དག་ལ་དམིགས་པའོ། །ལུས་སྲུལ་པོ་ལ་
[69a.7]སོགས་པ་མིང་གིས་སྨོས་པ་འདི་རྣམས་གང་ཡང་རུང་སྟེ། མདོ་ལྟག་མའི་ནང་ནས་འབྱུང་བ་གཅིག་དང་ལྡན་པར་བྱས་སོ་ཞེས་སྨྲས་ན་ཕམ་པའོ། །མུར་འདུག་གི་རྫུ་འཕྲུལ་ལྔ་ལྟ་བུ་ཤེས་སོ་ཞེས་བྱས་ན་ཡང་ཕམ་པའོ། །སྦོམ་པོར་བྱེད་པ་ནི་ཕྱག་དར་ཁུང་ན་གནས་ཤིང་ཆུབ་#མར་
[69b]
[69b.1]བརྫུ་ནུས་པ་ཞིག་ཡོད་དེ་#མཐོང་ཞེས་བྱས་ནའང་སྦོམ་པོ། མི་རྟག་པ་ལ་སོགས་པའི་འདུ་ཤེས་དང་། འདི་མན་ཆད་ནི་བླ་མའི་ཆོས་ལ་འཆད་དེ་མི་རྟག་པ་ནི་ཉི་ཤུ་སྟེ་ཆོས་ཐམས་ཅད་མི་རྟག་པ་དང་། སྡུག་བསྔལ་པ་དང་། ང་མེད་པ་དང་ཟས་ལ་མི་གཙང་བ་དང་རྒྱུད་ལྔ་སྡུག་བསྔལ་
[69b.2]བ་དང་ལྔ་ཕུང་འདུག་པ་དང་མྱ་ངན་སྤངས་པ་དང་། འདོད་ཆགས་དང་བྲལ་བ་དང་འགོག་པས་ཁྱེགས་པ་དང་། ཚེ་ཟད་#པའི་དུས་#ཤེས་པ་དང་། མི་གཙང་བར་ཤེས་པ་དང་། རྣམ་པར་བསྔོས་#པ་དང་། རྣམ་པར་རྣགས་#པ་དང་། རྣམ་པར་དམར་བ་དང་། རྣམ་པར་བམ་པ་དང་། རྣམ་
[69b.3]པར་ཞིག་ས་#པ་དང་། རྣམ་པར་ཟོས་པ་དང་། རུས་པར་དཀར་བ་དང་། རུས་མིག་འབྲེལ་བ་དང་ཉི་ཤུ་སྟེ། འདི་ཉི་ཤུ་གང་ཡང་རུང་མི་ཤེས་ཤིང་མེད་ལ་ཤེས་ཤིང་ལྡན་ནོ་ཞེས་སྨྲས་ན་བླ་མའི་ཆོས་#སྨྲས་པ་ཡིན་ཏེ་ཕམ་མོ། །བསམ་གཏན་དང་། འཇིག་རྟེན་གྱི་བསམ་གཏན་རྟོག་
[69b.4]པ་དང་དགའ་བ་དང་བདེ་བ་དང་བཏང་སྙོམས་བཞི་དང་འཇིག་རྟེན་ལས་འདས་པའི་བསམ་གཏན་གྲུབ་པོ་ཞེས་སྨྲས་པ་དང་། མུར་འདུག་གི་བསམ་གཏན་རྟོག་པ་དང་བདེ་བ་དང་། དགའ་བ་དང་བཏང་སྙོམས་བཞི་གྲུབ་པོ་ཞེས་སྨྲས་ན་ཕམ་མོ། །ཚད་མེད་པ་དང་། ཚད་མེད་པ་བཞི་སྟེ་
[69b.5]བྱམས་པ་དང་། སྙིང་རྗེ་བ་དང་། དགའ་བ་དང་། བཏང་སྙོམས་བཞི་སྤྱོད་ནུས་སོ་ཞེས་སྨྲས་པ་དང་། གཟུགས་མེད་པ་དང་། འཇིག་རྟེན་གྱི་བསམ་གཏན་བཞི་པའི་འབྲས་བུ། ནམ་མཁའ་མཐའ་ཡས་འདུ་མཆེད་སྟེངས་དང་། རྣམ་ཤེས་མཐའ་ཡས་འདུ་མཆེད་སྟེངས་དང་། ཅུང་ཟད་མེད་པའི་འདུ་
[69b.6]མཆེད་དང་། འདུ་མཆེད་མེད་#མིན་འདུ་མཆེད་སྟེངས་བཞི་གྲུབ་པོ་ཞེས་སྨྲས་པ་དང་། འབྲས་བུ་དང་། དགྲ་བཅོམ་པའི་རིམ་པ་རྒྱུན་དུ་ཞུགས་པ་དང་། ལན་ཅིག་ཕྱིར་འོང་བ་དང་ཕྱིར་མི་འོང་བ་དང་། དགྲ་བཅོམ་པ་དང་བཞི་གང་ཡང་རུང་ཐོབ་པོ་ཞེས་སྨྲས་པ་དང་། མངོན་པར་ཤེས་པ་དང་#། དྲུག་མངོན་
[69b.7]པར་ཤེས་པ་སྟེ་འཕྲུལ་དང་འཕྲུལ་གྱི་རྣ་བ་དང་། ཕ་རོལ་གྱི་སེམས་ཤེས་པ་དང་། ཚེ་སྔ་མ་དྲན་པ་དང་ཕྱི་མ་གར་སྐྱེས་པ་#ཤེས་པ་དང་ཟག་པ་ཟད་པ་དང་། དྲུག་གང་ཡང་རུང་སྨྲས་པ་དང་། མུར་འདུག་གི་འཕྲུལ་ལྔ་སྟེ་ཟག་པ་ཟད་པ་མ་གཏོགས་པར་མིང་#གོང་དུ་སྨོས་པ་དང་མཐུན་ཏེ་
[70a]
[70a.1]སྨྲས་པ་དང་། {སྩོགས་,སོགས་}#པ་བླ་མའི་ཆོས་སོ། །ལྟག་ཏུ་མིང་གིས་སྨོས་པ་འདི་རྣམས་གང་ཡང་རུང་སྟེ། གཅིག་དང་ལྡན་ནོ་ཞེས་སྨྲས་ན་ཕམ་མོ། །འདི་རྣམས་ནི་བླ་མའི་ཆོས་ཞེས་བྱ་སྟེ། མུར་འདུག་གི་ཞེས་སྨོས་པ་ཡང་བླ་མའི་ཆོས་ནི་མ་ཡིན་མོད་ཀྱི་ལྡན་ནོ་ཞེས་
[70a.2]སྨྲས་ན་ཕམ་མོ། །སྦོམ་པོར་བྱེད་པ་ནི་ཉིད་ཀྱི་མཚན་འཛིན་པས་མྱ་ངན་སེལ་བ་ཞི་གནས་ཀྱི་མཚན་ཞེས་བྱའོ། །དགོན་པ་#བསམ་གཏན་བྱེད་ཅིང་འདུག་འདུག་པ་ལས་སེམས་ཞི་སྟེ་འདོད་ཆགས་བག་ལ་ཉལ་བ་ལ་འདོད་ཆགས་དང་བྲལ་ཏེ་མྱ་ངན་ཟག་པ་ཟད་དོ་སྙམ་བསམས་ན་འདོད་
[70a.3]ཆགས་དང་བྲལ་ལོ་ཞེས་སྨྲས་པའི་འོག་ཏུ་བུད་མེད་མཐོང་བའི་རྐྱེན་གྱིས་འདོད་ཆགས་བྱུང་བ་ནི་སེམས་ལ་དྲང་པོར་འདོད་ཆགས་དང་བྲལ་ལོ་སྙམ་དུ་བསམས་པས་སྦོམ་མོ། །མཉེན་#པ་ལྔ་བརྒྱ་ཐར་པར་ཞུགས་པས་མྱ་ངན་འདའ་བའི་ཆོས་མཁན་པོ་ལ་ལུང་ནོས་ཏེ་དབེན་པར་དོང་
[70a.4]ནས་བསམ་གཏན་དུ་བསྒོམས་པས་སེམས་ཞི་སྟེ། འདོད་ཆགས་བག་ལ་ཉལ་བ་#གཅིག་ལ་གཅིག་གཏམ་དུ་བྱས་ཏེ། འདོད་ཆགས་དང་བྲལ་ལོ་ཞེས་ནས། སླར་གྲོང་དུ་ཞུགས་པ་དང་བུད་མེད་མཐོང་བ་དང་། འདོད་ཆགས་བག་ལ་ཉལ་བ་བསླངས་#ནས་འདོད་ཆགས་དང་བྲལ་
[70a.5]ལོ་ཞེས་སྨྲས་པ་ཕམ་པར་གྱུར་ཏོ་སྙམ་དུ་ཐེ་ཚོམ་ཟོས་པ་ལས་#བཅས། དེ་འདྲ་བ་#དེ་ལྟ་བུའི་ཆོས་སྨྲས་ན་མ་སྨྲས་པ་མ་ཡིན་ནོ། །བདག་དགྲ་བཅོམ་པ་ཡིན་པར་གོ་བར་བྱ་བའི་ཕྱིར། དགྲ་བཅོམ་པ་དགོན་པ་ལ་གནས་ན་གནོད་སྦྱིན་དང་ཀླུ་ལ་སོགས་པས་མི་གཙེ་ཞིང་། སྲུང་#མ་བྱས་པ་བཞིན་
[70a.6]དུ་ང་ལ་ཡང་དེ་ལྟར་བྱས་ཞེས་སྨྲས་པ་དང་། ཡོན་བདག་གིས་#དགྲ་བཅོམ་པ་ལ་སྟན་དང་ཁ་ཟས་ཀྱིས་ཇི་ལྟར་མཆོད་པ་བཞིན་དུ་ང་ལ་ཡང་དེ་ལྟར་བྱས་སོ་ཞེས་སྨྲས་ནའང་ཕམ་མོ། །འདི་ཡོད་དོ་ཞེས་ཕ་རོལ་ལ་བསྟན་ཏེ་བདག་གི་ཕྱིར་#སྨྲས་ན་ཡང་ངོ་། །བདག་ལ་བྱ་བའི་ཕྱིར་འདི་རྣམས་ཀྱི་ནང་
[70a.7]ན་དགྲ་བཅོམ་པ་ཡོད་དོ་ཞེས་སྨྲས་ནའང་སྦོམ་པོ། དེ་བཞིན་དུ་བླ་མའི་ཆོས་གང་ཡང་རུང་སྟེ་ལྡན་པ་#ཡོད་དོ་ཞེས་སྨྲས་#ནའང་སྦོམ་པོ། །ཉེ་བར་སྨྲས་ན་མ་ཡིན་ནོ། །མདོ་ལྟག་མ་སྐད་དུ་ཟེར་བ་ལ་གཞན་ཞིག་གིས་དེ་ལྟ་བུར་ལྡན་པ་སུ་ཡིན་ཞེས་དྲིས་ནས། ང་ཡིན་ནོ་ཞེས་སྨྲས་ན་ཕམ། 
[70b]
[70b.1]མ་དགོངས་པར་ལུང་མི་བསྟན། མ་རྟོགས་སམ་ཐོག་ཏུ་མ་ཕེབས་པར་འདི་ཡིན་ནོ་ཞེས་ལུང་མི་བསྟན་#བསྟན་ན་ཉེས་བྱས། མཽད་གལ་བསོད་སྙོམས་ལེན་པ་#བྲམ་ཟེའི་ཆུང་མ་ལ་བུ་ཡོད་པ་ཞིག་གིས་དྲིས་པ། མངལ་ན་བུ་ཡོད་པ་འདི་ཕོ་ཡིན་ནམ་མོ་ཡིན་ཞེས་དྲིས་པ་དང་། མཽད་གལ་
[70b.2]གྱིས་ཕྱིས་ཅིར་འགྱུར་བ་ནི་མ་བརྟགས་#ཀྱི་དེ་ཉིད་ཀྱི་ཚེ། མངལ་ན་ཕོར་འདུག་པ་#རྟོགས་ཏེ་ཕོ་ཡིན་ནོ་ཞེས་སྨྲས་པ་དང་། བུ་མོར་བྱུང་ནས་དྲུག་སྡེས། མཽད་གལ་གྱིས་{བརྫུན་,རྫུན་}བྱས་སོ་ཞེས་བརྒལ་ནས། {བརྫུན་,རྫུན་}མ་ཡིན་ཏེ་མ་དགོངས་པར་ལུང་མ་སྟོན་ཅིག་ཅེས་བཅས། སྨྲ་བ་སྟེ་རྣམ་པར་
[70b.3]འབྱེད་པའོ། །{བརྫུན་,རྫུན་}གྱི་ཕས་ཕམ་པ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།ཐོབ་པ་ལས་བྲིའོ་ཞེས་ཟེར་ན་བླ་མའི་མ་སྨྲས་པ་མ་ཡིན་ནོ#། །བླ་མའི་ཆོས་ལས་#གང་ཡང་རུང་སྟེ། ངས་ཐོབ་པ་ལས་ང་བྲིས་ཏེ་མེད་དོ་ཞེས་སྨྲས་ན། བླ་མའི་ཆོས་ནི་ཐོབ་པ་ལས་
[70b.4]མི་དབྲི་#པ་ཡིན་ཏེ། དེ་སྐད་དུ་སྨྲས་པ་ཡང་ཕམ་པའོ། །བླ་མ་འདིར་སྨྲར་འདོད་པས་མིང་གིས་#དོན་མཚུངས་པ་སྨྲས་ན་སྦོམ་པོ། བླ་མའི་ཆོས་དང་ལྡན་པའོ་ཞེས་སྨྲ་བར་འདོད་པའི་ཕྱིར་ཤིང་ཏོག་ལག་ན་ཐོགས་ལ། འབྲས་བུ་ཐོབ་ཅེས་ཟེར་བ་དང་། ཆུ་འབབ་པའི་ནང་དུ་ལག་པ་
[70b.5]བཅུག་སྟེ་རྒྱུན་དུ་ཞུགས་སོ་ཞེས་ཟེར་བ་དང་ལེ་ལོ་བྱེད་ཅིང་། མི་སློབ་པ་ལ་དགྲ་བཅོམ་པ་ལོབས་ཟིན་ན་ཏེ། མི་སློབ་པའི་ཚུལ་དུ་མི་སློབ་པོ་ཞེས་ཟེར་བ་དང་གང་ཟག་གི་རིམ་པ་བདུན་སློབ་པ་ལྟ་བུའི་ཚུལ་དུ་བདག་ཡི་གེའམ། ཁ་ཏོན་སློབ་པ་#སློབ་དཔོན་སྨྲས་པ་དང་འདི་རྣམས་གང་སྨྲས་
[70b.6]ཀྱང་རུང་སྦོམ་པོ། ལོག་པ་ཡང་ངོ་། །བདག་དགྲ་བཅོམ་པ་ཡིན་ནོ་ཞེས་སྨྲ་བར་བསམས་པ་ལས་རྒྱུན་དུ་ཞུགས་པའོ་ཞེས་སྨྲས་པ་ཡང་སྦོམ་པོ། དེ་བཞིན་དུ་བླ་མའི་ཆོས་གང་ཡང་རུང་ནང་ནོར་བར་སྨྲས་པ་སྦོམ་པོ། ཡིད་འཕྲིག་#བསྐུར་བ་ཡང་ངོ་། །ང་དང་འདྲ་ན་རྒྱུན་དུ་ཞུགས་པ་
[70b.7]བསྒྲུབ་ཏུ་རུང་ངོ་ཞེས་བདག་ནོར་རྫས་ཤིག་ཐོབ་པར་བྱ་བའི་ཕྱིར། བླ་མའི་ཆོས་དང་ལྡན་པར་ཟུང་དུ་སྨྲས་ལ་ཐོབ་ནས་ལྡན་པ་མ་ཡིན་ནོ་ཞེས་དྲུང་#པོར་བྱ་བར་བསམས་ཏེ་ཁྱོད་ཀྱིས་ང་ཙམ་ཕོད་ན་ནི་རུང་ངོ་ཞེས་སྨྲས་ཏེ་འཕྲིག་#ཏུ་བཅུག་ན་སྦོམ་པོ། །ཕྱིས་ཡང་དག་པར་ཡང་དེ་མ་སྐྱེས་པ་
[71a]
[71a.1]མ་ཡིན་ནོ། །མདོ་ལྟག་མ་ལྟར་སྨྲས་པའི་འོག་ཏུ། ངས་དེ་སྐད་དུ་སྨྲས་པ་ནི་{བརྫུན་,རྫུན་}ཏེ་ཡོན་ཏན་དང་ལྡན་པ་#མ་ཡིན་གྱི་མ་འཕྲིག་#ཤིག་ཅེས་སྨྲས་ཀྱང་སྦོམ་པོར་མི་#འགྱུར་བ་མ་#ཡིན་ནོ། །སྨྲ་བ་སྟེ་འབྲི་#བར་ཆུད་པའོ། །{བརྫུན་,རྫུན་}གྱི་ཕས་ཕམ་པ་སྟེ་འདུལ་བ་དྲིས་པའི་
[71a.2]ནང་ནས་འབྱུང་བའི་མདོ།། །།སྦོམ་པོ་ནི་བཙུན་པ་དགྲ་བཅོམ་པ་སྟེ་གོས་#ལ་སོགས་པ་མཆོག་རིགས་སོ། །{བརྫུན་,རྫུན་}གྱི་སྦོམ་པོར་འགྱུར་བ་ནི་ཁྱོད་བཙུན་པ་དགྲ་བཅོམ་པ་ཡིན་ཏེ་གོས་དང་ཁ་ཟས་ལ་སོགས་པ་མཆོག་དབུལ་བའི་རིགས་སོ་ཞེས་ཟེར་བ་ལ་དགྲ་བཅོམ་པ་ཡིན་པ་ལྟར་
[71a.3]བྱ་བའི་ཕྱིར་མི་སྨྲ་བར་ཁ་རོག་སྟེ་འདུག་ན་སྦོམ་པོ། བྲམ་ཟེ་སྟེ་ཚངས་པར་སྤྱོད་པའི་བཙུན་པའོ་ཞེས་ཟེར་བ་ལ་ཁ་རོག་འདུག་པ་དང་། སྡིག་པའི་ཆོས་སྤངས་པ། #སྡིག་པའི་ཆོས་མི་དགེ་བཅུ་སྤངས་པའོ་ཞེས་ཟེར་བ་ལ་ཁ་རོག་སྟེ་འདུག་པ་དང་། བཙུན་པའི་དབང་པོ་དྲུག་རབ་ཏུ་འདུལ་
[71a.4]བ། མི་རྟག་པ་དང་མི་གཙང་བ་ལ་བསྒོམས་དབང་པོ་དྲུག་རབ་ཏུ་དུལ་ཏེ་ཡུལ་ལ་མི་འབྲོས་པའོ་ཞེས་ཟེར་བ་ལ་ཁ་རོག་སྟེ་འདུག་པ་དང་། སྦས་པ་དབང་#པོ་དྲུག་ཞི་སྟེ་ཡུལ་དྲུག་ལ་བྱེ་བྲག་མི་འབྱེད་པར་འགོག་པའོ་ཞེས་སྨྲ་བ་#ལ་མོས་པ་དང་དྲན་པ་ཉེ་བར་གཞག་པ་བསྲུངས་པའོ་ཞེས་
[71a.5]བསྲུངས་པ་ཉོན་མོངས་པ་དང་སྡིག་པའི་ཆོས་བསྲུངས་པའོ་ཞེས་ཟེར་བ་ལ་མོས་ཏེ་ཁ་རོག་འདུག་པ་དང་། སྒོམ་#པ་པོའོ། །བཟོད་པ་བསྒོམས་ཤིང་ཟག་པ་ཟད་པའོ་ཞེས་ཟེར་བ་ལ་མོས་ཏེ་ཁ་རོག་འདུག་པ་དང་ཞེས་བྱས་ན་ཁ་རོག་སྟེ་མོས་ནའོ། །འདི་རྣམས་ཀྱི་མིང་གིས་སྨོས་པ་ལ་གང་ཡང་
[71a.6]རུང་སྟེ་བསྟོད་ཅིང་སྨྲ་བ་ལ་མོས་ཤིང་#ཁ་རོག་འདུག་ན་སྦོམ་པོ། སྨྲས་པ་བཞིན་དུ་ཡིན་ནོ་ཞེས་སྨྲས་ན་ནི་ཕམ། དེ་སྟེ་བཙུན་པ་དགྲ་བཅོམ་པ་ན། མིང་གིས་སྨོས་པ་འདི་རྣམས་ལྟ་བུ་ཞིག་ཏུ་སྨྲ་བ་ལ་དེ་བཞིན་དུ་བྱེད་ཅིང་ཁར་#སྨྲས་ན་སྦོམ་པོར་འགྱུར་རོ#། །བདག་གི་བསོད་སྙོམས་ལོང་#། 
[71a.7]ཁྱོད་དགྲ་བཅོམ་པ་ཡིན་ན་བདག་གི་བསོད་སྙོམས་#འདི་ལོང་ཞེས་ཟེར་བ་ལ་ཁ་རོག་སྟེ་བླངས་པ་དང་། ཁྱིམ་དུ་ཞུགས། ཁྱོད་དགྲ་བཅོམ་པ་ཡིན་ན་ངའི་ཁྱིམ་དུ་ཞུགས་ཞེས་ཟེར་བ་ལ་ཁ་རོག་#སྟེ་ཁྱིམ་དུ་ཞུགས་པ་དང་། སྟན་ལ་ཞུགས#། ཁྱོད་དགྲ་བཅོམ་པ་ཡིན་ན་སྟན་ལ་འདུག་ཅེས་
[71b]
[71b.1]ཟེར་བ་ལ་ཁ་རོག་སྟེ་སྟན་ལ་འདུག་པ་དང་། ལག་ཆུ་ལོང་། ཁྱོད་དགྲ་བཅོམ་པ་ཡིན་ན་ཆུས་གཏོར་ཏེ། ཕོག་#པའི་སེམས་ཅན་ལ་ཡོན་ཡོད་ན་ཆུ་འདི་ལོང་ཞེས་ཟེར་བ་ལ་ཁ་རོག་སྟེ་བླངས་པ་དང་། མཆོད་རྟེན་#ལོང་། ཁྱོད་དགྲ་བཅོམ་པ་ཡིན་ན་ངའི་མཆོད་རྟེན་#འདི་ལོང་ཞེས་ཟེར་བ་
[71b.2]ལ་ཁ་རོག་སྟེ་བླངས་པ་དང་། ཚོད་མ་དང་བཅའ་བ་ཟོ#། །ཁྱོད་དགྲ་བཅོམ་པ་ཡིན་ན་ཚོད་མ་དང་བཅའ་བ་འདི་ཟོ་ཞེས་ཟེར་བ་ལ་#ཁ་རོག་སྟེ་ཟོས་པ་དང་། རྗེས་སུ་ཡི་རང་ངོ་། །ཁྱོད་དགྲ་བཅོམ་པ་ཡིན་ན་ང་ལ་རྗེས་སུ་ཡི་རང་ངོ་ཞེས་ཟེར་བ་ལ་ཁར་སྨྲས་#པར་ཡི་རང་བ་དང་། བྱུང་ཞེས་པ། 
[71b.3]ཁྱོད་དགྲ་བཅོམ་པ་ཡིན་ན་ངའི་ཁྱིམ་ནས་བྱུང་#ཟེར་བ་ལ་ཁ་རོག་སྟེ་བྱུང་བ་དང་། དེ་དག་བསྒྲུབས་ནའོ། །འདི་རྣམས་ལས་གང་ཡང་རུང་སྟེ་དགྲ་བཅོམ་པ་ཡིན་ན་འདི་ལྟར་བྱོས་ཞེས་ཟེར་བ་ལ་ཁ་རོག་འདུག་ཅིང་ཟེར་བ་བཞིན་དུ་བྱས་ན་སྦོམ་པོའོ། །དགྲ་བཅོམ་པ་བཞིན་དུ་བླ་མའི་
[71b.4]ཆོས་གང་ཡང་རུང་སྟེ་སྦོམ་པོའོ། །སྨྲ་བའི་སྟེ་རྣམ་པར་གདོན་མི་ཟ་བའི་འོ། །{བརྫུན་,རྫུན་}གྱི་ཕས་ཕམ་པ་རྣམ་པར་གདོན་མི་ཟ་བའི་ནང་ནས་འབྱུང་བའི་མདོ་བླ་མར་སྨྲ་བ་རྫོགས་སོ། །#{བརྫུན་,རྫུན་}གྱི་ཕས་ཕམ་པ་འདུལ་བ་སྡེ་སོ་སོའི་ནང་ནས་འབྱུང་བ་རྫོགས་སོ། །#ཕས་ཕམ་པ་རྫོགས་སོ། །
[71b.5]#ཕས་ཕམ་པ་བཞི་བཤད་པ་རྫོགས་སོ།། །།དགེ་འདུན་ལྷག་མའི་ཁུ་བ་ལ་འཆད་དེ། རྨི་ལམ་ནི་མེད་པ་བཞིན་ནོ། །རྨི་ལམ་ན་ཁུ་བ་བྱུང་བ་ནི། བདག་ལ་དབང་མེད་ཅིང་མཐུ་མེད་དེ་བཅོས་སུ་མི་རུང་བའི་སྟེང་དུ་དབྱུང་བར་བསམས་པའི་སེམས་མེད་པས་ཉེས་མེད་དོ། །དེའི་འབྲས་
[71b.6]བུ་ནི་མ་བྱས་པའོ། །རྨི་ལམ་ན་ཁུ་བ་བྱུང་བའི་སྡིག་གི་འབྲས་བུའང་མེད་དོ། །རྨི་ལམ་ན་ལོག་པ་བྱས་པའི་#འབྲས་བུའང་མེད། འོག་ནས་མིང་གིས་སྨོས་པ་འདི་བཅུ་དང་ལྡན་ན་ལྷག་#མ་ཕྱུང་བ། ཁུ་བ་ཕྱུང་བ་དང་། དེར་འདོད་པ་དང་། དེར་འདོད་པ་ཁུ་བ་འབྱིན་པར་འདོད་པ་དང་། 
[71b.7]བདག་གི་ཁུ་བ། བདག་ཉིད་ཀྱི་ཁུ་བ་དང་། ཐོག་མ་ཁུ་བ་ལུས་ཐམས་ཅད་ཀྱི་ནང་ན་ཁྱབ་པར་འདུག་སྟེ། དཔེར་ན་བུ་རམ་ཤིང་མངར་བས་ཐམས་ཅད་དུ་ཁྱབ་པ་དང་འདྲ་བར་འདུག་པ་ལས་འདུས་ཏེ། འོང་བར་གཞུངས་པའི་ནང་དུ་འཕགས་པ་དང་འདི་ཡན་ཆད་ཡན་ལག །བདེ་བར་#
[72a]
[72a.1]འདོད་ཆགས་སྐྱེས་པ་ལས། བདེ་བར་བྱ་བའི་ཕྱིར་ཁུ་བ་ཕྱུང་བ་དང་། རིག་#སྔགས་བྱ་བའི་ཆོ་གར་དགོས་པའི་ཕྱིར་#ཁུ་བ་ཕྱུང་བ་དང་། ས་བོན་མོ་མཚན་གྱི་ནང་དུ་བླུགས་ཏེ། བུའི་ས་བོན་དུ་བྱ་བའི་ཕྱིར་ཁུ་བ་ཕྱུང་བ་དང་། སྨན་བདག་ན་བ་ལ་ཕན་
[72a.2]པའི་ཕྱིར་ཁུ་བ་ཕྱུང་བ་དང་གཞན་ན་བའི་སྨན་དུ་བྱ་བར་ཁུ་བ་ཕྱུང་བ་དང་། བརྟག་པའི་ཕྱིར་དང་། གཞོན་ནུ་དང་རྒན་པོས་ཁུ་བ་ཡོད་དམ་མེད་པ་དང་། ཅི་འདྲ་ཞེས་བརྟག་པའི་ཕྱིར་ཁུ་བ་ཕྱུང་བ་དང་། ཀྱང་བྱེ་#བྲག་མེད་དོ། །འདི་རྣམ་#ལྔ་ལས་གང་ཡང་རུང་སྟེ། གཅིག་གི་
[72a.3]ཕྱིར་ཕྱུང་ལ་ཡན་ལག་བཅུ་དང་ལྡན་ན་ལྷག་མར་འགྱུར་རོ། །རེག་པ་ཁུ་བ་དབྱེ་#བའི་ཕྱིར་ཕོ་མཚན་ལ་རེག་པ་དང་། འབད་པ་ཁུ་བ་དབྱུང་#བར་ལས་བྱེད་ཅིང་འབད་པ། ཕོ་མཚན། ཕོ་མཚན་ཡང་ཡིན་པ་དང་། ཕྱི་རོལ་གྱི་ཡང་ངོ་། །བདག་གི་ཁུ་བ་གཞན་འབྱིན་དུ་བཅུག་པ་
[72a.4]དང་བདག་ཉིད་ཀྱིས་ཕྱུང་བ་གང་ཡང་རུང་སྟེ་ཡན་ལག་གཅིག །སེམས་ཅན་དུ་གཏོགས་པ། སེམས་ཅན་དུ་གཏོགས་པའི་ལུས་གསོན་པའང་#རུང་ཤི་བའི་རོ་ལའང་རུང་སྟེ་དེར་ཕྱུང་བ། དེ་བཞིན་དུ་འདུག་པ་ལའོ། །སེམས་ཅན་གྱི་གཟུགས་ཡིན་པར་ཤེས་པ་ལ་བྱ་སྟེ། ལུས་
[72a.5]དང་ཡན་ལག་#གི་ཤ་དང་རུས་པར་ཤེས་པ་དང་འདི་ཡན་ཆད་#གོང་ནས་བཞི་སྨོས་པ་དང་། ཡན་ལག་བཅུར་ལྡན་ཏེ་ཁུ་བ་ཕྱུང་ན་ལྷག་མ། ཤིན་ཏུ་མ་བཙིར། ཤིན་ཏུ་མ་བཅངས་ཀྱང་ངོ་། །ཁུ་བ་དབྱུང་བའི་ཕྱིར་བྱ་སྟེ་ཕོ་མཚན་ལ་དྲག་ཏུ་མ་བཙིར་ཞིང་། མ་བཅངས་པར་དལ་
[72a.6]གྱིས་བྱས་པ་ལས་བྱུང་བ་ཡང་ལྷག་མ། དབེན་དང་སྔོན་མི་ཚངས་པར་སྤྱད་#པ་དང་ཁུ་བ་ཕྱུང་བ་ཇི་སྙམ་བྱེད་ལ་དབེན་#བཅས་ནས་བསམས་ཏེ། འདི་ལྟ་བུར་འདོད་པའི་ཕྱིར་ཁུ་བ་ཕྱུང་བ་དང་། ཟག་པ་དང་ཁུ་བ་ལ་གནས་ལས་འཕགས་ནས་ཟག་ཅིང་འབྱུང་བའི་ཚེ་ཇི་སྙམ་དུ་བྱེད་སད་
[72a.7]པའི་ཕྱིར་ཕྱུང་བ་དང་། བདོ་བ་མེད་པའི་འདོད་ཆགས་བདོས་ཏེ། མི་བདེ་བ་ལ་ཕྱུང་བདེན་པར་#འགྱུར་བར་འདོད་པ་དང་། བདེ་བ་ཇི་སྙམ་བྱེད་སད་པའི་#ཕྱུང་བ་དང་། བདེ་བ་མྱོང་བ་ཡང་ངོ་། །འདི་རྣམས་གང་གི་ཕྱིར་ཡང་རུང་ཡན་ལག་བཅུ་དང་ལྡན་ན་ལྷག་མར་གྱུར་ཏོ། །གཅེའུར་
[72b]
[72b.1]མ་ཞུགས་པ་ལས་སོ། །ཁུ་བ་དབྱུང་བར་བརྩལ་#ཏེ་ཕོ་མཚན་གྱི་གཅེའུར་རམ་རྩར་མ་ཞུགས་ཀྱང་ལུས་ཀྱི་#གནས་ལས་འཕགས་ན་ལྷག་མར་འགྱུར་རོ། །འཕགས་པའི་ཚེ་བཏང་ན་ཟིན་པར་བྱས་པ་མ་ཡིན་ནོ། །ཁུ་བ་དབྱུང་བར་བརྩལ་ཏེ་ཁུ་བ་ལུས་ཀྱི་གནས་ལས་མ་འཕགས་པར་
[72b.2]བཏང་ན་སྦོམ་པོ། འབྲི་བར་བྱེད་པ་ནི་བྲོ་གར་རྡུང་#བ་དང་རབ་ཏུ་གར་རྡུང་#བའོ། །ཁུ་བ་དབྱུང་བའི་ཕྱིར་བྲོ་བརྡུང་བ་དང་བྲོ་དྲག་ཏུ་བརྡུང་བ་#དང་གང་བྱས་ཀྱང་རུང་སྟེ་ཁུ་བ་ཕྱུང་ན་སྦོམ་པོའོ#། །ནམ་མཁའ་ལ་རྐུབ་བསྒུལ་བའོ། །ཁུ་བ་དབྱུང་བའི་ཕྱིར་ནམ་མཁའ་ལ་བཀུད་དེ་ཁུ་བ་ཕྱུང་
[72b.3]ན་སྦོམ་པོ། ཕྱོགས་གུད་དུ་རེག་ནའོ། །ཁུ་བ་དབྱུང་#བའི་ཕྱིར་ཕོ་མཚན་མ་ཡིན་པ་ལུས་ཀྱི་ཡན་ལག་གཞན་བྲུད་ཅིང་མཉེས་ཏེ་ཁུ་བ་བྱུང་ན་སྦོམ་པོ། རྒྱུན་བཟློག་པ་ལ་བཟེད་#ནའོ། །ཁུ་བ་དབྱུང་བའི་ཕྱིར་ཆུ་འབབ་པའི་ཁར་#ཕོ་མཚན་བསྟན་ཏེ་ཁུ་བ་དབྱུང་བ་ཡང་ངོ་། །རླུང་
[72b.4]ཁར་ན་ཡང་ངོ་། །ཁུ་བ་དབྱུང་བའི་ཕྱིར་རླུང་འོང་བའི་ཁར་ཕོ་མཚན་བསྟན་ཏེ་ཁུ་བ་ཕྱུང་ན་སྦོམ་པོ། དབེན་#གྱི་དགའ་བ་#བདེ་བ་མྱོང་བར་གྲུབ་ནའོ#། །ལུས་དང་ངག་གིས་ནི་མ་སྤྱད་ཀྱི་སྔོན་མི་ཚངས་པར་སྤྱད་པའི་ཆུང་མའི་ཤ་མཐང་དང་མོ་མཚན་ཡན་ཆད་བསམས་ཏེ། དེ་ལ་འདི་
[72b.5]ལྟར་སྤྱད་དེ་ཁུ་བ་དབྱུང་ན་ཞེས་དམིགས་ཏེ་ཁུ་བ་བྱུང་བ་ཡང་སྦོམ་པོ། གཅེའུར་#ཞུགས་ན་ཡང་ངོ་། །ཁུ་བ་དབྱུང་བའི་ཕྱིར་མ་བྱས་པར་ཁུ་བ་ལུས་ཀྱི་གནས་ལས་འཕགས་ཟིན་པ་ཞིག་ལས་ཕྱུང་ན་སྦོམ་པོ། གཞལ་བའི་ཕྱིར་ཆགས་པའི་སེམས་ཀྱིས་རེག་ན་མི་སྦྱོར་བ་མ་ཡིན་ནོ། །
[72b.6]འདོད་ཆགས་ཀྱི་སེམས་ཀྱིས་ཕོ་མཚན་ཇི་ཙམ་ཡོད་པ་བཅལ་#བའི་ཕྱིར་ཁུ་བ་ཕྱུང་ན་སྦོམ་པོ། བལྟས་ན་ཉེས་བྱས་པའོ། །འདོད་ཆགས་ཀྱི་སེམས་ཀྱིས་ཕོ་མཚན་ལ་བལྟས་ན་ཉེས་བྱས། འབབ་རྒྱུན་དང་རླུང་ཕྱོགས་སུ་བཟེད་ན་ཡང་ངོ་། །ཆུ་འབབ་པའི་རྒྱུན་དང་རླུང་ལངས་པའི་
[72b.7]ཕྱོགས་བཞིན་དུ་ཁུ་བ་དབྱུང་བའི་ཕྱིར་བསྡད་ན་ཁུ་བ་བྱུང་ཡང་ཉེས་བྱས་མ་བྱུང་ཡང་ཉེས་བྱས། ལྟུང་བ་མེད་པ་ནི་#དེའི་ཕྱིར་མ་#ཞུགས་པར་ལུགས་པ། ཉེས་པར་མི་འགྱུར་བ་ནི་ཁུ་བ་དབྱུང་བར་མ་བསམས་ལ་འོག་ནས་མིང་གིས་སྨོས་པ་གང་ཡང་རུང་དེ་ལྟ་བུའི་རྐྱེན་གཅིག་གིས་ཁུ་
[73a]
[73a.1]བ་བྱུང་བ་ནི་ཉེས་མེད་དོ། །བརླ་དང་བདག་གི་བརླ་ལ་ཕོ་མཚན་དྲུད་དེ་ཁུ་བ་བྱུང་བ་དང་། གོས་དང་གོས་ལ་#ཕོ་མཚན་དྲུད་#དེ་ཁུ་བ་བྱུང་བ་དང་། གཞན་ལ་རེག་པ་དང་། མི་གཞན་གྱིས་བདག་གི་ལུས་ཀྱི་ཡན་ལག་གི་ཤ་དག་ལ་#བཟུང་སྟེ་ཁུ་བ་བྱུང་བ་དང་། 
[73a.2]ཕྲུགས་པ་#ནའོ། །གཡོན་#པ་དང་རྔོ་ལ་སོགས་པ་ཕོ་མཚན་དང་ཡན་ལག་ལ་སོགས་པ་ལ་ཕྲུགས་པ་ལས། ཁུ་བ་ཕྱུང་བ་དང་འདི་རྣམས་ཀྱི་ཕྱིར་ཁུ་བ་བྱུང་བ་ནི་ཉེས་མེད་དོ། །རེག་པ་མ་ཡིན་པར་མྱོང་ནའོ། །ཁུ་བ་དབྱུང་བར་#མ་བསམས་འདོད་ཆགས་ཀྱི་སེམས་ཀྱང་མེད་པར་ཅུང་
[73a.3]མ་མཐོང་བ་དང་། ཁ་ཟས་ཞིམ་པོ་ཟོས་པ་#དྲི་བསུང་ཞིམ་པོ་མྱོང་བའི་ཕྱིར་ཁུ་བ་བྱུང་བ་ནི་ཉེས་མེད་དོ། །དེ་དྲན་པས་ན་དེ་ན་ཡང་ངོ་། །བུད་མེད་སྔོན་མཐོང་བ་ཞིག་དྲན་པ་དང་། ཁ་ཟས་དང་དྲི་བསུང་ཞིམ་པོ་ཞིག་སྔོན་མྱོང་བ་དྲན་པ་ལས་ཁུ་བ་བྱུང་བ་ཡང་ཉེས་མེད་དོ། །འབྱིན་པའི་སྟེ་
[73a.4]རྣམ་པར་འབྱེད་པའི་འོ། །ཁུ་བའི་དགེ་འདུན་གྱི་ལྷག་མ་སྟེ། འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།འདི་མན་ཆད་ནི་ལྷག་མ་ལྟར་ཁྲིམས་སུ་བཅས་པ་ལས། ཨུ་པཱ་#ལིས་དྲིས་ཏེ་ཅི་ཙམ་ལྷག་མ་དང་སྦོམ་པོར་འགྱུར་བའི་བྱེ་བྲག་ཕྱེ་བ#། འབབ་མ་ཁད་#པའི་
[73a.5]ཚེ་ནི་འཕགས་པའོ། །ཁུ་བ་དབྱུང་བར་བརྩལ་ཏེ་གཞུངས་པའི་ནང་དུ་མ་ཞུགས་ཀྱི་བར་དུ་#ནི་འཕགས་པ་ཞེས་བྱ་སྟེ། སྦོམ་པོའོ། །ལུས་ཀྱི་གནས་ལས་འཕགས་ཏེ་གཞུངས་པར་ཞུགས་ན་ལྷག་མ། བབ་མ་ཐག་པ་ནི་གཅེའུར་ཞུགས་པའོ། །རྨི་ལམ་ལྟ་བུ་ན་ཁུ་བ་དབྱུང་བར་
[73a.6]འཕགས་པ་ནི་ལུས་ཀྱི་གནས་ལས་འཕགས་ཏེ། གཞུངས་པའི་ནང་དུ་སོང་མ་ཐག་ཏུ་གཅེའུར་ཞུགས་པ་ཞེས་བྱ་སྟེ། དེ་ལྟ་བུ་ཞིག་ལས་ཁུ་བ་ཐལ་བྱུང་ཕྱུང་ན་སྦོམ་པོ། རྩོམ་པ་ནི་མི་སྦྱོར་བ་མ་ཡིན་ནོ། །ཁུ་བ་བྱུང་#བའི་ཕྱིར་བརྩལ་ཏེ་སྤྱད་ན་ཁུ་བ་ལུས་ཀྱི་གནས་ལས་མ་འཕགས་
[73a.7]ཀྱང་སྦོམ་པོ། མ་བརྩལ་བར་བྱུང་ནས་དགའ་བར་ཚོར་ན་དེ་བཞིན་ནོ། །དང་པོ་ནི་ཁུ་བ་དབྱུང་བའི་ཕྱིར་མ་བྱས་མོད་ཀྱི། རྨི་ལམ་མམ་གོས་ལ་སོགས་པ་ལ་དྲུད་#དེ་ཁུ་བ་བྱུང་བ་ལ་ཆེད་ཀར་དབྱུང་བ་ནི་ལྷག་མར་གྱུར་ན་ཁོ་རང་བྱུང་བས་སྟེས་#སོ་ཞེས་རྗེས་སུ་ཡི་རང་ཞིང་དགའ་བར་ཚོར་
[73b]
[73b.1]ན་སྦོམ་པོ། །ཕོ་མཚན་བཙིར་ཀུན་མཉེས་ནའོ། །འདོད་ཆགས་ཀྱི་སེམས་ཀྱིས་ཕོ་མཚན་བཙིར་མཉེས་ན་ཁུ་བ་མ་བྱུང་ཡང་སྦོམ་པོ། སྒྲེན་པ་དེ་ལ་བྱུགས་ན་ཡང་#། ཕོ་མཚན་སྒྲེན་པ་ལ་ཁུ་བ་དབྱུང་བའི་ཕྱིར་ལག་པའི་སྟེང་དུ་གཞག་པ་ལྟ་བུ་ལས་ཁུ་བ་བྱུང་ན་སྦོམ་པོ། སྨན་
[73b.2]གྱིས་ཕྱུང་ན་ཡང་ངོ་། །ཁུ་བ་ཆེད་ཀར་ཕྱུང་བ་#ལྷག་མ་ཞེས་ཏེ་སྨན་འཐུངས་ཏེ་ཁུ་བ་#ཕྱུང་ན་ཡང་སྦོམ་པོ་གཞན་གྱི་ཡང་ངོ་། །གཞན་གྱི་ཁུ་བ་བདག་གིས་ཕྱུང་ན་སྦོམ་པོ། འབྱིན་པའི་སྟེ་དྲིས་པའི་འོ། །ཁུ་བ་འབྱིན་པའི་དགེ་འདུན་གྱི་ལྷག་མ་སྟེ། འདུལ་བ་དྲིས་པ་ཞེས་བྱ་
[73b.3]བའི་ནང་ནས་འབྱུང་བའི་མདོ།། །།འདི་མན་ཆད་ནི་ཕ་རོལ་གྱི་གཞི་ཇི་ལྟ་བུ་ལ་ཁུ་བ་ཕྱུང་ན་ལྷག་མ་དང་སྦོམ་པོར་ཅི་#ཙམ་གྱིས་འགྱུར་བ་བཤད་པ། བམ་པ་རོ་ལྟ་བུ་བམ་པ་ལ་སོགས་པ། རྣམ་པར་བསྔོས་པ་དང་རྣགས་#པ་དང་ཞིགས་པ་དང་རྣམ་པར་ཟོས་པ་དང་རྣམ་
[73b.4]པར་དམར་བ་དང་རྣམ་པར་འཐོར་བ་དང་རོ་ལས་#འདི་རྣམས་ལྟ་བུར་གྱུར་པ་དང་། བྲལ་བ་རུས་པ་དང་#ལྷུ་ཚིགས་སོ་སོར་བྲལ་བ་དང་། ཀེང་རུས་རུས་པ་དཀར་པོར་གྱུར་པའི་ཀེང་རུས་དང་། མགོ་མགོ་ལ་ཁུ་བ་བྱུང་བ་དང་། རྣ་བ་རྣ་བའི་བུ་གུར་བཅུག་སྟེ་ཁུ་བ་ཕྱུང་བ་དང་། 
[73b.5]སྣ་སྣའི་བུ་གུར་#བཅུག་སྟེ་ཁུ་བ་ཕྱུང་བ་དང་། མགྲིན་པ་མགྲིན་པར་ཁུ་བ་ཕྱུང་བ་དང་། མགྲིན་པའི་བར་དང་། མགྲིན་པའི་ཤ་ཉེར་#བའི་བར་དུ་ཁུ་བ་ཕྱུང་བ་དང་། རྩིབ་ལོགས་རྩིབ་#ལོགས་སུ་ཁུ་བ་ཕྱུང་བ་དང་། རྒྱབ་རྒྱབ་ཏུ་ཁུ་བ་ཕྱུང་བ་དང་། བྲང་བྲང་དུ་ཁུ་བ་ཕྱུང་བ་
[73b.6]དང་། རྩ་རྩའི་པགས་པ་དྲངས་པའི་བར་དུ་ཁུ་བ་ཕྱུང་བ་དང་། སྐྲའི་བར་དུ་ལུས་ལ་ཆགས་པའི་སྐྲའི་གསེབ་དང་། ལན་བུའི་བར་དང་། ལག་པ་ལག་པར་ཁུ་བ་ཕྱུང་བ་དང་། ཕྲག་པ་ཕྲག་པར་ཁུ་བ་ཕྱུང་བ་དང་། དཔུང་པ་དཔུང་པར་ཁུ་བ་ཕྱུང་བ་དང་། མཆན་
[73b.7]ཁུང་མཆན་ཁུང་དུ་ཁུ་བ་ཕྱུང་བ་དང་། རྐེད་པ་རྐེད་#པར་ཁུ་བ་ཕྱུང་བ་དང་། བརླ་བརླར་ཁུ་བ་ཕྱུང་བ་དང་། རྐང་པ་རྐང་པར་ཁུ་བ་ཕྱུང་བ་དང་། བྱིན་པ་#བྱིན་པར་ཁུ་བ་ཕྱུང་བ་དང་། འགབ་#ཁུང་དུ་ཕྱུང་ན་འགབ་#ཁུང་དུ་ཁུ་བ་ཕྱུང་བ་དང་། རྩ་བའི་མིང་གིས་སྨོས་པ་འདི་
[74a]
[74a.1]རྣམས་ལྟ་བུ་གང་ཡང་རུང་སྟེ་ཁུ་བ་དབྱུང་བའི་སེམས་ཀྱིས་འདི་གཅིག་ལ་ཕྱུང་ན་ཡང་ལྷག་མར་འགྱུར་རོ། །སྦོམ་པོ་ནི་མིང་གིས་སྨོས་པ་འདི་རྣམས་གང་ཡང་རུང་སྟེ་ཁུ་བ་དབྱུང་བའི་ཕྱིར་འདི་གཅིག་ལ་ཕྱུང་ན་སྦོམ་པོར་འགྱུར། ལ་བ་ལ་བ་ལ་ཁུ་བ་ཕྱུང་
[74a.2]བ་དང་། ཕྱིང་པ་ཕྱིང་པ་ལ་ཁུ་བ་ཕྱུང་བ་དང་། དྲིའུ་རྔོག་དྲིའུ་#རྔོག་གི་སྟན་ལ་ཁུ་བ་ཕྱུང་བ་དང་། སྔས་ཁབ་སྔས་ཁབ་ལ་ཁུ་བ་ཕྱུང་བ་དང་། ཁྲི་ཁྲི་ལ་ཁུ་བ་ཕྱུང་བ་དང་། ཁྲིའུ་ཁྲིའུ་ལ་ཁུ་བ་ཕྱུང་བ་དང་། ཁྲེས་རྩྭ་བམ་མམ་ཤིང་བལ་གྱི་སྟན་ལ་ཁུ་བ་ཕྱུང་བ་དང་། ཁྲིའུའི་བར་
[74a.3]ཁྲིའུའི་བར་དུ་ཁུ་བ་ཕྱུང་བ་དང་། བུམ་པ་བུམ་པ་ལ་ཁུ་བ་ཕྱུང་བ་དང་། བུམ་བུ་བུམ་བུ་ལ་ཁུ་བ་ཕྱུང་བ་དང་། བུམ་པའི་ཁ་བུམ་པ་དང་བུམ་པའི་ཁར་ཁུ་བ་ཕྱུང་བ་དང་། བྱ་མ་བུམ་བྱ་མ་བུམ་དུ་ཁུ་བ་ཕྱུང་བ་དང་། ཆོལ་ཟངས་ཆོལ་ཟངས་#ལ་ཁུ་བ་ཕྱུང་བ་དང་། རྡོ་རྡོ་ལ་ཁུ་བ་ཕྱུང་
[74a.4]བ་དང་། སྐྱང་ནུལ་སྐྱང་ནུལ་ལ་ཁུ་བ་ཕྱུང་བ་དང་། སྐྱང་ནུལ་གྱི་བར་སྐྱང་ནུལ་གྱི་རྩིག་པ་ལས་འཕགས་པའི་བར་དུ་ཁུ་བ་ཕྱུང་བ་དང་། སྒོ་གཏན་སྒོ་གཏན་ལ་ཁུ་བ་ཕྱུང་བ་དང་། ཤ་སྣ་གུ་#ལའོ། །རོའི་ཤ་དུམ་བུར་གྱུར་པ་བརླའམ་ལག་པ་ལས་#གང་གི་ཤ་ཡིན་པར་མི་ཤེས་
[74a.5]པར་མིང་གིས་སྨོས་པ་འདི་རྣམས་ལ་མ་གཏོགས་པར། གཞན་ཅི་ཡང་རུང་འདོད་ཆགས་ཀྱི་སེམས་ཀྱིས་ཁུ་བ་ཕྱུང་ན་སྦོམ་པོ། རྨ་བཙིར་ན་ཡང་ངོ་། །མི་ཚངས་པར་སྤྱོད་པ་འདོད་པའི་ཕྱིར། ཕོ་མཚན་དང་། ཁ་དང་། རྐུབ་གསུམ་རྨ་ཡོད་ཀྱང་རུང་། རྨ་མེད་ཀྱང་རུང་འདོད་ཆགས་ཀྱི་
[74a.6]སེམས་ཀྱིས་བཙིར་ཏམ་མཉེས་ན་ཕམ་པའི་སྦོམ་པོ། བུད་མེད་ལ་བྱ་བར་བརྩམས་ཏེ་བཙིར་ན་ཡང་ངོ་། །མི་ཚངས་པར་སྤྱོད་པར་བརྩལ་ཏེ་མོ་མཚན་བཙིར་ཏམ་མཉེས་ཏེ་བཏང་ན་ཕས་ཕམ་པའི་སྦོམ་པོ། ཁ་དང་རྐུབ་གཉིས་ཀྱང་དེ་དང་འདྲ། དེར་མཐེབ་མོ་བཅུག་ན་ཡང་ངོ་། །མི་
[74a.7]ཚངས་པར་སྤྱད་འདོད་པའི་ཕྱིར་མོ་མཚན་དུ་མཐེབ་མོ་བཅུག་ན་ཕས་ཕམ་པའི་སྦོམ་པོ། འགྲོ་བ་ལས་བྱུང་བ་ཡང་ངོ་། །མི་ཚངས་པར་སྤྱོད་དུ་སོང་སོང་བ་ལས་ལམ་དུ་ཁུ་བ་ཕྱུང་ན་ཕས་ཕམ་པའི་སྦོམ་པོ། གནས་ནས་གནས་སུ་སོང་ན་ཡང་ངོ་། །ཁུ་བ་དབྱུང་བའི་ཕྱིར་ཕར་
[74b]
[74b.1]སོང་ཚུར་#སོང་བྱས་ཏེ་ཁུ་བ་ཕྱུང་ནའང་སྦོམ་པོ། ལོག་པ་ཡིད་ལ་བྱས་ན་ཡང་ངོ་། །འདོད་ཆགས་ཀྱི་སེམས་ལངས་ཏེ་ཁུ་བ་དབྱུང་བར་བསམས་པ་ལས་ཁུ་བ་བྱུང་#ནའང་སྦོམ་པོ། ཕོ་མཚན་བཟུང་ན་ཡང་ངོ་། །ཁུ་བ་དབྱུང་བའི་འདོད་ཆགས་ཀྱི་སེམས་ཡོད་དེ་ཕོ་མཚན་ལ་
[74b.2]བཟུང་བ་ལས་ཁུ་བ་བྱུང་ན་སྦོམ་པོ། ལྟུང་བ་མེད་པ་ནི་སྒྲེའུས་བྲུད་པ་#ནའོ། །ཁུ་བ་མང་དུ་ཟག་#པའི་ཕྱིར་སྒྲེའུ་བཏགས་པ་ལས་ཁུ་བ་དབྱུང་བའི་སེམས་མེད་པར་སྒྲེའུ་ནང་དུ་བཅུག་པ་ལས་འདྲུད་དེ་ཁུ་བ་བྱུང་བ་ནི་ཉེས་མེད་དོ། །སྔོན་གྱི་ཆུང་མས་འཁྱུད་དེ་ན་ཡང་ངོ་། །འདོད་
[74b.3]ཆགས་དང་ཁུ་བ་དབྱུང་བའི་སེམས་མེད་པར་སྔོན་གྱི་ཆུང་མས་སྡུག་པའི་ཕྱིར་ལུས་སམ་མགུལ་ནས་འཁྱུད་པ་ལས་ཁུ་བ་བྱུང་བའང་དགའ་བར་ཚོར་བའི་སེམས་མེད་ན་ཉེས་མེད་དོ། །རྐང་པ་དང་བྱིན་པ་དང་བརླ་དང་སོར་མོ་ལ་སོགས་པ་བུད་མེད་ཀྱིས་བཟུང་ན་ཡང་ངོ་། །ལུས་ཀྱི་ཡན་
[74b.4]ལག་མིང་གིས་སྨོས་པ་འདི་རྣམས་ལ་བུད་མེད་ཀྱིས་བཟུང་སྟེ་འདོད་ཆགས་ཀྱི་སེམས་མེད་ཅིང་ཁུ་བ་དབྱུང་བར་མ་བསམས་པར་ཁུ་བ་བྱུང་ན་དགའ་བར་མ་ཚོར་ཞིང་དང་བའི་སེམས་མེད་ན་ཉེས་མེད། འབྱིན་པའི་སྟེ་རྣམ་པར་གདོན་མི་ཟ་བའི་འོ། །དགེ་འདུན་གྱི་ལྷག་མའི་ཁུ་བ་འདུལ་
[74b.5]བ་རྣམ་པར་གདོན་མི་ཟ་བ་ཞེས་བྱ་བའི་ནང་ནས་འབྱུང་བའི་མདོ་འབྱིན་པ་རྫོགས་སོ། །#ཁུ་བའི་དགེ་འདུན་གྱི་ལྷག་མ་འདུལ་བའི་སྡེ་སོ་སོ་ནས་འབྱུང་བའི་མདོ་རྫོགས་སོ།། །།འདི་མན་ཆད་དགེ་འདུན་གྱི་#ལྷག་མ་འཛིན་པ་ལ་འཆད། འདི་ནི་བུད་མེད་ལས་བྱེད་དོ། །འཛིན་པའི་
[74b.6]ལྷག་མར་འགྱུར་བ་ནི་བུད་མེད་ལས་བཟུང་བ་ལས་འགྱུར་རོ། །དབེན་པའི་འདུག་པ་དང་གནས་པ་ཡང་ངོ་། །དབེན་པ་གཉིས་ཏེ་ས་དབེན་པར་བུད་མེད་དང་འདུག་པ་དང་། དགེ་སློང་མ་དང་། འགྲེང་པའི་ལྟུང་བ་གཉིས་ཀྱང་བུད་མེད་ལས་འགྱུར་རོ། །སྨྱན་#གནས་ཀྱང་། སྨྱན་#
[74b.7]གནས་སུ་འདུག་པ་དང་གབ་པ་གཉིས་ཀྱི་ལྟུང་བ་ཡང་བུད་མེད་ལས་འགྱུར་རོ། །ལྷན་ཅིག་ཉལ་བ་ཡང་ངོ་། །བུད་མེད་དང་ཁྱིམ་གཅིག་ན་ཉལ་བ་ཡང་བུད་མེད་ལས་འགྱུར་རོ། །ལམ་དུ་རིག་པའི་སྐྱེས་པ་མེད་པར་ལྷན་ཅིག་འགྲོ་བ་ཡང་ངོ་། །ལམ་དུ་རིག་པའི་སྐྱེས་པ་མེད་
[75a]
[75a.1]པར་བུད་མེད་དང་འགྲོགས་པའི་ལྟུང་བ་ཡང་བུད་མེད་ལས་འགྱུར་རོ། །མདོ་#བཞིན་པ་གཉིས་ཀྱང་ངོ་། །འཛིན་པའི་འོག་ནས་སྨྱེ་ཚིག་#དང་ཀུན་སྤྱོད་དང་འབྱུང་བ་གཉིས་ཀྱང་བུད་མེད་ལས་ལྷག་མར་འགྱུར་རོ། །ཁྱིམ་མ་#ལ་ཆོས་འཆད་པའི་ཚེ་རིག་པའི་སྐྱེས་པ་
[75a.2]དང་ལྷན་མི་ཅིག་པ་ཡང་ངོ་། །ཁྱིམ་མ་ལ་རིག་པའི་སྐྱེས་པ་མེད་པར་ཆོས་བཤད་པའང་བུད་མེད་ལས་ལྟུང་བར་འགྱུར་རོ། །ལྷན་ཅིག་ཀྱང་མ་བརྟགས་པ་ལ་ནའོ། །ཁྱིམ་མ་ལ་ཆོས་འཆད་པའི་ཚེ་རིག་པའི་སྐྱེས་པ་ཡོད་དུ་ཟིན་ཀྱང་། །ཁྱིམ་མ་ཉིད་སླར་སྟེག་པའམ་མི་རྟག་པའམ་
[75a.3]མི་གཙང་#བའི་ཆོས་བཤད་པ་ནའང་རྟག་ཅིང་གཙང་#ལ་བཟང་ངོ་ཞེས་ཟེར་བ་ལ་ཆོས་མི་བཤད། དེ་ལ་ཉེས་བྱས་པའོ། །མདོ་ལྟག་མ་ལྟར་ཁྱིམ་པ་སྟེག་#པ་ལ་ཆོས་བཤད་ན་ཉེས་བྱས། གླིང་གཞན་ནས་སྐྱེས་པ་དང་། ཤར་ཕྱོགས་དང་ནུབ་ཕྱོགས་དང་བྱང་ཕྱོགས་ཀྱི་གླིང་གསུམ་
[75a.4]གྱི་མི་ལམ་དུ་འགྲོགས་པ་དང་ཆོས་བཤད་པའི་མི་#རིག་པའི་སྐྱེས་པར་བཞག་ན་བརྡ་ཕྲད་ཀྱང་སྨྱེ་བ་བྱ་བའི་ཆོ་ག་དང་། བརྡ་མི་མཐུན་པའི་ཕྱིར་ཉེས་བྱས་ཟེག་ཟེག་པོ་ཅན་འབྲི་བའོ། །བུད་མེད་དང་ལམ་དུ་འགྲོ་བ་དང་ཆོས་འཆད་པའི་རིག་པའི་སྐྱེས་པ་གླིང་གཞན་གྱི་མི་མ་ཡིན་ཞིང་
[75a.5]བརྡ་ཕྲད་དུ་ཟིན་ཀྱང་། རིག་པའི་སྐྱེས་པ་དེ་ཉིད་སྟེག་པའི་ཆོས་བྱེད་པ་ཞིག་ནའང་ཉེས་བྱས་ཏེ་སྟེག་པ་དེ་ལ་མ་བཤད་དེ་བཏང་ན་ཉེས་མེད། དེ་གོ་བས་སོ། །ཁྱིམ་མ་ལ་འཆད་པའི་རིག་པའི་སྐྱེས་པ་ནི་གོ་ཞིང་བརྡ་ཕྲད་པས་བྱའོ། །རིག་པའི་སྐྱེས་པ་ཡེངས་སམ་གཉིད་ལོག་པ་ལ་ཆོས་
[75a.6]བཤད་དེ་མ་གོ་ན་ཉེས་བྱས། དེ་ལྟ་བུའི་ཚུལ་ན་གཉིས་པོའི་མཚན་མ་དོན་མེད་དོ། །ལྷག་མ་དང་ལྟུང་བ་བུད་མེད་ལས་འགྱུར་བ་བཅུ་ལྟག་#ནས་མིང་གིས་སྨོས་པའི་རྣམས། མ་ནིང་མོ་མཚན་ཆེ་བ་ཞིག་ལ་ལྷག་མ་ཞིག་བྱས་#ན་ཡང་ལྷག་མ་དང་#དངོས་སུ་འགྱུར་རོ། །ལྟུང་བ་ཞིག་#བྱས་ན་
[75a.7]ཡང་ལྟུང་བ་དངོས་སུ་འགྱུར་རོ། །མོ་མཚན་ཆེ་བའི་བྱེ་བྲག་ནི། ཕོ་མཚན་དང་མོ་མཚན་ཆེ་ཆུང་དང་སྤྱད་དུ་རུང་མི་རུང་གིས་#དབྱེའོ། །ཆེ་ཆུང་མེད་ན་ནུ་མ་དང་ཁ་སྤུས་བྱེ་བྲག་དབྱེའོ། །འདིར་ཕྱེད་དུ་འགྱུར་རོ། །བུད་མེད་དང་ལམ་དུ་འགྲོ་བ་དང་ཆོས་འཆད་པའི་སྐྱེས་པའི་གོར་མ་ནི་
[75b]
[75b.1]གཞག་ན་མཚན་ཆེ་ཆུང་མཚུངས་ཏེ་ཉེས་བྱས། ཐ་མ་གསུམ་ནི་ལེགས་པར་སྨྲས་པ་#དང་ཉེས་པར་སྨྲས་པའི་དོན་ཀུན་#ཤེས་པའོ། །ལྟག་ཏུ་ལྷག་མ་དང་ལྟུང་བ་བུད་མེད་ལས་འགྱུར་བ་བཅུའི་ཐ་མ་རྒྱོ་ཚིག་དང་ཀུན་སྤྱོད་དང་། ཁྱིམ་མ་ལ་ཆོས་འཆད་པ་ནི་བུད་མེད་བརྡ་ཕྲད་ཅིང་གོ་ལ་
[75b.2]ལེགས་པར་སྨྲས་པ་དང་། ཉེས་པར་སྨྲས་པའི་དོན་ཀུན་ཤེས་པ་ལ་བྱས་ན་ལྷག་མ་དང་ལྟུང་བར་འགྱུར#། གཞན་ནི་སྨྱེ་བ་བྱ་བར་བཟོད་པ་ལ་རྩ་བའོ། །ལྷག་མ་དང་ལྟུང་བ་བུད་མེད་ལས་འགྱུར་བ་བཅུ་ལ་མདོ་ལྟག་མའི་ནང་དུ་གསུམ་སྨོས་པ་མ་གཏོགས་པར། གཞན་བདུན་ནི་
[75b.3]བུད་མེད་མི་ཚངས་པར་བྱ་བར་བཟོད་པ་ལ་བྱས་ན་ལྷག་མ་དང་ལྟུང་བར་འགྱུར། གཞན་ནི་མདོ་བཞིན་པའོ། །ལྷག་མ་དང་ལྟུང་བ་བུད་མེད་ལས་འབྱུང་བ་བཅུ་ལ་རྒྱོ་ཚིག་དང་ཀུན་སྤྱོད་དང་། ཁྱིམ་མ་ལ་འཆད་པ་གསུམ་བུད་མེད་བརྡ་མི་ཕྲད་པ་ལ་བྱས་ན་སྦོམ་པོ་དང་ཉེས་བྱས། 
[75b.4]འཛིན་པ་ལ་སོགས་པ་བདུན་ནི། བུད་མེད་མི་ཚངས་པར་སྤྱད་དུ་མི་བཟོད་པ་ལ་བྱས་ན་ལྷག་མ་ནི་སྦོམ་པོར་འགྱུར། ལྟུང་བ་ནི་ཉེས་བྱས་སུ་འགྱུར་རོ། །མ་ནིང་འདི་ནི་མཚན་གཉིས་ན་མེད་ཀྱི་སོ་སོའམ། མཚན་མ་ཙམ་ཡོད་པ་ལ་བྱ་སྟེ་མི་བཟོད་པ་ལ་བྱ། མ་ནིང་ཕ་དང་མ་ནིང་མ་དང་འཕྲུལ་
[75b.5]བ་འང་དེ་བཞིན་ནོ། །ལྷག་མ་དང་ལྟུང་བ་བུད་མེད་ལས་འགྱུར་བ་#རྣམས་མ་ནིང་དང་འཕྲུལ་པའི་བུད་མེད་ལ་#བྱས་ན་ལྷག་མའི་#སྦོམ་པོ་ལྟུང་བ་ནི་ཉེས་བྱས་སུ་འགྱུར། སྤྱད་#དུ་བཟོད་ཅིང་བརྡ་ཕྲད་ཀྱང་དགའ་བའི་ཆ་#ཤས་ཆུང་བའི་ཕྱིར་སྦོམ་པོར་འགྱུར་ཏེ་འབྲིའོ། །འདི་གསུམ་ནི་སྐྱེས་
[75b.6]པ་ལ་ཡང་ངོ་། །འཛིན་པ་དང་རྒྱོ་ཚིག་དང་#ཀུན་སྤྱོད་གསུམ་འདོད་ཆགས་ཀྱི་སེམས་དང་#བཅས་པས་སྐྱེས་པ་ལ་བྱས་ཀྱང་སྦོམ་པོ། དེའི་དགའ་བ་མྱོང་བར་འདོད་པ་ལས། འདོད་ཅིང་ཆགས་པ་དང་། འོན་ཏེ་འདོད་ཆགས་དང་བཅས་#ན་ཡང་ངོ་། །བརྟུལ་བ་དང་མདོ་#འོག་མ་ལས་
[75b.7]ཡན་ལག་གཉིས་འཆད་པ་དང་བཞིར་ལྡན་ན་ལྷག་མའོ། །དེའི་ཞེས་ཟེར་བ་ནས་ཡང་ངོ་ཞེས་ཟེར་བའི་ཕྱིར་#འཆད། ཆགས་ཤིང་བརྟུལ་ཏེ་བཟུང་ནས་དགའ་བར་ཚོར་ན་ལྷག་མ་ཆགས་པ་མེད་#ལ་བརྟུལ་ཏེ་བཟུང་ན་ཡང་སྦོམ་པོ#། བརྟུལ་བ་མེད་ལ་#ཆགས་ཏེ་བཟུང་ན་སྦོམ་པོ། 
[76a]
[76a.1]ཆགས་པའང་མེད་བརྟུལ་བའང་མེད་པར་བུད་མེད་ལ་#བཟུང་ན་ཉེས་བྱས། #ལུས་ལ་རེག་པ། བུད་མེད་ཀྱི་ལུས་ལ་བཟུང་བ#། དགའ་བར་ཚོར་ན་ཡང་ངོ་། །བཟུང་ནས་དགའ་བར་ཚོར་བ་#ཡན་ལག་འདི་བཞི་དང་ལྡན་ཏེ། བུད་མེད་ལ་#བཟུང་ན་འཛིན་པའི་
[76a.2]དགེ་འདུན་གྱི་ལྷག་མར་འགྱུར། ལན་བུ་ཡང་དེ་དང་འདྲ། བུད་མེད་ཀྱི་སྐྲའི་ལན་བུ་ལས་བཟུང་ན་#ཡང་འཛིན་པའི་དགེ་འདུན་གྱི་ལྷག་མར་འགྱུར། དེ་ལ་གཏོགས་པའི་གོས་ཀྱང་ངོ་། །སྐྲ་ཆིངས་དང་ཅོད་པན་ལས་བཟུང་ན་ཡང་སྐྲ་དང་འབྲེལ་ཅིང་ཚོར་བ་ཡོད་པའི་སྟེང་དུ་
[76a.3]དགའ་བའི་ཤས་ཆེ་བའི་ཕྱིར་#ལྷག་མར་འགྱུར། རེག་པ་དང་ལག་པས་བསྣམས་#པ་དང་། ཀུན་དུ་རེག་པ་དང་། ལག་པས་མཉེས་པ་དང་། སྤྲད་པ་དང་བྲང་ངམ་གདོང་ལྟ་བུ་བཅར་ཞིང་སྤྲད་པ་དང་། བཟུང་བ་དང་ལུས་ཀྱི་ཡན་ལག་གང་ཡང་རུང་ལག་གིས་བཟུང་བ་དང་། 
[76a.4]འདྲེན་པ་དང་བཟུང་ནས་དྲངས་པ་དང་། ཀུན་འདྲེན་པ་དང་བཟུང་ནས་ཡང་དང་ཡང་དྲངས་པ་དང་དྲངས་ནས་བསྐོར་#བ་དང་། བཏེག་པ་དང་ཕང་#དུ་བླངས་པ་དང་གནམ་དུ་བཏེག་པ་དང་། བཞག་པ་#བླངས་ཏེ་སར་བཞག་པ་དང་། བཙིར་བ་དག་ལ་བཙིར་བའམ་#བཅུམ་པའམ་
[76a.5]མནན་པ་དང་བྱེ་བྲག་མེད་དོ། །མིང་གིས་སྨོས་པ་འདི་རྣམས་གང་ཡང་#རུང་བུད་མེད་ལ་བྱས་ན་#ལྷག་མར་འགྱུར་རོ། །#རྟེན་གྱིས་ཀྱང་ངོ་། །མདོ་ལྟག་མ་#ནས་མིང་གིས་སྨོས་པ་གང་ཡང་#རུང་བུད་མེད་ཀྱིས་དགེ་སློང་ལ་བྱ་སྟེ་ཡན་ལག་འདི་བཞི་དང་ལྡན་ན་ལྷག་མར་འགྱུར། 
[76a.6]གོས་ཀྱིས་དཀྲིས་#པ་ལ་ནི་མདོ་#བཞིན་པའོ། །བུད་མེད་གོས་གྱོན་པའི་སྟེ#། སྟེང་ནས་བཟུང་བ་ནི་སྦོམ་པོ། དར་ལྟ་བུར་#སྲབ་མོ་ལས་བཟུང་ན་ལྷག་མར་འགྱུར། ཉེས་བྱས་པ་ནི་བྲི་#ཡང་ཐ་མི་དད་དོ། །ཕམ་པ་དང་ལྷག་མ་ལས་བྲི་བ་ནི་སྦོམ་པོ། སྦོམ་པོ་དང་#ལྟུང་བ་ལས་
[76a.7]བྲི་བ་ནི་ཉེས་བྱས། ཉེས་བྱས་ལས་#བྲི་བ་ནི་ཉེས་བྱས་སུ་ཟད་དོ། །དགེ་སློང་མ་ལ་མི་རེག །འདོད་ཆགས་ཀྱི་སེམས་མེད་པར། དགེ་སློང་མ་ལ་རེག་ན་ཉེས་བྱས་ཡན་ལག་#དང་ལྡན་པས། དགེ་སློང་མ་#བཟུང་བ་ནི་ལྷག་མར་འགྱུར་བ་ལྟ་སྨོས་ཀྱང་ཅི་དགོས། བུད་མེད་
[76b]
[76b.1]ལ་ཡང་མ་ཡིན། བུད་མེད་ལ་འདོད་ཆགས་ཀྱི་སེམས་མེད་ཀྱང་མི་རེག །རེག་ན་ཉེས་བྱས། རེག་པ་ནི་ཆུས་ཁྱེར་བ་ལས་དབྱུང་བའི་ཕྱིར་དཔུང་པའམ། སྐྲ་ལ་མ་དང་སྲིང་མོ་དང་བུ་མོར་འདུ་ཤེས་བཞག་སྟེའོ། །བུད་མེད་ཆུས་ཁྱེར་བ་ནི་མ་དང་སྲིང་མོ་དང་། བུ་#མོར་
[76b.2]འདུ་ཤེས་བཞག་སྟེ། ཆུ་ལས་དབྱུང་བའི་ཕྱིར་རེག་ཀྱང་ཉེས་མེད་དོ། །བཟུང་#བ་ནི་རོ་སྨད་ན་མི་བཟུང་གི་#དཔུང་པའམ་སྐྲ་ལས་བཟུང་སྟེ་དབྱུང་ངོ་། །བྱེ་ཕུང་ལ་དྲན་པ་ཐོབ་པའི་ཕྱིར་ཁ་(སྤུབ་,སྦུབ་)ཏུ་གཞག །མདོ་#ལྟག་མ་ལྟར་བུད་མེད་ཆུས་ཁྱེར་བ་དབྱུང་བ་དེ་#ལྟོ་ཆུས་གང་སྟེ་
[76b.3]བརྒྱལ་ན་ཆུ་དབྱུང་ཞིང་#སོས་པར་བྱ་བའི་ཕྱིར་#བྱེ་མའི་སྟེང་དུ་ཁ་(སྤུབ་,སྦུབ་)ཏུ་གཞག# །ཁྲིའུ་བཞིན་དུ་བསྲུང་ངོ་། །མདོ་#ལྟག་མ་ལྟར་བྱེ་མ་ལ་ཁ་(སྤུབ་,སྦུབ་)སྟེ་བཞག་པ་དེའི་དྲུང་དུ་བདག་མི་འདུག་པར་མིག་རྒྱང་གིས་ཁྱིམ་པ་ལ། དགེ་འདུན་གྱིས་ཁྲི་སྟན་བརྙར་བྱིན་པ་སྲུང་#བ་བཞིན་
[76b.4]དུ་བྱ་ར་བྱའོ། །བ་ལང་རྫི་འམ་ར་ལུག་རྫི་ལ་གཏམས་#ཏེ་ཟས་ཀྱི་ཕྱིར་འགྲོའོ། །བདག་ཟས་ཀྱི་དུས་ལ་བབ་སྟེ་འགྲོ་ནའང་བྱེ་ཕུང་ལ་ཁ་སྦུབ་སྟེ་#བཞག་པའི་བུད་མེད་ཕྱུགས་རྫི་བའམ#། སུ་འདུག་པ་ལ་གཏམས་#ཏེ་མ་ཤི་བར་བྱོས་ཤིག་པར་བསྒོ་ལ་འགྲོ། འཚོ་བའམ་#
[76b.5]མི་འཚོ་བ་#ཡང་བརྟག །ཆུས་ཁྱེར་བའི་བུད་མེད་དེ་མིག་རྒྱང་དུ་བསྲུངས་པ་#ལ་འཚོ་འམ་མི་འཚོ་ཡང་ཡང་#སྐབས་སྐབས་སུ་བལྟ་ཞིང་བརྟག །ཉེས་མེད་པ་ནི་སྙིང་རྗེའི་ཕྱིར་དག་པའི་སེམས་ཀྱིས་བུད་མེད་ཀྱིས་འཁྱུད་པའོ། །བུད་མེད་ཉིད་#སྙིང་རྗེ་ཞིང་དག་པའི་སེམས་ཀྱིས་
[76b.6]བདག་ལ་བཟུང་ཞིང་འཁྱུད་པ་ནི་ཉེས་མེད་དོ། །བུད་མེད་རྒན་པོ་#གཙང་ག་ལ་ཞེས་བྱ་བ་ཞིག་གིས་སངས་རྒྱས་འཁོར་དང་བཅས་ཏེ་འཆག་ཏུ་གཤེགས་པ་ལ་སངས་རྒྱས་ཀྱི་སྐུ་ལ་འཁྱུད་ནས་ཨ་ནན་གྱིས་འཁྱུད་དུ་མ་བཅུག་པ་དང་། སངས་རྒྱས་ཀྱི་ཞལ་ནས་ཚེ་རབས་ལྔ་བརྒྱར་ངའི་#
[76b.7]མ་བྱས་ཏེ། དེའི་བག་ཆགས་ལས་སྡུག་ཅིང་དགའ་བའི་སེམས་ཀྱིས་འཛིན་པ་ཡིན་ཏེ། འཛིན་དུ་མ་བཅུག་ན་#ཁྲག་ཏུ་སྐྱུགས་ཏེ་འཆི་ཡིས་#ཞོག་ཤིག་ཅེས་བྱུང་#བ་ལས་བཅས། ལུས་ཀྱིས་རེག་པའི་#སྟེ་རྣམ་པར་འབྱེད་པའི་འོ། །འཛིན་པའི་དགེ་འདུན་གྱི་ལྷག་མ་འདུལ་བ་
[77a]
[77a.1]རྣམ་པར་འབྱེད་པའི་ནང་ནས་འབྱུང་པའི་མདོ།། །།#འཇམ་མཉེན་དྲོ་#བའི་བསམ་པས་སྦོམ་པོའོ#། །འདོད་ཆགས་ཀྱི་སེམས་མེད་ལ་བུད་མེད་ཀྱི་ལུས་ལ་#འཇམ་པའམ་མཉེན་པའམ་དྲོ་#བའི་ཕྱིར་བསམས་ཏེ་སད་#པའི་ཕྱིར་བཟུང་བ་ནི་སྦོམ་པོ། ལྟུང་བ་མེད་པ་ནི་
[77a.2]སྙིང་རྗེས་སྡུག་བསྔལ་བ་ལས་བཏང་ནའོ། །བུད་མེད་ལ་རེག་ཀྱང་ཉེས་པར་མི་འགྱུར་བ་ནི་བཅིངས་པ་དང་བཟུང་བ་དང་བཏགས་པ་དང་མེར་སོང་བ་ལ་སོགས་པ་དབྱུང་ཞིང་དགྲོལ་བའི་ཕྱིར་སྙིང་རྗེ་བའི་#སེམས་ཀྱིས་རེག་པ་ནི་ཉེས་མེད་དོ། །མ་དང་སྲིང་མོ་དང་#བུ་མོ་དེའི་འདུ་ཤེས་
[77a.3]ཀྱིས་ནའོ། །མདོ་#ལྟག་མ་ལྟར་བུད་མེད་ཉོན་མོངས་པ་#སྙིང་རྗེས་བཏང་#བའི་ཕྱིར་རེག་པ་ནི་རྒན་མོ་ལ་ནི་མར་བསམས#། དེ་བས་གཞོན་ནུ་ལ་ནི་སྲིང་མོར་བསམས#། གཞོན་ནུ་#ཆུང་ངུ་ལ་ནི་བུ་མོར་བསམས་ཏེ་རེག་ན་ཉེས་མེད་དོ། །སྔོན་སྤྱོད་པ་ལ་ཀུན་དགའ་བས་ཀྱང་ངོ་། །
[77a.4]སྔོན་གྱི་ཆུང་མ་#སྡུག་ཅིང་དགའ་བའི་ཕྱིར་བཟུང་སྟེ། དགེ་སློང་འདོད་ཆགས་ཀྱི་སེམས་མ་ལངས་ན་ཉེས་མེད། ལུས་ཀྱི་རེག་པ་#སྟེ་དྲིས་པའི་འོ། །འཛིན་པའི་དགེ་འདུན་གྱི་#ལྷག་མ་འདུལ་བ་དྲིས་པ་ཞེས་བྱ་བའི་ནང་ནས་འབྱུང་བའི་མདོ།། །།#བསླང་བ་དང་ཟན་#དང་སྐོམ་
[77a.5]ལ་སོགས་པས་བུད་མེད་#ལ་བྱ། ས་#དང་བོང་བ་ལ་སོགས་#བུད་མེད་ཀྱི་དབང་པོར་བཅུག་ན་སྦོམ་པོའོ། །བུད་མེད་ཀྱི་མོ་མཚན་དུ་མིང་གིས་སྨོས་པ་འདི་རྣམས་ལས་གང་ཡང་#རུང་རེག་པར་འདོད་པའི་ཕྱིར་བཅུག་ན་སྦོམ་པོའོ#། །ཆུང་མ་ཞིག་གཉིད་ཀྱིས་ལོག་སྟེ་མོ་མཚན་
[77a.6]སྣང་བ་ལ་དྲུག་སྡེས་ཁ་དང་དེ་བ་སྦིབས་ཤིང་བཞུགས་#ན་བཤོས་གསོལ་ཞེས་ཟེར་ཞིང་མོ་མཚན་དུ་ཟན་ལ་སོགས་པ་བཅུག་པ་ལས་བཅས། ཉེས་བྱས་པ་ནི་རྐང་པའམ་ཕྲག་པ་ལ་སོགས་པས་བུད་མེད་ལ་ཕུལ་ནའོ། །འདོད་ཆགས་ཀྱི་སེམས་མེད་ཀྱང་བུད་མེད་ཀྱི་ཁྲོད་
[77a.7]དུ་#ལུས་དང་ཕྲག་པ་དང་། རྡོག་པ་ལ་སོགས་པས་ཕུལ་ཅིང་སོང་#ན་ཉེས་བྱས། དེ་སྟན་#ལ་ཡང་ངོ་། །བུད་མེད་ཀྱི་སྟན་ལ་བུད་མེད་འདུག་ཀྱང་རུང་མི་འདུག་ཀྱང་རུང་འགྲེང་ཡང་རུང་། འདོད་ཆགས་ཀྱི་སེམས་ཀྱིས་ཕུལ་ཏམ་རེག་ན་ཉེས་བྱས། བྲེད་#དེ་འགྱེལ་བའི་བུད་མེད་
[77b]
[77b.1]བསླང་#ན་ཡང་ངོ་། །བུད་མེད་སྟེག་#འཆོས་པ་ལ་བསླང་ན་འདོད་ཆགས་ཀྱི་སེམས་མེད་ཀྱང་ཉེས་བྱས་སུ་འགྱུར་ཏེ། ཤི་བའམ་ལྡང་མི་#ནུས་པ་མ་ཡིན་པས་བསླང་བའི་#སྐབས་སུ་མི་འབབ་པས་ཉེས་བྱས། ལྟུང་བ་མེད་པ་ནི་བུད་མེད་ཀྱི་དེ་ལ་དེ་གསུམ་བྱས་པའོ། །མདོ་#
[77b.2]ལྟག་མ་གསུམ་བུད་མེད་ཀྱི་#བདག་ལ་བྱ་སྟེ་འདོད་ཆགས་ཀྱི་སེམས་མ་ལངས་པ་ནི་ཉེས་མེད། བཟུང་བ་ཡང་ངོ་། །#བུད་མེད་ཀྱིས་བདག་གི་ལུས་ཀྱི་ཡན་ལག་ལས་#བཟུང་སྟེ་འདོད་ཆགས་མ་གཡོས་ན་#ཉེས་མེད། མས་འཁྱུད་ན་ཡང་ངོ་། །བདག་གི་མས་སྡུག་པའི་
[77b.3]ཕྱིར་ལུས་ལ་#འཁྱུད་དེ་འདོད་ཆགས་ཀྱི་སེམས་མ་ལངས་ན་ཉེས་མེད། བུ་མོ་པང་དུ་#འདུག་ན་ཡང་ངོ་། །བདག་གི་བུ་མོ་སྔོན་འགྲོགས་འགྲོགས་#པའི་དབང་གིས་བདག་གི་པང་པར་འདུག་པ་ནི་ཉེས་མེད། འགྱེལ་ཏེ་བུད་མེད་ཀྱི་སྟེང་དུ་ལྟུང་ན་ཡང་ངོ་། །རེངས་#པའམ་
[77b.4]འཇིགས་པས་བདག་བུད་མེད་ཀྱི་སྟེང་དུ་འགྱེལ་ཏམ་སྟེག་#འཆོས་ཏེ་རེག་#ནའང་ཉེས་མེད། ལུས་ཀྱི་རེག་པ་སྟེ་#བྱེ་བྲག་ཏུ་གདོན་མི་ཟ་བའི་འོ#། །འཛིན་པའི་དགེ་འདུན་གྱི་ལྷག་མ་འདུལ་བ་#བྱེ་བྲག་ཏུ་གདོན་མི་ཟ་བའི་ནང་ནས་འབྱུང་བའི་མདོ་ལུས་ཀྱི་#རེག་པའོ། །འཛིན་པའི་དགེ་
[77b.5]འདུན་#གྱི་ལྷག་མ་འདུལ་བ་སྡེ་སོ་སོའི་ནང་ནས་འབྱུང་བའི་མདོ་རྫོགས་སོ།། །།འདི་མན་ཆད་སྨྱེ་ཚིག་ལ་འཆད། སྨྱེ་ཚིག་ཏུ་སྨྲས། འཛིན་པའི་རྩིས་མགོ་བཞིའི་སྟེང་དུ་སྨྱེ་ཚིག་ཏུ་སྨྲས་པ་#འདིས་བསྣན་ཏེ་ལྔར་ལྡན་ན་ལྷག་མའོ། །སྨྱེའི་དོན་ལས་སོ། །སྨྱེ་ཚིག་ནི་ར་རྒྱ་རྣ་རུ་བྱའོ་ཞེས་
[77b.6]བྱས་པ་ལ་བྱ#། ཆགས་པ་དང་བརྟུལ་བ་དང་རྒྱོའོ་ཞེས་སྨྲས་པ་དང་དགའ་བར་#ཚོར་བ་དང་བུད་མེད་ཡིན་པ་དང་། ཚིག་བརྡ་ཕྲད་པ་དང་ཡན་ལག་འདི་རྣམས་ལྡན་ན་སྨྱེ་ཚིག་གི་ལྷག་མར་འགྱུར་རོ། །ཊཱི་ཀ་#འདི་ནི་མདོ་#འདི་གཉིས་ལ་#སྤྱིར་འཆད། གང་གིས་ཆད་པར་ནུས་ན་
[77b.7]དེས་ནི་བསྒོ་#བའི་མཐའོ། །མི་ཚངས་པར་སྤྱོད་དོ་ཞེས་བུད་མེད་ལ་སྨྲ་བའི་ཚེ་མི་ཚངས་པར་#ཞེས་ནི་ཁར་བྱུང་གི་སྤྱོད་#དོ་ཞེས་བྱ་བ་ཁར་མ་བྱུང་ཡང་སྔ་མ་ཕྱེད་བྱུང་བས་མི་ཚངས་པར་སྤྱོད་#པར་བུད་མེད་ཀྱིས་གོ་ན་ལྷག་མར་འགྱུར་རོ། །དེར་ཆུད་པའི་དོན་སྨྲས་ན་སྦྱོར་བ་མ་ཡིན་པ་#
[78a]
[78a.1]མ་ཡིན་ནོ། །མི་ཚངས་པར་སྤྱོད་དོ་ཞེས་ནི་མ་སྨྲས་ཀྱི་#སྟེག་སྔགས་སམ་ཟུར་དུ་སྨྲས་ཏེ་བུད་མེད་ཀྱིས་མི་ཚངས་པར་སྤྱད་པར་གོ་ཡང་སྦོམ་པོ། བསྟོད་པ་དང་། བུད་མེད་ཀྱི་ཁ་དང་རྐུབ་དང་མོ་མཚན་གསུམ་བཟང་ངོ་འཇམ་མོ་ཞེས་བསྟོད་པ་དང་#། སྨད་པ་དང་སྒོ་གསུམ་
[78a.2]ལ་མནམ་#མོ་མི་སྡུག་གོ་བཤུལ་ཞེས་སྨྲས་པ་དང་། གསོལ་བ་དང་བུད་མེད་ཀྱི་སྒོ་གསུམ་ལ་བསླངས་#པ་དང་བུད་མེད་ཉིད་སྐོག་#ཏུ་འདོང་ཞེས་བསླངས་#པ། ཉེ་བར་གསོལ་པ་དང་། བུད་མེད་དང་སྐྱེས་པ་#གཉིས་ཡོང་གིས་ལྷན་ཅིག་ཏུ་འདུག་པ་ཡིན་ན་#ཕྲད་པའི་དུས་ཀྱང་དཀའ་ནའོ། །
[78a.3]གཉིས་ལྷན་ཅིག་འཁོད་དམ་ཞེས་བྱས་པ་དང་། དྲིས་པ་དང་བུད་མེད་ཀྱི་སྒོ་གས#་ལ་ཁྱོད་ཀྱི་སྒོ་རྣམས་ཅི་འདྲ་ཞེས་དྲིས་པ་དང་། ཀུན་དྲིས་པ་དང་བུད་མེད་ལའོ། །བུ་གཉིས་ལྷན་ཅིག་འཁོད་ན་དགའ་འམ་མི་དགའ་ཞེས་དྲིས་པ་དང་། བཤད་པ་དང་བུད་མེད་ལ་ང་ནི་ཁྱོད་ལ་དད་ཅིང་དགའ་ན་
[78a.4]ཁྱོད་ང་ལ་དགའ་འམ་མི་དགའ་ཞེས་བྱས་པ་དང་། མོས་པ་དང་ཁྱོད་དང་ང་གཉིས་ནམ་ལྷན་ཅིག་ཏུ་འགྲོགས་ཤིང་ཕྲད་ཅེས་སྨྲས་པ་དང་། ཁྲོས་པ་དང་མོ་མཚན་ལ་དམར་མོ་སྤུན་མོ་གླེག་མོ་འདིར་མགལ་དུམ་ཆུག་#ཅེས་བྱས་པ་དང་། ཕྱིར་སྨྲ་བ་དང་མིང་གིས་སྨོས་པ་འདི་
[78a.5]རྣམས་གང་ཡང་རུང་སྟེ། བུད་མེད་ཀྱིས་བདག་ལ་སླར་སྨྲས་ཏེ་བདག་གིས་སླར་ལན་གླན་པ་དང་། ཚིག་སོ་སོ་ལ་བྱེ་བྲག་མེད་དོ། །འདི་རྣམས་གང་ཡང་#རུང་སྟེ་བདག་གིས་སྨྲས་#སམ་བུད་མེད་ཀྱིས་དྲིས་ཏེ་ལན་གླན་ཞིང་རྒྱོ་ཚིག་དང་ལྡན་པར་སྨྲས་ན་ལྷག་མར་འགྱུར། རྒྱོ་ཚིག་
[78a.6]མེད་ན་གང་སྨྲས་ཀྱང་སྦོམ་པོ། ལྟུང་བ་མེད་པ་ནི་ཡུལ་གྱི་སྐད་ཀྱི་དབང་གིས་དོན་གྱི་ཕྱིར་བསམས་ནའོ། །བདག་གི་ཡུལ་གྱི་སྐད་དུ་སྨྱེ་ཚིག་ཏུ་སྨྲ་བར་མ་བསམས་པར་དོན་གཞན་གྱི་ཕྱིར་སྨྲས་པ་ལས་ཡུལ་གཞན་གྱི་སྐད་དུ་རྒྱོ་ཚིག་ཏུ་གྱུར་པ་ནི་ཉེས་མེད་དོ། །རྒྱ་གར་ཡུལ་
[78a.7]གྱི་དགེ་སློང་#གཅིག་གིས་སྟོད་ཕྱོགས་ཀྱི་ཡུལ་ཀོ་ས་ལར་ཕྱིན་ཏེ་ཀུན་དེ་མེད་#ནས་ཁྱིམ་པ་ཁྱོ་ཤུག་གཉིས་ཤིག་ལས་#ཀུན་དེ་བསླངས་#ཞེས་བྱས་པ་དང་། ཡུལ་ཀོ་ས་ལའི་སྐད་དུ་ཀུན་དེ་ལ་མོ་མཚན་ཞེས་ཟེར་ཏེ་#འཕྱས་སུ་བྱས་#པ་ལས་བཅས། མིང་འདྲ་བའི་ཆར་གཏོགས་པས་
[78b]
[78b.1]ཀྱང་ངོ་། །དོན་གཞན་དུ་སྨྲས་པ་ལས་ཚིག་གི་མགོ་འམ་མཇུག་#སྨྱེ་ཚིག་འདྲ་བར་འབྱུང་བའང་#ཉེས་མེད་དེ#། སྨྱེ་ཚིག་ཏུ་སྨྲ་བའི་#སྟེ། རྣམ་པར་འབྱེད་པའི་འོ། །སྨྱེ་ཚིག་ཏུ་སྨྲ་བའི་དགེ་འདུན་གྱི་#ལྷག་མ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།#སྦོམ་
[78b.2]པོ་ནི་མཛེས་སོ་ཞེས་ཟེར་ན་ཡང་ངོ་། །བུད་མེད་ཀྱི་སྒོ་གསུམ་ལ་མཛེས་སོ་བཟང་#ངོ་ཞེས་སྨྲས་ན་སྦོམ་པོ། སྡིག་ཏོ་ཅན་ནོ་ཞེས་ན་ཡང་ངོ་། །ཁ་དང་སྟུ་འདྲ་བའི་#སྡིག་ཏོ་ཅན་འདི་#ཞེས་སྨྲས་པ་དང་། སྒོ་གསུམ་ལས་#བཙོག་པ་སྡིག་ཏོ་ཅན་འདི་ཞེས་སྨྲས་པའམ་#སྦོམ་པོ། ཁྱོད་ཀྱི་རྨ་
[78b.3]ཁ་མཛེས་སམ་སྡིག་ཏོ་ཅན་འདི་ཞེས་ན་#ཡང་ངོ་། །བུད་མེད་ཀྱི་སྒོ་གསུམ་ལ་མཛེས་སམ། སྡིག་ཏོ་ཅན་འདི་ཞེས་སྨྲས་པ་དང་#། སྒོ་གསུམ་ལ་མཛེས་སོ་བཟང་ངོ་#ཞེས་སྨྲས་ན་ཡང་ངོ་། །རྒྱོ་ཚིག་དང་མི་ལྡན་ན་སྦོམ་པོ། གོ་ཤིག་ཅེས་ན་ཡང་ངོ་། །ཁྱོད་ཀྱི་མོ་མཚན་ལས་ཤས་
[78b.4]ནུབ་འགའ་ཙམ་ང་ལ་ཡང་བྱིན་ཅིག་#ཅེས་སྨྲས་ན་ཡང་སྦོམ་པོ། ཁྱོད་དང་ལྷན་ཅིག་གོ་ཤིག་ཅེས་ན་ཡང་ངོ་། །བུད་མེད་ལ་ཁྱོད་ཀྱི་ཁྱོ་འདི་སྙེད་#བདོག་ན་དེ་སྙེད་ཀྱི་ཤས་ལས་ང་འང་མོ་མཚན་གྱི་ཤས་ལས་བྱིན་ཅིག་ཅེས་སྨྲས་ན་ཡང་སྦོམ་པོ། ང་དང་ལྷན་ཅིག་ཏུ་ཉལ་བའམ་
[78b.5]ཙོར་#ཅིག་ཅེས་ན་ཡང་ངོ་། །བུད་མེད་ལ་ང་དང་ལྷན་ཅིག་ཏུ་ཉལ་ལོ་ཞེས་བྱས་#སམ་ང་ལ་ཅོར་#ཅིག་ཅེས་བྱས་ན་སྦོམ་པོར་འགྱུར། སྨྱེ་ཚིག་ཏུ་སྨྲས་པ་#སྟེ་དྲིས་པའི་འོ། །རྒྱོ་#ཚིག་ཏུ་སྨྲས་པའི་དགེ་འདུན་གྱི་ལྷག་མ་#སྟེ་འདུལ་བ་དྲིས་པ་ཞེས་བྱ་བའི་ནང་ནས་འབྱུང་བའི་མདོ།། །།#
[78b.6]འཕྲུལ་པ་#སྤྲུལ་པའི་ཆོས་ཅན་ལ་སྨྲས་ནའང་དེ་ལྟ་བུའོ། །འཕྲུལ་པའི་བུད་མེད་ནམ་མཁའ་ལ་འདུག་པ་ལས#། དགེ་སློང་གིས་རྒྱོ་ཚིག་སྨྲས་ན་སྦོམ་པོ#། རྒྱོ་བྱིན་ཅིག་ཅེས་ཀྱེ་#སྲིང་མོ་#ཁོ་བོ་ལ་བྱིན། བུད་མེད་ལ་དགེ་སློང་གི་རྒྱོ་ཚིག་ཅེས་#བྱ་བའི་ཚིག་ཉིད་དུ་ནི་མ་སྨྲས་ཀྱི་རྒྱའམ་
[78b.7]#རྒྱུ་བྱིན་ཞེས་སྨྲས་ཏེ། རྒྱ་#ཚིག་བུད་མེད་ཀྱིས་གོ་ཡང་སྦོམ་པོ། ཀྱེ་སྲིང་མོ་གང་ཁྱོད་ལ་སྣང་བ་དེ་བྱིན། བུད་མེད་ལ་མོ་མཚན་བསླང་#བའི་ཕྱིར་ཁྱོད་ལ་སྣང་ཞིང་ཡོད་པ་དེ་ང་ལ་བྱིན་ཞེས་སྨྲས་ནའང་#སྦོམ་པོ། ཀྱེ་སྲིང་མོ་གང་ཁྱོད་ཀྱི་མདུན་ན་མོ་དེ་བྱིན#། བུད་མེད་ལ་མོ་
[79a]
[79a.1]མཚན་བསླང་#པའི་ཕྱིར་ཁྱོད་ཀྱི་མདུན་ན་ཡོད་པ་དེ་ང་ལ་#བྱིན་ཞེས་སྨྲས་ན་ཡང་སྦོམ་པོ། ཀྱེ་སྲིང་མོ་གང་ཁྱོད་ཀྱི་#ཡིད་དུ་འོང་བ་དེ་བྱིན། བུད་མེད་ལ་#མོ་མཚན་བསླང་#བའི་ཕྱིར་ཁྱོད་ཀྱི་ཡིད་དུ་འོང་བ་དེ་ང་ལ་#བྱིན་ཞེས་སྨྲས་ནའང་སྦོམ་པོ། ཁྱོད་འདོད་
[79a.2]པ་བྱིན་ཅིག་ཅེས་ང་ལ་བསྒོ་ན་ཁྱོད་ཅི་འདོད་#སྨྲོས་ང་ནི་སྲིང་མོ་ཁྱོད་འདོད་དོ། །ཁྱིམ་བདག་མོ་ན་རེ་ཁྱོད་ཅི་འདོད་པ་བྱིན་ཅིག་ཅེས་ངའི་ཁྱིམ་ཐབ་ཟེར་ན་#ཁྱོད་ཅི་འདོད་ཅེས་ཟེར་བ་ལ། དགེ་སློང་གིས་ང་ནི་ཁྱོད་འདོད་ཅེས་བྱས་#ན་ཡང་སྦོམ་པོ། ཀྱེ་སྲིང་མོ་ཆུ་དང་བཟའ་བ་དང་
[79a.3]ཐུག་པ་དང་མཆོད་སྟོན་བཞིན་དུ་ཁྱོད་ང་ལ་#བྱིན་ཞེས་སྨྲས་ན་ཡང་ངོ་། །ཁྱིམ་བདག་མོ་བུད་མེད་ཀྱིས། དགེ་སློང་ལ་ཁ་ཟས་མིང་གིས་སྨོས་#པ་འདི་རྣམས་གསོལ་ཞེས་ཟེར་བ་ལ། དགེ་སློང་གིས་ཁ་ཟས་དེ་བཞིན་དུ། ཁྱོད་ལ་ང་#བཀྲེས་ཤིང་སྐོམ་གྱིས་ཁྱོད་བདག་འདོད་དོ་
[79a.4]ཞེས་སྨྲས་ནའང་སྦོམ་པོ། བོང་བུ་དང་ཁྱོད་འདི་བྱོས་ཤིག །བུད་མེད་ལ་ཁྲོ་བའི་ཚིག་ཏུ་བོང་བུ་དང་རྒྱོ་#ཤིག་ཅེས་བྱ་བའི་ཕྱིར་བོང་བུ་དང་། བུད་#མེད་ཁྱོད་འདི་བྱོས་ཤིག་ཅེས་བྱས་ནའང་སྦོམ་པོ། སྲིང་མོ་བསོད་སྙོམས་#མ་སྐྱེས་བུ་ལ་#འདོད་པ་གླེང་བར་སྤྱད་པ་སྤྱོད་དོ། །དགེ་
[79a.5]སློང་མ་གདོང་འཁྲུ་བའམ་མིག་རྩིས་བསྐུས་#པ་ལ་ཁྱོད་སྐྱེས་པ་འདོད་ཆགས་སློང་བའི་ཕྱིར་བྱེད་དོ་ཞེས་བྱས་ནའང་སྦོམ་པོ། མགལ་#དུམ་དེར་ཆུག བུད་མེད་ལ་མོ་མཚན་དུ་མགལ་#དུ་མ་ཆུག་ཅེས་སྨྲས་ནའང་སྦོམ་པོ། རང་བཞིན་གྱི་#སྨྱེ་ཚིག་ཏུ་སྨྲ་བ་ལ་སྨྱེ་ཚིག་ཏུ་སྨྲ་བ། དགེ་སློང་
[79a.6]རྟག་ཏུ་ཁ་ངན་སྨྱེ་ཚིག་ཏུ་#སྨྲ་བ་དར་#བཞིན་དུ་ཟེར་#ཡང་རྒྱོ་ཚིག་སྨྲས་ན་ནི་མི་འབྲི་སྟེ་མདོ་ལྟག་#མ་རྣམས་སྨྲས་ན་སྦོམ་པོ། སྨྱེ་ཚིག་#སྨྲ་བ་བྱེ་བྲག་ཏུ་གདོན་མི་ཟ་བའི་འོ། །སྨྱེ་ཚིག་ཏུ་#སྨྲ་བ་འདུལ་བའི་#བྱེ་བྲག་ཏུ་གདོན་མི་ཟ་བ་#ཞེས་བྱ་བའི་ནང་ནས་འབྱུང་བའི་མདོ། སྨྱེ་ཚིག་
[79a.7]སྨྲ་བའི་འོ#། །སྨྱེ་ཚིག་ཏུ་སྨྲ་བ་དགེ་འདུན་གྱི་ལྷག་མ་འདུལ་བ་སོ་སོ་ནས་འབྱུང་བ་རྫོགས་སོ།། །།(ཁུན་,ཀུན་)སྤྱོད་ལ་#འཆད། སྨྱེ་བས་བདག་གི་གཡོག་ཏུ་བརྗོད་ན་ཡང་ངོ་། །བུ་མོ་སྤྱོད་པའི་ནང་ན་#གཙོ་བོ་སྟེ་#ང་ལྟ་བུ། དགེ་སློང་ཚུལ་ཁྲིམས་དང་ལྡན་#ཡོན་ཏན་དང་ལྡན་པ་ཞེས་བདག་ལ་
[79b]
[79b.1]བསྟོད་པ་དང་རྒྱོ་ཚིག་དང་ལྡན་པར་བུད་མེད་ལ་སྨྲས་ན#། དགེ་འདུན་གྱི་ལྷག་མར་འགྱུར་རོ། །ཆགས་པ་དང་བརྟུལ་བ་དང་#དགའ་བར་ཚོར་བ་དང་བུད་མེད་བརྡ་ཕྲད་ཅིང་ལེགས་ཉེས་ཤེས་པ་དང་སྤྱིའི་རྩིས་མགོ་འདི་རྣམས་གང་ཡང་#རུང་། ཀུན་སྤྱོད་ཀྱི་ལྷག་མའི་ཡན་ལག་ཏུ་
[79b.2]གཏོགས་#སོ། །བསྟོད་ནས་རྗེས་སུ་ཡི་རང་བའི་ཚིག་ཀྱང་དེ་བཞིན་ནོ། །བུད་མེད་ཀྱིས་འདི་ནི་སྤྱོད་པའི་ནང་ན་#གཙོ་བོ་སྟེ། ཁྱོད་ལྟ་བུ་དགེ་སློང་ཚུལ་ཁྲིམས་དང་ལྡན་ན་#ཡོན་ཏན་དང་ལྡན#། དགེ་བའི་ཆོས་དང་ཚངས་པར་སྤྱོད་པའོ་ཞེས་བསྟོད་ཅིང་སྨྲ་བ་ལ། དགེ་སློང་དགའ་ནས་
[79b.3]ཁྱོད་ཟེར་བ་བཞིན་དུ་ང་ཡིན་#ནོ་ཞེས་སྨྲས་ན། བུད་མེད་དེ་སྐད་ཟེར་བ་རྒྱོ་ཚིག་དང་ལྡན་ན་དགེ་འདུན་གྱི་ལྷག་མའོ། །དེ་ལ་ཟློས་ཤིང་སྨྲ་དེ་ནའོ#། །བུད་མེད་དེ་ན་རེ་འདི་ནི་སྤྱོད་#པའི་ན་གཙོ་#སྟེ་ཁྱོད་ལྟ་བུའོ། །#དགེ་སློང་ཚུལ་ཁྲིམས་དང་ལྡན་#ཡོན་ཏན་དང་ལྡན#། དགེ་བའི་ཆོས་དང་ཚངས་
[79b.4]པར་སྤྱོད་པའོ་ཞེས་བསྟོད་ཅིང་རྒྱོ་ཚིག་དང་ལྡན་པར་སྨྲ་བ་ལ་དགེ་སློང་གིས་དེ་བཞིན་དུ་བཟླས་ཏེ་སྨྲས་ན་ཡང་ལྷག་མའོ། །དེས་སྨྱེ་ཚིག་གམ་#མ་བྱུང་ན་སྦྱོར་བའོ། །དགེ་སློང་གིས་སྨྱེ་ཚིག་ཏུའང་སྨྲས། བདག་ཅེས་ཀྱང་བྱས་ན་#ལྷག་མ་བདག་གམ་#རྒྱོ་ཚིག་གང་ཡང་རུང་གཅིག་མ་
[79b.5]ཕྱུང་ན་སྦོམ་པོ། གཉིས་ཀ་ན་ནི་དེའོ། །སྨྱེ་#ཚིག་ཀྱང་མ་ཕྱུང་བདག་ཅེས་ཀྱང་མ་བྱས་པར་དགེ་སློང་ཡོན་ཏན་དང་ལྡན་པའི་གཡོག་བྱས་ན་བསོད་ནམས་ཆེའོ་ཞེས་བྱས་#ན་ཉེས་བྱས། ཀུན་སྤྱོད་བསྔགས་#པའོ། །ཀུན་སྤྱོད་པ་བསྔགས་པའི་དགེ་འདུན་གྱི་#ལྷག་མ་རྣམ་པར་འབྱེད་པའི་
[79b.6]ནང་ནས་འབྱུང་བའི་མདོ།། །།#སྨྱན་གྱི་ལྷག་མ་ལ་#འཆད་དེ། སྡུད་པ་བུད་མེད་དང་སྐྱེས་པ་གཉིས་བསྡུས་#དང་། གཞན་ལའོ་ཕ་རོལ་གཞན་གཉིས་བསྡུས་པ་དང་། གཞན་གྱིས་བདག་དང་གཞན་དུ་འདུ་བ་#ལ་མི་བྱའི་གཞན་དང་གཞན་དུ་བསྡུས་པ་དང་། དེའི་ཕྱིར་
[79b.7]བསྡུ་བར་བྱ་བའི་ཕྱིར་#དང་། མི་མཐུན་པ་ལ་མཐུན་པར་གྲུབ་པའི་ཕྱིར། ཁྱོ་ཤུག་#ལྟ་བུ་སྔོན་འདུས་ཟིན་པ་དང་། སྔར་མི་ཚངས་པར་སྤྱོད་སྤྱོད་པ་མ་ཡིན་པ་མ་#འདུས་ཤིང་མ་ཕྲད་པ་ལ་#གཉིས་བསྡུས་པ་དང་། ཕོ་ཉར་ཕྲིན་#པ་བསྡུ་བའི་ཕྱིར་#བདག་གིས་ཕོ་ཉར་ཕྲིན་#བྱས་པ་དང་། 
[80a]
[80a.1]སྤྲད་#པ་ལས་གཉིས་བསྡུ་བའི་ཕྱིར་#བུད་མེད་དམ་སྐྱེས་པ་གང་རུང་གཅིག་ལས་སྤྲད་པར་བྱ་བའི་ཆ་#མནོས་པ་དང་། ཕ་རོལ་དུ་སྦྲོན་པ་མདོ་ལྟག་མ་ལྟར་ཆ་ནོས་ནས་གང་དང་བསྡུ་བའི་མི་#ཕ་རོལ་པོ་དེ་ལ་ཕྲིན་བསྐྱལ་བ་དང་། དེར་སྨྲས་ནས་#སྔ་མ་ལ་སྦྲོན་པ། མདོ་
[80a.2]ལྟག་མ་ལྟར་ཕྲིན་བསྐྱལ་ནས་དེ་ལྟར་རུང་ངོ་ཞེས་ཟེར་བའི་ལན་སླར་བསྐྱལ་བ་དང་ཡན་ལག་འདི་རྣམས་ལྡན་ན་སྨྱན་བྱེད་པའི་ལྷག་མར་འགྱུར་རོ། །ཆ་ནོས་ཏེ་སྦྲན་ནས་དེས་ཐོབ་པ། དགེ་སློང་དང་བུད་མེད་དང་སྐྱེས་པ་གསུམ་མངོན་སུམ་དུ་འཁོད་དེ་སྐྱེས་པས། དགེ་སློང་ལ་
[80a.3]བུད་མེད་འོ་ནི་ལ་ང་དང་ཉལ་དུ་རུང་ངམ་མི་རུང་ཞེས་ཕྲིན་ཟེར་དུ་བཅུག་སྟེ་སྐྱེས་པའི་ཚིག་ཀྱང་བུད་མེད་ཀྱིས་ཐོས་བུད་མེད་ལ་ཕྲིན་བྱས་ནས་རུང་ངོ་ཞེས་བྱས་པའང་སྐྱེས་པས་ཐོས་བཞིན་དུ་རུང་བའི་ལན་སླར་བསྐྱལ་བ་དང་། ལྷག་མ་#མངོན་སུམ་དུ་ཀུན་ཐོས་ཏེ་ལན་རིང་ནས་མ་
[80a.4]བསྡུས་ཞེས་ལྷག་མར་མི་འགྱུར་དུ་མ་རེ་#ཤིག །འདི་དག་བྱེད་པ་ནི་ཐ་དད་དུའོ། །སྨྱན་བྱ་བར་ཆ་མནོས་#ཤིང་ཕྲིན་བསྐྱལ་བ་#ལན་རེ་རེ་ལ་སྦོམ་པོ་རེ་རེར་འགྱུར་ཏེ། ལན་བརྒྱ་ཞིག་བསྐྱལ་ཏེ་ཕྲིན་#བྱས་ན་སྦོམ་པོ་བརྒྱའོ། །ཐ་མར་བྱས་ཀྱང་མི་ན་མི་སྦྱོར་བ་མ་ཡིན། སྨྱན་བྱ་བའི་
[80a.5]ཕྱིར་ཕྲིན་#བྱེད་པ་ལས་ཕོ་#མོ་གཉིས་མ་འདུས་ཤིང་མ་ཕྲད་དུ་ཟིན་ཀྱང་ཕྲིན་པ་ལན་རེ་རེ་ལ་སྦོམ་པོ་#རེ་རེ་ཡོད་དོ། །འབྲས་བུ་གཅིག་ཀྱང་བྱེད་པས་ཟིན་ན་བྱེད་པ་སོ་སོ་ལ་མེད་པར་མི་འགྱུར་རོ། །ཆུང་མའམ་མི་ཚངས་པར་སྤྱོད་དུ་མི་ཁུགས་#པའི་ཕྱིར། དགེ་སློང་མང་མོ་#ཞིག་ལ་
[80a.6]ཕེའུ་བྱེད་པར་བཅོལ་ཏེ། སྨྱན་བྱེད་དུ་བཅུག་ནས་འདུས་པར་གྱུར་ན་ཡང་དགེ་སློང་ཀུན་ལ་ལྷག་མ་རེ་རེར་#འགྱུར་རོ། །ཕན་ཚུན་དུ་ཕྲིན་བྱེད་#པའི་ཚེ་ཡང་དགེ་སློང་ཀུན་ལ་སྦོམ་པོ་རེ་རེ་ཡོད་དོ། །དགེ་སློང་མང་#ཞིག་ལ་ཕེའུར་བཅོལ་བའི་ནང་ནས་སྨྱན་#གྱི་ཕེའུར་པར་མ་བཏུབ་པའི་
[80a.7]རྣམས་ལ་ཉེས་མེད་དོ། །འདིར་བདག་བཞིན་#དུ་ཕོ་ཉས་ཀྱང་བདག་སྨྱན་གྱི་ཕྲིན་པ་བྱེད་དུ་བཅུག་པ་ལས། བདག་གི་#ཡང་གཞན་ཞིག་ལ་སྨྱན་གྱི་ཕྲིན་པར་བཅུག་སྟེ་སྨྱན་གྱི་དོན་གྲུབ་ན་#འདུས་པར་གྱུར་ན་ཡང་ལྷག་མ། སྦྱར་#ན་བདག་པོ་ལ་#ཡང་ངོ་། །ཇོ་བོའམ་ཕ་མའམ་དཔོན་
[80b]
[80b.1]པོ་ལྟ་བུ་ཁྱོ་ཤུག་སྡུད་ཅིག་འཚེམ་#པའི་དབང་ཡོད་པ་ཞིག་ལ། སྡུས་ཤིག་ཅེས་བྱས་#ཏེ་འདུས་ནའང་ལྷག་མར་འགྱུར། ཉེས་བྱས་པ་ནི་གཞན་ལའོ། །སྡུད་ཅིང་འཚེམ་#པའི་དབང་མེད་པ་ཞིག་ལ་དེ་གཉིས་སྡུས་ཤིག་ཅེས་བྱས་#ན་བསྡུ་བའི་དབང་མེད་པས་ཉེས་བྱས། ངག་
[80b.2]བཞིན་དུ་སྨྱན་བྱ་བའི་ཕྲིན་བྱེད་པ་བཞིན་མིང་གིས་སྨོས་པ་འདི་རྣམས་ཀྱི་#དོན་གྲུབ་པར་གྱུར་ན་ལྷག་མ། ཡི་གེ་དང་ཡི་གེ་སྤྲིང་སྟེ་བསྡུས་པ་དང་ས་ལ་བྲིས་ཏེ་བརྡ་ཕྲད་#ནས་བསྡུས་པ་དང་། ལག་བརྡ་དང་ལག་པས་#བརྡ་བྱས་ཏེ་བསྡུས་པ་དང་། བཏུས་པ་དང་ཤིང་ངམ་རྡོ་འམ་ས་
[80b.3]ཚིགས་འདིར་ཤོག་ཤིག་ཅེས་བཏུས་ཏེ་བསྡུས་པ་དང་། དུས་དང་། ཉི་ཚོད་འདི་ཙམ་ན་ཤོག་ཤིག་ཅེས་བྱས་ཏེ་བསྡུས་པ་དང་། མཚན་མ་དག་ཀྱང་ངོ་། །གོས་འདི་འདྲ་བ་ཞིག་བསྒྱུར་ཏེ་གྱོན་ན་འདིར་ཤོག་ཤིག་ཅེས་བྱས་ཏེ་#བསྡུས་པ་དང་འདི་རྣམས་གང་ཡང་#རུང་འདུས་པར་
[80b.4]གྱུར་ན་ལྷག་མ། སྟུ་འཚོང་མ་#ལ་ཡང་མཐུན་པ་མ་ཡིན། སྟུ་འཚོང་མ་དང་མི་ཚངས་པར་སྤྱོད་པའི་སྨྱན་བྱས་ཏེ་བསྡུས་ན་ཡང་ལྷག་མ་སྟེ་ཡོང་གིས། སྟུ་འཚོང་མ་ལྟ་ཀུན་དབང་གིས་སྙམ་སྟེ་སྐད་ཅིག་སྤྲད་#པས་ལྷག་མར་མི་འགྱུར་སྙམ་མ་རེ་ཤིག །བཞི་ཚུན་ཆད་བདག་གི་
[80b.5]མ་ཡིན་པ་སྦྱར་ན་ཡང་ངོ་། །སྐྱེས་པ་དང་བུད་མེད་སྔོན་མི་ཚངས་པར་སྤྱོད་པ་ལན་གསུམ་མན་ཆད་ཅིག་ཕྲད་ཟིན་པ་ལས་བསྡུས་ཏེ་དགེ་སློང་གིས་སྨྱན་བྱས་ན་ལྷག་མར་འགྱུར། ལན་གསུམ་ན་སྔར་ཕྲད་དུ་ཟིན་ཀྱང་ལན་བཞིའི་#ཚེ་དགེ་སློང་སྨྱན་བྱས་ཏེ་བསྡུས་པ་ནི་སྦོམ་པོའོ#། །
[80b.6]ལན་བཞི་ཡན་ཆད་སྔར་ཕྲད་ཟིན་པ་ལས་བསྡུས་ནའང་སྦོམ་པོ། འཐབས་ན་ཞིག་པའོ། །ཁྱིམ་པ་ཁྱོ་ཤུག་འཐབས་ཏེ་བྱེ་བ་ལས་#དགེ་སློང་གིས་བཅུག་སྟེ་སླར་བསྡུམས་#ན་ལྷག་མར་འགྱུར་རོ། །ཆུང་མ་ཇི་ལྟ་བུ་ལས་བྱེ་སྟེ་བསྡུམས་#ན་ལྷག་མར་འགྱུར་བ་འོག་ནས་བཤད། དེ་སྟེ་
[80b.7]དེའི་དབང་གིས་ཆུང་མ་མ་ཡིན་པར་བསྒོ་བ་ཡང་ངོ་། །ཆུང་མ་དང་བྱེ་བ་ནི་ཆུང་མ་ལ་རྣམ་པ་བདུན་ཡོད་དེ་ལག་ཏུ་ཆུ་བྱིན་པ་དང་#རིན་གྱིས་ཉོས་པ་དང་གནངས་#སུ་ཐོབ་པ་དང་གསུམ་ནི་ཁྱོ་ལ་དབང་ཡོད་པ་སྟེ། ཁྱོས་བཏང་བ་ལ་ལས་བསྡུམས་#ན་ལྷག་མར་འགྱུར། བདག་དང་
[81a]
[81a.1]དེ་གནས་པ་དང་འཚོ་བའི་ཕྱིར་གནས་པ་དང་འཚོ་བ་སྤྱིར་བསྡུས་ཏེ་གནས་#པ་དང་། སྐད་ཅིག་འཁོད་པ་དང་བཞི་ནི་འཐབས་མ་ཐག་ཏུ་བྱེ་བ་པ་ཡིན་ཏེ་དེ་ལས་བསྡུམས་#ན་ལྷག་མར་འགྱུར་རོ། །འཐབས་པའི་ཚད་ཇི་ཙམ་གྱིས་ན་བྱེ་བ་ཡིན་པ་དང་། ཇི་
[81a.2]ཙམ་འཐབས་པ་ལས་བསྡུམས་#ན་ལྷག་མར་འགྱུར་བ་དང་། སྦོམ་པོར་འགྱུར་བ་དང་#ཉེས་བྱས་སུ་འགྱུར་བ་#འོག་ནས་བཤད། སྲོག་#ཆགས་བཞིན་དུ་བུད་མེད་དང་སྐྱེས་པ་གཉིས་ཤིང་བསྡུས་པ་དུའི་སྨྱན་བྱས་པ་བཞིན་དུ་མིང་གིས་སྨོས་པ་འདི་རྣམས་གང་ཡང་རུང་སྟེ་རེ་རེ་ལ་ལྷག་
[81a.3]མར་འགྱུར། དེའི་ཚེ་དང་དེ་གནས་པ་ལ་སོགས་པ་ཆུང་མ་བཞི་#ནི་ཁྱོ་ཤུགས་#འཐབས་པའི་ཚེ་བསྡུམས་#ན་ལྷག་མ། ཁྱོ་#ལ་དབང་ཡོད་པའི་ཆུང་མ་གསུམ་གང་ཡང་#རུང་བ་འཐབས་པའི་ཚེ་བསྡུམས་#ན་ཉེས་བྱས་གཅིག །དེ་མ་ཐག་མ་དང་དད་དེ་གནས་པ་ལ་སོགས་པ་ཆུང་མ་
[81a.4]བཞི་འཐབས་ནི་ཟིན་གྱི་དང་མ་ལས་ཤིང་སོ་སོ་ནས་#འཁོད་པ་ལ་བསྡུམས་#ན་ལྷག་མ། ཁྱོ་ལ་དབང་#ཡོད་པའི་བུད་མེད་གསུམ་གང་ཡང་རུང་ཁྱོ་ཤུག་#འཐབས་ཏེ་དང་མ་ལས་པ་ལས་བསྡུས་ན་ཉེས་བྱས་གཉིས། འཐབས་པ་རྩ་བཅད་པ་དང་། དད་དེ་གནས་པ་ལ་སོགས་པའི་བུད་མེད་
[81a.5]བཞི་གང་ཡང་རུང་ཁྱོ་ཤུག་#འཐབས་ནས་རྩ་བཅད་དེ་བོར་བ་འཕྲོ་སླར་མི་འབྱོར་བ་བཞིན་དུ་དེང་གཉིས་ཀྱང་མི་འདུམ་སྟེ་བྱེའོ་ཞེས་ཟེར་བ་ལ་བསྡུམས་#ན་ལྷག་མ། ཁྱོ་ལ་དབང་#ཡོད་པའི་བུད་མེད་གང་ཡང་རུང་གསུམ་ཁྱོ་ཤུག་#འཐབས་ཏེ་རྩ་བཅད་བཞིན་དུ་#མི་འདུམ་མོ་ཞེས་ཟེར་
[81a.6]བ་ལས་བསྡུམས་ན་ཉེས་བྱས་གསུམ། རྡོ་གསུམ་བོར་བ་དང་། དེ་གནས་པ་ལ་སོགས་པའི་བུད་མེད་བཞི་གང་ཡང་རུང་ཁྱོ་ཤུག་#འཐབས་ཏེ་རྡོ་གསུམ་ཕྱོགས་བཞིར་#བོར་བ་བཞིན་དུ་ངེད་གཉིས་ཀྱང་སླར་མི་འདུམ་སྟེ་བྱེའོ་ཞེས་ཟེར་བ་ལ་བསྡུམས་ན་ལྷག་མའོ། །ཁྱོ་#ལ་དབང་ཡོད་པའི་
[81a.7]ཆུང་མ་གསུམ་གང་#ཡང་རུང་སྟེ་ཁྱོ་ཤུག་#འཐབས་ཏེ་ཕྱོགས་བཞིར་རྡོ་བོར་བ་བཞིན་ང་དང་གཉིས་མི་འདུམ་ཞེས་ཟེར་བ་ལ་བསྡུམས་ན་ཉེས་བྱས་གསུམ་སྦོམ་པོ་གཅིག །སྤྱོད་པ་བཏང་བ་དང་། དང་དེ་གནས་པ་ལ་སོགས་པ་#ཆུང་མ་བཞི་གང་ཡང་རུང་སྟེ་ཁྱོ་ཤུག་#འཐབས་ནས་སོ་ནམ་
[81b]
[81b.1]དང་སྤྱོད་པ་བཏང་སྟེ་སོ་སོ་ན་འཁོད་པ་ལས་བསྡུམས་#ན་ལྷག་མ། ཁྱོ་#ལ་དབང་ཡོད་པའི་ཆུང་མ་#གསུམ་གང་ཡང་རུང་འཐབས་ཏེ་སྤྱོད་པ་བཏང་བ་ལས་བསྡུམས་ན་#ཉེས་བྱས་གསུམ་སྦོམ་པོ་གཉིས། ཆུང་མ་མ་ཡིན་པར་བསྒོ་བ་དང་། དང་དེ་གནས་པ་ལ་སོགས་པའི་ཆུང་མ་
[81b.2]བཞི་གང་ཡང་རུང་འཐབས་པ་ནས་མི་མང་པོའི་དྲུང་དུ་བྱེ་སྟེ། ཁྱོ་ཤུག་#མ་ཡིན་ནོ་ཞེས་བསྒོ་བ་ལས་བསྡུམས་ན་ལྷག་མ་ཁྱོ་ལ་དབང་ཡོད་པའི་#ཆུང་མ་གསུམ་གང་ཡང་རུང་ཆུང་མ་མ་ཡིན་པར་བསྒོ་བ་ལས་བསྡུམས་ན་ཉེས་བྱས་གསུམ་སྦོམ་པོ་གསུམ་ལྷག་མ་གཅིག །དྲིལ་
[81b.3]བརྡུངས་པ་དག་གོ། །དང་དེ་གནས་པ་ལ་སོགས་པའི་ཆུང་མ་བཞི་གང་ཡང་རུང་ཁྱོ་ཤུག་#འཐབས་ཏེ་ཆུང་མས་#མུར་འདུག་གི་ལྷ་རིས་སུ་བདག་གི་ལུས་ཕུལ་ལོ་ཞེས་བྱས་པ་ལས་སླར་བསྡུམས་#ན་ལྷག་མ། ཁྱོ་#ལ་དབང་ཡོད་པའི་ཆུང་མ་གསུམ་གང་ཡང་རུང་འཐབས་ཏེ་བུད་
[81b.4]མེད་#ཀྱིས་དྲིལ་བརྡུངས་ཏེ་མུར་འདུག་གི་ལྷ་རིས་སུ་ལུས་ཕུལ་བས་#བསྡུམས་ན་ཉེས་བྱས་གསུམ་སྦོམ་པོ་གསུམ་ལྷག་མ་གཉིས་ཊཱི་ཀ་ལས་#སྦོམ་པོ་བཞིར་བཤད་དོ། །ཉེས་བྱས་པ་ནི་འདིའི་ཐོག་མ་གསུམ་པོ། མདོ་ལྟག་#མ་ལ་བྱེ་བའི་རིམ་པ་རྣམ་པ་#བདུན་སྨོས་པ་ལ་རིམ་བཞིན་
[81b.5]དུ་ཐོག་མ་གསུམ་ནི་ཉེས་བྱས། བར་མ་གཉིས་#ནི་སྦོམ་པོ་ཐ་མ་གཉིས་ནི་ལྷག་མ་སྟེ་ཁྱོ་ལ་དབང་ཡོད་པའི་བུད་མེད་གསུམ་ལ་འཆད་དེ་ཞིབ་ཏུ་ནི་མིང་གིས་སྨོས་པ་རྣམས་#བདུན་གྱི་ཐད་ཀ་ཐད་ཀར་བཤད་པ་ཡིན་ནོ། །ཅིའི་ཕྱིར་ན་འདིའི་ཁྱིམ་མི་དབུབ་ཕ་དང་གྱོས་པོའི་ཁྱིམ་དུ་མི་གཏང་། 
[81b.6]དགེ་སློང་གྲོང་དུ་འོངས་པ་དག་གིས་ཁྱིམ་པའི་བུས་པའི་#ཕ་མ་དག་བསྒོ་བ་བུས་པ་འདི་དག་ཅིའི་ཕྱིར་ཁྱིམ་མི་དབུབ་#ཅེས་སྨྲས་ན་སྦོམ་པོ་བུད་མེད་ཁྱིམ་ཐབ་#ལ་སོང་བ་ཞིག་སླར་ཕ་མའི་པང་དུ་འོང་ཞིང་འདུག་པ་ལ། དགེ་སློང་ན་རེ་འདི་ཅིའི་ཕྱིར་གྱོས་པོའི་#གན་དུ་མི་གཏང་ཞེས་བྱས་
[81b.7]ན་#སྦོམ་པོ། མི་བཀྲི་ཞེས་སྨྲས་ན་ཡང་ངོ་། །བུད་མེད་ཁྱིམ་ཐབ་ལ་བཏང་བ་སླར་ཕ་མའི་པང་དུ་འོངས་ཤིང་འདུག་པ་ལ། དགེ་སློང་གིས་བུ་མོའི་ཁྱིམ་ཐབ་དང་གྱོས་རྒྱུག་#གི་གན་དུ་བུ་མོ་འདི་མི་བཀྲི་མི་དགུག་ཇི་བྱ་ཞེས་བྱས་ན་སྦོམ་པོ། སྨྱན་གྱི་སྟེ་རྣམ་པར་འབྱེད་པའི་འོ། །
[82a]
[82a.1]སྨྱན་གྱི་དགེ་འདུན་གྱི་ལྷག་མ་སྟེ། འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།#སྨྱན་བྱས་ཏེ་ལྷག་མར་མི་འགྱུར་#སྦོམ་པོར་འགྱུར་ཏེ་འོག་ནས་བཤད། སྦོམ་པོ་ནི་མངལ་གྱི་དང་། དགེ་སློང་གི་#བུ་མངལ་ན་ཡོད་པ་གཉིས་ལ། གཅིག་
[82a.2]ཕོ་གཅིག་མོ་ཡིན་ན་ཁྱོ་ཤུག་#ཏུ་སྡུས་ཤིག་ཅེས་བྱས་ན་སྦོམ་པོ། མེད་པ་དང་བུས་མངལ་ན་ཡང་མེད་པ་ལ་བུ་གཅིག་ཕོ་བུ་གཅིག་མོ་ཞིག་ཡོད་#པར་གྱུར་ན་སྡུས་ཤིག་ཅེས་བྱས་ན་སྦོམ་པོ། སྡོམ་པ་དང་། མུར་འདུག་གི་རབ་ཏུ་#བྱུང་བ་མི་ཚངས་པར་མི་སྤྱོད་པ་ཞིག་ལ་ཁྱིམ་མ་
[82a.3]དང་འདུ་ཤེས་ཞེས་བྱས་སམ་སྡོམ་པ་ནང་འདུ་#ཤིག་ཅེས་བྱས་#ན་སྦོམ་པོ། གཞུག་གནས་མེད་པ་དང་མ་ནིང་ཕོའི་མཚན་དང་མ་ནིང་མོ་མཚན་སྤྱད་དུ་མི་རུང་བ་ཞིག་ནང་བསྡུས་སམ་གཞན་དང་བསྡུས་ན་སྦོམ་པོ། ཉོས་པ་དང་བྲན་དུ་ཉོས་ཏེ་རིན་བྱིན་པ་ལས་བསྡུས་པའང་སྦོམ་པོ། 
[82a.4]འབྱོར་པ་དང་། སྔོན་ལན་གསུམ་ཕྲད་ཟིན་པ་དང་ཆུང་མར་ཉོས་ཏེ་རིན་བྱིན་པ་ལས་བསྡུས་ན་སྦོམ་པོ། བདག་གིར་སྨྱན་བྱས་པའོ། །བདག་བུད་མེད་དེ་དང་སྤྲོད་ཅིག་ཅེས་བྱས་སམ་བུད་མེད་དེ་ངའི་མི་ཚངས་པར་སྤྱོད་པ་བྱས་ཁྲིད་དེ་ཤོག་ཤིག་ཅེས་བྱས་ན་སྦོམ་པོ། ཁས་བླངས་
[82a.5]པ་ལ་#བསྟན་ན་ཡང་ངོ་། །བུད་མེད་དང་སྐྱེས་པ་གཉིས་ཤིག་མི་ཚངས་པར་སྤྱོད་པར་དུས་བྱས་པ་ལས། དུས་ལམ་དུ་མ་ཕྲད་དེ་ལམ་སྣོལ་ནས་འདྲི་བ་དེ་ལ། དགེ་སློང་གིས་#མི་ཚངས་པར་སྤྱོད་པར་ཤེས་ཏེ་བསྟན་ན་སྦོམ་པོ། འཐབ་མོས་བརྐུས་#ན་ཡང་ངོ་། །སྔར་ཆུང་མར་བྱིན་པའམ་
[82a.6]སྔོན་མི་ཚངས་པར་སྤྱོད་སྤྱོད་པ་ཞིག་ཕ་མས་བགགས་#ཏེ་མི་སྟེར་བ་ལ་དགེ་སློང་གིས། ཕ་མ་འཐབ་མོད་བརྗོད་དེ་བུ་#མོ་སྐྱེས་པར་བརྐུར་#བཅུག་གམ་བུད་མེད་དུས་མལ་དུ་བཏང་ན་སྦོམ་པོ། བུད་མེད་ཆེ་གེ་མོ་ཞིག་ཆུང་མར་ཉོས་ཤིག་ཅེས་སྨྲས་ན་ཡང་ངོ་། །དགེ་སློང་གིས་སྐྱེས་པ་ལ་
[82a.7]བུད་མེད་མིང་དང་སྙོ་གེ་#མོ་ཞིག་ཆུང་མར་ཉོས་ཤིག་ཅེས་བསྒོ་ན་ཡང་སྦོམ་པོ། །ཉེས་བྱས་པ་ནི་བུད་མེད་ཅེས་ནའོ། །སྐྱེས་པ་ཆུང་མ་མེད་པ་ལ་ཁྱོད་ལ་ཆུང་མ་མེད་དམ་ཆུང་མ་#བླངས་སམ་ཞེས་སྨྲས་ན་ཉེས་བྱས། དེ་#ཐོབ་བམ་ཞེས་ན་ཡང་ངོ་། །སྐྱེས་པ་ཆུང་མ་མེད་པ་ལ་#ཁྱོད་
[82b]
[82b.1]ལ་ལས་བྱེད་པ་དང་སྤ་བརྟུལ་བྱེད་པ་མེད་དམ་ཞེས་བྱས་ན་ཉེས་བྱས། སྨྱན་གྱི་སྟེ་དྲིས་པའི་འོ#། །སྨྱན་གྱི་དགེ་འདུན་གྱི་ལྷག་མ་སྟེ་འདུལ་བ་དྲིས་པ་ཞེས་བྱ་བའི་ནང་ནས་འབྱུང་བའི་མདོ།། །།#སྦོམ་པོ་ནི་སྦྱིན་པ་ལས་གྱུར་པ་#བཅུག་པའོ། །ཕ་མས་སྔར་ཆུང་མ་བྱིན་པ་
[82b.2]ལ་ཕྱིས་མི་སྟེར་བ་ལ། དགེ་སློང་ལ་ཕ་འུར་བཅོལ་ཏེ་ཕ་བུར་#བྱས་ཏེ་བསྡུས་ན་སྦོམ་པོ། ཁྱེའུ་དང་བུ་མོ་གཉིས་ཤིག་གི་ཕ་མ་འཐབས་ཏེ་བྱས་པ་ཁྱོ་ཤུག་ཏུ་བསྡུ་བར་བྱས་ནས་ཁྱེའུ་གཅིག་གི་#ཕ་མ་ཤི་བ་དང་བུ་མོའི་ཕ་མས་མ་སྟེར་ཏེ་ཁྱེའུས་#དགེ་སློང་ལ་ཕྲིན་པར་#བཅོལ་ཏེ། 
[82b.3]དགེ་སློང་གིས་བུ་མོ་ཉིད་#ལ་ཁྱོད་ནི་ཁྱེའུ་འདི་དབང་བ་ཡིན་ན་འགྲོ་བའི་རིགས་སོ་ཞེས་བྱས་ནས་འདུས་པ་ལས་བཅས། ཆོས་ཀྱི་ཕྱིར་ནོར་གྱིས་མདུན་དུ་བྱས་ཏེ་བོས་ན་ཡང་ངོ་། །བུད་མེད་དང་སྐྱེས་པ་སྔོན་ཕྲད་པ་ཞིག་ལས་བྱེད་དེ་ཕྲད་དུ་མི་སྤོབས་པ་ལས། དགེ་སློང་གིས་མཆོད་
[82b.4]སྟོན་#གྱི་ནང་དུ་བཀུག་སྟེ་སྤྲད་ན་ཡང་སྦོམ་པོ། བུད་མེད་དང་སྐྱེས་པ་གཉིས་ཤིག་སྔོན་ཕྲད་ཟིན་པ་ལས་འཐབས་ནས་ཕྲད་མི་སྤོབས་པ་ལས། དགེ་སློང་གིས་ཐབས་བྱས་ཏེ་མཆོད་སྟོན་གྱི་རྒྱུ་བུད་མེད་སྦྱོར་དུ་བཅུག་ནས་སྐྱེས་པ་ལས་མི་བརྙས་ཏེ་སྤྲད་པར་བྱས་ནས་མི་ཚངས་པར་
[82b.5]སྤྱོད་དུ་བཅུག་པ་ལས་བཅས། གཞན་གྱི་ཕྱིར་ལྡན་ན་ཡང་ངོ་། །ཁྱིམ་ཐབ་བྱེས་སུ་སོང་བའི་བུད་མེད་གཅིག་ལ་མི་དྲ་མ་ཞིག་ཆུང་མར་བླངས་པར་བྱས་པ་ལས་བུད་མེད་དེ་མ་བཏུབ་ནས་ཁྱིམ་ཐབ་ཀྱང་བྱེས་སུ་ཤི་མི་#དྲ་མ་དེས་ཤ་ནར་བྱས་ཏེ། བུད་མེད་དེ་སྨན་ཀུན་དོང་དུ་#བཅུག་
[82b.6]པ་ལས་ཆུང་མ་དེའི་མས། དགེ་སློང་གཅིག་ལ་སྤྲིང་སྟེ་བདག་ཅག་མ་སྨད་ནི་ཁྱོད་མངའ་སྟེ་#ཁྱོད་ཀྱིས་བཀའ་ཅི་སྩལ་བར་བས་སོ་ཞེས་བྱས་ནས། དགེ་སློང་གིས་ཕྲིན་བྱས་ཏེ་བསྡུས་པ་ལས་བཅས། དེ་ལྟར་བྱས་ན་#སྦོམ་པོ། མ་ཁྲོས་པར་སེམས་ཅན་ལབ་གཞན་དུ་ཡང་མ་ཡིན་
[82b.7]ཞེས་པར་མ་ཆུད་པ་མ་ཡིན་ནོ། །ཁྲོ་སེམས་མེད་པར་སེམས་ཅན་ནམ་རྡོ་#ཤིང་ཅི་ཡང་རུང་ཐལ་མོ་དང་ཁུ་ཚུར་གྱིས་བསྣུན་ན་ཉེས་བྱས། བུད་མེད་དང་སྐྱེས་པ་སྔོན་ཕྲད་པ་ཞིག་ལས་སྐྱེས་པས་#བུད་མེད་ལ་མི་ཚངས་པར་སྤྱོད་དུ་དོང་ཞེས་བྱས་པ་དང་། #བུད་མེད་ན་རེ་བྲེལ་གྱི་#དགེ་སློང་
[83a]
[83a.1]ཞིག་#མངགས་ཏེ་དེས་ཁྱེད་ཀྱི་རྒྱབ་ཏུ་ཁུ་ཚུར་ཅིག་བསྣུན་ན་ཤོག་ཤིག་ཅེས་བྱས་ཏེ་བུད་མེད་ཀྱིས་དགེ་སློང་ལ་སྐྱེས་པ་དེའི་རྒྱབ་ཏུ་ཁུ་ཚུར་ཅིག་སྣུན་ཅིག་ཅེས་བསྒོས་ནས་#དགེ་སློང་གིས་སྐྱེས་པ་ལ་ཁུ་ཚུར་ཅིག་བསྣུན་པ་དང་། སྐྱེས་པ་ན་རེ་ངེད་#མི་ཚངས་པར་སྤྱོད་
[83a.2]པའི་ཐ་ན་ཁྱོད་ཀྱིས་བྱས་ཀྱི་#དགེའོ་ཞེས་བྱས། འདུས་པའི་འོག་ཏུ་དགེ་སློང་ཐེ་ཚོམ་ཟོས་ནས་ཕྱིན་#ཆད་ཁྲོ་སེམས་མེད་པར་སེམས་ཅན་དང་རྡོ་ཤིང་ལ་ཁུ་ཚུར་གྱིས་བརྡེགས་#ན་ཉེས་བྱས་ཞེས་བཅས། སྨྱན་གྱིས་ཏ་#རྣམ་པར་གདོན་མི་ཟ་བའི་འོ། །སྨྱན་གྱི་དགེ་#འདུན་གྱི་ལྷག་མ་སྟེ་
[83a.3]འདུལ་བ་བྱེ་བྲག་ཏུ་གདོན་མི་ཟ་བའི་ནང་ནས་འབྱུང་བའི་མདོ། །སྨྱན་གྱིའོ། །སྨྱན་གྱི་དགེ་འདུན་གྱི་#ལྷག་མ་སྟེ་འདུལ་བ་སྡེ་སོ་སོའི་ནང་ནས་འབྱུང་བའི་མདོ་རྫོགས་སོ།། །།ཁང་པའི་དགེ་འདུན་གྱི་ལྷག་མ་ལ་#འཆད། ཉེས་མེད་པ་ནི་སྤྱོད་ལམ་བཞིའི་སྣོད་མེད་པའོ། །
[83a.4]ཁང་བུ་ཆུར་གོམ་པ་གསུམ་མམ་ལུས་འཕྲེས་ན་#ཤོང་བ་དང་ཞེང་དུ་སྐྱིལ་མོ་ཀྲུང་བཅས་ན་བདེ་བླག་ཏུ་ཤོང་བ་དང་འཕང་#དུ་འགྲེང་ན་སྤྱི་བོ་རེག་ཙམ་བྱས་ཏེ་བརྩིགས་པ་ནི་ཉེས་མེད་དོ། །བསྒོས་པ་དང་མ་བསྒོས་པའང་ཐ་མི་དད་དོ། །གང་ཟག་ཅིག་གི་ཕྱིར་ཁང་པ་བརྩིགས་ལ་བདག་གིས་རྒྱུ་ཕྱུང་སྟེ་ས་
[83a.5]མི་གཙང་ཡང་གླས་རྩིགས་#ཤིག་ཅེས། དགེ་སློང་ཅིག་ལ་བཅོལ་ན་ལྷག་མ་#བཅོལ་བའི་དགེ་སློང་གིས་ཀྱང་མི་གཙང་བཞིན་དུ་བརྩིགས་ན་ལྷག་མ་#རྒྱུ་ཕོག་སྟེ་ལྷག་མར་མི་འགྱུར། ཚུལ་བཞིན་དུ་རྩིགས་ཤིག་བྱས་པ་ལས་དེ་བཞིན་དུ་མ་བྱས་ལ་#རྗེས་སུ་ཡི་རང་སྟེ་རྒྱུ་ཕྱི་མས་ཀྱང་བསྣན་ཏེ་བྱེད་དུ་
[83a.6]བཅུག་ན་ལྷག་མ། ཚུལ་བཞིན་དུ་རྩིག་ཏུ་བཅུག་པ་ལས་ཉེས་པར་བརྩིགས་ཏེ་ཉེས་སོ་ཞེས་བྱས་ནས་རྒྱུ་ཕྱི་མ་ཡང་མ་ཡིན་པར་བཏང་ན་ཉེས་མེད། བཅོལ་བ་ཡང་བདག་པོ་བཞིན་ནོ། །མདོ་ལྟག་མ་ལྟར་རྒྱུ་ཕོག་སྟེ་གཞན་རྩིག་ཏུ་བཅུག་པ་བདག་གིས་རྒྱུ་ཕྱུང་ཡང་ལག་དར་ཏེ་མ་བརྩིགས་པས་
[83a.7]ལྷག་མར་མི་འགྱུར་རོ་སྙམ་བསམས་ཀྱང་ལྷག་མར་འགྱུར་རོ#། །བཅོལ་བའི་དགེ་སློང་དེས་ཀྱང་བདག་གིས་བརྩིགས་ཀྱང་རྒྱུ་གཞན་གྱི་ཡིན་པས་ལྷག་མར་མི་འགྱུར་རོ་སྙམ་བསམས་ཀྱང་མི་ཕན་ཏེ་ལྷག་མར་འགྱུར་རོ#། །སྨྲས་པ་བཞིན་དུ་མ་བྱས་པ་ལ་ལུས་དང་ངག་གིས་མོས་པ་ཡང་ངོ་། །
[83b]
[83b.1]མདོ་ལྟག་མའི་ཡང་ལྟག་མའི་ནང་ནས་འབྱུང་བ་བཞིན་དུ་ཁང་པ་ཚུལ་བཞིན་དུ་རྩིགས་#ཤིག་ཅེས་བསྒོ་སྟེ་རྒྱུ་བྱིན་པ་ལས་བསྒོ་བ་བཞིན་དུ་མ་བྱས་ཏེ་ཉེས་པར་བརྩིགས་པ་ལ་ངག་གིས་དེ་ལྟར་བརྩིགས་ཀྱང་རུང་ངོ་། །#རྗེས་སུ་ཡི་རང་བར་སྨྲས་པ་དང་ལུས་ཀྱིས་རྗེས་སུ་ཡི་རང་སྟེ་ལས་བྱེད་པའི་གྲོགས་བྱས་པ་
[83b.2]རྩམ་#གྱིས་ལྷག་མར་འགྱུར་རོ། །བྱས་པ་ལ་གཅིག་གོ། །ཁང་པ་ལྷག་མར་འགྱུར་བ་ཞིག་བརྩིགས་ཏེ་སྐབས་སྐབས་སུ་བཞག་ཅིང་བརྩིགས་པའམ་རྨད་བྲེས་པའམ་ཐོག་བོར་བ་ལྟ་བུ་རེ་རེ་ལ་སྦོམ་པོ་#རེ་རེར་མི་འགྱུར་གྱི་སྦོམ་པོ་གཅིག་དང་ཟིན་ན་ལྷག་མར་འགྱུར་#དུ་ཟད་དོ། །ཡན་ལག་ནི་ཐ་དད་དུ་
[83b.3]མི་བྱེད་དོ། །ས་ནི་#གཙང་བ་དང་ཚད་ལས་འདས་པ་དང་དགེ་འདུན་ལ་མ་གསོལ་བ་ལ་སོགས་པ་ཡན་ལག་རེ་རེ་ལ་སྦོམ་པོ་རེ་རེར་མི་འགྱུར་གྱི་ཡན་ལག་གཅིག་དང་ལྡན་པ་གཞན་དང་མ་ལྡན་ན་སྦོམ་པོ། བསླངས་པ་དེས་བསྒོ་ནའོ། །བདག་གི་ཕྱིར་ཁང་པ་བརྩིགས་པའི་རྒྱུ་བདག་ཉིད་ཀྱིས་བསླངས་
[83b.4]ཀྱང་#རུང་གཞན་བཏང་སྟེ་སློང་དུ་བཅུག་ཀྱང་རུང་ཡན་ལག་གཅིག །དེའི་རྣམ་པས་སོ#། །གསེར་དངུལ་དང་ཤིང་དང་ཕ་གུ་#ལ་སོགས་པ་#ཡན་ལག་གཅིག །ཁང་པའི་གཞི་བསླངས་པ་ལ་ཡན་ལག་གཅིག་སྟེ། ཡན་ལག་འདི་གཉིས་ལ་གཅིག་ཏུའང་བརྩི། དངོས་པོ་མི་གཙང་ནའོ། །ཁང་པ་#བརྩིགས་
[83b.5]པའི་ས་མི་གཙང་བ་དང་། མ་གསོལ་ནའོ། །ཁང་པ་བརྩིགས་པ་དང་#དགེ་འདུན་ལ་མ་གསོལ་བ་དང་། #གནས་ཁང་ཡིན་པ་དང་། བྱེད་དུ་བཅུག་ནའོ། །བདག་གིས་བྱེད་དམ་གཞན་བྱེད་དུ་བཅུག་པ་དང་། མཐའ་སོ་ཁང་པ་ཟིན་པར་ཡང་བྱས་པ་དང་། བསླངས་པ་མ་གཏོགས་ཏེ་དེ་མ་#ཐག་པའང་འདི་
[83b.6]བཞིན་ནོ། །དགེ་འདུན་གྱི་ཕྱིར་ཁང་ཆེན་བརྩིགས་པ་ཡན་ལག་ལྟག་ཏུ་སྨོས་པ་#རྣམས་ལས་མདོ་བསླངས་པ་དང་དེའི་རྣམ་པ་གཉིས་#ཞེས་ཟེར་བ་གཉིས་མ་གཏོགས་པར་གཞན་ཀུན་ཁང་ཆེན་གྱི་ཡན་ལག་ཏུ་གཏོགས་སོ། །གཅིག་གི་ཕྱིར་རོ། །བདག་གཅིག་པུའི་ཕྱིར་བརྩིགས་ཀྱང་རུང་གྲོགས་
[83b.7]དགེ་སློང་གཅིག་གི་ཕྱིར་བརྩིགས་ཀྱང་རུང་ཡན་ལག་གཅིག །ཚད་ལས་འདས་པའོ། །ཚད་ལས་ཀྱང་#འདས་པར་བརྩིགས་པ་དང་ཡན་ལག་དགུ་དང་ལྡན་ན་བདག་གི་ཕྱིར་ཁང་པ་བརྩིགས་པའི་ལྷག་མར་འགྱུར་རོ#། །མ་བརྟགས་པ་དང་རྩོད་#པ་དང་མི་ཡངས་པ་ནི་མི་གཙང་བའོ། །ལྟག་ན་#མདོ་
[84a]
[84a.1]མི་གཙང་ཞེས་འབྱུང་བ་ནི་མ་#བརྟགས་པ་དང་རྩོད་པ་དང་མི་#ཡངས་པ་གསུམ་ནི་མི་གཙང་བ་ཞེས་བྱའོ། །ཇི་ལྟར་མ་བརྟགས་པ་དང་རྩོད་པ་དང་མི་ཡངས་པ་ནི་མདོ་འོག་མ་ལས་འཆད་པ་ཡིན། འགྲོ་བ་ཕྲེའུའི་ཚད་དང་། ཁང་པ་བརྩིགས་པའི་ས་དང་#སྦྲུལ་ལམ་སྡིག་སྦྲུལ་ལ་#
[84a.2]སོགས་པའི་ཚང་ཡོད་པ་ནི་མ་བརྟགས་པ་ཞེས་བྱའོ། །རྒྱལ་པོ་དང་། རྒྱལ་པོའི་ཁྲིམས་#དང་མི་འདྲ་བ་#ལ་སོགས་པའི་གྲོང་དང་ཉེ་བར་བརྩིགས་#པ་དང་། ལྷའི་གྲོང་དང་། མུར་འདུག་གི་གནས་སུ་ཉེ་བ་དང་། མུར་འདུག་ཉིད་ཀྱི་#གྲོང་དང་ཉེ་བར་བརྩིགས་པ་དང་། ཤིང་མི་གཙང་བ་དང་། ཡུལ་མི་
[84a.3]སྤྱོད་པའི་གྲིབ་ཤིང་བཅད་ཅིང་མི་བརྩིག་#པ་དང་འདི་རྣམས་ནི་རྩོད་པ་ཞེས་བྱའོ། །འདོམ་གྱི་མཐའ་ཚུན་ཆད་དང་། མིང་གིས་སྨོས་པ་འདི་རྣམས་ནི་ཁང་པའི་རྨང་#ལ་མི་གནོད་ན་བར་འདོམ་གང་ཙམ་གྱིས་བཅད་ནས་བརྩིག །ཁང་པ་ལ་གནོད་ཅིང་དོག་ན་འདོམ་དུས་བཅད་ཀྱང་མི་ཕན་ཏེ་མི་
[84a.4]ཡངས་པ་ཞེས་#བྱ་སྟེ། ཕྱི་རོལ་གྱི་ཆུ་#བོ་དང་། འབབ་ཆུ་#དང་གཙང་པོ་ལ་སོགས་པའི་འགྲམ་དུ་མི་བརྩིག །གད་ཁ་དང་གད་པ་དང་#གྲོག་པོ་ལ་སོགས་པའི་ཁར་ཉེ་བར་མི་བརྩིག །ཁྲོན་པས་ཡོག་སྟེ་ཁྲོན་པ་དང་རྫིང་བུ་དང་མཚེའུ་#ལ་སོགས་པ་དང་ཉེ་བར་མི་བརྩིག་སྟེ་འདི་རྣམས་ནི་མི་ཡངས་
[84a.5]པ་ཞེས་བྱའོ། །འདི་རྣམས་ནི་གྲངས་ཇི་བཞིན་པའོ། །མདོ་ལྟག་མ་མ་#བརྟགས་པ་རྩོད་པ་དང་མི་ཡངས་པ་ཞེས་འབྱུང་བ་ལ་མདོ་འདིས་{གོ་རིམས་,གོ་རིམ་}བཞིན་དུ་འཆད་ཅིང་གཉེར་སོང་བ་ལ་བྱ། ཚད་མའི་ཁྲུ་ཕྱེད་དང་དོ་ལ་བདེ་བར་གཤེགས་པའི་མཐོའོ། །ལྟག་ནས་མདོ་ཚད་ལས་འདས་ཞེས་འབྱུང་བ་ལ་
[84a.6]འཆད་དེ། ཚད་ནི་མི་འབྲིང་པོའི་ལུས་ལ་ཁྲུ་ཕྱེད་དང་བཞི་ཡོད་པའི་ཁྲུ་ཕྱེད་དང་དོ་ལ་བདེ་བར་གཤེགས་པའི་མཐོ་གང་གི་ཚད་དུ་#བརྩིའོ། །དེའི་མཐོ་བཅུ་གཉིས་དང་བདུན་ཏེ་ནང་རྒྱའི་ཚད་དོ། །ཁང་པའི་ཆུར་ནི་བདེ་བར་གཤེགས་པའི་མཐོ་བཅུ་གཉིས། ཞེང་དུ་བདེ་བར་གཤེགས་པའི་མཐོ་བདུན་གྱི་
[84a.7]ཚད་དུ་རྨང་གི་#ནང་ལོགས་ནས་བཅལ#། གསོལ་བ་ནི་དགེ་འདུན་ལ་གསོལ་ཏེ་ཐོས་ནའོ། །ལྟག་ན་མདོ་མ་གསོལ་ན་ཞེས་འབྱུང་བ་ལ་འཆད་དེ། གསོལ་བ་ནི་མཚམས་གཅིག་གི་དགེ་འདུན་ཐམས་ཅད་ལ་ལས་བྱེད་པའི་དགེ་སློང་གཅིག་གིས་གསོལ་ཏེ་གནང་ན་བརྩིགས#། གནང་བ་མ་བྱིན་ན་
[84b]
[84b.1]དགེ་འདུན་ལ་ཉས་#བྱས། མི་གཙང་ན་མི་གསོལ། ཁང་པ་བརྩིག་པའི་ས་མ་བརྟགས་པ་དང་མི་ཡངས་པ་ན་ཁང་པ་སུ་བརྩིག་#པའི་དགེ་སློང་དེས་མི་གསོལ། གསོལ་ན་གསོལ་བའི་ཚེ་ཉེས་བྱས། བདག་ཅག་གམ་དགེ་སློང་དག་ལ་བསྐོས་ཏེ་ཐོང་ལ་ཡིད་ཆེས་པར་གྱིས་ཤིག །དགེ་སློང་
[84b.2]ཁང་པ་བརྩིགས་#པར་དགེ་འདུན་ལ་#གསོལ་ན་ཁང་པའི་ས་དགེ་འདུན་གྱིས་#བལྟའོ། །དགེ་འདུན་ལ་ཟད་པ་#ལྟར་ནུས་ན་ཡང་དགེ་སློང་#ཁྲིམས་ལ་མཁས་ཤིང་ཅོང་#རོལ་མི་བྱེད་པ་ཡིད་ཆེས་ཤིང་བརྟན་པ་ལས་ཁང་པའི་ས་ལྟར་དགྱེའོ། །གདིང་བ་ཡང་དེ་བཞིན་ནོ། །གདིང་བ་ལོ་དྲུག་ལོན་པ་སར་
[84b.3]པས་བརྗེ་ན། སྙིང་པོ་#སྤྱད་དུ་བཟོད་དམ་མི་བཟོད་དགེ་འདུན་གྱིས་བལྟ་བ་ཡང་ཁང་ས་དགེ་འདུན་གྱིས་བལྟ་བ་དང་འདྲའོ། །ལྟུང་བ་མེད་པ་ནི་བྱས་པའི་རྙེད་པ་དང་སྤྱོད་པའོ། །ཁང་པ་ལ་ཉེས་པར་མི་འགྱུར་བ་ནི་བརྩིགས་ཟིན་པ་ཅིག་གཞན་གྱིས་སྦྱིན་པ་དང་གཞན་གྱིས་#བརྩིགས་པའི་ནང་ནས་#
[84b.4]གནས་ཤིང་སྤྱོད་པ་ནི་ཉེས་མེད་དོ། །གདིང་བ་ཡང་ལོ་དྲུག་མ་ལོན་ཞིང་སྤྱད་དུ་བཟོད་པ་ལས་གཞན་གྱིས་སར་པ་ཞིག་བྱིན་ཏེ་བཅངས་ཤིང་སྤྱད་ཀྱང་ཉེས་མེད་དོ། །རྙིང་པ་ལ་བཅོས་ན་ཡང་ངོ་། །ཁང་པ་རྙིང་པ་གྲུམ་པ་དང་གས་པ་དང་རལ་བ་བཅོས་པའང་#ཉེས་མེད། གདིང་བའང་དེ་དང་འདྲ། ཁང་
[84b.5]པའི་སྟེ་དགེ་འདུན་གྱི་ལྷག་མའོ། །ཁང་པའི་དགེ་འདུན་གྱི་#ལྷག་མ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།དགེ་འདུན་གྱི་ཕྱིར་རོ། །ཁང་ཆེན་ནི་དགེ་འདུན་གྱི་ཕྱིར་བྱས་པ་#ཡན་ལག་གཅིག་ཏུ་བརྩིས་ཏེ་ལྟག་ཏུ་བདག་གི་ཕྱིར་ཁང་པ་བརྩིགས་#པའི་ཡན་ལག་རྣམས་
[84b.6]ཀྱི་སྟེང་དུ་འདིས་བསྣན་ཏེ་སྔར་ལྡན་ན་ལྷག་མར་འགྱུར། གཙུག་ལག་ཁང་གི་#དགེ་འདུན་གྱི་ལྷག་མའོ། །ཁང་ཆེན་གྱི་#དགེ་འདུན་གྱི་ལྷག་མ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།#བརྩམས་པས་ན་སྦྱོར་བའི་འོ། །བདག་གིས་#ཁང་པ་བརྩིགས་པ་ལྷག་མར་འགྱུར་བ་
[84b.7]ཞིག་ལས་ཟིན་པར་མ་བྱས་ཏེ་རྐེད་ཆད་དུ་བོར་ན་སྦོམ་པོ། ཟིན་ན་སྦོམ་པོར་འགྱུར་བ་ལས་རྐེད་ཆད་དུ་བོར་ན་ཉེས་བྱས། ཐོག་མ་ཕུབ་པར་ཟིན་པ་ཡང་དེ་བཞིན་ནོ། །ཁང་པ་བརྩིགས་ནས་ཐོག་མ་ཕུབ་པར་#བོར་ན་སྦོམ་པོ་ཐོག་མི་དབུབ་པར་བསམས་ཏེ་ཐོག་མ་ཕུབ་པར་བཞག་ན་སྦོམ་པོ། དུ་མའི་
[85a]
[85a.1]ཕྱིར་བའོ། །ཕྱོགས་བཅུའི་#དགེ་འདུན་གྱི་ཕྱིར་ཡང་མ་ཡིན་མི་གཅིག་གི་ཕྱིར་ཡང་མ་ཡིན་པར་གཉིས་ཡན་ཆད་དུ་ཡང་རུང་མིང་#གིས་བསྔོས་ཏེ། འདི་རྣམས་ཀྱི་ཕྱིར་བྱའོ་ཞེས་བརྩིགས་ན་སྦོམ་པོ། མ་བཏང་བའོ། །ཁང་པའི་གཞི་གཞན་གྱིས་མ་བྱིན་ནམ་མ་ཉོས་པར་
[85a.2]ཐུག་#ཐུབ་ཏུ་བརྩིགས་ཏེ་རྐུ་སེམས་དང་མི་ལྡན་པར་བརྩིགས་ན་སྦོམ་པོ། རྐུ་སེམས་དང་ལྡན་པ་ནི་ཕམ་པའི་སྐབས་སུ་འཆད། གང་ཟག་གིས་སོ། །ཁང་པའི་ས་དང་རིན་#བདག་ཉིད་ཀྱི་ཡིན་པ་ལས་བརྩིགས་ནའང་སྦོམ་པོ། བརྩམས་པ་ཡང་ངོ་། །གཞན་ཞིག་གིས་ཁང་པ་བརྩིགས་ཏེ་
[85a.3]ལྷག་མར་འགྱུར་བ་ཞིག་འཕྲོ་བོར་ཏེ་ལུས་པ་ལས་དགེ་སློང་ཅིག་གིས་འཕྲོ་བརྩིགས་ན་སྦོམ་པོ། ཉེས་བྱས་པ་ནི་གསོལ་བའི་འོག་ཏུ་ཟིན་པར་མ་#བྱས་པའོ། །ཁང་པ་#བརྩིགས་པར་དགེ་འདུན་ལ་གསོལ་ཏོ། །#གནས་པ་ལས་ཕྱིས་མ་བརྩིགས་པར་བོར་ན་ཉེས་བྱས། ཁང་པའི་#གཙུག་
[85a.4]ལག་ཁང་དགེ་འདུན་གྱི་#ལྷག་མར་གཏོགས་པ་སྟེ་དྲིས་པའི་འོ། །ཁང་པ་དང་གཙུག་ལག་ཁང་གི་དགེ་འདུན་གྱི་ལྷག་#མ་སྟེ་འདུལ་བ་དྲིས་པ་ཞེས་བྱ་བའི་ནང་ནས་འབྱུང་བའི་མདོ།། །།#རྩ་བ་མེད་པའི་ལྷག་མ་ལ་འཆད་དེ། དགེ་སློང་ཕས་ཕམ་པའི་ཀུན་སྤྱོད་པ། དགེ་སློང་ཕས་ཕམ་པ་མེད་པ་ལ་ཕས་
[85a.5]ཕམ་པ་གང་ཀྱང་རུང་བྱས་སོ་ཞེས་སྐུར་པ་དང་། དགེ་སློང་ཕམ་པ་ཡོད་པ་ཞིག་ལ་ཕམ་པས་སྐུར་ནའང་ལྷག་མར་འགྱུར། ལྟུང་བ་ཡང་འདིར་བདག་གི་ཕྱོགས་སུ་ཡན་ལག་ཏུ་མ་ཡིན་ཏེ། དགེ་སློང་ཕས་དགེ་སློང་མ་ལ་ཕས་ཕམ་པར་སྐུར་པ་དང་། དགེ་སློང་མས་དགེ་སློང་ཕ་ལ་ཕས་ཕམ་
[85a.6]པས་སྐུར་པ་ཡང་། སྡེ་མི་མཐུན་པའི་ཕྱིར་ལྷག་མར་མི་འགྱུར་བ་ནི་མ་ཡིན་ཏེ་ལྷག་མར་འགྱུར་རོ། །ལ་ལ་{བརྫུན་,རྫུན་}གྱིས་བསྒོ་#ནའོ། །དགེ་སློང་ཚུལ་ཁྲིམས་དང་ལྡན་པ་དང་ཆོས་ལོག་པ་ལ་བལྟས་#པ་ལ་དགེ་སློང་ཚུལ་ཁྲིམས་ལ་དམ་ཞིང་ལོག་པ་ལ་མ་བལྟས་པས་སྐུར་ཀྱང་ལྷག་མར་
[85a.7]འགྱུར། དེ་བཞིན་དུ་ལོག་པ་ལ་བལྟས་#པས་ལོག་པ་ལ་མ་བལྟས་པ་ལ་སྐུར་ན་ཡང་ལྷག་མར་འགྱུར། འཕོ་བར་འདོད་པས་སོ། །དགེ་སློང་ཚངས་པར་སྤྱོད་པ་དང་སངས་རྒྱས་ཀྱི་ཆོས་དང་དབྲལ་#བར་བྱ་བའི་ཕྱིར་བྱས་པ་དང་། དགེ་སློང་ཕས་ཕམ་པ་མེད་དེ་གཙང་བ་དང་{བརྫུན་,རྫུན་}དུ་
[85b]
[85b.1]སྐུར་#བ་དང་། བདག་གིས་སྨྲས་ཏེ་གཞན་གྱིས་ཐོས་ཏེ་གོ་བ་དང་། ཡན་ལག་འདི་བཞི་དང་ལྡན་ན་རྩ་བ་མེད་པ་ལ་སྐུར་#ན་ལྷག་མ། དེ་རྩ་བ་#གཞན་དུ་མ་ཡིན་ནོ། །དགེ་སློང་ཕས་ཕམ་པ་བཞི་ལས་གང་ཡང་རུང་བ་ཅིག་ཡོད་པ་ལས་ཕམ་པ་གཞན་དུ་མིང་གིས་བསྣོར་ཏེ་སྐུར་ན་ཡང་ལྷག་
[85b.2]མ། ཕས་ཕམ་པ་མེད་པ་ལ་བརྐུས་པའི་ཕས་ཕམ་པར་སྐུར་པར་བསམ་པ་#ལས་{བརྫུན་,རྫུན་}གྱི་ཕས་ཕམ་པ་བྱས་སོ་ཞེས་སྨྲས་ནའང་ལྷག་མར་འགྱུར། བརྗེད་#ན་མེད་པའོ། །དགེ་སློང་ཕས་ཕམ་པ་ཡོད་པར་སྔོན་ཤེས་ཤེས་པ་ལས་བརྗེད་དེ་མི་དྲན་པ་བཞིན་དུ་ཕས་ཕམ་པ་བྱས་སོ་ཞེས་སྐུར་ནའང་ལྷག་
[85b.3]མ། རྐྱེན་#མ་ཡིན་པ་ནི་མི་{བརྫུན་,རྫུན་}པར་ཡང་དག་པའི་དོན་ཏོ། །ཕས་ཕམ་པ་#ཡོད་པར་མི་ཤེས་བཞིན་དུ་སྐུར་པ་དང་ཕས་ཕམ་པ་ཡོད་པ་ལ་བརྗེད་དེ་སྐུར་པ་དང་ཕས་ཕམ་པ་ཡོད་ལ་མིང་བསྣོར་ཏེ་སྐུར་པ་རྣམས་ནི་ཕས་ཕམ་པ་ཡོད་དེ་བདེན་ཀྱང་བདག་གི་#སེམས་ལ་སངས་རྒྱས་ཀྱི་ཆོས་དང་བྲལ་ཞིང་
[85b.4]སྐུར་པ་གདབ་པར་བསམ་#པའི་ཕྱིར་ལྷག་མར་མི་འགྱུར་བའི་རྐྱེན་མ་ཡིན་ཏེ་ལྷག་མར་འགྱུར་རོ། །རྩ་བ་མེད་པའི་དགེ་འདུན་གྱི་ལྷག་མའོ། །རྩ་བ་མེད་པའི་དགེ་འདུན་གྱི་ལྷག་མ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།#རྣམ་པར་མ་ཡིན་པའི་ཆས་སྐུར་པའི་ལྷག་མ་ལ་
[85b.5]འཆད་དེ། ཚིག་ལས་གཞན་པ་ལ་#གནས་ཏེ་ངག་གིས་{བརྫུན་,རྫུན་}ནའོ། །དགེ་སློང་ཕ་དང་དགེ་སློང་མ་གཉིས་ཤིག་ཀྱང་འདུག་ཕ་རོལ་ན་ཤ་བ་རྒྱོ་ཞིང་འཁོད་པ་ལས་ཤ་བ་རྒྱོ་བའི་ཆ་བླངས་ཏེ། དགེ་སློང་ཕོ་མོ་གཉིས་ཤིག་འཁོད་པ་ལ་རྒྱོ་བོ་ཞེས་སྐུར་པ་ལས་བཅས་ཏེ། དགེ་སློང་གཙང་མ་ལ་
[85b.6]གཞན་རྐུ་བ་དང་རྒྱོ་བའི་ཆ་བླངས་ཏེ་སྐུར་ན་ལྷག་མ། ལྷག་མ་#རྩ་བ་མེད་པ་རྩིས་མགོ་སྔ་མ་བཞིའི་སྟེང་དུ་རྣམ་པར་མ་ཡིན་པའི་ཆས་#སྐུར་པ་འདིས་བསྣན་ཏེ་ལྔར་ལྡན་#ན་ལྷག་མ། གཞན་གྱི་#ཆས་སྐུར་པའི་དགེ་འདུན་གྱི་#ལྷག་མ་སྟེ་འདུལ་བ་རྣམ་པར་འབྱེད་པའི་མདོ#།། །།སྦོམ་པོ་ནི་
[85b.7]གཞུག་#གནས་མེད་པ་ལ་སྐུར་པའོ། །དགེ་སློང་ཕོ་མཚན་ཆད་པ་མི་ཚངས་པར་སྤྱོད་དུ་མི་རུང་བ་ཞིག་ལ་མི་ཚངས་པར་སྤྱོད་དོ་ཞེས་སྐུར་ན་རྩ་བ་མེད་པ་དང་རྣམ་པར་མ་ཡིན་པའི་ཆ་#གང་ཡང་རུང་སྟེ་སྦོམ་#པོ། མིང་མ་ཕྱུང་བ་ཡང་ངོ་། །དགེ་འདུན་ནམ་དགེ་སློང་མང་ཞིག་འཁོད་པའི་ནང་
[86a]
[86a.1]དུ་མིང་ནས་མ་ཕྱུང་ཞིང་དམིགས་ཀྱིས་མ་བསྔོས་པར་འདིའི་ནང་ན་ནི་ཕམ་པ་ཡོད་ཅེས་སྨྲས་ཏེ་འཕྲིག་ཏུ་བཅུག་པ་ནི་སྦོམ་པོ། ཡང་དག་པར་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང་དགེ་འདུན་གྱི་དབྱེན་ཀྱང་#། ཡང་དག་པར་གཤེགས་པ་ལ་ངན་སེམས་
[86a.2]ཀྱིས་ཁྲག་ཕྱུང་བ་དང་། དགེ་འདུན་གྱི་དབྱེན་བྱས་ཏེ་གསོལ་བ་དང་ཞུ་བ་ལན་གསུམ་དུ་མ་བསྒོ་བ་ནི་སྡིག་གི་འབྲས་བུ་མཚམས་མེད་པར་འགྱུར། ལྟུང་བའི་རིམ་པ་ནི་སྦོམ་པོར་འགྱུར་ཏེ་ངན་སེམས་ཀྱིས་ཁྲག་ཕྱུང་ངོ་ཞེས་སྐུར་པ་དང་དགེ་འདུན་གྱི་#དབྱེན་བྱས་སོ་ཞེས་སྐུར་བ་ནི་#རྩ་བ་
[86a.3]མེད་པའི་དགེ་འདུན་གྱི་ལྷག་མའི་སྦོམ་པོ#། འཕྲིག་དུ་བཅུག་པ་ནི་སྨྲ་སེམས་ཐ་དད་པར་སྨྲས་པ་ལ་སོགས་པ་ནི་ཉེས་བྱས་པའོ། །དགེ་སློང་མང་#ཞིག་གི་ཁྲོད་དུ་ལྡེམ་པོ་#ངག་ཏུ་ཕས་ཕམ་པ་ཡང་བྱེད་པ་ཡོད་#པ་ལྟ་ཞིག་ཅེས་བྱ་བ་དང་འདྲ་བའི་ཚིག་ཟུར་དུ་སྨྲས་ཏེ། དགེ་སློང་དུ་
[86a.4]འཕྲིག་ཏུ་བཅུག་པ་བཞིན་དུ་ཉེས་བྱས་རེ་རེར་འགྱུར་རོ། །རྩ་བ་མེད་པ་དང་བག་སྟེ་དྲིས་པའི་འོ། །རྩ་བ་མེད་པ་དང་བདག་གི་དགེ་འདུན་གྱི་#ལྷག་མ་སྟེ་འདུལ་བ་དྲིས་པ་ཞེས་བྱ་བའི་ནང་ནས་འབྱུང་བའི་མདོའོ།། །།#དབྱེན་གྱི་ལྷག་མ་ལ་འཆད་དེ། སྦོམ་པོ་ནི་ཕ་རོལ་གྱི་འཁོར་ལས་དྲངས་
[86a.5]པའོ། །གཞན་གྱི་#སློབ་མ་དགེ་སློང་ཅིག་གིས་#ཁ་དྲངས་ཏེ་བདག་གི་#སློབ་མར་བྱས་ན་དགེ་འདུན་གྱི་#ལྷག་མའི་དབྱེན་གྱི་སྦོམ་པོ། བཟློག་པ་ལྟ་བུས་མི་གཏོང་བར་ནན་ཏན་བྱེད་པ་ལྟ་བུ་དང་མཐུན་ནོ། །དེ་བ་དཏྟ་#ལྟ་བུར་འཁོར་ལོའི་དབྱེན་བྱས་ཏེ་དབྱེན་མ་བྱེད་ཅེས་དགེ་འདུན་གྱིས་གསོལ་བ་
[86a.6]དང་། ཞུ་བའི་ལས་ཀྱིས་#ལན་གསུམ་དུ་བསྒོས་ཏེ་མ་ཉན་ནས་དབྱེན་བྱེད་པ་ལྟ་བུ་ལས་ལྡོག་ཏུ་མ་བཏུབ་ན་དགེ་འདུན་གྱི་#ལྷག་མར་འགྱུར། རྗེས་སུ་ཕྱོགས་པ་དང་རིགས་སུན་པ་དང་བཀའ་བློ་#མི་བདེ་བ་གསུམ་ཡན་ལག་གསུམ་དུ་བསྒོས་ཏེ་མ་བཏང་ན་ལྷག་མར་འགྱུར་རོ། །བཟློག་པ་
[86a.7]བཞིན་དུ་ཞུ་བའོ། །འོག་ནས་གསོལ་བའི་ལས་གསུམ་གྱིས་བསྒོ་བ་ལན་རེ་ལ་སྦོམ་པོ་རེ་རེར་འགྱུར་བ་བཞིན་དུ། དགེ་སློང་མིང་འདི་ཞེས་བྱ་བ་དབྱེན་ལ་ཞུགས་ཀྱིས་དགེ་འདུན་གྱིས་བསྒོ་བའི་#ལས་བྱའོ་ཞེས་ཞུ་བའི་ཚེའང་#སྦོམ་པོ་གཅིག །ངག་ཐང་ཅིག་གིས་སོ། །གསོལ་བའི་ལས་ཀྱི་#བསྒོ་བ་
[86b]
[86b.1]ལན་གསུམ་དང་ཞུ་བ་དང་བཞི་བྱེད་པའི་ཚེ་ཚིག་རེ་རེ་ལ་ཉེས་པ་རེ་རེར་#མི་འགྱུར་གྱི་བསྒོ་བ་ལན་རེ་རེ་དང་#དང་ཞུ་བ་#སོ་སོའི་ཚིག་མཇུག་རྫོགས་ཤིང་ཉེས་པ་སོ་སོར་སྦོམ་པོར་འགྱུར། བསླབ་#པ་ནི་སོ་སོར་རོ། །དབྱེན་དང་རྗེས་སུ་ཕྱོགས་པ་དང་རིགས་སུན་པ་དང་ངག་དཀའ་བ་གང་ཡང་རུང་དགེ་
[86b.2]འདུན་གྱིས་བྱེད་དུ་མི་གཞུག་པར་ཞུ་བའི་ལས་བྱེད་པའི་ཚེ་སྦོམ་པོ་གཅིག་ཞུས་ནས་ལན་གསུམ་དུ་བསྒོ་#བའི་ཚེ་སྦོམ་པོ་རེ་རེ། བསྒོ་བ་དང་ཡང་མ་ཡིན་ནོ། །མདོ་ལྟག་མ་ལྟར་གསོལ་བ་དང་། ཞུ་བ་བཞིས་བསྒོ་ཟིན་ནས་#མ་ཉན་ཏེ་སྒོ་#བ་བྱེད་པའི་ཕྲིན་པས་བདག་གིས་བསྒོ་བའི་ལས་བགྱིས་
[86b.3]ལགས་ཏེ་མ་ཉན་ནས་དབྱེན་#ལ་ཞུགས་སོ་ཞེས་སླར་དགེ་འདུན་ལ་ཟེར་བའི་ཚེ་ན་ལྷག་མར་གྱུར་ཟིན་ནས་ཉེས་པ་གཞན་མེད་དོ། །འཇུག་པར་#ནི་སྦྱོར་བ་བཞིན་ནོ། །གསོལ་བ་དང་ཞུ་བའི་ལས་ཀྱིས་བསྒོ་བ་ལན་རེའི་ཚེ་གཏོང་དུ་མི་བཏུབ་ཅིང་ལྷག་མ་བྱེད་#པར་འཇུག་པ་ནི་སྦོམ་པོ་རེ་རེར་འགྱུར་རོ། །
[86b.4]བསྐྲད་པའི་དྲན་པ་དང་བརྩད་པ་མ་བྱས་པར་ན་དེའི་འོ། །རིགས་སུན་#པའི་ཆོས་སྤྱོད་#པ་ལས་དགེ་འདུན་གྱིས་བསྐྲད་པའི་ལས་མ་བྱས་པར་རང་དབང་དང་ལྡན། ཞེ་སྡང་དང་ལྡན། གཏི་མུག་དང་ལྡན། འཇིགས་#པ་དང་ལྡན་ནོ་ཞེས་བསུ་#སྟེ་སྨྲ་བ་དེའི་ཚེ་ཉེས་བྱས། ངག་དཀའ་བ་ལ་
[86b.5]ཡང་གསོལ་བ་དང་། ཞུ་བས་བསྒོ་བ་མ་བྱས་པར་ཁྱོད་#ཀྱང་ང་ལ་ཅང་མ་ཟེར་ཅིག་ང་ཡང་ཁྱེད་ལ་ཅང་མི་ཟེར་རོ་ཞེས་ཟེར་བའི་ཚེ་ཉེས་བྱས། འདི་ལ་མི་བསྒོ་བར་བྱ། མདོ་ལྟག་མ་ལྟར་མ་བསྐྲད་ཅིང་མ་བསྒོ་བར་ཚིག་སྔར་འདོར་ཏེ་སྨྲས་པ་ལ་དགེ་འདུན་གྱིས་ལན་གསུམ་བསྒོ་མི་དགོས་
[86b.6]#ཀྱིས་བསྐྲད་དོ་ཞེས་བྱི་ཤུ་ཏ་རས་ཤི་ཏས་བཤད།# རིགས་སུན་པ་ནི་སྔར་མ་བསྐྲད་པར་ལན་གསུམ་དུ་བསྒོ་བར་#མི་བྱ། ངག་དཀའ་བ་ནི་ལན་གསུམ་མ་བསྒོ་བར་བསྐྲད་པར་མི་བྱའོ། །ཞེས་བྱི་ཙ་#ཡ་བར་མས་བཤད། འདི་དག་ལ་མཛའ་བ་དང་ལས་ཀྱིས་མི་བསྒོ་བར་#མི་བྱ། དབྱེན་དང་
[86b.7]རྗེས་སུ་ཕྱོགས་པ་དང་རིགས་སུན་པ་དང་ངག་དཀའ་བ་བཞི་ལ་#ཞུགས་པ་ཞིག་ཡོད་ན་ཐོག་མར་སུ་དང་མཛའ་བ་དེས་དེ་ལྟར་མ་བྱེད་ཅིག་ཅེས་གྲོས་#གདབ་ཅིང་བཅོས། གྲོས་ཉན་དུ་མ་བཏུབ་ན་བསྐྲད་པར་འགྱུར་ཏེ་མཁན་པོ་དང་སློབ་དཔོན་དང་ཡང་བྲལ། དགེ་འདུན་གྱི་ནང་དུ་ཡང་མི་ཆུད་དོ་ཞེས་
[87a]
[87a.1]བསྡིགས། དེ་ལྟར་བྱས་དང་ཉན་དུ་མ་བཏུབ་ན་དགེ་འདུན་གྱིས་འཕྲིན་པའི་དགེ་སློང་ཐབས་མཁས་པ་ཞིག་བསྐོས་#ཏེ་བསྒོ། འདི་ལྟར་མ་བྱས་ན་མཛའ་བོ་དང་དགེ་འདུན་ལ་ཉེས་བྱས། དེའི་མཐར་མ་བཏང་ནའོ། །དབྱེན་གྱི་#ལྷག་མ་ནི་ཡང་ཡན་ལག་མིང་
[87a.2]གིས་སྨོས་#པ་འདི་རྣམས་དང་ལྡན་ན་ལྷག་མར་#འགྱུར་རོ། །དབྱེན་ལ་ཞུགས་ཏེ་དགེ་འདུན་གྱིས་གསོལ་བ་དང་ཞུ་བའི་ལས་བཞིས་བསྒོས་ཏེ་མ་བཏང་#བར་འཛིན་ཅིང་འདུག་པ་དང་། ཞུགས་པ་ལས་སོ། །#དགེ་འདུན་ཆོས་སོ་སོ་ལ་བལྟ་#བར་བྱ་བའི་ཕྱིར་#དབྱེ་བར་ཡང་ཞུགས་པ་དང་། 
[87a.3]དབྱེན། དབྱེན་ཡང་བྱས་ཏེ་ཕྱེ་བ་དང་དགེ་འདུན་གྱིའོ། །དགེ་སློང་གི་དགེ་འདུན་ཡང་ཡིན་ལ་ཕྱེ་བ་གཉིས་ཀ་སོ་སོར་དགེ་འདུན་དུ་ཡང་ཚང་བ་དང་ཡན་ལག་འདི་བཞིའི་སྟེང་དུ་ལྟག་ནས་བཟློག་པ་ལྟ་བུས་མི་གཏོང་བར་ནན་ཏན་བྱེད་པས་བསྣན་ཏེ་ལྔར་#ལྡན་ན་ལྷག་མར་འགྱུར། དགེ་
[87a.4]འདུན་གྱི་དབྱེན་ཏེ་དགེ་འདུན་གྱི་#ལྷག་མའོ། །དབྱེན་གྱི་དགེ་འདུན་གྱི་#ལྷག་མ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།རྗེས་སུ་ཕྱོགས་པའི་ལྷག་མ་ལ་འཆད་དེ། གྲོགས་སུ་ནན་ཏན་བྱེད་པའོ། །དགེ་འདུན་གྱི་དབྱེན་དུ་ཞུགས་#པའི་དགེ་#སློང་དེ་རྗེས་སུ་ཕྱོགས་
[87a.5]ཏེ་དབྱེན་ལ་ཞུགས་པའི་དགེ་སློང་དེ་ལ་ཅིའང་མ་ཟེར་ཅིག །དགེ་ཡང་རུང་སྡིག་ཀྱང་རུང་སྟེ་འདུལ་བ་འཛིན་པའོ། །ཆོས་དང་ལྡན་པ་སྟེ་#དེ་བཞིན་དུ་བྱེད་དོ་ཞེས་ཟེར་ན་ལྷག་མར་འགྱུར་ཏེ་དབྱེན་གྱི་རྩིས་མགོ་#ལྔའི་སྟེང་དུ་འདིས་བསྣན་ཏེ་#དྲུག་ཏུ་ལྡན་ན་ལྷག་མ་གསོལ་བ་དང་ཞུ་བ་ལ་སོགས་
[87a.6]པ་བཤད་པ་གཞན་ནི་ལྟག་ཏུ་དབྱེན་བཤད་པ་དང་འདྲའོ། །རྗེས་སུ་ཕྱོགས་པའི་དགེ་འདུན་གྱི་#ལྷག་མའོ། །རྗེས་སུ་ཕྱོགས་པའི་དགེ་འདུན་གྱི་#ལྷག་མ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།རིགས་སུན་པའི་ལྷག་མ་ལ་འཆད་དེ། བདག་བསྐྲད་པའི་ཕྱིར་བྱེད་པའི་
[87a.7]དགེ་འདུན་ལ་ལོག་པའི་བསམ་#པས་འདི་ལྟ་བུར་བྱས་སོ་ཞེས་{བརྫུན་,རྫུན་}དུ་སྨྲས་ནའོ། །དགེ་སློང་རིགས་སུན་པའི་ཆོས་སྤྱོད་པ་ལ་དགེ་འདུན་གྱིས་རིགས་སུན་པའི་ཆོས་སྤྱད་པ་ཉེས་ཀྱིས་དེང་ཤིག་ཅེས་སྨྲས་ན་བསྐྲད་པ་ལས་སླར་དགེ་འདུན་ལ་རང་དབང་ཅན་གྱི་ཚེ་དང་ལྡན་པ་ཁྱེད#། ཞེ་སྡང་དང་ལྡན། 
[87b]
[87b.1]གཏི་མུག་དང་ལྡན། འཇིགས་#པ་དང་ལྡན་ནོ་ཞེས་སྨྲ་ཞིང་སྐུར་ནས་གསོལ་བ་དང་ཞུ་བ་བཞིས་བསྒོས་ཏེ་རིགས་སུན་ཅིང་སྡིག་པའི་ཆོས་སྤྱོད་པ་གཏོང་དུ་མ་བཏུབ་ན་དགེ་འདུན་གྱི་#ལྷག་མར་འགྱུར་ཏེ། དབྱེན་གྱི་ཡན་ལག་དང་འདྲ་བར་ལྔ་དང་ལྡན་པའི་སྟེང་དུ་འདིས་བསྣན་ཏེ། ལྡན་པར་བྱས་
[87b.2]ན་ལྷག་མར་འགྱུར#། རིགས་སུན་པའི་དགེ་འདུན་གྱི་ལྷག་#མའོ། །རིགས་སུན་པའི་དགེ་འདུན་གྱི་ལྷག་མ་སྟེ་#འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།ངག་དཀའ་བའི་དགེ་འདུན་གྱི་#ལྷག་མ་ལ་འཆད་དེ། དགེ་སློང་རྣམས་ཀྱིས་དགེ་སློང་གི་ཚུལ་ཁྲིམས་ལ་
[87b.3]བསྐུལ་བ་ལ་ཚིག་ཏུ་མི་འབྱེད་པར་དེར་རང་གིས་བྱེད་ནའོ། །དགེ་སློང་ཚུལ་ཁྲིམས་འདྲལ་ཞིང་ཆུའི་#ནང་ན་སྲིན་#བུ་མི་རྟོག་པར་གསོད་པ་ལ་སོགས་པ་ཁྲིམས་འདྲལ་ཞིང་ལྟུང་བར་གྱུར་པ་དེ་མཐོལ་#ཚངས་བྱོས་སྡིག་པ་དང་ལྟུང་བར་འགྱུར་བ་དེ་མ་བྱེད་ཅིག་#ཅེས་བསྒོ་བ་ལ་སླར་འཁྱལ་
[87b.4]ཞིང་ཁོ་བོ་ལ་ཚེ་དང་ལྡན་པ་ཁྱོད་ཅི་ཡང་མ་ཟེར་ཅིག །དགེ་འང་རུང་སྡིག་ཀྱང་རུང་བདག་ཀྱང་#ཅང་མི་ཟེར་རོ་ཞེས་ཟེར་ཞིང་སླར་ལན་ལོག་པས་ལྡོན་ནམ་ཅང་མི་སྨྲ་བར་འདུག་ཅིང་ངག་དཀའ་བར་བྱེད་པ་ལ་དགེ་འདུན་གྱིས་#ཚུལ་ཁྲིམས་དང་ལྡན་པའི་དགེ་སློང་ལ་ངག་དཀའ་#བར་མ་བྱེད་#
[87b.5]པར་ཚུལ་ཁྲིམས་དང་ལྡན་པས་བསྒོ་བ་བཞིན་དུ་ཉོན་ལ་མཐོལ་#ཚངས་བྱོས་ཞེས་གསོལ་#བ་གསུམ་དང་ཞུ་བ་དང་བཞིས་#བསྒོ་སྟེ་མ་ཉན་ན་ལྷག་མར་འགྱུར་ཏེ་དབྱེན་གྱི་རྩིས་མགོ་དང་འདྲ་བ་ལྔའི་སྟེང་དུ་འདིས་བསྣན་ཏེ#། ལྡན་པར་བྱས་ན་ལྷག་མར་འགྱུར་#ཏེ། ངག་དཀའ་བའི་དགེ་འདུན་གྱི་#
[87b.6]ལྷག་མའོ། །ངག་དཀའ་བའི་དགེ་འདུན་གྱི་ལྷག་མ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ་དགེ་འདུན་གྱི་ལྷག་མ་རྫོགས་སོ།། །།བཅུ་གསུམ་དགེ་འདུན་གྱི་ལྷག་མ་ལ་འཆད་པ་#འདུལ་བ་སོ་སོའི་ནང་#ནས་འབྱུང་བའི་མདོ་སྡེ་ལྷག་མ་ལ་འཆད་པ་རྫོགས་སོ།། །།འདི་
[87b.7]མན་ཆད་སུམ་ཅུ་སྤང་བའི་ལྟུང་བ་ལ་#འཆད་དེ། སྤང་བའི་འཆང་བ་ལ་འཆད་དེ། སྔ་མ་མེད་པའི་ཉིན་ཞག་གི་མཐའ་མ་གཏོགས་ཏེ་མེད་པའོ། །གོས་ཤིག་རྙེད་ན་རྙེད་པའི་ནང་པར་གྱི་སྐྱ་རེངས་ཕན་ཆད་སྔར་འདས་པའི་ཞག་རྣམས་ནི་གྲངས་སུ་མི་བརྩིའོ། །ནམ་རྙེད་པ་ནས་མགོ་བཙུགས་ཏེ་དེ་
[88a]
[88a.1]བཞིན་དུ་དགེ་སློང་དང་ཉལ་བ་དང་། བུད་མེད་དང་ཉལ་བ་དང་། ཞག་བདུན་པའི་སྨན་དང་དབྱེ་བའི་ཆོས་གོས་ཞག་དྲུག་པ་དང་། གོས་ཁ་སོགས་#ཟླ་བ་གཅིག་པ་དང་གཡུལ་ན་ཞག་གཉིས་གནས་པ་ལ་སོགས་པ་ལས། ལྟུང་བར་འགྱུར་རོ་ཅོག་ཐམས་ཅད་ཞག་གི་
[88a.2]མཚམས་བརྩི་བའང་འདི་དང་འདྲ་སྟེ་སྐྱ་རེངས་ཀྱིས་གཅོད་དེ#། སྦྱོར་བའི་སྣོད་གནས། སྦྱོར་བ་ནི་ལྟུང་བར་སྦྱོར་བ། སྣོད་ནི་ཞག་བསགས་ནས་ལྟུང་བར་འགྱུར་བ་ལ་བྱ། གནས་ནི་བུད་མེད་དང་དགེ་སློང་ཁྱིམ་གཅིག་ན་#འཁོད་ཅིང་གནས་པ་ལ་བྱ་སྟེ་འཆད་པའི་སྤང་བ་ནི་ཞག་བཅུར་སྔགས་མ་བཏབ་
[88a.3]ན་ཉེས་བྱས། བཅུ་གཅིག་གི་#སྐྱ་རེངས་བྱུང་ན་ལྟུང་བའོ། །བུད་མེད་དང་ཉལ་བ་ནི་ཐོག་མ་ཉལ་བ་ནས་ཉེས་བྱས་ལ་ཞག་ལོན་ན་ལྟུང་བ། ཞག་ལས་འགྱུར་བ་གཞན་ཡང་དེ་བཞིན་དུ་འདྲ་བར་གོ་བར་བྱ། སྐྱ་རེངས་དང་པོའི་#ཐོག་མ་འདིའོ། །སྐྱ་རེངས་ཀྱིས་#ཚད་གཟུང་བ་སྐྱ་རེངས་རྣམ་#
[88a.4]གསུམ་ཡོད་དེ་སྔོ་རེངས་ནི་དང་པོར་འབྱུང་སྟེ། ལྷོ་ཕྱོགས་ཀྱི་གླིང་དུ་ཉི་མ་ཤར་ནས་ཤིང་འཛམ་བུའི་གློར་བབ་པ་དང་འཛམ་བུའི་གསེབ་#ནས་འོད་བྱུང་བ་འཛམ་བུའི་ལོ་མའི་འོད་ཀྱིས་སྔོན་པོར་འབྱུང་སྟེ་དེ་བྱུང་བའི་ཚད་དུ་བརྩིའོ#། །དམར་རེངས་ནི་ཤིང་འཛམ་བུ་ལས་ཉི་མ་འཕགས་པ་དང་
[88a.5]འོད་དམར་པོར་བྱུང་བ་ལ་བྱ། སེར་རེངས་ནི་ཉི་མ་ནམ་མཁའ་ལ་མངོན་པར་བྱུང་ནས་འོད་སེར་པོར་བྱུང་བ་ལ་བྱ་སྟེ། སྐྱ་རེངས་ཕྱི་མ་གཉིས་ཀྱིས་ནི་མི་བརྩིའོ། །ཉི་མ་ཤར་ནས་ལས་སུ་མི་རུང་ངོ་། །གསོ་སྦྱིན་དང་ཚུལ་ནས་འབྱུང་བ་དང་ཚུལ་དུ་འཇུག་པ་ནི་ཞག་དུས་ལས་ཀྱང་སྐྱ་རེངས་ཀྱིས་#ནི་
[88a.6]ཚད་མི་གཟུང་གི་ཉི་མ་ཤར་ཚུན་ཆད་ལས་བྱར་རུང་ངོ་། །སྤང་བ་ནི་བདག་གིར་འདུ་ཤེས་པ་གཙོ་བའོ#། །སྤང་བའི་ལྟུང་བར་འགྱུར་བ་ནི་རྫས་བདག་གི་ལག་ཏུ་འོངས་ཤིང་ཐོབ་ལ་བདག་གི་ཡིན་པར་བསམས་#ཤིང་ཤེས་པ་#ལས་སྤང་བའི་ལྟུང་བར་འགྱུར་ཏེ་གོས་ཀྱི་སྤུ་#ནི། དགེ་སློང་ལ་
[88a.7]བརྟགས་པ་བལ་དང་དར་དང་ཟར་མ་དང་དུ་གུ་ལ་དང་ཀོ་ཏམ་པ་དང་། ཨ་བ་རན་ཏ་ཀ་དང་རས་དང་བདུན་ལས་སྔགས་མ་ཐེབས་ན་སྤང་བར་འགྱུར། མ་བརྟགས་པ་ནི་རྔ་མོ་རེའུ་{རི་དགས་,རི་དྭགས་}ཀྱི་བལ་དང་མཐོ་རིས་ཀྱི་གོས་རྣམས་ནི་སྔགས་མི་འཆགས#། འདི་བསྔོས་ན་མེད་པའོ། །གོས་ཤིག་གུད་
[88b]
[88b.1]ནས་འོངས་ཏེ་རྙེད་པའི་མི་གཞན་ཞིག་སྦྱིན་པ་དང་གཞན་དུ་གཏང་བར་བསམས་ནས་#བསྔོས་ཏེ་བཞག་པ་ནི་སྔགས་མ་བཏབ་ཀྱང་ཉེས་མེད་དོ། །རབ་ཏུ་འབྱུང་བར་འདོད་པའི་ཕྱིར་#བསྔོས་ན་ཡང་དེའོ། །གོས་ཤིག་རྙེད་ན་གསར་དུ་རབ་ཏུ་འབྱུང་བ་#ཞིག་ཡོད། དེའི་གོས་དང་ཡོ་བྱད་དུ་བྱའོ་ཞེས་
[88b.2]བསྔོས་ཏེ་བཞག་པ་ཡང་སྔགས་མ་བཏབ་ཀྱང་ཉེས་པར་མི་འགྱུར་རོ། །གོས་བརྟགས་པ་ཡང་ངོ་། །གོས་ཤིག་རྙེད་ན་བདག་གི་ཡོ་བྱད་བཅུ་གསུམ་དུ་བསྔོ་བའི་སྔགས་ཀྱིས་བཏབ་པ་དང་གོས་ལྷག་པའི་སྔགས་ཀྱིས་བཏབ་#པ་དང་བདག་ལ་མི་དགོས་ཏེ་སླར་བྱིན་པ་དང་བླངས་ནས་#གཞན་
[88b.3]སྦྱིན་པར་བསྔོས་པ་དང་འདི་བཞི་གང་ལྟར་བྱས་ཀྱང་ཉེས་པར་མི་འགྱུར་རོ། །འདིར་#རྒྱུད་ནི་ཞིགས་#པའོ། །གོས་ཤིག་རྙེད་དེ་ཞག་དགུ་ཙམ་ན་སྔགས་ཀྱིས་བཏབ་ན་ཞག་བརྒྱད་ཀྱི་བར་དུ་སྔགས་#ཀྱིས་མ་བཏབ་པ་ཞག་དེ་རྣམས་ཞིགས་ཉེས་པར་མི་འགྱུར་བའང་བྱ། ལྷག་པའི་སྔགས་ཀྱིས་
[88b.4]བཏབ་ན་མཁན་པོ་#ཡིན་པར་བསམ་#པས་བདག་གིས་#སེམས་པ་མེད་དེ་ཞིགས་པ་ལ་ཡང་བྱ། སྤང་བར་གྱུར་ཏེ་གཞན་བྱིན་པའི་ཚེ་བདག་གི་བར་སེམས་པ་མེད་པས་ལྟུང་བ་བྱང་བར་འགྱུར་བ་ལའང་#བྱའོ། །རང་བཞིན་ལས་ཉམས་པ་ཡང་ངོ་། །གོས་ཤིག་གསར་དུ་འོངས་ཏེ་རྙེད་ན་ཞག་
[88b.5]བརྒྱད་དགུའི་བར་དུ་སྔགས་ཀྱིས་མ་ཐེབས་པ་ལས། དགེ་སློང་སྨྱོས་ན་ཞག་དུ་ལོན་ཀྱང་རུང་སྤང་བའི་ལྟུང་བར་མི་འགྱུར་རོ། །ནམ་དྲན་པ་ནས་ཞག་བཅུ་ཚུན་ཆད་དུ་སྔགས་གདབ། འདི་ཡོད་པ་ལས་གཞན་ཡང་འདི་ལྟ་བུའི་དངོས་པོ་སྐྱེས་སོ། །གོས་ཤིག་རྙེད་ན་#སྔགས་ཀྱིས་མ་བཏབ་
[88b.6]སྟེ་སྤང་བའི་ལྟུང་བར་འགྱུར་ན་གོས་སྤང་བར་གྱུར་པ་དེ་རྙེད་ཚུན་ཆད་གོས་གཞན་རྙེད་དོ་ཅོག་སྤང་བར་#འགྱུར་རོ། །ལྷན་ཅིག་ཏུ་སྐྱེས་པ་ཞག་བདུན་པ་ཡང་ངོ་། །ཞག་བདུན་པའི་སྨན་དུ་གཏོགས་པ་#རྣམས་ཀྱང་གང་ཡང་རུང་སྔ་མ་རྙེད་པ་སྤངས་པར་#གྱུར་ན་དེ་ཚུན་ཆད་རྙེད་པ་ཀུན་ཀྱང་སྤང་
[88b.7]བར་འགྱུར་རོ། །རིགས་ཐ་དད་པ་ནི་མ་གཏོགས་སོ། །སྤང་བ་དེའི་ལྟུང་བ་ཡོད་བཞིན་དུ་#ཡོ་བྱད་ཙམ་ཡང་བདག་#གིར་བྱས་པའོ། །གོས་རྙེད་པ་སྣ་གཅིག་སྤང་བའི་ལྟུང་བར་གྱུར་ན་དེ་རྙེད་ཚུན་ཆད་གོས་གཞན་ཅི་རྙེད་པ་ཀུན་སྤང་དགོས་པ་ནི་སྔགས་མི་འཆགས་པ་ལྷན་པའམ་སྐུད་པ་ཙམ་ཡན་
[89a]
[89a.1]ཆད་ཀྱང་སྤང་དགོས་སོ། །དེ་ལས་ཆུང་བའི་དུམ་བུ་ནི་མ་ཡིན་ནོ། །གོས་ཤིག་རྙེད་ན་སྔགས་གདབ་#དགོས་པ་ནི་ཁྲུ་གང་འཁོར་#བ་ཡན་ཆད་ཅིག་#ལས་སྔགས་ཀྱིས་མ་བཏབ་ན་སྤང་བའི་ལྟུང་བར་འགྱུར། ཁྲུ་གང་མན་ཆད་ལ་ནི་སྔགས་ཀྱིས་གདབ་མི་དགོས། དགེ་འདུན་
[89a.2]གྱི་ཡང་#ངོ་། །ཕྱོགས་བཅུའི་དགེ་འདུན་གྱི་དཀོར་ཡང་རུང་ངོ་། །མཚམས་གཅིག་གི་དགེ་འདུན་གྱི་དཀོར་ཡང་རུང་བདག་གི་ཆོས་གོས་གསུམ་གྱི་གོར་བརྙས་#ཏེ་སྔགས་ཀྱིས་བཏབ་པ་ལས་བྲལ་ནའང་ལྟུང་བར་འགྱུར་ཏེ་ཕྱོགས་བཅུའི་ནི་སྤང་དུ་མི་དབང་། མཚམས་གཅིག་གི་སྤང་དགོས་
[89a.3]མི་བདོག་#པ་དེ་ནི་འདིར་གཙོ་བོའོ། །གོས་ཤིག་རྙེད་དེ་སྤང་བའི་ལྟུང་བར་གྱུར་པ་ལས་གོས་དེ་རྐུན་པོས་ཁྱེར་རམ་ཆུས་ཁྱེར་རམ་མེད་པར་གྱུར་ན་སྤང་ནི་མི་དགོས་ལྟུང་བ་ནི་མཐོལ་#དགོས་སོ། །བྲུབས་#པ་བཏིང་བ་ན་འདི་གསུམ་ནི་མ་ཡིན་ནོ། །ཚུལ་ནས་བྱུང་སྟེ་བྲུབས་#པ་བཏིང་ན་འཆང་བ་དང་བྲལ་#བ་དང་
[89a.4]འཇོག་པ་གསུམ་གྱི་ལྟུང་བ་མེད་དེ་གནང་ངོ་། །འདི་ཡན་ཆད་ནི་འཆང་བ་དང་འབྲལ་བ་#འཇོག་པ་གསུམ་གྱི་རྩིས་མགོ་#འདྲ་སྟེ་འདི་ཡན་ཆད་སྤྱིར་འཆད་དོ། །བདག་གི་ཡོད་བཞིན་དུ་ཞག་བཅུ་འདས་ནའོ། །བདག་གིས་གོས་ཤིག་རྙེད་དེ་ལྷག་པར་#འཆང་ན་སྔགས་ཀྱིས་#མ་བཏབ་པར་ཞག་
[89a.5]བཅུ་ཚུན་ཆད་དབང་ངོ་། བཅུ་ལས་འདས་ན་སྤང་བའི་ལྟུང་བར་འགྱུར་རོ། །ཕ་རོལ་གྱི་ཐོག་མའོ། །ཞག་བཅུ་འདས་ན་#སྤང་བའི་ལྟུང་བར་འགྱུར་བ་ནི་ཞག་བཅུ་གཅིག་གི་སྐྱ་རེངས་དང་པོ་འདས་ནས་སྤང་བའི་ལྟུང་བར་འགྱུར་རོ#། །གོས་ལའོ། །འཆང་བའི་སྤང་བ་ནི་ལྷག་མའི་#གོས་
[89a.6]ཀྱང་ཡིན་པ་དང་། ཚད་ཀྱི་མཐའ་ནི་འཁོར་#གསུམ་ཡོག་པའོ། །གོས་དེ་ཁྲུ་གང་འཁོར་བ་#ཡོད་ཀྱང་རུང་འཁོར་གསུམ་ཡོག་པ་ཡང་རུང་། དེ་ཡན་ཆད་དང་འཁོར་གསུམ་ཡོག་པའི་#ལྟེ་བ་མན་ཆད་པུས་#མོ་ཡན་ཆད་མདུན་དང་རྒྱབ་ཡོག་པ་ལ་བྱ་སྟེ་འདི་ནི་ཆོས་གོས་སྨད་གསུམ་དུ་
[89a.7]བསྔོར་རུང་བའི་ཚད། བསྔོ་བས་མ་བཏབ་ནའོ། །གོས་ལྷག་མ་དེ་སྔགས་ཀྱིས་ཀྱང་མ་ཐེབས་པ་དང་ཡན་ལག་འདི་ལྔ་དང་ལྡན་ན་སྤང་བའི་ལྟུང་བར་འགྱུར#། བཏབ་ཀྱང་འདས་པ་དང་བཅས་ནའོ། །རྙེད་པའི་གོས་ཤིག་སྔགས་ཀྱིས་མ་ཐེབས་ཏེ་སྤང་བའི་ལྟུང་བ་ཡོད་བཞིན་དུ་ལྟུང་བར་
[89b]
[89b.1]གྱུར་པ་དེ་ཚུན་ཆད་གོས་རྙེད་དོ་ཅོག་#སྔགས་ཀྱིས་བཏབ་ཀྱང་སྔགས་མ་ཆགས་པ་ཡིན་ཏེ་སྤང་#དགོས་སོ། །གཞན་ཡོད་ན་མ་བསྔོས་པར་བདག་གིར་བྱས་ན་འདིར་རོ། །ལྟུང་བ་ཡོད་བཞིན་དུ་གོས་ཕྱིས་མ་རྙེད་པ་ཞག་#མ་འདས་ཀྱང་སྔགས་མི་འཆགས་ཤིང་སྤང་བར་འགྱུར་བ་ནི་སྔ་མའི་#ཁྲིན་
[89b.2]གྱི་ཆད་པས་སྤང་དགོས་སོ། །འཆང་བའི་སྤང་བའོ། །འཆང་བ་སྤང་བའི་ལྟུང་བ་སྟེ། འདུལ་བ་རྣམ་པར་འབྱེད་པའི་ནང་#ནས་འབྱུང་བའི་མདོ།། །།#འབྲལ་བའི་སྤང་བ་ལ་འཆད་དེ། ཉེས་མེད་པ་#གདིང་བ་དང་བྲལ་བ་ནའོ། །ཆོས་གོས་གསུམ་བདག་གིར་བསྔོས་པ་#ལས་བྲལ་
[89b.3]ན་ལྟུང་བར་འགྱུར་རོ་ཞེས་འབྱུང་བས་གདིང་བ་ཡང་བདག་གིར་བསྔོས་པ་ཡིན་ཏེ་བྲལ་ན་ལྟུང་བར་འགྱུར་བར་#ཐེ་ཚོམ་ཟ་བའི་ཕྱིར་བཤད་པ་དེ་གདིང་བ་དང་བྲལ་བ་ནི་ལྟུང་བར་ཡང་མི་འགྱུར་ཉེས་པ་ཡང་མེད་དོ། །གདིང་བ་བཞག་སྟེ་མི་འགྲོའོ། །མདོ་ལྟག་མ་ལྟར་གདིང་བ་དང་བྲལ་
[89b.4]ན་ཉེས་མེད་#ཅེས་ཏེ་ཞག་ཏུ་ཐོགས་#པའི་གནས་ཤིག་ཏུ་#འགྲོ་ན་གདིང་བ་བཞག་སྟེ་མི་འགྲོའོ། །བཞག་ན་ཉེས་བྱས། དེ་སྟེ་དེ་རིང་ཕྱིར་འཁོར་སྙམ་པ་#མེད་ན་ཡང་ངོ་། །ག་ཞིག་ཏུ་འགྲོས་ཏེ་ཞག་ཏུ་མི་ཐོགས་#པར་སླར་འཁོར་བའི་གདེང་#ཡོད་པ་ནི་གདིང་བ་བཞག་སྟེ་སོང་ཡང་ཉེས་མེད་དོ། །སླར་
[89b.5]འཁོར་བའི་གདེང་#མེད་པ་ལས་གདིང་བ་བཞག་ན་ཉེས་བྱས་སུ་#འགྱུར་རོ། །དེ་ལྟར་སོང་བ་ལས་དུས་མ་ཡིན་པ་གྲུབ་ན་དེར་དེ་བརྙས་#ཏེ་གནོས་ཤིག །མདོ་ལྟག་མ་ལྟར་སླར་འཁོར་བའི་གདེང་#ཡོད་དེ་གདིང་བ་བཞག་སྟེ་སོང་#བ་ལས་ཆུ་བྲུག་#གམ་དགྲས་ཆོད་དེ་རྐྱེན་#ཅིག་བྱུང་ནས་སླར་མ་
[89b.6]འཁོར་ན། དགེ་འདུན་དང་གྲོགས་པོ་དང་ཁྱིམ་པའི་མལ་སྟན་གག་ལ་ཉལ་ཡང་རུང་གདིང་བ་མེད་དུ་མི་རུང་སྟེ་གཞན་ཅིག་ལས་བརྙོས་#ལ་ཉོལ་ཅིག །དགེ་འདུན་དང་ཁྱིམ་པའི་མལ་སྟན་ལ་གདིང་བ་མེད་པར་ཉལ་ན་ཉེས་བྱས་ལྕི་བ། གྲོགས་པོའི་མལ་སྟེན་#ལ་གདིང་བ་མེད་པར་ཉལ་
[89b.7]ན་ཉེས་བྱས་ཡང་བའོ། །མ་གྲུབ་ན་སྟེང་ནས་དགབ་པ་བཞིན་#པ་ལྟ་བ་ལ་རིང་དུ་མ་ལོགས་ཤིག །མདོ་ལྟག་མ་ལྟར་སླར་འཁོར་བའི་གདེང་#ཡོད་དེ་སོང་སོང་བ་ལས་རྐྱེན་ཅིག་བྱུང་སྟེ་སླར་མ་འཁོར་བ་ལས་གདིང་བ་བརྙར་#ཡང་མ་རྙེད་ན་ཆོས་གོས་སྣམ་#བདུན་ལ་ཞེང་དུ་བཞིར་བལྟ་བས་
[90a]
[90a.1]#ཏེ་བཏིང་ལ་སྲོད་དང་ཐོ་རངས་ནམ་གྱི་སུམ་གཉིས་ཀྱི་#བར་དུ་བཅག་པའམ་ཙོག་པུར་#འདུག་ལ་མི་ཉལ་བར་ཁ་དོན་#བྱ། ནམ་གྱི་གུང་གསུམ་ཆ་ལའང་མལ་སྟན་ལ་མཐང་#གིས་མ་རེག་པ་དང་ཆོས་གོས་ལ་མི་གཟན་པའི་ཚུལ་དུ་བསྐུམ་སྟེ་ཉལ། སྦྱར་མ་གཞག་
[90a.2]པའི་མི་རེག་#པའི་གནས་སུ་དབྱར་གྱི་རས་ཆེན་མི་གཞག་ཆོས་གོས་སྦྱར་མ་གང་དུ་བསྐུར་#དགོས་པར་དབྱར་གྱི་#རས་ཆེན་ཡང་མི་གཞག་པར་བསྐུར། ཆོས་གོས་#གསུམ་གང་དུ་གཞག་པར་རིགས་པའི་སར་རས་ཆེན་བཞག་ཀྱང་ཉེས་མེད་དེ་གང་དུ་བཞག་པ་དང་གང་དུ་བསྐུར་#བའི་
[90a.3]རིགས་པ་འོག་ནས་འཆད་པ་ཡིན་ཏེ་མི་སྟོར་བའི་ཚུལ་དུ་གཞག་པ་ལ་བྱ། ཆར་པ་ལ་ཡང་མ་ཡིན། ཆར་པ་འབབ་བམ་ཆར་པ་#འབབ་ཏུ་དོགས་ཏེ། ག་#ཞིག་ཏུ་འགྲོ་ན་རས་ཆེན་མི་གཞག་པར་བསྐུར#། མ་ཁྱེར་ན་ཉེས་བྱས། ཆུ་རྒལ་ཏེ་འགྲོ་ན་ཡང་མ་ཡིན། ག་ཞིག་ཏུ་འགྲོ་སྟེ་ཆུ་ཞིག་
[90a.4]རྒལ་ན་ཡང་ཆོས་གོས་ཆུས་མི་གཤེར་བར་བྱ་བའི་ཕྱིར་དང་སླར་འོང་ན་ཆུ་བྲུག་#སྟེ་མི་ཐར་བའི་བར་དུ་ཆར་པས་ནོན་དུ་འོང་བའི་ཕྱིར་རས་ཆེན་བསྐུར་#དགོས་སོ། །འདི་དག་ལ་དོགས་ན་མ་#ཡིན། ག་ཞིག་ཏུ་འགྲོ་སྟེ་ཆར་པ་འབབ་ཏུ་དོགས་#སམ་ཆུ་བྲུག་#གམ་ཆུ་རྒལ་དགོས་པར་དོགས་
[90a.5]ནའང་རས་ཆེན་མི་གཞག་པར་བསྐུར#། དགེ་སློང་དང་བཅས། དགེ་སློང་ཡང་ཡོད་ལ། སྒོ་དང་བཅས། ཁང་པའི་#སྒོ་དང་སྒོ་ལྕགས་ཀྱང་ཡོད་པ། གནས་དང་བཅས་པ། ཁང་པ་#ཡིན་པ་དང་འདི་གསུམ་དུ་ལྡན་པར་ནི་ཆོས་གོས་གཏམས་#ཏེ་བཞག་ཀྱང་ཉེས་མེད། གསུམ་ལ་
[90a.6]གཅིག་མ་ཚང་བར་བཞག་ན་ཉེས་བྱས་ཡང་གསུམ་ཆར་ཡང་མེད་པར་གཞག་ན་ཉེས་བྱས་ལྕི་བ། ཆར་པ་འབབ་བམ། གཞིག་ཏུ་འགྲོ་སྟེ་ཆར་པ་འབབ་བམ་འབབ་ཏུ་དོགས་#པའམ། #ཆུ་རྒལ་ཏེ་འགྲོ་བ་དང་། ཆུ་རྒལ་ཏེ་འགྲོ་དགོས་སམ། དེ་ལྟ་བུ་མེད་པ་དང་། དགྲ་འམ་གཅན་
[90a.7]གཟན་ལྟ་བུས་གཙེ་བ་དང་#མེད་པ་དང་། གནང་བ་མེད་པ་དང་། ནད་པ་དང་རྒན་པོ་ལྟ་བུ་ཆོས་གོས་དང་འབྲལ་བར་གནང་བ་དགེ་འདུན་གྱིས་མ་བྱིན་པ་དང་། བཏིང་#བ་མ་བྲུབས་#ཏེ་ཟླ་བ་ལྔའི་བར་དུ་ཆོས་གོས་དང་འབྲལ་བར་གནང་བ་མེད་པ་དང་། སྦྱར་མ་མེད་པར་གར་ཡང་མི་འགྲོའོ། །
[90b]
[90b.1]མིང་གིས་#སྨོས་པ་འདི་#ལྟ་བུའི་རྐྱེན་མེད་པར་ཆོས་གོས་སྨད་གསུམ་བཞག་སྟེ་གར་ཡང་མི་འགྲོ། འདི་རྣམས་ཀྱི་རྐྱེན་ཡོད་ན་ནི་ཆོས་གོས་བཞག་སྟེ་སོང་ན་ཉེས་མེད་དོ། །ཆོས་གོས་ཀྱི་གནས་ཐོབ་པར་མི་འགྱུར་ན་སྤང་སྟེ་གཞན་ལ་བསྔོ་བའི་ཆོ་གའོ། །ག་ཞིག་ཏུ་འགྲོ་སྟེ་ཞག་མི་ལོན་པར་
[90b.2]སླར་འཁོར་བའི་གདེང་#ཡོད་དེ་ཆོས་གོས་བཞག་སྟེ་སོང་སོང་བ་ལས་དགྲས་ཆོད་དམ་ཟམ་པ་ཆད་དམ་ཆུ་བྲུགས་#ཏེ་སླར་མ་འཁོར་ན་བདག་གི་#ཆོས་གོས་སུ་བསྔོས་པས་ལུས་པ་དེ་ལག་ན་འདུག་པ་ཙམ་དུ་བསམས་ཏེ་གྲོགས་པོ་གཅིག་གི་གན་དུ་དབྱུང་བའི་སྔགས་བྱས་ལ་ཆོས་གོས་སྨད་
[90b.3]གསུམ་གཞན་ལ་བརྙས་ཏེ་སྔགས་གདབ། ཆོས་གོས་ཉིད་མ་རྙེད་ནའང་། དགེ་སློང་གི་གོས་སུ་མིང་གིས་#བཏགས་པ་ལས་#ཁྱིམ་པའི་རྫས་སམ་སྣམ་བུ་#དཀར་པོའམ། རས་ཁ་ཚར་མ་བཅད་པ་ཅི་#འདྲ་བ་ཡང་རུང་སྟེ་སྔགས་འཆགས་སོ། །བྱིན་ཅིག །མི་འབྲལ་བར་གནང་#བ་ནི་
[90b.4]སྦྱར་མ་ལྕི་བ་ནད་པ་#དང་རྒན་པོ་དག་ལའོ། །དགེ་སློང་ནད་པ་དང་རྒན་པོ་ཆོས་གོས་དང་འབྲལ་བ་དགེ་འདུན་ལ་གསོལ་ཞིང་འོང་ན་དགེ་འདུན་གྱིས་སྔར་སྤྱད་བྲིམ་སྟེ་སྤྱོད་#ལ་ཆོས་གོས་མི་ཐེག་ཡང་དག་ན་ནད་པ་ཡང་རུང་རྒན་པོ་ཡང་རུང་ཆོས་གོས་དང་འབྲལ་བ་མེད་པར་གནང་བ་བྱིན་
[90b.5]ཅིག །དགེ་འདུན་གྱིས་གནང་བ་མ་བྱིན་ན་ཉེས་བྱས་#སུ་འགྱུར་རོ། །བསྔོས་པ་ལས་#གནང་བ་མ་ཐོབ་ན་བྱེད་དོ། །#འབྲལ་བའི་སྤང་བར་འགྱུར་བ་ནི་ཡན་ལག་འདི་རྣམས་དང་ལྡན་ན་འགྱུར་ཏེ། བདག་གི་ཆོས་#གོས་སུ་བསྔོ་བའི་སྔགས་ཀྱིས་ཀྱང་ཐེབས་པ་དང་ནད་པ་དང་རྒན་པོ་ལ་ཆོས་གོས་
[90b.6]དང་འབྲལ་བ་མེད་པར་དགེ་འདུན་གྱིས་ཀྱང་གནང་བ་མེད་པ་དང་། གདིང་བ་བྲུབས་#པའི་ཟླ་བ་དང་ལྡན་པ་#འབྲལ་བར་གནང་བའི་#ཡང་གནང་བ་ནང་དུ་གཏོགས་སོ། །ཕྱིར་#དང་བཅས་པའི་གནས་ལས་གཞན་དུ་གནས་ན་སྐྱ་རེངས་བྱུང་#ནའོ། །བདག་འདུག་པའི་གནས་ཀྱི་མཚམས་ཀྱི་ཕྱི་
[90b.7]རོལ་དུའང་བྲལ་བ་དང་མཚམས་ཀྱི་ཕྱི་རོལ་དུ་བྲལ་ནས་སྐྱ་རེངས་ཡང་བྱུང་བ་དང་ཡན་ལག་འདི་བཞི་དང་ལྡན་ན་ཆོས་གོས་དང་བྲལ་བའི་སྤང་བའི་ལྟུང་བར་འགྱུར་རོ། །བདག་གནས་པའི་མཚམས་ནི་འོག་ནས་འཆད་པ་རྣམས་#ཡིན་ནོ། །མཚམས་བྱས་པ་ནི་གནས་ཀྱི་མཐའ་
[91a]
[91a.1]མཚམས་ནི་དགེ་འདུན་གྱིས་#གསོལ་བ་དང་ཞུ་བའི་ལས་ཀྱིས་#མཚམས་བཅད་པ་དང་ར་བས་བསྐོར་བ་དང་འོབས་དང་ཡུར་བས་བསྐོར་བ་ལ་སོགས་པ་ནི་མཚམས་སུ་གཏོགས་ཏེ། མཚམས་ཀྱི་ཚད་ཅི་ཙམ་གྱིས་ན་ནང་དང་ཕྱི་རོལ་དུ་འགྱུར་བ་ནི་འོག་ནས་འཆད། 
[91a.2]བདག་པོ་གཅིག་ན་ནང་གི་མཚམས་ནི་ཐ་དད་པ་མ་ཡིན་ནོ། །ཁང་པ་ཁྱེར་ཀྱང་གཅིག་བདག་པོ་ཡང་གཅིག་ན་ཁང་པ་མིག་གཅིག་གི་ནང་དུ་བདག་འདུག་གམ་ཆོས་གོས་གཞག་པ་ཁང་པ་མིག་གཅིག་གི་ནང་དུ་ཁྱིམ་པ་དང་ཆོས་གོས་སམ་བདག་འདུག་ཀྱང་འབྲལ་བར་མི་འགྱུར། ནོར་
[91a.3]དང་ལྟ་བ་མ་བྱེ་བ་དག་ཀྱང་ངོ་། །བདག་པོ་གཅིག་#ཅེས་བྱ་བ་ནི་མི་སྤུན་དུ་ཡོད་ཀྱང་ནོར་ཡང་མ་བགོས་ཞིང་རྨོ་#བ་དང་ཕྱུགས་འཚོ་བ་#ལ་སོགས་པའི་ལས་ཀྱང་མཐུན། སངས་རྒྱས་ཀྱི་ཆོས་སམ་དེར་#ཏིག་གི་ཆོས་གང་ཡང་རུང་ལྟ་བ་ཡང་མཐུན་པ་ནི་ཁང་པ་བྱིན་གཅིག་#གི་མིག་གཅིག་གི་
[91a.4]ནང་དུ་སྤུན་གཅིག་དང་བདག་#ཉལ་ལ། མིག་གཅིག་གི་ནང་དུ་ཆོས་གོས་དང་སྤུན་གཅིག་གབ་#ཀྱང་རུང་གཅིག་དང་འདུག་ན་མི་#འབྲལ། ནོར་རམ་ལྟ་#བ་གཅིག་བྱེ་ལ་#གཅིག་མ་བྱེ་ན་#འབྲལ་བར་འགྱུར་རོ། །ཡལ་ག་དང་ཉེ་བའི་ཡལ་ག་མ་འདྲེས་ན་#གནས་ཐ་དད་དོ། །ཤིང་དྲུང་གཅིག་
[91a.5]ལ་ཡལ་ག་གཅིག་གི་འོག་གི་#ཐད་ཀའི་ས་ལ་བདག་ཉལ་ལ་#ཡལ་ག་གཅིག་གི་འོག་གི་ས་ལ་ཆོས་གོས་གཞག་སྟེ་བར་འདོམ་གང་ལས་རིང་བ་ཕན་#ནི་འབྲལ་བར་འགྱུར། འདོམ་གང་ཚུན་ཆད་ནི་མི་འགྱུར་ཏེ་ཤིང་གི་ཡལ་ག་དང་ལོ་མ་མ་འདྲེས་པ་ལ་བྱའོ། །ཤིང་གི་#ལོ་མ་དང་ཡལ་ག་
[91a.6]མ་འདྲེས་པ་#ལ་ཡལ་ག་གཅིག་གི་སྟེང་དུ་ཆོས་གོས་བཞག་ལ་ཡལ་ག་གཅིག་གི་སྟེང་དུ་བདག་ཉལ་ཏེ་བར་ནམ་མཁའ་འདོམ་#གང་ཕན་ཆད་ནི་འབྲལ་བར་འགྱུར་རོ་ཞེས་བྱི་ཤུ་ཏས་བཤད། དྲུང་ན་སྤྱིའི་འོ། །ཤིང་དྲུང་གཅིག་གི་ཡལ་ག་དང་མདོར་ཆོས་གོས་བཞག་ལ་ཤིང་གི་རྩ་བ་ལ་
[91a.7]བདག་གི་ལུས་ཀྱིས་རེག་པར་ཉལ་ན་སྤང་བའི་ལྟུང་བར་མི་འགྱུར་རོ། །རྩ་བའི་རྩ་བ་ལ་སོགས་པ་ཡང་ངོ་། །ཤིང་དྲུང་གཅིག་གི་ཡལ་གའི་ཡང་ཡལ་ག་ལ་ཆོས་གོས་བཀལ་ལ་ཤིང་གི་དྲུང་དུ་བདག་གི་ལུས་རེག་པར་ཉལ་ནའང་འབྲལ་བར་མི་འགྱུར་རོ་ཞེས་བྱི་ཙ་ཡ་#བར་མས་བཤད། 
[91b]
[91b.1]ཤིང་གི་རྩ་བའི་ཡན་ལག་སོ་སོའི་སྟེང་དུ་སྣང་བ་ལ་རྩ་བའི་སྟེང་དུ་ཆོས་གོས་སམ་བདག་ཉལ་ལ་ཤིང་ཀར་གཅིག་འདུག་ན་འབྲལ་བར་མི་འགྱུར་ཞེས་བྱི་ཤུ་ཏས་བཤད། ཤིང་གི་ཡལ་ག་དང་འདབ་མ་འདྲེས་པ་ནི་གནས་གཅིག་པའོ། །ཤིང་དྲུང་མང་ཞིང་#ལོ་མ་ཀུན་འདྲེས་པར་འདབ་
[91b.2]ཆགས་སུ་འདུག་པ་ནི་བར་དུ་རྩིག་#པའམ་ཆུས་མ་ཆོད་ན་ཤིང་གི་ལོ་མ་མ་འདྲེས་ཤིང་བར་ཆད་གང་ན་ཡོད་པ་ཚུན་ཆད་མཚམས་གཅིག# །བླ་གབ་ལྟ་བུ་དེའི་འོག་ཏུ་ཞུགས་པ་ན་ཡང་ངོ་། །ཤིང་དྲུང་གཅིག་ལ་ཡལ་ག་བར་ཆད་པ་#མེད་པར་གཅིག་ལ་#གཅིག་འདྲེས་པས་ཁེབས་པར་འདུག་
[91b.3]ན་ཡལ་གའི་ཐོག་མའི་མཐའ་ཁ་དྲང་དུ་ལོ་མ་ལས་ཐིགས་པ་ལྟུང་ཚུན་ཆད་ཁོ་ར་ཁོར་ཡུག་ཏུ་མཚམས་གཅིག་ཏུ་བརྩིའོ། །ཤིང་རྟ་དང་གྲུ་ཡང་ངོ་། །གྲུ་དང་ཤིང་རྟའི་འོག་གི་ངོས་ལ་ཆོས་གོས་བཞག་ལ་འོག་གི་ས་ལ་བདག་ཉལ་ན་མི་འབྲལ། ཤིང་རྟ་དང་གྲུའི་#སྟེང་དུ་གུར་རམ། 
[91b.4]ཁང་པར་ཕུབ་པའི་ནང་ནི་མཚམས་གཅིག་ཏུ་བརྩི། ཐོག་མ་ཕུབ་པ་ནི་མགོར་#ཆོས་གོས་བཞག་ལ་འཇུག་ཏུ་བདག་ཉལ་ན་འབྲལ་བར་འགྱུར་རོ། །མཚམས་མེད་པ་ནི་ཡན་ལག་གིས་ཡོག་པའི་མཐའོ། །དགོན་པ་ཞིག་ལ་གནས་ཏེ་ཐང་བུ་ཞིག་ལ་#ཉལ་ན་བདག་གི་#ལུས་འཕྲེས་པའི་
[91b.5]ཡན་ལག་གི་འོག་ཏུ་ཆུད་པ་ནི་མཚམས་གཅིག་ཏུ་བརྩི་སྟེ་མཚམས་ཀྱི་ཚད་གང་ཚུན་ཆད་འབྲལ་#བར་མི་འགྱུར་བ་ནི་འོག་ནས་འཆད། ཕྱིར་ལ་འདོམ་གང་འཁོར་#བའོ། །མདོ་ལྟག་མ་ལྟར་དགོན་པའི་ཐང་བུ་ལ་ཉལ་བ་ནི་བདག་གི་ལུས་འཕྲེས་པའི་ཡན་ལག་གིས་ཡོག་པའི་མཚམས་
[91b.6]ནས་འདོམ་#གང་ཁོ་ར་ཁོར་ཡུག་ཚུན་ཆད་མཚམས་གཅིག་ཏུ་བརྩི་སྟེ་འབྲལ་བར་མི་འགྱུར་རོ། །གྲོང་རྩིག་པས་བསྐོར་བ་ནས་ཅི་ཙམ་དེར་འོད་མའི་ཤིང་རྟ་བ་ལང་དྲུག་དང་ལྡན་པས་ཡོག་པའི་ལམ་མམ་བྱ་གག་འབབ་པའི་གནས་སོ། །ཁྱིམ་པའི་གྲོང་ཁྱེར་ཞིག་ན་གནས་ན་ཕྱི་རས་བསྐོར་
[91b.7]པའི་མཚམས་ནས་ཤིང་རྟ་སྦྲེལ་བའི་སྲོག་ཤིང་འོད་མས་#བྱས་པ་བ་ལང་དྲུག་གིས་དྲངས་#པ་ཆུའི་སྲིད་ཀྱི་ཚད་ཁོ་ར་ཁོར་ཡུག་ཚུན་ཆད་དུ་ཆོས་གོས་སམ་བདག་འདུག་ལ་#གྲོང་གི་ནང་ནོར་དང་ལྟ་བ་བྱེ་#ཡང་རུང་སྟེ་ཁྱིམ་གཅིག་གི་ནང་ན་ཆོས་གོས་དང་བདག་འདུག་ཀྱང་འབྲལ་བར་མི་འགྱུར་རོ། །ཕྱི་རའི་
[92a]
[92a.1]ར་བའི་ཁ་ནས་བྱ་གག་འཕུར་ཏེ་གང་དུ་བབ་པའི་ཚད་#ཚུན་ཆད་ཀྱང་རུང་སྟེ་ཚད་འདི་གཉིས་གང་ཡང་རུང་ངོ་། །སབ་མས་བསྐོར་ན་ར་ལུག་གི་རྡུལ་#ཏམ་རང་བཞིན་གྱིས་འཛེམ་པའི་མི་བཤང་བའི་སའི་ལམ་མོ། །སབ་མས་བསྐོར་བའི་གནས་ཤིག་ན་འཁོད་ན་སབ་མ་#ནས་ར་
[92a.2]ལུག་འདོང་#བའི་རྡུལ་གང་དུ་བབ་#པ་ཚུན་ཆད་དམ་མི་ངོ་ཚ་ཤེས་པའི་ཕྱི་རོལ་ཆེ་ཆུང་འདོར་བའི་བཤང་ས་ཚུན་ཆད་གང་ཡང་རུང་མཚམས་སུ་#ཆུད་དེ་འབྲལ་བར་མི་འགྱུར་རོ། །འོབས་ཀྱིས་བསྐོར་བ་ནི་སྐས་ཐེམ་པ་བཅུ་གཉིས་པའམ་ཕྱག་དར་བོར་བའི་བོང་རྡོ་སྦོམ་པོའི་ལམ་མོ། །འོབས་ཀྱིས་
[92a.3]བསྐོར་བའི་གནས་ཤིག་ན་འཁོད་ན་འོབས་ཀྱི་ནང་དུ་ཆོས་གོས་ལས་ལ་འོབས་ནས་སྐས་ཐེམ་པ་བཅུ་གཉིས་པ་ཅིག་#ཐད་ཀར་བསྙལ་ལ་གང་དུ་ཕྱིན་པ་ཚུན་ཆད་དང་འོབས་ཀྱི་ཁ་ནས་ཕྱག་དར་གྱི་བོང་རྡོ་#སྦོམ་པོ་བོར་ཏེ་འདྲིལ་བ་གར་འདྲིལ་བ་ཚུན་ཆད་དུ་བདག་ཉལ་ནའང་། མཚམས་ཀྱི་ནང་
[92a.4]དུ་གཏོགས་ཏེ་འབྲལ་#བར་མི་འགྱུར་རོ། །གནས་དེའི་ཁྱིམ་པའི་གྲོང་ཁྱེར་ཞིག་ན་གནས་ན་མཚམས་མིང་གིས་སྨོས་པ་འདི་རྣམས་གང་ཡང་རུང་ཚུན་ཆད་འབྲལ་བར་མི་འགྱུར་ཏེ། ཕྲན་ཚེགས་བྱེད་པ་དང་། ཁྱིམ་པའི་ཕྱག་དར་ཁུང་དང་ནས་འཕྱར་བའི་ཕུབ་མ་གར་ཕྱིན་པ་ཚུན་ཆད་དང་
[92a.5]འཆགས་པ་དང་། ཁྱིམ་པ་ཕོ་མོས་བུ་ཁུར་དུ་ཐོགས་ཏེ་འཆགས་པའི་#གར་ཕྱིན་པ་ཚུན་ཆད་དང་། འདུག་པའི་རྡུལ་བྱུང་#བས་ཇི་ཙམ་དུ་ཡོག་པའོ། །ར་བ་འམ་ཁང་པའི་དྲུང་དུ་མི་འདུག་པའི་རྡུལ་བྱུང་བ་གར་འདུག་པ་ཚུན་#ཆད་མཚམས་ཀྱི་ནང་དུ་གཏོགས་ཏེ་འབྲལ་བར་མི་འགྱུར་རོ། །
[92a.6]མཚམས་མེད་པའི་ལམ་དུ་མི་དག་དང་མི་#བྲལ་བར་འགྲོ་ན་འདོམ་ལྔ་བཅུར་གཅིག་མེད་པའོ། །ལམ་དུ་ཞུགས་ཏེ་འགྲོ་བ་ནི་ཆོས་གོས་སྔར་སོང་ངམ་ཕྱི་ན་ལུས་ཏེ་བར་དུ་ཆུ་དང་གྲོག་པོས་མ་ཆོད་དེ། ཐང་བུ་མཉམ་པར་འདུག་ན་བར་དུ་འདོམ་བཞི་བཅུ་རྩ་དགུ་ཚུན་ཆད་ནི་མཚམས་གཅིག་
[92a.7]ཏུ་བརྩིས་ཏེ་འབྲལ་བར་མི་འགྱུར་རོ། །མཚམས་གཞན་དུ་མ་ཡིན། ལྟག་#ཏུ་མཚམས་སྨོས་སོ་ཅོག་ཐམས་ཅད་བར་དུ་ཆུ་དང་རྩིག་པ་ལ་སོགས་པས་མ་#ཆོད་ན་མཚམས་#མིང་གིས་སྨོས་པ་མི་བརྩན་#ཏེ་ཆུ་དང་རྩིག་པ་བརྩན་#པར་བྱའོ། །དབུང་ནས་རྒྱང་གྲགས་ཀྱི་མཐའ་ཕན་ཆད་
[92b]
[92b.1]ནི་ཐ་དད་དོ། །ཚལ་བུ་ལྟ་བུའང་#འདབ་ཆགས་སུ་ལོ་མ་དང་ཡལ་ག་འཛིངས་#པར་ས་ཁྱོན་ཆེན་པོ་གཅིག་གི་ནང་གནས་ཏེ་བར་དུ་ཆུ་དང་རྩིག་པས་མ་ཆོད་ན་རྒྱང་གྲགས་གཅིག་ཁོ་ར་ཁོར་ཡུག་ཚུན་ཆད་རང་མཚམས་སུ་གཏོགས་ཏེ་འབྲལ་བར་མི་འགྱུར་རོ། །འབྲལ་བའི་སྤང་བ་སྟེ་
[92b.2]རྣམ་པར་འབྱེད་པའིའོ། །འབྲལ་བའི་སྤང་བ་ལྟུང་བ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།དུམ་བུ་དུམ་བུར་ཀྱང་བསྔོས་པ་མེད་པར་མ་སོང་ངོ་། །བདག་གི་ཆོས་གོས་གསུམ་གང་ཡང་རུང་སྔགས་ཅན་དུ་བསྔོས་པ་ལས་རྙིངས་ཏེ་རལ་ཞིང་དུམ་བུར་གྱུར་ཀྱང་
[92b.3]སྔགས་འདབ་#པར་མ་སོང་སྟེ། དེ་དང་བྲལ་ནའང་སྤང་བར་འགྱུར། ཆོས་གོས་གཞན་ལ་བསྔོ་ན་#ཡང་དབྱུང་དགོས་སོ#། །སྤང་བ་མི་སྐྱེ་བ་#མ་ཡིན་ནོ། །བདག་གི་ཆོས་གོས་ཤིག་སྤངས་པར་#གྱུར་ཏེ་སྤངས་ཟིན་པ་ལས་སླར་འོངས་ཏེ་སྔགས་འདེབས་ཀྱང་རུང་གཞན་གྱིས་ཆོས་གོས་སྤང་
[92b.4]བའི་ལྟུང་བར་གྱུར་པ་ཞིག་བདག་གི་ཆོས་གོས་སུ་སྔགས་འདེབས་ཀྱང་རུང་སྔགས་འཆགས་སོ། །དགེ་འདུན་གྱི་ཡང་ངོ་། །མཚམས་གཅིག་པའི་དགེ་འདུན་གྱི་དཀོར་ལས་བདག་གི་#ཆོས་གོས་གསུམ་གང་ཡང་རུང་ཆོས་གོས་ཀྱི་གོར་བརྙས་ན་སྔགས་ཀྱང་འཆགས། དེ་འབྲལ་བར་
[92b.5]འགྱུར་རོ། །མདོ་ལྟག་མ་ལྟར་དགེ་འདུན་ལས་#བརྙས་པའི་ཆོས་གོས་སྔགས་འཆགས་པས་ན་དེ་དང་འབྲལ་ནའང་སྤང་བའི་ལྟུང་བར་འགྱུར་རོ། །གཞན་གནས་ན་གནས་གཞན་དུ་མི་ཉམས་སོ། །དགེ་འདུན་གྱི་གནས་སུ་མུར་འདུག་གམ་ཁྱིམ་པ་ཞིག་གིས་#དགེ་འདུན་ལ་གསོལ་ཏེ་ཁང་
[92b.6]པ་བརྙས་ནས་ཁང་བུ་མིག་གཅིག་གི་ནང་#དུ་མུར་འདུག་འདུག་གམ་ཁྱིམ་པ་འདུག་ཅིང་ཆོས་གོས་ཀྱང་དེར་ལུས་ཏེ་མིག་གཅིག་གི་ནང་ན་བདག་ཉལ་ཡང་འབྲལ་བར་མི་#འགྱུར་རོ། །དེ་བཞིན་དུ་མུར་འདུག་གམ་ཁྱིམ་པའི་གནས་ལས། དགེ་སློང་གིས་#བརྙས་ཏེ་མིག་གཅིག་གི་ནང་དུ་
[92b.7]ཁྱིམ་པ་དང་། ཆོས་གོས་འདུག་ལ་མིག་གཅིག་ཏུ་བདག་ཉལ་ཡང་འབྲལ་བར་མི་འགྱུར་རོ། །གཞན་དང་འདིའི་ཆོས་དང་ལྟ་བ་ཡང་མ་ཆུད་པ་མ་ཡིན་ནོ། །སྦྱིན་བདག་གིས་#ཁང་བུ་ཁྱེར་ཅིག་#བརྩིགས་ཏེ་ཕྱེད་མུར་འདུག་ལ་ཕུལ་ཕྱེད་དགེ་སློང་ངམ་དགེ་འདུན་ལ་ཕུལ་བ་ལྟ་བུ་ལ་
[93a]
[93a.1]མུར་འདུག་དབང་བར་ཆོས་གོས་ལུས་ལ་དགེ་འདུན་དབང་བར་བདག་འདུག་ནའང་འབྲལ་བར་འགྱུར། སྤྱིའི་ཕྱི་#སྒོ་ཡང་མ་ཡིན་པ་མ་ཡིན་ནོ། །ཁྱིམ་པའི་གྲོང་ཁྱེར་གྱི་དབུས་#ན་ཆོས་གོས་སམ་བདག་འདུག་ལ་སྤྱིའི་ཕྱི་#སྒོར་ཆོས་གོས་སམ། བདག་གཅིག་
[93a.2]འདུག་ན་འབྲལ་བར་མི་འགྱུར། ནོར་ཞེས་པ་ནི་ཕ་དང་། ནོར་དང་ལྟ་བ་བྱེ་#ན་མི་སྤང་གཉིས་ཤིག་ཁང་པ་ཁྱེར་ཅིག་ཀྱང་བུ་འདུག་པའི་ཁང་བུར་ཆོས་གོས་ལུས་ལ་བདག་ཕའི་ཁང་བུར་འདུག་ན་#སྤང་བར་འགྱུར། བུའི་ཡང་མ་ཡིན་ནོ། །ནོར་ཡང་གཅིག་ལྟ་བ་ཡང་མ་བྱེ་ན་ཡང་#སྤུན་ནམ་
[93a.3]ཕུ་ནུར་མི་འོང་ཡང་#འབྲལ་བར་མི་འགྱུར་རོ། །སྤང་བ་ཡང་དེར་རོ། །དགེ་བསྙེན་དགེ་འདུན་ལ་ཁ་ངན་ཟེར་བ་ལས་#ཁ་ཟས་མི་བསླང་བ་#ཆད་པས་བཅད་པའི་སྤད་སྤུན་གཞན་ལ་བསླངས་ཀྱང་ཉེས་མེད་དོ། །སྨྱེ་གནས་ཀྱང་ངོ་། །སྨྱེ་གནས་སུ་འདུག་པ་དང་གབ་པ་#གཉིས་ཀྱང་སྤད་སྤུན་
[93a.4]ནོར་དང་ལྟ་བ་བྱེ་བ་#ཞིག་ཅིག་ཅར་དུ་སྤུན་དུ་མ་སྨྱེ་བ་བྱེད་པ་ཞིག་ལ་བལྟས་ཀྱང་ལྟུང་བ་གཅིག་ནོར་དང་ལྟ་བ་བྱེད་དུ་སྤྱོད་པ་བཞིན་དུ་ལྟུང་བ་རེ་རེ་གྲོང་གི་ར་བ་ནི་གཙུག་ལག་ཁང་གིར་མི་འགྱུར་རོ། །གཙུག་ལག་ཁང་གི་ར་བའི་མཚམས་གཅད་པ་#ནི་ཁྱིམ་མའི་ས་ལ་ཁ་བརྔམ་དུ་གཅོད་དུ་མི་གནང་
[93a.5]སྟེ་བར་ཆེ་ན་ཡང་མཚམས་སྔར་སྨོས་པ་ལས་མི་གཅད#། བར་དོག་ན་ཁྱིམ་པ་དང་ཕར་ཕྱེད་ཚུར་ཕྱེད་དུ་གཅད་#པར་མེད་དེ་ར་བའི་རྩིག་སྒལ་#གཅིག་གིས་ཆོད་ན་རྩིག་སྒལ་གྱིས་གཅོད་#མཚམས་དེ་ལས་འདས་པར་ཆོས་གོས་དང་བྲལ་ན་སྤང་བའི་ལྟུང་བར་འགྱུར། འབྲལ་བའི་སྤང་བའི་
[93a.6]སྟེ་དྲིས་#པའིའོ། །འབྲལ་བའི་སྤང་བའི་ལྟུང་བ་སྟེ་འདུལ་བ་དྲིས་པའི་ནང་ནས་འབྱུང་བའི་མདོ། །#འབྲལ་བའི་སྤང་བའོ། །འབྲལ་བའི་སྤང་བ་འདུལ་བ་སོ་སོའི་ནང་ནས་འབྱུང་བའི་མདོ།། །།འཇོག་པའི་སྤང་བའི་ལྟུང་བ་ལ་འཆད་དེ། མ་ལངས་པ་ཡང་ལངས་པ་བཞིན་ཏེ་
[93a.7]ལངས་སུ་རེ་བ་ཡོད་ན་སྟེ། ཁྲུ་གང་འཁོར་བའོ། །དགེ་སློང་ལ་ཆོས་གོས་#གསུམ་གང་ཡང་རུང་བ་ཅིག་མེད་ལ་ཆོས་གོས་ཀྱི་རྒྱུ་ཞིག་རྙེད་ན་དྲུབས་ཏེ་བསྔོས་ལ་ཆོང་#ཤིག །ཆོས་གོས་སུ་མ་ལངས་#ལ་གཞན་ལས་ཀྱང་ཆོས་གོས་ཀྱི་རྒྱུའམ་བསྣན་པ་ཞིག་འོང་བ་ཡོད་པ་#ན་སྔགས་
[93b]
[93b.1]ཀྱིས་མ་ཐེབས་པར་ཟླ་བ་གཅིག་ཚུན་ཆད་དུ་བཅངས་ཀྱང་ཉེས་མེད། གུད་ནས་བསྣན་པ་འོང་བ་མེད་ན་ནམ་རྙེད་རྙེད་དུ་ཁ་སོགས་སུ་མི་དབང་སྟེ་སྔགས་ཀྱིས་#མ་ཐེབས་ཏེ་ཞག་བཅུ་འདས་ན་སྤང་བའི་ལྟུང་བར་འགྱུར། བསྔོས་#པ་ཡོད་ནའོ། །ཆོས་གོས་གསུམ་ཚད་བཞིན་དུ་ཆོས་གོས་#སུ་མི་
[93b.2]ལངས་#པའི་གོས་ཤིག་རྙེད་ན་མདོ་ལྟག་མ་ལྟར་ཁ་སོགས་སུ་མི་དབང་སྟེ་སྤང་བའི་ལྟུང་བར་འགྱུར་གྱི་ཞག་བཅུ་མ་འདས་པར་སྔགས་ཀྱིས་གདབ། གཞན་དུ་ན་དེ་ཞག་#སུམ་ཅུ་འདས་ནའོ། །ཆོས་གོས་གསུམ་གང་ཀྱང་རུང་མ་ཚང་ལ་གོས་རྙེད་པས་མ་ལངས་ཏེ་རེ་བ་ཡོད་པའི་ཕྱིར་
[93b.3]ཁ་སོགས་པ་ཡང་ཟླ་བ་གཅིག་འདས་ཀྱི་བར་དུ་གུད་ནས་འོང་ཞིང་རྙེད་དུ་རེ་བ་ཡང་མ་ཐོ་བ་ལ་ཁ་སོགས་བདག་ལ་ཡོད་པ་ཡང་སྔགས་ཀྱིས་མ་#ཐེབས་ན་སྤང་བའི་ལྟུང་བར་འགྱུར། ཁ་དོག་ལ་སོགས་པ་མི་འདྲ་བ་ནི་མ་ལངས་པའོ། །གོས་སྣོན་#པ་གུད་ནས་འོང་བའི་#རེ་བ་ཡོད་པ་དེ་བདག་ལ་ཁ་མ་
[93b.4]ལངས་པ་འཆང་བ་དང་ཁ་དོག་མི་མཐུན་པ་དང་། རིགས་ཐ་དད་པ་ཞིག་སྟེ་བདག་གི་ཁ་མ་ལངས་པ་#རས་ཡིན་ལ་གུད་ནས་འོང་བ་སྣམ་བུ་ཡིན་པ་དང་བདག་གི་#ཁ་མ་ལངས་པ་སྔོན་པོ་ཡིན་ལ་གུད་ནས་འོང་བ་སེར་པོ་ཡིན་པ་ལྟ་བུ་ནི་ཁ་སོགས་སུ་མི་#དབང་སྟེ་ཞག་བཅུ་འདས་ཏེ་སྔགས་ཀྱིས་མ་ཐེབས་
[93b.5]ན་#སྤང་བའི་ལྟུང་བར་འགྱུར་རོ། །དཀར་པོ་ནི་#ཁ་དོག་ཐམས་ཅད་དུའོ། །བདག་ལ་གོས་ཁ་#མ་ལངས་པ་འཆང་བ་དེ་དང་རྙེད་དུ་རེ་བ་ནི་རིགས་གཅིག་སྟེ་བདག་ལ་ཡོད་པ་ཡང་རས་ཡིན། གུད་ནས་འོང་བ་ཡང་རས་ཡིན་པ་གཅིག་ཁ་དོག་དཀར་པོ་ཡིན་ན་གཅིག་ཁ་དོག་ཅི་འདྲ་བ་ཡང་ཟླ་བ་གཅིག་
[93b.6]གི་བར་དུ་སོགས་#སུ་རུང་སྟེ་སྤང་བར་འགྱུར་རོ། །དེ་ཞག་བཅུ་ལ་སོགས་པར་འབྲལ་བར་འབྱོར་ནའོ། །ཆོས་གོས་ཀྱི་རྒྱུ་#མ་ལངས་པ་སྣོན་པ་རྙེད་དུ་རེ་བ་ཡོད་ན་ཁ་སོགས་སུ་ཟླ་བ་གཅིག་ཏུ་གཞག་ཏུ་གནང་བ་ལས་རྙེད་དུ་རེ་བ་དེ་ཞག་བཅུ་ཚུན་ཆད་དུ་འོངས་ན་སྔ་མ་རྙེད་པ་ནས་ཞག་བཅུ་
[93b.7]ཚུན་ཆད་དུ་སྔགས་ཐོབས་ཤིག །ཞག་བཅུ་འདས་ཏེ་མ་ཐེབས་ན་སྤང་བའོ། །དེ་བཞིན་དུ་ཞག་ཉི་ཤུ་ཚུན་ཆད་དུ་རྙེད་དུ་རེ་བ་འོངས་ཏེ་#སྔགས་ཀྱིས་མ་ཐེབས་པར་ཞག་ཉི་ཤུ་འདས་ནའང་སྤང་བར་འགྱུར་#ཞག་སུམ་ཅུ་ཚུན་ཆད་དུ་རྙེད་དུ་རེ་བ་འོངས་ལ་སྔགས་ཀྱིས་མ་ཐེབས་པར་ཞག་སུམ་
[94a]
[94a.1]ཅུ་འདས་ན་སྤང་བའི་ལྟུང་བར་འགྱུར་རོ། །སྦྱར་#མ་དེངས་པའི་མཐའ་ནི་ཉིས་#རིམ་དུའོ། །ཆོས་གོས་ཆེན་པོ་སར་པར་བྱེད་ན་ཉིས་#རིམ་དུ་སྦྱར་དུ་གནང་ངོ་། །གདིང་#བ་ཡང་ངོ་། །གདིང་བ་སར་པ་བྱེད་ན་ཡང་ཉིས་རིམ་དུ་སྦྱར་དུ་གནང་ངོ་། །སྟེང་#ནས་དགབ་པ་དང་འོག་ཏུ་གནས་
[94a.2]པ་ནི་གཅིག་རིམ་མོ། །ཆོས་གོས་སྣམ་བུ་བདུན་པ་དང་ལྔ་པ་གཉིས་ནི་སར་པ་བྱེད་ནི་གཅིག་#རིམ་ལས་མི་གནང་ངོ་། །དུས་སུ་དེངས་ན་ཉིས་#རིམ་དུའོ། །ཆོས་གོས་ཆེན་པོ་དང་གདིང་བ་རྙིངས་པ་ནི་བཞི་རིམ་དུ་སྦྱར་དུ་གནང་ངོ་། །ཚལ་བུ་ལྔ་པ་དང་བདུན་པ་གཉིས་ནི་རྙིངས་ན་ཉིས་རིམ་དུ་སྦྱར་
[94a.3]དུ་གནང་ངོ་། །རྙིངས་པའི་ཚད་ནི་དགུན་ནམ་དཔྱིད་ཀྱི་དུས་གཅིག་བསྒོས་#པ་ཙམ་གྱིས་རྙིངས་པར་ཆུད་དོ། །ཕྱག་དར་ཁྲོད་ཀྱི་ཆད་པ་མེད་དོ། །ཚེམ་བུ་པ་ཕྱག་དར་ཁྲོད་ནས་བསྡུས་ཤིང་གློན་པ་ནི་རིམ་པའི་གྲངས་ཆད་པ་མེད་དེ་དུས་བློན་#དུའང་དབང་ངོ་། །དེངས་པ་དང་སྲབ་#པ་ནི་ལྷག་མར་སྦྱིན་པ་#
[94a.4]དགོས་པ་ཙམ་དུའོ། །ཆོས་གོས་ཟད་ཅིང་དེངས་ཏེ་བུག་#གམ་རྡོལ་ཏམ་རལ་པ་ནི་ཇི་ཙམ་རྡོལ་ཅིང་རལ་པའི་ལྷན་#པ་ཅི་དགོས་པ་ཙམ་རན་པར་གླན་ནོ། །མི་དགོས་པར་ལྷག་པར་ཆེར་མི་གླན#། ལྷག་པར་མི་སྦྱིན། ཆོས་གོས་གསུམ་དང་གདིང་བ་#དང་བཞི་གསར་དུ་བྱེད་པ་དང་རྙིངས་པ་#སྦྱོར་
[94a.5]དུ་གནང་བར་ལྷག་ཏུ་གྲངས་བཅད་པ་ལས་ལྷག་པར་མི་གླན། ལྷག་པར་གློན་#པའི་ཚེ་ཉེས་བྱས། སྤང་བར་#ཡང་བྱེད་དོ། །མདོ་ལྟག་མ་ལྟར་གྲངས་བཅད་པ་ལས་ལྷག་པར་སྦྱོར་དུ་མི་གནང་བ་#ལས་སྦྱར་ཏེ་ཞག་བཅུ་འདས་ན་སྤང་བའི་#ལྟུང་བར་འགྱུར། སྔགས་ཀྱང་མི་འཆགས། འོས་
[94a.6]པ་ལས་མི་དབྲལ། ཆོས་གོས་དང་གདིང་བ་གསར་དུ་བྱེད་པ་དང་རྙིངས་པ་#སྦྱོར་དུ་གནང་བར་གྲངས་བཅད་པ་#བཞིན་དུ་སྦྱར་བ་ལས་ཕྱིས་སོ་སོར་བྲལ་ན་ཉེས་བྱས་སོ། །དེ་བཞིན་དུ་ལས་བྱས་ནས་སྦྱར་#སྙམ་དུ་སེམས་མ་བསྐྱེད་#པས་སོ། །ཆོས་གོས་དང་གདིང་བ་སྦྱོར་དུ་གནང་བ་གྲངས་བཅད་
[94a.7]པ་བཞིན་དུ་སྦྱར་བ་དེ་བཙོ་བ་དང་བཀྲུ་#བ་ལ་སོགས་པའི་ལམ་#བྱ་བའི་ཕྱིར་ཕྲལ་ཏེ་ལས་ཟིན་ན་སླར་སྦྱར་#རོ་སྙམ་དུ་བསམས་ཏེ་ཕྲལ་བ་ནི་ཉེས་མེད་དོ། །བབ་བབ་ཏུ་#ཕྲལ་ནས་སྦྱར་བ་ཚུན་ཆད་བཅུ་འདས་ན་སྤང་བའོ། །མདོ་ལྟག་མ་གཉིས་#ལྟར་ཆོས་གོས་དང་གདིང་བ་སྦྱར་དུ་གནང་བ་ལས་
[94b]
[94b.1]ཕྲལ་བ་ཞག་བཅུ་ཚུན་ཆད་#སླར་མ་སྦྱར་ཏམ་ཕྲལ་བ་དེ་སོ་སོར་སྔགས་ཀྱིས་མ་ཐེབས་ན་སྤང་བའི་ལྟུང་བར་ཡང་འགྱུར་རོ། །སྦྱར་མའི་དུམ་བུ་ནི་དགུ་ནས་ཉི་ཤུ་རྩ་ལྔར་ཏེ་ཟུང་མ་གཏོགས་སོ། །ཆོས་གོས་ཆེན་པོ་#གསར་དུ་བྱེད་ན་ཚལ་བུ་དགུ་ཡན་ཆད་ཉི་ཤུ་རྩ་ལྔ་མན་ཆད་དུ་བྱེད་དུ་གནང་
[94b.2]སྟེ་གྲངས་འཆུགས་པར་མི་བྱ་བར་ཁང་འཁྱེར་དུ་བྱས་ཏེ་ཚལ་བུ་བཅུ་གསུམ་དང་བཅོ་ལྔ་དང་བཅུ་དགུ་དང་ཉི་ཤུ་རྩ་གཅིག་དང་། ཉི་ཤུ་རྩ་གསུམ་དང་ཉི་ཤུ་རྩ་#ལྔ་གྲངས་འདི་རྣམས་གང་དུ་བྱས་ཀྱང་རུང་ངོ་། །དེ་ཕན་ཆད་ནི་ཚེམ་བུའོ། །ཚལ་བུ་ཉི་ཤུ་ཆ་ལྔ་ནས་#མང་བ་ནི་ཚོམ་བུ་#ཞེས་
[94b.3]བྱ་སྟེ་ཆོས་གོས་ཆེན་པོའི་སྔགས་མི་འཆགས་སོ། །ཚེམ་བུ་པའི་ཆོས་གོས་ཀྱི་#སྔགས་ནི་འཆགས་སོ། །གསུམ་པ་དང་པོ་ནི་#ལེབ་ལེབ་པོ་ཕྱེད་དང་གསུམ་མོ། །ཆོས་གོས་ཚལ་བུ་དགུ་པ་དང་བཅུ་གཅིག་པ་དང་བཅུ་གསུམ་པ་གསུམ་ནི་ཞེང་དུ་འགྲོ་བའི་ཚལ་བུ་ཀུན་#ཚལ་བུ་རིང་པོ་
[94b.4]མཉམ་པ་གཉིས། རིང་པོའི་ཕྱེད་ཚད་གཅིག་དང་། ཕྱེད་དང་གསུམ་དུ་སྤེལ་ཅིང་གཏང་ངོ་། །གཉིས་པ་ནི་ལེབ་ལེབ་པོ་ཕྱེད་དང་བཞིའོ། །ཆོས་གོས་ཚལ་བུ་བཅོ་ལྔ་པ་དང་། བཅུ་བདུན། བཅུ་དགུ་པ་གསུམ་ནི་ཞེང་དུ་འགྲོ་བའི་ཚལ་བུ་མཉམ་པ་རིང་པོ་གསུམ། རིང་
[94b.5]པོའི་ཕྱེད་ཚད་གཅིག་སྟེ་ཕྱེད་དང་བཞི་མགོ་མཇུག་ཏུ་སྤེལ་ཅིང་གཏང་#། གསུམ་པ་ནི་ལེབ་ལེབ་པོ་ཕྱེད་དང་ལྔའོ། །ཆོས་གོས་ཚལ་བུ་ཉི་ཤུ་གཅིག་པ་དང་། ཉི་ཤུ་གསུམ་པ་དང་ཉི་ཤུ་ལྔ་པ་གསུམ་ནི་ཞེང་དུ་འགྲོ་བའི་ཚལ་བུ་རིང་པོ་བཞི་རིང་པོའི་ཕྱེད་ཚད་#གཅིག་སྟེ། ཚལ་བུ་ཕྱེད་
[94b.6]དང་ལྔ་ཞེང་དུ་འགྲོ་བའི་#མཇུག་ཏུ་བསྣོར་#ཅིང་སྤེལ་ཏེ་གཏང་། བདག་གི་ཁྲུ་གསུམ་དང་ལྔ་ནི་ཐུ་#བོར་བསྔོའོ། །ཆོས་གོས་གསུམ་ལ་ཆེར་བྱེད་དུ་གནང་བའི་ཚད་ནི་བདག་ཉིད་ཀྱི་ཁྲུ་ཞེང་དུ་ནི་གསུམ། ཆུར་ནི་ལྔར་བྱེད་དུ་གནང་ངོ་། །ཆུང་ངུ་ནི་ཁྲུ་ཕྱེད་ཕྱེད་མ་གཏོགས་སོ། །ཆོས་གོས་
[94b.7]གསུམ་ཆུང་ངུར་#བྱེད་ན་གནང་བའི་ཚད་ནི་བདག་ཉིད་ཀྱི་ཁྲུ་ཞེང་དུ་ཕྱེད་དང་གསུམ། ཆུར་ཕྱེད་དང་ལྔ་བྱེད་དུ་གནང་ངོ་། །བར་མ་ནི་དབུ་མའི་ཚད་ལའོ། །ཆོས་གོས་གསུམ་འབྲིང་བྱེད་ན་གནང་བའི་ཚད་ནི་བདག་གི་ཁྲུ་ཞེང་དུ་གསུམ་མན་ཆད་ཁྲུ་ཕྱེད་དང་གསུམ་ཡན་ཆད་ཆུར་ཁྲུ་ཕྱེད་
[95a]
[95a.1]དང་ལྔ་ཡན་ཆད་#ཁྲུ་ལྔ་མན་ཆད་གག་ཏུ་ཡང་#བྱར་རུང་ངོ་། །འོག་ཏུ་གནས་པ་ནི་གཉིས་དང་ལྔའམ་གཉིས་དང་བཞིའོ། །ཆོས་གོས་སྣམ་བུ་ལྔ་པ་ནི་བོངས་#ཏེ་མེད་ན་ཞེང་ཁྲུ་#དོ་ལ་ཆུར་ཁྲུ་ལྔ་ཡང་རུང་། ཞེང་དུ་ཁྲུ་དོ་ལ་ཆུར་ཁྲུ་བཞིར་བྱར་ཡང་#རུང་ངོ་། །འཁོར་
[95a.2]གསུམ་ཡོག་#པ་ཡང་ངོ་། །མདོ་ལྟག་མ་ཙམ་དུ་སྦྱར་#ཡང་མེད་དེ་ཕོངས་ན་ཆོས་གོས་ཚལ་བུ་ལྔ་པ། འཁོར་གསུམ་ཡོག་ལ་#བྱས་ཀྱང་ཉེས་མེད་དེ་སྔགས་ཀྱང་འཆགས་#སོ། །ལུས་ཀྱི་བདུན་ཆ་ལས་གཉིས་ནི་ཁྲུའི་དོན་ཏོ། །མིའི་ལུས་དང་ལག་པ་རིང་ཐུང་ཞུགས་#ཏེ་ཁྲུས་བཅལ་#དུ་
[95a.3]མི་མངོན་ན་ལུས་ལ་ཅི་ཡོད་པ་ལས་བདུན་ཆར་བཅལ་#ཏེ་བདུན་ཆ་གཉིས་ལ་ཁྲུ་གང་དུ་#བརྩི་སྟེ། ཁྲུ་དེ་ཆོས་གོས་ཀྱི་ཞེང་དུ་ནི་གསུམ་ཆུར་ནི་ལྔའི་ཚད་དུ་བཅལ་#ལོ། །མི་འདུས་ན་སྤྲད་པ་#བྱའོ། །ཆོས་གོས་ལ་བདག་གི་ཁྲུ་ཚད་བཞིན་དུ་བྱས་ཀྱང་མི་ཚོ་ཞིང་སྦོམ་སྟེ། ཆོས་གོས་ཁ་མི་
[95a.4]འདུས་ཤིང་མི་ཡོག་#ན་སྣ་གཉིས་སྒྲོ་གུས་གདགས་ཤིང་སྤྲད་པའམ་བཙེམས་ཏེ་སྤྲད་#པར་བྱའོ། །ཚད་ལས་ལྷག་པར་མི་བྱའོ། །ཟླ་བའི་སྤང་བ་#སྟེ། རྣམ་པར་འབྱེད་པའོ#། །འཇོག་པའི་སྤང་བའི་ལྟུང་བ་སྟེ། འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།ཉེས་བྱས་
[95a.5]པ་ནི་འབྲིང་#བ་སྟེ་ཆུང་ངོ་། །ཁྲུ་གང་དུ་མ་ཆོག་པའི་གོས་དང་འཁོར་གསུམ་མ་ཡོག་པ་ཡང་སྔགས་གདབ་དགོས་ཤིང་འཆགས་ཏེ་སྔགས་མ་ཐེབས་པར་ཞག་འདས་ན་སྤང་བའི་ལྟུང་བར་ནི་མི་འགྱུར་གྱི་ཉེས་བྱས་སུ་འགྱུར་རོ། །འཁོར་ཕྱེད་ཀྱང་མི་ཡོག་པ་ནི་རོ་#མེད་པའོ། །གོས་ཁ་མ་
[95a.6]ལངས་པ་ནི་རྙེད་དུ་རེ་བ་ཡོད་པའི་ཕྱིར་གཞོག་#ཏུ་གནང་བ་རྙེད་དུ་རེ་བ་དེ་འཁོར་#གསུམ་ཡོག་པའི་ཕྱེད་མན་ཆད་ཙམ་ཞིག་རྙེད་དུ་#རེ་བ་ནི་ཁ་སོགས་སུ་གཞག་ཏུ་མི་གནང་#སྟེ། ཞག་བཅུ་འདས་ན་སྤང་བར་འགྱུར་རོ། །མ་བརྟགས་པ་ཡང་ངོ་། །ཁ་སོགས་སུ་གཞོག་པ་དེ་ལ་རྙེད་དུ་རེ་བ་དགེ་སློང་
[95a.7]གིས་#གོས་སུ་མ་བརྟགས་པ་{རི་དགས་,རི་དྭགས་}དང་རྔ་མ་ལྟ་#བུ་ཞིག་ཡིན་ན་གཞོག་ཏུ་མི་གནང་སྟེ། ཞག་བཅུ་#འདས་ན་སྤང་བར་འགྱུར་རོ། །མ་བསྔོས་པ། ཆོས་གོས་ཀྱི་རྒྱུར་མ་བསྔོས་ཤིང་མ་#བརྟགས་པ་མིང་གིས་སྨོས་པ་འདི་རྣམས་གག་ཀྱང་རུང་སྔགས་ཀྱིས་མ་བཏབ་ན་ཉེས་བྱས་སུ་
[95b]
[95b.1]འགྱུར་རོ། །གདོང་ཕྱིས་དང་། གདོང་ཕྱི་#བའི་རས་སམ་སྣམ་བུའི་རས་མ་དང་། ཚགས་དང་#། ཆུ་ཚགས་དང་ཆུ་ཚགས་ཀྱི་རྒྱུ་དང་། གདིང་བ་དང་། འོག་ཏུ་གདིང་བའི་སྟན་དང་གོར་#བུ་ཁྲུ་གང་དུ་མེད་པ་དང་། དྲེའུ་རྔོག་#ལ་སོགས་པ་ཡོ་བྱད་ཀྱི་གོས་རྣམས་ཀྱང་ངོ་། །དྲེའུ་རྔོག་ལ་
[95b.2]སོགས་པ་སྔགས་མ་བཏབ་ན་ཞག་བཅུ་འདས་ན་ཉེས་བྱས་སུ་འགྱུར་རོ། །འདི་རྣམས་#ལྟ་བུ་ཞིག་རྙེད་དུ་རེ་བ་ཡོད་པའི་ཕྱི་ཕྱིར་#ཁ་མ་ལངས་པ་ལ་སོགས་པའི་ཕྱིར་ཟླ་བ་གཅིག་ཏུ་གཞོག་ཏུའང་མི་དབང་ཡན་ལག་འདི་འཆང་བའི་ཡན་ལག་དང་འདྲ་#སྟེ་དེའི་སྟེང་དུ་རྙེད་དུ་རེ་བ་ཡོད་པའི་
[95b.3]ཕྱིར་ཞག་སུམ་ཅུ་འདས་པས་བསྣན། ཟླ་#བའི་སྟེ་དྲིས་པའི་འོ། །འཇོག་པའི་སྤང་བའི་ལྟུང་བ་འདུལ་བ་དྲིས་པ་ཞེས་བྱས་པའི་ནང་ནས་འབྱུང་བའི་མདོ། །ཟླ་བའི་སྟེ་སྤང་བའོ། །འཇོག་པའི་སྤང་བ་ལྟུང་བ་འདུལ་བ་སོ་སོ་ནས་འབྱུང་བའི་མདོ།། །།འཁྲུ་བའི་སྤང་བ་ལ་འཆད་དོ། །
[95b.4]སྦྲུམ་མ་གནས་དབེན་པར་རོ#། །མཉན་དུ་ཡོད་པ་ན་#དགེ་སློང་ཨུ་དའི་#ཁུ་བ་སྟོར་བའི་ཤམ་ཐབས་ཆུང་མ་དགེ་སློང་མ་འགུམ་#ཏ་ལ་འཁྲུར་བཅུག་ནས་ཤམ་ཐབས་ལ་ཁུ་བ་ཆགས་པ་འགུམ་#ཏས་མོ་མཚན་དུ་བཅུག་སྟེ་བུར་ཆགས་ཏེ་#བུ་ཀུ་མཱ་ར་ཀཱ་ཤྱ་པ་ཞེས་#བྱ་བ་དགྲ་བཅོམ་པ་ཞིག་ཏུ་གྱུར་
[95b.5]པ་སྐྱེས་པ་ལས་བཅས་ཏེ་དགེ་སློང་མ་འདི་ལྟ་བུའི་ཚུལ་དུ་བུ་ལྟོར་ཞུགས་པ་དང་སྔོན་ལྟོ་#ན་བུ་ཡོད་པ་ལས་བྱིག་ཤུར་ཞུགས་ཏེ་སྦྲུམ་མ་ནི་གཞན་གྱིས་འཕྱས་#སུ་མི་བྱ་ཞིང་མ་མཐོང་བར་དབེན་པར་གཞག་སྟེ་གསོའོ། །དགེ་སློང་མ་འདི་ལ་ཡལ་བར་མི་བྱ། དགེ་སློང་མ་སྦྲུམ་མ་
[95b.6]དབེན་པར་གཞག་པ་ལ་དགེ་སློང་མ་གྲོགས་ཀྱིས་ཡལ་བར་མི་དོར་གྱི་རིམ་གྲོ་དང་ཞལ་ཏ་#བྱའོ། །དེ་ལ་ཟས་སྦྱིན། དགེ་སློང་མ་སྦྲུམ་མ་དབེན་པར་གཞག་པ་དེ་ལ་#དགེ་སློང་མ་གྲོགས་ཀྱིས་#ཟས་དང་གོས་ཀྱང་སྦྱིན་ནོ། །གཉེན་ནི་ཕ་དང་མ་དག་གི་བདུན་རྒྱུད་ཚུན་ཆད་དོ། །གོས་འཁྲུར་
[95b.7]བཅུག་པ་ནི་དགེ་སློང་མ་གཉེན་མ་ཡིན་པ་#ལ་འཁྲུར་བཅོལ་ན་ལྟུང་སྟེ་གཉེན་#ནི་བདུན་མེས་དང་ཕྱི་ཚུན་ཆད་ཀྱི་རྒྱུད་འཕེལ་བ་ཀུན་གཉེན་དུ་ཆུད་དོ། །དེ་ཕན་ཆད་ནི་གཉེན་མ་ཡིན་པའོ། །འདུ་ཤེས་ནི་གཙོ་བོར་བྱེད་དོ། །སྤང་བའི་ལྟུང་བར་བྱེད་པ་#ནི་འདུ་ཤེས་ལས་གྱུར་ཏེ་གཙོ་བོར་ཞེས་བྱ་
[96a]
[96a.1]བའོ། །དེ་ནི་འབྲིད་དོ། །དགེ་སློང་མ་གཉེན་མ་ཡིན་པར་ཤེས་བཞིན་དུ་བཀྲུས་པ་ལས་ལྟུང་སྟེ། དགེ་སློང་མ་ལ་མི་གཉེན་པར་ན་ཡང་ངོ་། །དགེ་སློང་མ་གཉེན་མ་ཡིན་པ་ལ་བཅོལ་ན་ལྟུང་སྟེ་ཡན་ལག་གཅིག །དེ་མ་ཐེག་ཡང་ངོ་། །དེ་#སློང་མ་ལས་གོས་ལེན་པ་
[96a.2]ཡང་གཉེན་མ་ཡིན་པ་ལས་ལྟུང་བར་བྱེད་པར་འགྱུར་རོ། །བདག་གི་ཆོས་གོས་བསྔོས་པ་རྙིང་#པ་བཀྲུ་བའི་རིགས་#པའམ། གདིང་བ་དག་ལ་ལ་ལ་བཀྲུ་བ་དང་བཙོ་བ་དང་འཆག་པར་གསོལ་བའོ། །བདག་གི་ཆོས་གོས་གསུམ་པ་དང་གདིང་བ་ཡང་ཡིན་པ་དང་། བཞི་ག་ཡང་#རུང་བ་
[96a.3]དང་རྙིང་པ་ཡང་ཡིན་པ་དང་འཁྲུར་ཡང་བཅུག་པ་དང་བདག་གི་ཡང་ཡིན་པ་དང་བསྔོས་པ་#ཡང་ཡིན་པ་ཤེས་ཀྱང་བཞིན་པ་དང་བྱས་ནས་ཀྱང་ཟིན་པ་དང་ཡན་ལག་འདི་བཅུ་དང་ལྡན་ན་སྤང་བའི་ལྟུང་བར་འགྱུར་རོ། །ཡན་ལག་འདི་རྣམས་དང་ལྡན་པར་འཁྲུར་བཅུག་ཀྱང་རུང་འཆག་ཏུ་
[96a.4]བཅུག་ཀྱང་རུང་འཚེད་དུ་བཅུག་ཀྱང་རུང་ལྟུང་བར་འགྱུར་ཕྱོགས་བྱས་ཀྱང་ལས་བྱས་པའོ། །གོས་རྙིང་པ་འཁྲུ་བ་དང་འཆག་#པ་དང་འཚེད་#དུ་བཅོལ་ཏེ་ཕ་རོལ་གྱིས་ཇི་#ཙམ་ལས་བྱས་ན་ལྟུང་བར་འགྱུར་ཞེ་ན། གོས་ཀྱི་མཐའ་མ་ཅུང་ཟད་ཙམ་བཙོས་སམ་བཅག་པ་ཡང་རིལ་#གྱིས་བྱས་
[96a.5]པ་དང་འདྲ་སྟེ་སྤང་བར་འགྱུར་རོ། །བྱས་ན་དེར་བྱེད་དོ། །འཁྲུ་བའི་སྤང་བར་གྱུར་པ་ནི་བཙོ་#བ་དང་འཁྲུ་བ་དང་འཆག་པ་གསུམ་ལས་བྱ་སྟེ་ཟིན་ན་སྤང་བར་འགྱུར་རོ། །འབྲས་བུའི་མཐར་གཅིག་གོ། །བདག་གིས་གོས་རྙིང་པ་བཙོར་བཅོལ་བ་ལས་དགེ་སློང་མས་བཙོ་བའི་ཕྱིར་བཀྲུས་
[96a.6]པ་དང་བཙོས་#ཟིན་ནས་བཅག་སྟེ་#བྱིན་ན་བཙོས་པ་དང་བཀྲུས་པ་དང་བཅག་#པ་གསུམ་ལ་ཉེས་པའི་དམིགས་སོ་སོར་མི་འགྱུར་གྱི་སྤྱིར་#ལྟུང་བ་གཅིག་གོ། །ཚིག་#རྣམས་ཀྱིས་འབྲས་བུ་#གཅིག་གོ། །གོས་རྙིང་པ་འཁྲུར་བཅོལ་བའི་ཚེ་འདི་ཁྲུས་ཤིག་བཙོས་ཟིན་ནས་ཚོགས་#ཤིག་ཅེས་ཚིག་གི་
[96a.7]རིམ་པ་སོ་སོར་བྱས་ཏེ་སྨྲས་ལ#། ལས་ཀྱང་དེ་བཞིན་དུ་ཟིན་པར་བྱས་ན་ཡང་སྤང་བའི་ལྟུང་བ་གཅིག་ཏུ་ཟད་དེ་#ཉེས་པའི་དམིགས་སོ་སོར་མི་འོང་ངོ་། །འདུ་ཤེས་གཅེས་པས་ཇི་ལྟ་བུའི་དོན་ལ་རྩ་#བའོ། །འདུ་ཤེས་ཀྱིས་གཉེན་ཀྱང་མ་ཡིན་ལ། དགེ་སློང་མ་ཁྲིམས་ཉམས་#པ་ཡང་མ་ཡིན་
[96b]
[96b.1]པར་ཤེས་བཞིན་དུ་འཁྲུར་བཅོལ་ན་སྤང་བའི་ལྟུང་བའོ། །གཉེན་མ་ཡིན་པ་ལ་ཡིན་པར་བསམས་ཏེ་འཁྲུར་བཅོལ་བ་ཡང་ལྟུང་བའོ། །རྩ་བར་ཉེ་བ་#ནི་ཅི་ལྟ་བུའི་དོན་མ་ཡིན་ནོ། །གཉེན་ཡིན་པ་ལ་མ་ཡིན་པར་བསམས་ཏེ་བཅོལ་བ་ནི་ཉེས་བྱས་ཏེ་ལྟུང་བར་མི་འགྱུར#། འདུ་ཤེས་
[96b.2]བཞིན་དུ་ཐེ་ཚོམ་མོ། །གཉེན་མ་ཡིན་པ་ལ་ཡིན་ནམ་མ་ཡིན་གཏོལ་མེད་དེ་འཁྲུར་བཅུག་པ་ནི་ལྟུང་བའོ། །གཉེན་ཡིན་པ་ལ་ཡིན་ནམ་མ་ཡིན་གཏོལ་མེད་དེ་འཁྲུར་བཅུག་པ་ནི་ཉེས་བྱས་སོ#། །དགེ་འདུན་གྱི་འོག་ཁྲིམས་ཀྱི་རྗེས་སུ་བསྲུང་། དགེ་འདུན་གྱི་འོག་ཁྲིམས་ཀྱི་#ཡ་ཀར་
[96b.3]ཞིག་བཅད་#ན་དེ་བཞིན་དུ་དགེ་སློང་ཀུན་གྱིས་བསྲུང་ངོ་། །མ་བསྲུངས་ན་ཉེས་བྱས། འདི་མན་ཆད་སྐབས་མ་ཡིན་པར་གློ་ཏོར་#དུ་འཆད་པ་ནི་ལྟག་ཏུ་ཤེས་བཞིན་བཤད་པའི་ཟླ་བ་འདི་ཡང་ཤེས་བཞིན་དུ་བྱ་བ་ཡིན་ཏེ། གསེབ་ཚགས་སུ་ཁ་བདེར་བཤད་དོ། །དེ་ལ་འོངས་པས་ཀྱང་ངོ་། །
[96b.4]སྔ་ན་དགེ་འདུན་གྱིས་ཀྲི་ཡ་#ཀ་ར་བཅས་ཤིང་འདུག་པ་ལ་དགེ་སློང་གུད་ནས་ཕྱིས་འོངས་པས་ཀྱང་སྔ་མས་བཅས་པ་བཞིན་དུ་བསྲུང་ངོ་། །ཡོད་དམ་མེད་པ་#ཤེས་པའི་ཕྱིར་དེས་དེ་དྲིས་ཤིག །མདོ་ལྟག་མ་ལྟར་གུད་ནས་འོངས་པའི་དགེ་སློང་གིས་བསྲུང་དགོས་པའི་ཕྱིར་གནས་གག་ཏུ་འོངས་ཀྱང་
[96b.5]རུང་ཀྲི་ཡ་ཀ་#ར་ཅི་ཡོད་ཅེས་དྲི། བདག་གུད་དུ་སོང་སྟེ་གཞན་གྱི་གནས་སུ་ཞག་ལོན་ན་དགེ་འདུན་ཕྱི་མས་གསལ་#དུ་ཀྲི་ཡ་ཀ་ར་བཅས་ཀྱང་སྲིད་པའི་ཕྱིར་བདག་གིས་#གཙུག་ལག་ཁང་དུ་སླར་འོངས་ནས་#ཀྲི་ཡ་ཀ་ར་ཅི་ཡོད་ཅེས་དྲི། རིང་པོ་མ་ཐོགས་པར་རོ། །གཙུག་ལག་ཁང་དུ་འོངས་ཏེ་ཀྲི་ཡ་ཀ་
[96b.6]ར་ཅི་ཡོད་ཅེས་དྲི་བ་ནི་འོངས་མ་ཐག་ཏུ་དྲིའོ། །#ལེ་ལོ་བྱས་ཏེ་ཕྱིས་དྲི་བར་བསམས་ཏེ་དྲི་བར་མི་བྱའོ། །སངས་རྒྱས་ཀྱིས་གསུངས་པ་ནི་དགེ་འདུན་གྱི་ལས་མི་འགལ་ལོ། །དགེ་འདུན་གྱིས་འོག་ཁྲིམས་བཅས་པ་ལས་སངས་རྒྱས་ཀྱིས་དགེ་སློང་འགའ་ཞིག་ལ་གནང་བ་ནི་ཉེས་མེད་དེ་མཉན་དུ་ཡོད་
[96b.7]པ་ན་དབྱར་ཚུལ་དུ་ཞུགས་ཏེ་སངས་རྒྱས་ཀྱི་གན་དུ་ཨཱ་ནན་ད་#གསོ་སྦྱིན་ཞུ་བའི་དགེ་སློང་གཅིག་ཅིག་ལས་འགྲོར་མི་གནང་#བར་འོག་ཁྲིམས་བཅས་པ་ལས་དགེ་སློང་དགོན་པ་པ་ཨུ་པ་སེ་ན་ཞེས་བྱ་བ་དགེ་འདུན་གྱི་འོག་ཁྲིམས་བཅས་པར་མི་ཤེས་ཏེ་སངས་རྒྱས་ཀྱི་གན་#དུ་ཕྱག་འཚལ་དུ་
[97a]
[97a.1]འོངས་པ་དང་སངས་རྒྱས་ཀྱིས་ཁྱོད་འོག་ཁྲིམས་མ་དྲལ་ཏམ་ཞེས་སྨྲས་ནས་འོག་ཁྲིམས་བཅས་པ་མ་ཐོས་ཏེ་ཐུགས་རྗེ་ཅིར་གཟིགས་ཞེས་གསོལ་ནས་ཉེས་མེད་པར་གནང་#བ་ལས་བཅས། ལྷུང་བཟེད་དང་ཆོས་གོས་དང་དྲ་བ་དང་ཕོར་#བུ་དང་སྐ་རགས་ལྷག་མ་#
[97a.2]གཏོང་བ་ན་དགེ་འདུན་གྱིར་གཞག་པའི་ཕྱིར་ལོང་ཤིག །དགེ་འདུན་གྱི་སྤྱིར་དགེ་སློང་དག་གིས་ལྷུང་བཟེད་དང་ཆོས་གོས་དང་དྲ་བ་དང་ཕོར་བུ་དང་སྐ་རགས་ལ་སོགས་པ་བདག་ཅག་ལ་#ལྷག་སྟེ་མི་དགོས་པའི་ཕྱིར་དགེ་སློང་ཡོ་བྱད་མེད་ཅིང་ཕོངས་པ་ཅི་བདེར་ཁྱེར་ཅིག་ཅེས་ཕུལ་བ་ནི་
[97a.3]དགེ་འདུན་གྱིས་ཅི་བདེར་ལེན་དུ་དབང་སྟེ་བླངས་ཀྱང་ཉེས་མེད་དོ། །ཤཱཀྱའི་རིགས་ལྔ་བརྒྱ་ཐར་པར་ཞུགས་པ་གཉེན་ཕྱུག་པོ་ཕལ་མོ་#ཆེས་སོ་སོ་ནས་བྱིན་པས་ཡོ་བྱད་མང་ཞིང་ཕྱུག་པར་གྱུར་ཏེ་དེ་ལ་སངས་རྒྱས་ཀྱིས་ཤཱཀྱའི་རིགས་འདི་རྣམས་ཁྱིམ་གཅིག་ཅིག་ནས་བྱུང་སྟེ་ཁྱིམ་གཅིག་
[97a.4]ཏུ་ཞུགས་པར་གྱུར་ན་ཡོ་བྱད་དབྲི་བར་ཐབས་མཛད་ནས་ཤཱཀྱའི་དགེ་སློང་གིས་ཡོ་བྱད་ལྷག་པ་#ཀུན་དགེ་འདུན་ལ་དབུལ་བར་ཨ་ནན་ཏན་#ལ་བྱིན་པ་དང་ཨ་ནན་ཏ་མ་བཏུབ་སྟེ་ཡོ་བྱད་ཀུན་དགེ་འདུན་གྱི་ཁྲོད་དུ་ཕུང་པོར་སྤུངས་ཏེ་བོར་བ་ལ་སངས་རྒྱས་ཀྱིས་གཟིགས་ནས་ཕོངས་པ་ཅི་བདེར་#
[97a.5]ལོང་ཤིག་ཅེས་བཅས་ཏེ་དེ་ལྟ་བུར་དབུལ་བ་ཞིག་ཡོད་ན་དགེ་འདུན་གྱིས་ཀྱང་ལོང་ཤིག །དེ་ལྟར་བཞག་པ་ལ་ཕོངས་པ་ཅི་བདེར་ལོང་ཤིག །མདོ་ལྟག་མ་ལྟར་དགེ་སློང་དག་གིས་ཡོ་བྱད་ལྷག་པ་#ཕོངས་པ་ཅི་བདེར་ཁྱེར་ཅིག་ཅེས་དགེ་འདུན་སྤྱིར་#སྤུངས་ཏེ་བཞག་པའི་ཕུང་པོ་ལ་དགེ་སློང་
[97a.6]ཡོ་བྱད་མི་བདོག་པ་རྣམས་དགེ་འདུན་ནམ་ཡོན་བདག་ལ་དྲི་#ཞིང་གསོལ་མི་དགོས་ཏེ་ཅི་བདེར་བླངས་ཀྱང་ཉེས་མེད་དོ། །བདག་ཅག་ལ་ཡོད་ན་ལྷག་པར་ཉི་རིམ་དུ་ནི་ལེན་དུ་མི་གནང་#ངོ་། །བཀྲུ་བའི་སྤང་བ་སྟེ་རྣམས་པར་འབྱེད་པའི་མདོ#། འཁྲུ་བའི་སྤང་བའི་ལྟུང་བ་སྟེ་འདུལ་བ་རྣམ་
[97a.7]པར་འབྱེད་པའི་ནང་ནས་འབྱུང་བའི་མདོ།། །།#བཤང་གཅི་དང་གཟག་#པ་དང་འཇིམ་པ་ལ་སོགས་པས་མ་རུང་བར་གྱུར་པ་ལས་བཀྲུས་པའང་མི་དབྲིའོ། །བདག་གི་གོས་རྙིང་པའི་ཕྱི་རོལ་ཆེ་ཆུང་དང་བཀྲུ་བཤལ་གྱི་སྟོར་ཁུང་གི་ཆུ་དང་འཇིམ་པ་#ལ་སོགས་པ་ཅིས་རེག་ཀྱང་རུང་གཉེན་མ་
[97b]
[97b.1]ཡིན་པའི་དགེ་སློང་མ་ལ་བཅོལ་ན་ཡང་སྤང་#བར་འགྱུར། ཉེས་བྱས་པ་ནི། མིང་གིས་སྨོས་པ་འདི་རྣམས་གག་ཀྱང་རུང་སྟེ་གཉེན་མ་ཡིན་པའི་དགེ་སློང་མ་ལ་བཅོལ་ན་ཉེས་བྱས། དྲེའུ་རྔོག་དང་། སྟེན་དྲེའུ་རྔོག་#དང་ཕྲུག་སྟན་དང་ན་ནམ་དང་སུག་#པར་དད་པར་ཐང་དག་ལ་བྱ། ཁྱིམ་པའི་
[97b.2]གོས་དང་། གོས་#ཁ་དོག་མ་བསྒྱུར་བ་དང་། ཁ་ཚར་མ་བཅད་པ་དང་། སྤུ་བུ་ཅན་ལ་#སོགས་པ་ཁྱིམ་པའི་གོས་ལ་བྱ། སྔས་#དང་སྔས་ཁབ་དང་ཁྲེས་ཤིང་བལ་ཅན་ལ་སོགས་པ་ལ་བྱ། བརྟགས་པ་གོས་ལྷག་གི་སྔགས་ཀྱིས་བརྟགས་པ་དང་། གཞན་སྦྱིན་པར་བརྟགས་པའི་གོས་ལ་
[97b.3]བྱ། བཏང་བདག་གི་གོས་སྤངས་པར་གྱུར་ཏེ་སྤངས་ཟིན་པ་དང་གཞན་གྱི་#གོས་སྤངས་པར་གྱུར་པ་དང་། དགེ་འདུན་གྱིའོ། །དགེ་འདུན་གྱི་དཀོར་དང་མིང་གིས་སྨོས་པ་འདི་རྣམས་གག་ཀྱང་རུང་སྟེ་འཁྲུར་བཅུག་ན་ཉེས་བྱས། བཀྲུ་བའི་སྤང་བ་སྟེ་དྲི་བའི་འོ། །བཀྲུ་བའི་སྤང་བའི་ལྟུང་
[97b.4]བ་འདུལ་བ་#དྲིས་པ་ཞེས་བྱ་བའི་#མདོའོ། །བཀྲུ་བའི་སྤངས་པའོ#། །བཀྲུ་བའི་སྤང་བ་འདུལ་བ་སོ་སོ་ནས་འབྱུང་བའི་མདོ།། །།ལེན་པའི་སྤང་བའི་ལྟུང་བ་ལ་འཆད་དེ། དགེ་སློང་མ་ལས་གོས་རིན་པོ་ཆེ་བརྗེ་བའི་ཕྱིར་བླང་། དགེ་སློང་མ་ལ་ཡོན་བདག་གིས་རིན་པོ་ཆེ་ཆེན་པོ་ཞིག་ཕུལ་ན་
[97b.5]དགེ་སློང་ཕ་ལ་གོས་ངན་པ་#དང་བརྗེ་བའི་ཕྱིར་དགེ་སློང་མས་གོས་བཟང་པོ་ལོང་ཤིག །དགེ་བསྙེན་རབ་ཏུ་བཟང་པོ་སྦྱིན་པ་ཞེས་བྱ་བས་མཉན་#དུ་ཡོད་པར་དགེ་སློང་ཕོ་མོ་སྡེ་#གཉིས་ལ་མཆོད་སྟོན་བྱས་ཏེ་ཡོན་ཕུལ་ནས་དགེ་སློང་མས་གོས་རིན་པོ་ཆེ་#ཆེན་པོ་ལེན་དུ་མི་དབང་གིས་གོས་ངན་པ་བྱིན་
[97b.6]ཅེས་བྱས་པ་དང་ངན་པ་བྱིན་ན་ང་མིང་སྟོར་#རོ་ཞེས་ཟེར་ཏེ་ངན་པ་ཡང་#མ་ཡིན་དགེ་སློང་མས་ཀྱང་བཟང་པོ་མ་བླངས་ཏེ་རབ་ཏུ་བོར་#བ་ལས་དགེ་སློང་ཕ་དང་བརྗེ་བའི་ཕྱིར་དགེ་སློང་མས་ཀྱང་བླང་དུ་དབང་དགེ་སློང་གིས་ཀྱང་ལོང་ཤིག་པར་བཅས། དགེ་སློང་མ་དང་ལྷན་ཅིག་ཏུ་བརྗེ་བར་བྱ། དགེ་སློང་
[97b.7]མས་མདོ་ལྟག་མ་ལྟར་གོས་རིན་པོ་ཆེ་#ཆེན་པོ་བླངས་པ་#ལེན་དུ་གནང་#བའི་ཕྱིར་བདག་ལ་མི་གཞག་གི་དགེ་སློང་ཕའི་གོས་ངན་པ་དང་རྗེས་#ཤིག །དགེ་སློང་ཕ་ཡང་#དགེ་སློང་མ་གོས་བཟང་པོ་ཁྱེར་ཏེ་ངན་པ་དང་བརྗེ་བར་འོང་ན་བརྗེ་བར་གྱིས་ཤིག །མཉམ་པའམ། དེ་དགའ་བར་བྱས་ཏེའོ། །
[98a]
[98a.1]མདོ་ལྟག་མ་ལྟར་གོས་བཟང་ངན་བརྗེ་བ་ལ་དགེ་སློང་ཕས་ཁ་བརྔམ་ཏུ་#བདག་རྒྱལ་བར་མཐུས་མི་བྱའི་གོས་བཟང་པོ་ཅི་རི་བ་བཞིན་དུ་ངན་པ་གྲངས་མང་སྟེ་རིན་མཉམ་པ་དང་དགེ་སློང་མ་མ་དད་ཅིང་མི་དགའ་བ་#མེད་པར་མགུ་བར་བྱས་ཏེ་བརྗེའོ། །བླངས་ན་གཉེན་ཡང་མ་ཡིན་
[98a.2]ལ་དགེ་སློང་མ་ཡང་ཡིན་པ་དང་གོས་ཀྱང་བླངས་པ་དང་ཡན་ལག་གསུམ། གསོལ་དགེ་སློང་མ་ལ་གོས་བླངས་པ་དང་གཉེན་མ་ཡིན་པར་ཤེས་བཞིན་པ་དང་ཡན་ལག་ལྔ། གོས་བླངས་པ་དེ་གོས་ཀྱང་ཡིན་པ་དང་ལག་ཏུའང་ཐོབ་པ་དང་ཡན་ལག་འདི་དགུ་དང་ལྡན་ན་སྤང་བར་འགྱུར། 
[98a.3]ལྟུང་བ་མེད་པ་ནི་དགེ་འདུན་གྱི་ཕྱིར་གོས་བྱིན་པའོ། །དགེ་སློང་མས་དགེ་འདུན་ཕོ་ལ་གོས་ཤིག་ཡོན་དུ་ཕུལ་བ་ནི་བླངས་ཀྱང་ཉེས་མེད་དོ། །ལེགས་པར་བཤད་པའི་ཕྱིར་བཤད་ཅེས#། ཚུལ་ནས་འབྱུང་བ་དང་འཇུག་པའི་ཚེ་དགེ་སློང་ཕས་ཆོས་བསྙད་པ་དང་དགེ་སློང་མ་ལ་དགེ་སློང་
[98a.4]ཕས་ཆོས་བཤད་པ་ལ་ཡིད་ཆེས་ཤིང་དགའ་སྟེ་དེ་ལྟ་བུ་ཆོས་བཟང་པོ་བཤད་པ་ལ་ཡོན་ཕུལ་#ལོ་ཞེས་ཕུལ་ན་བླངས་ཀྱང་ཉེས་མེད། རབ་ཏུ་རྫོགས་པའི་ཚེ་དང་རླག་ནའོ། །དགེ་སྦྱོང་ཕོ་ཞིག་བསྙེན་པར་རྫོགས་པའི་ཚེ་དེ་#ཡོ་བྱད་དུ་དགེ་སློང་མས་གོས་བྱིན་པ་དང་གོས་སྟོར་ཏམ་གོས་ཆུས་ཁྱེར་
[98a.5]རམ་མེས་ཚིག་གམ་ཕྲོགས་ཏེ་མེད་པ་ལ་སོགས་པ་ལ་དགེ་#སློང་མས་གོས་བྱིན་ན་བླངས་ཀྱང་ཉེས་མེད་དོ། །དད་པས་ནོར་བདུན་དུ་བཞག་ནས་སྨྲས་ཏེ་མི་ལྟོས་པས་#སོང་ན་ཡང་ངོ་། །དགེ་སློང་མས་དགེ་སློང་ལ་ནོར་སྦྱིན་པར་དད་དེ་མདུན་དུ་བཞག་ནས་མི་འདོད་ཅེས་བྱས་ཀྱང་མ་བཏུབ་སྟེ་ནོར་བོར་
[98a.6]ནས་ནོར་ལ་མི་ལྟོས་པར་སོང་ན་ནོར་དེ་བླངས་ཀྱང་ཉེས་མེད་དོ། །གོས་མ་ཡིན་པ་ཁ་ཟས་ལྟ་བུ་གཞན་ཞིག་དགེ་སློང་ཕས་བླངས་པ་ནི་ཉེས་བྱས་སོ། །ལེན་པའི་སྤང་#བ་སྟེ་རྣམ་པར་#འབྱེད་པའི་འོ། །ལེན་པའི་སྤང་བའི་ལྟུང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།ལག་
[98a.7]པར་ཐོབ་པར་གྱུར་ན། དགེ་སློང་མ་ལས་གོས་བླངས་པ་ནི་བདག་གི་ལག་ཏུ་ཐོབ་ན་སྤང་བར་འགྱུར#། ལྟ་བའི་སྤྱོད་ཡུལ་དུ་གྱུར་པ་དེ་ནི་སྔ་མའོ། །དགེ་སློང་མ་ལ་གོས་བླངས་#པ་བདག་གི་ལག་ཏུ་ནི་མ་#བླངས་ཀྱི་ཁྱེར་ཏེ་འོངས་པ་ལ་བདག་གི་མིག་གིས་མཐོང་བར་བཞག་སྟེ་བླངས་པ་ཡང་ལག་
[98b]
[98b.1]ཏུ་བླངས་པ་དང་འདྲ་བར་ལྟུང་བར་འགྱུར། དགེ་སློང་མ་ལ་གོས་བླངས་པ་དེ་བདག་གི་#ལག་ཉིད་དུ་ནི་མ་འོངས་ཀྱི་ཕས་འོང་བ་ལ་མིག་གིས་མཐོང་བའི་ཚེ་ནི་ཉེས་བྱས་སོ་ཞེས་མཁན་པོ་སྔ་མས་བཤད། སྦྱོར་བ་ནི་མི་ཉེ་བ་ལ་ཁས་བླངས་པའོ། །དགེ་སློང་མ་ལ་དགེ་སློང་ཕས་གོས་བླངས་པ་
[98b.2]དང་གོས་མི་དེ་ལ་ཡོད་ཀྱིས་ཁྱེར་ཅིག་ཅེས་ཟེར་རམ་ཡུལ་འདི་ན་ཡོད་ཀྱི་#བླངས་ཏེ་སྦྱིན་ནོ་ཞེས་ཟེར་ན་དེའི་ཚེ་ཉེས་བྱས། མི་འཇིགས་པ་ལ་འདུས་པའི་#དབང་གིས་མ་ཡིན་པའི་གོས་སྦྱིན་#པ་ལ་སོགས་#གཙོ་བོའོ། །དགེ་སློང་མས་གོས་སྦྱིན་#ན་མོའི་སེམས་ལ་མི་སྦྱིན་པའམ་འགྱོད་པ་ཡོད་དེ་
[98b.3]སེམས་འཇུག་ཅིང་#འཇིགས་པ་དང་ཁེ་དང་ལེན་#འདོད་པ་ལྟ་བུར་#སེམས་འདུས་པའི་དབང་ཡིན་པར་ཤེས་པ་ནི་གོས་བླངས་ན་ཉེས་པར་འགྱུར་ཏེ་དེ་ལྟ་བུ་མེད་པས་གོས་བྱིན་པ་བླངས་པ་ན་#ཉེས་མེད་དོ། །ཁྱིམ་པའམ་གཞན་ཞིག་ལ་འདི་ལྟ་བུའི་སེམས་ཡོད་དེ་བླངས་ན་འང་བུ་ལོན་དུ་འགྱུར་#
[98b.4]ཏེ་མི་གཙང་བ་ཞེས་བྱ་བའོ#། །ལྟུང་བ་མེད་པ་ནི་རེ་ཞིག་གི་དུས་སུ་སེམས་ཀྱིས་སོ། །བདག་ལ་གོས་མེད་དེ་རེ་ཞིག་དགེ་སློང་མ་ལས་བརྙས་#ཏེ་གྱོན་པ་ནི་ཉེས་མེད་དོ། །བརྗེད་དེ་རིན་མ་བྱིན་པའོ། །དགེ་སློང་མ་ལས་གོས་བཟང་ངན་བརྗེས་ཏེ་ངན་པའི་#མཁན་མ་ཕྱིས་སྦྱིན་པར་བྱས་
[98b.5]པ་ལས་བརྗེད་དེ་མ་བྱིན་པ་ནི་ཉེས་མེད་དོ། །ནམ་དྲན་པ་ན་སྦྱིན་ནོ། །ཁྱིམ་མིའམ་གཞན་གྱི་བུ་ལོན་ཆགས་པ་བརྗེད་ནའང་ཉེས་མེད་དོ། །ལེན་པའི་སྤང་བ་སྟེ་འདུལ་བ་དྲིས་པ་ཞེས་བྱ་བའི་ནང་ནས་འབྱུང་བའི་མདོ།། །།ལེན་པའི་སྤང་བ་པའོ#། །ལེན་པའི་སྤང་བའི་ལྟུང་བ་སྟེ་འདུལ་བ་སོ་
[98b.6]སོའི་ནང་ནས་འབྱུང་བའི་མདོ།། །།#སློང་བའི་སྤང་བའི་ལྟུང་བ་ལ་འཆད་དེ་མིའི་རྒྱུད་དུ་གཏོགས་པ། ལམ་རྒྱུད་བཞི་མ་གཏོགས་པར་མིའི་རྒྱུད་གཏོགས་#པ་དང་། ཁྱིམ་པར་གྱུར་པ། ཁྱིམ་པའང་ཡིན་པ་དང་། སྲོག་ཆགས་ཁྱིམ་པ་ཡིན་པ་དེ་འཚོ་ཞིང་སྲོག་དང་ལྡན་པ་དང་གཉེན་མ་
[98b.7]ཡིན་པ་ཁྱིམ་པ་དེ་གཉེན་ཡང་མ་#ཡིན་པ་དང་། ལྟུང་བྱེད་ཡན་ལག་ནི་ལྔ་དང་ལྡན་ན་སྤང་བར་འགྱུར་རོ#། །དེ་མ་ཐག་པའི་གསུམ་པོའོ། །ལྷག་མ་#དང་རིན་ཐང་སོ་སོ་བ་གསུམ་ཡང་མདོ་ལྟག་མ་ལས་འབྱུང་བ་ཡན་ལག་བཞི་དང་ལྡན་ན་སྤང་བར་འགྱུར་རོ། །བརྐུས་པ་དང་གོས་རྐུན་པོས་
[99a]
[99a.1]ཁྱེར་བ་དང་། རླག་པ་དང་གོས་རླག་སྟེ་འཁྱམ་པ་དང་། ཚིག་#པ་དང་། གོས་མེས་ཚིག་པ་དང་། ཕྲོགས་#པ་དང་གོས་རླུང་གིས་ཕྲོགས་པ་སྟེ་ཁྱེར་བ་དང་། ཆུས་ཁྱེར་བ་མ་ཡིན་པའི་གོས་སོ། །གོས་ཆུས་ཁྱེར་བ་དང་རྐྱེན་མིང་གིས་སྨོས་པ་འདི་རྣམས་གང་བྱུང་
[99a.2]ཡང་རུང་སྟེ་གཅིག་བྱུང་ན་གོས་སློང་དུ་དབང་ངོ་། །རྐྱེན་འདི་ལྔ་གག་ཀྱང་རུང་མེད་ན་ལྟུང་བར་འགྱུར་ཏེ། འདི་ལ་ཡན་ལག་གཅིག་ཏུ་བརྩིས་ལ་ལྟག་ཏུ་ཡན་ལག་བཞིའི་སྟེང་དུ་འདིས་བསྣན། སློང་བ་ནི་ཉེས་བྱས་པའོ། །གཉེན་མ་ཡིན་པའི་དགེ་སློང་མ་ལ་སློང་བའི་ཚེ་ཉེས་བྱས། ཐོབ་
[99a.3]ན་རྩ་བའོ། །གཉེན་མ་ཡིན་པའི་དགེ་སློང་མ་ལ་གོས་བསླངས་#ཏེ་ཐོབ་ན་ལྟུང་བ་ཡིན་ཏེ་ཡན་ལག་གཅིག་#གོས་སོ། །གཉེན་མ་ཡིན་པའི་དགེ་སློང་མ་ལ་བསླངས་ཏེ་ཐོབ་པ་དེ་གོས་#ཡིན་ན་དང་ཡན་ལག་གཉིས། མ་བྲི་ནའོ། །གཉེན་མ་ཡིན་པའི་དགེ་སློང་མ་ལ་གོས་བསླངས་#ཏེ་ཐོབ་པ་དེ་ཁྲུ་
[99a.4]གང་ཡན་ཆད་ཀྱང་ཡིན་པ་དང་། ཡན་ལག་འདི་གསུམ་གྱིས་གོང་མ་ལྔའི་ཐོག་ཏུ་བསྣན་ཏེ་ཚང་ན་སྤང་། རྣམ་པ་གང་མིང་གིས་སྨོས་པ་འདི་རྣམས་བཞིན་དུ་བསླངས་ཏེ་ཐོབ་ན་སྤང་བའི་ལྟུང་བར་འགྱུར། རིན་དང་#འདི་ཙམ་རི་བ་ཞིག་བསླངས་ཞེས་བྱས་ཏེ་དེ་བཞིན་ཐོབ་པ་དང་། ཁ་དོག་དང་#ཁ་
[99a.5]དོག་སེར་པོའམ་དམར་པོ་ཞིག་བསླངས་ཞེས་བྱས་ཏེ་དེ་བཞིན་ཐོབ་པ་དང་། ཁྲུ་བསླངས་ནའོ། །ཁྲུ་ཚད་#མཐོ་ཚད་འདི་ཙམ་ཞིག་བསླངས་ཞེས་བྱས་ཏེ་དེ་བཞིན་ཐོབ་ན་སྤང་#བའི་ལྟུང་བར་འགྱུར། ལྟུང་བ་མེད་པ་ནི་གཞན་ནོ། །མདོ་ལྟག་མ་ལྟར་ཚད་དང་ཁ་དོག་མིང་གིས་བསྔོས་ཏེ་བསླངས་པ་ལས་
[99a.6]དེ་བས་ལྷག་པའམ་ཆུང་བ་ཞིག་བྱིན་ན་ལྟུང་བར་མི་འགྱུར་ཏེ་ཉེས་བྱས་སོ། །བསྔོས་ཏེ་བསླངས་པ་ལས་ནོར་གཞན་ཞིག་བྱིན་པ་ནི་ཉེས་མེད་དོ། །ལྷན་པ་དང་སྐུད་པ་བསླངས་པ་ཡང་ངོ་། །ལྷན་པ་དང་སྐུད་པ་ཙམ་གཉེན་མ་ཡིན་པའི་ཁྱིམ་བདག་ལ་བསླངས་ཀྱང་ཉེས་མེད་དོ། །འབྲི་བའི་
[99a.7]ནི་རྒྱུ་དང་སྤུན་ནོ། །གོས་ཀྱི་རྒྱུ་རས་ཀྱི་སྐུད་#པ་དང་སྤུན་ལ་སོགས་པ་བསླངས་པ་ནི་ལྟུང་བར་མི་འགྱུར་ཏེ་ཉེས་བྱས། དེའི་རྒྱུ་ཡང་དེ་བཞིན་ནོ། །མདོ་ལྟག་མ་ལྟར་རྒྱུ་དང་སྤུན་#རྒྱུ་བལ་དང་ཀ་བ་སེ་བསླངས་ན་ཉེས་བྱས། སློང་བའི་སྤང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་
[99b]
[99b.1]མདོ་སྟེ་#སྤང་པའི་ལྟུང་བ་དྲུག་འདས་སོ། །ལྷག་པའི་སྤང་བའི་ལྟུང་བ་ལ་འཆད་དེ། བསྔོ་བ་ཐམས་ཅད་མེད་ན་བསླང་བའི་#རིགས་སོ། །དགེ་སློང་གི་ཡོ་བྱད་བཅུ་གསུམ་དུ་བསྔོས་པ་ཐམས་ཅད་མེད་ཅིང་གོས་ཕྲོགས་#པ་ལ་སོགས་པའི་རྐྱེན་བྱུང་ན་གཉེན་མ་ཡིན་པའི་ཁྱིམ་པ་ལ་གོས་སློང་བའི་ཡོ་
[99b.2]བྱད་བཅུ་གསུམ་ནི་ཆོས་གོས་གསུམ་ཤམ་ཐབས་སྨད་དཀྲིས་རྔུལ་གཟན་གཡན་པ་དགབ་པ་རས་ཆེན་སྨན་ཟོང་གི་རས་བཏིང་#བ་ལུས་ཕྱི་བ་སྐྲ་བཟེད་པ་ཁྲུས་རས་རྔུལ་གཟན་གྱི་འཐེབ་དང་བཅུ་བཞི་ལ་གཡན་པ་དགབ་པ་དང་རས་ཆེན་ནི་སྐབས་སྐབས་སུ་དགོས་པའི་ཕྱིར་གཅིག་ཏུ་བརྩིའོ། །སྤང་
[99b.3]བའི་ལྟུང་བའོ། །ཡོ་བྱད་བཅུ་གསུམ་ཡོད་ལ་གཉེན་མ་ཡིན་པའི་ཁྱིམ་པ་ལ་གོས་བསླངས་ན་སྤང་བའི་#ལྟུང་བར་འགྱུར་ཏེ་མིང་#དང་ཁྱིམ་པ་དང་གཉེན་མ་ཡིན་པ་དང་འཚེ་#བ་དང་ཡན་ལག་བཞིའི་ཐོག་ཏུ་འདིས་བསྣན་ཏེ་ལྔར་ལྡན་ན་སྤང་བའི་ལྟུང་བར་འགྱུར། ཁྱིམ་པའི་གོས་དམ་པ་
[99b.4]ཁྲུ་བཅུ་གཉིས་བླའི་དང་#གི་བདུན་དང་གཉིས་པའི་རས། གོས་རྐྱེན་བྱུང་སྟེ་མེད་ན་གཉེན་མ་ཡིན་པའི་ཁྱིམ་པ་ལ་སློང་དུ་གནང་#བ་ཡང་ཁྱིམ་པ་གོས་བཟང་པོར་ཆ་བའི་ཚད་དུ་སློང་དུ་དབང་སྟེ་བཟང་པོ་ཆའི་ཚད་ནི་སྟེང་དུ་གྱོན་པ་ཞེང་དུ་ཁྲུ་གསུམ་ཆུར་ཁྲུ་བཅུ་གཉིས་འོག་ཏུ་གྱོན་པ་ཞེང་དུ་
[99b.5]ཁྲུ་དོ་ཆུར་ཁྲུ་བདུན་ཏེ་དེའི་ཚད་དུ་བསླངས་ན་ཉེས་མེད་དོ། །དགེ་སློང་གི་དམ་པ་ནི་ཇི་ལྟར་བཤད་པ་སྦྱར་མའི་རིམ་པ་དང་ཤམ་ཐབས་སོ། །གོས་རྐྱེན་བྱུང་སྟེ་སློང་དུ་དབང་བ་དགེ་སློང་གི་གོས་བཟང་པོའི་ཚད་དུ་བསླངས་ཀྱང་ཉེས་མེད། དགེ་སློང་གི་གོས་དམ་པའི་ཚད་ནི་ཆོས་གོས་ཆེན་
[99b.6]པོ་གསར་དུ་བྱེད་ན་ཉི་#རིམ་དུ་སྣང་ངོ་ཞེས་འབྱུང་བ་བཞིན་དུ་ཆོས་གོས་ཆེན་པོ་ཉི་རིམ་དུ་སྦྱར་བའི་ཚད་ཞེང་དུ་ཁྲུ་གསུམ་ཆུར་ཁྲུ་ལྔ་པ་གཅིག་དང་ཤམ་ཐབས་ཞེང་དུ་ཁྲུ་དོ་ཆུར་ཁྲུ་ལྔ་པ་གཉིས་སློང་དུ་དབང་སྟེ་ཉེས་མེད་དོ། །ཟུང་ལས་སློང་#བ་གང་གི་ཡང་རུང་ངོ་། །མདོ་ལྟག་མ་
[99b.7]གཉིས་ལྟར་ཁྱིམ་པ་དང་དགེ་སློང་གི་ཚད་རྣམས་གཉིས་སུ་བཤད་པ་གང་ཡང་རུང་སྟེ་བདག་གིར་#དགའ་ཞིང་དད་པ་ཅིག་གི་ཚད་དུ་སློང་དུ་དབང་ངོ་། །ཚད་འདི་ལས་ལྷག་པ་ནི་མི་བསླང་ངོ་། །ལྷག་#ཏུ་ཁྱིམ་པ་དང་དགེ་སློང་གི་གོས་ལ་སློང་ན་གནང་བར་ཚད་བཙུགས་པ་ལས་ལྷག་པར་
[100a]
[100a.1]བསླངས་ཏེ་ཐོབ་པ་སྤང་བར་འགྱུར་རོ། །སྔ་མའི་ཐོབ་ནས་ལྟག་མར་#ཡང་ངོ་། །བྱིན་པའི་གོས་ཚད་དུ་བསླངས་པ་#ལ་དགེ་སློང་གི་ཆོས་གོས་ཚད་དང་སྦྱར་ན་དེའི་ཚད་པས་ཆུང་སྟེ་དགེ་སློང་གི་ཚད་དུ་སྣོན་ཏེ་བྱིན་ཅིག་ཅེས་བསླངས་ཏེ་བླངས་#ན་སྤང་བའི་ལྟུང་བར་འགྱུར་
[100a.2]རོ། །ཆོས་གོས་དང་ཤམ་ཐབས་མི་ལངས་#ན་ཆོས་གོས་ཁྲུ་ཕྱེད་དང་ལྔ་དང་ཤམ་ཐབས་འཁོར་གསུམ་ཡོག་པར་སྣོན་#ཏེ་བྱིན་ཅིག་ཅེས་བྱས་པ་ནི་ཉེས་མེད་དོ། །དམ་པ་ཐོབ་ན་ལྷག་པ་སྦྱིན། །དགེ་སློང་གི་གོས་ཚད་དུ་ལངས་#པ་ལས་ཚད་ལས་ལྷག་པར་བྱིན་ན་ཚད་ལས་ཅི་ལྷག་པ་ཆོད་#
[100a.3]སླར་བྱིན་ཅིག་མ་བྱིན་པར་ཁྱེར་ན་སྤང་བའི་ལྟུང་བའོ། །མི་བསླང་བ་#ལ་བསླངས་ན་ཉེས་བྱས་པའོ། །གཙོས་#ལ་སོགས་པ་མ་བརྟགས་པ་བསླངས་པའི་མི་རིགས་པ་ལས་བསླངས་ན་ཉེས་བྱས། ཡོ་བྱད་བཅུ་གསུམ་ཡོད་བཞིན་དུ་ལྷག་པར་སློང་བ་ནི་#ཉེས་བྱས། ཐོབ་ན་རྩ་བའོ། །མདོ་
[100a.4]ལྟག་མ་ལྟར་བསླངས་པ་དེ་ཐོབ་ན། གཙོས་#ལ་སོགས་པ་མ་བརྟགས་པ་ཐོབ་པ་ནི་ཉེས་བྱས་ལྕི་བ། ཡོད་བཞིན་དུ་ལྷག་པར་བསླངས་པ་དང་། ཚད་ལས་འདས་པར་བསླངས་པ་ནི་ལྟུང་བའོ། །སྦྱིན་པ་ལས་མ་བྱིན་ན་ཡང་ངོ་། །གོས་ཚད་བཞིན་དུ་བསླངས་པ་ལས་ཚད་ལས་ལྷག་པར་
[100a.5]བྱིན་པ་སླར་བཅད་དེ་སྦྱིན་པའི་རིགས་པ་ལས་མ་བྱིན་ན་སྤང་བའི་ལྟུང་བའོ། །བསླངས་པའི་རིགས་པ་སྤང་བའོ།། །།#ལྷག་པའི་སྤང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།རིན་གྱི་སྤང་བ་ལ་འཆད་དེ། བརྟགས་ཏེ་དགེ་སློང་ལ་གཉེན་མ་ཡིན་པའི་ཁྱིམ་བདག་
[100a.6]ཕོའམ་ཁྱིམ་བདག་མོ་གང་ཡང་རུང་གཅིག་གིས་གོས་ཀྱི་རིན་སྦྱིན་པར་བརྟགས་ཏེ་བཞག་ནས། མ་སྦྲན་པ་ལས་དགེ་སློང་ལ་#ནི་གོས་སྦྱིན་པའི་རིན་སྤགས་ཏེ་བཞག་གོ་ཞེས་མ་སྦྲན་པར། ཤེས་ནས་#ནི་གཞན་སུ་ཡང་རུང་སྟེ་གཅིག་ལས་བདག་གི་ཕྱིར་གོས་ཀྱི་རིན་སྤགས་ཏེ་བཞག་པར་
[100a.7]ཐོས་ནས། མ་བརྟགས་པ་#དང་མཐུན་ནའོ། །ཁྱིམ་པ་དེའི་གན་དུ་སོང་སྟེ་གོས་ཀྱི་རིན་སྤགས་པ་དགེ་བ་ཡིན་གྱིས་ང་#བྱིན་ཅིག་ཅེས་བླངས་ནའང་གོས་ཀྱི་རྐྱེན་མེད་པར་གཉེན་མ་ཡིན་པའི་ཁྱིམ་པ་ལ་བསླངས་པ་དང་འདྲ་སྟེ་ལྟུང་བའོ། །ཡན་ལག་འདི་གསུམ་གྱི་སྟེང་དུ་སློང་བའི་ཡན་ལག་བཞིས་
[100b]
[100b.1]བསྣན་ཏེ་བདུན་དང་ལྡན་ན་ལྟུང་བ། གཞན་ཡང་དེ་བཞིན་ནོ། །མདོ་ལྟག་མ་ལྟར་གཉེན་མ་ཡིན་པའི་ཁྱིམ་བདག་ཕོའམ་ཁྱིམ་བདག་མོ་གང་ཡང་རུང་གཅིག་#གིས་བསྔོས་ཏེ་བཞག་པ་ལས་གཞག་པར་བདག་གིས་ཀྱང་མི་ཤེས་ལས་ཀྱང་མ་ཐོས་པར་བསླངས་ཏེ་ཐོས་ན་ལྟུང་བའོ། །
[100b.2]བརྟགས་པའི་སློང་བའི་སྤང་བའོ། །རིན་གྱི་#སྤང་བའི་ལྟུང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།སོ་སོའི་སྤང་བ་ལ་#འཆད་དེ། མི་འཇིགས་པར་སྦྱིན་པ། །རིན་གྱི་སྤང་བ་ནི་ཁྱིམ་ཐབ་བམ་ཆུང་མ་གཅིག་གི་#སྤགས་པས་གཅིག་ལ་བག་ཚ་ཞིང་འཛེམ་པ་ཡོད་ཀྱི་སོ་སོའི་#
[100b.3]སྤང་བ་ཉིད་ནི་གཉིས་ཀས་སྤགས་པས་གཅིག་ལ་གཅིག་བག་ཚ་ཞིང་འཛེམ་པ་མེད་པ་དེ་གཉིས་ཀས་སྦྱིན་པར་དད་པ་ལ་བསྐུལ་ཏེ་བསླངས་ན་ཡང་ལྟུང་ངོ་། །སྦྱོར་བ་གཅིག་གིས་ཐོབ་པ་ནི་གཅིག་གོ། །ཁྱིམ་ཐབ་དང་ཆུང་མ་གཉིས་ཀས་སོ་སོ་ནས་#གཉིས་ཀས་རིན་ཕྱུང་སྟེ་བསྡུས་ནས་དགེ་སློང་གི་ཕྱིར་
[100b.4]གོས་ཀྱི་རིན་དུ་སྤགས་ཏེ་བཞག་པ་ལས་ཐོབ་ནའང་སྤང་བར་འགྱུར་ཏེ་ཡན་ལག་མདོ་འདི་གཉིས་ཀྱིས་ལྟག་མ་རིན་གྱི་སྤང་བའི་ཡན་ལག་རྣམས་ཀྱིས་བསྣན་ཏེ་ཚང་ན་སྤང་བར་འགྱུར། གཞན་བཤད་པ་དང་ཡན་ལག་ཐམས་ཅད་ལྟག་མ་རིན་གྱི་སྤང་བ་བཤད་པ་དང་འདྲའོ། །སོ་སོའི་
[100b.5]སྤང་བའོ། །སོ་སོའི་#སྤང་བ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།བསྐུར་#པའི་སྤང་བ་ལ་འཆད་དེ། མ་བརྟགས་པའོ། །དགེ་སློང་ལ་མ་བརྟགས་པ་གསེར་དངུལ་ཞིག་གོས་ཀྱི་རིན་བསྐུར་བ་རྒྱལ་པོའམ་ཞང་བློན་ནམ་བྲམ་ཟེ་ཞིག་གིས་དགེ་སློང་གི་ཕྱིར་གོས་ཀྱི་རིན་
[100b.6]དུ་བསྐུར་ཏེ་འོངས་ན། དགག་#པ་གོས་ཁྱེར་#བའི་མི་དེ་ལ་དགེ་སློང་ནི་གོས་ཀྱི་རིན་མ་བརྟགས་པ་ལེན་དུ་མི་དབང་སྟེ་གོས་ཤིག་བྱིན་ན་ནི་ལེན་གྱི་རིན་མ་བརྟགས་པ་མི་#ལེན་ཏོ་ཞེས་དགག་#པ་དང་། སྔར་འདྲི་བ་བསྟན་ཏེ་རིན་ཁྱེར་ཁྱེར་བའི་མི་དེ་ན་རེ་གོས་ཀྱི་རིན་མ་བརྟགས་པ་ལེན་དུ་མི་
[100b.7]རུང་ན་གཡོག་གམ་དོན་སྒྲུབ་ཏུ་#ཡོད་ཅེས་འདྲི་ན་དགེ་སློང་གིས་དོན་བསྒྲུབ་པ་འདི་ཡིན་ནོ་ཞེས་བསྟན་ཏེ། དོན་བསྒྲུབ་པ་ལ་བསྒོ་ནས་གོས་ཀྱི་རིན་ཁྱེར་ཁྱེར་བའི་མི་དེས་དགེ་སློང་གིས་བསྟན་པའི་དོན་བསྒྲུབ་པའི་མི་དེ་ལ་གོས་ཀྱི་རིན་མ་བརྟགས་པ་འདིས་གོས་ཤིག་ཉོས་ལ་དགེ་སློང་དེ་ལ་བྱིན་ཅིག་ཅེས་
[101a]
[101a.1]བསྒོ་ནས། ཕོ་ཉས་སྨྲས་པར་གྱུར་པའི་ཕྱིར། གོས་ཀྱི་རིན་ཁྱེར་ཁྱེར་བའི་ཕོ་ཉ་དེས་སླར་དགེ་སློང་གི་གན་དུ་ཁྱེད་ཀྱིས་#དོན་བསྒྲུབ་པ་བསྟན་པའི་མི་དེ་#གོས་ཀྱི་རིན་བཞག་སྟེ་རིན་#དེས་གོས་སུ་ཉོས་ལ་ཁྱོད་ལ་ཕུལ་ཅིག་ཅེས་བྱས་ཀྱིས་གོས་དེར་ལོངས་ཤིག་#ཅེས་སྨྲས་
[101a.2]ནས་བཞག་པ་ལ། སྔར་སྨྲས་ནས་བསྐུལ་བ། དགེ་སློང་གིས་དོན་བསྒྲུབ་པའི་མི་དེ་ལ་གོས་ཀྱིས་#བྲེལ་ཏོ་ཞེས་བསྐུལ་བའི་ཚིག་ལན་དྲུག་ལས་ལྷག་པ་དང་ཡན་ལག་མིང་གིས་སྨོས་པ་འདི་རྣམས་དང་ལྡན་ན་སྤང་བའི་ལྟུང་བར་འགྱུར་རོ། །རྟོག་མི་ནུས་པ་ལ་ནི་མ་བསྐུལ་བའོ། །དོན་བསྒྲུབ་
[101a.3]པའི་མི་དེ་དགེ་སློང་གིས་བསྐུལ་བ་གོས་ཀྱིས་#བྲེལ་ཏོ་ཞེས་བྱས་ཀྱང་ཁོར་རོའམ་གཉིད་#ཀྱིས་ལོག་གམ་ཡེངས་ཏེ་མ་གོ་ན་བསྐུལ་བར་མི་ཆུད་དེ་ལན་དྲུག་བསྐུར་བའི་གྲངས་སུ་མི་བརྩིའོ། །མ་གྲུབ་ན་གཉིས་སུ་ཡང་ངོ་། །དོན་བསྒྲུབ་པའི་མི་དེ་ལ་དགེ་སློང་གིས་ང་གོས་ཀྱིས་བྲེལ་ཏོ་
[101a.4]ཞེས་ཚོར་ཞིང་གོ་བར་ལེན་གཅིག་#བསྐུལ་ནས་མ་བྱིན་ན་ང་གོས་ཀྱིས་བྲེལ་ཏོ་ཞེས་ལེན་#གཉིས་ཀྱི་བར་དུ་#གོ་ཞིང་ཚོར་བར་བསྐུལ་ལོ། །གསུམ་དུ་ཡང་ངོ་། །མདོ་ལྟག་མ་ལྟར་དོན་བསྒྲུབ་པའི་མི་ལ་ལན་གཉིས་སུ་བསྐུལ་ཀྱང་གོས་མ་བྱིན་ན་ང་གོས་ཀྱིས་བྲེལ་ཏོ་ཞེས་ལན་གསུམ་གྱི་བར་དུ་
[101a.5]གོ་ཞིང་ཚོར་བར་བསྐུལ་ལོ། །གསུམ་ཕན་ཆད་ནི་ཁ་རོག་སྟེ་འདུག་གོ། །མདོ་ལྟག་མ་རྣམས་ལྟར་ལན་གསུམ་དུ་ཚིག་ཏུ་སྨྲས་ཏེ་བསྐུལ་ཀྱང་གོས་མ་བྱིན་ལ་ལན་བཞིའི་ཚེ་ཅང་མི་སྨྲ་བར་ཁོའི་#གན་དུ་འགྲོའོ། །ཅི་ལ་བྱོན་ཅེས་འདྲི་ན་ང་དེའི་ཕྱིར་རོ་ཞེས་བྱ། ལན་བཞིར་མི་སྨྲ་བར་བསྐུལ་ཀྱང་
[101a.6]གོས་མ་བྱིན་ན་མི་སྨྲ་བར་ལན་ལྔ་དྲུག་ཏུ་འགྲོའོ། །དྲུག་ལས་ལྷག་པར་བསྐུལ་ཏེ་ཐོབ་ན་སྤང་བའོ། །མ་གྲུབ་ན་སྦྱིན་བདག་ལ་སྦྲན་ནོ། །མདོ་ལྟག་མ་ལྟར་གོས་ཀྱིས་བྲེལ་ཏོ་ཞེས་ཚིག་གིས་ལན་གསུམ་བསྐུལ། ཅང་མི་སྨྲ་བར་#ལན་གསུམ་སྟེ་དྲུག་ཏུ་བསྐུལ་ནས་གོས་མ་བྱིན་ན་དགེ་སློང་
[101a.7]དེས་རྒྱལ་པོའམ་ཞང་བློན་གག་གིས་གོས་ཀྱི་རིན་བསྐུར་བ་དེའི་གན་དུ་ཁྱོད་ཀྱིས་གོས་ཀྱི་རིན་བསྐུར་བ་དེ་ངའི་ལག་ཏུ་མ་ཐོབ་ཀྱིས་ཤེས་པར་བྱོས་ཤིག་ཅེས་ཕོ་ཉ་བརྟགས་པའམ་བདག་ཉིད་ཀྱིས་སྦྲན་མ་སྦྲན་ན་ཉེས་བྱས། གོས་ཀྱི་རིན་ཁྱེར་ཁྱེར་བའི་མི་དེས་ཁྱོད་ཀྱི་དོན་བསྒྲུབ་པ་གང་
[101b]
[101b.1]ཡིན་ཞེས་མ་དྲིས་པར་བསྟན་ནའང་ཉེས་བྱས། རིན་ཁྱེར་ཁྱེར་བ་ལ་གོས་ཀྱི་རིན་མ་བརྟགས་པ་ལེན་དུ་མི་དབང་ངོ་ཞེས་མ་བཀག་#ནའང་ཉེས་བྱས་སོ། །འདི་ལྟ་བུར་གྱུར་ཏེ་བཏང་ནས་འབུལ་ན་གཏང་#ངོ་ཞེས་སྨྲས་པ་དང་། བདག་གིས་སེམས་གཟུང་#བར་ནན་ཏན་བྱའོ་ཞེས་
[101b.2]ཁས་བླངས་ན་ལོངས་ཤིག# །མདོ་ལྟག་མ་ལྟར་ལན་དྲུག་ཏུ་བསྐུལ་ཏེ་གོས་མ་བྱིན་ནས་རྒྱལ་པོའམ་ཞང་བློན་ཐོག་མ་ནོར་བསྐུར་བསྐུར་བ་དེ་ལ་དགེ་སློང་གིས་སླར་སྦྲན་པའི་འོག་ཏུ་དོན་བསྒྲུབ་པའི་མི་དེ་གོས་བཞེས་སུ་གསོལ་ཞེས་འབུལ་དུ་འོངས་ན་ངས་ནོར་བདག་ལ་སླར་སྦྲན་ཟིན་ཏོ་
[101b.3]ཞེས་གྱིས་ལ་མ་ལེན་ཅིག་བླངས་ན་སྤང་བར་འགྱུར། ནོར་བདག་ལ་སྦྲན་ཟིན་གྱིས་མི་ལེན་ཏོ་ཞེས་བྱས་ཀྱང་དོན་བསྒྲུབ་པ་ན་རེ་ངས་ནོར་བདག་གི་སེམས་བཟུང་ཞིང་མི་དགའ་བ་#མེད་པ་དང་དད་ཅིང་རུང་བར་བྱའོ་ཞེས་ཟེར་ན་གོས་བླངས་ཀྱང་ཉེས་མེད་དོ། །ལྷག་པར་བསྐུལ་ཏམ་#གནས་
[101b.4]ནས་ཁས་མ་བླངས་ནའོ། །དགེ་སློང་གིས་#དོན་བསྒྲུབ་པ་ལ་ལན་དྲུག་ལས་ལྷག་པར་བསྐུལ་ཏེ་གོས་ཐོབ་བམ་སླར་ནོར་བདག་ལ་སྦྲན་པའི་འོག་ཏུ་དོན་བསྒྲུབ་པ་ན་རེ་ནོར་བདག་གི་སེམས་གཟུང་#ངོ་ཞེས་མི་ཟེར་བར་གོས་#བླངས་ན་སྤང་བའི་ལྟུང་བར་འགྱུར་ཏེ་ཡན་ལག་གཉིས་བླངས་ནའོ། །
[101b.5]ལྷག་པར་བསྐུལ་ཏེ་གོས་བླངས་ནས་ལག་ཏུ་ཐོབ་པ་དང་ཡན་ལག་གསུམ་གསུམ་#ཆར་ཡང་མི་ཁྱིམ་པ་ནའོ། །ནོར་བདག་དང་ཕོ་ཉ་དང་དོན་བསྒྲུབ་པ་གསུམ་ཆར་ཡང་མིའི་རྒྱུད་ཀྱང་ཡིན་པ་དང་ཁྱིམ་པ་ཡང་#ཡིན་པ་དང་ཡན་ལག་གཉིས་སུ་བརྩི་སྟེ་ཡན་ལག་འདི་གཉིས་ཀྱི་སྟེང་དུ་ལྟག་
[101b.6]ཏུ་སྨོས་པ་གསུམ་གྱིས་བསྣན་ཏེ་ལྔར་ཚང་ན་སྤང་བའི་ལྟུང་བར་འགྱུར། མ་སྨྲས་ན་ཉེས་པའོ། །གོས་ཀྱི་རིན་ཁྱེར་ཁྱེར་བའི་ཕོ་ཉས་དོན་བསྒྲུབ་པ་ལ་ནི་རིན་འདིས་གོས་འདི་ཉོས་ལ་མིང་འདི་ཞེས་བྱ་བའི་དགེ་སློང་འདིར་འོངས་དང་བྱིན་ཅིག་ཅེས་ནི་བསྒོའི་སླར་དགེ་སློང་ལ་མ་སྦྲན་པར་
[101b.7]སོང་བ་ལ་དགེ་སློང་གིས་#དོན་བསྒྲུབ་པ་ལ་བསྐུལ་ན་ཉེས་བྱས་མ་འགགས་#ནའོ། །གོས་ཀྱི་རིན་ཅིག་ཕོ་ཉས་ཁྱེར་ཏེ་འོངས་ཏེ་དགེ་སློང་ལ་ཕུལ་ན་དགེ་སློང་གིས་གོས་ཀྱི་རིན་མ་བརྟགས་པ་མི་ལེན་ཏོ་ཞེས་གོགས་#ཤིག །མ་འགགས་#ན་ཉེས་བྱས། མ་དྲིས་པར་སྟོན་ནའོ། །གོས་ཀྱི་རིན་
[102a]
[102a.1]ཁྱེར་ཁྱེར་བའི་ཕོ་ཉ་དེས་ཁྱོད་ཀྱི་དོན་བསྒྲུབ་པ་གང་ཡིན་ཞེས་མ་དྲིས་པར་དགེ་སློང་གིས་ངའི་དོན་བསྒྲུབ་པ་དེ་ཡིན་ནོ་ཞེས་པ་#བསྟན་ན་ཉེས་བྱས་རེ་བ་མེད་ནས་མ་སྦྲན་#ནའོ། །དོན་བསྒྲུབ་པ་ལ་ལན་དྲུག་ཏུ་བསྐུལ་བ་སྟེ་#གོས་མ་ཐོབ་ན་སླར་ནོར་བདག་ལ་མ་སྦྲན་ནའང་ཉེས་བྱས། 
[102a.2]བསྐུར་བའི་སྤང་བའོ། །བསྐུར་བའི་སྤང་བ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོའོ། །སྤང་བའི་ལྟུང་བ་#བཅུ་ཕུང་གཅིག་རྫོགས་སོ།། །།སྲིན་བུའི་སྤོང་#བ་ལ་འཆད་དེ། ཆོངས་ཤིག་གདིང་བ་དང་། སྟན་ཕྱིང་པར་བཅགས་པའམ་ཤིང་བལ་གྱི་བར་ཚངས་ཅན་དུ་བྱས་
[102a.3]པ་བཅངས་ཀྱང་ཉེས་མེད་དེ་ཆེར་བྱེད་ན་ཞེང་དུ་ཁྲུ་དོ་དང་སོར་དྲུག་ཆུར་ཁྲུ་ཕྱེད་དང་ལྔ། ཅོག་པུ་པའི་སྟན་ཆུང་དུ་བྱེད་ན་ཆུར་ཁྲུ་ཕྱེད་དང་གསུམ་ཞེང་དུ་ཁྲུ་དོ་དང་སོར་དྲུག་ཏུ་བྱའོ། །སྲིན་བུའི་བྱེད་དུ་བཅུག་གམ་བྱས་ནའོ། །སྲིན་བལ་ལ་སྟན་སར་པ་བདག་གིས་བྱས་སམ་གཞན་བྱེད་དུ་བཅུག་
[102a.4]ན་ཡང་#སྤང་བའི་ལྟུང་བར་འགྱུར་ཏེ། གཉེན་མ་ཡིན་པ་དང་ཁྱིམ་#པ་ཡིན་པ་དང་། གསར་དུ་བྱས་ཏེ་ཟིན་པས་སྤང་བར་འགྱུར་ཏེ་བྱས་ཟིན་པའི་ནི་སྲིན་བུའི་#བྱས་པ་དང་#ཡན་ལག་འདི་བཞི་དང་ལྡན་ན་སྤང་བའི་ལྟུང་བར་འགྱུར། ཡན་ལག་འདི་བཞི་ནི་འབའ་ཞིག་དང་ཆའི་སྤང་བའི་ཡན་ལག་
[102a.5]ཏུའང་གཏོགས་སོ། །ཐོག་མ་བཏིང་བ་ནི་བྱས་ཟིན་པའི་མཐའ་འོ། །སྲིན་བུའི་སྟན་བྱས་ཏེ་ཟིན་པ་ལས་སྤང་བར་གྱུར་ཏེ་བྱས་ཟིན་པའི་ཚད་ནི་སྲིན་བུ་ཁོད་#བསྙམས་ཏེ་བཏིང་བས་ཟིན་པར་གྱུར་#ཏོ་ཞེས་ཊཱི་ཀ་ལས་འཆད#། འདུལ་བ་འཛིན་པ་ཁ་ཅིག་ན་རེ་ཀུན་ཟིན་ཏེ་འོག་ཏུ་བཏིང་ན་ཟིན་པའི་#ཚད་དོ་
[102a.6]ཞེས་ཀྱང་འཆད་དོ། །འོག་ནས་འབའ་ཞིག་དང་ཆ་གཉིས་བྱུང་བ་ཡང་ཟིན་པའི་ཚད་ནི་#འདི་དང་འདྲའོ། །སྲིན་བུའི་#ལྟུང་བ་མེད་པ་ནི་བྱས་ཏེ་ཐོབ་པ་དང་སྤྱད་པ་དང་བཅོས་པ་ལའོ། །ལྟུང་བར་མི་འགྱུར་བ་ནི་གཞན་གྱིས་སྲིན་བུའི་སྟན་བྱས་ཏེ་བྱིན་པ་ལ་བླངས་པ་དང་#བླངས་པ་དེ་སྤྱད་པ་དང་
[102a.7]རྙིང་པ་ལས་བཅོས་པ་ནི་ཉེས་མེད་དོ། །སྲིན་བུའི་སྤང་བ་སྟེ་རྣམ་པར་འབྱེད་པའོ#། །སྲིན་བུའི་སྤང་བའི་ལྟུང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།དབྲི་#བ་ནི་ཉུང་དུས་བསྲེས་པའོ། །སྲིན་བལ་གྱི་སྟན་གསར་དུ་བྱེད་པ་ལ་ཕྱེད་ཡན་ཆད་གཅིག་བལ་དང་ཀ་བ་(སེས་,བསྲེས་)
[102b]
[102b.1]བསྲེས་ན་ཉེས་བྱས་པའོ། །ཕྱེད་མན་ཆད་ཅིག་བལ་དང་ཀ་བ་(སེས་,སྲེས་)བསྲེས་ཏེ་སྲིན་བལ་མང་ན་ལྟུང་། རྫས་མ་རུང་བར་གྱུར་ནའོ། །སྲིན་བལ་རུལ་བའམ་རྙིང་པ་ལ་སྟན་བྱས་ནས་#ཉེས་བྱས་ཏེ་འོག་ནས་འབའ་ཞིག་དང་ཆ་གཉིས་འབྱུང་བ་ཡང་རུལ་པ་དང་རྙིངས་#པ་ལས་བྱས་ན་ཉེས་བྱས་པའོ། །
[102b.2]དྲིས་པའོ། །སྲིན་བུའི་སྤང་བ་འདུལ་བ་དྲིས་པའི་ནང་ནས་འབྱུང་བའི་མདོ།། །།སྲིན་བུའི་སྤང་#བའོ། །སྲིན་བུའི་སྤང་བ་སྟེ་འདུལ་བ་སོ་སོའི་ནང་ནས་འབྱུང་བའི་མདོ། །འབའ་ཞིག་པའི་སྤང་བ་ལ་འཆད་དེ་ལུག་བལ་ནག་པོ་འབའ་ཞིག །དགེ་སློང་གིས་#ལུག་གི་བལ་ནག་པོ་འབའ་
[102b.3]ཞིག་པས་#སྟན་སར་པ་བྱས་ན་སྤང་བའི་ལྟུང་བ་སྟེ་ཡན་ལག་དང་ཚད་ནི་ལྟག་ཏུ་སྲིན་བུའི་བཤད་པ་དང་འདྲའོ། །རིགས་ཀྱིས་པའོ། །ལུག་གི་བལ་དཀར་པོའམ་གྲོ་བོ་ལས་ས་#ནག་ཏུ་བཙོས་པ་ནི་མ་ཡིན་གྱི་རིགས་ཀྱིས་ནག་པོར་འདུག་པ་ལ་བྱས་ནས་#ལྟུང་། དེ་བཞིན་དུ་སྔོན་པོ་དང་སྔོ་ནག་
[102b.4]དང་སྨུག་པོ་དག་ཀྱང་ངོ་། །ལུག་གི་བལ་རིགས་ཀྱིས་ནག་པོར་འདུག་པ་ལ་སྟན་སར་པ་བྱས་ན་སྤང་བའི་ལྟུང་བར་འགྱུར་བ་བཞིན་དུ་མིང་གིས་སྨོས་པ་འདི་རྣམས་རིགས་ཀྱིས་དེ་ལྟར་འདུག་པ་ལ་སྟན་སར་པ་བྱས་ནས་འང་#ལྟུང་བའོ། །ཡུལ་ལ་ལ་ཞིག་ན་དཀར་པོ་དཀོན་ན་ཡང་བལ་དཀར་
[102b.5]པོ་འབའ་ཞིག་ལ་སྟན་སར་པ་བྱས་ནའང་སྤང་བའི་ལྟུང་བར་འགྱུར་རོ། །ཡན་ལག་དང་བཤད་པ་ཀུན་སྲིན་བུ་དང་འདྲའོ། །ནག་པོ་འབའ་ཞིག་གི་སྤང་བའོ། །འབའ་ཞིག་པའི་སྤང་བའི་ལྟུང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།ཆའི་སྤང་བ་ལ་འཆད་དེ། 
[102b.6]དེ་དག་ཕྱེད་ལས་ལྷག་ནའོ། །དགེ་སློང་ལུག་བལ་ལ་སྟན་སར་པ་བྱེད་ན་ཕྱེད་ལུག་བལ་ནག་པོ་ལས་གཞུག །བཞི་ཆ་གཅིག་དཀར་པོ་ལས་གཞུག །བཞི་ཆ་གཅིག་ཤོག་བལ་ལས་གཞུག་སྟེ་དེ་ལས་ནག་པོ་དང་དཀར་པོ་ལྷག་ན་སྤང་བར་འགྱུར། ཤོག་བལ་ལྷག་པར་བཅུག་པ་ནི་
[102b.7]ཉེས་མེད་དོ། །འདི་#དཀར་པོ་དང་ཤོག་བལ་དུ་ཆ་མཉམ་པར་བསྲེའོ། །ལུག་གི་བལ་#སྟན་སར་པ་བྱེད་ན་ཕྱེད་ནག་པོ་ལས་གཞུག །ཕྱེད་དཀར་པོ་དང་ཤོག་བལ་ལས་#གཞུག་སྟེ་ནག་པོ་ལ་བཞི་ཆ་གཉིས་དཀར་པོ་ལ་བཞི་ཆ་གཅིག །ཤོག་བལ་ཡང་བཞི་ཆ་གཅིག་གིས་ཐང་དུ་བཅུག་
[103a]
[103a.1]སྟེ་བྱའོ། །ལོགས་དང་རྒྱབ་དང་གཉའ་བ་ནས་སྐྱེས་པ་ནི་སྔ་མའི་འོ། །ལུག་གི་རྩིབ་ལོགས་དང་རྒྱབ་དང་། གཉའ་བ་ནས་བལ་#བ་ནི་འཇམ་བལ་ཡིན་ཏེ་དཀར་པོ་ཞེས་བྱའོ། །མགོ་དང་རྐང་པ་དང་ལྟོ་བའི་ནི་ཕྱི་མའི་འོ། །ལུག་གི་མགོ་དང་རྐང་པ་དང་ལྟོ་བ་
[103a.2]ནས་བལ་#བ་ནི་ཤོག་བལ་ཞེས་བྱ་སྟེ། འདི་རྣམས་ལ་གོང་དུ་བཤད་པའི་ཚུལ་བཞིན་དུ་བསྲེའོ། །ཡན་ལག་དང་བཤད་པ་ནི་ཀུན་རྟག་#ཏུ་སྲིན་བུ་དང་འབའ་ཞིག་པ་འཆད་པ་དང་འདྲའོ། །ཆ་གཉིས་ཀྱི་སྤང་བའོ། །ཆ་འདི་#སྤང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།
[103a.3]#དྲུག་གི་སྤང་བ་ལ་འཆད་དེ། ཆུ་དང་ཞེང་དང་ལྷག་པ་བཅད་དོ། །དགེ་སློང་གིས་གདིང་བ་ལོ་དྲུག་ཏུ་#ལོན་པ་ཞིག་རྙིངས་ཏེ་སྤྱད་དུ་མི་རུང་ནས་དགེ་འདུན་ལ་སྤྱད་བྲིམ་#དུ་འོངས་ནས་སར་པ་བྱེད་དུ་གསོལ་ན་དགེ་འདུན་གྱིས་ལྟོས་ལ་རྙིང་#པ་སྤྱད་དུ་མི་རུང་ན་སར་པ་བྱེད་དུ་ཆུག་ཤིག# །སར་
[103a.4]པ་དེ་ཆུ་ཞེང་དུ་ལྷག་ན་ཚད་བཞིན་ལས་ལྷག་པ་ཆོད་དུ་ཆུག་#ཅིག །ཐུང་ངམ་ཆུང་ན་སྐྱེད་#དོ། །གདིང་བ་དེ་ཆུང་ངམ་#ཐུང་ན་ལྟག་#ཏུ་སྲིན་བུའི་ནང་དུ་ཚད་ཆེ་ཆུང་རྣམ་གཉིས་བཤད་པ་གང་ཡང་རུང་གག་གི་ཚད་དུ་དགའ་བར་སྐྱེད་#ཅིག་ཆད་ན་སྦྱར་#རོ། །གདིང་བ་རྙིང་པ་ཆད་པ་ཞིག་སྟེ་སླར་སྦྱར་ན་
[103a.5]སྤྱད་དུ་རུང་ན་སར་པ་བྱེད་པར་གནང་བ་མི་སྦྱིན་པར་ཆད་པ་འདི་ལྟར་སྦྱོར་ཏེ་ཚེམས་ལ་སྤྱོད་ཅིག་ཅེས་བསྒོ་ཤིག་གྱེས་སམ་སྲབ་#ན་ཁ་བསྐང་ངོ་། །གདིང་བ་རྙིང་པ་དེ་གྱེས་སམ་སྲབ་མོར་སོང་སྟེ་གླན་ནམ་སྤྱད་དུ་རུང་བ་ཙམ་གྱི་ཚོད་ནའང་སར་པ་བྱེད་པར་གནང་བ་མི་སྦྱིན་པར་རྙིང་པ་ལྷན་པས་
[103a.6]གློན་ལ་སླར་སྦྱོར་དུ་ཆུག་ཤིག །དཀའ་#བར་བྱེད་ན་སྦྱིན་ནོ། །གདིང་བ་རྙིང་པ་དེ་རྙིངས་ཆེས་ཏེ་གླན་ཀྱང་སྤྱད་དུ་མི་རུང་ན་སྟན་སར་པ་བྱེད་པར་དགེ་འདུན་གྱིས་གནང་བ་བྱིན་ཅིག །གནང་བ་མ་ཐོབ་ལ། དགེ་སློང་གིས་སྟན་ལོ་དྲུག་པ་སར་པ་ཞིག་བྱས་ན་དགེ་འདུན་ལ་མ་གསོལ་ཏམ་#
[103a.7]གསོལ་ཀྱང་གནང་བ་མ་ཐོབ་པ་དང་། གཞན་ཡོད་དམ། སྟན་ལོ་དྲུག་པ་སྔ་མ་ཡོད་བཞིན་དུ་ཕྱི་མ་#གསར་དུ་བྱས་པ་དང་། བདག་གིས་འདོད་དེ་བཏང་ངམ་བདག་སྟན་སར་པ་འདོད་པའི་ཕྱིར་རྙིང་པ་གུད་དུ་བཏང་སྟེ་སར་པ་བྱས་པ་དང་། ལོ་དྲུག་གི་རྒྱུད་མ་འདས་པར། གདིང་བ་
[103b]
[103b.1]རྙིང་པ་ལོ་དྲུག་མ་ལོན་པར་སར་པ་བྱས་པ་དང་། གདིང་བ་བྱེད་ནའོ། །ཡན་ལག་འདི་རྣམས་དང་ལྡན་པར་གདིང་བ་སར་པ་བྱས་ཏེ་ཟིན་ན་སྤང་བའི་ལྟུང་བར་འགྱུར་བའོ། །ཡོད་བཞིན་དུ་བརྩམས་ཤིང་བཤམས་#ན་ཡང་ངོ་། །སྟན་སར་པ་གཅིག་བྱ་བར་བརྩམས་ཤིང་བཤམས་ཏེ་མགོ་
[103b.2]བཙུགས་པ་ལ་ཟིན་པར་ཕྱི་མ་གཅིག་ཀྱང་བྱ་བར་མགོ་བཙུགས་ཏེ་བཤམས་ན་ཉེས་སོ། །བཤམས་ཏེ་མཐར་བྱིན་ན་སྦྱོར་བ་མ་ལུས་#ལྟུང་བ་#ཡིན་ནོ། །མདོ་ལྟག་མ་ལྟར་སྟན་རྣམ་#གཉིས་བྱ་བར་མགོ་བཙུགས་པ་ལས་སྔ་མ་ནི་#མ་ཟིན་གྱི་ཕྱི་མ་ཟིན་ན་ཉེས་བྱས་སོ། །སྔ་མ་དང་གཉིས་ཟིན་
[103b.3]ན་ལྟུང་བའོ། །སྤང་བ་ནི་ཕྱིས་མགོ་བཙུགས་ཤིང་བཤམས་པ་ལས་སྔར་ཟིན་པ་དེ་སྤང་ངོ་། །རབ་ཏུ་འབྱུང་བ་གཞན་གྱིས་ཐ་དད་དོ། །སྔོན་དགེ་སློང་བྱེད་བྱེད་པ་ལས་སླར་ཁྲིམས་ཕུལ་བ་ལས་ཡང་སླར་ཁྲིམས་ནོས་ཏེ་གདིང་བ་སར་པ་བྱས་པ་ནི་སྔོན་དགེ་སློང་བྱེད་པའི་ཚེ་གདིང་བ་བྱས་སུ་ཟིན་
[103b.4]ཀྱང་གདིང་བ་གཉིས་བྱས་པར་མི་བརྩིའོ། །ལོ་དྲུག་གི་སྤང་བའོ། །དྲུག་གི་སྤང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།མཐོ་གང་གི་སྤང་བ་ལ་འཆད་དེ་གདིང་བ་རྙིང་པས་སར་པའི་གདིང་བ་ལ་བདེ་བར་གཤེགས་པའི་མཐོ་གང་མ་གླན་པར་སྤྱད་ནའོ། །
[103b.5]བདག་གི་#གདིང་བ་བསྔོས་པ་རྙིངས་ཏེ་སར་པ་བྱེད་ན་རྙིང་པ་དབུས་ནི་ཟད་ཅིང་རྟོལ་གྱིས་#མཐའ་(མཁོ་,མ་ཁོ་)ར་ཁོར་ཡུག་ཏུ་མ་རྟོལ་#བ་ལས་བདེ་བར་གཤེགས་པའི་མཐོ་གང་འཁོར་བར་དྲ་#སྟེ་གྲུ་བཞིར་སྦྱར་ལ་སར་པ་སྲ་བར་བྱ་བའི་ཕྱིར་སར་པའི་དབུས་སུ་གློན་ཅིག །རྙིང་པ་ཡོད་བཞིན་དུ་སར་པ་
[103b.6]བྱས་ཏེ་རྙིང་པའི་མཐའ་ལས་བདེ་བར་གཤེགས་པའི་མཐོ་གང་གིས་མ་གླན་པར་བྱས་ཏེ་སྤྱད་ན་སྤང་བའི་ལྟུང་བའོ། །དེ་སྟེ་ཡོད་ནའོ། །གདིང་བ་རྙིང་པ་ཡོད་ན་སར་པའི་དབུས་སུ་གླན་གྱི་རྙིང་པ་མེད་ན་མ་གླན་པ་#སར་པ་བྱས་ཀྱང་ཉེས་མེད་དོ། །དེ་ཙམ་ན་ཡང་ངོ་། །གདིང་བ་རྙིང་པ་ཡོད་ནི་
[103b.7]ཡོད་དེ་མཐའ་ལས་བདེ་བར་གཤེགས་པའི་མཐོ་གང་དུ་མི་འབྱུང་ན་ཡང་ཅི་ཡོད་པ་དེས་གླན་ནོ། །བཅོས་ནུས་ན་ཡང་ངོ་། །གདིང་བ་རྙིང་#པ་རྙིངས་ཏེ་བཏང་#ནས་བསྡུས་ཤིང་བཙེམས་ལ་བདེ་བར་གཤེགས་པའི་མཐོ་གང་འབྱུང་ནའང་བསྡུས་ཤིང་བཙེམས་ལ་བདེ་བར་གཤེགས་
[104a]
[104a.1]པའི་མཐོ་གང་དུ་ཁ་བསྐང་#ལ། གདིང་བ་སར་པའི་དབུས་སུ་གླན། དུམ་བུ་བསྡུས་ཏེ་ཡང་ངོ་། །གདིང་བ་རྙིང་པ་#དུམ་བུར་སོ་སོར་བྲལ་བ་ཞིག་ན་ཡང་དུམ་བུ་ཀུན་མི་དོར་བསྡུས་པ་#གཅིག་ལ་གཅིག་བཙེམས་ཏེ་སར་པའི་དབུས་སུ་གླན། མཐོ་གང་གི་
[104a.2]སྤང་བའོ། །མཐོ་གང་གི་སྤང་བ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།ལམ་གྱི་སྤང་བ་ལ་འཆད་དེ། །ཁུར་ཙ་ཡོད་དམ་མེད་ཀྱང་དཔག་ཚད་གསུམ་ལས་འདས་པར་ལུག་བལ་ཁྱེར་ནའོ། །དགེ་སློང་གིས་བལ་ཞིག་རྙེད་དེ་ཁུར་ཙ་ཡོད་བཞིན་དུ་
[104a.3]བདག་གིས་བླངས་ཏེ་ཁྱེར་ན་ཐོག་མ་ཁྱེར་བའི་ཚེ་ཉེས་བྱས། དཔག་ཚད་གསུམ་དང་རྒྱང་གྲགས་#ཕྱེད་དུ་ཕྱིན་ནའང་#ཉེས་བྱས་གཅིག །དཔག་ཚད་གསུམ་དང་རྒྱང་གྲགས་#གཅིག་འདས་ན་སྤང་བའི་ལྟུང་བའོ། །ལམ་དུ་ཞུགས་ནས་རྒྱང་གྲགས་ཉིད་#ཀྱིས་སོ། །ཁུར་ཙ་ཡོད་
[104a.4]བཞིན་དུ་བལ་ཁྱེར་ན་དཔག་ཚད་གསུམ་དང་རྒྱང་གྲགས་གཅིག་འདས་པས་སྤང་བར་འགྱུར་རོ། །བུད་མེད་དང་། དགེ་སློང་མ་དང་ལམ་དུ་འགྲོགས་#པ་ཡང་རྒྱང་གྲགས་གཅིག་འདས་ན་ལྟུང་བའོ། །ཡང་ཡང་གིས་#ལམ་དུས་ཀྱང་རྒྱང་གྲགས་གཅིག་འདས་ན་བཟར་དབང་
[104a.5]ངོ་། །ཕྱེད་ནི་སྦྱོར་བའི་འོ། །ཁུར་ཙ་ཡོད་བཞིན་དུ་བལ་དག་#ཁྱེར་ཏེ་དཔག་ཚད་#དང་རྒྱང་གྲགས་ཕྱེད་འདས་ན་ཉེས་བྱས་སོ། །བུད་མེད་དང་དགེ་སློང་མ་དང་ལམ་དུ་འགྲོགས་པ་ཡང་རྒྱང་གྲགས་ཕྱེད་དུ་འདས་ན་ཉེས་བྱས། ཉེས་བྱས་པ་ནི་རྫུ་འཕྲུལ་ལས་གཞན་གྱི་ཐབས་ཀྱིས་ནམ་མཁའ་ལས་
[104a.6]བླངས་པའོ། །དགྲ་བཅོམ་པའི་འཕྲུལ་གྱིས་བལ་ཁྱེར་བ་ནི་མ་གཏོགས་ཏེ་འཇིག་རྟེན་གྱི་རྫ་འཕྲུལ་གྱིས་བལ་ཁྱེར་བ་དང་སྒྱོགས་ལ་སོགས་པ་ལྟ་བུས་#ནམ་མཁའ་ལ་འཕངས་#ཏེ་བལ་ཁྱེར་བ་ནི་དཔག་ཚད་གསུམ་དང་རྒྱང་གྲགས་གཅིག་འདས་ན་ཉེས་བྱས་གཅིག །དེ་ཕན་ཆད་རྒྱང་
[104a.7]གྲགས་རེ་རེ་འདས་ཤིང་ཉེས་བྱས་རེ་རེའོ། །སྤྲུལ་པས་ཀྱང་ངོ་། །#ཕྱུགས་དང་མི་ལ་སོགས་པ་ཞིག་གུད་དུ་སྤྲུལ་ཏེ་བལ་བསྐུར་བ་ནི་མདོ་ལྟག་མ་བཞིན་དུ་དཔག་ཚད་གསུམ་དང་རྒྱང་གྲགས་གཅིག་འདས་ན་ཉེས་བྱས། ཉེས་མེད་པ་ནི་ཞྭ་དང་ལྷམ་དང་རྔུལ་གཟན་བར་ཚངས་ཅན་དང་
[104b]
[104b.1]རྒྱ་ཅང་ལྕག་པོད་#སྦུ་གུ་ཅན་ལ་སོགས་པ་དེ་ཙམ་དག་གོ། །མིང་གིས་སྨོས་པ་འདི་རྣམས་ཀྱི་#རྒྱུ་བལ་ཁྱེར་བ་ནི་ཉེས་མེད་དོ། །ཡང་རྡུལ་དང་རྡུལ་ཕྲན་དང་ཆུའི་དང་མེ་ལོང་གི་དང་རི་བོང་གི་དང་རའི་དང་བའི་དང་བུ་གུའི་དང་ཉི་ཟེར་གྱི་#རྡུལ་དང་སྲོ་མ་དང་ཤིག་དང་ནས་དང་སོར་དག་སྟེ་སྔ་མ་
[104b.2]དྲུག་ཅིང་ཕྱི་མའོ། །དཔག་ཚད་དང་རྒྱང་གྲགས་བརྩི་བའི་ཐབས་ནི་མིང་གིས་སྨོས་པ་འདི་རྣམས་#ལས་བརྩིས་ཏེ་འདི་{གོ་རིམས་,གོ་རིམ་}བཞིན་དུ་སྔ་མ་དྲུག་ལ་ཕྱི་#མ་གཅིག་ཏུ་བརྩིའོ། །སོར་བཞི་ཕྲག་དྲུག་ལ་ཁྲུའོ། །ནས་དྲུག་ལ་སོར་གཅིག་སོར་ཉི་ཤུ་རྩ་བཞི་ལ་ཁྲུ་གང་དུ་བརྩིའོ། །ཕྱེད་#དང་
[104b.3]བཞི་ལ་མིའོ། །ཁྲུ་དེ་ཕྱེད་དང་བཞི་ལ་#མི་གང་དུ་བརྩིའོ། །ཁྲུ་བཞི་ལ་གཞུའོ། །ཁྲུ་དེ་བཞི་ལ་གཞུ་གང་གི་#ཚད་དུ་བརྩིའོ། །དེ་ལྔ་བརྒྱ་ལ་རྒྱང་གྲགས་སོ། །གཞུ་དེ་ལྔ་བརྒྱ་ལ་རྒྱང་གྲགས་གཅིག་གི་ཚད་དུ་བརྩིའོ། །རྒྱང་གྲགས་བརྒྱད་ལ་དཔག་ཚད་གཅིག་ཏུ་བརྩིའོ། །དེའི་མཐའ་
[104b.4]ཕན་ཆད་ནི་དགོན་པའོ། །དགོན་པར་བརྩི་བའི་ཚད་ནི་གཙུག་ལག་ཁང་ནས་རྒྱང་གྲགས་གཅིག་ཕན་ཆད་དོ། །ལུས་ཀྱིས་#ཁུར་མི་བསྐུར#། དགེ་སློང་གིས་སྲང་ཁུར་དང་རྒྱབ་ཁུར་ལ་སོགས་པ་ལུས་ཀྱིས་#ཁུར་མི་བསྐུར#། ལོགས་དང་རྒྱབ་དང་སྟ་ཟུར་དང་མགོ་ལས་ཀྱང་མ་ཡིན་
[104b.5]ནོ། །ལུས་ཀྱི་ཡན་ལག་མིང་གིས་སྨོས་པ་འདི་རྣམས་གང་གིས་ཀྱང་ཁུར་མི་བསྐུར་#རོ། །འདི་སྤྱིའི་མ་ཡིན་པར་མ་#དོགས་ཤིག །དགེ་སློང་མས་ཀྱང་ཁུར་མི་བསྐུར་#བ་འདི་བཞིན་དུ་བསྲུང་ངོ་། །དགེ་སློང་མས་བསྲུང་ངོ་ཞེས་གློ་ཏོལ་དུ་བཤད་པ་ནི་མདོ་ཐམས་ཅད་སྤྱིའི་སེམས་ཡིན་
[104b.6]མོད་ཀྱི་དགེ་སློང་བལ་ཁྱེར་བ་མེད་དེ་མ་གཏོགས་པས་བལ་གྱི་མཇུག་མ་#ཁུར་མི་བསྐུར་#ཞེས་འབྱུང་བ་ཡང་དགེ་སློང་མའི་ཁྲིམས་སུ་མ་གཏོགས་ཞེས་འཛིན་གྱིས་དོགས་པའི་ཕྱིར་སྨོས་སོ། །ཁུར་ཕྱེད་ལས་ལྷག་པར་མི་འདེགས#། དགེ་སློང་ཁུར་ཞིག་ཁུར་དགོས་ན་བདག་གིས་
[104b.7]ཅི་ཐེག་པ་ལས་ཕྱེད་མན་ཆད་#ཁུར་ཁྱེར་དུ་དབང་ངོ་། །ཁུར་ཕྱེད་ལ་སོགས་པ་སྟེ། ཁུར་གཅིག་ཏུ་མི་ཆུད་པའི་ཕྱིར་དབང་ངོ་། །བལ་ཁྱེར་བའི་སྤང་བའོ། །བལ་གྱི་སྤང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།འཁྲུ་བ་ལ་འཆད་དེ། 
[105a]
[105a.1]གོས་རྙིང་པའི་གནས་སུ་ལུག་བལ་ལོ། །གཉེན་མ་ཡིན་པའི་དགེ་སློང་མ་ལ་གོས་རྙིང་#པ་འཁྲུར་བཅོལ་ན་སྤང་བར་འགྱུར་བའི་ཡན་ལག་དང་བཤད་པ་བཞིན་དུ་ལུག་བལ་འཁྲུར་བཅོལ་བའང་དེ་དང་འདྲའོ། །འཆག་པ་རྨེལ་བའོ། །ལུག་བལ་རྨེལ་བ་
[105a.2]དང་འཆག་པ་དང་འཁྲུ་བ་དང་འཚེད་པ་དང་འཁལ་བ་འདི་#རྣམས་གང་ཡང་རུང་སྟེ་གཉེན་མ་ཡིན་པའི་ཁྱིམ་པ་ལ་བཅོལ་ན་ལྟུང་བ་སྟེ་གོས་རྙིང་པའི་ཡན་ལག་དང་བཤད་པའི་སྟེང་དུ་འདི་བསྣན་ཏེ་ཚང་ན་སྤང་བར་འགྱུར། བལ་གྱི་ལས་ཀྱི་སྤང་བའོ། །འཁྲུ་བའི་#སྤང་བ་སྟེ་འདུལ་
[105a.3]བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།གསེར་གྱི་སྤང་བ་ལ་འཆད་དེ། རིན་པོ་ཆེ་བདག་གིར་བྱས་པའོ། །གསེར་དངུལ་བདག་གི་ཡིན་པར་ཤེས་ཤིང་སེམས་པ་ལས་སྤང་བའི་ལྟུང་བར་འགྱུར་ཏེ་ཡན་ལག་གཅིག །མངོན་སུམ་དུ་དེར་#རྫོགས་པའོ། །གསེར་
[105a.4]དངུལ་བདག་གི་ཡིན་པར་ཤེས་ཏེ་མིག་སྔར་ཡང་མཐོང་བ་དང་ཡན་ལག་གཉིས། གསེར་དངུལ་མཐོང་སྟེ་བདག་གི་ཡིན་པར་བསམ་#པའི་ཚེ་ན་ཉེས་བྱས་སོ#། །བདག་གི་ན་མ་བརྟགས་པའི་འོ#། །གསེར་དངུལ་ཡོན་བདག་གི་ཕྱིར་བརྟགས་པའམ་བདག་བཅང་བར་སྔགས་ཀྱིས་མ་
[105a.5]ཐེབས་པ་དང་ཡན་ལག་གསུམ། རེག་གམ་བདག་གི་ལག་གིས་བཟུང་#ངམ། རེག་ཏུ་བཅུག་ནའོ། །གཞན་ལེན་དུ་བཅུག་ན་སྤང་བར་འགྱུར་ཏེ་ཡན་ལག་འདི་ལྔ་དང་ལྡན་ན་སྤང་བའི་ལྟུང་བར་འགྱུར་རོ། །ཇི་ལྟ་ཇི་ལྟ་བུ་ཡང་ངོ་། །གསེར་དངུལ་ལ་བདག་གིས་སྣོད་ནས་བཟུང་ངམ་ཤིང་
[105a.6]གིས་བླངས་སམ་ཐབས་ཇི་ལྟ་བུར་རེག་ཀྱང་ལྟུང་། གཞན་ལ་ལོང་ཞེས་བྱས་སམ་བཅོལ་ཞེས་བྱས་སམ་ཁྱེར་ཞེས་#བྱས་སམ་ཞོག་ཅིག་ཅེས་#བྱས་སམ་ཐབས་ཅི་ལྟ་བུར་རེག་ཏུ་བཅུག་ཀྱང་ལྟུང་བར་འགྱུར་རོ། །ཟོང་#གི་ཟངས་ལ་བྱས་ནས་#ཉེས་བྱས་པའོ། །དོང་ཚེ་དང་པ་ནེ་#ལྟ་བུ་ཟོང་དུ་
[105a.7]སྤྱོད་པ་ལ་བདག་གིས་རེག་གམ་རེག་ཏུ་བཅུག་ནའང་ཉེས་བྱས། དངུལ་ལམ་གསེར་དང་བསྲེས་པའི་ཟོང་སྟེ་གེ་དར་ལྟ་བུ་ལ་རེག་ན་ལྟུང་བའོ། །ལྟུང་བ་མེད་པ་ནི་གཞན་ལའོ། །ཟངས་ལ་པ་ནེ་#ལྟ་བུར་ཟོང་དུ་མ་བྱས་པ་ཟངས་གཞན་ལ་རེག་པ་ནི་ཉེས་མེད་དོ། །རོ་ཉེ་དང་ཁར་#བ་དང་ཚོན་
[105b]
[105b.1]མོ་སྟེང་དང་ལྕགས་རྣམས་ཀྱང་ངོ་། །མིང་གིས་སྨོས་པ་འདི་རྣམས་ལ་རེག་ནའང་ཉེས་མེད་དོ། །དགེ་ཚུལ་དག་གིས་ཀྱང་ངོ་། །#དགེ་སྦྱོང་ཕོ་མོས་ཀྱང་བདག་གི་#གསེར་དངུལ་ལ་རེག་ཏུ་མི་དབང་། སྦྱིན་བདག་བདག་པོར་བསྔོས་པ་དང་དོན་བསྒྲུབ་པ་བདག་པོར་ཁས་བླངས་པ་དང་བསྔོས་པ་
[105b.2]ནི་བརྟགས་པའོ། །སྦྱིན་བདག་བདག་པོར་བསྔོས་པ་དང་ཞེས་པ་ནི་ཡོན་བདག་རྒྱལ་པོའམ་ཞང་བློན་ལྟ་བུའི་ཕྱིར་ཁོའི་ཡིན་པར་བསམས་ཏེ་ཁོའི་ཕྱིར་བསོད་ནམས་བསྐྱེད་པ་ལ་སོགས་པར་སྤྱད་པའི་ཕྱིར་བཅངས་པ་དང་རེག་པ་ནི་ཉེས་མེད་དོ། །བསྒྲུབ་པ་ནས་དང་ཞེས་པ་ཡིན་
[105b.3]པར་#དུ་ནི་ཁྱིམ་པ་ལ་བདག་གིས་#ཡོན་བདག་ཆུང་ངུར་བསྔོ་བའི་མི་#ཞིག་ཡོད་ན་ཡང་དེའི་ཕྱིར་བསོད་ནམས་སྤེལ་བ་ལ་སོགས་པར་ཁོའི་ཡིན་པར་བསམས་ཤིང་རེག་པ་དང་བཅས་པ་ནི་ཉེས་མེད་དོ། །བསྔོས་པ་ནི་བརྟགས་པའོ་ཞེས་པ་ནི་བདག་གི་#ཡོ་བྱད་བཅུ་གསུམ་ལྟ་བུ་མ་ཚང་བ་ཉོ་བའི་
[105b.4]ཕྱིར་སྔགས་ཀྱིས་བཏབ་པ་ཡང་བཅངས་ཤིང་རེག་པ་ཉེས་མེད་དོ། །ཆོས་ཀྱི་དོན་གྱི་ཕྱིར་མེད་པ་ལས་གཞན་དུ་མི་སྐྱེ། བདག་གི་ཡོ་བྱད་བཅུ་གསུམ་ཡོད་བཞིན་དུ་ཡོ་བྱད་ཉོ་བའི་རིན་དུ་སྔགས་ཀྱིས་བཏབ་ཏེ་#བཞག་པ་ནི་སྔགས་མི་འཆགས་ཏེ་སྤང་བའི་ལྟུང་བྱེད་#འགྱུར་རོ། །དཀོན་མཆོག་
[105b.5]གསུམ་གྱི་ཕྱིར་སྤྱད་པར་བརྟགས་ཏེ་བཞག་པ་ནི་ཉེས་མེད། བདག་པོ་རིམ་#ཡང་ཞིག་པ་མ་ཡིན་ནོ། །སྦྱིན་བདག་ཆེ་ཆུང་དུ་བསྔོས་པ་ལམ་རིང་པོ་ཞིག་ན་འདུག་ན་ཡང་དེའི་ཕྱིར་སྤྱད་པར་བསམས་ཏེ་#གསེར་དངུལ་ལ་རེག་པའང་ལམ་རིང་པོའི་ཕྱིར་སྦྱིན་བདག་ཏུ་མི་ཆུད་པ་མ་ཡིན་ཏེ་ཉེས་
[105b.6]མེད་དོ། །བརྟགས་#པ་ནི་བདག་གི་དོན་གྱི་ཕྱིར་བའི་ཟས་སོ། །བདག་#ཁ་ཟས་དང་བརྒྱགས་#ཀྱི་ཟོང་དུ་གསེར་དངུལ་ལ་#སྔགས་ཀྱིས་བཏབ་སྟེ་བཅངས་པའང་ཉེས་མེད་དོ། །གཞན་ལ་ཟས་ཀྱི་ཕྱིར་ཚོང་བྱེད་དུ་བཅུག་གམ་རེག་ཏུ་བཅུག་ཀྱང་ཉེས་མེད་དོ། །དེ་བྱ་བར་བཅོལ་བའི་ཕྱིར་ཀཱར་ཥཱ་#
[105b.7]པ་ཎ་འཆང་བ་ཡང་ངོ་། །བདག་གི་ཟས་དང་བརྒྱགས་#ཟོང་དུ་གཞན་ལ་བསྒྱུར་བར་བཅོལ་བའི་ཕྱིར་ཀཱར་ཥཱ་#པ་ཎ་བཅངས་པའང་ཉེས་མེད་དོ། །དགེ་འདུན་དང་གྲོགས་པོ་ལ་བཤོས་གསོལ་བའི་ཕྱིར་པ་ཎ་#བཅངས་ཤིང་རེག་པ་དང་ཡོན་བདག་གི་བདག་གིས་ཟན་རིན་#དུ་པ་ཎ་ཕོགས་#པ་
[106a]
[106a.1]བླངས་ཏེ་བཅངས་ཀྱང་ཉེས་མེད་དོ། །ལམ་ཟོང་དུ་ན་རིན་པོ་ཆེ་ཚུན་ཆད་བདག་གུད་དུ་ལམ་རིང་པོར་འགྲོ་སྟེ་བརྒྱགས་#སུ་བསྐུར་#མི་ཐེག་ན་བརྒྱགས་#ཟོང་གསེར་དངུལ་དང་རིན་པོ་ཆེ་ཚུན་ཆད་ཁྱེར་ཞིང་རེག་ཀྱང་ཉེས་མེད་དོ། །མེའི་ཕྱིར་ཤེལ་སྒོང་ཆོངས་ཤིག །
[106a.2]དགེ་སློང་དགོན་པ་པ་མེ་#དབྱུང་བའི་ཕྱིར་མེའི་ཤེལ་སྒོང་བཅངས་ཀྱང་ཉེས་མེད་དོ། །ཆག་#མ་དང་མེ་ལོང་བཅངས་ཀྱང་ཉེས་མེད་དོ། །མེ་མི་ཕྱིན་པའི་ཤེལ་སྒོང་བཅངས་པ་ནི་ལྟུང་བར་འགྱུར། འདི་མི་དབེན་པར་མ་བཞག་ཅིག །མེའི་ཤེལ་སྒོང་མི་གཏོར་#བར་བྱ་བའི་ཕྱིར་
[106a.3]དབེན་པར་བཞག་ཅིང་གཞན་གྱིས་མ་མཐོང་བར་བྱ། མ་བྱིན་པར་ལེན་པ་ལ་མི་བསྟན། མེའི་ཤེལ་སྒོང་རྐུན་པོ་དང་མི་རྒོད་ལྟ་བུ་ལ་མི་བསྟན། འདི་ལས་འབྲས་བུ་འབྱུང་བ་ནི་སྦྱིན། མི་རྒོད་དམ་རྐུན་པོ་མེ་སློང་ན་ཤེལ་སྒོང་མ་མཐོང་བར་ལྐོག་ཏུ་ཕྱུང་#ལ་མེ་སྦྱིན་ནོ། །ཆུའི་ཕྱིར་ནོར་བུ་
[106a.4]ཙན་དྲ་ཀན་ཏའོ། །ཆུ་འབྱུང་ཞིང་སྤྱད་པའི་ཕྱིར་ཆུའི་ཤེལ་སྒོང་བཅངས་ཀྱང་ཉེས་མེད་དོ། །བསྲུང་བའི་ཆོ་ག་མཚུངས། ཆུའི་ཤེལ་སྦ་ཞིང་བསྲུང་བ་དང་ཆུ་དབྱུང་བ་གཞན་སློང་བ་སྦྱིན་པ་ནི་#མེའི་ཤེལ་ལ་བཤད་པ་དང་འདྲའོ། །རིན་པོ་ཆེའི་ནང་དུ་མ་ཆུད་པ་ཡོ་བྱད་གནང་བའི་རྣམས་
[106a.5]ཀྱང་ངོ་། །དགེ་སློང་གིས་#ཡོ་བྱད་དུ་འཆང་དུ་གནང་བའི་རྣམས་གསེར་དངུལ་དང་རིན་པོ་ཆེ་ལས་#བྱས་ཏེ་མི་བཅང་། གསེར་དངུལ་དང་རིན་པོ་ཆེ་མ་ཡིན་པའི་སྣོད་སྤྱད་ནི་བཅངས་ཀྱང་ཉེས་མེད་དོ། །འོག་ནས་འཆད་དོ། །ར་གན་དང་ཟངས་དང་ཁར་བ་དང་ཤིང་གི་ལྷུང་བཟེད་བདག་
[106a.6]གིར་མི་བྱ། མིང་གིས་སྨོས་པ་འདི་རྣམས་ལས་སྣོད་#སྤྱད་བྱས་ཏེ་བཅང་དུ་མི་གནང་ངོ་། །བདག་གིར་བྱས་པ་འདིའམ་གཞན་དག་ཀྱང་འོང་སྟེ་སྤྱད་#ན་སྨན་དང་སྣོད་སྙམ་དུ་སྤྱད་#དོ། །མདོ་ལྟག་མའི་ནང་ནས་མིང་གིས་སྨོས་པ་འདི་རྣམས་དང་སྣོད་སྤྱད་གཞན་ལས་བྱས་པ་ཞིག་མི་བཅང་
[106a.7]དུ་འཕངས་སྟེ་མི་བདོག་#ནའང་ཁ་ཟས་ནི་སྨན་ཡིན་སྣོད་སྤྱད་དེ་ནི་སྨན་གྱི་སྣོད་སྙམ་དུ་བསམས་ཏེ་བཅངས་ཀྱང་ཉེས་མེད། བསྔོས་པའི་#གཉིས་ཏེ་ལྕགས་དང་སའི་འོ། །དགེ་སློང་གིས་ཁ་ཕྱིས་སུ་བཅང་དུ་གནང་ཞིང་བརྟགས་པ་ནི་ལྕགས་དང་ཁམས་#གཉིས་ལྷུང་བཟེད་དུ་བྱས་ཏེ། 
[106b]
[106b.1]ཁ་དོག་བསྒྱུར་བའོ། །ནོར་བུ་དང་། ནོར་བུར་བརྩིའོ་ཅོག་ལ་བྱ། མུ་ཏིག་དང་བཻ་ཌཱུརྱ་དང་། མཆིང་བུ་ལ་བྱ། མན་ཤེལ་དང་བྱུ་རུ་ཆེན་པོ་དང་དངུལ་དང་གསེར་དང་ཨསྨ་གར་བྷ་དང་མུ་ས་ལ་གར་བྷ་དང་ལོ་ཧི་ཏི་ཀ་དང་གཡས་ཕྱོགས་སུ་འཁྱིལ་པའི་རིན་པོ་ཆེ་ལ་སོགས་པའོ། །
[106b.2]མིང་གིས་སྨོས་པའི་ནོར་བུ་དང་རིན་པོ་ཆེ་འདི་རྣམས་ལས་བདག་གིར་#བྱས་ཤིང་རེག་གམ་རེག་ཏུ་བཅུག་ན་སྤང་བའི་ལྟུང་བར་འགྱུར་རོ། །འབྲི་བ་ནི་ཟོང་དུ་མ་ཡིན་པ་དག་ཀྱང་ངོ་། །མདོ་ལྟག་མ་ལྟར་རིན་པོ་ཆེ་མིང་གིས་སྨོས་པ་ལ་མ་གཏོགས་པ་རིན་པོ་ཆེའམ་ནོར་བུའི་གཟུགས་སུ་
[106b.3]ནི་འདུག་གི་ཟོང་#དུ་ནི་མི་སྤྱོད་ཅིང་མི་བསྒྱུར་#བ་ལ་རེག་ན་ཉེས་བྱས། དེ་མ་ཐག་པ་ཡང་ངོ་། །དངུལ་དང་ཉོ་ཚང་#གཉིས་ཀྱང་རིན་པོ་ཆེ་མིང་གིས་སྨོས་པ་འདི་རྣམས་ལས་ལྟུང་བར་འགྱུར་རོ། །ཆད་པ་དང་འབྲལ་བ་དང་དུམ་བུ་དང་ཚིག་པ་དང་། ནོར་བུ་དང་རིན་པོ་ཆེ་ལས་མིང་གིས་སྨོས་
[106b.4]པ་འདི་རྣམས་ལྟར་གྱུར་ཏེ་སྤྱད་དུ་མི་རུང་བ་ཞིག་ལ་རེག་ན་ཉེས་བྱས། སྔོན་མི་སྤྱོད་པ་དང་མཚན་མ་མ་བཏབ་པ་དང་ནོར་བུ་དང་#རིན་པོ་ཆེ་དང་#སྔོན་ཟོང་དུ་སྤྱོད་སྤྱོད་པ་ལས་ད་#མི་སྤྱོད་པ་ཞིག་ལ་རེག་ན་ཉེས་བྱས། གཟུགས་བརྙན་ཡང་དེ་བཞིན་ནོ། །ཟོང་གི་པ་ནེའི་#གཟུགས་འདྲ་བར་
[106b.5]འདུག་པ་དང་སའམ་ཤིང་ལ་ཁ་དོག་གཞན་གྱིས་བསྒྱུར་ཏེ་གསེར་དངུལ་ལྟ་བུར་འདུག་པའི་ནོར་བུ་ལ་བྱ། གསེར་དང་དངུལ་གྱི་སྤང་བའོ། །གསེར་གྱི་སྤང་བའི་ལྟུང་བ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།དངུལ་གྱི་སྤང་བ་ལ་འཆད་དེ། ལྟུང་བ་ནི་
[106b.6]རྙེད་པར་འདོད་པའོ། །གསེར་དངུལ་དང་གོས་ཟས་ལ་སོགས་པ་ཁེ་སྤོགས་དང་བུན་#དུ་གཏོང་ཞིང་ལྷག་འདོད་པའི་ཕྱིར་བྱས་པ་ལས་ལྟུང་བར་འགྱུར་ཏེ་ཡན་ལག་གཅིག །ཕ་རོལ་གཉེན་མ་ཡིན་པའི་ཁྱིམ་པ་ན་རྩ་བའོ། །ཕ་རོལ་པོ་གཉེན་མ་ཡིན་པ་ལ་ཁྱིམ་པ་ཡང་ཡིན་པ་
[106b.7]ལ་སོགས་#བྱས་ན་ལྟུང་བར་འགྱུར་ཏེ་ཡན་ལག་གསུམ། སྤོགས་ཕྱིན་པ་ཡང་ངོ་། །ཁེ་#འདོད་དེ་གཉེན་མ་ཡིན་པའི་ཁྱིམ་པ་ལས་སྤོགས་ཀྱང་ཕྱིན་པ་དང་། ཡན་ལག་#བཞི་དང་ལྡན་ན་སྤང་བའི་ལྟུང་བར་འགྱུར། དེ་མ་ཐག་པ་ཡང་ངོ་། །འོག་ནས་ཉོ་ཚོང་གི་སྤང་བའི་ལྟུང་
[107a]
[107a.1]བ་འབྱུང་བ་ཡང་ཡན་ལག་འདི་བཞི་དང་ལྡན་ན་ལྟུང་བར་འགྱུར་རོ། །དོང་ཙེའམ་རིན་པོ་ཆེས་ཚོང་བྱས་ནའོ། །དོང་ཙེའམ་ནོར་རིན་པོ་ཆེ་ལ་སོགས་པ་ཅིའང་རུང་སྟེ་སྤོགས་བྱས་ནས་ཁེ་ཕྱིན་ན་སྤང་བའི་ལྟུང་བར་འགྱུར་རོ། །སྦྱོར་བ་ནི་#གཅིག་གོ། །སྤོགས་
[107a.2]བྱེད་པར་སྦྱོར་ཞིང་རྩོམ་པ་ནི་ནོར་ལག་ཏུ་མ་ཐོབ་ཚུན་ཆད་ཉེས་བྱས་ཏེ་གཅིག་ཏུ་ཟད་དོ། །དཀོན་མཆོག་གི་ཕྱིར་བཤམས་པ་ནི་ཡོད་ན་ཀུན་དགའ་བའམ་#དགེ་བསྙེན་ལས་ཡོད་ན་བཅོལ་ཏོ། །དཀོན་མཆོག་གི་ཕྱིར་བྱེད་ཅིང་སྤྱོད་ན་སྤོགས་ཕྱིན་ཀྱང་ཉེས་མེད་དེ#། དགེ་བསྙེན་ཏམ་#ཞལ་
[107a.3]ཏ་པའམ་རྩེ་རྒོད་ཡིད་བརྟན་#པ་ལ་བཅོལ་ཏེ་ཚོང་དང་སྤོགས་བྱེད་དུ་གཞུག་གོ#། །གཏའ་ཉི་རིམ་བླངས་ཏེའོ། དཀོན་མཆོག་གི་ཕྱིར་ནོར་རྫས་སྤོགས་ཀྱི་ཕྱིར་བཏང་བ་#དེ་ཅི་རི་བ་གཏའ་#ཉི་རིམ་བླངས་ལ་སྦྱིན་ནོ། །དཔང་དང་མདོ་ལྟག་མ་ལྟར་སྤོགས་སུ་བཏང་བ་#དེ་དཔང་བཙུགས་ལ། 
[107a.4]ལོ་དང་ལོ་ཚིགས་སྨོས་ཏེ། ཟླ་བ་དང་ཟླ་བའི་དུས་བཟུང་ལ། །ཞག་དང་ཚེས་གྲངས་བརྩི་སྟེ། །དགེ་འདུན་གྱི་གནས་བརྟན་དང་གཙུག་ལག་ཁང་གང་ཡིན་པ་མིང་གིས་སྨོས་ནས་གཙུག་ལག་ཁང་འདི་གནས་བརྟན་མིང་འདིའོ་ཞེས་བྱ་བ་དང་། གཙུག་ལག་ཁང་སྐྱོང་དང་དགེ་འདུན་གྱི་
[107a.5]གཙུག་ལག་ཁང་སྐྱོང་གང་ཡིན་པའི་མིང་ཡང་སྨོས་ཏེ། ལེན་པ་དང་། མི་སུ་ལ་སྤོགས་སུ་གཏང་#བའི་སྡེ་ཆ་དང་མིང་རུས་བཟུང་ལ། ནོར་དང་ནོར་སྤྱི་དང་ཅི་#ཁྱེར་བའི་གྲངས་དང་སྤུ་རྟགས་སྨོས་ཏེ། སྤོགས་རྣམས་སླར་སྤོགས་ཇི་ཙམ་དབུལ་བའི་གཏན་ཚིགས་#བཟུང་ལ། ལེབ་#མ་ལ་
[107a.6]བསླན། ཤོག་ཤོག་ལ་བྲིས་ཏེ་ཆགས་#རྒྱ་དང་དཔང་ཡིག་བཟུང་སྟེ་བཞག །འདི་དག་ལ་ཆུད་པར་བྱོས་ཤིག །མདོ་ལྟག་མ་ལྟར་དགེ་འདུན་སྔ་མ་རྣམས་ཀྱིས་ནོར་སྤོགས་སུ་བཏང་བ་ལས་དགེ་འདུན་སྔ་མ་བཞིན་དུ་#འདོད་ན་ཕྱི་མ་རྒྱུས་མ་#ཤེས་པ་རྣམས་ལ་མི་འདི་ལ་ནོར་འདི་སྙེད་ཅིག་
[107a.7]སྤོགས་སུ་བཏང་སྟེ་ཆགས་#རྒྱ་འདི་ཡིན་གྱིས་ངོས་ཤིག་ཅེས་བསྟན། དངུལ་འཚོང་བའི་སྤང་བའོ། །དངུལ་འཚོང་བའི་སྤང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།འདི་ནི་གཞི་གཅིག་ན་འདུག་ཅིང་བུན་#དང་བདེ་དང་སྐྱེད་དུ་གཏང་བ་#ལ་བྱའོ། །ཉོ་
[107b]
[107b.1]འཚོང་ལ་འཆད་དེ་གཞན་གྱི་#གསེར་དངུལ་འབའ་ཞིག་ཏུ་མ་ཟད་ཀྱི་ནོར་ཟས་དང་ཕྱུགས་ཟན་#དང་མི་ལ་སོགས་པ་ཡུལ་གཞན་དུ་ལམ་རིང་པོར་ཚོང་སྤོགས་བྱེད་ན་སྤང་བར་འགྱུར། དགེ་འདུན་གྱི་ཟས་ཀྱི་ཕྱིར་རིན་གྱིས་ཉོ་ན་དགེ་འདུན་གྱིས་ལམ་#སྦྱིན། ཁྱིམ་པའམ་དགེ་བསྙེན་
[107b.2]ཞིག་གིས་དགེ་འདུན་བཤོས་གསོལ་བའི་ཕྱིར་རིན་དུ་ཕུལ་ཏེ་ཟན་གྱི་རྒྱུ་སྦྱར་དུ་གསོལ་ཞེས་ཟེར་ན་བདག་ཅག་གིས་#གཙུག་ལག་ཁང་གི་དགེ་འདུན་ཡང་རུང་དགེ་འདུན་གཞན་#གྱི་ཕྱིར་ཡང་རུང་རིན་བླངས་ལ་ཟན་གྱི་རྒྱུ་སྦྱར་རོ། །འོན་ཏེ་དེ་ཉིད་དུ་ན་བྱེ་བྲག་ཡོད་པར་རོ། །མདོ་
[107b.3]ལྟག་མ་ལྟར་དགེ་འདུན་གཞན་ཞིག་གི་ཕྱིར་ཟན་སྦྱིན་པར་རིན་ཕུལ་བ་ནི་ཅི་རི་བ་ཙམ་གྱི་རྒྱུ་སྦྱིན་ནོ། །བདག་ཅག་གིས་#དགེ་འདུན་ཟན་སྦྱིན་པར་རྒྱུ་ཕུལ་བ་ནི་བྱེ་བྲག་ཡོད་པར་རིན་ལས་ལྷག་པར་ཟས་ཀྱི་རྒྱུ་ཕྱུང་སྟེ་མཆོད་སྟོན་རྒྱས་པར་བྱའོ། །ཉོའོ་ཟད་#ན་དགེ་འདུན་གྱིས་སོ། །དགེ་འདུན་
[107b.4]གྱི་#བཤོས་ནར་མའི་རྒྱུ་#ཟད་དམ་ཆད་པར་གྱུར་པའི་ཚེ་དགེ་འདུན་གྱི་དཀོར་གསེར་དངུལ་ལམ་ཡོན་བདག་གཅིག་གིས་ཡོན་དུ་འཕུལ་#བ་ཞིག་ཡོད་ན་ལས་པའི་དགེ་སློང་གིས་བཙོངས་ཤིང་སྤྱད་ཀྱང་ཉེས་མེད་དོ། །སར་པ་ཡང་ངོ་། །མདོ་ལྟག་མ་ལྟར་དགེ་འདུན་གྱི་#བཤོས་ཀྱི་རྒྱུ་ཉོ་བ་ནི་
[107b.5]སྟོན་ཉོས་ན་རིན་ཆུང་བ་དང་སྲོག་ཆགས་མེད་པའི་ཕྱིར་རོ། །འོན་ཏེ་རྙིང་པ་སྲོག་ཆགས་མེད་ན་#བཙོང་། དགེ་འདུན་གྱི་ནས་འབྲས་གསང་གསར་ཚོགས་ཆེ་ཞིང་བཤོས་ཐུབ་པར་གྱུར་ན་སྙིང་#ནད་དུ་འགྱུར་ཞིང་སྲོག་ཆགས་འཇུག་པ་དང་རུལ་བར་འགྱུར་བའི་#ཕྱིར་བཙོངས་ཀྱང་ཉེས་མེད་དོ། །
[107b.6]རིན་མི་གདབ#། དགེ་སློང་གི་ཕ་རོལ་ཚོང་བྱེད་པའི་གཟུ་བོ་དང་རིན་ཐང་མི་བཅད། དེ་ལྟར་བྱས་ན་ཉེས་བྱས། ཁྱིམ་པ་སྤྱོད་པའི་ནང་དུ་ལག་པ་མི་གཞུག །དགེ་སློང་གིས་ཁྱིམ་པའི་སོ་ནམ་དང་སྤྱོད་དོ་ཅོག་གི་ནང་དུ་གཏོགས་འདོད་མི་བྱ་བ་དང་ཕ་རོལ་ཚོང་བྱེད་པ་ལ་ད་ཉོས་ཚུར་ཁྱེར་
[107b.7]ཤིག་ཅེས་ཁ་བརྔམ་མི་བྱ་བྱས་ན་ཉེས་བྱས། ཁྱིམ་པ་ལས་ཉོར་གཞུག །དགེ་སློང་གིས་#ཆོས་ཀྱི་དོན་དུ་བྱ་བའི་ཕྱིར་ཡོ་བྱད་ཅིག་ཉོས་ན་དགེ་བསྙེན་དད་པའམ་ཁྱིམ་པ་བརྟན་པོ་ལ་བཅོལ་ཀྱང་ཉེས་མེད་དོ། །མ་གྲུབ་ན་དགེ་བསྙེན་ཏམ་#ཁྱིམ་པ་ཚོང་བྱེད་པ་མེད་དམ་མ་ནུས་ན། 
[108a]
[108a.1]ལན་གསུམ་གྱི་བར་དུ་ཚིག་བརྗོད། ནོར་བདག་གིས་ནོར་མི་རི་བ་ལ་རིན་ཆེར་བཏབ་ན་དགེ་སློང་གིས་ཅི་རི་བ་བཤོར་ཏེ་ལན་གསུམ་དུ་དད་པ་དྲིས་ཏེ་ཕ་རོལ་དད་ན་#ཚོང་བྱས་ཀྱང་ཉེས་མེད་དཀོན་མཆོག་གསུམ་མ་གཏོགས་པར། དགེ་སློང་གིས་#དཀོན་མཆོག་གསུམ་གྱི་ཡོ་
[108a.2]བྱད་དུ་བྱ་བའི་ཕྱིར་ཚོང་དང་ཁེ་སྤོགས་ཕྱུང་བ་ནི་ཉེས་མེད། གཞན་ཞིག་དཀོན་མཆོག་གསུམ་གྱི་ཡོ་བྱད་དུ་ཚོང་བྱེད་པ་ལ་བདག་གིས་མགོན་བྱས་ཏེ་#ཟེར་གྱིས་མཐོང་#བའམ་རྒྱལ་བར་བྱས་ཀྱང་ཉེས་མེད། ཕ་རོལ་གྱི་ཕྱིར་དག་ཀྱང་སྐྱེད་#བྲི་མི་བྱ། དཀོན་མཆོག་གསུམ་ནི་མ་གཏོགས་
[108a.3]བདག་དང་གཞན་གྱི་ཕྱིར་ཚོང་བྱེད་ན་བདག་རྒྱལ་བའམ་ཕ་རོལ་ཕམ་པར་མི་བྱ་སྟེ་མཉམ་པར་བྱ། སྐུགས་མི་གཟུགས། དགེ་སློང་གིས་གདེང་མེད་པར་རྒྱལ་འགྱེད་ཅིང་སྐུགས་བཙུགས་ཏེ་ནོར་ཐོབ་ཀྱང་ཉེས་བྱས་ཤེས་བཞིན་དུ་སྐུགས་བཙུགས་ཏེ་ནོར་ཐོབ་ན་ཕམ་པའི་སྦོམ་པའོ#། །དགེ་
[108a.4]འདུན་གྱིས་དེའི་ཕྱིར་དགེ་འདུན་གྱི་ལས་བྱེད་པས་སྦྱིན། དགེ་འདུན་གྱི་དཀོར་གསེར་དངུལ་ལམ་ནས་འབྲས་ལྟ་བུ་ཞིག་ལས་སྤོགས་བྱེད་ན་བར་ཆད་དུ་འགྱུར་བའི་ཕྱིར་དགེ་འདུན་ཀུན་འདུ་#མི་དགོས་ཀྱིས་གསོལ་བ་དང་ཞུ་བའི་ལས་ཀྱིས་བསྒོས་པའི་དཀོར་#བས་གར་རིགས་པར་ཚོང་བྱས་
[108a.5]ཀྱང་ཉེས་མེད། རྒན་པོ་རྒན་པོ་#ལ་མ་དྲིས་པར་དགེ་འདུན་གྱི་ཕྱིར་བ་མི་བཙལ#། མདོ་ལྟག་མ་ལྟར་ཚོང་སྤོགས་བྱ་བ་དགེ་འདུན་གྱི་ལས་ཅི་ཡང་རུང་ཏེ་#ལས་བྱས་པའི་དགེ་སློང་གིས་གནས་བརྟན་གསུམ་བཞི་ཡན་ཆད་ལ་མ་དྲིས་པར་ལས་མི་བྱ། ལེབ་མ་ལ་བྲིས་ཏེ་འགྲུབ་པར་དེ་
[108a.6]ལ་ནན་ཏན་བྱ། དགེ་འདུན་གྱི་དཀོར་ལས་དཀོར་#བས་ཁེ་སྤོགས་སུ་བཏང་བའི་#རྣམས་ཁུངས་སུ་བས་པར་མི་འགྱུར་བ་དང་། བདག་དཀོར་པ་#ལས་འབྱུང་བའི་ཚེ་བདག་ལ་སྐྱོན་མེད་ཅིང་གཙང་མར་བྱ་བ་དང་སྣོད་གང་#བརྩིར་རུང་བའི་ཕྱིར་ཤོག་ཤོག་ལ་བྲིས་ཏེ་གཞག །ཉོ་ཚོང་གི་སྤང་བའོ། །#
[108a.7]ཉོ་ཚོང་#གི་སྤང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།སྤང་བའི་ལྟུང་བ་བཅུ་ཕུང་གཉིས་རྫོགས་སོ།། །།ལྷུང་བཟེད་ལ་འཆད་དེ། ལྷུང་བཟེད་ལས་སོ། །དངོས་པོ་ལྷུང་བཟེད་ཀྱང་ཡིན་ལ་ཞག་བཅུ་ལས་འདས་ན་སྤང་བའི་ལྟུང་བར་འགྱུར་བ་དང་#། མ་
[108b]
[108b.1]བསྔོས་པ་ལས་སོ། །ལྷུང་བཟེད་བསྔོ་བའི་སྔགས་ཀྱིས་མ་ཐེབས་པ་དང་ཞག་བཅུ་འདས་པ་ལས་སྤང་བའི་ལྟུང་བར་འགྱུར་ཏེ་སྐྱ་རེངས་#དང་རྩིས་མགོ་ནི་གོང་དུ་གོས་ཞག་བཅུ་འདས་ནས་#སྤང་བའི་ལྟུང་བར་འགྱུར་བ་དང་འདྲ། སྤང་སྟེ་རབ་ཏུ་འབྱུང་#བར་འདོད་པ་ལ་ཐོབ་པར་བྱ། 
[108b.2]དགེ་བསྙེན་ཏམ་#རབ་ཏུ་འབྱུང་བར་འོང་བ་ལ་སྦྱིན་ནོ་ཞེས་བསྔོས་པའི་ལྷུང་བཟེད་ནི་ཞག་བཅུ་ལས་འདས་པར་བཅངས་ཀྱང་ཉེས་མེད་དོ། །དེ་ལྟར་སྦྱིན་པར་བསྔོས་པ་ལས་ཕྱིས་མི་སྦྱིན་དུ་མི་རུང་ངོ་། །མ་བརྟགས་པ་ནི། ལྷུང་བཟེད་བསྔོར་མི་རུང་ཞིང་སྔགས་མི་འཆགས་པ་ནི་མིང་
[108b.3]གིས་སྨོས་པ་འདི་རྣམས་ཏེ། སྲེ་བོ་དང་ཚོན་ར་རིར་འདུག་པ་དང་། དཀར་པོ་དང་དཀར་པོ་ཉིད་དུ་འདུག་པ་དང་། ལྷག་པ་#ལྷུང་བཟེད་ཆེན་པོའི་ཚད་ལས་འདས་པ་དང་། རྣམས་ཀྱང་ངོ་། །འདི་རྣམས་ལྟ་བུ་ཅིག་#ཞག་བཅུ་འདས་པར་བཅངས་ནའང་སྤང་བའི་ལྟུང་བར་མི་འགྱུར་ཏེ་ཉེས་
[108b.4]བྱས། འབྲི་བ་ནི་རྗེན་པ་ཡང་ངོ་། །ལྷུང་བཟེད་སར་བ་རྩིས་མ་བསྐུས་པ་#བསྐུས་ཀྱང་ལྷུང་བཟེད་ཆུང་ངུའི་ཚད་དུའང་མ་ཐུབ་པ་ནི་སྔགས་མི་འཆགས་ཏེ། ཞག་བཅུ་འདས་ན་ཉེས་བྱས། ཉེས་མེད་པ་ནི་ལྷུང་བཟེད་ཆུང་ངུ་གཅིག་གོ། །ཀུ་པ་ཏྲ་ལྟ་བུ་ཆུང་ངུ་ཞིག་བསོས་#པའི་ལྷུང་
[108b.5]བཟེད་ལས་ལྷག་པར་བཅངས་ཀྱང་ཉེས་མེད། ལྷུང་བཟེད་འཆང་བའི་སྤང་བའོ#། །ལྷུང་བཟེད་འཆང་བའི་སྤང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།འདི་མན་ཆད་ལྷུང་བཟེད་འོག་མ་ལ་འཆད་དེ། རབ་ཏུ་འདོད་པར་མི་བྱ། དགེ་སློང་གིས་
[108b.6]གཞན་གྱི་ནོར་རྫས་བཟང་པོ་ལ་འདོད་ཅིང་ཆགས་པར་མི་བསམ། ཡོ་བྱད་ལ་ཆགས་པར་མི་བྱ། བདག་གི་ཡོ་བྱད་མིང་གིས་སྨོས་པ་བཅུ་གསུམ་ལྟ་བུ་ལ་སོགས་པ་ལ་ཆགས་པར་མི་བྱ། གང་ལ་ཞེན་པ་དེ་མི་བཅང་#སྔོན་དགེ་སློང་ཅིག་བདག་གི་ལྷུང་བཟེད་ལ་ཆགས་ཏེ་ཤི་
[108b.7]ནས་ལྷུང་བཟེད་ཀྱི་ནང་གི་#སྦྲུལ་གདུག་པར་སྐྱེས་པ་ལས་བཅས་ཏེ་བདག་གི་ཡོ་བྱད་གཅིག་ལ་ཆགས་ན་གང་ལ་ཆགས་པའི་དངོས་པོ་དེ་གཞན་ལ་གཏན་སྤང་། ལྷུང་བཟེད་ཀྱང་མེད་ན་བསླང་#། མདོ་ལྟག་མ་ལྟར་བདག་ལ་ཡོ་བྱད་བཅུ་གསུམ་མེད་ན་སློང་དུ་དབང་བ་བཞིན་དུ་ལྷུང་བཟེད་
[109a]
[109a.1]ཀྱང་མེད་ན་བསླངས་ཀྱང་ཉེས་མེད། དེ་ཡོད་པ་ལའོ། །ལྷུང་བཟེད་བསྔོས་པ་བདག་ལ་ཡོད་བཞིན་དུ་གཞན་བསླངས་ཏེ་རྙེད་ན་སྤང་བར་འགྱུར་ཏེ་ཡན་ལག་གཅིག །ལྷན་པ་བཞི་ཚུན་ཆད་དེར་གདབ་པའི། ལྷུང་བཟེད་སྔ་མ་བསྔོས་ཤིང་ཡོད་པ་ལྷན་པ་
[109a.2]བཞི་ཚུན་ཆད་བཏབ་སྟེ་#སྤྱད་དུ་བཟོད་པ་ལས་ལྷུང་བཟེད་གཞན་ཞིག་བདག་གིས་བཙལ་ཏེ་རྙེད་ན་སྤང་བར་འགྱུར། རིགས་སྤྱད་དུ་བཟོད་ནའོ། །གོང་མ་ལྟར་སྤྱད་དུ་བཟོད་པ་ཞིག་ན་ལྷན་པ་#བཞི་ཚུན་ཆད་པ་ཡོད་བཞིན་དུ་གཞན་བཙལ་ན་སྤང་བར་འགྱུར། ལྷན་#པ་གཅིག་ཡོད་ལ་
[109a.3]སྤྱད་དུ་མི་བཟོད་ན་གཞན་བཙལ་ཀྱང་ཉེས་མེད་དེ་ཡན་ལག་གཉིས། ཁྱིམ་པ་ཁྱིམ་པའང་ཡིན་པ་དང་ཡན་ལག་གསུམ་#གཉེན་ཀྱང་མ་ཡིན་པ་དང་ཡན་ལག་བཞི་ཚོལ་ཞིང་སློང་ནའོ། །མིང་གིས་སྨོས་པའི་ཡན་ལག་འདི་བཞི་དང་ལྡན་པར་ཕ་རོལ་ལས་བཙལ་ཞིང་བསླངས་ཏེ་ལག་ཏུ་
[109a.4]ཐོབ་ན་སྤང་བའི་ལྟུང་བར་འགྱུར་རོ#། །འོག་མ་དེ་གཉིས་ཀྱང་དེ་བཞིན་ནོ། །འོག་ནས་འཐག་པའི་སྤང་བ་འབྱུང་བ་གཉིས་ཀྱི་རྩིས་མགོ་ཡང་གཉེན་མ་ཡིན་པའི་ཁྱིམ་པ་ལ་བསླངས་ན་སྤང་བའི་ལྟུང་བར་འགྱུར་ཏེ་ལྷུང་བཟེད་ཀྱི་རྩིས་མགོ་དང་འདྲའོ། །འཐག་པ་དང་སྦྱིན་བདག་དང་གཞན་
[109a.5]ནོ། །ཐགས་འཐག་#པའི་ཐག་མའང་#ཁྱིམ་པ་སྦྱིན་བདག་རྒྱུ་སྦྱོར་བའང་ཁྱིམ་པ་སྟེ་དེ་གཉིས་ཀའང་གཉེན་མ་ཡིན་པ་ལས་བསླངས་ཤིང་ཐོབ་ན་སྤང་བའི་ལྟུང་བར་འགྱུར། གཅིག་གཉེན་ཡིན་ན་ཉེས་བྱས་སུ་འགྱུར། ཉེས་མེད་པ་ནི་གཉེན་མ་ཡིན་པ་ལས་ཕ་གཉེན་ལས་ན་ཁེ་དང་ལྷུང་
[109a.6]བཟེད་མ་གཏོགས་ཏེའོ། །དགེ་སློང་གིས་གཉེན་ཡིན་པ་ལ་བསླད་#དུ་རུང་བ་གཞན་ནི་གཉེན་ལས་བསླངས་ཀྱང་ཉེས་མེད། བདག་ལ་ལྷུང་བཟེད་བསྔོས་པ་བདོག་#བཞིན་དུ་སློང་བ་དང་གཉེན་ལ་ལྟག་ཏུ་ཉོ་ཚོང་#རྣམ་པ་གཉིས་བཤད་པ་ཁེ་འདོད་པའི་ཕྱིར་ཚོང་བྱས་ན་ཉེས་བྱས་སུ་འགྱུར། 
[109a.7]ཉེས་བྱས་པས་#བདག་ལྷུང་བཟེད་བསྔོས་པ་ཡོད་བཞིན་དུ་གཞན་ལ་སློང་ཞིང་ཚོལ་བའི་ཚེ་ཉེས་བྱས། དེ་ལས་གྲུབ་ན་རྩ་བའོ། །བསྔོས་པའི་ལྷུང་བཟེད་ཡོད་བཞིན་དུ་བསླངས་པ་ལག་ཏུ་ཐོབ་ན་#སྤང་བར་འགྱུར། ཡོད་པར་སེམས་ལ་མེད་ན་འབྲི་བའོ། །ལྷུང་བཟེད་བསྔོས་པ་ཡོད་དེ་ལྷག་
[109b]
[109b.1]པར་གཅིག་བསླངས་པ་ལས་ལྷུང་བཟེད་སྔ་མ་བྲང་ནས་རྐུན་པོས་ཁྱེར་ན་ཕྱི་མ་ལག་ཏུ་ཐོབ་པའི་ཚེ་ཉེས་བྱས། བདག་ལ་ལྷུང་བཟེད་བསྔོས་པ་མེད་པར་ཡོད་དོ་སྙམ་དུ་བསམས་ཏེ་གཞན་ལས་བསླངས་ཏེ་ལག་ཏུ་ཐོབ་ནའང་ཉེས་བྱས། བདག་གི་ཡོ་བྱད་དུའོ། །བདག་གི་ལྷུང་བཟེད་དངོས་པོ་#ཡོད་
[109b.2]བཞིན་དུ་བདག་ནི་ནོར་རྫས་ཀྱིས་#ལྷུང་བཟེད་ལྷག་པ་གཅིག་ཉོས་ནའང་མ་བསྔོས་པར་ཞག་བཅུ་འདས་ན་ཉེས་བྱས། དེ་དག་ཡོད་བཞིན་ནོ#། །བདག་ལ་ལྷུང་བཟེད་ཉོ་བའི་ཟོང་ཡོད་བཞིན་དུ་གཉེན་མ་ཡིན་པ་ལས་བསླངས་ཏེ་ལྷུང་བཟེད་ལག་ཏུ་ཐོབ་ན་ཉེས་བྱས། རྣམ་པ་གཅིག་ཏུ་བདག་གི་
[109b.3]ལྷུང་བཟེད་ཡོད་བཞིན་དུ་གཉེན་མ་ཡིན་པ་ལས་བསླངས་ཏེ་བདག་གི་ལག་ཏུ་#མ་བླངས་པར་ཕ་རོལ་ལ་བཞག་ན་ཉེས་བྱས་བཟང་པོ་འདོད་པར་བརྗེ་ནའོ། །བདག་གི་ལྷུང་བཟེད་དང་ཡོ་བྱད་ཕ་རོལ་གྱི་བཟང་པོ་ལ་དད་དེ་བརྗེ་ན་ཉེས་བྱས། དགེ་འདུན་ལ་སྤང་ངོ་། །ལྟག་ཏུ་གོས་ལ་
[109b.4]སོགས་པའི་སྤང་བ་ནི་ཞག་གཅིག་གིས་འཆད་དེ་དགེ་སློང་གཅིག་ལ་སྤང་སྟེ་སླར་འོང་བ་ལྟ་བུ་མ་ཡིན་གྱི་ལྷུང་བཟེད་སྤང་བར་འགྱུར་བ་ནི་དགེ་འདུན་ལ་སྤངས་ཏེ་ཐབས་ནི་འོག་ནས་འཆད། དུ་མ་ན་གཅིག་ལ་བསམ་#པ་དེའོ། །བདག་གི་ལྷུང་བཟེད་བསྔོས་པ་ཡོད་བཞིན་དུ་ལྷུང་བཟེད་
[109b.5]དྲུག་བདུན་ཙམ་ལྷག་པར་བསླངས་ན་དེའི་ནང་ནས་གང་བཟང་བ་གཅིག་དགེ་འདུན་ལ་སྤང་ངོ་། །གཞན་ཡང་སྤང་ངོ་། །ལྷུང་བཟེད་བཟང་པོ་གཅིག་གོང་མ་ལྟར་དགེ་འདུན་ལ་སྤངས་པས་མི་ཆོག་གི་བསྔོས་པ་གཅིག་བཞག་ལ་གཞན་དུ་ཡོད་པ་གྲོགས་ལྷུང་བཟེད་མེད་པ་ལ་བྱིན་ཏེ་
[109b.6]གཏན་སྤང་ངོ་། །འདི་རབ་ཏུ་འབྱུང་བ་ལའོ། །མདོ་ལྟག་མ་ལྟར་ལྷུང་བཟེད་སྤང་བ་ནི་མུར་འདུག་གི་ཚུལ་དུ་རབ་ཏུ་བྱུང་#བ་ལ་སྤང་བ་མ་ཡིན་གྱི་སངས་རྒྱས་ཀྱི་ཚུལ་དུ་རབ་ཏུ་འབྱུང་བ་ལ་ལྷུང་བཟེད་གཞན་སྤང་ངོ་། །ངན་པ་འདི་ལ་སྦྱིན་ནོ། །དགེ་འདུན་གྱི་ནང་ན་ཐ་མར་གྱུར་པའི་
[109b.7]ལྷུང་བཟེད་དེ་སྤང་བར་འགྱུར་བའི་དགེ་སློང་ལ་སྦྱིན། བྲིམས་ཏེ་བླང་#། ལྷུང་བཟེད་ལྟུང་བར་གྱུར་པ་དེ་བསྐོས་པའི་དགེ་སློང་གིས་གནས་བརྟན་མན་ཆད་ལ་སུ་བཞེད་པ་བཞེས་ཤིག་ཅེས་བྲིམས་ཏེ་བྲིམ་པའི་ཐབས་འོག་ནས་འཆད། བསྐོས་པས་སོ། །ལྷུང་བཟེད་འདྲིམ་པའི་
[110a]
[110a.1]དགེ་སློང་ཞག་གཅིག་གི་སྔོན་ལོགས་སུ་དགེ་འདུན་གྱིས་#གསོལ་བ་དང་ཞུ་བའི་ལས་ཀྱིས་བསྐོའོ། །སང་དགེ་འདུན་འདུས་ཤིང་བྱ་ན་དེས་འདི་བརྗོད་དོ། །དགེ་འདུན་གྱིས་ལས་སུ་བསྐོས་པའི་དགེ་སློང་དེས་དགེ་འདུན་རྣམས་ལ་སང་#བདག་གིས་ལྷུང་བཟེད་འདྲིམ་
[110a.2]གྱིས་དགེ་འདུན་ཐམས་ཅད་འདུས་ཤིག་ཅེས་མདོ་འོག་ནས་འབྱུང་བ་སྐད་དུ་བསྒོ་ཞིང་བསྙད། སང་བདག་གིས་ཚེ་དང་ལྡན་པ་ལྷུང་བཟེད་ལྷན་པ་མེད་པ་བྲིམ་གྱིས་#ཁྱེད་རྣམས་བདག་བདག་གི་ལྷུང་བཟེད་ཐོགས་ཏེ་དགེ་འདུན་གྱི་ནང་དུ་ཤེག་#ཤིག་ཅེས་སོ། །ལས་སུ་བསྐོས་པའི་དགེ་སློང་
[110a.3]གིས་ཞག་གཅིག་གི་#སྔོན་ལོགས་སུ་དགེ་འདུན་རྣམས་འདུས་ཤིག་པར་ཚིག་#འདི་རྣམས་གུས་པར་བྱས་ཏེ་བརྗོད། འཁོད་པའི་ཕྱིར་ནན་ཏན་བྱ། ལྷུང་བཟེད་འདྲིམ་པའི་དགེ་འདུན་འདུ་བའི་སར་ལས་པའི་དགེ་སློང་གིས་བསྟན་#གདིང་བ་དང་མཎྜལ་དང་བྱི་དོར་ལ་སོགས་པ་བྱ་ཞིང་གཎྜཱི་#བརྡུང་ངོ་། །
[110a.4]འདོད་པ་བསྐྱེད་པར་བརྩམས་ནས་འབུལ། ལས་པའི་དགེ་སློང་དེས་སྤང་བའི་ལྟུང་བ་བྱུང་བ་དགེ་འདུན་གྱི་འདབ་ཏུ་ཐལ་མོ་སྦྱར་ཏེ་བཞག་ལ་ལྷུང་བཟེད་འདི་སུ་བཞེད་ཅེས་མདོ་འོག་ནས་འབྱུང་བའི་ཚིག་སྐད་དུ་དགེ་འདུན་ལ་དད་པར་བྱ་ཞིང་#བསྟན་ཏོ། །ཀྱེ་གནས་བརྟན་ལྷུང་བཟེད་འདི་
[110a.5]ལས་པའི་དགེ་སློང་གིས་ལྷུང་བཟེད་འདྲིམ་པའི་ཚེ་གནས་བརྟན་#ནས་མགོ་བཟུང་སྟེ་འཇུག་#ཏུ་ཕྱིན་གྱི་བར་དུ་བཙུན་པ་ཚེ་#དང་ལྡན་པའམ་སོ་སོའི་མཚན་ནས་བརྗོད་དེ་ཚིག་འོག་ནས་འབྱུང་#སྐད་བྱ། གསལ་བ། ཚོན་གསལ་ཞིང་གདོང་པ་ལྟར་སྣང་བ་ལྟ་བུ་ལ་བྱ། ཚད་མ་ཆེ་ཆུང་དུ་མ་
[110a.6]གྱུར་ཅིང་བསྔོར་རུང་བ་དང་བཟང་པོ་#ལ་བྱ། སྤྱད་དུ་བཟོད་ཀྱིས་མ་རྡོལ་ལ་མ་གས་པའི་ལྷུང་བཟེད་བཟང་པོ་སྤྱད་#དུ་བཟོད་པ་ལ་བྱ། འོན་ཏེ་བཞེད་ན་བཞེས་ཤིག་ཅེས་སོ། །གོང་མ་ལྟར་བརྗོད་དེ་གནས་བརྟན་མན་ཆད་སུ་བཞེད་པ་བཞེས་ཤིག་ཅེས་ལས་པའི་དགེ་སློང་གིས་དགེ་འདུན་
[110a.7]ལ་གསོལ། ཅི་བཞིན་པའི་ཡོན་ཏན་གྱིས་སོ། །སྟེང་མ་ལྟར་བརྗོད་པ་ནི་ལྷུང་བཟེད་ལ་ཡོན་ཏན་མེད་པ་ལ་བཟང་ངོ་ཞེས་བརྗོད་པ་ནི་མ་ཡིན་གྱི་ལྷུང་བཟེད་ཉིད་ཀྱི་ཡོན་ཏན་ཅི་བཞིན་དྲང་པོར་བརྗོད་པ་ལ་བྱ། འདོད་པས་བླང་། སྤང་བའི་ལྷུང་བཟེད་གནས་བརྟན་མན་ཆད་ཀྱིས་བདག་གི་#ལྷུང་
[110b]
[110b.1]བཟེད་དང་བརྗེ་བར་དད་ན་ནི་བརྗེ་བདག་གི་ལྷུང་བཟེད་བཟང་སྟེ་བརྗེ་བར་མ་དད་དམ་ཆོག་#ཤེས་པ་ཞིག་#སྟེ་ལྷུང་བཟེད་མ་བརྗེས་ཀྱང་ཉེས་མེད། བླངས་པ་དང་བར་དུ་ཆོད་པ་ལ་མི་བསླང་#། ལྷུང་བཟེད་སྤང་བ་#དེ་སྔར་གནས་བརྟན་གྱིས་མི་འདོད་ཅེས་བྱས་ཏེ་བཏང་ལ་མི་གཉིས་གསུམ་
[110b.2]འདས་ཏེ་དང་འདོད་ཀྱིས་བྱིན་ཅིག་ཅེས་སྨྲས་ན་གནས་བརྟན་ལ་#ཉེས་བྱས་ཏེ་བྱི་ཤུ་ཏས་བཤད། གནས་བརྟན་གྱིས་བདག་གི་ལྷུང་བཟེད་པས་ངན་ཏམ་#མི་འདོད་ཅེས་བྱས་ཏེ་བཏང་བ་ལས་བདག་གི་འོག་ན་འཇུག་#པས་བླངས་ན་དང་འདོད་ཀྱིས་སླར་འོན་ཅིག་ཅེས་#བླངས་ནའང་ཉེས་
[110b.3]བྱས་སློང་བའི་ཚེའང་ཉེས་བྱས་ཞེས་བྱི་ཙ་ཡ་བར་མས་བཤད། ཚིག་ལན་གཉིས་ལ་མི་སྦྱིན་འདས་ན་མ་ཡིན་ནོ། །མདོ་གོང་མ་ལྟར་གནས་བརྟན་གྱིས་མི་འདོད་ཅེས་བྱས་ཏེ་བཏང་བ་ལས་ང་འདོད་ཀྱིས་སླར་འོན་ཅིག་ཅེས་སློང་ན་ལན་གཉིས་ཀྱི་བར་དུ་མི་སྦྱིན་ལན་གསུམ་དུ་སློང་
[110b.4]བའི་ཚེ་སྦྱིན་ནོ། །མ་བྱིན་དང་ཉེས་ནི་མེད་དེ་གནས་བརྟན་དབང་ཆེ་བས་མ་བྱིན་ན་གནས་བརྟན་དང་དགེ་འདུན་འཁྲུག་པའི་ཕྱིར་སྦྱིན་ནོ། །མ་བཏང་མ་བསྔོས་ཤིག་ཅེས་འབྱུང་བ་ལ་བསྒོས#། དགེ་འདུན་གྱི་ལྷུང་བཟེད་ངན་པ་དགེ་སློང་སྤང་བ་འབྱུང་བ་དེ་ལ་སྦྱིན་པ་སྦྱིན་དུའང་མི་
[110b.5]གནང་བདག་གིས་#བསྔོ་བའི་སྔགས་ཀྱིས་འདེབས་སུའང་མི་གནང་ངོ་ཞེས་དགེ་འདུན་གྱིས་བསྒོ་སྟེ་བཅིངས་པའི་ལྷུང་བཟེད་ཅེས་བྱ། སྤྱོད་ན་མ་ཆག་གི་བར་དུ་དལ་གྱིས་#དལ་གྱིས་སོ། །དགེ་འདུན་གྱི་ལྷུང་བཟེད་ངན་པ་དགེ་སློང་སྤང་བ་བྱུང་བ་ལ་བྱིན་པ་དགེ་སློང་དེས་མིག་བཞིན་དུ་བསྲུང་
[110b.6]སྟེ་ནམ་སྤྱད་དུ་རུང་གི་བར་དུ་སྤྱད། ཇི་ལྟར་སྤྱད་པ་ནི་འོག་ནས་འཆད། འདིས་གཉིས་ཀྱང་#སྤྱད། དགེ་འདུན་གྱིས་བྱིན་པའི་ལྷུང་བཟེད་ངན་པ་དེ་དང་བདག་གིས་བསྔོས་པའི་ལྷུང་བཟེད་གཉིས་བསོད་སྙོམས་སུ་འགྲོ་བ་ལ་སོགས་ཏེ་སྤྱད་ཅིང་བྱའོ་ཅོག་#ཏུ་གཉིས་ཀ་སྤྱད། འདི་རབ་
[110b.7]ཏུ་དགེ་བའི་ཡོ་བྱད་དུ་གཞུག །དགེ་འདུན་གྱི་ལྷུང་བཟེད་ངན་པ་སྣོད་ཀྱང་བཟང་པོར་གཞུག་གནས་ཀྱང་བརྟན་པ་ལ་གཞག་#དབྱུང་བའམ་གཞུག་པའི་ཚེའང་ནན་ཏན་དུ་མི་སྣང་བར་བྱ། དེ་ལ་བྱ་བ་རབ་ཏུ་(ཆུང་,ཆུད་)པར་རོ། །བསོད་སྙོམས་བླང་པའི་ཚེ་དགེ་འདུན་གྱི་ལྷུང་བཟེད་ངན་
[111a]
[111a.1]པར་འོ་མ་དང་ཕྱེ་ལ་སོགས་པ་ལྷུང་བཟེད་ལ་མི་གནོད་པའི་#རྣམས་གཞུག །བཀྲུ་བའི་ཚེའང་དགེ་འདུན་གྱི་#ལྷུང་བཟེད་སྔར་འཇམ་པོས་བཀྲུ་ཞིང་ཕྱི། སྐྱུར་བོ་ལ་སོགས་པ་ལྷུང་བཟེད་ལ་གནོད་པ་དག་ནི་བདག་གིས་#བསྔོས་པར་གཞུག །དེར་བཟའ་བ་མི་བྱ། 
[111a.2]དགེ་འདུན་གྱི་ལྷུང་བཟེད་ངན་པར་ཁ་ཟས་མི་བཟའ་བར་ཁ་ཟས་བཟང་པོ་རྣམས་གཞག་ལ་བདག་གི་ལྷུང་བཟེད་#ངན་པའི་ནང་ནས་བླངས་ཏེ་#བཟའ། རྣམ་པ་འདི་རྣམས་ལྟར་བྱ་བ་ནི་དགེ་འདུན་གྱི་ལྷུང་བཟེད་ངན་པ་མི་དེངས་པ་དང་། ཡུན་རིང་དུ་ཐུབ་པར་བྱ་བའི་ཕྱིར་རོ། །ལྷུང་
[111a.3]བཟེད་འཚོལ་#བའི་སྤང་བའོ། །ལྷུང་བཟེད་འཚོལ་བའི་སྤང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།འདི་མན་འཆད་འཐག་པའི་སྤང་བ་ལ་འཆད་དོ། །#རིན་མེད་པར་སློང་བ་གཞན་ལས་འཐག་པ་ཡང་ངོ་། །བདག་གིས་#གོས་ཀྱི་རྒྱུ་དྲུ་བུ་ལྟ་བུ་
[111a.4]བླངས་ཏེ་བདག་ཉིད་ཀྱིས་བཅོལ་ཀྱང་རུང་གཞན་ལ་སྤྲིང་སྟེ་འཐག་ཏུ་བཅོལ་ཀྱང་རུང་ཡན་ལག་འདི་བཞི་དང་ལྡན་ན་སྤང་བའི་ལྟུང་བར་འགྱུར་ཏེ་གཉེན་མ་ཡིན་པ་དང་ཁྱིམ་པ་མ་#ཡིན་པ་དང་ཐ་ག་པ་ཡིན་པ་དང་རིན་མེད་པར་བཅོལ་བ་སྟེ་འདི་བཞི་དང་ལྡན་ན་སྤང་བར་འགྱུར། བདག་
[111a.5]གིས་#གླ་བྱིན་ཏེ་འཐག་ཏུ་བཅུག་པ་ནི་ཉེས་མེད། ཡན་ལག་འདི་བཞི་གཅིག་དང་མི་ལྡན་ན་ཉེས་བྱས། གཞན་དང་ལྷན་ཅིག་ཏུ་ན་མི་བྱེད་པ་མ་ཡིན། དགེ་སློང་གིས་གཉེན་མ་ཡིན་པ་གོས་#འཐག་ཏུ་བཅོལ་བ་ལས་བདག་གི་གཉེན་གྱིས་གྲོགས་བྱས་ཏེ་ཟིན་ཀྱང་སྤང་བའི་ལྟུང་
[111a.6]བར་འགྱུར། འཐག་པའི་ལྟུང་བའོ། །འཐག་པའི་སྤང་བའི་ལྟུང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།འཐག་པའི་སྤང་བ་འོག་མ་ལ་འཆད་དེ། དེའི་ཕྱིར་འཐག་པ་ལས་སོ། །དགེ་སྦྱོང་དང་དགེ་སྦྱོང་མའི་ཕྱིར་འཐག་ཏུ་བཅུག་པ་ལས་སྤང་བའི་
[111a.7]ལྟུང་བར་འགྱུར་བ་ནི་མ་ཡིན་གྱི་དགེ་སློང་དང་དགེ་སློང་མའི་ཕྱིར་འཐག་ཏུ་བཅུག་པ་ལས་སྤང་བའི་ལྟུང་བར་འགྱུར། བསྐྱེད་ཅིང་འཐག་ཏུ་གཞུག་པར་རམ་བཟང་པོར་ནའོ། །དགེ་སློང་གི་ཕྱིར་གཉེན་མ་ཡིན་པའི་ཁྱིམ་བདག་པོས་ཐ་ག་#མ་ལ་གོས་འཐག་ཏུ་བཅོལ་བ་ལས་བྲན་མོས་ཨུ་
[111b]
[111b.1]པ་ནན་ཏ་ལ་ཁྱོད་ཀྱི་ཕྱིར་ངའི་ཇོ་བོས་གོས་འཐག་ཏུ་བཅོལ་ལོ་#ཞེས་བསྒོ་བ་དང་དགེ་སློང་གིས་ཐ་ག་མ་ལ་གོས་འདི་ངའི་ཕྱིར་གྱིས་གོས་སྲིད་རིང་བ་དང་ཞེང་ཆེ་བ་དང་། སྡུག་ཅིང་བཟང་པོར་གྱིས་ཤིག་དང་བཟའ་བའམ་བརྒྱགས་#ཟོང་ཞིག་སྦྱིན་ནོ་ཞེས་བྱས་ཏེ་བསྐྱེད་པ་ལས་བཅས་
[111b.2]ཏེ་ཡན་ལག་གཅིག །ཡོན་བདག་ཀྱང་གཉེན་མ་ཡིན་ཐ་ག་#པ་ཡང་གཉེན་མ་ཡིན་ན་སྤང་བར་འགྱུར། གཉིས་ཀ་གཉེན་ཡིན་ན་ཉེས་མེད། གཅིག་གཉེན་ཡིན་གཅིག་གཉེན་མ་ཡིན་ན་ཉེས་བྱས། འོན་ཏེ་སྦྱིན་བདག་གི་ཟད་ན། ཡོན་བདག་གིས་དགེ་སློང་གི་ཕྱིར་
[111b.3]ཐ་ག་མ་#ལ་གོས་འཐག་ཏུ་བཅོལ་བ་ལས་དགེ་སློང་གིས་ཆུ་དང་ཞེང་བསྐྱེད་ཅིང་འཐག་ཏུ་བཅུག་པ་དང་རྒྱུ་མ་ཆོག་སྟེ་ཡོན་བདག་ལས་ལན་གཉིས་ལན་གསུམ་དུ་ཐ་ག་མས་བླངས་ཏེ་#ཆུ་དང་ཞེང་ཆེར་བྱས་པ་དང་ཡན་ལག་གཉིས། རིན་མི་སྟེར་བ་ཡང་ངོ་། །མདོ་ལྟག་མ་ལྟར་
[111b.4]ཐ་ག་#མས་ཆུ་ཞེང་ཆེར་བྱས་ཏེ་དགེ་སློང་དང་གྲེ་སྦྱར་ཏེ་དགེ་སློང་གིས་ཁྱེར་བ་དང་བདག་མོ་དག་སེམས་འཁྲུག་#ཏེ་ཐ་ག་མ་གླ་མ་བྱིན་པ་དང་ཡན་ལག་གསུམ་སྦྱིན་བདག་གིས་མ་གནང་བ་དེའི་ཕྱིར་བྱེད་དོ། །སྦྱིན་བདག་གིས་དགེ་སློང་ལ་ཁྱོད་ཀྱི་ཕྱིར་ཐ་ག་#མ་ཆེ་གེ་མོ་ཞིག་ལ་གོས་
[111b.5]བཅོལ་གྱིས་ཅི་དགའ་བར་ཁ་ཆོས་གྱིས་ཤིག་ཅེས་བསྒོ་བ་ལས་ཆེ་ཞིང་བཟང་བར་བྱེད་དུ་བཅུག་པ་ནི་ཉེས་མེད་དེ་དེ་ལྟར་མ་བསྒོས་པར་#བདག་རང་གིས་འོག་སྦྱར་ཏེ་ཆེ་ཞིང་བཟང་པོར་བྱས་པ་ལས་སྤང་བར་འགྱུར་ཏེ། ཡན་ལག་བཞི་གྲུབ་ན་རྩ་བའོ། །མདོ་གོང་མ་བཞི་#ལྟར་བྱས་
[111b.6]ཏེ་གོས་ཟིན་ནས་ལག་ཏུ་ཐོབ་ན་སྤང་བའི་ལྟུང་བར་འགྱུར་ཏེ་ཡན་ལག་ལྔའོ#། །སྔར་དེའི་ཕྱིར་ནན་ཏན་བྱེད་པ་ནི་#སོ་སོར་ཉེས་བྱས་པའོ། །དགེ་སློང་གིས་ཐ་ག་མ་#ལ་གོས་ཆེ་ཞིང་བཟང་དུ་གྱིས་ཤིག་པར་བསྒོ་བ་ལན་རེ་ལ་ཉེས་བྱས་རེ་རེར་འགྱུར་རོ། །དེ་བཞིན་དུ་མ་སྦྲན་པར་
[111b.7]དེར་སོང་ནའོ། །དགེ་སློང་གིས་ཐ་ག་#མ་ལ་བཟང་དུ་གྱིས་ཤིག་ཅེས་#ཁར་ནི་མ་སྨྲས་ཀྱི་མྱུར་དུ་ཟིན་ཅིང་བཟང་བར་བྱ་བར་རེ་བའི་ཕྱིར་ལུས་ཀྱིས་སྟོན་པ་རེ་རེ་ལ་ཉེས་བྱས#། བྱི་ཤུ་ཏས་ནི་ཐ་ག་#མའི་གན་དུ་སོང་སྟེ། གོས་ཆེ་ཆུང་དང་ཅི་རི་བ་ཙམ་དང་བཟང་ངན་ཅི་འདྲ་བ་ལྟ་བའི་ཕྱིར་
[112a]
[112a.1]གཟུང་#བའི་ཚེ་ཉེས་བྱས་ཞེས་བཤད། འཐག་པ་བསྐྱེད་པའི་ལྟུང་བའོ། །གོས་འཐག་པ་བསྐྱེད་པའི་སྤང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།བྱིན་ཕྲོག་གི་སྤང་བ་ལ་འཆད་དེ། དགེ་སློང་དང་ཕྲལ་ན། དགེ་སྦྱོང་ལྟ་བུ་གོས་དང་ཕྲལ་བ་ནི་མ་གཏོགས་ཀྱི་དགེ་སློང་ཕོ་མོ་
[112a.2]གོས་དང་ཕྲལ་བ་ལས་སྤང་བར་གྱུར་ཏེ་ཡན་ལག་གཅིག །བདག་གི་མ་ཡིན་པ་ཕྲོགས་ན། དགེ་སློང་ཨུ་པ་ནན་ཏས་སློབ་མ་ལ་གཡོག་ཏུ་བཀྲི་བར་བྱ་བའི་ཕྱིར་ཆོས་གོས་བྱིན་ཏེ་ཕྱིས་ཕྲོགས་པ་ལས་བཅས། བདག་གི་མ་ཡིན་པ་ཞེས་བྱ་བ་ནི་འདུལ་བའི་སྡེ་དག་ལས་བདག་གིས་#ཆོས་གོས་བྱིན་པ་མ་ཡིན་པ་ཕྲོགས་ནའང་
[112a.3]སྤང་བའི་ཡན་ལག་ཏུ་གྱུར་ན་བདག་གིས་བྱིན་པ་ལྟ་ཅི་སྨོས#། མཁན་པོ་ཁ་ཅིག་ན་རེ་བདག་གིས་བྱིན་པ་ཉིད་ཕྲོགས་ན་སྤང་བ་ཞེས་བཤད་དེ་ཡན་ལག་གཉིས། དེ་གོས་ནའོ། །སླར་ཕྲོགས་པ་དེ་ཉིད་གོས་ཡིན་པ་དང་ཡན་ལག་གསུམ། འདུས་པའམ། དགེ་སློང་གིས་ལུས་དང་ངག་གཉིས་ཀས་སླར་ཕྲོགས་པ་དང་། 
[112a.4]ཐ་དད་པའི་ལུས་དང་ངག་གིས་འཕྲོག་པའི་ཕྱིར་བྱས་པའི་བསྐོས་པ་ལ་བྱེད་དོ། །ཁས་མ་སྨྲས་པར་ལུས་ཀྱིས་ཕྲོགས་ཀྱང་རུང་ལུས་ཀྱིས་མ་བྱས་པར་ཚིག་ནན་ཏུར་གྱིས་ཕྲོགས་ཀྱང་རུང་སློབ་མའམ་གཞན་ལ་འཕྲོག་ཏུ་བཅུག་ཀྱང་རུང་སྟེ་འདི་རྣམས་གང་ཡང་རུང་གཅིག་དང་ལྡན་ན་སྤང་བའི་ལྟུང་བར་འགྱུར་ཏེ་ཡན་ལག་བཞི། 
[112a.5]མཐའ་ནི་ལུས་དང་ཐ་དད་དུ་གྱུར་ཟིན་ནའོ། །དགེ་སློང་གིས་གོས་བྱིན་པ་དེ་སླར་ཕྲོགས་ནས་ལུས་དང་བྲལ་ན་སྤང་བའི་ཡན་ལག་ཏུ་གྱུར་ཏེ་འདི་ལྔ་དང་ལྡན་ན་སྤང་བའི་ལྟུང་བར་འགྱུར་རོ#། །སྦྱོར་བ་ནི་ཉེས་བྱས་པའོ། །དགེ་སློང་གིས་གོས་འཕྲོག་པར་ཤོམ་ཞིང་བཟུང་བའམ་འདྲེན་པའི་ཚེ་ལན་རེ་ཞིང་ཉེས་བྱས་རེ་རེ། འདི་ནི་ཕྱིར་སྦྱིན་པས་
[112a.6]སོ། །དགེ་སློང་གིས་དགེ་སློང་ལ་གོས་བྱིན་ཏེ་སླར་ཕྲོགས་པ་སྤང་བར་གྱུར་པ་དེ་གོས་གཞན་སྤང་བ་དང་མི་འདྲའི་གོས་དེ་སུ་ལས་ཕྲོགས་#པ་དེ་ཉིད་ལ་སླར་གཏན་སྤང་ངོ་། །དེ་ལྟར་མ་སྤངས་ན་སྤངས་པར་མི་ཆུད་དོ། །འདི་བདག་གི་ཕྱིར་ན་ཡན་ལག་མ་ཡིན་ནོ། །དགེ་སློང་གིས་དགེ་སློང་ལ་གོས་བྱིན་པ་དགེ་སློང་གྲོགས་
[112a.7]ཤིག་འཕྲོག་ཏུ་བཅུག་ན་འཕྲོག་ཏུ་#འཇུག་པའི་དགེ་སློང་སྤང་བའི་ལྟུང་བར་འགྱུར། འཕྲོགས་#པའི་དགེ་སློང་ལྟུང་བར་འགྱུར། དགེ་སྦྱོང་ཞིག་འཕྲོག་ཏུ་བཅུག་ན་ཉེས་བྱས་ཁྱིམ་པ་ཞིག་འཕྲོག་ཏུ་བཅུག་ན་ཁྱིམ་པ་ལ་སྡིག་ཏུ་འགྱུར། འདི་གསུམ་གང་གིས་ཕྲོགས་ཀྱང་རུང་དགེ་སློང་འཕྲོག་ཏུ་བཅུག་པ་ནི་སྤང་
[112b]
[112b.1]བའི་ལྟུང་བར་འགྱུར། རབ་ཏུ་མ་རྫོགས་པ་ལ་ནི་བསྐྲད་པ་བཞིན་ནོ། །དགེ་སློང་གིས་དགེ་སྦྱོང་ལ་གོས་ཤིག་བྱིན་པ་ལས་ཕྲོགས་ན་ཉེས་བྱས་ཏེ་གོས་ན་དགེ་སྦྱོང་ལ་གཏན་སྤང་ངོ་། །དགེ་སློང་གིས་གཙུག་ལག་ཁང་ནས་དགེ་སློང་བསྐྲད་ན་ལྟུང་བར་འགྱུར། དགེ་སྦྱོང་བསྐྲད་ན་
[112b.2]ཉེས་བྱས། དགེ་སྦྱོང་གིས་དགེ་སྦྱོང་བསྐྲད་ན་ཉེས་བྱས། དགེ་སྦྱོང་གིས་དགེ་སློང་ལ་གོས་བྱིན་པ་ལས་ཕྲོགས་ནའང་ཉེས་བྱས། འཕྲོག་པ་རྣམ་གསུམ་མོ། །གཏར་བཟུང་བ་དང་རྩེད་མོ་དང་གཏན་དུ་ཕྲོགས་པ་གསུམ་སྟེ་འོག་ནས་འཆད། བདག་གིས་ཞེས་པ་གསལ་
[112b.3]བའི་འཕྲོག་པ་འདིར་འདུས་སོ། །དགེ་སློང་གིས་དགེ་སློང་ལ་གོས་བྱིན་ཏེ་གཡོག་ཏུ་བྱ་བའམ་ལས་བཅོལ་བའམ་གྲོགས་སུ་བཀྲི་བ་ལས་མ་བཏུབ་སྟེ་གོས་སླར་ཕྲོགས་པ་ལྟ་བུ་ནི་#སྤང་བར་འགྱུར། ངས་སེམས་བྱེད་པ་ནི་དེའི་སྤགས་པའོ། །དགེ་སློང་གིས་གོས་བྱིན་པ་ལས་
[112b.4]གཏན་དབྲོག་པ་ནི་མ་ཡིན་གྱི་སྐད་ཅིག་མི་དགའ་བར་བྱ་བའི་ཕྱིར་ཕྲོགས་པ་ནི་ཉེས་བྱས་སོ། །གནོད་པ་དང་། དགེ་སློང་ཞིག་ཡུལ་རྒྱུར་འགྲོ་བ་ལྟ་བུ་ལ་ལམ་ན་མི་རྒོད་དམ་གཅན་གཟན་གྱིས་གནོད་པར་འགྱུར་བ་ཙམ་ལས་#མ་བཏང་བ་དང་། དོན་མེད་པར་འཇུག་པ་ལ། དགེ་
[112b.5]སློང་ཡུལ་རྒྱུར་འགྲོ་བ་རྟེན་ངན་པ་དང་འགྲོགས་ཏེ་ཆོས་ལོག་པ་ལ་ལྟ་བ་འམ་དགེ་སློང་གི་ཚུལ་སྟོར་བར་འགྱུར་བ་ཙམ་གྱི་ཚོད་ལས་མ་#བཏང་བ་དང་། བགེགས་བྱས་པའི་ཕྱིར་ལྟུང་བ་མེད། བདག་གི་སློབ་མའམ་དགེ་སློང་གྲོགས་པོ་གོང་མ་རྣམས་གཉིས་ལྟ་བུའི་རྐྱེན་ཡོད་པ་ལྟ་
[112b.6]བུ་མི་གཏོང་#བའི་ཕྱིར་གོས་ལ་སོགས་པ་ཕྲོགས་ཏེ་གཏར་བཟུང་བ་ནི་ཉེས་མེད་དབྲོག་པའི་སྤང་བའོ། །དབྲོག་པའི་སྤང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།འདི་མན་ཆད་ཞག་དྲུག་#གི་སྤང་བ་ལ་འཆད་དེ། བདག་གི་གནས་དང་འདྲ་བའི་གོང་དུ་
[112b.7]འཇིགས་པ་ཡོད་ན་དགོན་པ་པས་ཆོས་གོས་གཅིག་དང་#། དགེ་སློང་དགོན་པ་ལ་གནས་པ་མི་རྒོད་ལ་སོགས་པ་ལ་འཇིགས་པའི་རྐྱེན་ཡོད་ན་ཆོས་གོས་གསུམ་གྱི་ནང་ནས་བཟང་པོ་གཅིག་ཁྱིམ་པ་བརྟན་པོའི་ཁྱིམ་དུ་གཞོག་ཏུ་གནང་ངོ་། །བདག་གི་གནས་དང་འདྲ་ཞེས་བྱ་བའི་གྲོང་ན་
[113a]
[113a.1]རྣམ་པ་གཅིག་ཏུ་ན་མི་སྟོར་བའི་ཁྱིམ་པ་བརྟན་པོ་#ལ་བྱ། གཅིག་ཏུ་སངས་རྒྱས་ཀྱིས་ཕན་པར་གསུངས་#པས་རྐྱེན་བྱུང་ན་ཁྱིམ་པའི་གནས་དང་དགོན་པ་གཉིས་འདྲའོ་ཞེས་གནང་བ་ལ་བྱ། འགྲོ་བ་#དེས་དེ་ཁྱིམ་གྱི་ནང་དུ་བཞག་#སྟེ་དགོས་པའི་ཕྱིར་ཞག་དྲུག་
[113a.2]ཏུའོ། །དགེ་སློང་དགོན་པ་ལ་འདུག་པས་མི་རྒོད་ཀྱི་རྐྱེན་ཡོད་ན་ཆོས་གོས་གཅིག་ཁྱིམ་པའི་ཁྱིམ་དུ་བཞག་པ་ཞག་དྲུག་གི་བར་དུ་བདག་དང་བྲལ་ཀྱང་ཉེས་མེད་རྐྱེན་མེད་ན་ཞག་བདུན་གྱི་སྐྱ་རེངས་བྱུང་ན་སྤང་བའི་ལྟུང་བར་འགྱུར། རྟག་ཏུ་རྐྱེན་ཡོད་ན་ཚུལ་ནས་བྱུང་བྱུང་གི་བར་དུ་
[113a.3]བྲལ་ཀྱང་ཉེས་མེད། དགེ་སློང་དགོན་པ་ལས་གུད་དུ་དོན་གཉེར་དུ་འགྲོ་སྟེ་ལམ་ན་མི་རྒོད་ཡོད་དེ་ཕྲོགས་ཀྱིས་#དོགས་ན་ཆོས་གོས་གཅིག་ཁྱིམ་པའི་ཁྱིམ་དུ་བཞག་སྟེ་ཞག་དྲུག་གི་བར་དུ་འགྲོར་#དབང་ངོ་། །ལམ་ན་མི་རྒོད་#གཅིག་གིས་ཆོད་དེ་རྐྱེན་བྱུང་ན་ཞག་དྲུག་འདས་ཀྱང་ཉེས་མེད། འདས་
[113a.4]པར་ནི་མི་དབང་ངོ་། །མདོ་ལྟག་མ་ལྟར་ཞག་དྲུག་ཏུ་སོང་བ་ལས་རྐྱེན་མ་བྱུང་ན་ཞག་དྲུག་#ལས་འདས་ན་སྤང་བའི་ལྟུང་བར་འགྱུར། ཉེས་མེད་པ་ནི་#བར་ཆད་ཀྱི་དབང་གིས་མ་འོངས་ནའོ། །གོང་མ་ལྟར་ཞག་དྲུག་#ཏུ་སོང་བ་ལས་བར་ཆད་ཀྱི་རྐྱེན་མི་རྒོད་དམ་ཟམ་པ་ཆད་པའམ་དགྲས་ཆོད་
[113a.5]པ་ལྟ་བུའི་རྐྱེན་བྱུང་ན་ཞག་དྲུག་#འདས་ཀྱང་ཉེས་མེད་དོ། །འདི་ལས་ཕྱི་རོལ་དུ་ཞག་དྲུག་#ལས་བརྟགས་ཏེ་འདས་ན་ཡན་ལག་མ་ཡིན་ནོ། །དགེ་སློང་ཚུལ་དུ་ཞུགས་པ་ལས་དོན་གཉེར་དུ་འགྲོ་བ་ནི་ཞག་བདུན་པའི་སྔགས་ཀྱིས་བཏབ་སྟེ་སོང་བ་ལས་ཞག་གཅིག་གཉིས་ཀྱིས་དོན་བསྒྲུབ་
[113a.6]པར་གྱུར་ཀྱང་ཞག་བདུན་དུ་གནང་ཞེས་ཟེར་ཞིང་འཕྱན་དུ་མི་གནང་གིས་དོན་གྲུབ་མ་ཐག་ཏུ་སླར་མ་འོངས་ན་ཚུལ་ཞིག་པར་འགྱུར་ན། དགེ་སློང་དགོན་པ་ལ་#ནི་ཆོས་གོས་བཞག་སྟེ་ཞག་#དྲུག་གི་བར་དུ་དོན་#གཉེར་དུ་འགྲོ་བ་ནི་ཞག་གཅིག་གིས་དོན་གྲུབ་ཀྱང་ཞག་དྲུག་ཏུ་མ་འོངས་ཀྱང་ཉེས་
[113a.7]མེད་དོ། །ཚུལ་ནི་#ཚེའང་དོན་གྱི་ཕྱིར་འགྲོ་བ་དང་ལམ་#ན་འཇིགས་པའི་དབང་དང་ཡན་ལག་འདི་གསུམ་དང་ལྡན་ན་ཞག་དྲུག་ཏུ་ཆོས་གོས་དང་བྲལ་ཀྱང་ཉེས་མེད་དོ། །ཞག་དྲུག་འབྲལ་བའི་སྤང་བའོ། །ཞག་དྲུག་འབྲལ་བའི་སྤང་བ་སྟེ་འདུལ་བའི་དྲིས་པ་ཞེས་བྱ་བའི་ནང་ནས་
[113b]
[113b.1]འབྱུང་བའི་མདོ།། །།རས་ཆེན་གྱི་སྤང་བ་ལ་འཆད་དེ། བདག་ཚུལ་དུ་འཇུག་པའི་ཉིན་མོ་ནས་ཟླ་བ་སྔ་མའི་དང་པོ་ཚུན་ཆད་དབྱར་གྱི་རས་ཆེན་བཙལ་ཚུལ་སྔ་ཕྱིར་གང་དུ་འཇུག་ཀྱང་རུང་སྟེ་ཚུལ་དུ་འཇུག་པའི་ཉིན་མོ་ནས་ཟླ་བ་གཅིག་ཚུན་ཆད་དབྱར་གྱི་རས་ཆེན་བཙལ་ཀྱང་ཉེས་
[113b.2]མེད། བདག་གིས་#དབྱར་འདས་ནས་ཟླ་བ་ཕྱེད་ཀྱི་བར་དུ་བཅང་། ཚུལ་སྔ་ཕྱི་#གང་དུ་ཞུགས་ཀྱང་རུང་སྟེ་ཚུལ་ནས་བྱུང་ནས་ཞག་བཅོ་ལྔའི་བར་དུ་དབྱར་གྱི་#རས་ཆེན་བཅངས་ཀྱང་ཉེས་མེད། དེ་ལས་སྔ་མ་དང་ཕྱི་མའི་དུས་སུ་ན་བྱེད་དོ། །ཚུལ་དུ་འཇུག་པའི་ཉིན་མོ་ནས་ཟླ་བ་གཅིག་
[113b.3]གི་སྔ་རོལ་དུ་དབྱར་གྱི་#རས་ཆེན་འཚལ་ཏམ་ཚུལ་#ནས་བྱུང་ནས་ཟླ་བ་ཕྱེད་ལས་འདས་པར་བཅངས་ན་#སྤང་བའི་ལྟུང་བའོ་#ཞེས་བྱི་ཤུ་#ཏས་བཤད། ཚུལ་དུ་འཇུག་པའི་ཉིན་མོ་ནས་ཟླ་བ་གཅིག་གི་སྔ་རོལ་དུ་རས་ཆེན་བཙལ་ན་ཉེས་བྱས། ཚུལ་ནས་བྱུང་ནས་ཟླ་བ་ཕྱེད་ལས་འདས་
[113b.4]པར་བཅངས་ན་སྤང་བའི་ལྟུང་བའོ་ཞེས་བྱི་ཛ་ཡ་བར་མས་བཤད། གཞན་དུ་ན་བཅས་#པའོ། །དབྱར་གྱི་རས་ཆེན་ཚུལ་ནས་བྱུང་སྟེ་ཟླ་བ་ཕྱེད་ཀྱི་བར་བཅད་དུ་གནང་ངོ་། །དེ་ལས་ཞག་གཅིག་འདས་ན་འང་སྤང་བའི་ལྟུང་བར་འགྱུར། སྔར་བཙལ་ན་#ཉེས་པའོ། །ཚུལ་དུ་
[113b.5]ཞུགས་པའི་ཉིན་མོ་ནས་ཟླ་བ་གཅིག་གི་སྔོན་ལོགས་སུ་རས་ཆེན་བཙལ་ན་བཙལ་བའི་ཚེ་ཉེས་བྱས། ཡང་#བ་དང་ལྕི་བ་ཐ་དད་དུ་མཁན་པོ་གཉིས་#བཤད། གྲུབ་ན་ཐ་མའི་འོ། །མདོ་ལྟག་མ་ལྟར་བཙལ་ཏེ་ལག་ཏུ་ཐོབ་ན་ཉེས་བྱས་ལྕི་བར་འགྱུར་#བ་དང་། ལྟུང་བར་འགྱུར་
[113b.6]བ་སོ་སོར་བཤད། འབྲི་བ་ནི་ཟད་ནའོ། །ཟླ་བ་གཅིག་གི་སྔོན་ལོགས་སུ་དབྱར་གྱི་རས་ཆེན་བཙལ་ཏེ་རྙིང་པ་#ངན་པ་ཞིག་རྙེད་ན་ཉེས་བྱས་ཡང་#བའོ། །ཇི་ལྟར་ཚུལ་དུ་ཞུགས་པ་དེའི་རྗེས་སུ་འགྲོའོ། །དགེ་སློང་ཚུལ་རྣམ་གཉིས་གག་ཏུ་ཞུགས་ཀྱང་རུང་སྟེ་ཆོ་ག་གཞན་ནི་འདྲ་
[113b.7]ཆོས་གོས་འདྲུབ་#ཅིང་ཡོན་ཏན་བཅུ་ནི་ཚུལ་སྔ་མར་ཞུགས་པས་འཐོབ་བོ། །དབྱར་གྱི་རས་ཆེན་གྱི་སྤང་བའོ། །དབྱར་གྱི་རས་ཆེན་གྱི་#སྤང་བ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།རིང་བའི་#སྤང་བ་ལ་འཆད་དེ། དབྱར་གྱི་ཕྱིར་རྙེད་པ་ནི་བྱེད་དོ། །དགེ་
[114a]
[114a.1]སློང་དབྱར་ཚུལ་ན་འདུག་པའི་ཚེ་ཡོན་བདག་ཡོན་#ནར་མར་འབུལ་བ་ལས་སྤང་བའི་ལྟུང་བར་འགྱུར་ཏེ་ཇི་ལྟར་འགྱུར་བ་ནི་འོག་ནས་འཆད་དེ། ཚུལ་གྱི་ཚེ་ལས་ཉེས་པར་འགྱུར་རོ། །དབྱར་གྱི་བར་དུ་བདག་གིར་བྱས་པའོ། །དགེ་སློང་དབྱར་ཚུལ་དུ་ཞུགས་པའི་
[114a.2]ཚེ་ཡོན་བདག་གིས་ཡོན་ནར་མར་འབུལ་བ་བླངས་པ་ལས་སྤང་བར་འགྱུར་ཏེ། རིང་བའི་#དབང་གིས་ནི་ཐ་མའི་ཞག་བཅུ་ན་རྙེད་པ་མ་གཏོགས་སོ། །དགེ་སློང་དབྱར་ཚུལ་ན་འདུག་པའི་ཚེ་ཡོན་བདག་གིས་#ཡོན་ནར་མར་འབུལ་བ་ལེན་དུ་མི་དབང་བ་ལམ་མིང་གིས་སྨོས་པའི་རྐྱེན་
[114a.3]རྣམས་གང་ཡོད་ཀྱང་རུང་སྟེ་བླངས་ཀྱང་ཉེས་མེད་དེ་ནད་པ་བདག་གིས་ཕུལ་བ་དང་#ཤི་ལ་ཐུག་པ་ཞིག་རང་གི་ལག་ནས་འབུལ་བ་ཤི་བའི་འོག་ཏུ་གཉེན་གྱིས་ཕུལ་བ་དང་དམག་གམ་ལམ་རིང་པོར་འགྲོ་བས་ཕུལ་ནའོ། །དེ་འགོད་པ་ལས་ཀྱང་ངོ་། །མདོ་སྟེང་མ་ལྟར་ཡོན་ཕུལ་བ་ལས་ཚུལ་
[114a.4]ནས་མ་བྱུང་བར་སོ་སོར་བགོས་ན་སྤང་བའི་ལྟུང་བར་འགྱུར། མ་བགོས་#པ་ལས་ཀྱང་ངོ་། །མདོ་ལྟག་མ་ཡང་ལྟག་མ་#ལྟར་ཡོན་ཕུལ་བ་ལས་#ཚུལ་ནས་བྱུང་བའི་ཉིན་མོ་མ་བགོས་པར་ཕྱི་དེ་ཉིན་སྐྱ་རེངས་བྱུང་ན་སྤང་བར་འགྱུར། མེད་པར་སྦྱིན་བདག་གིས་སྨྲས་པའི་དབང་ནའོ། །མདོ་
[114a.5]ལྟག་མ་ལྟར་ཚུལ་ནས་བྱུང་མ་ཐག་ཏུ་བགོ་བའི་རིགས་པ་ལས་ཡོན་བདག་ཡོན་འབུལ་བ་ན་རེ་ཁོ་བོ་གང་#ཞིག་ཏུ་དོན་གཉེར་དུ་འགྲོ་སྟེ་མ་འོངས་ཀྱི་བར་དུ་མ་བགོ་#ཤིག་ཅེས་ཟེར་ན་ཡོན་བདག་གི་ཚིག་བཞིན་དུ་མ་བགོས་ཀྱང་ཉེས་མེད། བྱུང་ནས་དེ་མ་ཐག་གི་ནུབ་མོ་རུབ་མ་པ་མ་བསྔོས་#
[114a.6]ན་ཡང་ངོ་། །དགེ་འདུན་ཚུལ་ནས་བྱུང་ནས་#གོང་མ་ལྟར་ཡོན་ཕུལ་བ་བགོ་བའི་རིགས་པ་ལས་ཡོན་བདག་གི་ཚིག་བཞིན་དུ་བཞག་པ་ལ་རུབ་མ་པ་གཅིག་མ་བསྐོས་པར་བཞག་ན་སྤང་བའི་ལྟུང་བར་འགྱུར། འདི་མི་བསྐོ་བ་མ་ཡིན། ཡོན་བདག་གིས་#གོང་མ་ལྟར་ནོར་ཕུལ་བའི་རུབ་མ་པ་
[114a.7]དགེ་འདུན་གྱིས་ཀྱང་མ་བསྐོས་ན་དགེ་འདུན་ཀུན་ཉེས་བྱས། རིང་པའི་#སྤང་བའོ། །རིང་པའི་#སྤང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།བསྔོས་པའི་སྤང་བ་ལ་འཆད་དེ། དགེ་འདུན་ནམ་གང་ཟག་གཞན་གྱིས་བརྟགས་པའི་གོས་ཤེས་པ་ལས་བདག་
[114b]
[114b.1]གིས་#བསྔོས་ཏེ་ཐོབ་ནའོ། །ཡོན་བདག་གཅིག་གིས་དགེ་འདུན་ནམ་གང་ཟག་ལ་གོས་ཤིག་སྦྱིན་པར་བརྟགས་ཏེ་འབུལ་དུ་འོངས་པ་ལ་#དགེ་སློང་གཅིག་གིས་བདག་གི་#ཡོན་ཏན་བསྔགས་ཏེ་ཁྱེར་ན་སྤང་བའི་ལྟུང་བར་འགྱུར་ཏེ་ཡན་ལག་ལྔ་སྟེ་དགེ་འདུན་ནམ་གང་ཟག་དག་#དེ་ལ་སྦྱིན་
[114b.2]པར་བརྟགས་པ་དང་དེ་ལ་སྦྱིན་པར་#བདག་གིས་ཤེས་པ་དང་དངོས་པོ་གང་#ཡིན་པ་དང་བདག་གིས་བསྔོས་ཏེ་ཐོབ་པ་དང་ཡན་ལག་འདི་ལྔ་དང་ལྡན་པར་བྱས་ན་སྤང་བའི་ལྟུང་བར་འགྱུར་རོ། །བསྔོས་པ་ནི་ཉེས་བྱས་པའོ། །ཡོན་བདག་གིས་#དགེ་འདུན་ནམ་གང་ཟག་ལ་སྦྱིན་པར་བསྔོས་
[114b.3]པར་ཤེས་བཞིན་དུ་བདག་གིར་བསྔར་#བའི་ཚེ་ཉེས་བྱས་གཞན་ཡང་འདིར་རོ། །ཡོན་བདག་གིས་དགེ་འདུན་ནམ་གང་ཟག་ལ་བསྔོས་པའི་གོས་དགེ་སློང་གཅིག་གིས་དེ་ལ་མ་སྦྱིན་པར་དགེ་འདུན་ནམ་གང་ཟག་འདི་ལ་བྱིན་#ཅིག་ཅེས་བསྒོ་བའི་ཚེ་ཉེས་བྱས་ཡང་པ། དེའི་འབྲས་བུ་ཡང་ངོ་། །
[114b.4]མདོ་ལྟག་མ་ལྟར་གཞན་ལ་བྱིན་ཅིག་ཅེས་བསྒོ་བ་དེའི་ལག་ཏུ་གོས་ཐོབ་ན་ཉེས་བྱས་ལྕི་བའོ། །གཞན་ཡང་ངོ་། །ཡོན་བདག་གིས་དགེ་འདུན་ནམ་གང་ཟག་ལ་ཁ་ཟས་ཞིག་འབུལ་བར་བསྔོས་པ་ལས་གཞན་གྱི་དགེ་འདུན་ནམ་གང་ཟག་ལ་བྱིན་#ཅེས་བསྒོ་ན་ཉེས་བྱས་མི་མ་ཡིན་གྱི་ཁང་
[114b.5]པ་ཉིད་ལ་བསྔོས་པའི་རྫས་ལ་བྱ། སེམས་ཅན་དུ་མི་བགྲང་བ་#ཡང་ངོ་། །ཁང་བུ་གཅིག་གི་རྐྱེན་གཅིག་ཏུ་བཅུག་པ་#ལ་བྱ། ཕྲལ་ཞིང་སྤྲད་པས་#སོ། །ཡོན་བདག་གིས་ཁང་བུ་བརྩིགས་ཏེ་ཁང་བུ་སོ་སོའི་ནང་དུ་རྐྱེན་མལ་སྟན་ལ་སོགས་པ་བཤམས་#ཏེ་བསྔོས་པ་ལས་ཁང་བུ་
[114b.6]གཞན་གྱི་རྐྱེན་དུ་བསྣོར་ན་ཚུས་འབྱིན་ཚེ་ཉེས་བྱས་གཅིག །ཕ་རོལ་ཏུ་བཅུག་པའི་ཚེའང་ཉེས་བྱས་གཅིག་གོ། །ཕྱོགས་གཅིག་གི་ཡང་ངོ་། །ཡོན་བདག་གཅིག་གིས་གཙུག་ལག་ཁང་ངམ་མཆོད་རྟེན་གྱི་ངོས་གཅིག་ལ་ཚོན་གྱིས་བྱུགས་#པའམ་བཅོས་པའི་རྒྱུ་ཞིག་ཏུ་རྫས་
[114b.7]བསྔོས་པ་ཕྱོགས་བསྣོར་ན་ཚུས་པོའི་ཚེ་ཉེས་བྱས། ཕ་རོལ་ཏུ་སྤྱོད་པའི་ཚེའང་ཉེས་བྱས་སོ། །ལྟུང་བ་མེད་པ་ནི་བཙལ་ནས་མ་རྙེད་ན་ལྷག་མ་ཟ་བ་ཕྱུགས་ལ་སོགས་པའི་འོ། །དགེ་སློང་ཁ་ཟས་བཟའ་བའི་ཚེ་སྒོ་#ན་མི་འམ་ཕྱུགས་ལ་#སྦྱིན་པར་བསྔོས་པ་ལས་མ་བཙལ་བར་
[115a]
[115a.1]གཞན་ལ་བྱིན་ན་ཉེས་བྱས་བཙལ་ཏེ་མ་རྙེད་ན་གཞན་ལ་སྦྱིན་#པ་ནི་ཉེས་མེད་དོ། །བརྟགས་པ་ནི་བདེ་བར་གཤེགས་པའི་གཟུགས་བརྙན་དག་བསླངས་ནས་བྱིན་པའོ། །སངས་རྒྱས་ཀྱི་སྐུ་གཟུགས་གཅིག་ལ་རྒྱན་མང་དུ་མངའ་བ་ལས། གཙུག་ལག་ཁང་
[115a.2]དེའམ་གཞན་གྱིས་སངས་རྒྱས་ཀྱི་སྐུ་གཟུགས་ལ་ཡ་ཏེ་བྱེད་པའི་ཚེ་བརྒྱན་པ་བརྙར་བྱིན་པ་ལ་ཉེས་མེད། ཉེས་བྱས་པ་ནི་བསྔོས་ནས་མ་བྱིན་པའོ། །གསེར་དངུལ་དང་གོས་ལྟ་བུ་གཞན་སྦྱིན་པར་བསྔོས་པ་ལས་ཕྱིས་མ་བྱིན་ན་ཉེས་བྱས། ཕྱིའི་མཚམས་སུ་སོང་སྟེ་དགེ་འདུན་ཕྱིར་
[115a.3]བསྔོས་པ་ལའོ#། །དགེ་འདུན་གྱི་སྤྱིར་དབང་བའི་ནོར་#ལྟ་བུ་ལས་དགེ་སློང་བཞི་ཡན་ཆད་ཀྱིས་ཁ་བརྔམ་བྱ་སྟེ་མཚམས་ཀྱི་ཕྱི་རོལ་དུ་ངེད་ཀྱང་དགེ་འདུན་གྱིས་བགོས་ཀྱང་ཉེས་པར་མི་འགྱུར་ཞེས་བགོས་ན་ཉེས་བྱས། སོ་སོར་ལག་ཏུ་ཐོབ་ན་སྤང་བའི་ལྟུང་བར་འགྱུར་ཞེས་བྱི་ཤུ་
[115a.4]ཏས་བཤད། དགེ་སློང་ཤི་བའི་ནོར་རྫས་ཞིག་དགེ་འདུན་དབང་བ་ལས་སྔགས་ཀྱིས་མ་བཏབ་#པར་བགོས་ན་ཉེས་བྱས། མཚམས་ཀྱི་ཕྱི་རོལ་ཏུ་སྔགས་ཀྱིས་བཏབ་#ནའང་ཉེས་བྱས། ཕྱི་རོལ་དུ་བགོས་པ་རེ་རེ་ཉེས་བྱས་རེ་རེ། དགེ་འདུན་གྱིས་གང་ཟག་མཚམས་ཀྱི་ཕྱི་རོལ་དུ་
[115a.5]བགོར་བཏང་ན་དགེ་འདུན་ཐམས་ཅད་ཉེས་བྱས་ཞེས་བྱི་ཛ་ཡ་བར་མས་བཤད། བྲེལ་བས་འགོད་པ་ཡང་ངོ་། །ཡོན་བདག་གཅིག་གིས་དགེ་འདུན་སྤྱིར་ཡོན་ཕུལ་བ་ལ་དེའི་ནང་ནས་དགེ་སློང་གཉིས་གསུམ་ཞིག་གུད་དུ་དོན་གཉེར་དུ་སོང་སྟེ་དེའི་འོག་ཏུ་བགོས་ན་ཉེས་བྱས་གུད་དུ་སོང་
[115a.6]བའི་དགེ་སློང་ན་རེ་ཅི་བདེར་གོས་ལ་ངའི་སྐལ་བ་བྱིན་ཅེས་བསྒོ་སྟེ་བགོས་པ་ན་ཉེས་མེད། མ་བསྔོས་པ་ཡང་ངོ་། །དགེ་སློང་ཤི་བའི་ནོར་འགོད་པའི་ཚེ་སྔར་སྔགས་ཀྱིས་མ་བཏབ་པར་བགོས་ན་ཉེས་བྱས་ཞེས་བྱི་ཛ་ཡ་#བར་མས་བཤད། ཤི་བའི་ནོར་འགོད་པའི་ཚེ་གནས་བརྟན་
[115a.7]དང་ཚེ་ལུ་ཐ་མ་ལ་ནོར་སྣ་རེ་ཞིག་མ་བྱིན་པར་བགོས་ན་ཉེས་བྱས་ཞེས་བྱི་ཤུ་ཏས་བཤད། དགེ་འདུན་ལས་གཅིག་གམ་གཉིས་སམ་གསུམ་འཐོབ་པ་ཐོབ་#ནས་བླངས་པའོ། །གཙུག་ལག་ཁང་གཅིག་ཏུ་ཡོན་བདག་གིས་དགེ་འདུན་ལ་ཡོན་ཕུལ་བ་གཙུག་ལག་ཁང་དེ་ན་དགེ་
[115b]
[115b.1]སློང་གཉིས་སམ་གསུམ་ཞིག་འདུག་སྟེ་དགེ་འདུན་དུ་#མ་ཚང་ན་ཡོན་དེ་གང་ཟག་དེ་རྣམས་དབང་སྟེ་སྔར་མ་བསྔོས་པར་ནོར་རྫས་དེ་བགོས་#ན་ཉེས་བྱས། རྣམ་པ་གཅིག་ཏུ་ན་དགེ་འདུན་ཉི་ཤུ་ཙམ་ཞིག་འདུག་པ་ལས་གཞན་ཡན་མན་དུ་དོན་གཉེར་དུ་སོང་#བའི་འོག་ཏུ་ཡོན་བདག་གིས་སྤྱིར་
[115b.2]ཕུལ་བ་གང་ཟག་གཉིས་སམ་གསུམ་འདུག་པས་བགོས་ན་ཉེས་བྱས། དེ་ཕམ་པར་མི་འགྱུར་བ་ནི་ཡོན་བདག་གི་སེམས་ཀྱིས་ཀྱང་བཏང་དགེ་སློང་གྲོགས་ཀྱིས་#ཀྱང་མི་ཤེས་པའི་ཕྱིར་རོ། །འདི་ལས་གཞན་ཡང་སྐལ་བ་མི་གཅོད་དོ། །མདོ་ལྟག་མ་ལྟར་དགེ་འདུན་གྱིས་སྤྱིར་ཕུལ་
[115b.3]བས་དགེ་འདུན་ཡན་མན་དུ་སོང་བས་#སྐལ་བ་དབང་ངོ་ཞེས་བྱི་ཛ་ཡ་བར་མས་བཤད། ཤི་བའི་ནོར་སྔགས་ཀྱིས་མ་བཏབ་ན་ཕྱོགས་བཅུའི་དགེ་འདུན་དབང་། སྔགས་ཀྱིས་བཏབ་ན་མཚམས་གཅིག་གི་དགེ་འདུན་དབང་སྟེ་#མཚམས་གཅིག་གི་དགེ་སློང་ནི་ཡང་སྐལ་བ་མི་གཅོད་#དོ་
[115b.4]ཞེས་བྱི་ཤུ་ཏས་བཤད། རྐུ་སེམས་ཀྱིས་ན་བརྐུས་པ་བཞིན་ནོ། །མདོ་ལྟག་མ་ལྟར་དགེ་འདུན་ལ་ཡོན་ཕུལ་བ་གང་ཟག་ལ་འགོད་པའི་ཚེ་དགེ་འདུན་གྲོགས་འོང་བར་དོགས་པའི་ཕྱིར། རྐུ་སེམས་ཀྱིས་#བགོས་ན་རིན་ཐང་ལས་ཕམ་པར་འགྱུར། རྐུ་སེམས་ཀྱིས་འགོད་པའི་ཚེ་
[115b.5]ནོར་འོངས་པར་དགེ་སློང་ཕ་རོལ་པོས་མི་ཤེས་ན་སྦོམ་པོ། བྱུང་བྱུང་དུ་དགྲ་འམ་གནོན་པ་སྲོག་ལ་དམན་པའམ་བྱི་#ཤུའི་ཚུལ་སྟོར་བ་མ་བྱུང་གི་བར་དུ་གཙུག་ལག་ཁང་མི་དོར། གཙུག་ལག་ཁང་མི་གནས་པར་མི་བྱ། རྒྱལ་པོའམ་མི་རྒོད་ལྟ་བུས་{ཆུང་ཟད་,ཅུང་ཟད་}གཙེས་པའི་ཕྱིར། 
[115b.6]གཙུག་ལག་ཁང་བོར་ཏེ་སོང་ན་ཉེས་བྱས། དེ་ལ་འདོད་པ་དང་བཅས་པ་སྦྱིན་པ་ན་བཅོལ། གཙུག་ལག་ཁང་གཅིག་#ན་དགེ་འདུན་མང་ཞིག་ཡོན་བདག་གི་འཚོ་བ་སྦྱར་བ་ལས་ཡོན་བདག་སྤྱུགས་སམ་ལམ་རིང་བོར་སོང་སྟེ་དགེ་འདུན་གྱི་འཚོ་བ་མེད་ན་གང་ཟག་གང་དད་པ་གཅིག་
[115b.7]གམ་གཉིས་ལ་གཙུག་ལག་ཁང་གི་ཡོ་བྱད་གཏད་དེ་གཞག །མ་འོངས་ན་ལོ་བཅུར་གནས། མདོ་ལྟག་མ་ལྟར་གཙུག་ལག་ཁང་སྲུང་#བའི་དགེ་སློང་ཡོན་བདག་མ་འོངས་ན་ལོ་བཅུར་གནས་ཤིང་འདུག་ཤིག །སྔར་ནི་བསོད་སྙོམས་#བླང་ངོ་། །མདོ་ལྟག་མ་ལྟར་ལོ་བཅུར་
[116a]
[116a.1]གཙུག་ལག་ཁང་དུ་བཞག་པའི་དགེ་སློང་དེ་འཚོ་བ་མེད་ན་ལོ་ལྔར་ནི་བསོད་སྙོམས་བསླང་#ངོ་། །དེའི་དུས་ན་སྦྱིན་བདག་མ་བྱུང་ན་གཞན་གཙུག་ལག་#ཁང་གི་འཁོར་དང་ལྷན་ཅིག་ཏུའོ། །ལོ་ལྔར་བསྡད་དེ་ཡོན་#བདག་མ་འོངས་ནས་འཚོ་བས་མི་སྦྱོར་#ན་གཙུག་ལག་
[116a.2]ཁང་གང་དང་ཉེ་བའི་དགེ་འདུན་དང་ཡོན་ཐུན་མོང་དུ་བྱ་སྟེ་ལོ་ལྔའི་བར་དུ་དེ་ལས་འཚོ་བར་བྱའོ། །རྙེད་པ་གཅིག་ལ་གསོ་སྦྱིན་ཐ་དད་པའི་ལས་བྱའོ། །ལོ་བཅུར་གནས་པའི་དགེ་སློང་ལོ་ལྔར་དགེ་འདུན་གཞན་གྱི་གཙུག་ལག་ཁང་དང་འཚོ་བ་ཐུན་མོང་དུ་སྦྱོར་བའི་ཚེ་འཚོ་བ་ནི་
[116a.3]དགེ་འདུན་དང་ཐུན་མོང་དུ་བྱ། མཆོད་#པ་དང་གསོ་སྦྱིན་ནི་བདག་གི་གཙུག་ལག་ཁང་དུ་བྱས་ཏེ་རས་ཀྱིས་#འཚོ་བ་དང་ཆོས་ཀྱིས་འཚོ་བ་སྟེ་ཆོས་ཀྱིས་འཚོ་བ་ནི་གསོ་སྦྱིན་བྱེད་པའོ། །གཏོང་ན་གཙུག་ལག་ཁང་གི་འཁོར་དུ་དངོས་པོ་རྣམས་ཞོག་ཤིག །མདོ་ལྟག་མ་ལྟར་དགེ་སློང་
[116a.4]ལོ་བཅུར་གནས་ཏེ་ཡོན་བདག་མ་འོངས་ཏེ་གུད་དུ་འགྲོ་ན་གཙུག་ལག་ཁང་དང་ཉེ་བའི་དགེ་འདུན་ལ་སྐུ་གཟུགས་དང་ཡོ་བྱད་ཐམས་ཅད་བརྩིས་ཏེ་གནས་ན་བྱིན་ཅིག །མདོ་ལྟག་མ་ལྟར་གཙུག་ལག་ཁང་བོར་བ་ལས་དགེ་འདུན་སླར་འདུས་ན་ཡོ་བྱད་གཏམས་པའི་རྣམས་དགེ་འདུན་གྱི་
[116a.5]ཡོ་བྱད་ཚང་བར་སླར་བྱིན་ཅིག །གནས་དག་གི་ནོར་གནས་དག་ཏུ་མ་བྱིན་ཅིག །གཙུག་ལག་ཁང་གཅིག་གི་རྐྱེན་ཡུལ་གྲུའམ་ནོར་རྫས་གཙུག་ལག་ཁང་དེའི་རྐྱེན་དུ་བསྔོས་པ་གཙུག་ལག་ཁང་གཞན་གྱི་རྐྱེན་དུ་མི་བསྔོའོ་ཞེས་བྱི་ཛ་ཡ་བར་མ་#བཤད། གཙུག་ལག་ཁང་སྟོང་པའི་
[116a.6]རྫས་ཉེ་འཁོར་གྱི་གཙུག་ལག་ཁང་དུ་གཏམས་པ་དགེ་སློང་སླར་འདུས་ན་སྔོན་ཅི་གཏམས་པ་དེ་ཉིད་སླར་སྦྱིན་གྱི་བསྣོར་ཅིང་མི་སྦྱིན་ནོ་ཞེས་བྱི་ཤུ་ཏས་བཤད། དེ་མ་རྙེད་ན་བྱིན་དུ་ཆུགས་ཤིག །ཡོན་བདག་དང་དགེ་འདུན་སླར་འདུས་ཏེ་གཙུག་ལག་ཁང་གི་ཡོ་བྱད་གཏམས་པ་#
[116a.7]སླར་མ་བསྐྱལ་ན་ཐོག་མར་གདམས་#པའི་དགེ་སློང་གིས་སློང་ལ་སླར་ཕུལ་ཅིག །ཁྱིམ་བདག་གིས་བསྒོས་པ་དེ་ལས་མི་འགལ། ཡོན་བདག་གིས་གཙུག་ལག་ཁང་སོ་སོར་རྐྱེན་ཕུལ་བ་ལས་ནང་མི་བསྣོར་སྟོན་#མོས་འདྲེས་པ་ཙམ་ནི་མ་གཏོགས་སོ། །བསྣོར་ན་ཉེས་བྱས། མ་བྱིན་
[116b]
[116b.1]ན་མཐུས་བླང་གཙུག་ལག་ཁང་གཞན་དུ་ནོར་གཏམས་པ་ལྟག་མ་ལྟར་བསླངས་ཏེ་མ་སྟེར་ན་མ་ཐུས་ཕྲོགས་ཏེ་བླངས་ཀྱང་ཉེས་མེད། རྙེད་ན་སྦྱིན་གཙུག་ལག་ཁང་ནང་མལ་སྟན་ནམ་སྣོད་སྤྱད་ལྟ་བུ་གཅིག་ལ་གཅིག་བརྟེན་པ་ལ་བྱིན་ན་ཉེས་མེད། ཉེས་མེད་པ་ནི་#མཆོད་རྟེན་དག་
[116b.2]གིར་#བསྔོས་པ་མ་གྲུབ་ནས་#བསྔོས་པའོ། །བདག་གིས་གདུགས་སམ་#འཕན་ལྟ་བུ་མཆོད་རྟེན་འདི་ལ་འབུལ་ལོ་ཞེས་བསྔོས་པ་ལས་རྐྱེན་ཅིག་འབྱུང་སྟེ་ཉེ་འཁོར་གྱི་མཆོད་རྟེན་གཞན་ལ་ཕུལ་ཀྱང་ཉེས་མེད། བྱང་ཆུབ་ཆེན་པོ་དང་ཆོས་ཀྱི་འཁོར་ལོ་དང་ཆོ་འཕྲུལ་ཆེན་པོ་དང་ལྷ་
[116b.3]ལས་བབ་#པ་མ་གཏོགས་ཏེ་གཞན་ནོ། །མཆོད་རྟེན་འདི་བཞི་ལ་ཡོན་འབུལ་བར་བསྔོས་པ་ཞིག་ལས་མཆོད་རྟེན་གཞན་ལ་ཕུལ་ན་ཉེས་བྱས། མཆོད་རྟེན་བཞི་ནང་བསྣོར་ཏེ་ཕུལ་བ་ནི་ཉེས་མེད། བསྔོས་པའི་སྤོང་བའོ། །བསྔོས་པའི་སྤོང་#བ་སྟེ་འདུལ་བ་རྣམ་པར་འབྱེད་པའི་
[116b.4]ནང་ནས་འབྱུང་བའི་མདོ།། །།འཇོག་པའི་སྤང་བ་ལ་འཆད་དེ། ཞག་བདུན་དུ་བསྔོས་པ་ལས་འདས་ན་དགེ་སློང་ལ་བསྒོ་ཤིག །སྨན་ཞག་བདུན་དུ་བཏགས་#ཏེ་བཟའ་བའི་ཚེ་ཞག་རེ་རེ་ལོན་ཞིང་དགེ་སློང་གྲོགས་པོ་ལ་དབང་གཟུགས། མ་བཙུགས་#ན་ཉེས་བྱས་ཏེ་ཞག་བདུན་
[116b.5]པའི་སྔགས་ཀྱིས་བཏབ་པས་ཡན་ལག་གཅིག །བཟའ་བའི་ཕྱིར་བཅངས་ནའོ། །སྔགས་བཏབ་སྟེ་བདག་གིས་བཟའ་བའི་ཕྱིར་བཅངས་པ་དང་ཡན་ལག་གཉིས། འདིའོ། །དངོས་པོ་ཁ་ཟས་རྣམ་#བཞི་གང་ཡང་རུང་ཡིན་པ་དང་ཡན་ལག་གསུམ། བརྒྱད་ཀྱི་སྐྱ་རེངས་བྱུང་ནའོ། །
[116b.6]ཁ་ཟས་རྣམ་བཞི་དེ་ཞག་བརྒྱད་ཀྱི་སྐྱ་རེངས་བྱུང་བ་དང་ཡན་ལག་བཞི་སྟེ། ཡན་ལག་འདི་#བཞི་དང་ལྡན་ན་སྤང་བའི་ལྟུང་བར་འགྱུར། ཞག་འདས་པའི་ཟས་མ་བརྟགས་པ་ཟོས་པ་བཞིན་དུ་འདིར་འདི་དག་ཀྱང་གདགས་སོ། །སྤགས་པའི་ཁ་ཟས་མ་བརྟགས་པ་ཟོས་ན་ལྟུང་བར་
[116b.7]འགྱུར་བ་བཞིན་དུ་སྨན་ཞག་བདུན་པ་ཡང་ཞག་འདས་ན་ཡང་སྤང་བར་འགྱུར། གང་དུ་འདིའི་ཕྱིར་བརྟགས་པ་དེ་ལ་ལྟུང་བ་མེད་དོ། །མར་དང་ཤིང་མར་དང་སྦྲང་རྩི་དང་ཁཎྜ་བརྟགས་པ་ལས། ཞག་བདུན་འདས་ན་སྤང་བའི་ལྟུང་བར་འགྱུར་བ་ལ་སྦྲང་རྩི་དང་ཁཎྜ་ནི་ཞག་འདས་ན་
[117a]
[117a.1]སྤང་ངོ་། །མར་དང་ཤིང་མར་གཉིས་ནི་རྐ་ལག་བསྐུ་བའི་ཕྱིར་བསྔོས་ཏེ་བཞག་ན་སྤང་མི་དགོས་ཏེ་ལྟུང་བ་མཐོལ་བས་ཚངས་སོ། །བརྟགས་པ་ནི་སྣའི་དང་བསྐུ་བ་བསྔོས་པའོ། །ཡོན་བདག་གཅིག་གིས་མར་དང་ཤིང་མར་ཞིག་ཅི་བདེར་སྤྱོད་ཅིག་ཅེས་དགེ་སློང་
[117a.2]ལ་ཡོན་དུ་ཕུལ་བ་ལས་སྣར་བླུགས་པ་དང་རྐང་ལག་བསྐུ་བའི་ཕྱིར་བརྟགས་ཏེ་བཞག་པ་ཞག་འདས་པའམ་ལྷན་ཅིག་འགྲོགས་ཀྱང་ཉེས་མེད་དེ#། ཞག་བདུན་གྱི་སྤང་བའོ། །ཞག་བདུན་པའི་སྤང་བའི་ལྟུང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།#
[117a.3]སྤང་བ་རྫོགས་སོ། །#འདི་ཡན་ཆད་སུམ་ཅུ་སྤང་བའི་ལྟུང་བ་རྫོགས་སོ།། །།འདི་མན་ཆད་དགུ་བཅུ་ལྟུང་བ་ལ་འཆད་དེ། ཆོས་དང་སངས་རྒྱས་ཀྱི་ཆོས་ལ་བྱ། ཆོས་མ་ཡིན་པར་སངས་རྒྱས་ཀྱི་ཆོས་མ་ཡིན་པ་རྣམས་ལ་བྱ། ཤེས་ཀྱང་དགེ་འདུན་དང་མངོན་སུམ་དུ་ཆོས་མ་
[117a.4]ཡིན་པར་བརྗོད་ན་སྦོམ་པོའི་ཉེས་པའོ། །དགེ་སློང་གིས་ཆོས་ཡིན་པ་དང་ཆོས་མ་ཡིན་པར་ཤེས་བཞིན་དུ་དགེ་འདུན་གྱི་ནང་དུ་མ་ཡིན་པ་ལ་#ཡིན་ནོ་ཞེས་སྨྲས་པ་དང་ཡིན་པ་ལ་མ་ཡིན་ཞེས་སྨྲས་ན་དགེ་འདུན་གྱི་ལྷག་མའི་དབྱེན་གྱི་སྦོམ་པོར་འགྱུར། {བརྫུན་,རྫུན་}ལ་རྣམ་པ་ལྔ་སྟེ། ཕས་ཕམ་
[117a.5]པའི་{བརྫུན་,རྫུན་}དང་དགེ་འདུན་གྱི་ལྷག་མའི་{བརྫུན་,རྫུན་}དང་སྦོམ་པོའི་{བརྫུན་,རྫུན་}དང་བཏུང་བའི་{བརྫུན་,རྫུན་}དང་ཉེས་བྱས་ཀྱི་{བརྫུན་,རྫུན་}ཏེ། སྦོམ་པོའི་{བརྫུན་,རྫུན་}ནི་མདོ་འདི་ཉིད་ཡིན་ནོ#། །གཞན་ནི་འོག་ནས་འཆད། གསོ་སྦྱིན་གྱི་ཚེ་མི་ཁྱོད་འདི་ན་ཀུན་གཙང་ངམ་#ཞེས་ལན་གསུམ་གྱི་བར་དུ་དྲིས་ན་མི་གཙང་དུ་
[117a.6]འདུ་ཤེས་ཀྱང་མི་སྨྲ་བར་འདས་ན་ཉེས་བྱས་པའོ། །གསོ་སྦྱིན་གྱི་ཚེ་སོ་སོར་ཐར་པ་ཀློག་པས་གུད་དུ་#ལྟུང་བ་མེད་དམ་ཞེས་ལན་གསུམ་དུ་དྲིས་ན་ལྷག་མ་མན་#ཆད་ཉེས་བྱས་ཡན་ཆད་ཀྱི་ལྟུང་བ་ཡོད་བཞིན་དུ་མ་མཐོལ་བར་བཅབས་ཏེ་#སོ་སོར་ཐར་པ་བཀླགས་ན་ཉེས་བྱས། འདི་དག་
[117a.7]ཀྱང་མདོ་གོང་མ་གཉིས་ལ་བྱ། ཕས་ཕམ་པའི་ཕས་ཕམ་པའི་{བརྫུན་,རྫུན་}ལ་བྱ། དགེ་འདུན་གྱི་ལྷག་མ་དགེ་འདུན་གྱི་ལྷག་མ་ཤ་བ་དང་སྐུར་བའི་{བརྫུན་,རྫུན་}ལ་བྱ། ལས་གཞན་པ་{བརྫུན་,རྫུན་}གྱི་རྣམས་ནིའོ། །{བརྫུན་,རྫུན་}གོང་མ་བཞི་མ་གཏོགས་པར་གཞན་ཤེས་བཞིན་དུ་{བརྫུན་,རྫུན་}བྱས་སོ་ཅོག་གང་
[117b]
[117b.1]བྱས་ཀྱང་ལྟུང་བར་འགྱུར། སྨྲ་བཞིན་ན་ཡང་འདུ་#ཤེས་རྙེད་ན་ལྡང་ངོ་། །{བརྫུན་,རྫུན་}བྱ་བར་བསམས་ཏེ་དངོས་པོ་མ་ཡིན་པ་ལ་ཡིན་པར་ཚིག་མགོ་བརྩམས་པ་ལས་རྐེད་བཅད་དུ་བོར་ཏེ་མ་སྨྲས་ཀྱང་ལྟུང་བར་འགྱུར་ཏེ་དཔེར་ན་ཀུན་འདི་#ལ་གསེར་གྱི་ཞེས་བྱ་བ་ལྟ་བུ། མནའ་#མི་དོར། དགེ་
[117b.2]སློང་གིས་མནའ་བོར་བ་འབའ་ཞིག་གི་ཚིག་ནི་བདེན་གྱི་གཞན་སྨྲས་པ་ལ་ཡིད་མི་ཆེས་པའི་ཕྱིར་ཉེས་བྱས། {བརྫུན་,རྫུན་}སྨྲ་བའི་ལྟུང་བའོ། །{བརྫུན་,རྫུན་}སྨྲ་བའི་ལྟུང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།སྐྱོན་དུ་སྨྲ་བའི་ལྟུང་བ་ལ་འཆད་དེ། དགེ་སློང་ངོ་། །དགེ་
[117b.3]སློང་ལ་སོགས་པ་ནི་མ་ཡིན་གྱི་དགེ་སློང་ལ་སྐྱོན་ནས་བོས་ན་ལྟུང་བ་སྟེ་ཡན་ལག་གཅིག །དེ་མ་ཐེག་པའི་ཡང་ངོ་། །འོག་ནས་འབྱུང་བ་ཕྲ་མ་ཡང་དགེ་སློང་ལ་བྱས་པས་ལྟུང་བར་འགྱུར་ཏེ་དགེ་སྦྱོང་དང་སྐྱེ་#བོས་སྨྲས་པ་ནི་མི་ལྟུང་ངོ་། །སྐྱོན་ནས་སྐྱོན་ཀྱང་ཡིན་པ་དང་ཡན་ལག་
[117b.4]གཉིས། འབོད་པར་འདོད་པ། སྐྱོན་ནས་ཀྱང་བོས་པ་དང་ཡན་ལག་གསུམ་སྟེ་འདི་#གསུམ་དང་ལྡན་པར་དགེ་སློང་ལ་སྨྲས་ཤིང་བོས་#ན་ལྟུང་། འཇམ་པའམ། ཚིག་འཇམ་པོས་ཉོན་མོངས་སྐྱོན་འདི་ལྟ་བུ་ཡོད་ཅེས་སྨྲས་ནའང་ལྟུང་། རྩུབ་པོ་གཤེ་བའི་ཚིག་ཏུ་དྲག་པོར་སྐྱོན་ནས་
[117b.5]བོས་ནའང་ལྟུང་། གང་ཅི་ལ་ཡང་དམ་པ་མ་ཡིན་པར་བསམས་ཤིང་སྨྲ་ན། དགེ་སློང་གིས་ཕ་རོལ་ལ་ལུས་ཀྱི་སྐྱོན་ཞར་བའམ་མཛེ་ཅན་ལ་སོགས་པའམ་ཡིད་ཀྱི་སྐྱོན་མེའམ་སྦྲུལ་གདུག་དང་འདྲ་ཞེས་བྱས་པ་དང་རིགས་ཀྱི་སྐྱོན་ཕྱག་དར་བ་ལ་སོགས་པ་འདི་ལྟ་བུ་ཡིན་ནོ་ཞེས་སྨྲས་
[117b.6]ན་ལྟུང་། མིང་མ་ཡིན་པ་དང་མིང་སྐྱོན་དུ་འགྱུར་བ་ལས་བོས་ན་ལྟུང་། མི་དགའ་བ་མ་སྐྱེས་ཀྱང་ངོ་། །དགེ་སློང་གི་དགེ་འདུན་#ལ་མདོ་ལྟག་མ་ལྟར་སྐྱོན་ནས་བོས་ན་ཁྲོས་ཀྱང་རུང་ལྟུང་བར་འགྱུར། གཞན་དགེ་སློང་#དང་ཁྱིམ་པ་ལ་སྐྱོན་ལྟག་པའི་#ལྟར་སྨྲས་ན་ཉེས་བྱས། རྒྱལ་
[117b.7]རིགས་དང་བྲམ་ཟེ་ལ་སོགས་པ་ན་ཉེས་བྱས་པའོ། །དགེ་སློང་ལ་རྒྱལ་རིགས་ལྟ་བུ་རིགས་བཙུན་པ་མ་ཡིན་པ་ལ་གནེང་#གཙོང་གི་ཚུལ་དུ་ཡིན་ནོ་ཞེས་སྨྲས་#ན་ཉེས་བྱས་ཞེས་བྱི་ཤུ་ཏས་བཤད། ཁྱོད་རྒྱལ་རིགས་ལ་སོགས་པ་བཙུན་པའི་ཚུལ་བོར་ཏེ་ཅིའི་ཕྱིར་ན་#ཐར་པར་ཞུགས་ཞེས་
[118a]
[118a.1]སྨྲས་ན་ཉེས་བྱས་ཞེས་བྱི་ཛ་ཡ་བར་མས་བཤད་སྐྱོན་ནས་འབོད་པའོ། །སྐྱོན་ནས་འབོད་པའི་ལྟུང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།ཕྲ་མའི་ལྟུང་བ་ལ་འཆད་དེ། ཕྲ་མ་འདོད་པས་ཆེ་གེ་མོ་ཞིག་སྨྲའོ་ཞེས་སྨྲ་ནའོ། །ཕ་
[118a.2]རོལ་དགེ་སློང་གཉིས་འཐབ་པ་འམ་དབྱེ་བར་བྱ་བའི་ཕྱིར་ཁྱོད་ལ་འདི་སྐད་ཟེར་རོ་ཞེས་#ཟེར་ཞིང་ཕན་ཚུན་དུ་ཚིག་བསྐྱལ་ན་ལྟུང་བར་འགྱུར་ཏེ་དངོས་ཕྲ་མ་ཡིན་པ་དང་ཕ་རོལ་ལ་སྨྲས་པ་དང་ཡན་ལག་གཉིས་དགེ་སྦྱོང་དང་ཁྱིམ་པ་གཉིས་ལ་ཕྲ་མ་བྱས་ན་ཉེས་བྱས། འོན་ཏེ་མིང་
[118a.3]ནས་ན་ཡང་ངོ་། །དགེ་སྦྱོང་དང་ཁྱིམ་པའི་མིང་ནི་མ་ཡིན་གྱི་དགེ་སློང་འདི་ཁྱོད་ལ་#འདི་སྐད་ཟེར་རོ་ཞེས་སྨྲས་ན་ལྟུང་བར་འགྱུར་ཏེ་ཡན་ལག་གསུམ། དེ་དགེ་སློང་ནའོ། །ཕ་རོལ་དུ་གནས་#པའི་དགེ་སློང་དེ་ཉིད་ཚུལ་ཁྲིམས་མ་ཉམས་པ་ལ་སྨྲས་ཏེ་ཡན་ལག་འདི་བཞི་དང་ལྡན་ན་
[118a.4]ལྟུང་། ཚུལ་དང་མི་ལྡན་པ་ལ་#ལྡན་པར་བསམས་ཏེ་སྨྲས་ནའང་ལྟུང་གཞན་ལ་ན་#ཉེས་བྱས་པའོ། །ཡན་ལག་འདི་བཞི་དང་མི་ལྡན་པར་སྨྲས་ན་ཉེས་བྱས་ཞེས་བྱི་ཛ་ཡ་བར་མས་བཤད། དགེ་སློང་འདི་འདི་སྐད་ཟེར་རོ་ཞེས་མིང་ནས་མ་ཕྱུང་བར་སྨྲས་ན་ཉེས་བྱས་ཞེས་བྱི་ཤུ་ཏས་
[118a.5]བཤད། ཕྲ་མའོ། །ཕྲ་མའི་ལྟུང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།སྤྱོས་#པ་ལ་འཆད་དེ། འབྷིད། ཤེས་བཞིན་དུ་བྱས་ན་ལྟུང་བར་འགྱུར་ཏེ་ཡན་ལག་གཅིག །དགེ་འདུན་གྱི་#ཡང་དག་པར་ཞི་བའོ། །དགེ་སློང་གཉིས་ཤིག་འཐབ་#པ་ལས་དགེ་འདུན་
[118a.6]གྱིས་ཞི་བར་བྱས་པ་ལས་དགེ་སློང་གཅིག་གིས་སླར་འཐབ་པའི་རིགས་སོ་ཞེས་འཐབ་ཏུ་བཅུག་པ་ལས་བརྒྱ་རྩ་གཅིག་གང་ཡང་རུང་སྟེ་དགེ་འདུན་གྱིས་ལས་བྱས་ཏེ་ཞི་བ་ལས་ཉེས་པར་འགྱུར་ཏེ་ཡན་ལག་གཉིས། དགེ་སློང་དག་གིས་གླེངས་པའོ། །དགེ་སློང་གཉིས་ཆོས་ཀྱི་ཕྱིར་རྩོད་པ་
[118a.7]ལས་བདག་གིས་གླེངས་པ་ལས་འགྱུར་ཏེ་ཡན་ལག་གསུམ། སྤྱོས་#ནའོ། །མདོ་ལྟག་མའི་#ལྟག་མ་ལྟར་དགེ་འདུན་གྱིས་ཞི་བར་བྱས་པ་ལས་ཞི་བའི་མི་རིགས་ཀྱིས་ད་རུང་རྩོད་པའི་རིགས་སོ་ཞེས་དགེ་འདུན་གྱི་ལས་སྤྱོས་#ཏེ་ཡན་ལག་འདི་བཞི་དང་ལྡན་ན་ལྟུང་བའོ། །འཁོད་པས་དགེ་འདུན་#
[118b]
[118b.1]ལས་བྱེད་པའི་ནང་ན་བདག་འདུག་ཏེ་#རྒྱུས་ཤེས་པ་དང་། ལས་བྱས་པ་དང་བདག་གིས་གསོལ་བ་དང་ཞུ་བའི་ལས་བྱེད་བྱེད་དེ་རྒྱུས་ཤེས་པ་དང་། དད་པ་བྱིན་པ་ལ་རྩ་#བའོ། །བདག་གིས་དད་པ་བྱིན་པ་དང་རྩིས་མགོ་འདི་རྣམས་དང་ལྡན་པར་གང་བྱས་ཀྱང་རུང་སྟེ་ལྟུང་བར་འགྱུར། 
[118b.2]ཉེས་བྱས་པ་ནི་འོངས་པ་དང་། དགེ་འདུན་གྱིས་ལས་བྱས་པ་ལ་དགེ་སློང་ཞིག་ཕྱིས་འོངས་ཏེ་ལས་འདི་བྱས་པ་མ་ལེགས་སོ་ཞེས་སྨྲས་ན་ཉེས་བྱས། ལྟ་བ་ལ་བརྗོད་པ་ཡང་ངོ་། །དགེ་སློང་གྲལ་ན་འདུག་པས་དགེ་འདུན་གྱི་#ལས་བྱས་པ་ལ་མི་རུང་པ་སྐད་དུ་ཚིག་འཇོང་རྙོལ་#དུ་སྨྲས་ནའང་
[118b.3]ཉེས་བྱས། དེ་བཞིན་དུ་#གླེང་བར་འདུ་ཤེས་ན་གླེང་བ་དག་ཀྱང་ངོ་། །དགེ་སློང་གཉིས་ཤིག་རྩོད་དེ་ལྟག་ཏུ་དགེ་འདུན་གྱིས་ཞི་བར་བྱས་པ་ལས་ཞི་བར་བྱས་པའི་#གླེང་དེ་ནི་མ་བསླང་གི་གླེང་གཞན་ཞིག་གིས་འཐབ་པར་འགྱུར་བའི་གཅུགས་#ཤིག་ལས་གླེང་བསླང་སྟེ་རྩོད་དུ་བཅུག་པའང་
[118b.4]ལྟུང་། དགེ་འདུན་གྱིས་ལས་བརྒྱ་རྩ་གཅིག་ལྟ་བུ་གང་ཡང་རུང་བ་#ཞི་བའམ་ཆད་པར་བྱས་པ་ལས་དེ་ཉིད་སྤྱོས་#ཀྱང་རུང་གཞན་དུ་སྤྱོས་#ཏེ་བསྣོར་ཀྱང་རུང་ལྟུང་ངོ་། །ལས་ཀྱི་འབྲས་བུར་གྱུར་པ་ལ་དེ་མ་ཡིན་ཞེས་བརྗོད་ན་ཕྱེད་དོ། །དགེ་འདུན་གྱིས་དགེ་སློང་ལྷག་མར་གྱུར་པ་ཞིག་
[118b.5]ཆད་པར་#བྱེད་དུ་བཅུག་པ་ཞག་བཅུ་ཙམ་བྱས་པ་ལ་དགེ་སློང་ཅིག་ན་རེ་ཆད་པ་བྱེད་པ་དེ་ལ་ཁྱོད་ཀྱིས་ཆད་པའི་ལས་བྱས་པ་འདི་མ་ཡིན་གྱིས་གཞན་བྱེད་དུ་བཅུག་གོ་ཞེས་སྤྱོས་#པའི་ཚེ་ཉེས་བྱས། ལས་བརྒྱ་རྩ་གཅིག་ཀུན་དེ་དང་འདྲ། སྤྱོས་པའོ། །སྤྱོས་#པའི་ལྟུང་བ་སྟེ་འདུལ་བ་རྣམ་པར་
[118b.6]འབྱེད་པའི་ནང་ནས་འབྱུང་བའི་མདོ།། །།བུད་མེད་ལ་ཆོས་འཆད་པའི་ལྟུང་བ་ལ་འཆད་དེ། ཆོས་འཆད་པའོ། །བུད་མེད་བརྡ་ཕྲད་པ་ལ་ཆོས་བཤད་པ་ལས་ལྟུང་བར་འགྱུར་ཏེ་ཡན་ལག་གཅིག །ཚིག་དྲུག་ལས་ལྷག་པར་རོ། །སྒོ་དྲུག་ལས་ལྷག་པར་བཤད་ན་ལྟུང་བར་འགྱུར་
[118b.7]ཏེ་ཡན་ལག་གཉིས། ལྷག་པར་ཤེས་ནའོ། །བདག་གི་#ཚིག་ལྔའམ་དྲུག་ལས་ལྷག་པར་སྨྲས་པར་ཤེས་ན་ལྟུང་བར་འགྱུར་ཏེ་ཡན་ལག་གསུམ་དང་ལྡན་ན་ལྟུང་བའོ། །ལྔ་པོ་ཚིག་ལྔ་ལས་བརྩམས་པའོ། །ཕུང་པོ་ལྔ་བཤད་པ་ལས་དྲུག་ཏུ་རྩོམ་པའི་ཚེ་ཉེས་བྱས། དྲུག་ཏུ་
[119a]
[119a.1]སྨྲས་ན་ལྟུང་། སྒོ་དྲུག་མི་རྟག་གོ་ཞེས་བཤད་པ་ལས་ཚིག་བདུན་དུ་རྩོམ་པའི་ཚེ་ཉེས་བྱས་ཚིག་བདུན་དུ་སྨྲས་ན་ལྟུང་བའོ། །མཁས་པས་མ་བྱས་པ་ནི་ལན་ཀུན་དྲིས་པ་དང་། མདོ་ལྟག་མ་ལྟར་ཕུང་པོ་དང་སྐྱེ་#མཆེད་བཤད་པ་ལས་བུད་མེད་མཁས་པས་འདི་
[119a.2]ཡན་ལག་ཐབས་ཇི་ལྟ་བུ་ཡིན་ཞེས་དེས་བྱེ་བྲག་ཏུ་དྲིས་པ་ལས་ཡན་ལག་ཞིབ་#ཏུ་བཤད་ཀྱང་ཉེས་མེད་ཁ་དོན་དང་#བུད་མེད་ཁ་དོན་#འབུལ་བ་ལ་ཁ་དོན་#མནོད་པ་དང་དབོག་པའི་ཚིག་དྲུག་ལས་ལྷག་པར་སྨྲས་ཀྱང་ཉེས་མེད། ཀུན་དྲི་བ་དང་། སྔོན་ཆད་ཆོས་བཤད་དེ་བུད་མེད་ཀྱིས་བརྗེད་པ་སླར་
[119a.3]འདྲི་#ན་ཚིག་དྲུག་ལས་ལྷག་པར་སྨྲས་ཏེ་བསྟན་པའང་#ཉེས་མེད། ཉེ་བར་གནས་པ་བྱིན་པ་དང་། དཀོན་མཆོག་གསུམ་#ལ་སྐྱབས་སུ་འགྲོ་བ་དང་ཁྲིམས་པའང་#ཚིག་དྲུག་ལས་ལྷག་པར་སྨྲས་ཀྱང་ཉེས་མེད། ཀུན་དྲི་བ་དང་#བྱིན་པའི་ཆགས་པའོ། །ཡོན་བདག་གི་#དགེ་སློང་བཤོས་
[119a.4]གསོལ་བའི་ཚེ་ཚིག་དྲུག་ལས་ལྷག་པར་ཚིགས་བཅད་སྨྲས་ཀྱང་ཉེས་མེད། གནས་སྤངས་ནས་#སྔ་མའི་མ་ཡིན་ནོ། །བུད་མེད་ལ་ཆོས་འཆད་པ་ཚིག་བཞིའམ་ལྔ་ཙམ་མན་ཆད་སྨྲས་ཏེ་ས་སྤོས་#ཤིང་བཤད་པ་ནི་ཉེས་མེད། ཚིག་གྲངས་ལས་འདས་པར་སྨྲས་ཏེ་ས་སྤོས་པ་ནི་ལྟུང་བར་
[119a.5]འགྱུར། འཆད་པའོ། །འཆད་པའི་ལྟུང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།ཀློག་པའི་ལྟུང་བ་ལ་འཆད་དེ། རབ་ཏུ་མ་རྫོགས་པ་དང་མཉམ་པའམ། འབྲང་བར་འཐོབ་པར་འགྱུར་བའི་སྟེ། སྨྲས་པ་ཆོས་སམ་ཡི་གེ་ནའོ། །དགེ་སློང་གཉིས་མགྲིན་པ་
[119a.6]བསྒྲིལ་ཞིང་སྨྲས་པ་ནི་མ་གཏོགས་ཏེ་དགེ་སྦྱོང་ངམ་ཁྱིམ་པ་ལྟ་བུ་ཞིག་དང་རྣམ་པ་འདི་རྣམས་གང་དང་ཡང་རུང་སྟེ་ཤ་ལོ་ཀ་#གཅིག་ཡན་ཆད་མིད་པ་བསྒྲིལ་ཞིང་སྨྲ་ན་ལྟུང་བར་འགྱུར། མི་འདོད་པར་འགྲུབ་པ་མ་གཏོགས་སོ། །ཁ་ཐོན་ཞུ་བ་ལ་སོགས་པ་དགེ་སློང་གིས་སྨྲས་པའི་རྗེས་
[119a.7]བཞིན་དགེ་སྦྱོང་ངམ་ཁྱིམ་པ་ཞིག་ལྕེ་#བདེ་ཞིང་ཚིག་མྱུར་བས་བདག་སྨྲས་པའི་ཚིག་#ནོན་ཏེ་བསྒྲིལ་ཞིང་སྨྲས་ཀྱང་ལྷན་ཅིག་སྨྲ་བར་མ་དད་ན་ཉེས་#མེད། མཉན་དུ་ཡོད་པ་ན་ཨུ་དའི་#ཡི་གེ་ཕལ་#མོ་ཆེ་དང་ལྷན་ཅིག་ཏུ་ཀླག་ཅོར་#ཆེར་ཟེར་ཞིང་མིད་པ་བསྒྲིལ་པ་ལས་བཅས། ལྷོགས་ཤིག་པ་
[119b]
[119b.1]ཡང་བསྟན་ཏེའོ། །མདོ་ལྟག་མ་ལྟར་དགེ་སྦྱོང་ངམ་ཁྱིམ་པའི་ཚིག་མྱུར་བར་སྨྲ་བ་ལ་ངའི་#ཚིག་སྨྲ་བ་མ་ཟིན་པར་མ་སྨྲ་ཤིག་ཅེས་ལན་གཉིས་གསུམ་དུ་བསྟན་ཅིང་བསྒོ་འང་རང་བཞིན་དུ་གྱུར་ཏེ་ཚིག་མྱུར་ནས་མཉམ་དུ་སྨྲས་པའང་ཉེས་མེད། ཁ་དོན་#དང་ཁ་དོན་#སློས་པའི་སྐབས་སྐབས་
[119b.2]སུ་ཚིག་བསྒྲིལ་ཞིང་སྨྲས་པའང་ཉེས་མེད། སློས་པ་དང་ཁ་དོན་#འབུལ་བའི་ཚེ་བརྗེད་དམ་ནོར་ཏེ་བསྟན་པར་སློས་པ་ལ་#བསྒྲིལ་ཏེ་སྨྲས་པ་ཉེས་མེད། ཀུན་འདྲི་བའོ། །དགེ་སྦྱོང་གིས་དྲིས་པ་ལ་ལེའུ་དང་དོན་འདི་ལྟ་བུ་ཡིན་ནོ་ཞེས་བསྒོ་བ་ལ་མཉམ་དུ་སློས་ཤིང་སྨྲ་བ་ནི་ཉེས་མེད། ཀློག་
[119b.3]པའོ། །ཀློག་#པའི་ལྟུང་བ་སྟེ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།ཉེས་སྨོས་ལ་འཆད་དེ་བསྐོའོ། །#སྡིག་པའི་དགེ་སློང་ཕ་དང་དགེ་སློང་མ་རིགས་སུ་བསྐོའོ། །མཉན་དུ་ཡོད་པ་ན་དགེ་སློང་ཨ་རི་ཤྟ་དང་དགེ་སློང་མ་ས་ར་ལ་གཉིས་ཤུག་ཏུ་འདུས་ནས་རིགས་སུན་པ་སྤྱོད་
[119b.4]པ་ལ་ཡུལ་དེའི་གྲོང་མི་ན་རེ་ཤ་ར་མ་ན་དེའི་སློབ་མ་འདི་ལྟར་རིགས་སུན་ཅིང་མི་ཚངས་པར་སྤྱོད་པ་ལ་ངེད་དང་མི་འདྲ་བ་མེད་ཀྱིས་འདི་དག་ལ་བསྟི་སྟང་དང་བསོད་སྙོམས་ལ་སོགས་པའང་མི་སྦྱིན་ནོ་ཞེས་དམ་བཅས་ཏེ། དགེ་སློང་ཡོན་ཏན་དང་ལྡན་པ་ཁ་ཅིག་སློང་བ་ལའང་བསོད་སྙོམས་
[119b.5]མ་སྟེར་བ་གཏམ་རིམ་པ་ནས་སངས་རྒྱས་ཀྱིས་གསན་ཏེ་དགེ་སློང་གཅིག་གསོལ་བ་དང་ཞུ་བའི་ལས་གཉིས་ཀྱིས་དགེ་སློང་ཕ་དང་དགེ་སློང་མ་འདི་གཉིས་དང་དགེ་འདུན་ཕལ་ཆེར་#ཕྱོགས་མི་སྟེ་#འདྲའོ་ཞེས་རིགས་སུ་བསྒོ་ཤིག་པར་བསྒོ་བ་ལ་བྱ། ཉོན་ཅིག་ཚེ་དང་ལྡན་པ། བསྐོས་
[119b.6]པའི་དགེ་སློང་གིས་ཁྱིམ་པ་ཕོ་སྨོས་ལ་རིགས་སུན་པའི་མིང་ནས་སྨོས་ཏེ་འོག་མའི་ཚིག་བསྒོ་བ་ལ་བྱ། འགྱུར་བ་ནི་རིགས་སུ་#རིགས་སུན་པ་དང་རབ་འབྱུང་གནས་སུ་རབ་འབྱུང་གནས་སུན་པ་འདི་ལྟ་སྟེ་འགྲུབ་པའི་འབྲས་ཀྱི་ཞིང་དུ་སེར་བ་དྲག་པོའི་འཁོར་ལོ་བབ་པ་དེའི་ཕྱིར་འབྲས་
[119b.7]དེ་ཁ་བཏགས་པའི་ཕྱིར་མ་རུང་པར་བྱ་བའི་ཕྱིར་མི་རིགས་པར་ཆུད་གཟན་པ་དང་འགྲུབ་པའི་བུ་རམ་ཤིང་གི་ཞིང་བཙོད་#འདྲ་བ་ཞེས་བྱ་བའི་ནད་ཀྱི་རིགས་བྱུང་ནས་དེའི་ཕྱིར་བུ་རམ་ཤིང་དེ་ཉིད་ཁ་གདགས་པའི་ཕྱིར་མ་རུང་བར་བྱ་བའི་ཕྱིར་མི་རིགས་པར་ཆུད་གཟན་པའི་ཕྱིར་ཚེ་དང་ལྡན་པ་
[120a]
[120a.1]ཁྱེད་དགེ་སློང་འདི་དང་དགེ་སློང་མ་འདིས་བསྟན་པ་མ་གཞལ་ཅིག །དགེ་སློང་ཕ་འདི་དང་དགེ་སློང་མ་འདི་དག་ནི་འབྲུ་ཚིག་པ་བཞིན་མི་སྐྱེ་བ་ནི་ཆོས་ཏེ་འདིའི་འདུལ་བའོ། །ལྟོ་ཤིག་བཅོམ་ལྡན་འདས་དང་གནས་བརྟན་གནས་བརྟན་རྣམས་ཀྱིས་དགེ་སློང་ལའོ་ཞེས་
[120a.2]རིགས་སུ་རིགས་ལ་བསྒོ་བ་སྨོས་ཤིག །མི་མོས་ན་ཞུ་བ་བྱོས་ཤིག །དགེ་སློང་བསྐོས་པ་གོང་དུ་བསྐོར་སོང་སོང་བ་ལ་དགེ་སློང་ཨ་རི་ཤྟས་ཁྱོད་སྒོར་འགྲོ་ན་གསད་#དོ་ཞེས་བསྡིགས་པ་དང་གྲོང་དུ་འགྲོ་མ་ནུས་ནས་བདག་གིས་རྔོ་མི་ཐོགས་སོ་#ཞེས་དད་པ་སླར་ཕུལ་བ་དང་སངས་རྒྱས་ཀྱིས་དགེ་
[120a.3]འདུན་སྟེ་#ལྔ་ལ་ཞུ་བ་བྱས་ཏེ་ཁྱེད་རྣམས་ཐམས་ཅད་ཀྱིས་དགེ་སློང་ཨ་རི་ཤྟས་#ཕོ་མོ་འདི་གཉིས་དང་གཞན་དང་ཐ་དད་པར་ལྟོས་ཤིག་པར་བསྒོ་བ་ལ་བྱ་འབྷིད་ཤེས་#བཞིན་པ་ལ་བྱ། མི་ཤེས་པའི་བསྙེན་པར་མ་རྫོགས་པ་ཉན་ནའོ། །དགེ་སློང་གིས་དགེ་སྦྱོང་དང་ཁྱིམ་པ་གཏམ་མཐོས་ཤིང་
[120a.4]མི་ཤེས་པ་ལས#། དགེ་སློང་འདིས་ཕམ་པའམ་དགེ་འདུན་གྱི་#ལྷག་མས་བྱས་སོ་ཞེས་#བྱས་ན་ལྟུང་བ་#སྟེ་དགེ་སྦྱོང་ངམ་ཁྱིམ་པ་དེ་ཕས་ཕམ་པ་བྱུང་བར་མི་ཤེས་པར་སྨྲས་པས་ཡན་ལག་གཅིག་བསྙེན་པར་མ་#རྫོགས་པ་དང་ཡན་ལག་གཉིས་མཉན་ཏེ་#ཐོས་པ་དང་ཡན་ལག་གསུམ། བསྒོ་
[120a.5]ནའོ། །ཉེས་པ་ཉིད་ཕ་རོལ་ལ་བསྟན་པ་དང་ཡན་ལག་བཞི། ཕས་ཕམ་པ་དང་དགེ་འདུན་གྱི་ལྷག་མའོ། །མདོ་ལྟག་ཏུ་བསྒོ་ཞེས་བྱ་བ་#ནི་ཕས་ཕམ་པ་དང་#དགེ་འདུན་གྱི་#ལྷག་མ་བསྒོ་བ་ལ་བྱ་སྟེ་ཡན་ལག་འདི་ལྔ་དང་ལྡན་ན་ལྟུང་བར་འགྱུར། བསྐོ་བ་མ་བྱས་པའོ། །དགེ་འདུན་གྱིས་
[120a.6]གྲོང་དུ་ཉེས་པ་སྦོམ་པོ་སྨོས་ཤིག་པར་བསྒོས་#པ་ནི་མ་གཏོགས་ཏེ་བདག་གིས་ཉེས་པ་སྦོམ་པོ་གཞན་ལ་སྨྲས་ན་ལྟུང་། དགེ་འདུན་ལ་མ་གསོལ་ནའོ། །དགེ་འདུན་སྡེ་ལྔ་ལ་གསོལ་བ་དང་ཞུ་བའི་ལས་ཀྱིས་གྲོང་དུ་བསྒོ་ཤིག་པར་བསྐོས་པ་ནི་ཉེས་མེད། དེ་ལྟར་མ་བསྒོ་བར་སྨྲས་པ་ནི་ལྟུང་
[120a.7]བར་འགྱུར། སྡུག་བསྔལ་སྦྱིན་པར་སྨྲ་བའོ། །ཉེས་སྨོས་ཀྱི་ལྟུང་བ་སྟེ་འདུལ་བ་བདུན་གྱི་གཙུག་ལག་ཁང་ངམ་སངས་རྒྱས་ཀྱི་དྲི་གཙང་ཁང་ངམ་ཙེ་ཏི་ཞིག་བརྩིག་#ན་གང་གིས་བརྩིག་#ཅིང་ལས་བྱེད་པའི་དགེ་སློང་དེས་ཤིང་གཅོད་ཅིང་རྔ་བའི་ཞལ་ཏ་བྱེད་ཅིང་གཅོད་དུ་གཞུག་པར་
[120b]
[120b.1]གནང་ངོ་། །ཇི་ལྟ་བྱ་བའི་ཐབས་འོག་ནས་འཆད་པ་ཡིན་ནོ། །ཞག་བདུན་བརྒྱད་ཀྱི་སྔོན་ལོགས་སུ་འོག་ཏུ་དཀྱིལ་འཁོར་དང་དྲི་བསུང་དང་མེ་ཏོག་དང་པོག་དང་མེ་མར་དང་གཏོར་མ་བྱིན་ལ་གསུམ་བརྒྱུད་བླངས་ནས་སྦྱིན་པའི་བཤགས་པ་བྱ་སྟེ་གང་ལྷ་ཤིང་འདི་ལ་གནས་པ་དེ་གནས་གཞན་
[120b.2]དུ་ཚོལ་ཅིག་ཤིང་འདི་མཆོད་རྟེན་གྱིའམ་དགེ་འདུན་གྱི་བྱ་བར་འགྱུར་རོ་ཞེས་ཤིག་པའི་ཚིག་གིས་སོ། །ཤིང་གང་ནས་རྔ་བའི་ས་དེར་ཞག་བདུན་ནམ་བརྒྱད་ཀྱི་སྔོན་ལོགས་ནས་ཤིང་དྲུང་དུ་དཀྱིལ་འཁོར་དང་དྲི་བསུང་དང་མེ་ཏོག་དང་མེ་མར་དང་པོག་སྤོས་དང་#མཆོད་པ་མེ་མར་དང་
[120b.3]གཏོར་མ་ལ་སོགས་པས་མཆོད་ཅིང་སྦྱིན་ནོ། །དེ་ནས་དཀོན་མཆོག་གསུམ་ལ་བསྟོད་པའི་སྟོཏྟྲ་#དང་ཞལ་ནས་གསུངས་པའི་ཚིགས་སུ་བཅད་པ་དང་ཞི་བར་བྱ་བའི་སྨོན་ལམ་དང་གསུམ་བརྒྱུད་#མར་བཀླག་གོ། །དེ་ནས་ཤིང་དེ་ལ་གནས་པའི་ལྷ་དེ་ལ་ཤིང་བྱིན་ཅིག་ཅེས་པའི་ཕྱིར་སྦྱིན་
[120b.4]པའི་ཚིགས་སུ་བཅད་པ་ཡང་བྱ་སྟེ་ལྷ་ལ་ཁྱོད་གནས་གུད་དུ་སོང་ཤིག་ཤིང་འདི་ནི་དགེ་འདུན་གྱི་མཆོད་རྟེན་ནམ་གཙུག་ལག་ཁང་གི་ཤིང་དུ་བྱ་དགོས་སོ་ཞེས་བསྒོ་ལ་ཤིང་གཅོད་པའི་ལས་མི་ལ་ཤིང་འདི་རྣམས་ཆོད་#ཅིག་ཅེས་མི་བསྒོ་བར་ལྷ་ཁང་#གི་ཤིང་དུ་དགོས་པ་ན་འདི་ཡིན་ནོ་ཞེས་རིག་པ་ཙམ་
[120b.5]དུ་བྱ། ཤིང་འཁོར་གཅིག་ནས་མང་དུ་རྔ་ན་མཆོད་པ་སྤྱིར་ཁ་གསུམ་ཙམ་དུ་བྱ་སོ་སོར་ཐོར་བུར་རྔ་ན་མཆོད་པ་དེ་བཞིན་དུ་ཁ་རེ་རེར་བྱ། སྔོན་ཤིང་མཁན་བྱེད་བྱེད་པ་ལས་རབ་ཏུ་བྱུང་བ་ལ་གནང་ཞེས་བྱ་བས་ཤིང་བཅད་པ་དང་ཤིང་ལ་གནས་པའི་ལྷས་དགེ་སློང་གིས་ངའི་གནས་ཕྲོགས་
[120b.6]སོ་ཞེས་སངས་རྒྱས་ལ་གསོལ་ནས་སངས་རྒྱས་ཀྱི་འཕྲུལ་གྱིས་ཤིང་གི་ལྷ་གཞན་ཞིག་བཀུག་སྟེ་ལྷ་འདི་གནས་མ་རྙེད་ཀྱི་བར་དུ་ཁྱོད་དང་ལྷན་ཅིག་ཏུ་#འདུག་ཤིག་ཅེས་བསྒོ་སྟེ། དེ་ནས་དགེ་སློང་རྣམས་བསྡུས་ཏེ། ད་ཕྱིན་ཆད་གཙུག་ལག་ཁང་ངམ་མཆོད་རྟེན་གྱི་ཤིང་གཅོད་ན་གོང་མ་
[120b.7]ལྟར་མ་#བྱས་པར་མ་གཅོད་ཅིག་#ཅེས་བཅས། དེ་སྟེ་འགྱུར་བ་མེ་འབྱུང་ངམ་ཁྲག་ཟག་གམ་ཡན་ལག་འགུལ་ལམ་ལོ་མ་ལྷགས་པ་ལ་སོགས་པ་མཐོང་ན་ཞིང་དང་བཅས་པའི་སྦྱིན་པ་དང་སེར་སྣའི་མི་བསྔགས་པ་དང་བསྔགས་པ་བཅས་པ་#བྱ། ཤིང་བཅད་པའི་ཕྱིར་མདོ་ལྟག་མ་ལྟར་ཆོ་
[121a]
[121a.1]ག་བྱ་བའི་འོག་ཏུ་བཅད་པར་བརྩལ་#བ་དང་ཤིང་དེ་ལ་མེ་འབྱུང་ངམ་ཁྲག་ཟག་གམ་ཡལ་ག་འགུལ་ལམ་སྒྲ་འབྱུང་བ་ལ་སོགས་པ་མཚན་མ་ཞིག་ཏུ་གྱུར་ན་ཤིང་དེ་ལ་གནས་པའི་ལྷ་གུད་དུ་མ་སོང་བ་ཡིན་གྱིས་ཤིང་འདི་དགེ་འདུན་གྱི་འམ་གཙུག་ལག་ཁང་ངམ་མཆོད་རྟེན་
[121a.2]གྱི་རྒྱུར་ཕུལ་ན་བསོད་ནམས་ཀྱི་ཞིང་ཡིན་ཏེ་ཡོན་ཆེའོ་ཞེས་ཆོས་ཤོད་ཅིག །སྦྱིན་གཏོང་#མ་བྱས་ཏེ་སེར་སྣ་བྱས་ན་སྡིག་ཆེ་བའང་བཤད། སྦྱིན་གཏོང་#བྱས་ན་བསོད་ནམས་ཆེ་བའི་ཆོས་ཀྱང་བཤད་དེ་ཤིང་བཅད་དམ#། མ་ཞི་མི་གཏོང་ན་མི་བཅད། མདོ་ལྟག་མ་ལྟར་ཆོས་བཤད་པ་ལ་
[121a.3]སོགས་པ་བྱས་ཏེ་བཅད་ན་མེ་འབྱུང་བ་ལ་སོགས་པ་འབྱུང་ཞིང་མ་ཞི་ན་ཅི་མི་#གཅོད་དོ། །འབྲིང་སེམས་ཅན་གྱི་གྲོང་དང་ས་བོན་རྣམ་#ལྔ་མ་རུང་བར་མ་གྱུར་པར་ཀྱང་ཤེས་བཞིན་པ་ལས་ལྟུང་བར་འགྱུར་ཏེ་ཡན་ལག་གཅིག །མ་རུང་བར་མ་གྱུར་ན་ས་བོན་རྣམ་ལྔ་སྟེ་ས་བོན་དང་སྡོང་བུའི་ས་བོན་དང་
[121a.4]ཚིགས་པའི་ས་བོན་དང་མེ་ཏོག་གི་ས་བོན་དང་འབྲས་བུའི་ས་བོན་དང་རྣམ་ལྔ་ལ་གག་#ཀྱང་རུང་སྟེ་རུལ་ཞིང་སྣང་བ་མ་ཡིན་པ་དང་མེ་དང་མཚོན་ལ་སོགས་པས་མ་བརྟགས་པ་ལ་མ་རུང་བ་བྱས་ན་ལྟུང་བར་འགྱུར། བརྟགས་#པ་མ་བྱས་པའི་ས་བོན་དང་སྐྱེ་བ་ཐ་དད་པ། མ་བརྟགས་པའི་ས་
[121a.5]བོན་དང་རྩི་ཤིང་ཐ་དད་ནས་སྐྱེ་བ་ཞིག་ལས་བཅད་དམ་བཤིག་ན་ལྟུང་བར་འགྱུར་རོ། །རྩ་བྲན་མ་རུང་བར་ན་ཡང་ངོ་། །ཤིང་གི་རྩ་བའི་ཡལ་ག་ཕྲེའུ་#དང་ལོ་མའི་ཡལ་ག་ཕྲེའུ་#བཅད་ན་ཡང་ལྟུང་བར་འགྱུར་རོ། །ཅི་ལྟ་ཅི་ལྟ་བུར་རྩི་ཤིང་དང་ས་བོན་ཅི་ལྟ་བུའི་ཐབས་ཀྱིས་བཅད་ཅིང་
[121a.6]མ་རུང་བར་བྱས་ན་ལྟུང་བར་འགྱུར། བསྒུལ་བས་ཀྱང་ངོ་། །ཤིང་དྲུང་པ་བསྒུལ་#ཅིང་འབྲས་བུ་ལྷགས་#ནའང་ལྟུང་བ་རེ་རེ་ཞིང་ལྟུང་བ་རེ་རེའོ། །མནན་པ་རྩྭ་དང་འཇི་བ་དང་ཉལ་ཉིལ་ལ་སོགས་པས་ཀྱང་ངོ་། །ས་བོན་དང་རྩི་ཤིང་ལ་སོགས་པ་མ་རུང་བར་བྱ་བའི་ཕྱིར་རྡོ་ཤིང་གིས་
[121a.7]མནན་ཏས་#འཇི་བ་དང་ཉལ་ཉིལ་ལ་སོགས་པས་མནན་ཅིང་མ་རུང་བར་བྱས་ན་ལྟུང་བར་འགྱུར་རོ། །#རྣམ་པར་འབྱེད་པའི་ནང་ནས་འབྱུང་བའི་མདོ།། །།བླ་མ་མིའི་ཆོས་ཀྱི་ལྟུང་བ་#འཆད་དེ། བདེན་པའོ། །མིའི་བླ་མའི་ཆོས་བདག་དང་ལྡན་དུ་ཟིན་ཀྱང་གཞན་ལ་སྨྲས་ན་ལྟུང་བར་འགྱུར་
[121b]
[121b.1]ཏེ་ཡན་ལག་གཅིག །བདེན་པ་མ་མཐོང་བའི་བསྙེན་པར་མ་རྫོགས་པའོ། །བསྙེན་པར་མ་རྫོགས་པའི་གང་ཟག་ཀྱང་ཡིན་ལ་མིའི་བླ་མའི་ཆོས་མི་ཤེས་ཤིང་མ་མཐོང་བ་ལ་སྨྲས་#ཏེ་ཡན་ལག་འདི་བཞི་དང་ལྡན་ན་ལྟུང་བར་འགྱུར་རོ། །ཁྱིམ་པའི་མདུན་དུ་རྫུ་འཕྲུལ་མི་བསྟན། ནོར་
[121b.2]རྫས་ལ་སོགས་པ་ཕྲན་ཚེགས་འདོད་པའི་ཕྱིར་རྫུ་འཕྲུལ་#དང་ལྡན་ན་#ཡང་ཁྱིམ་པའི་མདུན་དུ་རྫུ་འཕྲུལ་མི་བསྟན། ཁྱིམ་པ་གཅིག་གིས་ལྷུང་བཟེད་ཤིང་མཐོན་པའི་#ཁར་བཏགས་ཏེ་མུར་འདུག་དང་སངས་རྒྱས་ཀྱི་ཆོས་ལ་ལྟ་བ་དག་གིས་#རྫུ་འཕྲུལ་གྱིས་ལྷུང་བཟེད་ལེན་ནུས་པ་ལྷུང་
[121b.3]བཟེད་ཐལ་བྱུང་སྦྱིན་ནོ་ཞེས་བྱས་#པ་དང་མུར་འདུག་གིས་ལེན་མ་ནུས་ཏེ། དགེ་སློང་སླིན་ད་བད་ཙ་ཞེས་བྱ་བས་རྫུ་འཕྲུལ་གྱིས་ལྷུང་བཟེད་བླངས་ཏེ་ཁེ་ནས་ཁེ་#འདོད་པ་དང་ཁེའི་ཕྱིར་རྫུ་འཕྲུལ་མི་བྱ་བར་བཅས་ཏེ་བྱས་ན་ཉེས་བྱས། སེམས་ཅན་ཡིད་གཡོ་བ་དང་རྐུན་པོ་ནོར་མི་ཐོབ་པར་བྱ་
[121b.4]བའི་ཕྱིར་རྫུ་འཕྲུལ་བྱས་པ་#ཉེས་མེད། དགེ་སློང་མས་སྟོན་པ་ལ་མ་ཡིན། དགེ་སློང་མ་དགྲ་བཅོམ་ཞིང་རྫུ་འཕྲུལ་དང་ལྡན་དུ་ཟིན་ཀྱང་། སངས་རྒྱས་ཀྱི་སྤྱན་སྔར་རྫུ་འཕྲུལ་མི་བྱ། སངས་རྒྱས་ལྷ་ལས་བབས་ཏེ་གཤེགས་པའི་ཚེ་དགེ་སློང་མ་ཨུཏྤ་ལ་བར་སྣང་ལ་རྫུ་འཕྲུལ་གྱིས་
[121b.5]ཕྱག་བྱ་བར་བསམས་ནས་འཁོར་ལོའི་རྒྱལ་པོ་འཁོར་དང་བཅས་པར་སྤྲུལ་པ་དང་འཁོར་ཐམས་ཅད་རྫུ་འཕྲུལ་དེ་སུ་ཞིག་ཡིན་སྙམ་ཐེ་ཚོམ་ཟོས་པ་དང་སངས་རྒྱས་ཀྱི་སྤྱན་སྔར་དགེ་སློང་མ་ཐུགས་ཐུབ་བྱེད་བྱེད་པས་ཉེས་པ་ལས་བཅས། བླ་མ་མིའི་ཆོས་སྨྲ་བའོ། །བླ་མ་མིའི་ཆོས་ཀྱི་ལྟུང་
[121b.6]བ་རྫོགས་སོ།། །།{བརྫུན་,རྫུན་}གྱི་བླ་མའི་ཆོས་སུ་སྨྲ་བའི་ཡན་ལག་ཐམས་ཅད་འདིར་འདུས་ཏེ་འདིར་གཏོགས་སོ།། །།མཛའ་བའི་ལྟུང་བ་ལ་འཆད་དེ། དེ་སྟེ་བསྟན་ན་དོན་གྱི་ཞུ་བ་སྔ་མའི་དོན་དུ་བྱ། དགེ་འདུན་ནོར་ཞིག་འགོད་དམ་གུད་དུ་#གཏོང་ན་སྔར་གསོལ་བ་དང་ཞུ་བའི་ལས་བྱས་ལ་
[121b.7]བགོ། །དགེ་འདུན་གྱི་ལས་ཤིག་བྱེད་ནའང་སྔར་གསོལ་བ་དང་ཞུ་བའི་ལས་བྱས་ཏེ་བྱའོ། །གསོལ་བ་དང་ཞུ་བ་སྔར་བྱ་དགོས་པ་ནི་ཕྱིས་མི་ལྡོག་ཅིང་མི་འགྱུར་བར་བརྟན་པར་བྱ་བའི་ཕྱིར་སྔར་བྱའོ། །དད་པ་བྱིན་པའོ། །གོས་བགོ་འམ་ཕར་སྦྱིན་པའམ་#སྔར་དད་པ་བྱིན་ལ་ཕྱིས་དགེ་འདུན་
[122a]
[122a.1]དབང་བ་གང་ཟག་ལ་བསྔོས་སོ་ཞེས་ཟེར་ན་ལྟུང་སྟེ་ཡན་ལག་གཅིག །དགེ་སློང་གི་དགེ་འདུན་གྱི་#གང་ཟག་ལ་ཟས་མ་བྱིན་པ་རྙེད་ན་ལོག་པར་བསྔོ་བར་དགེ་སློང་གཞན་གྱི་མིང་ནས་མ་ཕྱུང་ཡང་ངོ་། །དགེ་སློང་གི་དགེ་འདུན་གྱི་#དཀོར་ཡང་ཡིན་#པ་དང་ཁ་ཟས་ཀྱང་མ་
[122a.2]ཡིན་པ་དང་དགེ་འདུན་དབང་བ་མཛའ་བའི་ཕྱིར་གང་ཟག་ལ་བསྔོས་སོ་ཞེས་དགེ་འདུན་ལ་{བརྫུན་,རྫུན་}གྱིས་#སྐུར་པ་དང་ཡན་ལག་འདི་བཞི་དང་ལྡན་ན་ལྟུང་བར་འགྱུར་ཏེ། གོས་གང་གིས་ཁྱེར་བའི་གང་ཟག་གི་མིང་ནས་ཕྱུང་ཡང་རུང་མ་ཕྱུང་ཡང་རུང་ལྟུང་བའོ། །མི་བདེན་པའི་དོན། 
[122a.3]མཛའ་བའི་#ཕྱིར་དགེ་འདུན་གྱི་#དབང་བ་གང་ཟག་ལ་བྱིན་ནོ་ཞེས་{བརྫུན་,རྫུན་}དུ་སྐུར་ན་ལྟུང་ངོ་། །སྐུར་བའི་ལྟུང་བའོ། །མཛའ་བའི་ཕྱིར་གོས་བྱིན་ནོ་ཞེས་སྐུར་བའི་ལྟུང་བ་སྟེ་རྫོགས་སོ།། །།བགེགས་ཀྱི་ལྟུང་བ་ལ་འཆད་དེ། འདུལ་བ་དང་ལྡན་པར་སྨྲ་བ་ལ་འཕྱ་ཞིང་རྣམ་པར་སྨྲ་བའོ། །
[122a.4]སོ་སོར་ཐར་པའི་མདོ་འཆད་པ་ལ་ཕས་ཕམ་པ་དང་དགེ་འདུན་གྱི་#ལྷག་མ་མ་གཏོགས་པར་ལྟུང་བ་མན་ཆད་ལ་འདི་ལྟ་བུའི་ཚིག་ཆུང་ངུ་རྟག་ཏུ་བསླས་ཅི་#དགོས་ཞེས་ཟེར་ན་ལྟུང་སྟེ་བཅོ་ལྔའི་གསོ་སྦྱིན་གྱི་ཚེ་ཡིན་པ་དང་འདུལ་བ་རྣམ་པར་འབྱེད་པ་དང་ཕྲ་མོ་དང་དྲིས་པ་དང་བྱེ་བྲག་ཏུ་གདོན་མི་
[122a.5]ཟ་བ་དང་སྡེ་བཞིའི་ནང་ནས་འབྱུང་བའི་ཚིག་ཡན་པ་དང་འདི་ལྟ་བུའི་ཚིག་ཆུང་ངུ་ཅི་དགོས་ཞེས་ཚིག་ཏུའང་སྨྲས་པ་དང་ཡན་ལག་འདི་གསུམ་དང་ལྡན་ན་ལྟུང་བར་འགྱུར། མདོ་སྡེའི་ན་ཉེས་བྱས་པའོ། །#མདོ་སྡེའི་ཚིག་དང་མདོ་སྡེའི་#ནང་ནས་འདུལ་བའི་ཚིག་བྱུང་བ་ལ་འདི་ལྟ་བུའི་ཚིག་ཆུང་
[122a.6]ངུ་ཅི་དགོས་ཞེས་#སྨྲས་པ་ནི་ཉེས་བྱས་བགེགས་སོ། །བགེགས་ཀྱི་ལྟུང་བ་རྫོགས་ཏེ། དགུ་བཅུའི་ལྟུང་བ་ལས་བཅུ་ཕུང་གཅིག་རྫོགས་སོ།། །།ས་བོན་གྱི་ལྟུང་བ་ལ་འཆད་དེ། དགེ་འདུན་དང་མཆོད་རྟེན་གྱི་ཕྱིར་ན་ལས་སར་པ་པས་ཤིང་ཆོད་ཅིག་དགེ་#དོར་བ་ལ་སོགས་པས་ཀྱང་ངོ་། །
[122a.7]ས་བོན་མ་རུང་པར་བྱ་བའི་ཕྱིར་ས་བོན་དང་རྩི་ཤིང་གི་ཐོག་ཏུ་རྡོ་ལ་སོགས་པ་བོར་བ་དང་ས་བོན་ཉིད་གུད་དུ་བོར་ཏེ་མ་རུང་བར་གྱུར་#ན་ལྟུང་བར་འགྱུར། རླུང་དང་ཚ་བ་ལ་བཞག་པས་ཀྱང་#ངོ་། །ས་བོན་མ་རུང་བར་བྱ་བའི་ཕྱིར་རླུང་དང་ཚ་བ་དང་ཉི་མ་དང་མེ་ལ་སོགས་པར་བཞག་ཅིང་མ་རུང་
[122b]
[122b.1]བར་འགྱུར་ནའང་ལྟུང་བར་འགྱུར། སྐམ་པའི་གནས་སུ་བཞག་པ་ཡང་ངོ་། །ས་བོན་མ་རུང་བར་བྱ་བའི་ཕྱིར་གཤེར་བའི་ས་བོན་སྐམ་པོ་ལ་བཞག་ན་ལྟུང་བར་འགྱུར་རོ། །དེར་འདོན་ནའོ། །ས་བོན་མ་རུང་བར་བྱ་བར་འདོད་པ་ལས་ལྟུང་བར་འགྱུར་ཏེ་ཡན་ལག་གཉིས་བདག་གམ་
[122b.2]གཞན་གྱིས་ཀྱང་ངོ་། །བདག་གིས་ས་བོན་མ་རུང་བར་བྱས་ཀྱང་རུང་གཞན་བྱེད་དུ་བཅུག་ཀྱང་རུང་ལྟུང་བར་འགྱུར་ཏེ་ཡན་ལག་གསུམ། མ་རུང་ན་རྩ་བ་དག་ཏུའོ། །ས་བོན་མ་རུང་བར་མ་གྱུར་པ་ཞིག་ལས་མ་རུང་བར་བྱས་ན་#ལྟུང་བར་འགྱུར་ཏེ་དེ་#ཡན་ལག་འདི་བཞི་དང་ལྡན་ན་ལྟུང་
[122b.3]བར་འགྱུར་རོ། །མ་རུང་བའི་ཚད་ལས་སོ། །ས་བོན་དང་རྩི་ཤིང་མ་རུང་བར་བྱ་བའི་ཕྱིར་བརྡས་#སམ་བསྲེགས་ན་དུ་མ་རུང་བ་བཞིན་དུ་ལྟུང་བ་རེ་རེའོ། །སྡོང་པོ་ཡང་ངོ་། །ཤིང་སྡོང་པོ་གཅིག་རྩ་བར་བཅད་ན་ཡན་ལག་རེ་རེ་ལྟུང་བ་རེ་རེར་མི་འགྱུར་གྱི་རྩ་བ་ནས་བཅད་པས་ལྟུང་བ་
[122b.4]གཅིག་ཏུ་ཟད་དོ། །ཉེས་བྱས་པ་ནི་སྦྱོར་བ་དག་ལའོ། །རྩ་#ཤིང་མང་པོ་ཞིག་རལ་གྲིའམ་ཟོར་བ་ཐབས་གཅིག་གིས་བཅད་ཅིང་བརྔས་ནའང་དུ་བཅད་པ་བཞིན་དུ་ཉེས་བྱས་རེ་རེ་དང་ལྟུང་བ་རེ་རེའོ། །དུ་ཆད་པ་བཞིན་དུ་ལྟུང་བ་ནི་རེ་རེར་འགྱུར་ཉེས་བྱས་ནི་སྤྱིར་ཐབས་གཅིག་བྱས་པས་ཉེས་བྱས་
[122b.5]གཅིག་ལས་མེད་པར་བྱི་ཤུ་#ཏས་བཤད། འདི་ལས་འདིས་བསྣུན་ན་སོ་སོར་ཐ་དད་དེ་དངོས་པོ་མ་ཡིན་ནོ། །ཤིང་སྡོང་པོ་གཅིག་བཅད་པར་བྱས་ན་སྟ་རེ་ཐབས་རེ་རེ་ལ་ལྟུང་བ་རེ་རེར་#མི་འགྱུར་གྱི་ཉེས་བྱས་རེ་རེར་འགྱུར་ཏེ་ཆོད་#ཟིན་ན་ལྟུང་བ་གཅིག་ཏུ་ཟད་དོ། །ཕྱུང་ན་མ་ཐར་#ཏེ་བསྐྱེད་ཀྱང་
[122b.6]ངོ་། །རྩི་ཤིང་ལ་སོགས་པ་གཞོན་ནུ་ཕྱུང་སྟེ་གུད་དུ་བསྐྱེད་ཀྱང་ལྟུང་བའོ། །ཉ་ལྕིབས་དང་ཆུ་ལྡུམ་ཆུ་ལས་ཕྱུང་ན་དེར་རོ། །ཆུའི་ནང་ན་ཉ་ལྕིབས་འདུག་པ་དང་ཆུ་ལྡུམ་རྩ་བ་མ་ཟུག་པ་ཐང་ལ་བྱུང་ཡང་རུང་ཆུ་གཅིག་ཏུ་སྤོས་ཀྱང་རུང་ལྟུང་བར་འགྱུར་རོ། །ཕྱེད་ནི་འབྲས་བུ་མ་བཅེམ་པར་
[122b.7]མིད་པའོ། །འབྲས་བུ་མ་བཅེམ་པར་རིལ་མེད་དུ་ལྟར་#བཏང་ན་ལྟུང་བ་ཕྱེད་དེ་ཉེས་བྱས་སོ། །དེ་སྟེ་འདི་བཅད་ན་དགེའོ་ཞེས་སྨྲའོ། །བསྐོས་ནའོ། །ཤིང་འདི་བཅད་ན་དགེའོ་ཞེས་ཟུར་དུ་སྨྲས་ཏེ་གཅོད་དུ་བཅུག་ཀྱང་རུང་ཤིང་འདི་བཅད་ན་ཁང་ཤིང་དུ་རེ་བཟང་ཞེས་ཁ་འཕྱན་དུ་
[123a]
[123a.1]བསམས་ཤིང་སྨྲས་ནའང་ཉེས་བྱས། རྫུ་འཕྲུལ་གྱིས་ན་མ་བྱས་པའོ། །ཤིང་ཞིག་གཟུགས་བརྙན་དུ་སྤྲུལ་ཏེ་བཅད་ན་ནི་ཉེས་མེད་དོ། །དེ་བཞིན་དུ་ས་བོན་ཐ་དད་པ་ལ་ས་བོན་དུ་འདུ་ཤེས་ནའོ། །ནས་ཞིག་མ་རུང་བར་བྱ་བར་བསམས་ལ་འབྲས་ཞིག་མ་རུང་བར་
[123a.2]བྱས་ནའང་ལྟུང་བར་འགྱུར་རོ། །དེ་བཞིན་དུ་རྩི་ཤིང་དང་ས་བོན་གག་ཀྱང་རུང་གཅིག་ཅིག་མ་རུང་བར་བྱས་པར་#བསམས་ལ་གཞན་ཞིག་མ་རུང་བར་བྱས་ནའང་ལྟུང་བར་འགྱུར་རོ། །ཤུན་ཕྲགས་དང་། ཤིང་གི་ཤུན་ཕྲགས་ཤིང་ལས་ནི་འཕགས་ཀྱི་རྩ་བ་ཅུང་ཟད་ཤིང་ལ་ཐོགས་
[123a.3]པ་བཀོགས་པ་དང་། གསོ་བ་དང་། ཤིང་རུལ་པ་ཤིང་མ་མོ་ལ་ཆགས་པའམ་ཤིང་སྤགས་#ཤིང་ལ་ཡོག་ཅིང་འདུག་པ་བཀོགས་པ་དང་། ལོ་མ་སྐྱ་བོ་དང་ཤིང་གི་ལོ་མ་སྐྱ་བོར་གྱུར་པ་བཏོགས་#པ་དང་། རྒྱས་པའི་མེ་ཏོག་དང་། མེ་ཏོག་རྒྱས་ཟིན་ཏེ་ལྷགས་ལ་ཐུག་པ་བཏོགས་པ་དང་། 
[123a.4]སྨིན་པའི་འབྲས་བུ་ནི། ཤིང་ཐོག་སྨིན་ཟིན་ཏེ་བྲུལ་ལ་ཐུག་པ་བཏོགས་#པ་དང་། ཕྱེད་ཤི་བ་ཞེས་བཅད་དོ། །མིང་#གིས་སྨོས་པ་འདི་རྣམས་བཏོགས་པ་#ཕྱེད་ཤི་བ་ཞེས་བྱ་སྟེ་ཉེས་བྱས་སོ། །དེ་དག་གི་རྩ་བར་གྱུར་པ་རང་བཞིན་ལས་མ་གྱུར་ན་མ་ཡིན། མདོ་ལྟག་མའི་ནང་ནས་མིང་
[123a.5]གིས་སྨོས་ཏེ་བཤད་པ་ལྟ་བུ་མ་ཡིན་པར་མེ་ཏོག་དང་འབྲས་བུ་མ་རྒྱས་པ་དང་ལོ་མ་སྐྱ་བོར་མ་གྱུར་པ་དང་ཤིང་ལས་མ་འཕགས་པ་དང་འབྲས་བུ་དང་མེ་ཏོག་གི་རྩ་བ་དང་ཤིང་ཏོག་དང་འབྲས་བུ་ལ་མི་ཉེ་བར་ཤིང་མ་མོ་ལ་ཉེ་བར་སྤྱད་#པ་ལ་སོགས་པ་ནི་ལྟུང་བ། ཤིང་ཏོག་ཤིང་གི་
[123a.6]མཚམས་སུ་བཅད་པ་ནི་ཉེས་བྱས། ཕྱེད་ནི་བཏབ་པའི་ས་བོན་གྱི་ཁམ་#རྩ་བ་མ་སྐྱེས་པ། ནས་འབྲས་ཀྱི་ས་བོན་བཏབ་ཏེ་#མྱུ་གུར་ནི་མ་གྱུར་ས་བོན་ལས་ཀྱང་ཉམས་ཏེ་རྩ་ལྷོགས་ཙམ་དུ་འདུག་པ་ལ་མ་རུང་བར་བྱས་ནའང་ཉེས་བྱས། རྡེའུ་ཤ་དང་ཤ་མོ་དང་ས་བལ་དང་རྫ་མ་དང་གོས་ཀྱི་
[123a.7]རླབས་ཕྱེད་སྐྱེ་བའི་བྱེ་བྲག་གོ། །མིང་གིས་སྨོས་པ་འདི་རྣམས་ལས་#གག་ཀྱང་རུང་སྟེ་མ་རུང་བར་བྱས་ན་ཉེས་བྱས། ཁུ་བ་ཚན་མོ་ལ་སོགས་པ་ཕོ་བ་དང་འཆག་#པ་དང་ཡལ་ག་ལ་སོགས་པ་དྲངས་པ་དང་དཀྱིལ་འཁོར་དུ་བྱུག་པ་དེའི་སེམས་ཀྱིས་ན་ལྟུང་བ་མེད་དོ། །ཁུ་བ་ལ་སོགས་པ་ཕོ་
[123b]
[123b.1]བ་དང་ཡན་མན་དུ་འགྲོ་བའི་རྡོག་ལམ་དུ་སོང་བ་དང་རྡོ་ཤིང་ལ་སོགས་པ་དྲངས་པའི་འོག་ཏུ་སོང་བ་དང་དཀྱིལ་འཁོར་བྱས་པའི་འོག་ཏུ་ས་བོན་མ་རུང་བ་ལ་སོགས་པ་ས་བོན་མ་རུང་བ་#བྱ་བའི་སེམས་ནི་མེད་ཀྱི་ལས་གཞན་བྱེད་པའི་ཞར་ལ་ས་བོན་མ་རུང་བར་གྱུར་པ་ནི་ཉེས་མེད་དོ། །གཅད་
[123b.2]#དོ་འཇག་མ་ལ་སོགས་པ་དོག་པར་གྱུར་ཏེ་བཅིངས་པ་ལ་དེ་མ་ཡིན་པས་ཐར་བར་མི་འགྱུར་ནའོ། །དགེ་སློང་དག་གཅིག་#མི་རྒོད་ཀྱིས་བཅིངས་ནས་གསད་#པར་བྱས་པ་དང་མི་རྒོད་ཀྱི་ནང་ན་དགེ་སློང་གི་ཚུལ་ཤེས་པ་གཅིག་ཡོད་དེ་དགེ་སློང་གསད་པ་#མི་རིགས་ཀྱི་རྩྭས་#བཅིངས་ཏེ་བཞག་
[123b.3]པ་དང་ཁོའི་ཁྲིམས་ཀྱིས་རྩྭ་གཅད་#དུ་མི་རུང་སྟེ་བཅིངས་པ་བཞིན་དུ་འདུག་པའི་རིགས་སོ་ཞེས་ཟེར་ནས་འཇག་མ་ལ་བཅིངས་ཏེ་བཞག་པ་དང་རྒྱལ་པོ་གཅིག་ཅིག་#{རི་དགས་,རི་དྭགས་}#བཤོར་དུ་སོང་སོང་ནས་མཐོང་བས་རྨོངས་པ་དེ་#དགེ་སློང་སྟེ་མི་རྒོད་ཀྱིས་རྩྭ་ལ་#བཅིངས་ཏེ་ཁྲིམས་ཀྱིས་རྩྭ་གཅད་#དུ་མི་
[123b.4]རུང་བས་སྔོད་མོད་ཅེས་སྨྲས་པ་དང་རྒྱལ་པོ་ཡང་དད་པ་སྐྱེས་ནས་རྒྱལ་པོ་ཉིད་ཀྱི་ལག་གིས་བཀྲོལ་#ཏེ་གོས་ལ་སོགས་པས་བརྫངས་ཏེ་བཏང་བ་ལས་བཅས་ཏེ་དེ་ལྟ་བུ་རྩྭས་#བཅིངས་ཤིང་སྲོག་ལ་དམན་པ་ཞིག་བྱུང་ན་རྩྭ་#བཅད་ཀྱང་ཉེས་མེད་དོ་ཞེས་གནང་ངོ་། །དེ་གཅིག་མ་ཡིན་པ་གཅིག་གིས་
[123b.5]སོ། །མདོ་ལྟག་མ་ལྟར་དགེ་སློང་མང་པོ་#ཞིག་བཅིངས་ན་ཟད་པར་གྱིས་རྩྭ་གཅད་#ཅིང་ལྟུང་བར་བྱ་བའི་མི་རིགས་ཀྱི་དགེ་སློང་གཅིག་གིས་རྩྭ་#ཆོད་དེ་བདག་ཁྲོལ་ལ་གཞན་ཀུན་ཀྱང་བདག་གིས་རྩྭ་#མ་ཆད་པར་གྲོལ་ལོ། །ས་བོན་གྱི་ཆོས་མ་ཡིན་པ་ཉེས་པ་མི་བྱེད་དོ། །ས་བོན་དུ་མི་རུང་བ་རྣམས་
[123b.6]#ནི་མ་རུང་བར་བྱས་ཀྱང་ལྟུང་བར་མི་འགྱུར་རོ། །མེས་རེག་པ་དང་བཙུགས་པ་མཚོན་དང་སེན་མོ་དང་ནེ་ཙོ་དང་རྙིངས་#པ་དང་ཕྱུང་བ་དང་བཀྲུམས་#པ་དང་གཤེགས་པ་དང་གཏུབས་པའོ་ཞེས་བརྟགས་པའོ། །ས་བོན་རྣམ་པ་ལྔ་ལ་མིང་གིས་སྨོས་པ་འདི་རྣམས་ཀྱིས་རེག་ཅིང་བརྟགས་པ་ནི་སྤྱད་དུ་རུང་སྟེ་ལྟུང་
[123b.7]བ་དང་ཉེས་པར་མི་འགྱུར་རོ། །ས་བོན་མ་ཡིན་པར་གྱུར་གྱི་བར་དུ་བཏགས་#པ་མི་བསྡད། མདོ་གོང་མའི་ནང་ནས་སྨོས་པ་བཞིན་དུ་སྔར་བཏགས་#ཟིན་པ་དང་སྣད་ཅིང་རྨ་བྱུང་བ་ལ་སོགས་པ་ས་བོན་དུ་མི་རུང་བ་རྣམས་ཀྱིས་བཏགས་#ཟིན་པ་ཡིན་ཏེ་གདོད་བཏགས་#མི་དགོས་སོ། །རླངས་པ་མེ་མ་#
[124a]
[124a.1]ཡིན་ནོ། །ས་བོན་ལ་སོགས་པ་རླངས་པ་ཚ་བ་ལ་གདུངས་#ཤིང་རེག་པ་ཡང་མེས་བརྟགས་པའི་ནང་དུ་ཆུད་དེ་ཕྱིས་བརྟགས་#མི་དགོས་སོ། །ཡང་དག་པར་རྟོགས་#པ་ན་མེས་འབྲས་བུའི་སྤྱིའི་གཟུགས་སུ་བརྟགས་#པ་གཙོ་བོར་བྱས་པའོ། །ནས་དང་ཤིང་ཏོག་ལ་སོགས་པ་
[124a.2]ལྟ་བུ་མང་ཞིག་ཕུང་པོར་འདུག་པ་ལ་བརྟགས་#པ་ནི་འབྲུ་རེ་རེ་ནས་བརྟགས་#མི་དགོས་ཀྱི་ཕུང་པོའི་སྤྱིར་མེས་རེག་པར་བྱུགས་པས་ཆོག་གོ། །དེའི་ཕྱོགས་གཅིག་ཏུ་ན་འདུས་པའི་མི་འགྱུར་མི་ལྡང་ངོ་། །མདོ་ལྟག་མ་ལྟར་སྤྱིར་ངོས་གཅིག་ཙམ་མེས་རེག་པར་བྱས་པས་མི་ཆོག་གི་ཕྱི་རོལ་གྱི་
[124a.3]ངོས་ཐམས་ཅད་དུ་མེས་རེག་རེག་ཙམ་བྱས་པས་བརྟགས་པར་ཆུད་དོ། །དགེ་སློང་གིས་བྱས་པ་ཡང་བརྟགས་པ་བྱས་པའོ། །ལྟག་ཏུ་ས་བོན་ལ་བརྟགས་པ་རྣམ་པ་ལྔ་#བདུན་སྨོས་པ་ལས་མེས་བརྟགས་#པ་མ་གཏོགས་པར་གཞན་དགེ་སློང་གིས་བརྟགས་པའང་བརྟགས་པར་ཆུད་དེ་ཟོས་
[124a.4]ཀྱང་ཉེས་མེད་དོ། །རྟོག་རྟོག་པའི་དགེ་སློང་ནི་ཆད་པ་རྩིས་#མགོ་བཞིན་དུ་ཡོད་དོ། །དགེ་སློང་གིས་མེས་བརྟགས་པའི་ཟས་ཟོས་པ་ནི་བརྟགས་པར་མི་ཆུད་དེ་ཉེས་བྱས་སོ། །ས་མ་བརྟགས་པར་ཡང་ངོ་། །མཚམས་ཀྱི་ནང་དུ་ཚད་མང་བྱས་པའམ་སྔགས་ཀྱིས་མ་བཏབ་པའི་ཚད་མང་
[124a.5]ས་མ་བརྟགས་པ་ཡིན་ཏེ་དེར་མེས་བརྟགས་པ་མ་གཏོགས་པར་གཞན་བརྟགས་པའང་ཉེས་མེད་དོ། །མེས་བརྟགས་པ་ནི་དགེ་སློང་གི་གནས་སུ་གཡོས་སོས་#པ་དང་འདྲའོ། །ཆུ་གྲང་མོས་མ་བཏབ་པར་ཞག་བདུན་པ་དང་ནམ་འཚོའི་བར་དུ་མི་བཟའ། ཞག་བདུན་པའི་སྨན་བུ་རམ་དང་
[124a.6]སྦྲང་རྩི་དང་མར་དང་ཤིང་མར་ལ་སོགས་པ་དང་ཚེ་གཅིག་གི་སྨན་ལ་སོགས་པ་ཡང་བཟའ་བའི་ཚེ་མི་གཞན་ལ་ཆུ་གྲང་མོས་རྟོག་ཏུ་གཞུག་གོ། །མ་བརྟགས་པར་ཟོས་སམ་བདག་གིས་བརྟགས་ན་ཉེས་བྱས། མ་བསླད་པ་ཐུན་གྱི་བར་དུ་#མི་བཟའ། རྩབ་མོ་དང་རྒུན་ཆུ་དང་བུ་རམ་ཆུ་ལ་སོགས་པ་
[124a.7]ཕྱི་དྲོ་བཏུང་དུ་རུང་བའི་རྣམས་ཀྱང་ཆུས་བླུགས་ཏེ་མ་བརྟགས་པར་མི་བཏུང་#འཐུངས་ན་ཉེས་བྱས། ས་བོན་སྐྱེ་བ་མ་རུང་བའོ། །ས་བོན་གྱི་ལྟུང་བ་སྟེ་#འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ།། །།འཁྱལ་བའི་ལྟུང་བ་ལ་འཆད་དེ། གང་ཟག་བཅུ་གཉིས་དག་ལ་བྱེད་དེ། དགེ་
[124b]
[124b.1]འདུན་གྱིས་#ལས་སུ་བསྐོས་པའི་གང་ཟག་བཅུ་གཉིས་ཀྱི་#ལས་གག་ཀྱང་རུང་མ་སྙོམས་ཤིང་བདག་ལ་མནར་ཏོ་ཞེས་{བརྫུན་,རྫུན་}གྱིས་སྐུར་ཅིང་ཕྱར་ཀ་བཏང་བ་ལས་ལྟུང་བར་འགྱུར་ཏེ་ཡན་ལག་གཅིག །མ་བསྐོས་པ་ལ་ཡང་ངོ་། །དགེ་འདུན་གྱིས་གང་ཟག་བཅུ་གཉིས་ཀྱི་ལས་སུ་གསོལ་བ་དང་
[124b.2]ཞུ་བའི་ལས་ཀྱིས་ནི་མ་བསྐོས་ཀྱི་ཁས་བསྐོས་ཤིང་གང་ཟག་བཅུ་གཉིས་ཀྱི་ལས་གང་ཡང་རུང་བྱེད་པ་ལ་འཕྱ་ན་ཡང་ལྟུང་བའོ། །སྤྱོད་པ་འགགས་པ་ཡང་ངོ་། །གང་ཟག་བཅུ་གཉིས་ཀྱི་ལས་གང་ཡང་རུང་བྱེད་བྱེད་པ་ལས་བྱུང་བ་ལ་སྔོན་ལས་བྱེད་པའི་ཚེ་བདག་ལ་མནར་ཅིང་མ་སྙོམས་ཏེ་
[124b.3]མནར་ཏོ་ཞེས་འཕྱ་#ན་ཡང་ལྟུང་བའོ། །འཁྱལ་བའམ་#བདག་གི་ཕྱིར་དེ་ཐོས་པར་འཕྱར་ཞིང་གཞན་ལ་བསྟན་ནའོ། །འཁྱལ་ཞིང་འཕྱར་བ་ནི་བདག་ལ་མ་སྙོམས་ཤིང་མནར་ཏོ་ཞེས་བྱས་པ་དང་བདག་གིས་སྨྲས་པ་དེ་གང་ཟག་བཅུ་གཉིས་གང་ལ་འཕྱར་བ་དེས་སླར་ཡང་ཐོས་པ་དང་ཁོས་མ་
[124b.4]ཉམས་#པ་ལ་{བརྫུན་,རྫུན་}དུའང་སྨྲས་པ་དང་ཡན་ལག་བཞི། རྩ་བའི་ནི་བགྲང་བར་རོ། །ལྟུང་བར་འགྱུར་བའི་ཚད་ནི་དགེ་འདུན་གྱིས་དེ་སྐད་མ་ཟེར་ཅིག་ཅེས་བསྒོ་བ་ལ་མ་བཏང་སྟེ་དགེ་འདུན་གྱིས་ཁྱེད་ཚུལ་ཁྲིམས་དང་མི་ལྡན་ཞིང་ལོག་པར་སྤྱོད་པ་ཡིན་ཏེ་ཚུལ་ཁྲིམས་དང་མི་ལྡན་པའི་ནང་དུ་གཏོགས་
[124b.5]སོ་ཞེས་བསྒོས་#ཏེ་མ་བཏང་ན་ལྟུང་བར་འགྱུར་རོ། །ཡན་ལག་འདི་ལྔ་དང་ལྡན་ན་ལྟུང་བའོ། །གཞན་དུ་ན་ཉེས་བྱས་པའོ། །མདོ་ལྟག་མ་ལྟར་དགེ་འདུན་གྱིས་མི་#བསྒོ་ཞིང་མ་བགྲངས་ཀྱི་བར་དུ་ཕྱར་ཅིང་#སྨྲས་པ་དང་འཕྱར་#བར་མ་བསམས་པར་འཕྱར་#བའི་ཚིག་ཏུ་ཁ་ནས་བྱུང་བ་ཉེས་བྱས། ཆུང་
[124b.6]ཟད་དུ་དགོངས་པ་ཡང་མི་ནུས་པ་མི་མངག །གང་ཟག་བཅུ་གཉིས་ལ་འཁྱལ་ཞིང་འཕྱར་#བའི་མི་དེ་བཅོས་སུ་མི་བཟོད་ཅིང་ཁྲོ་གཏུམ་ཅན་ཞིག་སྟེ་སླར་འཐབ་མོ་རྒལ་#ཞིང་འཁོན་དུ་འཛིན་པ་ཙམ་གྱི་ཚོད་ན་དེ་སྐད་མ་སྨྲ་ཤིག་ཅེས་བསྒོ་བ་དང་ཉེས་པའི་ནང་དུ་གཏོགས་པར་བགྲང་བར་མི་བྱ་བར་
[124b.7]བཞག་པ་ལའང་བྱ། འཕྱར་#བ་དེ་ལ་མ་སྨྲ་ཤིག་ཅེས་བསྒོར་བཏང་#བའི་དགེ་སློང་ཡང་གཉེན་པོ་ཐབས་མཁས་པ་ངོ་ཟློག་ཕོད་པ་ལས་མངག །བདག་གིས་དེ་ཉིད་དང་འཁོན་ན་བདག་གིས་#ལས་སུ་མི་བསྒོ། །གང་ཟག་བཅུ་གཉིས་ཀྱིས་ལས་སུ་བསྐོས་པ་གང་ཡང་རུང་སྟེ། དགེ་སློང་གཞན་
[125a]
[125a.1]ལས་ཤིག་བསྐོ་ན་དགེ་སློང་འཁོན་#ཡོད་པ་ལ་བདག་གིས་ལས་སུ་མི་བསྐོ#། །ལས་སུ་བསྐོ་དགོས་ན་ཡང་དགེ་སློང་འཁོན་#མེད་པ་ལས་བསྐོར་གཞུག་གོ། །འཕྱར་#བའོ། །འཁྱལ་ཞིང་འཕྱར་#བའི་ལྟུང་བ་རྫོགས་སོ།། །།སྨྲ་བའི་ལྟུང་བ་ལ་འཆད་དེ། མི་བགྲང་བ་མ་ཡིན་པ་
[125a.2]ནི། ལྟག་མ་ཕྱར་བ་དང་འདྲ་བར་བསྒོ་བའི་ལན་ལོག་པར་ལྡོན་པ་ཡང་མི་བགྲང་བ་མ་ཡིན་ཏེ་ལོག་པར་སྨྲ་བ་ལ་དེ་སྐད་མ་ཟེར་ཞེས་ལན་གཅིག་བསྒོ། །དེ་ནས་མ་བཏང་ན་ཁྱེད་#ཚུལ་ཁྲིམས་དང་མི་ལྡན་པ་འདི་རྣམས་ཀྱི་ནང་དུ་གཏོགས་པར་བགྲང་#ཞེས་བྱ་སྟེ་མ་བཏང་ན་ལྟུང་སྟེ་ཡན་ལག་གཅིག །
[125a.3]བསྐུལ་བར་ཞུགས་པའི་བཀའ་དང་མི་སྨྲ་བའི་ལོག་པ་ཅན་དང་སྨྲས་པའི་གང་ཟག་མངོན་སུམ་དུ་འཁྱལ་བ་གཞན་ལ་སྟོན་ཅིང་འཕྱར་#བའོ། །དགེ་སློང་གྲོགས་ཀྱིས་ཉེས་པར་བྱེད་ཅིང་ལོག་པར་མ་བྱེད་ཅེས་གཞུང་#བཞིན་དུ་བསྒོ་ན་སླར་ལོག་པར་སྨྲ་ཡང་རུང་ཅང་མི་སྨྲ་བར་ཐེན་#ཏེ་འདུག་ཀྱང་རུང་ཚུལ་
[125a.4]བཞིན་དུ་བྱད་པ་#སྟོན་པ་དགེ་སློང་ལ་མངོན་སུམ་དུ་ལན་ལོག་པར་ལྡོན་ཅིང་#སྨྲ་ན་ལྟུང་བའོ། །ཞུ་བས་སོ། །དགེ་འདུན་གྱིས་མ་བྱེད་ཅིག་ཅེས་ལན་གཅིག་སྔར་བསྒོ་བ་དང་ཉེས་པར་གཏོགས་སོ་ཞེས་བགྲང་བ་ནི་གསོལ་བ་དང་ཞུ་བའི་ལས་ཀྱིས་བྱ། དགེ་སློང་གིས་བཀའ་བཟློག་ནའོ། །ཉེས་པར་
[125a.5]སྤྱོད་པ་ལ་དགེ་སློང་ཚུལ་བཞིན་དུ་སྤྱོད་པས་ཚུལ་བཞིན་དུ་#བསྒོ་བ་ལ་སླར་ལན་ལོག་པར་སྨྲ་བའམ་ཅང་མི་སྨྲ་བར་ཐེན་ཏེ་འདུག་སྟེ་ངག་མ་མཉན་ཅིང་བཟློག་ན་ལྟུང་སྟེ་ཡན་ལག་གཅིག །དེར་འདོད་པས་སོ། །ལོག་པར་སྤྱོད་པ་ལ་#དེ་ལྟར་མ་བྱེད་ཅེས་སྟོན་ཅིང་འོང་བ་ལ་ལན་ལོག་པར་སླར་བཟློག་
[125a.6]པར་འདོད་དེ་སྨྲས་ཤིང་བྱས་པ་ལས་ལྟུང་བར་འགྱུར་ཏེ་ཡན་ལག་གཅིག །གཞན་དུ་སྨྲ་བས་སོ། །བསྒོ་བའི་ལན་བཞིན་དུ་མི་སྨྲ་བའི་ཁ་རོག་ཏུ་འདུག་གམ་ལན་ལོག་པར་སྨྲས་པ་ལ་ཡན་ལག་གཅིག་སྟེ་ཡན་ལག་འདི་བཞི་དང་ལྡན་པར་བྱས་ན་ལྟུང་བར་འགྱུར་ཉེས་བྱས་ནི་ཁ་རོག་ནའོ། །
[125a.7]དྲིས་པ་དང་བསྒོ་བ་ལ་སོགས་པ་ཅི་ཡང་རུང་སྟེ་ལན་ལོག་པར་གླན་པར་བྱ་བའི་ཕྱིར་མི་སྨྲ་བར་འདུག་ན་ཉེས་བྱས། མི་དྲན་ནོ་ཞེས་ཀྱང་ངོ་། །གཏམ་དྲི་བ་ལ་ལན་ལོག་པར་གླན་པར་བྱ་བའི་ཕྱིར་དྲན་པ་མི་#དྲན་ནོ་ཞེས་བྱས་ན་ཉེས་བྱས། དེ་སྡུག་བསྔལ་བར་སྨྲས་པ་མ་ཡིན་ནའོ། །གཉེན་
[125b]
[125b.1]བཤེས་ལྟ་བུ་ཤི་ན་དྲང་པོར་སྨྲ་ན་མྱ་ངན་དུ་འགྱུར་བའི་ཕྱིར་#མ་སྨྲས་ཤིང་ལན་མ་གླན་ནམ་གཏམ་གཞན་དུ་བཟློག་སྟེ་#སྨྲས་ན་ཉེས་མེད་དོ། །དེ་བས་ན་གསད་#པ་མཐོང་སྟེ་ཀུན་འདྲི་ན་སྐད་ཅིག་སྲོས་སྐད་ཅིག་ཆུ་འཐུང་སྐད་ཅིག་ངལ་སོས་#གནམ་མམ་སེན་#མོ་མཐོང་ངོ་ཡང་དག་པར་ན་སེམས་ཅན་
[125b.2]ནམ་གསད་#པ་མ་མཐོང་ངོ་ཞེས་སྨྲས་ན་ལྟུང་བ་མེད་དོ། །མི་བསད་པ་ཞིག་བྲོས་ཏེ་སོང་ལ་སྙེགས་#པའི་མི་འོངས་ཏེ་འདྲི་ན་མདོ་#འདི་ལས་འབྱུང་བ་བཞིན་དུ་རིང་དུ་ཐོགས་པར་བྱ་བའི་ཕྱིར་ཚིག་ལོག་པར་སྨྲས་ཤིང་གྱ་གྱུ་བྱས་ཀྱང་ཉེས་མེད་དོ། །དེ་ལྟར་བྱས་ཀྱང་འདྲི་ན་སེམས་ཅན་ལ་དངོས་པོ་
[125b.3]མེད་པར་བསམས་ཏེ་ཡང་དག་པར་ན་སེམས་ཅན་གསད་#པའི་མི་མ་མཐོང་ངོ་ཞེས་ཀྱང་ཉེས་མེད་དེ། གང་དུ་དཔང་པོར་འགྱུར་བ་དེར་གནས་པར་མི་བྱ་ཁ་#མཆུ་ལ་སོགས་པ་རྩོད་ཅིང་དཔང་དང་ཆེ་བཞིར་བཅོལ་ཞིང་འཛིན་པར་འགྱུར་བར་མི་འདུག་པར་བྱོལ་ཏེ་འགྲོ། །གནོད་པ་བྱེད་ན་སྒོ་མ་
[125b.4]བཅད་པར་དཔང་དུ་མི་སྦྱིན། མདོ་ལྟག་མ་ལྟར་བྱོལ་ཡང་མ་ཐར་ཏེ་དཔང་དང་ཆེ་བཞིར་བཟུང་ན་ཕྱིས་གནོད་པ་མི་བྱ་བར་དམ་བཅས་ལ་དཔང་བྱ། ཕྱིས་གནོད་པ་མི་བྱ་བར་མི་#བཏུབ་ན་ཁ་བཙུམས་ཏེ་འདུག་གོ། །བཀའ་བཟློག་པའོ། །སྨྲ་བའི་ལྟུང་བ་སྟེ་རྫོགས་སོ།། །།ཁྲི་སྟན་གྱི་ལྟུང་བ་
[125b.5]ལ་འཆད་དེ། ཁྲི་དང་ཁྲིའུ་དང་སྔས་དང་ལ་བ་དང་སྔས་ཁབ་དང་གྲུ་བཞི་ཞེས་པ་ནི་མལ་སྟན་ནོ། །དགེ་འདུན་གྱི་ཁྲི་དང་ཁྲིའུ་དང་སྔས་ལ་སོགས་པ་མིང་གིས་སྨོས་པ་འདི་རྣམས་བླ་རེ་#མེད་པའི་ནམ་མཁའ་ལ་བོར་བ་ལས་ལྟུང་བར་འགྱུར་ཏེ་མལ་སྟན་དངོས་དང་བླ་རེ་#མེད་པ་སྟེ་ཡན་ལག་གཉིས། 
[125b.6]འདོམ་བཞི་བཅུ་རྩ་དགུ་དེའི་མཚམས་སོ། །ཁྲི་སྟན་བླ་རེ་#མེད་པའི་ནམ་མཁའ་ལ་ལུས་ཏེ་མ་བརྟུལ་#བར་སོང་ན་ཁྲི་སྟན་འདུག་པ་ནས་འདོམ་བཞི་བཅུ་རྩ་དགུ་ལས་འདས་པར་སོང་ན་ལྟུང་བར་འགྱུར་ཏེ་ཡན་ལག་གཅིག །བསྐོར་བ་ནི་སྒོ་གང་#ནས་སོ། །འདོམ་བཞི་བཅུ་རྩ་དགུར་བཅལ་#བ་ནི་
[125b.7]གཙུག་ལག་ཁང་ཕྱི་རས་བསྐོར་ན་#གཙུག་ལག་ཁང་གི་ཕྱི་རའི་སྒོ་གང་ནས་བཅལ་#ལོ། །ཕྱིར་མེད་ན་སྟན་ག་ལ་འདུག་པའི་གནས་ནས་འདོམ་བཞི་བཅུ་རྩ་དགུ་ལ་བཅལ་#ལོ། །དེ་ལས་འདས་པའི་ཕྱིར་བརྗོད་#དེ། འགྲོའམ་ནང་དུ་ཡང་ཉལ་ལམ། བསམ་གཏན་དུ་ཞུགས་པ་ལ་སོགས་པས་
[126a]
[126a.1]ལྐོག་ཏུ་གྱུར་པའོ། །བླ་རེ་#མེད་པའི་ནམ་མཁའ་ལ་དགེ་འདུན་གྱི་ཁྲི་སྟན་ལུས་ལ་འདོམ་བཞི་བཅུ་རྩ་དགུ་འདས་ཏེ་སོང་ན་བརྗེད་དེ་གུད་དུ་སོང་ཡང་རུང་བསམ་གཏན་བྱེད་དུ་སོང་ཡང་རུང་#ཁྱིམ་གྱི་ནང་དུ་ཉལ་དུ་#སོང་ཡང་རུང་བསམ་གཏན་བྱེད་དུ་སོང་ཡང་རུང་སྟེ་རྩིས་མགོ་
[126a.2]དང་ལྡན་པར་གྱུར་ན་ལྟུང་བར་འགྱུར་རོ། །ཐ་དད་པ་ལས་སྔར་#ན་སྦྱོར་བའོ། །འདོམ་བཞི་བཅུ་རྩ་དགུ་ལས་མ་འདས་པ་དང་ཆར་གྱིས་མ་ཕོག་གམ་རླུང་གིས་མ་བཟློག་གམ་སྲིན་བུས་མ་ཟོས་པར་བླ་གབ་མེད་པ་ལ་ལུས་པ་ནི་ཉེས་བྱས་ཏེ་སྐབས་འདིར་མིང་སྨོས་ཏེ་ཉེས་བྱས་ཉིད་འོག་ནས་
[126a.3]འཆད། འདས་སམ་སྲིན་བུ་དང་རླུང་དང་ཆར་གྱིས་མ་ཕོག་ཀྱང་བླ་རེ་#མེད་པ་ལ་ལུས་ན་འདོམ་བཞི་བཅུ་རྩ་དགུ་འདས་ན་ལྟུང་#། གྱུར་ན་ཐ་མའོ། །འདོམ་བཞི་བཅུ་རྩ་དགུ་འདས་ཀྱང་ཆར་དང་རླུང་དང་སྲིན་བུ་གང་གིས་ཀྱང་རུང་སྟེ་ཟོས་ཤིང་བཟློག་ན་ལྟུང་བར་འགྱུར་ཏེ་ཡན་ལག་གཅིག །
[126a.4]བརྟུལ་བ་བྱས་སམ་བྱེད་དུ་བཅུག་ན་དེ་མ་ཡིན་ནོ། །དགེ་འདུན་གྱི་ཁྲི་སྟན་བདག་གིས་བརྟུལ་ཏམ་གཞན་ལ་བཅོལ་བ་ནི་ལྟུང་བར་མི་འགྱུར། མ་བརྟུལ་#ཏེ་མ་བཅོལ་ན་ལྟུང་བར་འགྱུར་ཏེ་ཡན་ལག་གཅིག་སྟེ#། ཡན་ལག་རེ་རེ་ནས་མིང་གིས་སྨོས་པ་ཀུན་དང་ལྡན་ན་ལྟུང་བར་འགྱུར། 
[126a.5]དགེ་སློང་ཕ་ལ་མ་བཅོལ་ནའོ། །བརྟུལ་དུ་བཅོལ་བ་ནི་དགེ་སློང་མ་ཡིན་པ་དགེ་སྦྱོང་ངམ་ཁྱིམ་པ་ལ་བཅོལ་བར་མི་ཆུད་དེ་ལྟུང་བར་འགྱུར་གྱི་དགེ་སློང་ལ་བཅོལ་བ་ནི་བཅོལ་བར་ཆུད་དེ#། དོག་པ་མ་རྙེད་#ན། ཆུའམ་མེའམ། རྐུན་པོ་ལ་སོགས་པ་འཇིགས་#པའི་རྐྱེན་བྱུང་#སྟེ་མ་བརྟུལ་བར་
[126a.6]སོང་བ་ནི་ཉེས་མེད། འཇིགས་པའི་རྐྱེན་མེད་པ་ལས་ལྟུང་བར་འགྱུར་ཏེ་ཡན་ལག་གཅིག །བྱེད་པ་བཞིན་སྤྱོད་#སྤྱོད་པའོ། །དགེ་འདུན་གྱི་ཁྲི་སྟན་ལ་བདག་སྤྱོད་སྤྱོད་དེ་བརྟུལ་ཏེ་#འགྲོ་བ་ལས་གྲོགས་ཤིག་འོངས་ན་དེ་ལ་སྤྱོད་ཅིང་འདུག་ཤིག་ཅེས་བསྒོ་སྟེ་འགྲོ་བས་མ་བསྒོ་ན་ཉེས་བྱས་
[126a.7]ཕྱིས་#ན་སྤྱོད་པའི་དགེ་སློང་གིས་མ་བརྟུལ་ན་ཡན་ལག་དང་ལྡན་ན་ལྟུང་། དགེ་འདུན་གྱི་ཁྲི་སྟན་ལ་ཁྱིམ་པ་ཞིག་སྤྱོད་ཅིང་འདུག་སྟེ། ཆར་རླུང་དང་སྲིན་བུས་ཟོས་སམ་ནམ་མཁའ་ལ་བོར་བ་ལ་དེ་ལྟར་མ་བྱེད་ཅེས་མ་བསྒོ་འམ། མ་བརྟུལ་ན་ཉེས་བྱས་ཞེས་བྱི་ཤུ་ཏས་བཤད། གཉིས་གཅིག་
[126b]
[126b.1]ཏུ་འཁོད་ན་ཕྱིས་ལངས་པས་བྱའོ། །སྟན་གཅིག་ལ་དགེ་སློང་གཉིས་སྤྱོད་སྤྱོད་པ་ལས་གཅིག་ཕྱི་ན་འདུག་པ་གཅིག་སྔར་འགྲོ་ན་སྔ་མས་བརྟུལ་ཅིག་ཅེས་མ་བསྒོ་ཡང་ཕྱི་མས་མ་བརྟུལ་ན་ལྟུང་བའོ་སྔར་སོང་བ་ལ་ནི་ཉེས་མེད་དོ། །དེ་སྟེ་མཉམ་པས་ན་གསར་བུས་སོ། །སྟན་གཅིག་
[126b.2]ལ་མི་གཉིས་ལྷན་ཅིག་སྤྱོད་སྤྱོད་པ་ལས་ལྷན་ཅིག་འདོང་ན་དགེ་སློང་ཁྲིམས་ན་གང་གཞོན་པས་བརྟུལ་ལ། མ་བརྟུལ་ན་རྒན་པོ་ལ་ཉེས་བྱས་གཞོན་ནུ་ལ་ལྟུང་བའོ། །མཚུངས་པས་ན་ཉེས་བྱས་#གཉིས་ཀས་སོ། །མདོ་ལྟག་མ་ལྟར་ལྷན་ཅིག་སྤྱོད་སྤྱོད་པ་གཉིས་ཀ་སྤྱིས་བསྡུའོ། །མ་
[126b.3]བསྡུས་ན་གཉིས་ཀ་ལྟུང་ངོ་། །ངོ་ཚ་མེད་པས་ཕས་#ཕམ་པ་བྱུང་བའམ་ཚུལ་ཁྲིམས་ལ་གཡེལ་བ་དང་ཐམ་ཐོམ་སྨྱོན་ཐབས་ཅན་དང་། འཁོན་པ་སྔན་ཆད་འཐབས་ཤིང་འཁོན་ཡོད་པ་དང་། རྒས་པ་རྒན་པོ་མལ་སྟན་བརྟུལ་མི་ནུས་པར་རྒན་པ་དང་། #ནད་པ་མལ་སྟན་བརྟུལ་མི་ནུས་པ་དང་། རབ་
[126b.4]ཏུ་མ་རྫོགས་པ་དགེ་སྦྱོང་དང་ཁྱིམ་#པ་དང་དེར་ན་མ་བཅོལ་བའོ། །མིང་གིས་སྨོས་པ་འདི་རྣམས་ལ་མལ་སྟན་བརྟུལ་དུ་བཅོལ་#ཀྱང་། བཅོལ་བར་མི་ཆུད་དེ་ཡན་ལག་དང་ལྡན་ན་ལྟུང་བའོ། །གཙུག་ལག་ཁང་འདི་མལ་སྟན་ལྟའམ་ལོང་ཤིག །བདག་གུད་དུ་འགྲོ་ན་དགེ་སློང་གྲོགས་ལ་
[126b.5]མལ་སྟན་འདི་ལྟོས་ཤིག་ཅེས་སམ་ལྡེ་མིག་འདི་ན་ཡོད་དེ་ལོང་ཤིག་ཅེས་བསྒོ་སྟེ་འགྲོའོ། །སྒོ་ལྕགས་མ་བཅུག་གོ་ཞེས་བཅོལ། གཙུག་ལག་ཁང་ངམ་#སྒོ་མ་བཅད་པར་འགྲོ་ནའང་སྒོ་མ་བཅད་དོ་ཞེས་བསྒོ་སྟེ་འགྲོའོ། །ཐ་དད་པ་གསུམ་སྟེ་རླུང་གིས་བཟློག་པ་དང་ཆར་པས་རིམ་པར་
[126b.6]ཐལ་བ་དང་། སྲིན་བུས་ཟོས་པ་དང་ཆར་པས་གཤེར་བ་དང་རླུང་གིས་བཟློག་པའི་ཚད་ནི་ཆར་པས་སྟེང་#ནས་འོག་ཏུ་ཐལ་བ་དང་སྲིན་བུས་བླ་ནས་འོག་ཏུ་ཐལ་བ་དང་རླུང་གིས་ཐ་མ་བཟློག་པ་ཙམ་གྱིས་ལྟུང་བར་འགྱུར་རོ། །མལ་སྟན་མལ་སྟན་ཡང་ཡིན་ལ་དགེ་འདུན་གྱི་དེ་ལ་དགེ་འདུན་གྱི་
[126b.7]མལ་སྟན་ཡང་ཡིན་ལ། བདག་བསྐོས་གཞན་གྱིས་བདག་ལ་གདིང་དུ་བཅུག་གམ། བདག་གིས་གཞག་གམ། བདག་ཉིད་ཀྱིས་བཏིང་ངམ། གཞོག་ཏུ་བཅུག་སྟེ་བདག་གིས་གཞན་གདིང་དུ་བཅུག་སྟེ། བླ་གབ་མེད་དེ་ཞེ་#ན་བྱེད་དོ། །བླ་གབ་མེད་པའི་ནམ་མཁའ་ལ་ལུས་ཏེ་མ་
[127a]
[127a.1]བརྟུལ་ན་ལྟུང་བར་འགྱུར་རོ། །རྩ་བ་ནི་མཇུག་#ཏུ་ནའོ། །ཡན་ལག་རྣམས་དང་ལྡན་ཞིང་འདོམ་བཞི་བཅུ་རྩ་དགུ་འདས་སམ་ཆར་དག་གིས་གཤེར་བར་གྱུར་ན་ལྟུང་ངོ་། །སྦྱོར་བ་ནི་ཉེས་བྱས་པའོ། །ཡན་ལག་མ་ཚང་ངམ་འདོམ་བཞི་བཅུ་རྩ་དགུ་མ་འདས་པ་
[127a.2]ཙམ་དུ་སོང་བ་ནི་#ཉེས་བྱས་སོ། །རེ་རེ་ཤིག་གཞན་གྱིས་ནོན་ནའོ། །དགེ་འདུན་གྱི་མལ་སྟན་ལ་སྤྱོད་སྤྱོད་པ་ལས་གྲོགས་གཅིག་འོངས་ཏེ་ཕྱིན་ན་སྤྱོད་དེ་བདག་སྔར་འགྲོ་ན་ཕྱི་མ་ལ་མལ་#སྟན་བརྟུལ་ཅིག་ཅེས་བསྒོ་ལ་འགྲོའོ་མ་བསྒོ་བར་སོང་ན་ཉེས་བྱས། གང་ཟག་གིས་ཀྱང་ངོ་། །
[127a.3]གང་ཟག་གིས་མལ་སྟན་སྤྱོད་སྤྱོད་པ་ལས་མ་བརྟུལ་ཏམ་བརྟུལ་དུ་མ་བཅོལ་བར་སོང་ན་ཉེས་བྱས་སོ། །འོག་མ་བཞི་ཡང་ངོ་། །ཁྲི་སྟན་གྱི་འོག་ན་གདིང་བ་དང་བསྐྲད་པ་དང་ཕྱིས་གནོན་པ་དང་གཟེར་མེད་པ་བཞི་ཡང་དགེ་འདུན་གྱི་གཙུག་ལག་ཁང་དུ་བྱས་ན་ལྟུང་གི་གང་ཟག་གི་
[127a.4]གནས་ལ་བྱས་ན་ཉེས་བྱས#། མ་རེག་པ་ནི་མ་ཡིན་ནོ། །དགེ་འདུན་གྱི་ཁྲི་གསེར་དངུལ་དང་རིན་པོ་ཆེ་ལ་སོགས་པས་#བྱས་པ་ཞིག་སྐམ་སྲད་ལ་ཕྱུང་ཞིང་འདུག་སྟེ་ཆར་བབ་ན་རེག་ཏུ་མི་རུང་བའི་ཕྱིར་མ་བརྟུལ་#ན་ཉེས་མེད་དོ། །རྐུན་པོའི་རྐྱེན་ལྟ་བུ་བྱུང་ན་བརྟུལ་བའི་ཕྱིར་རེག་ཀྱང་བླ་སྟེ་
[127a.5]བརྟུལ་དགོས་སོ། །དེ་སྟེ་བསོད་སྙོམས་ཀྱི་ཕྱིར་བཀྲམ་སྟེ་ཞུགས་ནས་རླུང་དང་ཆར་པ་འོང་ན་གཙུག་ལག་ཁང་ན་གནས་པས་ཆུག་ཤིག །དགེ་འདུན་གྱི་མལ་སྟན་བསོད་སྙོམས་པ་ཞིག་སྤྱོད་ཅིང་གདིང་བ་ལས་མ་བརྟུལ་བར་བདག་བསོད་སྙོམས་ལ་སོང་སྟེ་ཆར་པའམ་རླུང་ལ་
[127a.6]སོགས་པ་བྱུང་ན་དགེ་སློང་སུ་ཕྱི་ན་འདུག་ཅིང་མ་མཐོང་བས་སྡུས་#ཤིག་མ་བསྡུས་ན་ཉེས་བྱས་སོ། །ཞུགས་པས་ཀྱང་ནན་ཏན་དུ་ཤོག་ཤིག །སཱུ་ཏྲ་ལྟག་མ་ལྟར་དགེ་སློང་བསོད་སྙོམས་ལ་སོང་བས་ཀྱང་རླུང་དང་ཆར་པ་འོང་བར་མཐོང་ན་མལ་སྟན་བརྟུལ་བའི་ཕྱིར་མྱུར་དུ་འོང་ངོ་། །
[127a.7]མྱུར་དུ་མ་འོངས་ན་སྔོན་གྱི་ལྟུང་བ་དང་ཉེས་བྱས་ཀྱི་#སྟེང་དུ་ཡང་ཉེས་བྱས་མཆིས#། དེའི་ཕྱིར་མ་ཉེས་པ་དང་འབྲི་བ་མེད་དོ། །བསོད་སྙོམས་པ་མལ་སྟན་མ་བརྟུལ་བར་བསོད་སྙོམས་ལ་སོང་བ་བསོད་སྙོམས་ཀྱི་ཕྱིར་སོང་ཞེས་ཏེ་ཉེས་པ་#མེད་པའམ། ལྟུང་བ་#འབྲི་བ་མ་ཡིན་གྱི་ཡན་ལག་
[127b]
[127b.1]དང་ལྡན་ན་ལྟུང་བར་འགྱུར་རོ། །དེ་སྟེ་བརྗེད་ནས་ལན་#མང་དུ་འདས་སམ་ཕྱིན་ཏེ་དྲན་པ་རྙེད་ན་ཕྱིས་འདི་ལྟར་མི་བྱའོ་ཞེས་སེམས་བསྐྱེད་ཅིང་ཁར་སྨྲོས་ཤིག །དགེ་སློང་མལ་#སྟན་སྤྱོད་སྤྱོད་དམ་བཀྲམ་པ་ལས་མ་བརྟུལ་ཏམ་བརྗེད་དེ་གུད་དུ་སོང་ནས་ལམ་རིང་མོ་ཞིག་ཏུ་ཕྱིན་ཏེ་གདོད་དེ་
[127b.2]དྲན་ན་དེ་ལྟར་བརྗེད་པ་ཉེས་སོ་ཞེས་ཡིད་ལ་བསམས་ཤིང་ཁར་ཡང་བརྗོད། ཕྱིན་ཆད་འདི་ལྟར་མི་བྱ་བའི་སེམས་ཀྱང་བསྐྱེད་དོ། །དེ་ལྟར་སེམས་མ་བསྐྱེད་ན་སྔ་མ་ལྟུང་བའི་སྟེང་དུ་ཉེས་བྱས་ཀྱང་ཡོད། ལམ་མི་རིང་བར་དྲན་ན་སླར་ལོག་སྟེ་བརྟུལ་ལོ། །དེ་སྟེ་དགེ་སློང་དང་ལམ་དུ་
[127b.3]ཕྲད་ན་བསྡུ་བར་གསོལ་ཅིག །སཱུ་ཏྲ་ལྟག་མ་ལྟར་དགེ་སློང་གིས་མལ་སྟན་མ་བསྡུས་པར་གུད་དུ་སོང་སྟེ་ལམ་རིང་མོ་ཞིག་ཏུ་ཕྱིན་ཏེ་དྲན་པ་དང་དགེ་སློང་གཞན་ཞིག་དང་ཕྲད་ན་བདག་གིས་གསོལ་བ་བཏབ་སྟེ་མལ་སྟན་མ་བརྟུལ་བར་ལུས་ཀྱི་ཕར་#བྱིར་ཕྱིན་པ་དང་བརྟུལ་བར་གསོལ་ལོ་ཞེས་གསོལ་
[127b.4]བ་གདབ། ཁས་བླངས་ནས་#དེར་ཕྱིན་ན་བྱ། སཱུ་ཏྲ་ལྟག་མ་ལྟར་གསོལ་བ་བཏབ་པའི་དགེ་སློང་དེས་ཁས་བླངས་ན་ཕྱིན་མ་ཐག་ཏུ་བརྟུལ། ཕྱིན་མ་ཐག་#ཏུ་མ་བརྟུལ་ཏེ་ཡན་ལག་དང་ལྡན་པར་གྱུར་ན་ཁས་བླངས་པའི་དགེ་སློང་#དེ་ལྟུང་བར་འགྱུར་རོ། །དོགས་པ་མ་རྙེད་དེ་གནས་ནས་འགྲོ་ན་
[127b.5]མལ་སྟན་བརྟུལ། མི་རྒོད་དང་རྐུན་པོ་ལ་སོགས་པ་འཇིགས་པའི་རྐྱེན་མ་བྱུང་བར་གནས་གུད་དུ་འགྲོ་ན་དགེ་འདུན་གྱི་མལ་སྟན་བདག་སྤྱོད་སྤྱོད་ཀྱང་རུང་སྐམ་#བསྲད་ལ་བཏིང་ཡང་རུང་བ་#བསྡུས་ཤིང་བྲུབས་ལ་འགྲོ། མ་བྲུབས་པར་སོང་ན་ཉེས་བྱས། འདི་ནི་བླ་གབ་མེད་པ་མ་ཡིན་གྱི་
[127b.6]གཙུག་ལག་ཁང་གི་ནང་ན་འདུག་པ་ལ་བྱ། དེ་སྟེ་རྡུལ་གོས་ན་སྤྲུག །དགེ་འདུན་གྱི་མལ་སྟན་ལ་རྡུལ་ལ་སོགས་པ་ཆགས་ན་རུབ་མ་པ་ཡང་རུང་སུ་སྤྱོད་སྤྱོད་པ་ཡང་རུང་སྟེ་སྤྲུག་#བརྡབ་སྟེ་བྱི་བདར་#བྱ། དེ་ཉིད་ལ་གཏད། སཱུ་ཏྲ་ལྟག་མ་ལྟར་བྱི་བདར་བྱས་པའི་མལ་སྟན་དེ་མལ་སྟན་གྱི་
[127b.7]རུབ་མ་པ་གསར་དུ་བྱེད་པ་སུ་ཡིན་པ་ལ་རྙིང་གུད་དུ་#འགྲོ་ན་གཏད་དེ་འགྲོ། དགེ་སློང་དག་ལ་བཅོལ་བར་ཡང་བྱ། མལ་སྟན་གྱི་རུབ་མ་པ་རྙིང་ཡང་རུང་མལ་སྟན་སྤྱོད་སྤྱོད་པའི་དགེ་སློང་སུ་ཡང་རུང་སྟེ་གནས་གཞན་#ཞིག་ཏུ་ཐལ་བྱུང་འགྲོ་ལ་མལ་སྟན་གྱི་རུབ་མ་པ་གཞི་འཛིན་མེད་ན་
[128a]
[128a.1]དགེ་སློང་དག་ཀྱང་རུང་བས་སྔས་#ཤིག་པར་བཅོལ་ཏེ་འགྲོ་མེད་ན་དགེ་ཚུལ་ལ། སཱུ་ཏྲ་ལྟག་མ་ལྟར་རིང་བར་#འགྲོ་ལ་དགེ་སློང་མེད་ན་དགེ་སྦྱོང་ལ་སྡུས་#ཤིག་པའམ་ཕུལ་ཅིག་པར་བཅོལ་ཀྱང་ཉེས་པ་མེད་དོ། །དེ་ཡང་ན་ཁྱིམ་པ་དག་ལའོ། །བདག་གྲོགས་
[128a.2]ཀྱི་རྗེས་མི་སླེབས་ཤིང་རིང་བར་#འགྲོ་ལ། དགེ་སྦྱོང་ཡང་མེད་ན་ཁྱིམ་པ་དང་དགེ་བསྙེན་ཡིད་བརྟན་#པ་ལ་བཅོལ་ཀྱང་ཉེས་མེད་དོ། །ཐམས་ཅད་མེད་ན་ཕྱོགས་བཞིར་བལྟས་ལ་ལྡེ་མིག་སྦོས་ལ་སོང་ཤིག །མལ་སྟན་རྫིའམ་དགེ་སློང་གང་ཡང་རུང་བ་#བདག་གུད་དུ་གནས་འཕོས་ཏེ་
[128a.3]འགྲོ་ལ་ཕྱི་ན་མི་གཅིག་ཀྱང་#མེད་ན་མལ་སྟན་དང་རྫས་ཀུན་བྲུབས་ཏེ་སྒོ་བཅད་ལ་ལྡེ་མིག་དགེ་སློང་དག་གིས་རྙེད་པ་ཙམ་དུ་སྦས་ལ་དགེ་སློང་དག་འོང་ངམ་མི་འོང་ཕྱོགས་བཞིར་བལྟས་ལ་འགྲོ། དེ་སྟེ་ལམ་གྱི་བར་དུ་དགེ་སློང་མཐོང་ན་ཕྱོགས་དེ་ནའོ་ཞེས་དེ་ལ་སྨྲོས་ཤིག །སཱུ་ཏྲ་ལྟག་
[128a.4]མ་ལྟར་ལྡེ་མིག་སྦས་ཏེ་སོང་བ་ལས་ལམ་དུ་དགེ་སློང་དག་དང་#ཕྲད་ན་ལྡེ་མིག་ས་ཚོད་འདིར་སྦས་ཀྱིས་ཚོལ་ལ་སྤྱོད་ཅིག་ཅེས་བསྒོ་སྟེ་འགྲོ། དེ་སྟེ་ཁྱིམ་པར་#མགྲོན་དུ་བོས་པ་ལས་སྒོ་བཅད་དེ་དོང་ན་རྩིག་པའམ་ཤིང་#དུ་སྟན་སྦོས་ལ་ཞུགས་ཤིག །དགེ་སློང་བསོད་སྙོམས་པ་ཞིག་དགེ་འདུན་
[128a.5]གྱི་ཁྲི་སྟན་ལྐོག་དབེན་པར་ཁྱེར་ཏེ་སྤྱོད་སྤྱོད་པ་ལས་དྲོ་ཁར་ཁྲི་སྟན་སླར་སྐྱེལ་དུ་སོང་བ་ལས་དགེ་འདུན་ཕལ་ཀུན་མགྲོན་དུ་འདོང་སྟེ་སྒོ་བཅད་ཅིང་འདུག་ན་ཁྲི་སྟན་དེ་གཞན་གྱིས་མི་མཐོང་བར་རྩིག་#པའམ་ཤིང་དྲུང་དུ་སྦས་ལ་བདག་ཀྱང་དགེ་འདུན་གཞན་གྱི་ཕྱི་#བཞིན་མཆོད་སྟོན་ལ་འགྲོའོ། །
[128a.6]དེར་སྟན་བྱིན་ཅིག །གཙུག་ལག་ཁང་གཞན་གྱི་དགེ་འདུན་ཞིག་མཆོད་སྟོན་བྱེད་པའི་ཕྱིར་ཁྲི་སྟན་རྙེད་ན་སྦྱིན། སཱུ་ཏྲ་ལྟག་མ་ལྟར་དགེ་འདུན་གྱི་རྗེས་མ་སླེབས་ཏེ་སྟན་སྦས་ཏེ་ཕྱིས་འོངས་པའི་དགེ་སློང་དེ་ལ་དགེ་འདུན་སྔ་མ་#གྲལ་ཞོག་ལ་སྟན་བྱིན་ཅིག་ཅེས་ཀྱང་བཤད་དོ། །བདག་གིས་
[128a.7]ཁྱེར་ཏེ་མ་འོངས་ཤིག །སཱུ་ཏྲ་ལྟག་མ་ལྟར་དགེ་འདུན་གཞན་ཞིག་ལ་ཁྲི་#སྟན་བརྙར་སྦྱིན་པ་སླར་བདག་ཉིད་ཀྱིས་མི་བསྐུར་#མགྲོན་དུ་འགྲོ་ན་བདག་གིས་སྟན་རང་ཆས་སུ་ཁྱེར་ཏེ་མི་འགྲོ་ཞེས་བྱི་ཤུ་ཏས་བཤད་ཁྱིམ་པ་དང་དགེ་ཚུལ་དེ་དག་གིས་སོ། །གུད་དུ་བརྙར་བྱིན་པའི་སྟན་བདག་ཅག་
[128b]
[128b.1]སླར་ལོག་ན་གཡོག་ཁྱིམ་པའམ་དགེ་སྦྱོང་དག་ལ་བསྐུར་#རོ། །མེད་ན་ཁྱིམ་པ་ལ་བསྐྱལ་བའི་ཕྱིར་བཅོལ་ཏེ་འདོང་། དགེ་སྦྱོང་དང་ཁྱིམ་པ་ལ་འཕྲལ་དུ་བསྐུར་#དུ་མེད་ན་ཁྱིམ་པ་དག་#ལ་བཅོལ་ཏེ་སྐྱོལ་ཅིག་པར་བསྐོས་ཏེ་འདོང་ངོ་། །བདག་གིས་ཁྱེར་ཏེ་འོང་ངོ་ཞེས་ཟེར་ན་བཞག །སཱུ་ཏྲ་
[128b.2]ལྟག་མ་ལྟར་ཁྱིམ་པ་ལ་སྐྱོལ་ཅིག་པར་བཅོལ་ནས་བསྐྱལ་ལོ་ཞེས་ཁས་བླངས་ན་#སྟན་བཞག །དེས་མི་སྐྱེལ་ན་གནས་བྱས་པས་བསྐུར#། ཁྱིམ་པ་ལ་སྐྱེལ་བར་བཅོལ་ཏེ་མ་བཏུབ་ན་དགེ་སློང་གཞོན་ནུ་རྣམས་ཀྱིས་བསྐུར#། མེད་ན་རང་#གིས་སོ། །སྐྱེལ་བ་ཁྱིམ་པ་ལ་སོགས་པ་སྐྱེལ་དུ་
[128b.3]མ་བཏུབ་ན་བདག་གིས་བསྐུར#། ཐམས་ཅད་ཀྱིས་ན་གཎྜཱི་#བརྡུངས་ཏེའོ། །སྟན་བརྙས་པ་དེ་དགེ་སློང་ཀུན་གྱིས་བསྐུར་#དགོས་ནའང་གཎྜཱི་#བརྡུངས་ལ་བསྡུས་ཏེ་བསྐུར་#རམ། ལེན་དུ་འདོང་ངོ་། །ཁྱིམ་པ་ཞིག་གིས་མཆོད་སྟོན་གྱི་ཕྱིར་ཁྲི་སྟན་བརྙས་ན་ཐབས་དེ་བཞིན་གཙུག་ལག་ཁང་དུ་
[128b.4]མགྲོན་བྱས་པ་བདག་གི་#ཕྱིར་སྟན་རྙེད་ན་སྦྱིན། ཁྱིམ་པས་དགེ་འདུན་མཆོད་སྟོན་གསོལ་བར་རྒྱུ་#ཕུལ་བ་ལས་དེའི་རྗེས་ལ་ཁྱིམ་པ་དེ་ཉིད་ཀྱི་གཉེན་བཤེས་ཟན་སྦྱིན་#སྦྱིན་ན་སྟན་བརྙ་ཞེས་ཟེར་ན་དགེ་འདུན་གྱི་རྗེས་མ་སླེབས་ཏེ་སྟན་#བྱིན་ཅིག །དེ་དག་བསྲུང་བ་དགེ་སློང་བཞག །སཱུ་ཏྲ་ལྟག་
[128b.5]མ་ལྟར་ཁྱིམ་པའི་གཉེན་བཤེས་ཟན་སྦྱིན་པར་སྟན་བརྙར་ཕྱིན་#པ་ལ་དགེ་སྦྱོང་སྤྱན་སྲུང་#མ་གཅིག་བཞག །དེ་ཕྱོགས་གཅིག་དུ་འདུག །སྲུང་#མ་དེ་ཁྱིམ་པ་དག་ཟན་ཟའི་ནང་དུ་མི་འགྲོ་བར་མིག་རྒྱང་གིས་སྣང་བ་ཙམ་དུ་འདུག་ལ་བགས་ཀྱིས་བསྲུང་། བདག་གིས་#ལས་ཀྱང་བྱ་ཞིང་བཙའ། 
[128b.6]དགེ་སློང་སྲུང་#མར་བསྐོས་པ་དེ་སྟན་སྲུང་#བའི་ཟླ་ལ་བདག་གིས་#ལས་ཁ་ཐོན་ལ་སོགས་པའང་བྱ། དོང་ལ་གཞུག །ཁྱིམ་པ་ཟན་ཟོས་ཟིན་ཏེ་སྟན་མ་བརྟུལ་བར་དོང་ན་དགེ་སློང་སྲུང་#མས་སྟན་རྣམས་བརྟུལ་ཏེ་སྦ། མ་རུང་ན་བཀྲུ། ཁྱིམ་པ་དེ་དག་གི་#སྟན་ཤ་ཆང་གིས་རེག་སྟེ་མ་རུང་བར་གྱུར་
[128b.7]པ་དགེ་སློང་དེས་ཕྱི་ཞིང་བཀྲུའོ། །ཆང་གི་སྙིགས་#མས་རེག་ན་ཆུས་སོ། །སྟན་ལ་ཆང་ངམ་སྦང་མ་ལྟ་བུས་རེག་ན་ཆུས་བཀྲུའོ། །སྣུམ་གྱིས་ན་སུག་པ་དག་གིས་སོ། །སྟན་ལ་#སྣུམ་ལ་སོགས་པས་རེག་ན་སུག་པས་བཀྲུའོ། །#མི་གཙང་བས་ན་སའམ་གོ་འདུན་ནམ་ལྕི་སྐམ་ཀྱིས་#སོ། །
[129a]
[129a.1]སྐྱུགས་པ་དང་ངན་སྐྱུགས་ལ་སོགས་པས་སྟན་ལ་རེག་ན་ལྕི་སྐམ་དང་སུག་པ་ལ་སོགས་གོ་འདུན་གྱིས་དག་པར་བཀྲུ། མི་འདག་ན་ལན་བུ་དག་གཅོད་ཅིག# །ཁྱིའུ་དྲ་བ་དང་ལན་བུའི་གསེབ་ཏུ་ངན་སྐྱུགས་རེག་པ་འདག་#ཏུ་མི་བཏུབ་ན་ལན་བུ་དག་གཅོད་ཅིག །ཁྱིམ་པ་
[129a.2]འདུག་པས་མ་བཅུག་ན་གང་གིས་མཐོང་བས་ཆུག་ཤིག །ཁྱིམ་པ་དྲ་མ་གཙུག་ལག་ཁང་དུ་འོངས་པ་ལ་བསྟི་སྟང་དུ་སྟན་བཏིང་བ་ཁྱིམ་པས་སྟན་མ་བརྟུལ་བར་སླར་སོང་ན་དགེ་སློང་གང་གིས་སྟན་མཐོང་བ་#གཞུག །ཁྱིམ་པས་སྟན་བརྙས་པའམ་སྲུང་#མ་མེད་ན་གང་གིས་མཐོང་བས་
[129a.3]བརྟུལ། དེ་སྟེ་རྒན་པོ་འམ་ན་བས་ན་གཙུག་ལག་ཁང་སྐྱོང་ལའོ། །ཁྱིམ་པ་འདུག་འདུག་པའི་སྟན་མ་བརྟུལ་ཏམ་མ་བསྐྱལ་བ་དགེ་སློང་རྒན་པོ་དང་ནད་པས་མཐོང་སྟེ་སྡུད་མི་ནུས་ན་གཙུག་ལག་ཁང་སྐྱོང་ལ་བོས་ཏེ་སྡུད་དུ་གཞུག །དེ་ལ་སྒོ་#ནད་པ་ལ་ཐམས་ཅད་ཀྱིས་བལྟ། དགེ་སློང་
[129a.4]ནད་པ་ལ་དགེ་སློང་ཐམས་ཅད་ཀྱིས་#ཉིན་རེ་བཞིན་ལན་རེ་བལྟའོ་#མ་བལྟས་ན་ཉེས་བྱས། འདུག་སྟེའོ། །ནད་འདྲི་བའི་ཚེ་འདུག་ལ་འདྲིའོ། །དེ་ལྟར་མ་བྱས་ན་ཉེས་བྱས། དེར་སྟན་ཐོགས་ཏེ་མི་འགྲོ། ནད་འདྲིར་འགྲོ་བའི་ཚེ་བདག་གིས་#སྟན་ཁྱེར་ཏེ་མི་འགྲོ་ནད་གཡོག་གིས་དེར་སྟན་གཞག །
[129a.5]ནད་འདྲི་བའི་དགེ་སློང་འོང་བའི་ཕྱིར་ནད་གཡོག་གིས་སྟན་གདིང་། མཁན་པོའམ་སློབ་དཔོན་དགེ་བའི་སྐྱབས་ཀྱི་ཕྱིར་འགྲོ་ན་དེ་སྟེ་གཞན་དུ་དགེ་བའི་སྐྱབས་མི་འཕེལ་ན་ཕྱི་བཞིན་དུ་འགྲོ། །མཁན་པོ་དང་སློབ་དཔོན་གཙུག་ལག་ཁང་ན་དགེ་བ་སྤྱོད་དུ་མི་ལྡོབ་སྟེ་ཤིང་དྲུང་ངམ་ཆུ་འགྲམ་ལ་
[129a.6]སོགས་པར་ཆོས་སློབ་ཅིང་འགྲོ་ན་སློབ་མ་བདག་ཀྱང་ཆོས་སློབ་པའི་ལུང་ནོད་#པའི་ཕྱིར་མཁན་པོའི་ཕྱི་བཞིན་དུ་འགྲོའོ། །བདག་གིས་དེའི་སྟན་བསྐུར#། མཁན་པོ་དང་སློབ་དཔོན་དབེན་པར་ཆོས་སློབ་དུ་འགྲོ་བའི་སྟན་སློབ་མས་བསྐུར་#རོ། །མ་དྲིས་པར་མི་འགྲོ། མཁན་པོ་དང་སློབ་
[129a.7]དཔོན་གྱི་ཕྱི་བཞིན་སློབ་མ་འགྲོ་བ་ཡང་བདག་ཀྱང་ཕྱི་བཞིན་འགྲོའོ་ཞེས་དྲིས་ལ་འགྲོ། བདག་ཉིད་ཀྱིས་ཁྱེར་ཏེ་འོངས#། མཁན་པོ་དང་སློབ་དཔོན་དབེན་པར་ཆོས་སློབ་པ་སླར་འོངས་ཏེ་སློབ་མ་དྲུང་ན་མི་འདུག་ན་སྟན་བདག་ཉིད་ཀྱིས་བསྐུར#། བླ་གབ་མེད་པ་ལ་ཆོས་ཉན་པ་ལ་རླུང་ངམ་
[129b]
[129b.1]ཆར་གྱིས་ན་མལ་སྟན་དག་གཞུག །གསོ་སྦྱིན་བྱེད་པའམ་ཆོས་འཆད་པ་ལ་སོགས་པ་བླ་གབ་མེད་པ་ལ་#འཁོད་འཁོད་པ་ལས་ཆར་པ་འཕྲལ་ལ་བབ་ན་དགེ་སློང་ཀུན་གྱིས་སྟན་བསྡུ་ཞིང་གནས་སུ་བསྐུར་#པ་དང་སྦ། རང་གིས་ལྕི་སྟེ་མི་ནུས་ན་རྒན་རབས་དང་གསར་བུར་ལྷན་ཅིག་ཏུ་བརྗེ། སཱུ་
[129b.2]ཏྲ་ལྟག་མ་ལྟར་སྟན་བསྡུ་བ་ལ་རྒན་པ་རྣམས་ཀྱིས་སྟན་ཆེན་པོ་ལྕི་བ་མི་ཐེག་ན་གཞོན་ནུའི་སྟན་ཡང་བ་རྒན་པོ་ལ་བསྐུར་#ལ་རྒན་པོའི་སྟན་ལྕི་བ་གཞོན་ནུ་རྣམས་ཀྱིས་བསྐུར#། འདྲ་བ་འདྲ་བར་གཞག །མལ་སྟན་གྱི་རྣམས་བྲུབ་པའང་བསྲེས་#ལ་མི་གཞག་གི་ཁྲིའུ་ཡང་ལོགས་ཤིག་སྟན་ཡང་
[129b.3]ལོགས་ཤིག་སོ་སོར་བཅེར་རོ། །གཙུག་ལག་ཁང་གཞན་དུ་མལ་སྟན་དང་གོས་བརྙ་ན་བྱིན་ཅིག །གཙུག་ལག་ཁང་གཞན་དུ་མཆོད་སྟོན་བྱས་སམ་དགེ་འདུན་མང་ཞིག་ལྷགས་ཏེ་མལ་སྟན་གྱིས་མི་ཆོག་སྟེ་བརྙ་ན་བརྙར་སྦྱིན་ནོ། །དེ་སྟེ་ཆར་པའམ་#རླུང་འབབ་པར་མི་དོགས་ནའོ། །
[129b.4]བརྙར་བྱིན་པ་ཡང་ཆར་པ་དང་རླུང་ལངས་སམ་འབབ་དུ་དོགས་ན་གཤེར་ཅིང་མ་རུང་བའི་ཕྱིར་མི་སྦྱིན། དེ་སྟེ་ལམ་གྱི་བར་དུ་རླུང་ངམ་ཆར་པ་ནི་#ཤིང་ངམ་རྩིག་པའི་དྲུང་དུ་སྤུང་པར་བྱ། མལ་སྟན་བརྙས་པ་ལས་སྐྱེལ་ཀྱང་རུང་ལེན་ཀྱང་རུང་ལམ་དུ་ཆར་པ་བབ་ན་ཤིང་དྲུང་ངམ་རྩིག་དྲུང་
[129b.5]དུ་བཅེར་ཏེ་གཞག །གོས་ཀྱི་ནང་ན་ངན་པ་གཅིག་གིས་གཡོགས#། སཱུ་ཏྲ་ལྟག་མ་ལྟར་གོས་སྤུངས་ཏེ་བཞག་པའི་སྟེང་དུ་ནང་ན་ངན་པ་གཅིག་གིས་གཡོགས#། གཙུག་ལག་ཁང་དུ་ཁྱེར་ཏེ་གོས་དག་བསྐམ། མལ་སྟན་ལམ་དུ་གཤེར་བ་དེ་གཙུག་ལག་ཁང་དུ་ཕྱིན་ནས་བསྐམ། ཚིག་
[129b.6]གམ་ཁྱེར་ན་དགེ་འདུན་གྱི་ཡང་དབྱུང་ངོ་། །དགེ་འདུན་གྱི་མལ་སྟན་ལ་སོགས་པའི་ཁྲོད་དུ་མེའམ་ཆུ་ཞིག་བྱུང་ན་ཀུན་གྱིས་དབྱུང་ཞིང་བསྐྱ#། བདག་གི་ལྷུང་བཟེད་དང་ཆོས་གོས་དབྱུང་བ་གྲུབ་པས་སོ། །དགེ་འདུན་གྱི་མལ་སྟན་ཆུའམ་མེ་འབྱུང་#བའི་ནང་ན་བདག་གི་ལྷུང་བཟེད་དང་ཆོས་
[129b.7]གོས་ཤིག་ཡོད་ན་བདག་གི་སྔར་དབྱུང་ངོ་། །དགེ་འདུན་ནི་ཕྱུག་གི་གང་ཟག་ནི་ཕོངས་ཤིང་མ་བདོག་པའི་ཕྱིར་རོ། །ཕྱུང་ནས་དགེ་སློང་མི་ནུས་པ་ཅིག་སྲུང་#མར་ཞོག་ཤིག །ཆུ་དང་མེའི་ནང་ནས་རྫས་སྔ་མ་ཕྱུང་བའི་དྲུང་དུ་དགེ་སློང་རྒན་པོའམ་ཉམ་རྩལ་ཆུང་ངུ་ཞིག་སྲུང་#མར་བཞག་
[130a]
[130a.1]སྟེ་མི་སྟོར་བར་བྱ་བའི་ཕྱིར་རོ། །མི་བཟོད་ན་མ་འཇུག་ཤིག །ཆུ་དང་མེའི་ནང་ནས་དབྱུང་མི་ནུས་ཤིང་སྲོག་ལ་དམའ་བར་གྱུར་ན་དེའི་ནང་དུ་མི་འདུག །མལ་སྟན་གྱི་ལྟུང་བའོ། །ཁྲི་སྟན་གྱི་ལྟུང་བ་སྟེ་རྫོགས་སོ།། །།བཏིང་བ་ལ་འཆད་དེ། གྲོང་བར་དུ་གདིང་
[130a.2]བ་བྱས་ན་ཁྱིམ་པ་ལ་བྱ་ཞིང་དོར། ཁྱིམ་པའི་གྲོང་#བར་དུ་རྩྭ་བཏིང་ངམ་ལོ་མ་བཏིང་སྟེ་གནས་གནས་པ་ལས་གུད་དུ་འགྲོ་ན་རྩྭ་#འདིར་དོར་རམ་ཇི་ལྟར་བྱ་ཞེས་ཁྱིམ་#བདག་ལ་དྲིས་ལ་དོར། དགོན་པར་ན་དཀྲུགས་#ཏེའོ། །དགོན་པའམ་ལམ་གྱི་ཞག་ལོན་པའི་སར་རྩྭའམ་#ལོ་མ་བཏིང་ན་
[130a.3]འགྲོ་ཀར་སྲིན་བུ་མི་འཇུག་པར་བྱ་བའི་ཕྱིར་དཀྲུགས་ཤིང་{ཀློངས་,ཀློང་}ཏེ་འགྲོ། །མ་དཀྲུགས་ན་ཉེས་བྱས། དེར་སྔས་སམ་འཕོངས་#སུ་བྱས་ན་བྱས་པའོ། །སཱུ་ཏྲ་ལྟག་མ་ལྟར་རྩྭ་#བཏིང་བ་དཀྲུགས་པ་ནི་བདག་རིང་#ན་འཕོངས་སམ་སྔས་#གཅིག་དཀྲུགས་པས་དཀྲུགས་པར་ཆུད་དོ། །གོས་
[130a.4]བསྐམ་པའི་ཕྱིར་རྩྭ་#བཏིང་བའམ་དོར་བའོ། །གོས་ལ་སོགས་པ་བཀྲུས་པའམ་བསྐམ་པའི་འོག་ཏུ་རྩྭའམ་#ལོ་མ་བཏིང་ནའང་ཟིན་ནས་བསྡུས་ཏེ་#དོར། སློང་ཞིང་དོར་བར་ཁས་ལེན་ན་སྦྱིན། རྩྭ་#བཏིང་བ་བསྡུས་ཏེ་དོར་བ་ལས་སློབ་མ་ལྟ་བུ་ན་རེ་ངས་བསྡུས་ཏེ་དོར་རོ་ཞེས་ཟེར་ན་#འདོར་
[130a.5]དུ་གཞུག །རྩྭ་བསླང་#ཞེས་ཟེར་ཞིང་ཕྱིས་དོར་རོ་ཞེས་ཟེར་ནའང་སྦྱིན། འཆག་སར་#མཆིལ་ལྷམ་འདྲུད་པའི་ཕྱིར་རྩྭ་#གདིང་། འཆག་ཅིང་འགྲོ་བའི་ས་རྩུབ་པོ་རྐང་པ་ལ་གནོད་པ་ཡོད་ན་རྩྭ་#དང་ལོ་མ་རྐང་པ་ལ་འཇམ་པའི་ཕྱིར་བཏིང་ཡང་ཉེས་མེད་དོ། །#དེ་དག་ཀྱང་དོར་རོ། །སཱུ་ཏྲ་ལྟག་
[130a.6]མ་ལྟར་འཆག་སར་རྩྭ་#བཏིང་པ་ཡང་བསྡུས་ལ་དོར་རོ། །དགོན་པར་བཏིང་པ་ལས་མ་བརྟུལ་ན་ཉེས་བྱས་སོ། །མདོར་#ན་དོར་བ་དག་དོར་ཏེ་བྱར་མི་རུང་བར་མ་གྱུར་པ་དག་གོ། །རྩྭ་#བསྡུ་ཞིང་དོར་དགོས་པ་ནི་མ་རུལ་ཅིང་མ་གྲུགས་པ་བསྡུར་རུང་ཞིང་དོར་དུ་ཡོད་པ་ནི་བསྡུ་ཞིང་དོར་རོ། །རུལ་
[130a.7]ཞིང་བསྡུར་མི་རུང་བ་ནི་མ་བསྡུས་ཀྱང་ཉེས་མེད་དོ། །གཞན་དུ་ན་དུས་དུས་སུ་བརྟག །རྩྭ་#དང་ལོ་མ་ལ་སོགས་པ་བཏིང་ཞིང་སྤྱོད་པ་མ་རུལ་ཞིང་སྤྱད་དུ་རུང་བ་ནི་སྲིན་བུ་ཞུགས་སམ་མ་ཞུགས་དུས་དུས་སུ་བརྟག་ཅིང་བལྟའོ། །བརྗེ་བའི་ཡང་ངོ་། །སཱུ་ཏྲ་ལྟག་མ་ལྟར་རྩྭ་#བཏིང་བ་
[130b]
[130b.1]བརྟགས་ན་སྲིན་བུ་འཇུག་ཏུ་བྱེད་དམ་རྙིངས་#ན་སར་པ་དང་བརྗེ། འཇམ་པོ་སྣུམ་པོའི་ས་ན་ཉིན་རེའོ། །ས་ཚན་ཡོད་ཅིང་གཤེར་བ་#དང་འཇམ་པོ་དུལ་དུལ་པོར་འཇུག་#པ་ནི་སྲིན་བུ་མྱུར་དུ་འཇུག་པའི་ཕྱིར་ཉིན་རེ་ཞིང་ལན་རེ་བལྟའོ། །གཞན་དུ་ན་ཟླ་བ་ཕྱེད་ཅིང་ངོ་། །གསེག་མའམ་བྱེ་མའམ་ས་
[130b.2]མཁྲང་པོ་མྱུར་དུ་སྲིན་བུ་#མི་ལྡང་བ་ནི་རྩའམ་ལོ་མ་བཏིང་ན་ཟླ་བ་ཕྱེད་ཅིང་བལྟའོ། །འཆག་#ན་ཐག་པས་#བཅིངས་པའི་རྩྭའི་#བམ་པོ་ཤིང་ལ་འཕྱང་ཞིང་བཞག །དགོན་པའི་འཆག་སར་རྩྭ་བཏིང་#ངམ་གདིང་དགོས་ན་མི་འཆག་#པའི་ཚེ་རྩྭ་#བསྡུས་ཏེ་བཅིངས་ལ་བཏགས་ཏེ་བཞག་རྩྭ་#བམ་གྱི་སྟན་
[130b.3]གྲོགས་པོ་དག་འོང་བའི་#ཕྱིར་གདིང་དགོས་པས་ཤིང་ལ་བཏགས་ཏེ་བཞག །དེ་ལྟར་ཤིང་ལ་བཏགས་#པ་ནི་མི་འདྲུལ་བ་དང་སྲིན་བུ་#མི་འཇུག་པའི་ཕྱིར་རོ། །གྱོ་མོར་ལྕི་བ་བཞག །བ་ལང་གི་ལྕི་བ་སྲིན་བུ་མི་འཇུག་པར་བྱ་བའི་ཕྱིར་གྱོ་མོ་#དང་ཤིང་ལེབ་དང་རྡོ་ལེབ་ཀྱི་སྟེང་དུ་བཞག་སྔར་འདས་པ་
[130b.4]སོང་ཤིག་ཅེས་པ་ཕན་ཆད་དོ། །རྟག་#ཏུ་ཁྲི་སྟན་གྱི་བཤད་པ་མགོ་མན་ཆད་ཁས་བླངས་ནས་དེར་ཕྱིན་ན་བྱ་ཞེས་ཟེར་བ་ཡན་ཆད་ཡན་ལག་བཤད་པ་ཀུན་རྩྭ་བཏིང་ངམ་ལོ་མ་བཏིང་བ་མ་བརྟུལ་བར་སོང་ན་ལྟུང་བར་འགྱུར་བའི་ཡན་ལག་བཤད་པ་དང་འདྲའོ། །མཉམ་པར་སྤྱད་ན་མཚུངས་པར་རོ། །
[130b.5]དགེ་སློང་གཉིས་ཤིག་རྩྭ་#བཏིང་བ་ལ་ལྷན་ཅིག་སྤྱོད་སྤྱོད་ན་གཉིས་ཀས་བསྡུས་ཏེ་དོར། དགེ་འདུན་གྱི་མ་ཡིན་ན་#བདག་པོ་ལ་ཞུས་ཏེའོ། །དགེ་འདུན་གྱི་གནས་མ་ཡིན་པ་ཁྱིམ་པ་ལ་སོགས་པའི་ཁྱིམ་དུ་རྩྭ་བཏིང་#སྟེ་སྤྱོད་སྤྱོད་པ་ལས་དོར་དུ་མི་ཁོམ་པར་གུད་དུ་རིང་བར་#འགྲོ་ན་ཁྱིམ་པ་ཉིད་
[130b.6]ལ་རྩྭ་#བོར་ཅིག་ཅེས་བཅོལ་ཏེ་དོར་རོ་ཞེས་ཁས་བླངས་ན་མ་བོར་བར་སོང་#ཡང་ཉེས་མེད། དགེ་འདུན་གྱི་གཙུག་ལག་ཁང་ནི་རྩ་བཏིང་བའི་ལྟུང་བར་གྱུར་པ་ནི་#དགེ་འདུན་གྱི་གཙུག་ལག་ཁང་ཡང་ཡིན། ས་#རྡོ་དང་བྱེ་#མ་ལ་སོགས་པ་རྩྭ་#བཏིང་བའི་གཞི་གསེག་མ་དང་ཁམ་བྲག་དང་བྱེ་མ་ལ་
[130b.7]སོགས་པ་མ་ཡིན་པ། མེད་པར་ཉེས་པར་གྱུར་པར་#རུང་བའི་ས་#འཇམ་པོའམ་སྣུམ་པ་སྲིན་བུ་ལྡང་བར་#འགྱུར་བ་ལ་བདག་གིས་སམ། རྩྭ་#དང་ལོ་མ་བདག་གིས་བཏིང་ངམ་བསྐོས་ཏེ་བྱས་པའི་གདིང་བ་ནི་བྱེད་དོ། །གཞན་གདིང་དུ་བཅུག་པ་ལས་མ་བརྟུལ་ན་ལྟུང་བར་འགྱུར་རོ། །གདིང་བའི་
[131a]
[131a.1]ལྟུང་བའོ། །རྩྭ་དང་ལོ་མ་བཏིང་བའི་ལྟུང་བ་རྫོགས་སོ།། །།སྐྲོད་པ་ལ་འཆད་དེ། དགེ་སློང་དང་དགེ་འདུན་གྱི་གཙུག་ལག་ཁང་ལས་བྱེད་དོ། །དགེ་སློང་གི་དགེ་འདུན་གྱི་གཙུག་ལག་ཁང་ན་དགེ་སློང་གནས་གནས་པ་ལས་བསྐྲད་#དམ་སྐྲོད་དུ་བཅུག་ན་ཁྲོ་བའི་
[131a.2]སེམས་ཀྱིས་ཁོན་གྱི་ཕྱིར་མ་བྱས་ཀྱང་ལྟུང་བའོ། །དེ་སྟེ་དེ་ན་གནོད་པའམ། ཁང་པ་རྡིབ་ཏུ་འོང་བ་དང་ཆུ་དང་མེ་ལ་སོགས་པ་དབྱུང་བའི་ཕྱིར་གནས་སྤོས་པ་དང་། དགེ་འདུན་འཁྲུག་པ་འབྱུང་སྟེ། དགེ་སློང་གནས་དེ་ནས་མ་#ཕྱུང་ན་དགེ་འདུན་ལ་གནོད་པའམ་འཁྲུག་པ་འབྱུང་སྟེ་ཕྱུང་བ་
[131a.3]དང་། མི་ཞིའམ། མ་ཕྱུང་ན་དགེ་འདུན་འཁྲུག་པ་མི་ཞི་བའི་ཕྱིར་ཕྱུང་བ་དང་། བྱེད་པར་འདོད་ན་མ་ཡིན་ནོ། །སྨན་དཔྱད་ལ་སོགས་པ་བྱ་བའི་ཕྱིར་གནས་སྤོས་པ་དང་འདི་རྣམས་ཀྱི་རྐྱེན་མ་ཡིན་པར་དགེ་སློང་བསྐྲད་ན་ལྟུང་བར་འགྱུར་ཏེ་ཡན་ལག་གཅིག །འབྱུང་བའོ། །གཙུག་ལག་ཁང་
[131a.4]ནས་ཀྱང་དགེ་སློང་ཕྱུང་ན་ལྟུང་བར་འགྱུར་ཏེ་ཡན་ལག་གཅིག །གཞན་གྱིས་ཀྱང་ངོ་། །གཞན་ལ་དགེ་སློང་སྐྲོད་དུ་བཅུག་ནའང་ལྟུང་བར་འགྱུར། །ཕ་རོལ་གྱི་ཕྱིར་ཡང་ངོ་། །གཞན་གྱིས་བདག་སྐྲོད་#དུ་བཅུག་གམ་བདག་ཉིད་ཀྱིས་བསྐྲད་ཀྱང་རུང་ལྟུང་སྟེ་སཱུ་ཏྲ་འདི་གཉིས་ལ་ཡན་ལག་གཅིག །
[131a.5]གཙུག་ལག་ཁང་ཡིན་པ་དང་ཡན་ལག་འདི་ལྔ་དང་ལྡན་ན་ལྟུང་བར་འགྱུར་རོ། །དགེ་སློང་མ་དང་དགེ་ཚུལ་ཕ་དང་དགེ་ཚུལ་མ་དག་གིས་#ནི་ཉེས་བྱས་པའོ། །དགེ་སློབ་མ་དང་། དགེ་སྦྱོང་མ་དང་དགེ་སྦྱོང་ལ་དགེ་སློང་སྐྲོད་དུ་བཅུག་ན་དགེ་སློང་སྐྲོད་དུ་བཅུག་པ་ནི་ལྟུང་བ་དགེ་སྦྱོང་དག་ལ་ནི་
[131a.6]ཉེས་བྱས་སོ། །འདི་དག་ཀྱང་ངོ་། །དགེ་སློབ་མ་དང་དགེ་སྦྱོང་མ་#དང་དགེ་སྦྱོང་བསྐྲད་ན་ཉེས་བྱས་སོ། །རྩེད་མོ་ན་ཡང་ངོ་། །སྙིང་ནས་བསྐྲད་པ་ནི་མ་ཡིན་གྱི་རྩེད་མོའི་ཕྱིར་བསྐྲད་པ་ནི་#ཉེས་བྱས་སོ། །ཁྱིམ་མི་ན་བསོད་ནམས་མ་ཡིན་པ་མང་ངོ་། །ཁྱིམ་མི་ལ་དགེ་སློང་སྐྲོད་དུ་བཅོལ་ན་དགེ་
[131a.7]སློང་ནི་ལྟུང་བ་ཁྱིམ་པ་ལ་ནི་ལྟུང་བའི་རིམ་པ་མེད་དེ་སྡིག་ཆེའོ། །བསྐྲད་པའོ། །བསྐྲད་པའི་ལྟུང་བ་སྟེ་རྫོགས་སོ།། །།ཕྱིས་གནོན་གྱི་ལྟུང་བ་ལ་འཆད་དེ#། འབྷིད། དགེ་འདུན་གྱི་གཙུག་ལག་ཁང་ན་དགེ་སློང་སྔ་ན་འདུག་པར་ཡང་ཤེས་བཞིན་པ་དང་ཡན་ལག་གཅིག །གནས་པ་གཙུག་
[131b]
[131b.1]ལག་ཁང་ན་སྔ་ན་#གནས་ཤིང་འདུག་པ་ལས་#བསྐྲད་པར་མནན་ན་ལྟུང་བར་འགྱུར་ཏེ་ཡན་ལག་གཅིག །དགེ་སློང་གིས་དགེ་འདུན་གྱི་གཙུག་ལག་ཁང་ནང་#གི་གནས་ནའོ། །བདག་གིས་ཕ་རོལ་དགེ་སློང་ཡང་ཡིན་པ་མནན་ཅིང་བསྐྲད་ན་ལྟུང་བར་འགྱུར་ཏེ་ཡན་ལག་གཅིག །དགེ་འདུན་
[131b.2]གྱི་གཙུག་ལག་ཁང་ཡང་ཡིན་པ་ལས་མནན་ན་ལྟུང་བར་འགྱུར་ཏེ་ཡན་ལག་གཅིག །ནན་གྱིས་པ་སྟེ་བསྐྲད་ཅིང་དབྱུང་བའི་ཕྱིར་ནན་གྱིས་མནན་ན་ལྟུང་བར་འགྱུར་ཏེ། ཡན་ལག་གཅིག །ནད་དང་འཇིགས་པའི་དབང་གིས་ནོན་པ་བཏང་སྟེའོ། །ནད་དང་འཇིགས་པའི་རྐྱེན་ལ་སོགས་པ་མེད་པར་
[131b.3]ནན་གྱིས་མནན་ཅིང་བསྐྲད་ན་ལྟུང་སྟེ། ཡན་ལག་གཅིག་སྟེ། ཡན་ལག་#འདི་རྣམས་དང་ལྡན་ན་ཕྱིས་གནོན་གྱི་ལྟུང་བར་འགྱུར། དཔེ་འདི་བཞིན་ཏེ་བཟློག་པར་འདོད་པས་དགེ་སློང་ལ་བཟློག་པའོ། །བསྒོ་བ་ལ་ལན་ལོག་པར་སྨྲས་ན་ལྟུང་བར་འགྱུར་བ་བཞིན་དུ་དགེ་སློང་ལ་ལོག་#པར་གནོད་
[131b.4]པ་བྱས་ན་ལྟུང་བར་འགྱུར་ཏེ་ཨུ་ད་ཡིས་བདག་གི་སློབ་མ་ལ་#ཀླན་ཀ་བཙལ་ནས་ཁྱེད་ཁང་པའི་ནང་ན་#འཁོད་པའི་མི་རིགས་ཀྱི་མཁྲིས་པའི་ནད་རྒྱས་ཀྱི་ཕྱི་རོལ་ན་འཁོད་ཅིག་ཅེས་ལྷགས་པ་ལ་བཞག་སྟེ་གནོད་པར་བྱས་པ་དང་བད་ཀན་གྱི་ནད་རྒྱས་ཏེ་ཚ་བ་ལ་འཁོད་ཅིག་ཅེས་གནོད་པ་#བྱས་པ་དང་
[131b.5]དགེ་འདུན་རྐུན་པོས་འཇིགས་ཏེ་ཕྱི་རོལ་དུ་ཟར་#དུ་མི་རུང་བའི་ཕྱིར་#ནང་དུ་གྱོ་མོ་བཞག་སྟེ་བཤང་བ་#ལས་གཙུག་ལག་ཁང་བརྩིག་གོ་ཞེས་ཨུ་ད་ཡིས་གྱོ་མོ་དེ་བོར་ཏེ་ཕྱི་རོལ་ཆེ་ཆུང་ནང་དུ་སྟོར་སྟེ་#གནོད་པ་བྱས་པ་ལ་སོགས་པ་ལྟ་བུ་དགེ་སློང་ལ་གནོད་པར་བྱེད་པའི་ཕྱིར་ལོག་པའི་ཐབས་ཀྱིས་བྱས་
[131b.6]ན་གག་ཀྱང་རུང་སྟེ་ལྟུང་བའོ། །ནན་གྱིས་མནན་པའོ། །ཕྱིས་གནོན་པའི་ལྟུང་བ་སྟེ་རྫོགས་སོ།། །།གཟེར་མེད་ཀྱི་ལྟུང་བ་ལ་འཆད་དེ། དགེ་འདུན་གྱི་གཙུག་ལག་ཁང་གི་སྟེང་དུ་ན་བྱེད་དོ། །དགེ་འདུན་གྱི་གཙུག་ལག་ཁང་ཡང་ཡིན་པ་ལས་ལྟུང་བར་གྱུར་#ཏེ་ཡན་ལག་གཅིག །བླ་
[131b.7]རྫང་ཁང་#ཐོག་ཏུ་ཉལ་བ་ལས་ལྟུང་བར་འགྱུར་ཏེ་ཡན་ལག་གཅིག །འོན་ཏེ་གུར་#ཁང་ན་མ་ཡིན་ནོ། །ཤིང་མེད་པའི་ས་ཁང་དུ་གུར་#འདྲ་བར་ཕུབ་པ་ཁྲིའི་རྩ་བས་མི་རྟོལ་བའི་ཁང་པ་ལ་ཉལ་བ་ནི་ལྟུང་བ་མེད། དེའི་སྟེང་རྣམ་པར་གཡོགས་པ་ན་ཡང་ངོ་། །ཁང་པ་གཞན་གྲལ་བུ་དང་འཇི་བ་
[132a]
[132a.1]ལ་སོགས་པས་གཡོགས་ཤིང་ཁྲི་རྩ་བས་མི་ཕུག་#པ་ཡང་ལྟུང་བར་མི་འགྱུར། ཁྲིའི་རྐང་པ་གཟེར་བུ་ཅན་ན་ཡང་ངོ་། །ཁྲིའི་རྐང་པ་གཟེར་བུ་དང་ཁྲིའུ་#ལ་སོགས་པས་བཏབ་ཅིང་མི་ལྟུང་བ་ལ་ཁང་ཐོག་ཏུ་ཉལ་བའང་ལྟུང་བར་མི་འགྱུར་རོ། །གན་རྐྱལ་བཏང་སྟེའོ། །ཁྲི་
[132a.2]གཟེར་#བུ་མེད་ཀྱང་གན་རྐྱལ་དུ་བཞག་སྟེ་སྟེང་དུ་ཉལ་ཡང་ལྟུང་བར་མི་འགྱུར། རྐང་པའི་སོ་སོར་བཞག་ན་ཡང་ངོ་། །ཁྲིའི་གཟེར་བུ་མེད་ཀྱང་ཁྲིའི་རྐང་པ་བཞིའི་འོག་ཏུ་སོ་ཕག་གམ་ཤིང་ལེབ་ལ་སོགས་པ་བཞག་སྟེ་རྩ་བ་མི་ལྟུང་བ་ལ་ཉལ་བའང་ཉེས་མེད་དོ། །སཱུ་ཏྲ་འདི་རྣམས་ལྟ་
[132a.3]བུ་#མ་ཡིན་པ་ལ་ཉལ་བ་ནི་ལྟུང་བར་འགྱུར་ཏེ་ཡན་ལག་གཅིག །མནན་པའོ། །འོག་ན་ཉལ་བ་ལ་གནོད་པར་བྱ་བའི་ཕྱིར། ཁྲི་ལ་དྲག་#ཏུ་མནན་པ་ལས་ལྟུང་བར་འགྱུར་ཏེ། ཡན་ལག་གཅིག །འབྷིད་#དོ། །དགེ་འདུན་གྱི་གཙུག་ལག་ཁང་#ཡིན་པར་ཤེས་ཏེ། འོག་ན་མི་ཡོད་པ་ལས་
[132a.4]ལྟུང་བར་འགྱུར་ཏེ། ཡན་ལག་གཅིག །ཡན་ལག་འདི་རྣམས་དང་ལྡན་ན་གཟེར་#མེད་ཀྱི་ལྟུང་བའོ། །རྐང་པ་གཟེར་བུ་ཅན་ལ་འཛེག་པའོ། །གཟེར་མེད་པའི་ལྟུང་བ་སྟེ་རྫོགས་སོ།། །།འདེབས་པའི་ལྟུང་བ་ལ་འཆད་དེ། བདག་སྤྱོད་པའི་ཕྱིར་ས་#ལས་གཞན་པའོ། །བདག་གིས་#ལུས་ཀྱི་
[132a.5]ཕྱིར་སྤྱོད་པའི་ཆུ་ལས་གཞན་པ་ཆག་ཆག་པ་དང་མཎྜལ་#དང་འཇི་བ་བྱེད་པ་ལ་སོགས་པའི་ཆུ་སྲིན་བུ་ཡོད་པར་ཤེས་བཞིན་དུ་སྤྱད་ན་ལྟུང་བར་འགྱུར་ཏེ་སེམས་ཅན་མེད་ལ་ཡོད་པར་བསམས་ཏེ་སྤྱད་ན་ཉེས་བྱས་པའོ། །སེམས་ཅན་ཡོད་པ་ལ་ཡོད་པར་ཤེས་བཞིན་དུ་#སྤྱད་ན་ལྟུང་བའོ། །སེམས་ཅན་
[132a.6]ཡོད་ལ་ཡོད་དམ་མེད་ཐེ་ཚོམ་ཟ་བཞིན་དུ་སྤྱད་ན་ལྟུང་བའོ། །སེམས་ཅན་མེད་ལ་མེད་པར་ཤེས་བཞིན་དུ་སྤྱད་ན་ཉེས་མེད་དོ། །སྲོག་ཆགས་དང་བཅས་པའི་དགོས་པའོ། །སེམས་ཅན་དང་བཅས་པར་སྤྱོད་པ་རྫོགས་སོ།། །།རིམ་#གཉིས་འདོད་པའི་ལྟུང་བ་ལ་འཆད་དེ། སྒོའི་རེ་བཞི་#བྱས་
[132a.7]ཏེ་བསྒྲུབ#། དགེ་སློང་གིས་དགེ་འདུན་གྱི་ཕྱིར་གཙུག་ལག་ཁང་བརྩིགས་#ཀྱང་རུང་གང་ཟག་གི་ཕྱིར་བརྩིགས་#ཀྱང་རུང་སྒོའི་རེ་བཞི་#བཅའ་ཞིང་གཞུག །གཏན་པ་ཡང་ངོ་། །སྒོའི་སྤྱིས་དང་གཏན་པ་#ལ་སོགས་པའི་གནས་བཅས། སྐར་ཁུང་གདོད། ཁང་པའི་སྐར་ཁུང་ཡང་གདོད། གཙུག་
[132b]
[132b.1]ལག་ཁང་ལས་བྱེད་དོ། །གཙུག་ལག་ཁང་བརྩིགས་#པ་ལས་ལྟུང་བར་འགྱུར་ཏེ་ཡན་ལག་གཅིག །སྤྱོད་ལམ་བཞིའི་སྣོད་དང་#སྤྱོད་ལམ་བཞི་པོ་ཤོང་བ་མན་ཆད་ནི་ཉེས་མེད་སྤྱོད་ལམ་བཞི་ལས་ལྷག་པར་བརྩིགས་པ་ལས་ལྟུང་བར་འགྱུར་ཏེ་ཡན་ལག་གཅིག །དེ་སྟེ་ཐམས་ཅད་རྡོས་
[132b.2]སམ་#སོ་ཕག་གིས་སམ་ཤིང་གིས་#ན་མ་ཡིན་ནོ། །རྡོ་འབའ་ཞིག་གིས་སམ་ཤིང་#འབའ་ཞིག་གིས་#སམ་སོ་ཕག་འབའ་ཞིག་གིས་བརྩིགས་པ་ནི་ཉིན་གཅིག་ལ་#ཇི་ཙམ་བརྩིགས་ཀྱང་ལྟུང་བར་མི་འགྱུར་ཏེ་འཇི་བ་དང་ཕ་གུ་གྲངས་ལས་ལྷག་པར་བརྩིགས་ན་ལྟུང་བར་འགྱུར་ཏེ་ཡན་ལག་གཅིག །
[132b.3]ཆར་ཁབ་བམ་གཡོགས་མས་སོ། །ཆར་ཁབ་བམ་གཡོགས་མ་ཡོད་ན་ནི་ཉེས་མེད་དེ#། ཆར་ཁབ་མེད་པར་ཕ་གུ་དང་འཇི་བ་ལས་བརྩིགས་ན་ལྟུང་བར་འགྱུར་ཏེ་ཡན་ལག་གཅིག །བྱས་སམ་ཟིན་པར་མཐོང་སྟེ་#སྦྱིན་པའི་བདག་པོ་ལ་མ་སྨྲས་ནའོ། །ཁང་པ་རྩིག་པའི་ཡོན་བདག་གུད་དུ་འགྲོ་
[132b.4]སྟེ་ང་སླར་འོངས་པའི་ཁར་ཟིན་པར་བྱོས་ཤིག་ཅེའམ་འགྲོ་ཁར་མཐོང་བར་དགོས་ཀྱིས་རིང་དུ་#ཟིན་པར་རྩིག་ཏུ་བཅུག་པ་ནི་ཆུ་ཁུང་དང་སྐུར་#ཁུང་ལ་སོགས་པ་མ་བཏོད་#པར་རིམ་གསུམ་ལས་འདས་པར་བརྩིགས་#པ་ནི་ལྟུང་བར་མི་འགྱུར་ཏེ་རིང་པར་རྩིགས་#ཤིག་པར་མ་བསྒོས་པར་#རིམ་གསུམ་ལས་
[132b.5]འདས་པར་བརྩིགས་ན་ལྟུང་བར་འགྱུར་ཏེ་ཡན་ལག་གཅིག །ཕ་གུ་རིམ་གསུམ་འཁོར་བ་ལས་འདས་པར་བསྒྲུབས་ནའོ#། །ཉིན་གཅིག་ལ་ཕ་གུ་རིམ་གསུམ་ལས་ལྷག་པར་བརྩིགས་ན་ལྟུང་བར་འགྱུར་ཏེ་ཡན་ལག་གཅིག །གཞན་གྱིས་ཀྱང་ངོ་། །གཞན་ཞིག་ལ་བརྩིགས་#(ཏུ་,སུ་)བཅུག་སྟེ་
[132b.6]རིམ་གསུམ་ལས་ལྷག་པར་བརྩིགས་ན་ལྟུང་བར་འགྱུར་རོ། །དེའི་ཉི་མ་ལའོ། །ཕ་གུ་རིམ་གསུམ་ལས་ལྷག་པར་འདོར་བ་#ཡང་ཉི་མ་གཅིག་ལ་གསུམ་ལས་ལྷག་པར་བོར་ན་ལྟུང་བར་འགྱུར་ཏེ་ཡན་ལག་གཅིག །གཞན་དུ་ཡང་འཇིམ་པ་མེད་པར་ནའོ། །སོ་ཕག་མ་ཡིན་པ་ཕ་གུ་ཐ་མལ་
[132b.7]པ་འབའ་#ཞིག་འཇི་བ་མེད་པར་བརྩིགས་ནའང་ལྟུང་བར་འགྱུར་ཏེ་རིམ་གསུམ་ལས་འདས་པར་བརྩིགས་པ་ལས་ལྟུང་བར་འགྱུར་རོ། །སྟོར་ཁུང་མ་བཏོད་#ན་ཡང་ངོ་། །ཆུ་འགྲོ་བའི་སྟོར་ཁུང་མ་བཏོད་#པར་བརྩིགས་པ་ནི་ཉིན་གཅིག་ལ་ཕ་གུ་རིམ་གསུམ་ལས་ལྷག་པར་བརྩིགས་ན་ལྟུང་།
[133a]
[133a.1]སྟོར་ཁུང་བཏོད་#ན་ནི་རིམ་བཞིན་དུ་བརྩིགས་ཀྱང་ཉེས་མེད། རྨང་སམ་བརྐོས་པར་བཏིང་ན་ཡང་ངོ་། །རྨང་གི་ས་མ་བརྐོས་པར་རྨང་བཏིང་བ་#རིམ་གསུམ་འདས་ན་#ལྟུང་སྟེ་རྨང་བརྐོས་ལ་སྟོར་ཁུང་མན་ཆད་རྨང་ལ་ཕ་གུ་རིམ་དུ་བོར་ཡང་ཉེས་མེད། སྒོའི་ཁ་#ཁྱེར་སྟེང་མ་
[133a.2]ཡང་ངོ་། །སྒོའི་ཁ་ཁྱེར་མ་བཅུག་#པར་ཁ་ཁྱེར་གྱི་ས་ནས་ཕ་གུ་རིམ་གསུམ་ལས་འདས་པར་བརྩིགས་ན་ལྟུང་། ཁ་ཁྱེར་བཅུག་ན་རིམ་དུ་བརྩིགས་ཀྱང་ཉེས་མེད་དོ#། །ཉེས་མེད་པ་ནི་སྔ་མའི་ཐོག་མའོ། །ཆུ་ཁུང་མ་བཏོད་#དམ་ཁ་ཁྱེར་མ་བཅུག་པར་རིམ་གསུམ་ལས་འདས་ཏེ་རིམ་བཞི་
[133a.3]བོར་ན་ནི་ལྟུང་བ། རིམ་གསུམ་བོར་བ་ཕན་ཆད་བོར་བ་ནི་ཉེས་མེད། རིམ་བཞིན་འདོར་བའི་#ཚེ་ཉེས་བྱས་སོ། །བཙུག་#ལག་ཁང་གི་ལྟུང་བའོ། །རིམ་གཉིས་འདོར་བའི་ལྟུང་བ་སྟེ་རྫོགས་སོ།། །།མ་བསྐོས་པའི་ལྟུང་བ་ལ་འཆད་དེ། ཕས་ཕམ་#མདོ་སྡེ་དང་འདུལ་བ་དང་མ་མོ་ལྟ་བུ་འཛིན་པ་#ལོ་
[133a.4]ཉི་ཤུ་ལས་མི་ཉུང་བ་གྲོང་ཁྱེར་གྱི་སྨྲ་བ་དགེ་སློང་མ་དང་ལུས་ཕྲད་པ་བཤགས་པ་བྱས་པ་དགེ་སློང་མ་ལ་སྟོན་པར་བསྐོས་པའོ། །དགེ་སློང་མའི་དགེ་འདུན་ལ་བཅུ་བཞི་དང་བཅོ་ལྔའི་གསོ་སྦྱིན་གྱི་ཚེ་རྟག་ཏུ་ཆོས་འཆད་པར་དགེ་སློང་ལས་བསྐོ་དགོས་ཏེ་དགེ་སློང་བཀོ་#བའི་ཕས་ཕམ་པ་མ་བྱུང་བ་
[133a.5]མདོ་སྡེ་དང་འདུལ་བ་དང་མ་མོ་ལྟ་བུ་མཁས་ཤིང་འཛིན་པ་ཁྲིམས་ཚང་ནས་ལོ་ཉི་ཤུ་ལོན་པ་ཡུལ་གྱི་དབུས་ཀྱི་སྐད་དང་ལྡན་ཞིང་དོར་བ་དང་ལྡིང་པ་ལ་སོགས་པ་མེད་པ་#དང་དགེ་སློང་མ་དང་སྔོན་#ཆད་ལུས་མ་རེག་པ་དང་ལུས་རེག་ཀྱང་བཤགས་པ་བྱས་ཟིན་པ་མིང་གིས་སྨོས་པ་འདི་རྣམས་དང་ལྡན་ན་དགེ་
[133a.6]སློང་མ་ལ་བཅུ་བཞི་འམ་བཅོ་ལྔའི་ཚེ་ལ་ཆོས་འཆད་པར་དགེ་འདུན་གྱིས་བསྐོས་ཀྱང་རུང་ངོ་། །འདི་རྣམས་དང་ལྡན་པའི་དགེ་སློང་དེས་ཆོས་འཆད་#ཀྱང་ཉེས་མེད་དོ། །དགེ་འདུན་གྱིས་#དགེ་སློང་མ་ལ་ཆོས་བཤད་པར་བསྐོས་ཀྱང་བཅུ་བཞིའམ་བཅོ་ལྔའི་གསོ་སྦྱིན་གྱི་ཚེའི་དུས་སུ་རྟག་ཏུ་འཆད་
[133a.7]ལ་དབང་གི་དུས་སུ་དེ་#མ་ཡིན་པར་རྟག་ཏུ་འཆད་དུ་མི་#དབང་ངོ་། །གསོ་སྦྱིན་བཅོ་ལྔ་པའི་མཚམས་ཀྱི་ནང་དགེ་སློང་མ་ལ་ཆོས་འཆད་པའི་དགེ་སློང་མས་གང་#བསྐོ་བ་ཡང་བཅུ་བཞི་འམ་བཅོ་ལྔའི་གསོ་སྦྱིན་གྱི་ཚེ་དགེ་སློང་མས་གསོལ་བ་བཏབ་ན་མཚམས་ཀྱི་ནང་དུ་དགེ་འདུན་གྱིས་གསོལ་བ་དང་
[133b]
[133b.1]ཞུ་བའི་ལས་ཀྱིས་འཆད་པར་བསྐོའོ། །མཚམས་ཀྱི་ཕྱི་རོལ་ལམ་#བཅུ་བཞི་དང་བཅོ་ལྔའི་ཚེ་མ་བསྐོས་ན་བསྐོས་པར་མི་ཆུད་དོ། །མདོ་སྡེ་ལ་སོགས་པ་དང་#འཛིན་པ་མེད་ན་སོ་སོར་#ཐར་པ་ཐོན་པའོ། །དགེ་སློང་གི་ནང་ན་སཱུ་ཏྲ་ལྟག་མའི་ལྟག་མ་#ལྟར་བཤད་པ་དང་ལྡན་པ་མེད་ན་ལོ་ཉི་ཤུ་
[133b.2]ལོན་པ་ཕས་ཕམ་པ་མ་བྱུང་དགེ་སློང་མ་དང་མ་རེག་སྐད་མི་དོར་བ་བཞི་དང་ལྡན་ན་དགེ་སློང་ཕ་དང་དགེ་སློང་མའི་སོ་སོར་#ཐར་པ་ཁ་ཏོན་དུའང་ཤེས་ཤིང་འཆང་ནུས་ན་བསྐོར་རུང་ངོ་། །དེ་ཡང་ན་ཕས་ཕམ་པ་བཤད་སཱུ་ཏྲ་ལྟག་མ་ལྟར་ནུས་པ་མེད་ན་ཡང་ལོ་ཉི་ཤུ་ལོན་པ་ཕས་ཕམ་
[133b.3]པ་མེད་སྐད་མི་དོར་དགེ་སློང་མ་དང་རེག་པ་མ་ཡིན་ན་དགེ་སྦྱོང་མའི་ཕས་ཕམ་པ་བརྒྱད་འཆད་ནུས་པ་ཡང་བསྐོར་རུང་ངོ་། །ཆོས་ལྕི་བ་ཡང་ངོ་། །སཱུ་ཏྲ་ལྟག་མ་ལྟར་ཕས་ཕམ་པ་འཆད་ནུས་པའང་མེད་ན་ལོ་ཉི་ཤུ་ལོན་ཞིང་ཕས་ཕམ་པ་མེད་པ་དགེ་སློང་མ་དང་མ་#རེག་པ་དང་སྐད་མ་#དོར་བའང་
[133b.4]དགེ་སློང་མའི་#ལྕི་བ་བརྒྱད་འཆད་#ནུས་པའང་བསྐོར་རུང་ངོ་། །ཕྱི་མའི་ནི་ཅི་སྲིང་མོ། །དགེ་སློང་མ་ལ་ཆོས་འཆད་པར་བསྐོ་བ་རྟག་#ཏུ་བཤད་པ་དག་དང་ལྡན་པ་མེད་ན་སཱུ་ཏྲ་འདི་ལས་འབྱུང་བ་རྣམས་དང་ལྡན་ན་བསྐོར་རུང་ངོ་། །ཁྱེད་དགེ་སློང་མའི་དགེ་འདུན་འདུས་སམ། དགེ་སློང་མའི་དགེ་
[133b.5]འདུན་ཀུན་འདུས་སམ་ཞེས་ཟེར་ནུས་པ་དང་། ཀུན་གཙང་ངམ། ཁྱེད་ལ་ཕས་ཕམ་པ་དང་དགེ་འདུན་གྱི་ལྷག་མ་ལ་སོགས་པ་#མེད་དམ་ཀུན་གཙང་ངམ་ཞེས་སྨྲ་#ནུས་པ་དང་མཐུན་ནམ། ཁྱེད་རྣམས་ལས་#བརྒྱ་རྩ་གཅིག་ལ་སོགས་པ་གཅིག་ཏུ་སྤྱོད་ཅིང་འདུའམ་#ཞེས་ཟེར་ནུས་པ་དང་། ཁ་ན་མ་ཐོ་
[133b.6]བ་མེད་དམ་ཁྱེད་ལ་ཉེས་བྱས་ལ་སོགས་པ་ཁ་ན་མ་ཐོ་བ་མེད་དམ་ཞེས་ཟེར་ནུས་པ་དང་། ཁྱེད་ལ་ལ་ལ་#དགེ་འདུན་གྱིས་མ་བསྐོས་པའི་གང་ཟག་མི་འཆད་དམ། ཁྱེད་ལ་དགེ་འདུན་གྱིས་#གསོལ་བ་དང་ཞུ་བས་བསྐོས་པ་མ་ཡིན་པའི་དགེ་འདུན་ཆོས་འཆད་དུ་མི་འོང་ངམ་ཞེས་ཟེར་ནུས་པ་དང་། ཁྱེད་
[133b.7]དགེ་འདུན་ལས་གང་ཟག་འཆད་པ་མི་འོང་ངམ། དགེ་འདུན་གྱིས་#ཆོས་འཆད་པར་མ་བསྐོས་པའི་དགེ་སློང་མི་འོང་ངམ་ཞེས་ཟེར་ནུས་པ་དང་། ཁྱེད་ལ་འཆད་པ་ནི་དགེ་སློང་སུའང་མི་སྤྲོ་སྟེ། ཁྱེད་ལ་དགེ་འདུན་གྱིས་བསྐོས་པའི་དགེ་སློང་འཆད་དུ་མི་སྤྲོ་སྟེ་མི་བཏུབ་པ་མེད་
[134a]
[134a.1]དམ་ཞེས་འདྲི་ནུས་པ་ལའང་བྱ། ཁྱེད་ནི་མ་རབས་རིགས་དམའ་བ་ཡིན་པས་ན་ཁྱེད་ལ་ཆོས་འཆད་པ་ནི་དགེ་སློང་སུའང་འཆད་དུ་མི་སྤྲོའོ་ཞེས་ཟེར་ནུས་པ་ལའང་བྱ་སྟེ་འདི་རྣམ་གཉིས་ལྟར་སྨྲ་ནུས་པ་དང་། དགེ་འདུན་ལས་ཁྱེད་བཤད་ཅིང་བསྟན་པ་སྟེ། ཁྱེད་དགེ་འདུན་
[134a.2]གྱིས་ཆོས་བཤད་ཅིང་བསྟན་པ་ཡིན་ན་ཁྱེད་ལ་དགེ་འདུན་གྱི་#ལས་ཆོས་འཆད་ཅིང་སྟོན་པ་མི་འོང་བའམ་#ཞེས་ཟེར་ནུས་པའང་བྱ། དགེ་འདུན་གྱིས་ཁྱེད་ལ་ཆོས་བཤད་པའང་ཐོས་པར་དཀའ་སྟེ་རེས་འགའ་འཆད་པ་ཡིན་གྱིས་ཤེས་པར་སྨྲ་ནུས་པ་དང་། སྲིང་མོ་དག་བག་ཡོད་པར་སྒྲུབས་#ཤིག་
[134a.3]ཅེས་སོ། །ཁྱེད་ཀྱིས་མཉན་པ་དང་འཆད་པ་ལ་གཟུངས་སུ་འཛིན་ཅིང་གོ་བ་དང་བཤད་པ་བཞིན་དུ་བག་ཡོད་པར་ནན་ཏན་དུ་སྒྲུབས་#ཤིག་ཅེས་བསྒོ་ནུས་པ་དང་མིང་གིས་སྨོས་པའི་ཚིག་འདི་རྣམས་དང་ལྡན་ཞིང་ལོ་ཉི་ཤུ་ཚང་ལ་ཕས་ཕམ་པ་མེད་ཅིང་དགེ་སློང་མ་དང་མ་རེག་ལ་སྐད་མི་དོར་ན་#བསྐོར་
[134a.4]རུང་ངོ་། །བླ་མའི་ཆོས་དང་ནུས་པ་མ་#གཏོགས་སོ། །དགྲ་བཅོམ་པའི་ཆོས་ཐོབ་ཅིང་དྲུག་མངོན་པར་ཤེས་པ་དང་ལྡན་པ་ནི་དགེ་འདུན་གྱིས་མ་བསྐོས་པར་བཤད་ཀྱང་ཉེས་མེད་དེ་#བླ་མའི་ཆོས་དང་མི་ལྡན་པས་དགེ་འདུན་གྱིས་མ་བསྐོས་པར་དགེ་སློང་མ་ལ་འཆད་ན་ལྟུང་བར་གྱུར་#ཏེ་ཡན་ལག་གཅིག །
[134a.5]གཅིག་ཀྱང་མེད་པར་དགེ་སློང་མ་ལ་དེ་བསྐོས་པ་དང་མ་བསྐོས་ཀྱང་ངོ་། །རྟག་#ཏུ་བཤད་པ་གང་དང་ཡང་མི་ལྡན་པར་དགེ་འདུན་གྱིས་བསྐོས་ཏེ་བཤད་ཀྱང་ལྟུང་། མ་བསྐོས་པར་བཤད་ཀྱང་ལྟུང་བར་འགྱུར་རོ། །སྔོན་བསྐོས་པ་ནི་མ་བསྐོས་པ་མ་ཡིན་ནོ། །བཅུ་བཞི་འམ་བཅོ་ལྔའི་གསོ་(སྦྱིན་གྱི་,སྦྱོང་གི་)
[134a.6]ཚེ་གསོལ་བ་དང་#ཞུ་བའི་ལས་ཀྱིས་#དགེ་སློང་མ་ལ་ཆོས་འཆད་པར་བསྐོས་པ་ནི་ཕྱིས་འཆད་པའི་ཚེའང་སྔར་དགེ་འདུན་གྱིས་བསྐོས་ཟིན་པས་ད་བསྐོ་མི་དགོས་སོ། །ཉེས་མེད་པ་ནི་དགེ་འདུན་དུ་མ་ཚང་བ་ལས་རིགས་པ་ལས་གསོལ་ནའོ། །དགེ་འདུན་དུ་མ་ཚང་བ་ཞིག་ལས་དགེ་འདུན་མས་
[134a.7]ཆོས་འཆད་པ་བསྐོར་ཅི་གནང་ཞེས་གསོལ་ན་དགེ་འདུན་དུ་མ་ཚང་བས་གོང་མའི་ཡོན་ཏན་རྣམས་དང་ལྡན་ནམ་བསྐོས་ཀྱང་ཉེས་མེད་དོ། །དེ་ཡང་ངོ་། །དགེ་སློང་ཕའི་དགེ་འདུན་མ་ཚང་བ་ལས་དགེ་འདུན་མས་ཆོས་བཤད་པར་ཅི་གནང་ཞེས་གསོལ་ཀྱང་ཉེས་མེད་དོ། །མ་བསྐོས་པར་
[134b]
[134b.1]འཆད་པའོ། །དགེ་སློང་མའི་དགེ་འདུན་ལ་དགེ་སློང་གིས་མ་བསྐོས་པར་ཆོས་འཆད་པའི་ལྟུང་བ་རྫོགས་སོ།། །།ནུབ་ཀྱི་བར་དུ་འཆད་པའི་ལྟུང་བ་ལ་འཆད་དེ། འབྷིད་ཉི་མ་ནུབ་པར་ཤེས་བཞིན་དུ་འཆད་ན་ལྟུང་བའོ། །ཉི་མ་ནུབ་ནུབ་ཏུའོ། །དགེ་འདུན་གྱིས་དགེ་སློང་མ་ལ་ཆོས་འཆད་པར་#
[134b.2]བསྐོས་པའི་དགེ་སློང་ཉི་མ་ནུབ་ཀྱི་བར་དུ་བསྒྲུབ་ནུས་#པར་ཤེས་ཏེ་བཤད་ན་ལྟུང་བའོ། །ནུབ་པར་མ་#ཤེས་ཏེ་བཤད་ན་ནི་ཉེས་མེད་ནུབ་བམ་མ་ནུབ་ཐེ་ཚོམ་ཟ་ཞིང་བཤད་པ་ནི་ལྟུང་བའོ། །ནུབ་མོ་ཐོག་ཐག་ཏུ་ཆོས་ཉན་ཅིང་དགེ་སློང་མ་ལ་ཆོས་འཆད་པ་ནི་མ་གཏོགས་སོ། །དགེ་སློང་མའི་གཙུག་
[134b.3]ལག་ཁང་དུ་དུས་ཀྱིས་མི་མང་པོ་འདུས་ཤིང་ནུབ་མོ་ཐོག་ཐག་ཏུ་ཆོས་འཆད་ཅིང་ཉན་པ་ནི་ཉི་མ་ནུབ་ཅིང་ཞག་ལོན་ཀྱང་ལྟུང་བར་མི་འགྱུར་རོ། །དེས་ཏེ་#དེའི་རྣམ་པའི་ཚེ་གཙུག་ལག་ཁང་སྒོ་ཕྱེ་བའི་མདུན་ན་དབྱར་མོ་ཐང་མ་ཡིན་ནའོ། །སཱུ་ཏྲ་གོང་མ་ལྟར་ནུབ་མོ་ཐོག་ཐག་ཏུ་ཆོས་འཆད་པ་ལྟུང་བ་
[134b.4]མེད་པར་#བཤད་པ་འང་དགེ་སློང་ཕའི་གཙུག་ལག་ཁང་དང་ཉེ་ལ་སྒོ་ཐད་ཀར་འདུག་ཅིང་མི་ཕལ་མོ་ཆེ་ཕན་ཚུན་དུ་རྒྱུ་བ་ནི་ལྟུང་བར་མི་འགྱུར་ཏེ་དེ་ལྟ་བུ་མ་ཡིན་པར་ཉི་མ་ནུབ་ནུབ་ཏུ་བཤད་པ་ནི་ལྟུང་བར་འགྱུར་རོ། །ནུབ་ཏུ་འཆད་པའོ། །ནུབ་ཀྱི་བར་དུ་འཆད་#པའི་ལྟུང་བ་རྫོགས་སོ།། །།ཟས་ཀྱི་
[134b.5]ཕྱིར་ལྟུང་བ་ལ་འཆད་དེ། མི་འཇིགས་པའི་ཕྱིར་དགེ་སློང་ལ་ཆོས་འདྲི་ན་ཟང་ཟིང་དགེ་སློང་མས་དབུལ་བར་བྱའོ། །དགེ་སློང་མ་ཆོས་འདྲི་བ་ལ་མི་འཇིགས་ཤིང་བག་མི་ཚ་བ་དང་འདྲི་བ་སྤོབས་པར་བྱ་བའི་ཕྱིར་ཆོས་འཆད་པའི་དགེ་སློང་ལ་#དགེ་སློང་མས་སྤྱན་གཟིགས་དང་ཡོ་བྱད་ཕྲན་ཚེགས་
[134b.6]དབུལ་#ལོ། །དགེ་སློང་ནན་ཏ་#ཀ་དགྲ་བཅོམ་པ་རྟག་ཏུ་དགེ་སློང་མ་ལ་ཆོས་འཆད་དེ་དགེ་སློང་མས་ཡོན་ཕྲན་ཚེགས་#ཕུལ་ཡང་མི་ལེན་བཙུན་ཞིང་དགྲ་བཅོམ་པ་ཡིན་པས་དགེ་སློང་མ་ཆོས་མ་གོ་བར་#སླར་འདྲི་ཡང་འཇིགས་ཤིང་མི་སྤོབས་པ་ལ་མི་འཇིགས་པར་བྱ་ཞིང་འདྲི་བ་སྤོབས་པར་བྱ་བའི་
[134b.7]ཕྱིར་དགེ་སློང་མས་ཀྱང་ཁ་ཟས་དང་ཡོ་བྱད་ཕྲན་ཚེགས་#ཕུལ་ཅིག་ཅེས་བཅས། རྒྱ་ཅང་#དང་ལན་བུ་དང་ལྕགས་#པོད་དང་དྲ་བ་དག་གོ། །དགེ་སློང་མས་དགེ་སློང་ཕ་ཆོས་འཆད་པ་ལ་དབུལ་བ་ནི་མིང་གིས་སྨོས་པ་འདི་རྣམས་ལྟ་བུ་དག་དབུལ་ལོ། །དགེ་སློང་གིས་དེ་ལོངས་ཤིག# །དགེ་སློང་མས་
[135a]
[135a.1]སྤྱན་གཟིགས་དང་ཡོ་བྱད་ཕྲན་ཚེགས་#དག་དབུལ་ཞིང་འོང་ན་དགེ་སློང་ཕས་ལོངས་ཤིག་#ཅི་བླངས་ཀྱང་ཉེས་མེད་དོ། །དགེ་སློང་གིས་ཡང་དག་པ་མ་ཡིན་པར་ཟང་ཟིང་{ཆུང་ཟད་,ཅུང་ཟད་}ཀྱི་ཕྱིར་དགེ་སློང་མ་ལ་ཆོས་འཆད་དོ་#ཞེས་སྨྲ་ནའོ། །དགེ་སློང་གིས་སྤྱན་གཟིགས་དང་ཡོ་བྱད་
[135a.2]ཕྲན་ཚེགས་#དགེ་སློང་མ་ལས་བླངས་པ་ལ་སྙིང་རྗེ་བའི་ཕྱིར་ཆོས་བཤད་པ་ནི་མ་ཡིན་གྱི་ཡོ་བྱད་དང་ཁ་ཟས་ཙམ་གྱི་ཕྱིར་ཆོས་འཆད་དོ་ཞེས་སྐུར་པའི་ཕྱིར་སྨྲས་ན་ལྟུང་བའོ། །ཁ་ཟས་དང་ཡོ་བྱད་ཀྱི་ཕྱིར་ཆོས་འཆད་པ་ཡིན་ལ། དེའི་ཕྱིར་ཆོས་འཆད་དོ་ཞེས་བདེན་པར་སྨྲས་པ་ནི་ཉེས་མེད་
[135a.3]དོ། །ཟང་ཟིང་{ཆུང་ཟད་,ཅུང་ཟད་}ལ་སྨྲ་བའོ། །ཟས་ཀྱི་ཕྱིར་ཆོས་འཆད་དོ་ཞེས་སྨྲ་བའི་ལྟུང་བ་སྟེ་རྫོགས་སོ།། །།གོས་འཚེམ་པའི་ལྟུང་བ་ལ་འཆད་དེ། འབྷིད#། གཉེན་མ་ཡིན་པར་ཤེས་བཞིན་དུ་བཙེམས་ན་ལྟུང་བར་འགྱུར་རོ། །གཉེན་མ་ཡིན་པའི་དགེ་སློང་མས#། དགེ་སློང་མ་གཉེན་མ་ཡིན་
[135a.4]པར་ཤེས་བཞིན་དུ་དེའི་གོས་བཙེམས་ན་ལྟུང་བར་འགྱུར་རོ། །གཉེན་ཡིན་པ་ལ་མ་ཡིན་པར་བསམས་ནས་བཙེམས་ན་ཉེས་བྱས། གཉེན་མ་#ཡིན་པ་ལ་ཐེ་ཚོམ་དུ་བཙེམས་ན་ལྟུང་བ། གཉེན་མ་ཡིན་པར་ཤེས་ཏེ་བཙེམས་ན་ཉེས་བྱས། གོས་བཙེམ་#པ། གཉེན་མ་ཡིན་པའི་དགེ་སློང་
[135a.5]མའི་གོས་བདག་གིས་བཙེམས་ཏེ་ཟིན་པར་བྱས་ན་ལྟུང་བའོ། །གོས་བྱེད་པའོ། །གཉེན་མ་ཡིན་པའི་དགེ་སློང་མའི་གོས་བཙེམས་པའི་ལྟུང་བ་རྫོགས་སོ།། །།གོས་བྱིན་པའི་ལྟུང་བ་#འཆད་དེ། འབྷིད།# གཉེན་མ་ཡིན་པར་ཤེས་བཞིན་ལ་བྱ། བྱིན་པའོ། །གཉེན་མ་ཡིན་པའི་དགེ་
[135a.6]སློང་མར་ཤེས་བཞིན་དུ་དགེ་སློང་གིས་གོས་བྱིན་ན་ལྟུང་བའོ། །གོས་མ་ཡིན་པ་བྱིན་པ། དགེ་སློང་མའི་དགེ་འདུན་མ་ཡིན་པ་གཉེན་མ་ཡིན་པའི་དགེ་སློང་མའི་གང་ཟག་ལ་གོས་བྱིན་ན་ལྟུང་བར་འགྱུར་ཏེ་དགེ་འདུན་#མ་ལ་གོས་དང་ཟས་ཕུལ་བ་ནི་ཉེས་མེད་དོ། །དེ་སྟེ་ཕྲོགས་པ་དང་། 
[135a.7]དགེ་སློང་མ་གོས་ཕྲོགས་སམ་སྟོར་བའི་#རྐྱེན་བྱུང་བ་ལ་#གོས་བྱིན་པ་དང་། བཟང་པོར་བཤད་པ་དང་། དགེ་སློང་མས་ཆོས་བཟང་པོ་ལེགས་པར་བཤད་པའི་ཕྱིར་དགེ་སློང་གིས་ཡོན་ཕུལ་བ་དང་། རབ་ཏུ་རྫོགས་པར་བྱེད་པའམ། དགེ་སྦྱོང་མ་ཞིག་རབ་ཏུ་རྫོགས་པར་བྱེད་པའི་ཚེ་གོས་
[135b]
[135b.1]མེད་པ་ལ་གོས་བྱིན་པ་དང་། བརྗེ་བ་མ་ཡིན་ནའོ། །དགེ་སློང་མ་དང་གོས་བཟང་པོ་བརྗེ་བའི་ཕྱིར་བཟང་པོ་བརྗེས་ཏེ་ངན་པ་བྱིན་པ་དང་འདི་རྣམས་མ་གཏོགས་པ་གོས་བྱིན་ན་ལྟུང་བའོ། །གོས་སྦྱིན་པའོ། །གཉེན་མ་ཡིན་པའི་དགེ་སློང་མ་ལ་གོས་སྦྱིན་#པའི་ལྟུང་བ་རྫོགས་སོ།། །།གྲོགས་ཀྱི་
[135b.2]ལྟུང་བ་ལ་འཆད་དེ། འགྲོ་བའི་དགོས་པའི་བརྟག་པ་བྱེད་པ་དང་དགེ་ཚུལ་ཕ་དང་དགེ་ཚུལ་མ་རྣམས་སོ། །དགེ་སློང་ཕ་དང་དགེ་སློང་མ་གང་#ཞིག་ཏུ་འགྲོ་བར་འགྲོགས་ཏེ་ལམ་དུ་ཞུགས་ནས་ཁ་ཟས་བསྐུར་#བ་དང་བརྟག་པ་བྱ་བ་དང་བྱིན་ལེན་བྱ་བའི་ཕྱིར་དགེ་སློང་ཕས་དགེ་སྦྱོང་ཕ་དང་གཡོག་སྐྱེས་
[135b.3]པ་ལ་སོགས་པ་ཁྲིད་དེ་ཁ་ཟས་བསྐུར་#ལ་བརྟག་པ་བྱེད་དུ་གཞུག །དགེ་སློང་མས་ཀྱང་དགེ་སྦྱོང་མ་དང་བུད་མེད་ལ་སོགས་པ་ཁྲིད་ལ་ཟས་བསྐུར་#ཞིང་བརྟག་པ་ལ་སོགས་པ་བྱེད་དུ་གཞུག །དགེ་སློང་ཕ་དང་དགེ་སློང་མ་དག་ལམ་ཕན་ཚུན་རིགས་པར་རོ། །དགེ་སློང་ཕ་དང་དགེ་སློང་མ་ལམ་དུ་ཞུགས་
[135b.4]པ་ལས་འཇིགས་པའི་རྐྱེན་བྱུང་སྟེ་གྲོགས་#ཀྱང་རུང་གཡོག་མེད་པ་གང་#ཞིག་ཏུ་འདོང་#ན་མི་འགྲོགས་པར་རྒྱང་གྲགས་ཙམ་གྱིས་བཅད་དེ་དགེ་སློང་ཕོའི་རྒྱགས་#ནི་མོ་ལ་བསྐུར་#རོ་མོའི་རྒྱགས་ནི་#ཕོས་བསྐུར་#རོ། །དེ་ལྟར་བརྗེས་ཏེ་ཁྱེར་ན་སྤགས་#པ་བཏེག་པ་ལ་སོགས་པར་མི་འགྱུར་ཏེ་ཉེས་མེད་དོ། །
[135b.5]ཕན་ཚུན་དུ་བྱིན་ལེན་ཀྱང་ངོ་། །གཡོག་གམ་དགེ་སྦྱོང་མེད་ན་#དགེ་སློང་ཕའི་བྱིན་ལེན་དང་དགེ་སློང་མའི་བྱིན་ལེན་གཅིག་ལ་གཅིག་བྱིན་ལེན་དུ་འགྱུར་རོ། །ནད་པ་ཚངས་པ་མཚུངས་པར་སྤྱོད་པ་ལམ་དུ་མི་དོར། དགེ་སློང་ལམ་དུ་འགྲོགས་འགྲོགས་པ་ལས་གྲོགས་ལ་ལ་ཞིག་ནད་ཀྱིས་བཏབ་
[135b.6]ན་སྨན་དཔྱད་དང་གྲོགས་ལ་སོགས་པ་མི་བྱ་བར་མི་དོར་རོ། །དེ་བསྐུར#། གྲོགས་ལམ་དུ་#ནད་ཀྱིས་བཏབ་པ་དེ་བདག་#ཅག་གནས་གང་དུ་འདོང་བར་བསྐུར་#རོ། །དེ་བཞིན་དུ་དགེ་སློང་མ་ཡང་ངོ་། །ལམ་དུ་ཞུགས་པ་ལས་དགེ་སློང་མ་ཞིག་ནད་ཀྱིས་བཏབ་ན་ཡང་དགེ་སློང་གྲོགས་ཀྱིས་སྨན་དཔྱད་
[135b.7]དང་ཞལ་ཏ་ལ་སོགས་པ་བྱ་ཞིང་བསྐུར་རོ#། །དེར་ཕན་ཚུན་དུ་#གྲོགས་བྱ། དགེ་སློང་མ་ཞིག་ལམ་དུ་ནད་ཀྱིས་བཏབ་སྟེ་དགེ་སློང་མ་#གྲོགས་མོས་བསྐུར་#ཞིང་གྲོགས་བྱས་ཀྱང་མི་ཐེག་ན་དགེ་སློང་ཕས་ཀྱང་གྲོགས་བྱ་ཞིང་བསྐུར་#རོ། །དེ་བཞིན་དུ་ཕོ་ན་སྟེ་མི་ནུས་ན་དགེ་སློང་མས་ཀྱང་གྲོགས་བྱ། 
[136a]
[136a.1]མགོ་དང་མཇུག་ནས་#བཟུང་། སཱུ་ཏྲ་ལྟག་མ་ལྟར་གྲོགས་བྱ་བ་#དགེ་སློང་མོ་ན་ན་ཕོས་ནི་མགོ་ནས་བཏེག་གྲོགས་མོས་ནི་མཇུག་#ནས་བཏེག་གོ། །དེ་བཞིན་དུ་ཕོ་ན་བའི་གྲོགས་བྱ་ནའང་མོས་ནི་མགོ་ནས་བཏེག་ཕོས་ནི་མཇུག་ནས་བཏེག་གོ། །ཉེས་མེད་པ་ནི་གྲོང་དུ་ཕྱིན་
[136a.2]ནས་སོང་ནའོ། །དགེ་སློང་ནད་ཀྱིས་བཏབ་པ་དེ་ལམ་དུ་གྲོང་ཞིག་ཏུ་བཞག་པ་ནི་ཉེས་མེད་དོ། །ན་བའི་སྨན་དང་ཟས་བསོགས#། སཱུ་ཏྲ་ལྟག་མ་ལྟར་ནད་པ་གྲོང་དུ་བཞག་པའི་སྨན་དང་ཟས་ལ་སོགས་པ་ཡང་ཅི་དགོས་པ་བསོགས་ཏེ་#བཞག །མཚུངས་པའི་གཟུགས་གཅིག་#བཞག །སཱུ་ཏྲ་ལྟག་མ་ལྟར་
[136a.3]ནད་པ་གྲོང་དུ་བཞག་པ་དེ་ལ་ནད་གཡོག་གཅིག་ཀྱང་བཞག་སྟེ་དགེ་སློང་ཕ་ཡིན་ན་ནི་དགེ་སློང་ཕ་ལས་གཅིག་བཞག །མོ་#ཡིན་ན་ནི་དགེ་སློང་མ་ལས་གཅིག་བཞག# །འཇིགས་པའི་ཕྱིར་ལམ་གྲོགས་སུ་འདུས་པ་ནི་མ་གཏོགས་ཏེ་ལམ་དགོངས་ཐ་མི་དད་ན་དགེ་སློང་མ་གཅིག་ཀྱང་ལམ་དུ་ཁྱེར་
[136a.4]ན་འོ། །མི་རྒོད་དམ་རྐུན་པོའམ་འཇིགས་པའི་རྐྱེན་གཅིག་#བྱུང་སྟེ་འཕྲལ་ལ་ལམ་དུ་འགྲོགས་ཏེ་འདུས་པ་ནི་མ་གཏོགས་ལམ་དུ་འགྲོགས་པར་སྔ་ནས་དུས་བྱས་ཏེ་དགེ་སློང་ཕ་དང་དགེ་སློང་མ་ལྷན་ཅིག་དོང་བ་ནི་ལྟུང་བའོ། །རྒྱང་གྲགས་ཤིང་སོ་སོར་རོ། །དགེ་སློང་ཕ་དང་དགེ་སློང་མ་དུས་#བྱས་
[136a.5]ཏེ་ལམ་དུ་འགྲོགས་པ་ནི་རྒྱང་གྲགས་རེ་རེ་ཕྱིན་ཅིང་ལྟུང་བ་རེ་རེར་འགྱུར་རོ། །དེ་ཕྱེད་#ཅིང་སོ་སོར་ཉེས་བྱས་སོ། །རྒྱང་གྲགས་ཕྱེད་ཅིང་ཉེས་བྱས་རེ་རེར་འགྱུར་རོ། །དགེ་སློང་མ་དང་ལམ་དུ་འགྲོགས་པའི་ལྟུང་བའོ#། །དགེ་སློང་མ་དང་ལམ་དུ་འགྲོགས་པའི་ལྟུང་བ་རྫོགས་སོ།། །།གྲུའི་
[136a.6]ལྟུང་བ་ལ་འཆད་དེ། འགྲམ་གཉིས་ཀར་བར་ཆད་དང་བཅས་ཏེ་གྲོས་མ་བྱས་པ་མ་གཏོགས་ཏེ་ཟུང་དུ་གྲུའི་ནང་དུའོ། །དགེ་སློང་ཕ་དང་དགེ་སློང་མ་གཉིས་གྲུའི་#ནང་དུ་འགྲོགས་ན་འགྲམ་ཕ་རོལ་ནའང་འཇིགས་ཚུ་རོལ་གྱི་འགྲམ་ནའང་འཇིགས་པའི་རྐྱེན་ཡོད་དེ་ཆུ་འགྲམ་དུ་འགྲོགས་ཏེ་དོང་བ་
[136a.7]འགྲོགས་པར་དུས་མ་བྱས་པ་ནི་མ་གཏོགས་ཏེ་འགྲོགས་པར་དུས་བྱས་ལ་འགྲམ་གཉིས་ཀ་ན་འཇིགས་པའི་རྐྱེན་མེད་བཞིན་དུ་དགེ་སློང་ཕ་དང་དགེ་སློང་མ་གཉིས་གྲུ་གཅིག་གི་ནང་དུ་ཞུགས་ཏེ་དོང་བ་ནི་ལྟུང་བའོ། །ཐད་ཀར་ཕ་རོལ་དུ་རྒལ་བ་ལས་གཞན་པའོ། །ཆུ་ལ་རབ་ཐད་ཀར་
[136b]
[136b.1]བརྒལ་#བའི་ཕྱིར་གྲུ་གཅིག་གི་ནང་དུ་འགྲོགས་པ་ནི་ཉེས་མེད། ཡོན་པོ་དང་རབ་ཁ་བཞོ་བོར་འདུག་པ་དང་། ངམ་པ་དང་ཆུ་འགྲམ་ངམ་པས་ཆོད་དེ་ངམ་པ་བསྐོར་#བའི་ཕྱིར་འགྱུས་#པ་དང་། སློང་སྤང་བའམ། ཆུ་ལ་ཀློང་ཡོད་པའི་ཕྱིར་སྐོར་བ་དང་། རུ་སྐྱ་དང་སྐྱ་བ་ཆག་སྟེ་གྲུ་འབྱམ་པ་དང་#། གདོས་
[136b.2]ཆག་གམ་གདོས་ཆག་སྟེ་གྲུ་འབྱམ་པ་དང་། དངོར་#འཛིན་གྱི་དབང་གིས་དེའི་ཕྱིར་ཞུགས་པ་ལས་གནས་གཞན་དུ་ནའོ། །མཉན་པ་ཁྱིམ་ལམ་ཉེ་བའི་ཕྱིར་ཐད་ཀར་སྟོང་#དུ་མ་བཏུབ་པ་དང་རྐྱེན་འདི་རྣམས་མ་གཏོགས་པར་དགེ་སློང་མ་དང་ཆུ་འགྲམ་དུ་གྲུ་གཅིག་གི་ནང་དུ་འགྲོགས་ན་ལྟུང་བའོ། །
[136b.3]རྩིས་མགོ་ཡན་ལག་དང་བཤད་པ་གཞན་ནི་དགེ་སློང་མ་དང་ལམ་དུ་འགྲོགས་པ་ལྟག་ཏུ་བཤད་པ་དང་འདྲའོ། །དགེ་སློང་མ་དང་ལྷན་ཅིག་ཏུ་ཆུ་རྒལ་བའོ། །དགེ་སློང་མ་དང་གྲུའི་ནང་དུ་འགྲོགས་པའི་ལྟུང་བ་རྫོགས་སོ།། །།དབེན་གྱི་བུད་མེད་དང་འདུག་པ་ལ་འཆད་དེ། བུད་མེད་གཅིག་པུ་ལ་
[136b.4]དབེན་ཞིང་འགྲོ་བ་རྒྱུ་བར་མི་འཇུག་པའི་ཕྱོགས་གཡོགས་#པ་དང་བཅས་པ་བར་འདོམ་གང་ན་དེ་དག་བྱེད་དོ། །དགེ་སློང་དང་བུད་མེད་གཉིས་པོ་འགྲོ་བའི་ལམ་ཀ་མ་ཡིན་པ་དབེན་པའི་ཕྱོགས་ར་བས་བསྐོར་#བའམ། ས་པ་#མོའམ་ཤིང་ཐགས་ཀྱིས་བསྐོར་བའམ་ཤིང་ཁྲོད་དམ་རྩིག་པས་ཆོད་པའམ་ས་
[136b.5]སྲོས་པ་རྣམས་ནི་དབེན་ཞིང་གཡོགས་པ་ཞེས་བྱ་སྟེ། འདི་རྣམས་གང་ཡང་རུང་བར་འདོམ་གང་ཚུན་ཆད་དུ་ས་ལ་འདུག་ན་ལྟུང་བར་འགྱུར་རོ། །འདུག་ནའོ། །སཱུ་ཏྲ་ལྟག་མ་ལྟར་ལྟུང་བར་འགྱུར་བ་ནི་དགེ་སློང་ཕ་དང་བུད་མེད་གཉིས་ཀ་འདུག་པ་ལས་ལྟུང་བར་འགྱུར། འདུག་པ་བཞག་
[136b.6]མ་ཐག་ཏུ་དེའོ། །འདུག་པ་ལས་ལྟུང་བ་ནི་རྐུབ་ས་ལ་འདུག་མ་ཐག་ཏུ་ལྟུང་བར་གྱུར་ཏོ#། །གཅིག་པུ་འདུག་པའོ། །དགེ་སློང་ཕ་དང་བུད་མེད་གཉིས་འདུག་པ་ལས་ལྟུང་བར་འགྱུར་བ་རྫོགས་སོ།། །།བུད་མེད་དང་འགྲེང་ན་ལྟུང་བར་འགྱུར་བ་ལ་འཆད་དེ། དགེ་སློང་མའོ། །དགེ་སློང་ཕ་
[136b.7]དང་དགེ་སློང་མ་གཉིས་ས་དབེན་པར་གཉིས་སུ་འགྲེང་ན་ལྟུང་བར་འགྱུར་ཏེ། ཡན་ལག་དང་བཤད་པ་རྟག་#ཏུ་བུད་མེད་དང་འདུག་པའི་ལྟུང་བ་དང་འདྲའོ། །འགྲེང་བའོ། །དགེ་སློང་མ་དང་ས་དབེན་པར་འགྲེང་བ་ལས་ལྟུང་#བར་འགྱུར་ཏེ་འགྲེང་མ་ཐག་ཏུ་ལྟུང་ངོ་#། །གཅིག་པུ་འགྲེང་པའོ། ། 
[137a]
[137a.1]དགེ་སློང་མ་དང་ས་དབེན་པར་འགྲེང་བའི་ལྟུང་བ་རྫོགས་སོ།། །།བཤམས་པའི་ལྟུང་བ་ལ་འཆད་དོ། #འབྷྲིད། སྔར་ཁྱིམ་བདག་གིས་མ་བོས་ལ་དགེ་སློང་མས་བཤམས་པར་ཤེས་བཞིན་དུ་ཟོས་པ་ལས་ལྟུང་ཏེ་#ཡན་ལག་གཅིག །དགེ་སློང་མས་བཤམས་པའོ། །
[137a.2]ཁྱིམ་པ་ཞིག་ལ་དགེ་སློང་མས་དགེ་སློང་འདི་ཡོན་ཏན་དང་ལྡན་པ་#ཡིན་ཏེ་ཟས་བྱིན་པའི་རིགས་སོ་ཞེས་བཤམས་ཏེ་སྔར་ཁྱིམ་བདག་གིས་སྤྱན་དྲང་བར་མ་བསྒོ་བར་ཟོས་པ་ལས་ལྟུང་སྟེ་ཡན་ལག་གཅིག །མི་བདེན་པའི་ཡོན་ཏན་གྱིས་སོ། །དགེ་སློང་ཡོན་ཏན་དང་ལྡན་པ་ཞིག་ལ་བཤོས་
[137a.3]གསོལ་ཅིག་ཅེས་བྱས་པ་ནི་མི་ལྟུང་གིས་ཡོན་ཏན་མེད་པ་ལས་ཡོན་ཏན་དང་ལྡན་པ་ཡིན་ནོ་ཞེས་{བརྫུན་,རྫུན་}དུ་བསྟོད་པ་ལས་ལྟུང་སྟེ་ཡན་ལག་གཅིག །སྤྱན་དྲངས་པ་#མ་བྱས་པའོ། །སྔར་ཁྱིམ་བདག་གིས་སྤྱན་དྲངས་ཤིང་མ་བསྒོ་བར་དགེ་སློང་མས་བཤམས་པའི་ངོར་ཁྱིམ་བདག་གི་ཁྱིམ་དུ་
[137a.4]ཟན་ཟོས་པ་ལས་ལྟུང་སྟེ་ཡན་ལག་གཅིག །བྱས་ཀྱང་ལྷག་པར་རོ། །ཁྱིམ་བདག་གིས་སྔར་སྤྱན་དྲངས་སུ་ཟིན་ཡང་འཕྲལ་ལ་དགེ་སློང་མས་བཤམས་ཏེ་ཡོན་ཏན་དང་ལྡན་པ་འདི་ལ་ཤ་ཁ་ར་ལ་སོགས་པ་ལྷག་པར་གསོལ་ཅིག་ཅེས་བྱ་སྟེ་ཟོས་ན་ལྟུང་སྟེ་ཡན་ལག་གཅིག །བཟའ་
[137a.5]བའོ། །དགེ་སློང་མས་བཤམས་པའང་གོས་ལ་སོགས་པ་ནི་མ་ཡིན་གྱི་ཟས་བཤམས་པ་ལས་ལྟུང་སྟེ་ཡན་ལག་གཅིག །ནན་ཏན་དང་གྲུབ་པས་སོ། །མི་བདེན་པའི་ཡོན་ཏན་ནི་དགྲ་བཅོམ་པའི་རིམ་པ་བརྒྱད་མེད་པར་#བརྒྱད་པོའི་ནང་ནས་གང་རུང་བས་བསྟོད་ན་ལྟུང་བར་འགྱུར་རོ། །
[137a.6]དེ་ཐོས་པས་ཀྱང་ངོ་། །སྡེ་སྣོད་གསུམ་ལ་སོགས་པ་དང་མང་དུ་ཐོས་པ་ཡིན་ནོ་ཞེས་{བརྫུན་,རྫུན་}དུ་བསྟོད་ནའང་ལྟུང་བར་འགྱུར་རོ#། །ཟོས་ནའོ། །དགེ་སློང་མས་བཤམས་པའི་ཟས་ཟོས་པ་ལས་ལྟུང་བར་འགྱུར་ཏེ་ཡན་ལག་གཅིག །དེ་ནི་མགྲིན་པར་ནའོ། །ཟོས་པའི་ཚད་ནི་ཁ་ནས་སླར་བྱུང་
[137a.7]བའམ་ལུས་དང་རྣ་བ་ལ་སོགས་པ་བསྐུས་ཤིང་བླུགས་པ་ལ་མི་བྱའི་ཟས་མགྲིན་པར་སོང་ནས་ལྟུང་བར་འགྱུར། གཞན་གྱི་ཕྱིར་བ་ལས་ན་འབྲི་བར་བྱེད་དོ། །དགེ་སློང་མས་བཤམས་པའི་ཟས་ཤེས་བཞིན་དུ་བདག་གིས་བླངས་ཏེ་གཞན་ལ་བྱིན་ན་ཉེས་བྱས་སོ། །བྱིན་ཅིག་ཅེས་སྨྲས་ནས་
[137b]
[137b.1]ཟས་ཀྱི་ཕྱིར་ཞུགས་ནའོ། །དགེ་སློང་ཕ་གྲོང་ན་སློང་མོ་བྱེད་པ་ལ་དགེ་སློང་མས་འཕྲལ་ལ་ཁྱིམ་པ་#བསྐོས་ཏེ་ཡོན་ཏན་དང་ལྡན་པ་འདི་ལ་གསོལ་ཅིག་ཅེས་བྱས་པ་དེ་བླངས་ན་ཉེས་བྱས། སྤྱོད་པ་བཤམས་པའོ། །དགེ་སློང་མས་བཤམས་པའི་ཟས་ཟོས་པའི་ལྟུང་བ་སྟེ་རྫོགས་སོ། །#དགུ་བཅུའི་
[137b.2]ལྟུང་བའི་བཅུ་ཕུང་གཅིག་རྫོགས་སོ།། །།ཡང་ཡང་གི་ལྟུང་བ་ལ་འཆད་དེ། ཟས་ལ་སྤྱན་དྲངས་པ་ལས་གྲོང་བར་དུའང་བདག་གིར་གྱིས་ཤིག །ཁྱིམ་པ་ལ་སོགས་པས་གྲོང་དུ་མཆོད་སྟོན་ལ་སྤྱན་དྲངས་ན་འགྲོ་ཞིང་ཟར་དབང་སྟེ་ཉེས་པར་མི་འགྱུར་རོ། །མ་སོང་ནའང་ཉེས་མེད་དོ། །
[137b.3]དུས་ཤེས་པར་བྱས་ལ་འཇུག་སྟེ་དུས་སྔར་ནི་མ་ཡིན། སཱུ་ཏྲ་ལྟག་མ་ལྟར་གྲོང་བར་དུ་སྤྱན་དྲངས་ན་གདུགས་ཚོད་ཀྱི་ཁར་འདོང་བའི་#དུས་རན་པར་བྱ་བའི་དུས་ལས་སྔར་བདག་ཅག་མི་འདོང་ངོ་། །གཎྜཱི་བརྡུངས་#ཏེའོ། །གདུགས་ཚོད་ཀྱི་ཁར་མཆོད་སྟོན་ལ་འདོང་བ་ཡང་སྔ་ཕྱིར་མི་འདོང་བའི་
[137b.4]གཎྜཱི་#བརྡུངས་ཏེ་བསྡུས་ལ་ཅིག་ཅར་འདུས་ཏེ་ལྷན་ཅིག་འདོང་ངོ་། །བདག་གི་འཁོར་དེར་བྱུལ#། གྲོང་བར་དུ་དགེ་འདུན་མཆོད་སྟོན་ལ་འདོང་བ་ལས་མཁན་པོ་དང་སློབ་དཔོན་དང་གནས་བརྟན་དང་མི་མཐུན་པའི་སྡེ་རྣམས་སོ་སོར་#འཁོར་ཚུལ་དང་ལྡན་ནམ་མི་ལྡན་པ་བལྟ་ཞིང་བྱུལ་ལ་མི་
[137b.5]མཛེས་པ་ཡོད་ན་མཛེས་པར་#བཅོལ། འོངས་པ་ནི་གནས་བརྟན་གྱིས་སོ། །གུད་ནས་གསར་དུ་དགེ་སློང་འོངས་པ་དག་ཅིག་#ཡོད་ནའང་གནས་བརྟན་གྱིས་ཡོན་བདག་ལ་ཟན་སྦྱོར་དུ་གཞུག་པའི་#ཞལ་ཏ་དང་བདག་གི་འཁོར་གྱི་སློབ་མ་དང་འདྲ་བར་རིམ་གྲོ་དང་ཞལ་ཏ་བྱའོ། །གཏོལ་མེད་པར་
[137b.6]ཟན་གཅད་#པར་མི་བྱ། སྨན་དཔྱད་བྱ་བའི་ཕྱིར་ཟན་བཅད་པ་མ་གཏོགས་ཏེ་གདེང་མེད་པ་དང་ཕན་མེད་པར་ཟན་མི་བཅད་#བཅད་ན་ཉེས་བྱས། སྐོམ་གྱི་ཕྱིར་གསོལ་ན་འདུག་ཤིག །གྲོང་བར་དུ་མཆོད་སྟོན་ལ་སྤྱན་དྲངས་པ་ལས་ཟན་ཟོས་ཟིན་ན་དོན་མེད་པར་རིང་དུ་མི་འཁོད་དེ་སྦྱིན་བདག་ན་རེ་
[137b.7]ཕྱི་#ཕྲེད་རྒུན་ཆབ་ལ་སོགས་པ་གསོལ་ཏེ་གཤེགས་ཞེས་ཟེར་བ་ལས་བསྡད་པ་དང་བཏུང་བ་ལ་ཉེས་མེད། མཉམ་དུ་འམ་ཕྱི་ནས་གོས་ཀྱི་#རྙེད་པ་དང་མི་ལྡན་པར་གཉིས་པོའི་སྤྱན་འདྲེན་#པ་ཐོབ་ནའོ། །ཡོན་བདག་གཉིས་ཤིག་གིས་མཆོད་སྟོན་ལ་སོ་སོར་ལྷན་ཅིག་ཏུ་སྤྱན་དྲངས་ན་གཉིས་
[138a]
[138a.1]ཀ་ལ་འོང་ངོ་ཞེས་ཁས་བླངས་ན་ཉེས་བྱས། ཉིན་གཅིག་ལ་ལྔ་#ཕྱིར་སྤྱན་དྲངས་པ་ལས་གཉིས་ཀ་ལ་ཁས་བླངས་ན་ཉེས་བྱས། སྤྱན་འདྲེན་པ་དེ་གཉིས་ཀ་ན་རེ་གོས་ཤིག་ཡོན་དུ་དབུལ་ལོ་ཞེས་ཟེར་བ་ལས་གཉིས་ཀ་ལ་ཁས་བླངས་ན་#ཟོས་ན་ཉེས་པ་མེད། སྤྱན་འདྲེན་པ་སྔ་
[138a.2]མ་ལ་གོས་ཡོད་ལ་སྤྱན་འདྲེན་པ་ཕྱི་མ་ལ་གོས་མེད་པར་ཕྱི་མའི་ཟན་ཟོས་པ་ནི་ལྟུང་བའོ། །སྤྱན་འདྲེན་པ་སྔ་མ་ལ་གོས་མེད་#ལ་ཕྱི་མ་ལ་གོས་ཡོད་དེ་ཁས་བླངས་ནས་ཟོས་པ་ནི་ཉེས་མེད་དོ། །བཟའ་བས་སོ། །ཡང་ཡང་བཅའ་#བས་ནི་བཟའ་བ་ལས་ལྟུང་བར་མི་འགྱུར་རོ། །བཅའ་བ་ནི་རྩ་
[138a.3]བ་དང་སྡོང་པོ་དང་ཚིགས་པ་དང་མེ་ཏོག་དང་འབྲས་བུ་ལྔའི་ནང་དུ་གཏོགས་པའོ། །བཅའ་བ་འདི་རྣམས་ལས་ལན་གཉིས་ཟོས་ཀྱང་ལྟུང་བ་མེད་དོ། །ལྔའི་ནང་དུ་གཏོགས་པའོ། །བཟའ་བ་ནི་རྣམ་པ་ལྔ་སྟེ་འབྲས་དང་ཁུར་བ་དང་སྲན་མ་དང་ཕྱེ་དང་ཤ་དང་འདི་རྣམས་#ལྔའི་ནང་དུ་གཏོགས་
[138a.4]པ་ལས་ལན་གཉིས་སུ་ཟོས་ན་ལྟུང་བར་འགྱུར་རོ། །བཟའ་བ་ལན་གཅིག་བཅའ་བ་ལན་གཅིག་སྔ་ཕྱིར་ལན་གཉིས་ཟོས་ཀྱང་ལྟུང་བར་མི་འགྱུར་རོ། །དེ་སྟེ་གཞན་དུའང་འདི་ནའོ། །བཟའ་བ་རྣམ་ལྔ་ལས་སྔར་ལན་གཅིག་ཟོས་ཟིན་ལ་ཕྱིས་གཞན་ཞིག་གིས་སྤྱན་དྲངས་ཏེ་བཟའ་བ་རྣམ་ལྔ་
[138a.5]ལས་ཟོས་ན་ལྟུང་། ཡོན་བདག་གིས་བཅའ་བ་སྦྱིན་པའི་ཕྱིར་སྤྱན་དྲངས་ལ་བཅའ་བའང་ཟོས་བཟའ་བའང་ཟོས་ན་ཉེས་བྱས་སོ། །བཟའ་བ་ལ་སྤྱན་དྲངས་ཏེ་བཟའ་བ་དང་བཅའ་བ་གཉིས་སྔ་ཕྱིར་ཟོས་པ་ཉེས་མེད་དོ་#བར་འགྱུར། མི་ན་ལས་མ་བྱས་ལམ་དུ་མ་ཞུགས་པའོ། །ན་བ་དང་
[138a.6]ལས་བྱས་པ་དང་ལམ་དུ་ཞུགས་པའི་རྐྱེན་མེད་པར་ཟན་ལན་གཉིས་ཟོས་ན་ལྟུང་བར་འགྱུར་རོ#། །འདི་རྣམས་ཀྱི་རྐྱེན་བྱུང་སྟེ་ཟོས་པ་ནི་ལྟུང་བ་མེད་དོ། །དགོངས་པས་ནི་ཉེས་བྱས་པའོ། །སྔར་ཟན་ཟོས་ཟིན་པའི་འོག་ཏུ་སྤྱན་འདྲེན་པ་ཅིག་འོངས་པ་དང་མ་ཟོས་པའི་མདུན་དུ་སྔར་སྤྱན་དྲངས་པ་གཅིག་
[138a.7]ལ་ཁས་བླངས་པ་ལས་ཕྱིས་གོས་མེད་པ་ལས་འགྲོ་བར་བསམས་ཤིང་ཁས་བླངས་ན་དེའི་ཚེ་ཉེས་བྱས་ཟོས་ན་ལྟུང་#བའོ། །སཱུ་ཏྲ་ལྟག་མ་ལྟར་སྤྱན་དྲངས་ལས་རྣམ་གཉིས་སུ་ཟོས་ན་ལྟུང་བའོ། །གོས་དེ་ཁྲུ་གང་ཁོར་#ཡུག་གི་མཐར་གྱུར་#ནའོ། །གོས་དང་བཅས་ཏེ་ཟོས་ན་ལན་གཉིས་སུ་
[138b]
[138b.1]ཟོས་ཀྱང་མི་ལྟུང་ངོ་ཞེས་བཤད་པའི་གོས་ཀྱི་ཚད་ནི་ཁྲུ་གང་འཁོར་བ་ཡན་ཆད་ཅིག་སྦྱིན་པའི་ཕྱིར་ཟན་ལན་གཉིས་ཟོས་པ་ནི་ལྟུང་བར་མི་འགྱུར་དེ་ལས་ཆུང་བ་ནི་ལྟུང་བར་འགྱུར་རོ། །ལམ་ནི་དཔག་ཚད་ཕྱེད་དོ། །ལམ་དུ་ཞུགས་ན་ལན་གཉིས་སུ་ཟོས་ཀྱང་ལྟུང་བར་མི་འགྱུར་བ་ནི་དཔག་
[138b.2]ཚད་ཕྱེད་དེ་རྒྱང་གྲགས་བཞིར་འགྲོ་བའམ་ཕྱིན་ན་ཟར་དབང་ངོ་། །གཞན་དུ་ཡང་ངོ་། །སོ་སོར་ཟ་བའི་ལམ་ལ་སོགས་པ་དུས་ཀྱང་དཔག་ཚད་ཕྱེད་དུ་འགྲོ་ན་སོ་སོར་བཟར་དབང་སྟེ་དུས་སུ་ཆུད་དེ། འདི་ལམ་#གྲུར་འགྲོ་བ་ཡང་ངོ་། །ལམ་དཔག་ཚད་ཕྱེད་དུ་འགྲོ་བ་དུས་སུ་ཆུད་པ་ནི། རྐང་
[138b.3]པས་འགྲོ་བ་དང་། གྲུར་ཞུགས་པ་གཉིས་ནི་བཟར་དབང་གི་རྟ་དང་ཤིང་རྟ་ལ་སོགས་པ་ལ་ཞོན་པ་ནི་དཔག་ཚད་ཕྱེད་དུ་ཕྱིན་ཀྱང་དུས་སུ་མི་ཆུད་དེ་བཟར་མི་དབང་ངོ་། །ཕྱག་དར་རེ་ལྡེ་ཙམ་མམ་བྱུག་པ་བ་ཀོ་ཙམ་ནི་ལས་སོ། །ལས་བྱས་ན་ཡང་ཡང་དབང་བ་ནི་རེ་ལྡེ་ཙམ་གྱི་ས་ཕྱགས་པ་དང་མཎྜལ་བའི་
[138b.4]ཀོ་བ་ཙམ་མམ་བ་#ཉལ་བ་ཙམ་གྱི་ས་ཕྱགས་པ་ནི་དུས་སུ་ཆུད་དེ་ཟར་དབང་ངོ་། །ཕྱག་དར་བྱ་བ་ནི་ཆག་ཆག་སྔར་བཏབ་ལ་ཕྱག་གོ། །མཎྜལ་ནི་བ་ལང་གི་ལྕི་བའམ་འཇིམ་པ་འཇམ་པོས་བྱའོ། །དེ་མཆོད་རྟེན་ནམ་དགེ་འདུན་གྱི་ལའོ། །སཱུ་ཏྲ་ལྟག་མ་ལྟར་ས་ཕྱགས་པ་དང་མཎྜལ་བྱ་བ་ནི་དགེ་
[138b.5]འདུན་གནས་འདུས་#པའི་གཙུག་ལག་ཁང་ངམ་སངས་རྒྱས་བཞུགས་པའི་མཆོད་རྟེན་དྲི་གཙང་ཁང་དུ་བྱའོ། །གཞན་དུ་བྱས་པའི་ས་ནི་ལས་སུ་མི་ཆུད་དོ། །ན་བའི་ཚད་མི་ཕོད་ནའོ། །ན་ན་ཡང་ཡང་ཟར་དབང་བའི་ཚད་ནི་ན་སྟེ་#ལས་བྱེད་མི་ཕོད་པར་ན་ན་ཡང་ཡང་ཟར་དབང་ངོ་། །ནར་མ་ནི་སྤྱན་
[138b.6]དྲངས་པ་ནི་#མ་ཡིན་ནོ། །ཡོན་བདག་གིས་ལོ་དྲུག་གམ་ཚེ་གཅིག་ཏུ་ཟན་སྦྱར་བ་ནི་སྤྱན་དྲངས་པ་ཞེས་མི་བྱ་སྟེ་གཞན་ཞིག་གིས་གུད་དུ་སྤྱན་དྲངས་ཏེ་ཁས་བླངས་པ་ནི་ཉེས་མེད་དོ། །ཡོན་བདག་གིས་ཞལ་ཚུས་དང་གྲོ་གཉིས་ཀར་ནར་མར་སྦྱར་ཏེ་ཟ་ནའང་ལས་བྱ་དགོས་སོ། །མཐོང་བ་ཙམ་ཡང་
[138b.7]ངོ་། །གྲོགས་ཤིག་གཡར་སུས་ཟ་ཞིང་འདུག་པ་ལ་བདག་ཟས་ཟོས་ཟིན་ཏེ་#སོང་བ་མཐོང་ནས་བདར་ཏེ་ཟོ་ཞེས་ཟེར་ཏེ་ཟོས་ནའང་རུང་བདག་ཟན་ཟོས་ཟིན་པ་ལས་དགེ་སློང་མ་ལ་སོགས་པའི་གནས་སུ་འོངས་ཏེ་གཡར་སུས་སམ་བཅའ་བ་མི་བཟར་མི་རུང་ཞེས་ཟེར་ཏེ་ཟོས་ནའང་ཉེས་མེད་དོ། །མེད་པར་
[139a]
[139a.1]བསླུ་བ་བྱས་ན་ཡང་ངོ་། །སྔར་རྩེད་མོའང་{བརྫུན་,རྫུན་}དུ་ཟན་ལ་སྤྱན་དྲངས་པ་ལས་ཟན་མེད་པར་གྱུར་ཏེ་ཕྱིས་གཞན་ཞིག་གིས་བོས་ཏེ་ཟོས་ནའང་ཉེས་མེད་དོ། །དེའི་ཕྱིར་དགེ་འདུན་ཡང་ངོ་། །དགེ་སློང་གཅིག་ཅིག་#དགོས་ཤིང་#། གཅེས་པའི་ཕྱིར་དགེ་འདུན་དུ་
[139a.2]ལངས་#པར་སྤྱན་དྲངས་ན་དགེ་སློང་མིང་གིས་དགོས་#པ་དེ་དག་གི་#གནས་སུའང་གཡར་སུས་ཟོས་ལ་སྤྱན་དྲངས་པར་ཡང་ཟན་ཟོས་ན་ལྟུང་བའོ། །གཞན་ནི་བདག་གིས་#གཡར་སུས་དང་ཉི་རིམ་དུ་ཟོས་ཀྱང་ཉེས་མེད་དེ་གཡམ་ལ་སོང་སོང་བ་ལས་གཞན་དུ་སྤྱན་དྲངས་ན་དེར་སོང་ཡང་ཉེས་
[139a.3]མེད་དོ། །འདི་གཞན་ལྔ་པོ་ལ་བྱིན་ཅིག །ཁ་དུ་མ་ཞིག་ཏུ་སྤྱན་དྲངས་ན་ཀུན་དུ་འགྲོ་ཞིང་བཟར་མི་དབང་བའི་ཕྱིར་དགེ་སློང་ཕ་དང་དགེ་སློང་མ་དང་དགེ་སྦྱོང་ཕོ་མོ་དང་དགེ་སློབ་མ་གག་ཀྱང་རུང་བདག་གི་སྐྱིན་པར་བཏང་བ་ནི་ཉེས་མེད་དོ། །དེ་ནི་ཆོས་སོ། །སཱུ་ཏྲ་ལྟག་མ་ལྟར་སྐྱིན་པར་#བཏང་བ་
[139a.4]ཡང་ཉེས་མེད་པ་ནི་རབ་ཏུ་རིགས་པའི་ཆོས་ཡིན་པས་ཉེས་མེད་དོ། །གཞན་ཡང་ལོངས་ཤིག# །བདག་ཟན་ནར་མར་ཡོན་བདག་གིས་ཟན་སྦྱར་བཞིན་དུ་གཞན་ཞིག་གིས་ཟན་བསྐྱལ་ཏེ་བྱིན་ནམ་རྒྱུ་བསྐྱལ་ཏེ་བྱིན་ན་དགེ་སློང་དང་དགེ་འདུན་ལ་སྦྱིན་པའི་ཕྱིར་བླངས་ཀྱང་ཉེས་མེད་དོ་ཞེས་བི་#ཛ་
[139a.5]ཡ་བར་མས་བཤད། སཱུ་ཏྲ་ལྟག་མ་ལྟར་སྐྱིན་པར་བཏང་བའི་དགེ་སློང་རྣམ་ལྔས་ཟན་བླངས་ཤིང་ཟོས་ཀྱང་ཉེས་མེད་དོ་ཞེས་བི་ཤུདྷས་#བཤད། མུ་གེའི་ཚེ་ན་#ཅི་ཙམ་སྤྱན་འདྲེན་པ་འགྲུབ་པར་བདག་གིར་བྱའོ། །ལོ་ཉེས་པ་དང་མུ་གེ་བྱུང་བའི་ཚེ་ནི་ཁ་དུ་མར་#སྤྱན་དྲངས་ཤིང་ཟན་བྱིན་
[139a.6]པའི་#ཁས་བླངས་ཤིང་འགྲོའོ། །ཟོས་པ་ཡང་ངོ་། །སཱུ་ཏྲ་ལྟག་མ་ལྟར་ཁ་#དུ་མར་སྤྱན་དྲངས་ཤིང་སོང་བ་དེར་ཟན་ལན་དུ་མར་ཟོས་ཀྱང་ཉེས་མེད་དོ། །སྦྱིན་པ་ཡང་ངོ་། །མུ་གེའི་ཚེ་ཁ་མང་པ་#ཞིག་ཏུ་སྤྱན་དྲངས་ཏེ་བདག་གིས་མི་ཁྱབ་ན་དགེ་སློང་རྣམ་ལྔ་ལས་ཁ་#དུ་མར་སྤྱན་དྲངས་ཤིང་སྐྱིན་
[139a.7]པར་#བཀྱེ་བ་དང་བདག་ལ་རྒྱུ་ལྷག་#པ་བྱིན་པ་ནི་ཉེས་མེད་དོ། །འབུལ་བ་མི་དད་པར་གྱུར་ན་ཁམ་གཉིས་གསུམ་ཡན་ཆད་ཟོས་ལ་ཁྱིམ་#བདག་དགེ་སློང་འདི་ཟས་ཀྱིས་ཕོངས་ཀྱི་རྗེས་སུ་ཡི་རངས་#ཤིག་འདི་ལ་སྦྱིན་ནོ་ཞེས་དད་པ་སྐྱེད་ཅིག །མུ་གེའི་ཚེ་ཁ་དུ་མར་སྤྱན་དྲངས་ལ་བདག་གི་ལྟོར་མི་ཤོང་
[139b]
[139b.1]མི་ཁྱབ་སྟེ་གྲོགས་རྣམ་ལྔར་#སྐྱིན་པར་ཟར་བཅུག་པ་ལ་སྦྱིན་བདག་མི་དགའ་བར་གྱུར་ན་བདག་གིས་ཁམ་གཉིས་སམ་གསུམ་ཟོས་ལ་དགེ་སློང་འདི་ཟས་ཀྱིས་ཕོངས་#པ་ཡིན་ཏེ་འདི་ལ་ཟས་སྦྱིན་#པ་ནི་བསོད་ནམས་ཆེ་སྟེ་ཡོན་ཏན་དུ་#འགྱུར་གྱིས་མི་དགའ་བར་མ་བྱེད་པར་རྗེས་སུ་ཡི་རངས་
[139b.2]པར་བྱོས་ཤིག་ཅེས་བཤད་ལ་སྦྱིན་བདག་དགའ་བར་བྱ་སྟེ་བདག་གི་སྐྱིན་#པར་དགེ་སློང་གཞན་ཟས་ཟར་བཅུག་ལ་བདག་གུད་དུ་འགྲོའོ། །ཡང་ཡང་ཟ་བའོ། །ཡང་ཡང་ཟ་བའི་ལྟུང་བ་རྫོགས་སོ།། །།འབའ་ཞིག་གི་ལྟུང་བ་ལ་འཆད་དེ། འདི་ཆོས་པའི་མ་ཡིན་པ། སངས་
[139b.3]རྒྱས་ཀྱི་ཆོས་མ་ཡིན་པ་མུར་འདུག་གི་ཆོས་བྱེད་པ་འཁོད་པ་ལས་ལྟུང་བར་འགྱུར་ཏེ་ཡན་ལག་གཅིག །ཁྱིམ་པའི་བདག་པོ་དང་བཅས་པ། གནས་ཀྱི་སྦྱིན་བདག་ཁྱིམ་པ་ཡིན་ལ་སྦྱིན་བདག་དང་བཅས་པར་འདུག་པ་ལས་ལྟུང་བར་འགྱུར་ཏེ་ཡན་ལག་གཅིག །མུར་འདུག་#
[139b.4]ཐམས་ཅད་ཀྱི་མ་ཡིན་པའི་གནས་སུའོ། །མུར་འདུག་ཐམས་ཅད་ལམ་བསྡོམས་#ཀྱི་མུར་འདུག་སྟེ་#གཅིག་ལ་བསྔོས་པ་ལས་ལྟུང་བར་འགྱུར། མི་ནའམ། དགེ་སློང་ན་བའི་རྐྱེན་མ་བྱུང་བར་འདུག་པ་ལས་ལྟུང་ཏེ་#ཡན་ལག་གཅིག །སྦྱིན་བདག་གིས་སྤྱན་#དྲངས་ནའོ། །མུར་
[139b.5]འདུག་གི་གནས་དེར་སྦྱིན་བདག་གིས་སྤྱན་དྲངས་པ་ནི་ལྟུང་བར་མི་འགྱུར་གྱི་སྤྱན་མ་དྲངས་པར་སོང་སྟེ་འདུག་པ་ལས་ལྟུང་སྟེ་ཡན་ལག་གཅིག །ཟོས་ནས་དེར་ཟོས་ན་རྩ་བའོ། །མུར་འདུག་གི་གནས་སུ་ཟན་ལན་གཅིག་ཟོས་པས་ནི་ལྟུང་བར་མི་འགྱུར་གྱི་ཟན་ལན་གཉིས་ཟོས་
[139b.6]ན་ལྟུང་བར་འགྱུར་ཏེ། ཡན་ལག་འདི་དྲུག་དང་ལྡན་ན་ལྟུང་བའོ། །གནས་ནས་ཡང་གནས་ན་ཡང་ཉེས་བྱས་པའོ། །མུར་འདུག་གི་གནས་སུ་ཟན་མ་ཟོས་པར་ཡང་ཞག་གཅིག་འདུག་པ་ནི་ཉེས་མེད་དེ་ཟན་མ་ཟོས་པར་ཞག་གཉིས་འདུག་པ་ནི་ཉེས་བྱས་པའོ། །དེ་ལས་འདས་ན་
[139b.7]ཞག་རེ་#ཉེས་བྱས། བདག་པོ་མེད་ན་ཡང་ངོ་། །མུར་འདུག་གི་གནས་དེའི་སྦྱིན་བདག་ཁྱིམ་པ་མེད་པ་ཞིག་ཏུ་ཟན་ལན་གཉིས་ཟོས་པ་ནི་ཉེས་བྱས་ལྕི་བ། ཟན་མ་ཟོས་ན་ཞག་གཉིས་ལོན་པ་ནི་ཉེས་བྱས་ཡང་བའོ། །འདི་རབ་ཏུ་བྱུང་བས་མུར་འདུག་བཞིན་ནོ། །དགེ་སློང་ཞིག་
[140a]
[140a.1]གིས་#ཡོན་བདག་བྱས་ཏེ་མུར་འདུག་གི་ཕྱིར་གནས་བྱས་པའི་སར་ཟན་ལན་གཉིས་ཟོས་ནའང་ཉེས་བྱས་ཟན་མ་ཟོས་པར་ཞག་གཉིས་ལོན་ནའང་ཉེས་བྱས་#ཡང་བའོ། །གཉེན་གྱི་ཡང་ངོ་། །གཉེན་ཁྱིམ་པ་ཞིག་གིས་མུར་འདུག་གི་#གནས་བྱས་པའི་སར་གནས་
[140a.2]ནའང་སཱུ་ཏྲ་ལྟག་མ་དང་འདྲ་བར་ཉེས་བྱས་སོ། །འབའ་ཞིག་པའི་སྤྱོད་པའོ། །འབའ་ཞིག་པའི་ལྟུང་བ་རྫོགས་སོ།། །།སྦྲུས་པའི་ལྟུང་བ་ལ་#འཆད་དེ། སྤྱན་དྲངས་པའོ། །དགེ་སློང་བསོད་སྙོམས་ལ་སོང་སོང་བ་ལས་ཡོན་བདག་དད་པས་ཁ་ཟས་ཅི་བཞེད་པ་བཞེས་ཤིག་ཅེས་
[140a.3]དུས་ཀྱིས་མ་བདར་བ་ལས་ལྟུང་སྟེ་ཡན་ལག་གཅིག་མ་བཅད། དུས་ཀྱིས་ནི་བདར་གྱི་འདི་ཙམ་ཞིག་ཁྱེར་ཅིག་ཅེས་#ཐང་མ་བཅད་པ་ལས་བླངས་ན་ལྟུང་བར་འགྱུར་ཏེ་ཡན་ལག་གཅིག །ཅི་བདེ་ཞེས་མ་བྱས་པ། དུས་ཀྱིས་ནི་བདར་ན་ཅི་འདོད་པ་ཁྱེར་ཅིག་ཅེས་མ་བྱས་པ་ལས་ལྟུང་སྟེ་
[140a.4]སཱུ་ཏྲ་ལྟག་མ་དང་གཉིས་ལ་ཡན་ལག་གཅིག་ཏུ་བརྩིའོ། །ཁྱིམ་བདག་གིའོ། །དུས་ཀྱིས་བདར་བ་དེ་ཁྱིམ་བདག་ཀྱང་ཡིན་པ་ལས་ལྟུང་བར་འགྱུར་ཏེ་ཡན་ལག་གཅིག །འབྲས་བཙོས་པ་ཡུལ་དབུས་སུ་གྱུར་འཆད་ཀྱི་སྲ་#སྟ་ཕྱེད་དང་ལྔའི་ཚད་ཀྱི་སྲས་#སྟ་ཚོད་མ་དང་སྔོར་དུ་བཅས་
[140a.5]གྲོགས་པོ་དང་ལྷན་ཅིག་པ་ནི་སྐལ་བའི་#བསོད་སྙོམས་སོ། །ཁྱིམ་བདག་གིས་ཟས་ཁྱེར་ཅིག་ཅེས་དུས་ཀྱིས་བསྟབས་ན་འབྲས་བཙོས་པ་ཚོད་མ་དང་སྔོར་མ་གཏོགས་པར་སྲ་#སྟ་ཕྱེད་དང་ལྔ་གྲོགས་གཞན་ལ་ཡང་སྦྱིན་ཞིང་ལྷན་ཅིག་བཟའ་བའི་ཕྱིར་བླངས་ཀྱང་ཉེས་#པ་མེད་དོ། །སྲ་#སྟ་ཕྱེད་
[140a.6]དང་ལྔ་ལས་ལྷག་པར་བླངས་ན་ལྟུང་བར་འགྱུར་ཏེ་ཡན་ལག་གཅིག །སྲ་#སྟ་ཕྱེད་དང་ལྔ་ལས་སྲ་#སྟ་དོ་ལ་ནི་ལྷུང་བཟེད་ཆེན་པོ་གང་སྲ་#སྟ་ཕྱེད་དང་དོ་ལ་ལྷུང་བཟེད་འབྲིང་པོ་གང་། སྲ་#སྟ་གང་ལ་ལྷུང་བཟེད་ཆུང་ངུ་གང་སྟེ་ལྷུང་བཟེད་ཆེ་ཆུང་གསུམ་གྱི་ཚད་དུ་ནི་ལེན་དུ་དབང་གི་དེ་ལས་ལྷག་པའི་
[140a.7]ལྷུང་བཟེད་ཆེན་པོའི་ཚད་དུ་གསུམ་ལེན་དུ་མི་དབང་ངོ་། །ཟོས་#ནའོ། །དུས་ཀྱིས་བདར་ཏེ་#ལྷག་པར་བླངས་པའི་ཁ་ཟས་དེ་ཟོས་པ་ལས་ལྟུང་སྟེ་ཡན་ལག་གཅིག །བྱུང་སྟེའོ། །དུས་ཀྱིས་བསྟབས་པའི་ཁ་ཟས་དེ་གནས་དེ་ནས་གུད་དུ་ཁྱེར་བ་ལས་ལྷུང་#སྟེ་ཡན་ལག་གཅིག །ཡན་ལག་
[140b]
[140b.1]འདི་རྣམས་#དང་ལྡན་ན་ལྟུང་ངོ་། །དེར་ཉེས་བྱས་པའོ། །དུས་ཀྱིས་བདར་བ་དེ་ལྷག་པར་བླངས་ནས་ཁྱེར་ཏེ་འགྲོ་བའི་ཚེ་ཉེས་བྱས། ཕ་རོལ་གྱིས་བྱས་ཀྱང་ངོ་། །དུས་ཀྱིས་བདར་བའི་ཁ་ཟས་དེ་གཞན་ལེན་དུ་བཅུག་སྟེ་གནས་གཞན་དུ་འོངས་ནས་ཟོས་ན་ཉེས་བྱས། གཞན་དུ་ན་ཉེས་མེད་
[140b.2]དོ། །དུས་ཀྱིས་བདར་ནས་གཞན་དུ་མ་ཁྱེར་བར་གནས་དེ་ཉིད་དུ་ཟོས་ན་ལྷུང་བཟེད་དུ་ཟོས་ཀྱང་ཉེས་མེད་དོ། །འདུས་མ་བྱས་ན་ཡང་ངོ་། །ཁ་ཟས་མ་གཡོས་པ་རྒྱུར་བྱིན་པ་ནི་#ཅི་ཙམ་བླངས་ཀྱང་ཉེས་མེད་དོ#། །སྐབས་གཞན་དུ་#ཉེས་ཡོད་དེ་#གུད་ནས་འཆད་དོ། །དེ་སྟེ་བླངས་པ་མང་#ན་
[140b.3]དགེ་སློང་དང་#བགོའོ། །སྲ་#སྟ་ཕྱེད་དང་ལྔ་མན་ཆད་ཅིག་བླངས་པ་ལས་བདག་གཅིག་པུས་མི་ཟད་དེ་ལྷག་ན་དགེ་སློང་གཞན་དང་བགོ་ཞིང་བཟའོ། །ལྷུང་བཟེད་གཉིས་གསུམ་གང་བ་ལས་ལྷག་པར་ལེན་པའོ། །སྦྲུས་པ་ལྷུང་བཟེད་གཉིས་གསུམ་ལས་ལྷག་པར་བླངས་པའི་ལྟུང་བ་
[140b.4]རྫོགས་སོ།། །།ཟ་བའི་ལྟུང་བ་ལ་འཆད་དེ། ནམ་ཆོག་གི་བར་དུ་བཟའ། ཟན་ཟ་བ་ལ་སྟན་ལས་མི་ལྡང་བར་ལྷན་ཅིག་ཅིག་ཅར་འགྲངས་#ཤིང་ཆོག་པར་བཟའ། ཟས་བརྩམས་ནས་མ་ལྡང་ཤིག །ཟན་བཟའ་བའི་ཕྱིར་བླངས་ཏེ་བཟའ་བར་བརྩམས་པ་ལས་ཟན་ཁར་མ་ཟོས་ཀྱི་བར་
[140b.5]དུའང་མི་ལྡང་ལངས་ནའང་ཉེས་བྱས། ཅི་ཙམ་#དུ་གང་དེ་དག་གིས་ལན་ཚྭ་#ཡན་ཆད་བཟའ་བར་བླངས་ན་དེའི་ཚུལ་ལོ། །ཟན་བཟའ་བར་བརྩམས་ཤིང་བླངས་པ་ནི་བཟའ་བ་དང་བཅའ་བ་ཅིའང་རུང་སྟེ་ལན་ཚྭ་ཙམ་ཡན་ཆད་བཟའ་བའི་ཕྱིར་བླངས་ཤིང་བརྩམས་ཀྱང་མི་ལྡང་ངོ་། །ལངས་ན་
[140b.6]ཉེས་བྱས། {ཆུང་ཟད་,ཅུང་ཟད་}ཟོས་ཏེ་སླར་འདུག་སྟེ་ཟོས་ན་ལྟུང་བའོ། །གནས་བཏང་ནས་ཟོས་ཟིན་པའོ། །ཟན་ཟ་བའི་འཕྲོ་ལས་ལངས་ཏེ་ཕྱིས་ཟ་བར་བསམས་ཡང་སླར་འདུག་སྟེ་ཟོས་ན་ཡང་ཡང་གི་ལྟུང་བའོ། །འགྲངས་#སམ་མི་འདོད་པར་#བསམས་ཏེ་ལངས་པ་ལས་ཕྱིས་ཀྱང་ཟོས་ན་ལྷག་མ་
[140b.7]མ་བྱས་པའི་ལྟུང་བའོ། །བཅའ་བ་ཡང་དེ་བཞིན་དུ་ལྟུང་བར་འགྱུར་རོ། །འདུག་པ་ལས་སོ། །ལངས་པ་ནི་འགྲེང་བཞིན་དུ་སོང་བ་ལ་མི་བྱའི་ས་ལ་འདུག་པ་ལས་ལངས་ན་ལྟུང་བར་འགྱུར་རོ། །བཅའ་བ་དང་བཟའ་བ་ལ་སོགས་པའི་ཁ་ཟས་བརྩམས་པ་ལས་སོ། །བཟའ་བ་དང་
[141a]
[141a.1]བཅའ་བ་ལྔ་ལ་སོགས་པ་ཁ་ཟས་ཅི་བཟའ་ཡང་རུང་ལངས་པའི་འོག་ཏུ་ལྷག་མ་མ་བྱས་པར་ཡང་ཟས་སླར་ཟོས་ན་ལྟུང་བར་འགྱུར་རོ། །འདི་ལྟར་ལྟུང་བར་འགྱུར་བ་ནི་ཡང་ལངས་ཤིང་འདུག་ནས་ཟ་བ་གཞན་གྱི་མིག་ཏུ་མི་མཛེས་པའི་ཕྱིར་ལྟུང་ངོ་ཞེས་བཅས། མི་
[141a.2]འདོད་ཅེས་བྱས་པ་ནི་ཉེས་པའི་དམིགས་འོག་ནས་འཆད་རྩ་བ་རྩ་བའི་ནང་དུ་གཏོགས་སོ་ཅོག་དང་། སྡོང་པོ་སྡོང་པོ་དང་ལྡུམ་བུའི་ནང་དུ་གཏོགས་སོ་ཅོག་དང་། མེ་ཏོག་མེ་ཏོག་གི་ནང་དུ་གཏོགས་སོ་ཅོག་དང་། ལོ་མ་ལོ་མའི་ནང་དུ་གཏོགས་སོ་ཅོག་དང་། འབྲས་བུ་འབྲས་བུའི་ནང་དུ་
[141a.3]གཏོགས་སོ་ཅོག་དང་། བཅའ་བ་དང་རྟག་#ཏུ་སྨོས་པ་འདི་རྣམས་ནི་བཅའ་བ་ཞེས་བྱ། གཞན་ཐུག་པ་དང་བཟའ་བ་དང་བཅའ་བ་ལས་#གཞན་ཐུག་པ་དང་སྐྱོ་མ་དང་། བརྟགས་པ་བཟའ་བ་རྣམ་ལྔ་དང་འོ་མ་དང་ཞོ་དང་མར་ལ་བྱ། མ་བརྟགས་པ་དང་རྟ་དང་བོང་བུའི་ཤ་དང་སྒོག་པ་དང་
[141a.4]དགེ་སློང་གིས་བཙོས་པ་དང་སྤགས་#པའི་ཟས་ལ་བྱ། མ་འདྲེས་པའི་བཟའ་བ། ཁ་ཟས་བརྟགས་པ་དང་མ་བརྟགས་པ་མ་འདྲེས་ཀྱང་རུང་འདྲེས་ཀྱང་རུང་བ་ལ་བྱ། བྱིན་ལེན་གྲུབ་པའི་ཕྱོགས་ན་གནས་པ་ལས་བཏང་བར་བྱས་ནའོ། །ཁ་ཟས་མིང་གིས་སྨོས་པ་འདི་རྣམས་ལས་གག་ཀྱང་
[141a.5]རུང་སྟེ་ཁ་ཟས་ཟ་བ་ལས་#མི་འདོད་ཅེས་བྱས་སམ། མི་འདོད་པར་བསམས་སམ། ལངས་པ་ལས་ཕྱིས་བཟའ་བ་དང་བཅའ་བ་གག་བྱས་ཀྱང་ཉེས་པར་འགྱུར་ཏེ། བཟའ་བ་ལས་གག་ཀྱང་རུང་སྟེ་མི་འདོད་ཅེས་བྱས་པའི་འོག་ཏུ་བཟའ་བ་གག་ཟོས་ཀྱང་ལྟུང་། བཅའ་བ་ལས་སྣ་གཅིག་
[141a.6]གཅིག་མི་འདོད་ཅེས་བྱས་ན་བཅའ་བ་མི་འདོད་པ་དེ་ཉིད་ཀྱི་འཕྲོ་ལས་སླར་ཟོས་ན་ཉེས་བྱས་ཀྱི་བཅའ་བ་གཞན་དང་བཟའ་བ་ལ་སོགས་པ་ནི་ཉེས་མེད་དོ་ཞེས་ཊཱི་ཀ་#ལས་བཤད། འདུལ་བ་འཛིན་པ་ཁ་ཅིག་ན་རེ་གང་མི་འདོད་ཅེས་བྱས་པ་དེ་ཉིད་ཀྱི་འཕྲོ་ལས་ཟོས་པ་ནི་ལྟུང་བ་དང་། ཉེས་པར་
[141a.7]འགྱུར་གྱིས་གཅིག་མི་འདོད་ཅེས་བྱས་པའི་འོག་ཏུ་གཞན་ཟོས་པ་ནི་ཉེས་མེད་དོ་ཞེས་ཀྱང་འཆད། བྱིན་ཅིག་ཅེས་ཀྱང་དེའོ། །ཁ་ཟས་འདི་བྱིན་ཞེས་བླངས་ན་ལྟུང་བའོ། །ཊཱི་ཀ་#ལས་ནི་སྣ་གཅིག་བླངས་ན་ཕྱི་ནས་བྲིམས་པ་ཀུན་ཀྱང་ལྟུང་ངོ་། །བཅའ་བ་ནི་གང་བླངས་པ་དེ་ཟོས་ན་ཉེས་བྱས་#
[141b]
[141b.1]ཞེས་བཤད། འདུལ་བ་འཛིན་པ་ཁ་ཅིག་ན་རེ་གང་བླངས་པ་དེ་ཟོས་ན་ལྟུང་བ་དང་#ཉེས་བྱས་ཀྱིས་བླངས་པ་མ་ཡིན་པ་གཞན་བྲིམས་པ་ནི་ཉེས་མེད་དོ་ཞེས་འཆད། སོང་ཤིག་ཅེས་ཀྱང་ངོ་། །ཟན་འབྲིམ་#པ་ལ་མི་འདོད་པར་བསམས་ཀྱང་རུང་མ་བསམས་ཀྱང་རུང་སོང་ཞེས་སྨྲས་ན་མི་
[141b.2]འདོད་ཅེས་བྱ་བར་ཆུད་དེ་ཕྱིས་ཟོས་ན་བཟའ་བ་ནི་ལྟུང་བ་བཅའ་བ་ནི་ཉེས་བྱས་སོ། །ཟོས་སོ་ཞེས་ཀྱང་ངོ་། །འབྲིམ་#པ་ལས་ངས་ཟོས་སོ་ཞེས་བྱས་ན་མི་འདོད་པར་བསམས་ཀྱང་རུང་#མི་འདོད་པར་སྨྲས་པའི་ནང་དུ་ཆུད་དེ་ཟོས་ན་བཟའ་བ་ནི་ལྟུང་བ་བཅའ་བ་ནི་ཉེས་བྱས་སྐད་ཅིག་ཅེས་པའི་སྒྲ་མ་བརྗོད་
[141b.3]ནའོ། །སཱུ་ཏྲ་ལྟག་མ་གསུམ་ལྟར་མི་འདོད་ཅེས་སྨྲས་པར་མི་ཆུད་པ་ནི་རེ་ཞིག་#སྡོད་ཅིག་ཅེས་བྱས་སམ་སྐད་ཅིག་ཇེ་རིམ་#ཞེས་སྨྲས་ཏེ་ཟུར་ཡོད་པ་#ནི་མི་འདོད་པའི་ཚིག་ཏུ་མི་ཆུད་དེ་ཟོས་ཀྱང་ལྟུང་བར་མི་འགྱུར་རོ། །ཟན་གཅིག་འདོད་དེ་སློང་ན་ཡང་རིམས་ཞེས་བྱས་པ་མི་སློང་བར་མི་ཆུད་ཟོས་
[141b.4]ཀྱང་ཉེས་མེད་དོ། །ཆོག་གོ་ཞེས་ཀྱང་ངོ་། །ཆོག་གོ་ཞེས་བྱས་སམ་འགྲངས་#སོ་ཞེས་སྨྲས་པ་ལས་ཟོས་ནའང་བཟའ་བ་ནི་ལྟུང་བ་བཅའ་བ་ནི་ཉེས་བྱས། ཁ་གཟར་#གྱེན་དུ་བསྒྲེང་བ་མི་འགྲུབ་ན་ཐུག་འཇམ་མོ#། །ཐུག་པ་ནི་བཟའ་བའི་ནང་དུ་མི་གཏོགས་ཤིང་མི་ཆུད་དེ་ལན་གཉིས་སུ་
[141b.5]ལངས་ཤིང་འཐུངས་སམ་མི་འདོད་ཅེས་བྱས་པ་ལས་འཐུངས་ན་ཉེས་བྱས་ཏེ་ཐུག་པའི་ཚད་ནི་ཁ་གཟར་བཅུག་སྟེ་ཐུབ་#ན་བཟའ་བའི་ནང་དུ་གཏོགས་སོ། །སྐྱོ་མ་ནི་སོར་མོ་ལྔ་མི་མངོན་ནའོ། །སྐྱོ་མ་ཡང་བཟའ་བའི་ནང་དུ་མི་ཆུད་དེ་ལན་གཉིས་སུ་ལངས་སམ་འཐུངས་སམ་མི་འདོད་ཅེས་བྱ་བ་#ལས་
[141b.6]འཐུངས་ན་ཉེས་བྱས་སོ། །སྐྱོ་མར་ཆུད་པའི་ཚད་ནི་སོར་མོའི་#རྗེས་སྣང་ན་བཟའ་བའི་ནང་དུ་གཏོགས་སོ། །མི་སྣང་ན་སྐྱོ་མའི་ནང་དུ་གཏོགས་སོ། །བསླུ་བ་ནི་བྱིན་ལེན་མ་ཡིན་ནོ། །མི་ལ་ལ་ཞིག་གིས་རྩེད་མོ་བྱ་བའི་ཕྱིར་ཁ་ནས་བྱིན་པ་ལྟར་བྱེད་པ་ལ་མི་བྱིན་པར་ཤེས་སྟེ་མི་འདོད་#ཅེས་བྱས་
[141b.7]པ་ནི་ཕྱིས་ཡང་དག་པར་བྱིན་པས་བླངས་ཏེ་ཟོས་པ་ནི་ཉེས་མེད་དོ། །མཚམས་ཀྱི་ཕྱི་ལོགས་#དང་། །ལྷག་མའི་སྔགས་བྱ་བ་ནི་བར་དུ་མིང་གིས་སྨོས་པ་འདི་རྣམས་ཀྱིས་ཆོད་#ན་སྔགས་སུ་མི་རུང་སྟེ་ལྷག་མར་མི་ཆུད་པར་དུ་ཆུ་དང་ཡུར་བ་དང་གད་པ་ལ་སོགས་པས་ཆོད་པ་དང་། མི་འགྲུབ་པའི་
[142a]
[142a.1]ཕྱོགས་ནས་གཅིག་ས་ལ་འདུག་ལ་གཅིག་ནམ་མཁའ་ལ་འདུག་པ་དང་ཕ་ཟད་ཚུ་ཟད་#དུ་འདུག་པ་རྒྱང་རིང་པོར་འདུག་སྟེ་བྱས་པ་དང་། མདུན་དུ་མི་འདུག་ན་ལྷག་མ་བྱ་བ་མི་དབང་ངོ་། །རྒྱབ་དང་གློར་འདུག་སྟེ་སྔགས་#བྱས་པ་ནི་ལྷག་མ་བྱས་པར་མི་ཆུད་དོ། །མདུན་དུ་
[142a.2]དྲང་པོར་འདུག་ལ་མཚམས་ཀྱིས་ཀྱང་མ་ཆོད་ན་སྔགས་བྱའོ། །བྱ་བ་ལག་ན་མི་འདུག་ན་ཡང་ངོ་། །སྔགས་བྱ་བ་ནི་བདག་དང་སྔགས་བྱེད་པ་གཉིས་ཀ་ལག་པ་ཡ་རེ་ས་འོག་ནས་བཏེག་ལ་ལག་པ་ཡ་རེ་ས་སྟེང་ན#ས་བཀབ་སྟེ་སྔགས་མ་བྱས་ན་མི་འཆགས། མ་བརྟགས་པ་ལ་ནི་མི་བྱའོ། །
[142a.3]ཁ་ཟས་མ་བརྟགས་པ་སྒོག་པ་དང་དགེ་སློང་གིས་བཙོས་པ་དང་སྤགས་#པ་ལ་ནི་སྔགས་བཏབ་ཀྱང་མི་འཆགས་སོ། །གདབ་ཀྱང་མི་གདབ་#པོ། །དེ་དང་འདྲེས་པ་ཡང་ངོ་། །ཁ་ཟས་བརྟགས་#པ་དང་། མ་བརྟགས་པར་འདྲེས་པ་ལ་ཡང་སྔགས་མི་འཆགས་སོ། །གནས་མ་བཏང་བས་བྱ། སྔགས་
[142a.4]གདབ་པའི་དགེ་སློང་ཡང་ཟས་ཟོས་ཟིན་ཏེ་ལངས་པ་ལ་མི་བྱའི་མ་ལངས་པ་ཟན་ཟ་ཞིང་འདུག་པའི་དགེ་སློང་ཅིག་ལ་བྱའོ། །མི་བཟའ་བར་བརྟགས་པས་ཀྱང་བྱས་པ་བཞིན་ནོ། །ལྷག་མ་བྱ་བའི་དགེ་སློང་ཟན་ཟོས་ཟིན་ནས་མི་བཟའ་བར་སེམས་ཐག་ནི་བཅད་ཟིན་གྱི་རྐུབ་ནི་མ་འཕགས་པར་འདུག་པ་
[142a.5]ལ་ལྷག་མ་བྱ་བར་གསོལ་ཏེ་བྱས་ཀྱང་ཉེས་མེད་དོ། །གསོལ་ནས་སོ། །ལྷག་མ་བྱ་བའི་མི་དེས་ཀྱང་ལྷག་མ་བྱར་ཅི་གནང་#ཞེས་གསོལ་ན་ལྷག་མ་བྱའི་མི་གསོལ་བར་ཚུལ་གྱིས་ཤིག་ཅེས་མི་བྱའོ། །སོང་ཁྱོད་ཀྱིར་གྱུར་ཏོ་ཞེས་ཚིག་བྱོས་ཤིག །ལྷག་མ་བྱེད་པའི་དགེ་སློང་གིས་སྔགས་
[142a.6]བྱས་ཟིན་ནས་ཟས་འདི་ཁྱོད་ཀྱིར་གྱུར་གྱིས་ཁྱེར་ཅིག་ཅེས་བྱས་ཏེ་བྱིན། ཅི་བདེར་ཟོས་ཤིག་ཅེས་ཀྱང་ཁ་ཅིག་གོ། །ལྷག་མ་བྱེད་པའི་དགེ་སློང་དེས་སྔགས་བྱས་ནས་ཅི་བདེ་ཞེས་བྱས་ཀྱང་རུང་ངོ་ཞེས་འདུལ་བ་འཛིན་པ་ཁ་ཅིག་གིས་བཤད་དེ། སཱུ་ཏྲ་ལྟག་མ་དང་གཉིས་གག་ཀྱང་རུང་ངོ་། །ཁམ་
[142a.7]གཉིས་སམ་#གསུམ་ཟོས་ནས་སོ། །ལྷག་མ་བྱ་བ་ནི་ལྷག་མ་བྱེད་པའི་དགེ་སློང་གིས་ཁམ་གཉིས་སམ་གསུམ་ཟོས་ལ་སྔགས་བཏབ་སྟེ་སྦྱིན། བཟློག་པར་བྱས་པ་ལས་མ་ཟ་ཤིག །ལྷག་མ་བྱེད་#པའི་དགེ་སློང་མི་#བཟའ་བར་ཡི་དམ་བཅས་ཏེ་མ་ལངས་པར་འདུག་པ་ལ་ལྷག་
[142b]
[142b.1]མ་བྱེད་པར་གསོལ་དུ་འོངས་ན་བདག་གི་ཡི་དམ་བཅས་པས་བཟར་མི་རུང་བའི་ཕྱིར་ཟན་ལ་ལག་པས་མནན་ཏེ་སྔགས་ཀྱིས་བཏབ་སྟེ་བྱིན་ཡང་ལྷག་མར་#ཆུད་དོ། །གཞན་གྱིས་ལྷག་མ་བྱས་པ་ཡང་ཟོ་ཤིག །དགེ་སློང་ཅིག་གིས་ལྷག་མ་བྱས་ཤིང་སྔགས་བཏབ་ཟིན་པའི་ཟས་ལ་དགེ་
[142b.2]སློང་གཞན་ཟས་ཟོས་ཟིན་པས་ཀྱང་བཟར་རུང་ངོ་། །འབྷྲིད། ཟས་ཟོས་ལ་ལྷག་མ་མ་བྱས་པར་ཤེས་བཞིན་ལས་ལྟུང་སྟེ#། ཟིན་ལ་ལྷག་མ་མ་བྱས་ནའོ། །ཟན་ཟོས་ཤིང་ལྷག་མ་མ་བྱས་པ་ལས་ལྟུང་སྟེ་ཡན་ལག་གཅིག །ཟོས་ནའོ། །ལྷག་མ་མ་བྱས་པའི་ཟན་ཟོས་པ་ལས་ལྟུང་བར་གྱུར་#
[142b.3]ཏེ་ཡན་ལག་གཅིག །ཁ་ཟས་ཙམ་གྱིས་སོ། །ཁ་ཟས་ཀྱང་ཡིན་པ་ལས་ལྟུང་སྟེ་ཡན་ལག་གཅིག་ཙམ་ཞེས་བྱ་བ་ནི་ཁམ་གཅིག་ཡན་ཆད་ཙམ་ཟོས་པ་ལས་ལྟུང་སྟེ་ཡན་ལག་འདི་རྣམས་དང་ལྡན་ན་ལྷག་མ་མ་བྱས་པའི་ལྟུང་བར་གྱུར་ཏོ། །སྟན་གཅིག་#པའི་ཟས་སོ། །ལྷག་མ་མ་བྱས་པའི་
[142b.4]ཟས་ཟོས་པའི་ལྟུང་བ་རྫོགས་སོ།། །།སྟོབས་པའི་ལྟུང་བ་ལ་འཆད་དེ། བསྒོ་བ། དགེ་སློང་ཟན་ཟོས་ཟིན་ཅིང་ལྷག་མ་མ་བྱས་པར་ཤེས་བཞིན་དུ་ཟས་འདི་ལྷག་#མ་བྱས་ཟིན་པ་ཡིན་ཏེ་ཁྱོད་ཟོ་ཤིག་ཅེས་བསྒོ་བ་ལས་ལྟུང་སྟེ་ཤེས་བཞིན་དང་ཡན་ལག་གཉིས། དགེ་སློང་ལྷག་མ་མ་བྱས་པའི་
[142b.5]ཟན་བྱིན་པ་དེ་དགེ་སློང་ཡང་ཡིན་པ་དང་ཡན་ལག་འདི་གསུམ་དང་ལྡན་ན་ལྟུང་བར་འགྱུར་རོ། །ཟིན་པ་ལ་བསྒོ། །ཟན་#ཟོས་ཟིན་པ་ལ་ལྷག་མ་མ་བྱས་པར་དུས་ཀྱིས་སྟོབས་པའི་ལྟུང་བ་རྫོགས་སོ།། །།མང་པོའི་ལྟུང་བ་ལ་འཆད་དེ། འབྷྲིད། དགེ་འདུན་འདུས་ཤིང་ཟ་བར་ཤེས་བཞིན་དུ་ལོགས་
[142b.6]ཤིག་ཏུ་ཟ་བ་ལས་ལྟུང་སྟེ་ཡན་ལག་གཅིག །སོ་སོར་བསྔོས་པའི་ཟས་ཀྱི་གནས་ལས་#གཞན་མཚམས་ཀྱི་ནང་ན་གནས་པའི་དགེ་སློང་དགེ་འདུན་དུ་གྱུར་པར་ལྷན་མི་གཅིག་པར་ཟན་ཟ་ནའོ། །ཡོན་བདག་གིས་དགེ་སློང་#དགེ་འདུན་སོ་སོར་ཟ་བར་རྒྱུ་#སྦྱར་བ་ནི་མ་གཏོགས་ཏེ་གཞན་ཏེ་མཚམས་
[142b.7]གཅིག་གི་ནང་ན་དགེ་འདུན་ཀུན་གཅིག་ཏུ་འདུས་ཤིང་ཟན་གྱི་རྒྱུ་གཅིག་ཏུ་སྦྱར་ཅིང་ཟ་བ་ལས་བཞི་ཡན་ཆད་དགེ་འདུན་དུ་ལངས་#པ་ཞིག་གིས་དགེ་འདུན་གྱི་ཟན་སྐལ་ལས་མི་བཟའ་བར་བྱས་ནས་ཡོན་བདག་གཞན་གྱིས་ཀྱང་གུད་དུ་སྤྱན་མ་དྲངས་པར་བདག་ཉིད་ཀྱིས་རྒྱུ་བཙལ་ཞིང་#སྦྱར་ཏེ་མཚམས་
[143a]
[143a.1]ཀྱི་ནང་དུ་ལོགས་ཤིག་ཏུ་ཟན་ཟོས་ན་ལྟུང་ངོ་། །ལྷན་ཅིག་ཏུའོ། །ལོགས་ཤིག་ཏུ་ཟ་བ་དེ་དགེ་འདུན་དུའང་ཚང་བ་དང་ལྷན་ཅིག་ཏུ་འདུས་པ་ལས་ལྟུང་བར་འགྱུར་#ཏེ་ཡན་ལག་གཅིག །ལྷན་གཅིག་ཏུ་ཟ་ནའོ། །དགེ་འདུན་དུ་ལངས་#པར་ལྷན་ཅིག་ཏུ་འདུས་པ་དེས་ཟན་ཟོས་པ་ལས་
[143a.2]ལྟུང་སྟེ་ཡན་ལག་གཅིག །གསུམ་ལ་སོགས་#དང་ངོ་། །ལྷན་ཅིག་ཏུ་ཟ་བ་དེ་རྣམས་གསུམ་མན་ཆད་ནི་གུད་དུ་ཟོས་ཀྱང་ཉེས་བྱས་ཀྱི་གསུམ་ལས་ལྷག་པར་བཞི་ཡན་ཆད་གཅིག་ཏུ་ཚང་ན་ལྟུང་བར་འགྱུར་ཏེ་ཡན་ལག་གཅིག །དགེ་སློང་དང་ངོ་། །བཞིར་ཚང་བ་ཡང་དགེ་སྦྱོང་དང་ཁྱིམ་པ་
[143a.3]མ་ཡིན་གྱི་ཀུན་དགེ་སློང་ཡིན་ན་ལྟུང་སྟེ་ཡན་ལག་གཅིག །གག་གི་ཚུལ་གོས་མེད་པའི་ཟས་གཉིས་པོ་རྙེད་པ་དང་གྲུ་ཡང་མ་བརྒལ་#ནའོ། །གོས་དབུལ་བའི་ཕྱིར་ཁ་གཉིས་སུ་སྤྱན་དྲངས་པ་དང་ན་བ་དང་ལས་དང་ལམ་དང་གྲུར་ཞུགས་པ་དང་དུས་འདི་རྣམས་མ་གཏོགས་པར་ཟན་ཟོས་པ་ལས་ལྟུང་
[143a.4]སྟེ་ཡན་ལག་གཅིག་སྟེ། ཡན་ལག་འདི་རྣམས་དང་ལྡན་པར་ལོགས་ཤིག་#ཏུ་འདུས་ཏེ་ཟན་ཟོས་ན་ལྟུང་བའོ། །འདུས་པ་ཆེན་པོ་ལས་གཞན་ན་ཡང་ངོ་། །དུས་ཀྱི་མཆོད་སྟོན་ཆེན་པོ་ལྟ་བུ་ཞིག་བྱེད་དེ་མི་ཕལ་མོ་ཆེ་འདུས་#ནས་བཀད་ས་གཅིག་ཏུ་མི་ཤོང་སྟེ། ཁང་པ་སོ་སོར་ཆོད་ཅིང་ཟོས་པ་ནི་#ཉེས་མེད་དོ། །
[143a.5]གཞན་འདིའི་ཚུལ་མ་ཡིན་པ་#རབ་ཏུ་འབྱུང་བའི་ཟན་ལས་སོ། །སངས་རྒྱས་ཀྱི་ཆོས་མ་ཡིན་ལ་#ལྟ་བ་མ་ཡིན་པ་མུར་འདུག་གི་རབ་ཏུ་བྱུང་#བའི་དགེ་སྦྱོང་གིས་ཟན་བྱིན་ཏེ་ལོགས་ཤིག་ཏུ་ཟོས་པ་#ནི་ཉེས་མེད་དོ། །ཟོས་ནའོ། །ལོགས་ཤིག་#ཏུ་འདུས་ཤིང་ཟ་བ་ཡང་#ཟོས་ཟིན་ན་ལྟུང་བར་གྱུར་ཏེ་ཡན་ལག་
[143a.6]གཅིག་སྟེ་ཡན་ལག་སྔ་མའི་ཐོག་ཏུ་འདིས་བསྣན་ཏོ། །མཚམས་ཀྱི་ནང་གི་དེར་#གདོན་མི་ཟ་བར་འོང་པའི་གནས་སུ་འོངས་སམ་མ་#དྲིས་པར་ཟོས་ན་འགལ་བ་བྱེད་དོ། །མཚམས་གཅིག་གི་ནང་དགེ་འདུན་ཀུན་འདུས་ཤིང་ཟན་ཟ་བ་ཁ་ཅིག་གྲལ་ལ་#མ་ཤོང་སྟེ་ལྐོག་ཏུ་ཟ་བར་གྱུར་ན་ཡང་དགེ་འདུན་གྱི་
[143a.7]སྤྱིས་དགེ་འདུན་ཚང་ངམ་མ་ཚང་ཟན་གག་ཏུ་ཟ་ཞེས་མ་བྱས་ན་ཀུན་ལ་ཉེས་བྱས་ཏེ་དྲི་བ་ནི་གྲལ་ཐོག་མ་#ན་འདུག་པས་དྲིའོ། །གང་ཅི་ཡང་{ཆུང་ཟད་,ཅུང་ཟད་}ཅིག་བྲིམས་ན་ཟས་གཅིག་གོ། །དགེ་འདུན་དུ་ལངས་ཀྱང་རུང་གང་ཟག་ཀྱང་རུང་གུད་དུ་ཟན་ཁ་ཟས་སྣ་འགའ་#ཙམ་གྱིས་དགེ་འདུན་གྱི་ནང་དུ་ཕན་ཚུན་དུ་
[143b]
[143b.1]བྲིམས་ན་ལྟུང་བ་དང་ཉེས་བྱས་ལས་བྲིས་ཏེ་ལྟུང་བ་ལས་ནི་ཉེས་བྱས་ཉེས་བྱས་ལས་ནི་#ཉེས་བྱས་ཡང་བར་འགྱུར་རོ། །འགྲོ་བ་དང་། ཟན་གྱི་དུས་ལས་སྔར་རིང་པར་#འགྲོ་བ་དང་། འོང་བ་#དང་། ལམ་རིང་པོ་ཞིག་ནས་འོངས་ཏེ་བཀྲེས་པ་དང་། ནད་པ་དང་ནད་པ་ཟན་ལ་འོང་མི་ཕོད་པ་དང་། ནད་གཡོག་དང་ནད་གཡོག་
[143b.2]ཏུ་བསྐོས་པའི་དགེ་སློང་དང་། དཀོར་པ་ལས་དགེ་འདུན་གྱིས་བསྐོར་#བ་དང་། ཐོ་དན་ལྟ་བུ་ལས་ལ་#འབྲེལ་པ་དང་། གཞན་ཚང་མང་དང་བསྐོས་སར་ཐམས་ཅད་ཀྱིས་མ་ཟོས་#པར་བླངས་ཤིང་མི་བཟའ། མིང་གིས་སྨོས་པ་འདི་རྣམས་ནི་དགེ་འདུན་ལས་སྔར་ཟན་ཟོས་སམ་ལོགས་#ཤིག་ཏུ་
[143b.3]ཟོས་པ་ནི་ཉེས་མེད་དོ། །འདི་རྣམས་མ་གཏོགས་པར་དགེ་སློང་གག་ཀྱང་རུང་སྟེ་དགེ་འདུན་ལས་སྔར་ཟོས་སམ་ལོགས་#ཤིག་ཏུ་མནོས་ཏེ་ཟོས་ནའང་ཉེས་བྱས་སོ། །སྡེ་ཟན་ནོ། །སྡེར་མང་པོ་འདུས་ཤིང་ལོགས་#ཤིག་ཏུ་ཟ་བ་རྫོགས་སོ།། །།དུས་མ་ཡིན་པའི་ལྟུང་བ་ལ་འཆད་དེ། བདག་གི་
[143b.4]ཉི་མ་ཕྱེད་ཕན་ཆད་སྐྱ་རེངས་ཤར་གྱི་བར་དུ་དུས་མ་ཡིན། བདག་ཤར་དང་ལྷོ་དང་ནུབ་དང་བྱང་གི་གླིང་གང་#ན་གནས་པའི་གླིང་ཡུལ་དེའི་ཉི་མ་ཕྱེད་ཕན་ཆད་སྐྱ་རེངས་མ་ཤར་གྱི་བར་དུ་དུས་མ་ཡིན་པ་སྟེ་བཟའ་བ་རྣམ་ལྔ་དང་བཅའ་བ་རྣམ་ལྔ་ལ་སོགས་པ་གང་ཟོས་ཀྱང་ལྟུང་བར་འགྱུར་རོ། །སྐྱ་རེངས་
[143b.5]ཤར་ནས་ཉི་མ་ཕྱེད་ཚུན་ཆད་ནི་དུས་ཏེ་ཟོས་ཀྱང་ཉེས་མེད་དོ། །ཤར་ཕྱོགས་ཀྱི་གླིང་དུ་དྲོའི་#ཟན་ཟོས་ལ་ལྷོ་ཕྱོགས་སུ་སོང་སྟེ་ཟ་བ་ནི་ཤར་གྱི་ཉི་མ་ཕྱེད་ན་ལྷོའི་ཉི་མ་ཤར་བར་གྱུར་ཏེ་བཟར་#རུང་ངོ་། །དེ་བཞིན་དུ་ལྷོ་ནས་ནུབ། ནུབ་ནས་བྱང་བྱང་ནས་ཤར་ཀྱང་ངོ་། །དེར་འབྷྲིད#། དུས་མ་ཡིན་ཞིང་དུས་
[143b.6]ལས་འདས་པར་ཤེས་བཞིན་དུ་ཟོས་པ་ལ་#ལྟུང་བར་འགྱུར་རོ#། །བཟའ་བ་དང་བཅའ་བ་ཟ་བའོ། །དུས་མ་ཡིན་པར་བཟའ་བ་དང་བཅའ་#བ་ཟོས་པ་ལ་#ལྟུང་བར་འགྱུར་རོ། །དུས་མ་ཡིན་པའི་ཟས་སོ། །དུས་མ་ཡིན་པའི་ཟས་#ཟོས་པའི་ལྟུང་བ་སྟེ་རྫོགས་སོ།། །།སྤགས་པའི་ལྟུང་བ་ལ་
[143b.7]འཆད་དེ། ཟན་གྱི་སྔ་རོལ་བྱིན་ལེན་ལ་ཟན་གྱི་ཕྱི་རོལ་ཏམ་དེར་ཐུན་འདས་ན་སྤགས་པའོ། །བཟའ་བ་དང་བཅའ་བ་ལས་དྲོ་ཁ་ཚུན་ཆད་དུ་བཟའ་བར་བསམས་#ཏེ་ནང་པར་བྱིན་ལེན་བྱས་པ་ལས་དྲོ་ཁ་ཚུན་ཆད་དུ་#ཁྱིམ་པའམ་དགེ་སྦྱོང་ཞིག་གིས་ས་#ལས་འཕགས་པར་བཏེག་པ་ནི་ཕྱིན་ཆད་ནམ་ཡང་
[144a]
[144a.1]བཟར་རུང་ངོ་། །ནང་པར་བྱིན་ལེན་བྱས་པའི་ཟན་དེ་དྲོ་ཁར་བཟའ་བར་#བྱ་བ་ལས་དྲོ་འདས་པའི་འོག་ཏུ་ཁྱིམ་པ་དང་དགེ་སྦྱོང་གིས་བཏེག་པ་ནི་ཕྱིན་ཆད་བཟར་མི་རུང་སྟེ་ཟོས་ན་ལྟུང་བའོ། །ནང་པར་བྱིན་ལེན་བྱས་པའི་ཟས་དྲོ་ཁར་ཡང་མ་ཟོས་ཁྱིམ་པས་ཀྱང་མ་རེག་པ་དྲོ་
[144a.2]འདས་པ་ནི་སྤགས་པ་སྟེ་བཟར་མི་རུང་སྟེ་ལྟུང་བ་དང་དྲོ་འདས་ན་ལྟུང་བ་བཞིན་དུ་དྲོའི་འོག་ཏུ་བྱིན་ལེན་#བྱས་པ་ཕྱི་དྲོ་བཟའ་བར་བསམས་པ་ལས་ཉི་མ་ནུབ་སྟེ་དམར་ཐག་ཆད་པ་ལས་འདས་པ་ཡང་སྤགས་པའོ། །དེར་#རོ། །ཁ་ཟས་བདག་གིས་#བྱིན་ལེན་བྱས་ལ་#དྲོ་དང་ཕྱི་དྲོ་ཐུན་འདས་པར་ཤེས་བཞིན་
[144a.3]དུ་ཟོས་པ་ལས་ལྟུང་བར་འགྱུར་རོ། །བཏེག་#པ་མི་མིང་#། སྔ་དྲོ་བྱིན་ལེན་བྱས་པ་དྲོ་ཁར་བཟའ་བར་བསམས་ལ་དེ་ཁྱིམ་པ་དང་དགེ་སྦྱོང་གིས་བཏེག་ཅིང་རེག་ན་ཡང་ཕྱི་#དྲོ་ཟ་ཡང་རུང་སླར་བྱིན་ལེན་མ་བྱས་པར་ཟ་ན་ཉེས་བྱས་སོ། །མཚམས་ཀྱི་ནང་དུ་བཞག་པ་དང་བཙོས་པ་མ་ཡིན། །དགེ་སློང་#གིས་
[144a.4]མ་རེག་ཅིང་བྱིན་ལེན་མ་བྱས་པའི་ཟས་མཚམས་གཅིག་གི་ནང་དུ་#ཞག་ལོན་པ་དང་མཚམས་ཀྱི་ནང་དུ་#ཁྱིམ་པས་བཙོས་ཤིང་གཡོས་བྱས་པ་ཟོས་པ་ཡང་ཉེས་བྱས་#པའོ། །མཚམས་ཀྱི་ནང་དུ་བཙོས་ཀྱང་དགེ་འདུན་གྱིས་གསོལ་བ་དང་ཞུ་བའི་ལས་ཀྱིས་བསྔོས་པ་ནི་ཉེས་མེད་དོ། །གསོལ་བས་
[144a.5]བསྔོ་བ་ཡང་རྣམ་གསུམ་སྟེ་ཐོག་མ་རྨང་གདིང་བ་ན་ཚང་མང་དུ་#བསྔོས་པ་དང་ཁང་པ་རྙིང་པ་དགེ་འདུན་ཐམས་ཅད་མཚམས་གཅིག་གི་ཕྱིར་རོལ་དུ་ཞག་གཅིག་གནས་ལ་དེ་ནས་གདོད་ཚང་མང་དུ་བསྔོར་རུང་སྟེ་འདི་གསུམ་གྱི་སྐབས་ལྟ་བུར་གསོལ་བ་བྱས་པ་ནི་བསྔོར་#རུང་ངོ་། །དགེ་སློང་གིས་#
[144a.6]བཙོས་པ་ཡང་ངོ་། །མཚམས་ཀྱི་ཕྱི་རོལ་#དུ་དགེ་སློང་གིས་བཙོས་པ་ཡང་ཉེས་བྱས། རྗེན་པ་ལས་ན་དེ་བཙོས་པའོ། །སཱུ་ཏྲ་ལྟག་མ་གཉིས་ཀྱིས་བཙོས་པ་ནི་#བཙོས་ཟིན་པ་ལ་སླར་བསྲོས་པ་ལ་ཉེས་མེད་ཀྱིས་མ་བཅོས་ཤིང་རྗེན་པ་ལས་#བཙོས་པ་ཡང་བཙོས་པ་ལས་ཟོས་ན་ཉེས་བྱས། སུམ་ཆ་
[144a.7]བཙོས་ལ་མི་འཇམ་པ་ཚུན་ཆད་དེར་རོ། །བཙོས་པའི་ཚད་དུ་ཆུད་#པ་ནི་ནས་དང་འབྲས་དང་སྲན་མ་ལ་སོགས་པ་སྲ་བ་གསུམ་གཉིས་ཚོས་ཤིང་འཇམ་པོ་མུལ་མུལ་མོར་གྱུར་པ་#ནི་བཙོས་པའི་ཚད་དུ་#ཆུད་དོ། །སུམ་ཆ་ཚོས་ཤིང་འཇམ་པོར་མ་#གྱུར་པ་ནི་མ་བཙོས་པའོ། །ཁ་དོག་འགྱུར་#ལ་འཇམ་
[144b]
[144b.1]ནའོ། །ཚོད་མ་དང་ག་གོན་ལྟ་བུ་ནི་ཁ་དོག་འགྱུར་ཞིང་#འཇམ་པོར་གྱུར་ན་བཙོས་པའོ། །ཁུ་བ་ན་ལྷག་གཉིས་ནའོ། །འོ་མ་ལྟ་བུ་འཚོད་པ་ནི་ལྷག་གཉིས་བཙོས་པས་བཙོས་པར་ཆུད་དོ། །མེས་བརྟགས་#པ་བྱས་པའང་མ་བཙོས་པ་མ་ཡིན་ནོ། །བརྟག་པ་རྣམ་བདུན་བྱ་བ་ལ་མེས་བརྟགས་པ་ཡང་
[144b.2]བཙོས་པར་ཆུད་དེ་དགེ་སློང་གིས་མེས་བརྟགས་ན་དགེ་སློང་དེ་ཉིད་ལ་སེམས་#བཤིག་པའི་ལྟུང་བ་ཡང་ཡོད་#དགེ་སློང་གིས་བརྟགས་པ་དེ་ཟོས་ན་དགེ་སློང་གིས་བཙོས་པ་ཟོས་པའི་ཉེས་བྱས་པར་ཡང་འགྱུར་གཞན་གྱིས་མེས་བརྟགས་པ་ཞིག་བཙོས་ན་ཡང་བཙོས་པའི་ཉེས་བྱས་པར་མི་འགྱུར་རོ། །ཚེས་#
[144b.3]བཟུང་བ་ལས་སྤྲུལ་པ་གནས་པའང་#གནས་པའོ། །མཚམས་གཅིག་གི་ནང་ན་བཟའ་ཤིང་སྐྱེས་#པའི་ཤིང་ཏོག་བླགས་#ཏེ་ཟོས་ན་ཡང་མཚམས་གཅིག་གི་ནང་དུ་ཞག་ལོན་པའི་ཁ་ཟས་སུ་ཆུད་དེ་ཉེས་བྱས་སོ། །དེ་བཞིན་དུ་མཚམས་ཀྱི་ནང་དུ་ར་ལུག་དང་བ་བཏགས་པའི་ཞོ་འཐུངས་ནའང་ཉེས་བྱས་སུ་
[144b.4]འགྱུར་རོ། །ཕྱོགས་སུ་སྣོད་གནས་ན་ཡང་དེ་སར་ཚོས་པའོ། །གཙུག་ལག་ཁང་གི་མཚམས་སུ་གཏོགས་པ་དང་མ་གཏོགས་པའི་ཚད་དུ་ལྕགས་སྒྱེད་དམ་སྒྱེད་པུ་ལྟ་བུ་བཙུགས་ཏེ་རྩ་བ་གཉིས་མཚམས་ཀྱི་ཕྱི་རོལ་དུ་ཟུག་ལ་རྩ་བ་གཅིག་མཚམས་ཀྱི་ནང་དུ་ཟུག་པ་ཡང་མཆིས་#ཀྱི་ནང་དུ་
[144b.5]བཙོས་པར་ཆུད་དོ། །བཙོས་པ་དེར་གྱུར་པ་མ་ཡིན་ནོ། །མཚམས་ཀྱི་ཕྱི་རོལ་ན་ཟན་#འདུག་ལ་མཚམས་ཀྱི་ནང་ན་#མི་འདུག་སྟེ་སྐྱ་བ་འམ་གཟར་བུས་དཀྲུགས་ཤིང་འཚེད་#པ་ནི་མཚམས་སུ་བཙོས་པར་མི་ཆུད་དོ། །མདག་མ་ཡང་སྣོད་མ་ཡིན་པ་མ་#ཡིན་ནོ། །མཚམས་ཀྱི་ནང་དུ་མདག་མ་བླངས་ཏེ་
[144b.6]བསྲེགས་པ་དང་མེ་མཚམས་ཀྱི་ཕྱི་རོལ་དུ་འདུག་ལ་རླུང་གིས་བཏབ་པའི་མེ་ལྕེ་མཚམས་ཀྱི་ནང་དུ་འོངས་པ་ལ་བསྲེགས་པའང་མཚམས་ཀྱི་ནང་དུ་བསྲེགས་པར་ཆུད་དོ། །དེ་ལས་ཕྱུང་ངམ་མ་ཕྱུང་ན་དེར་མ་ཡིན་ནོ། །མཚམས་ཀྱི་ནང་གི་མེ་མདག་མ་ཕྱི་རོལ་དུ་འདྲིལ་བ་ལ་བསྲེགས་པ་དང་། རླུང་
[144b.7]གིས་#བཏབ་པའི་མེ་ལྕེ་མཚམས་ཀྱི་ཕྱི་རོལ་དུ་ཕྱུང་བ་ལ་བསྲེགས་པས་#ནི་བསྲེགས་པར་མི་ཆུད་དོ། །གནས་བཞིན་དུ་མཚམས་ཀྱང་ངོ་། །གཙུག་ལག་ཁང་གི་ཕྱི་རའི་ཕྱི་རོལ་དུ་འགྲོན་#བོར་བའི་#ཚུན་ཆད་གཅིག་ཏུ་བཙོས་ན་ཡང་མཚམས་གཅིག་ཏུ་བཙོས་པར་གྱུར་ཏེ་འགྲོན་#བོར་བའི་མཚམས་ཇི་
[145a]
[145a.1]ཙམ་དུ་#ཚུན་ཆད་མ་ཡིན་པ་ནི་འོག་ནས་འཆད། འདོམ་མོ། །གཙུག་ལག་ཁང་གི་ཕྱི་རའི་#ནས་འདོམ་གང་ཚུན་ཆད་ཀྱི་མཚམས་ཀྱི་ནང་དུ་གཏོགས་སོ། །གྱེན་#དུ་ནམ་མཁའ་ལ་འགྲུབ་པས་སོ། །མཚམས་ཀྱི་ནང་གི་ནམ་མཁའ་ལ་བཙོས་ཏེ་བར་ཅི་ཡང་མ་ཆོད་
[145a.2]ནའང་#མཚམས་ཀྱི་ནང་དུ་བཙོས་པར་ཆུད་དོ། །ནང་གི་ཡང་ངོ་། །ཁང་པ་མཐོན་པོའི་ནང་ཐོག་བོར་བ་ཡང་ནང་གི་ནམ་མཁའ་ལ་བཙོས་ན་མི་གང་ལྷག་སྟེ་བར་ཅི་ཙམ་ཞུགས་ཀྱང་བཙོས་པར་འགྱུར་རོ། །སྟེང་གི་རིམ་པ་ཡང་དེ་བཞིན་ནོ། །ཁང་པ་རྩེག་མ་རིམ་དུ་ཡོད་ཀྱང་རུང་སྟེ་ཡང་ཏོག་#ཏུ་བཙོས་
[145a.3]ཀྱང་རུང་འོག་ཁང་(ཏུ་,དུ་)བཙོས་ཀྱང་རུང་མཚམས་གཅིག་གི་ནང་དུ་བཙོས་པར་ཆུད་དོ། །གཞན་གྱིས་བསྔོས་པར་གཞན་གྱི་གནས་མ་ཡིན་ནོ། །དགེ་སློང་གི་གནས་ལ་གཞན་ཁ་དྲག་པོ་ཞིག་གིས་དབང་བྱས་ཏེ་དགེ་སློང་ཁང་བུ་མིག་གཅིག་ཏུ་གཞག་#ནས་གཞན་དུ་ཁྱིམ་བདག་དེ་འདུག་ན་ཁྱིམ་བདག་
[145a.4]འདུག་པར་བཙོས་པ་དང་ཁྱིམ་པས་བཙོས་པ་ནི་མཚམས་གཅིག་ཏུ་བཙོས་པར་མི་ཆུད་དོ། །ནམ་འཚོའི་བར་དུ་#བ་ནི་བཏེག་པ་པ་དང་ནང་དུ་བཙོས་པ་དང་དགེ་སློང་གིས་བཙོས་པ་དེའི་བགགས་#པ་ལ་མ་གནས་ཏེ་དུས་སོ། །ཁ་ཟས་དགེ་སློང་བཏེག་པ་དང་མཚམས་ཀྱི་ནང་དུ་བཙོས་པ་དང་། དགེ་
[145a.5]སློང་གིས་བཙོས་པ་བཟར་མི་གནང་ཞེས་བཤད་པ་ལ་ཚེ་གཅིག་ཏུ་བཅང་བ་དང་ཞག་བདུན་པའི་སྨན་ནི་སྔགས་ཀྱིས་#བཏབ་ན་བཏེག་#པ་དང་བཙོས་པ་ལ་སོགས་པ་#སྤྱད་ཅིང་བཟའ་བ་ལ་སོགས་པ་ཉེས་#མེད་དོ། །བཙོ་བ་ནི་ན་བའི་ཕྱིར་བཙོས་ན་ནི་#ཉེས་མེད་ཀྱི་མི་ན་བར་ནི་དགེ་སློང་གིས་བཙོས་པ་
[145a.6]དང་མཚམས་གཅིག་ཏུ་བཙོས་པ་ནི་མི་གནང་ངོ་། །འབགས་པ་ནི་ཟས་ཀྱི་ཕྱེད་དོ། །ལྷུང་བཟེད་དང་གཞོང་པ་དང་ལག་པ་ལ་སོགས་པ་ལ་ཁ་ཟས་ཆགས་བཞིན་དུ་ཟོས་ན་ཉེས་བྱས་སོ། །ཁའི་དྲི་མ་དང་བཟའ་བཏུང་#བ་ཡང་ངོ་། །ཁའི་དྲི་མ་དང་ཁ་ཟས་ཀྱི་ཚིགས་མཁའི་གསེབ་ཏུ་ཆགས་པ་ཡང་#མ་
[145a.7]དག་བཞིན་དུ་ཁ་ཟས་ཟོས་ཤིང་འཐུངས་ན་ཉེས་བྱས་ཏེ་ཐུན་འདས་ན་སྤགས་པར་འགྱུར་བའི་ཕྱིར་རོ། །འདིའི་ཕྱི་རོལ་ལྕི་བའམ་སས་ཕྱིས་ཏེ་ཆུས་བཤལ་ལ་བཀྲུའོ། །ཁ་དག་པར་བྱ་བའི་ཕྱིར་ཁའི་ཕྱི་རོལ་ལྕི་བའམ་སས་བསྐུས་ལ་ཆུས་དག་པར་བཤལ་ཞིང་བཀྲུའོ། །ནང་ཆུས་ལན་
[145b]
[145b.1]གཉིས་སམ་གསུམ་གྱིས་ལ་མཁུར་ཆུ་དོར་རོ། །ཁའི་ནང་ནི་ནང་པར་དང་དྲོ་ཟོས་པའི་འོག་ཏུ་སོ་ཤིང་ཟོས་ལ་ལན་གསུམ་ཆུས་དག་པར་བཀྲུའོ། །ཕྱི་དྲོ་སྐོམ་འཐུངས་#ནའང་ལན་གསུམ་དུ་ཆུས་དག་པར་བཀྲུའོ། །ལྷུང་བཟེད་ལན་གཉིས་གསུམ་བཟླས་ཏེ་གུས་པར་བཀྲུས་ན་སྒྲ་མ་བྱུང་ཡང་
[145b.2]ངོ་། །ཟན་ཟ་བའི་སྔོན་ལོགས་སུ་ལྷུང་བཟེད་བཀྲུ་བ་ཡང་སྔ་དེ་ཉིན་དག་པར་བཀྲུས་སུ་ཟིན་ཀྱང་ལྕི་བའམ་རྩ་བརྡུངས་པའི་ཁུ་བའམ་ས་#འཇམ་པོ་སྤྲ་ཚིལ་འདྲ་བས་ལན་གསུམ་དུ་བཀྲུས་ཏེ་དག་པར་བྱས་ལ་ཀྲིག་ཀྲིག་ཟེར་བའི་སྒྲའམ་བརྡབས་པའི་སྒྲ་དང་ཞེས་ཟེར་བ་ནི་དག་པའི་ཚད་དུ་ཆུད་
[145b.3]དོ། །ལན་གསུམ་དུ་#བཟླས་ཏེ་བཀྲུས་ནས་སྒྲ་མི་ཟེར་ཡང་དེས་ཆོག་པར་བརྩིའོ། །ཉེས་མེད་པ་ནི་ལངས་པའོ། །སཱུ་ཏྲ་ལྟག་མ་ལྟར་ལན་གསུམ་དུ་བཟླས་ཏེ་དག་པར་བཀྲུས་པ་ལས་སྣུམ་དང་རྩི་ལ་སོགས་པ་ཁ་ཟས་ཀྱིས་#ལངས་པར་ཡང་ཉེས་མེད་དོ། །མི་འབགས་#པ་ལ་རེག་པ་ཡང་ངོ་། །
[145b.4]ཁ་ཕྱིས་དང་སྣོད་སྤྱད་ལ་སོགས་པ་ཁ་ཟས་ཆགས་ཤིང་མ་བཀྲུས་པ་ཞིག་ལ་རེག་ན་ཉེས་བྱས་སོ། །བུལ་ཏོག་དང་ལྕི་བ་དང་ས་གང་ཡང་རུང་བས་ལན་གསུམ་དུ་བཀྲུས་ན་སྣུམ་ཡང་ངོ་། །གོས་དང་སྣོད་སྤྱད་དང་ལྷུང་བཟེད་ལ་སོགས་པ་བུལ་ཏོག་དང་ལྕི་བ་དང་ས་ལ་སོགས་པས་ལན་
[145b.5]གསུམ་དུ་དག་པར་བཟླས་ཏེ་བཀྲུས་ན་མ་དག་ཅིང་#སྣུམ་ཡང་ཉེས་མེད་དོ། །ལངས་པ་གསལ།# ལྷུང་བཟེད་ལན་གསུམ་དུ་དག་པར་བཀྲུས་པ་ལས། ཁ་ཟས་ཚན་པོ་ཞིག་བླུགས་#ཏེ་ལྷན་པའི་གསེབ་ནས་རྩིའམ་སྣུམ་ལངས་ཏེ་མངོན་པར་གྱུར་ན་དེ་ཉིད་བསལ་ཏེ་དོར་རོ། །
[145b.6]འབགས་པ་དེའི་ཕྱོགས་སུ་བཀྲུ། ལྷུང་བཟེད་དང་སྣོད་སྤྱད་ལ་སོགས་པ་སྣུམ་མམ་ཟས་ཀྱིས་རེག་ན་གར་རེག་པར་དག་པར་#བཀྲུས་ལ་གོས་ནི་གཞན་མི་བཀྲུའོ། །སྣོད་སྤྱད་པ་ནི་གཞན་བཤལ་བས་ཆོག་གོ། །མི་སྣུམ་པའི་ཕྱིར་སྣུམ་པའི་རྫ་མ་ལ་སོགས་པ་རྫིང་བུའི་ཆུ་ཟབ་མོར་གཞུག །
[145b.7]རྫ་མ་ལ་སོགས་སྣོད་སྤྱད་མར་གྱི་སྣོད་བྱེད་བྱེད་དེ་སྣུམ་མི་འདག་ན་རྫིང་བུའི་ནང་དུ་གཞུག །ཉ་དང་རུས་སྦལ་དང་སྦལ་པ་དང་#སྦལ་པ་དཀར་པོ་དང་སྲིན་བུ་ཨུ་#ལུག་ཀས་མ་བལྡག་#ཀྱི་བར་དུ་བཞག །སཱུ་ཏྲ་ལྟག་མ་ལྟར་རྫིང་བུའི་ནང་#དུ་གཞུག་པ་ནི་མིང་གིས་སྨོས་པའི་སྲིན་བུ་འདི་རྣམས་ཀྱིས་
[146a]
[146a.1]བལྡགས་#ན་སྣུམ་མེད་ཅིང་དག་པར་འགྱུར་ཏེ་#ནམ་བལྡགས་ཤིང་དག་གི་བར་དུ་ཞག་གཉིས་གསུམ་དུ་གཞག་གོ། །བསྲེགས་ཏེ་ཡང་སྣུམ་མེད་པར་གྲུབ་ནའོ། །རྫ་མ་སྣུམ་མེད་པར་བྱ་བའི་ཕྱིར་མེས་བསྲེགས་ན་ཡང་སྣུམ་མེད་ཅིང་དག་པར་འགྱུར་རོ། །སྣུམ་མེད་
[146a.2]ནས་ཀྱང་དགེ་སློང་#དེ་གོ་འདུན་ནམ་ལྕི་བས་དག་པར་བཀྲུ །སཱུ་ཏྲ་ལྟག་མ་ལྟར་མེའམ་རྫིང་བུར་བཀྲུས་#པའི་སྣོད་སྤྱད་དེ་ཕྱི་ནས་ཀྱང་གོ་འདུན་ནམ་ལྕི་བས་ཀྱང་ལན་གཅིག་དག་པར་བཀྲུའོ། །ལན་ཚྭ་དང་བ་(ཚ་,ཚྭ་)དང་རྙོག་#མ་ཅན་གྱི་ཆུ་ལན་ཚྭ་ལ་སོགས་པ་ཕྱེད་དོ། །ལན་ཚྭ་ཅན་གྱི་ཆུ་དང་
[146a.3]བ་ཚྭ་ཅན་གྱི་ཆུ་དང་རྙོག་མ་ཅན་གྱི་ཆུ་སྔ་དྲོ་བྱིན་ལེན་མ་བྱས་པར་འཐུངས་ན་ཉེས་བྱས་ཕྱི་དྲོ་ནི་བྱིན་ལེན་བྱས་ཏེ་འཐུངས་ཀྱང་ཉེས་བྱས་སོ། །བརྟགས་པ་སྟེ་དུས་མ་ཡིན་པ་དང་ཐམས་ཅད་དུའོ། །ལན་ཚྭ་ཅན་དང་བ་ཚ་ཅན་གྱི་ཆུ་ནི་བཙགས་པའམ་དངས་#པར་བྱས་ཏེ་བརྟགས་ན་དུས་མ་ཡིན་པ་དང་བྱིན་
[146a.4]ལེན་མ་བྱས་པར་བཏུད་#དུ་རུང་སྟེ་ནད་པ་དང་དགེ་སློང་མིན་པ་#ཐམས་ཅད་འཐུང་དུ་དབང་སྟེ་ཉེས་མེད་དོ། །བདག་གིས་#དགོས་པར་བྱེད་པ་མི་#བྱེད་པ་ལན་ཚྭ་དང་བ་ཚ་#མེད་པའོ། །ལན་ཚྭའི་ཆུའི་ཚད་དུ་ཆུད་པ་ནི་ཆུ་དེ་ཉིད་ཀྱི་ནང་དུ་ཚོད་#མའམ་ཐུག་#པ་བཙོས་ཏེ་ལན་ཚྭ་གུད་ནས་གད་པ་#མི་དགོས་ན་ལན་
[146a.5](ཚ་,ཚྭ་)ཅན་གྱི་ཆུར་བརྩིའོ། །བ་ཚྭ་ཅན་གྱི་ཆུ་ནི་གོས་ཀྱི་སྣུམ་ལ་སོགས་པ་བཀྲུས་ན་དག་པར་ནུས་པ་ནི་བ་ཚ་#ཅན་གྱི་ཆུར་བརྩི་སྟེ། ཚད་འདིར་མ་ཕྱིན་པ་ཕྱི་དྲོ་དང་སྔ་དྲོ་བྱིན་ལེན་མ་བྱས་པར་འཐུངས་ཀྱང་ཉེས་མེད་དོ། །གཟུགས་བརྙན་སྐྱེས་ན་ཕྱི་#མའོ། །ཆུ་རྙོག་མ་ཅན་ནི་བཙགས་སམ་
[146a.6]དངས་ཏེ་#ནང་དུ་བཞིན་གྱི་གཟུགས་བརྙན་#སྣང་ན་རྙོག་མ་ཅན་མ་ཡིན་པའི་ཚད་དུ་བརྩི་སྟེ་ཕྱི་དྲོ་བཏུང་དུ་རུང་ངོ་། །ཤིང་ཏོག་ཀ་ཏ་ཀའི་འབྲས་བུས་ཆུ་དང་པར་འགྱུར་རོ། །ཆུ་རྙོག་མ་ཅན་གྱི་ནང་དུ་ཤིང་ཏོག་ཀ་ཏ་#ཀ་ཞེས་བྱ་བའི་འབྲས་བུ་བཅུག་ན་རྙོག་མ་ཞབས་སུ་རྙིགས་ཏེ་དང་བར་འགྱུར་རོ། །བ་
[146a.7]ལང་གི་ཆུ་དང་བར་བྱ་བའི་ཕྱིར་ཤིང་ལོ་བཅུག་པ་ལྟ་བུ། ཐལ་བའམ་ཟན་བཅངས་པས་ཀྱང་ངོ་། །ཆུ་རྙོག་མ་ཅན་གྱི་ནང་དུ་ཐལ་བ་བཏབ་བམ་ཟན་གྱི་ཆང་པ་#བཅུག་ནའང་རྙོག་མ་དང་བར་འགྱུར་རོ། །མི་གྱེས་#པའི་ཕྱིར་སྣུམ་མོ། །ཟན་གྱི་ཆང་བ་ཆུར་བཅུག་པ་དེ་མི་གྱེས་པར་#བྱ་བའི་ཕྱིར་
[146b]
[146b.1]སྣུམ་གྱི་#ཕྱེ་མར་དུ་བྱའོ། །ཆུའི་འབྱུང་གནས་སུ་ཞུགས་#ནས་མི་མངོན་ན་ཡོད་པའི་མི་གྲངས་སོ། །རྫིང་བུའམ་ཁྲོན་པའི་ནང་ན་ཁ་ཟས་ཡོད་ལ་ཆུ་ལ་ཁ་ཟས་ཀྱི་བག་ཆགས་ཡོད་པར་མི་མངོན་ན་ཆུ་དངས་པའི་#ནང་དུ་བརྩི་སྟེ་ཉེས་མེད་དོ། །རེག་པའི་ཕྱོགས་དེ་ཉི་ཚེ་བསལ། སྣོད་ཀྱི་ནང་གི་སྣུམ་
[146b.2]ལངས་ཏེ་ཁ་ཞག་གིས་ཆོད་དམ་རྫིང་བུའམ་ཁྲོན་པའི་ཆུ་ལ་ཁ་ཟས་དང་ཞག་གི་སྤྲིས་མས་ཡོག་#ཅིང་འདུག་ན་ཉི་ཚེ་གུད་དུ་བསལ་ཏེ་བོར་རམ་ཕན་ཚུན་བཤུགས་ཏེ་དངས་པ་#ལས་བཅུས་པ་ནི་ཉེས་མེད། བྱ་རོག་གི་མཆུས་རེག་ན་ཐན་ཁོར་ཀྱང་ངོ་། །བདག་གི་ཟས་ལ་བྱ་རོག་གི་མཆུས་རེག་ན་གར་རེག་
[146b.3]པ་ཉི་ཚེ་བཅད་དེ་དོར། བྱིན་ལེན་བྱས་ཟིན་པ་ཞིག་ནའང་གདོད་བྱིན་ལེན་བྱས་ཏེ་བཟའོ། །དེ་དང་ལྡན་པའི་རྒྱུན་གྱིས་རེག་པ་ནི་མ་རེག་པའོ། །ཀུན་དེའི་ནང་ནས་ཆུ་ཏོ་ར་ར་འོང་བ་རྒྱུན་མ་ཆད་པས་ཁ་ཟས་དང་མི་གཙང་བ་ལ་རེག་པ་ནི་ཀུན་དེའི་ནང་ན་འདུག་པ་#རེག་པ་མ་ཡིན་ཏེ་མི་གཙང་བ་མེད་པར་#མི་བརྩིའོ། །
[146b.4]ནོར་ཏམ་#དྲན་པ་ཉམས་ཏེ་ན་མ་ཡིན། རྫས་གཞན་ཞིག་བཟུང་བའི་ཕྱིར་ནོར་ཏམ་བརྗེད་ཀྱང་རུང་སྟེ་ཁ་ཟས་ཡོད་པའི་སྣོད་ལ་བཟུང་ཞིང་རེག་པ་ནི་སྤགས་པར་མི་འགྱུར་ཏེ་ཉེས་མེད་དོ། །དེ་དག་གིས་བསྐྱོང་ནས་གཞག་པ་མ་ཡིན་ནོ། །སཱུ་ཏྲ་ལྟག་མ་ལྟར་ཁ་ཟས་ཀྱི་སྣོད་ལ་ནོར་ཏེ་བཟུང་བ་དེ་བཏེག་ཅིང་
[146b.5]གུད་དུ་#སྤོས་ཏེ་གནས་བསྐྱེད་ཀྱང་སྤགས་པ་མ་ཡིན་ཏེ་ཉེས་མེད་དོ། །རབ་ཏུ་ཆུང་ངུའི་གནས་སུ་བསྐྱལ་བའོ། །སཱུ་ཏྲ་ལྟག་མ་ལྟར་ནོར་ཏམ་#གནས་བསྣོར་ནས་ཁྱེར་ཁྱེར་བ་ལས་ལམ་དུ་ཚོར་ན་ཐལ་བྱུང་དོར་བ་མ་ཡིན་གྱི་གནས་གང་ཉེ་བ་ཅིག་ཏུ་སྐྱལ་#ནའང་སྤགས་པ་མ་ཡིན་ཏེ་ཉེས་མེད་དོ། །ལྷོད་#
[146b.6]པས་བཏེག་པའམ་བྱིན་ལེན་བྱས་ཀྱང་མ་ཡིན་ནོ། །དགེ་སློང་ཕས་ཕམ་པ་མ་བྱུང་དུ་ཟིན་ཀྱང་དགེ་འདུན་གྱི་#ལྷག་མ་དང་ལྟུང་བ་ལ་སོགས་པ་ལ་(ལྷོང་,ལྷོད་)ཅིང་མི་བསྲུང་བས་ནི་བྱིན་ལེན་བྱས་ཀྱང་བཟར་མི་རུང་ངོ་། །བཏེག་#པ་དང་བཙོས་པ་ཡང་མ་བརྟགས་པ་མ་ཡིན་ཏེ་བཟར་རུང་ངོ་། །དེས་ཟས་#
[146b.7]བྱིན་པ་བླངས་#ནའང་བྱིན་ལེན་དུ་ཆུད་དོ། །བྱིན་ལེན་དུ་རིགས་པའི་གཏོགས་པ་མེད་པར་མ་གྱུར་#ན་བླངས་པ་མ་ཡིན་ནོ། །ཁ་ཟས་འདྲིམ་#ཞིང་འོངས་པ་ལ་བདག་གི་ལག་པས་ཚུས་བསུས་ཏེ་སྔར་བླངས་པ་ནི་བྱིན་ལེན་དུ་མི་ཆུད་དོ། །དགེ་སྦྱོང་དང་#ཁྱིམ་པ་ཟས་ཀྱི་སྣོད་ལ་འཛིན་པ་བཞིན་དུ་དགེ་སློང་
[147a]
[147a.1]གིས་རེག་པ་ནི་སྤགས་པར་མི་འགྱུར་རོ། །གཏོགས་པ་དེ་དག་ཐག་བུ་ལ་སོགས་པས་#སྦྲེལ་བའོ། །ཟས་དང་ཚོད་མ་ལ་སོགས་པ་ཕྱི་དྲོ་རྟོག་ཅིང་སེལ་ན་ཁྱིམ་པའམ་དགེ་སྦྱོང་#གིས་ཐག་བུའི་ཐོག་#མ་ནས་བཟུང་ལ་དགེ་སློང་གིས་ཐོག་མ་གཅིག་ལས་བཟུང་སྟེ་ཁ་ཟས་
[147a.2]ཐག་བུ་གཉིས་སོ་སོར་མ་བྲལ་ཞིང་རེག་བཞིན་དུ་བསལ་ཅིང་བརྟགས་པ་ནི་སྤགས་པར་མི་འགྱུར་ཏེ་ཉེས་མེད་དོ། །སྡོམ་#པ་མཚུངས་ལྟ་བ་ཐ་མི་དད་ན་སྤགས་པ་#དང་བླངས་པ་དང་བྱིན་ལེན་དུ་གཅིག་གོ། །དགེ་སློང་དུ་མཚུངས་ཤིང་སངས་རྒྱས་ཀྱི་ཆོས་ལ་ལྟ་བ་#འདྲ་ན་དགེ་སློང་གིས་
[147a.3]སྤགས་ཀྱང་རུང་བཟར་མི་རུང་། བྱིན་ལེན་མ་བྱས་པར་ཐུག་#ཐུབ་ཏུ་བྱིན་ཏེ་བླངས་པ་དང་བྱིན་ལེན་དུ་མི་ཆུད་དེ་བཟར་མི་རུང་། གཅིག་གིས་#ཟན་ལ་བྱིན་ལེན་བྱས་ན་ཀུན་གྱིས་བཟར་རུང་ངོ་། །དམ་པ་ཡིས་དམ་པ་མ་ཡིན་པའི་འོ། །སཱུ་ཏྲ་ལྟག་མའི་ནང་ནས་བཤད་པ་རྣམ་#གསུམ་དགེ་སློང་མས་
[147a.4]བྱས་པ་ནི་དགེ་སློང་མས་ཀྱང་བསྲུངས་ཏེ་#སྤགས་པ་དང་བླངས་པའང་#བཟར་མི་རུང་བྱིན་ལེན་བྱས་པ་ཡང་གདོད་བྱིན་ལེན་བྱ་མི་དགོས་ཏེ་བཟར་རུང་ངོ་། །འདི་གསུམ་དགེ་སློབ་#མས་བྱས་པ་ནི་དགེ་སློང་མས་མི་བསྲུང་ངོ་། །ཁྱིམ་པ་བཞིན་དུ་བུད་མེད་དང་སྐྱེས་པ་ཕན་ཚུན་དུའོ། །སཱུ་ཏྲ་ལྟག་མའི་ནང་
[147a.5]ནས་སྨོས་པའི་རྣམ་གསུམ་ལ་བཏེག་པ་དང་བླངས་པ་དང་བྱིན་ལེན་དགེ་སློང་མས་དགེ་སློང་ཕ་ལ་བྱས་ན་#བྱིན་ལེན་དུ་འགྱུར་རོ། །བླང་བ་#དང་བཏེག་པ་དང་དགེ་སློང་པས་#བཟར་རུང་ངོ་། །དགེ་སློང་ཕས་བྱས་པའམ་དགེ་སློང་མ་ལ་རུང་ངོ་། །དགེ་སྦྱོང་གི་སྦ་བ་ཚུན་ཆད་ལའང་#རེག་པའང་དེ་
[147a.6]བཞིན་དུ་ཉེས་བྱས་པའོ། །དགེ་སྦྱོང་གིས་དགེ་སྦྱོང་དང་#དགེ་སློང་གི་#ཟས་ལ་རེག་པ་ལ་#ཉེས་མེད་པ་བཞིན་དུ་དགེ་སློང་གིས་དགེ་སྦྱོང་གི་ཟས་ལ་རེག་པའང་ཉེས་མེད་དོ། །དགེ་སློང་གིས་དགེ་སློང་ཉིད་ཀྱི་#ཟས་ལ་རེག་པ་ནི་ཉེས་པར་འགྱུར་རོ། །རེ་བ་ཡོད་པས་བྱིན་པ་ནི་བཏང་བ་ཡིན་ནོ། །ཁྱིམ་པ་ཁ་
[147a.7]ཟས་ལ་ཆགས་བཞིན་དུ་བྱིན་ཏེ་ཆགས་པར་ཤེས་བཞིན་དུ་ཟོས་ན་ལྟུང་བ་སྟེ་བི་#ཛ་ཡ་བར་མས་བཤད། བདག་གིས་སྤགས་པའི་ཁ་ཟས་དེ་ལ་ཆགས་བཞིན་དུ་གཞན་ཞིག་བྱིན་ཏེ་སླར་བདག་བྱིན་#ཏེ་ཟོས་ན་ལྟུང་བའོ། །མེ་རེ་#བར་བཏང་ནས་རེ་བར་གྱུར་ན་ཕྱེད་དོ། །ཁྱིམ་པས་སྔར་ནི་ཆགས་པའི་
[147b]
[147b.1]སེམས་མེད་ལ་ཕྱིས་ཆགས་པའི་སེམས་བྱུང་བའི་ཟན་ཅིག་བྱིན་ཏེ་དེ་ལྟར་#ཤེས་བཞིན་དུ་ཟོས་ན་ཉེས་བྱས་ཞེས་བི་#ཛ་ཡ་བར་མས་བཤད། བདག་གིས་སྤགས་པར་འགྱུར་བའི་ཁ་ཟས་ཆགས་པའི་སེམས་མེད་པར་གཞན་ཞིག་#བྱིན་ལ་ཕྱིས་ཆགས་ཤིང་འདོད་དེ་ཐབས་ཅིག་གིས་#སྦྱིན་དུ་བཅུག་ནས་
[147b.2]ཟོས་#ན་ཉེས་བྱས། དེ་བས་ན་དེ་ལ་མི་བསླང་ངོ་། །ཁྱིམ་པ་ཟན་ལ་ཆགས་ཏེ་བྱིན་པར་ཤེས་བཞིན་དུ་ཟས་རིམས་ཤིག་ཞེས་བྱ་བ་ལ་སོགས་པས་མི་བསླང་ངོ་ཞེས་བི་ཛ་ཡ་བར་མས་བཤད། སཱུ་ཏྲ་ལྟག་མ་ལྟར་སྤགས་པའི་ཁ་ཟས་གཞན་བྱིན་པ་སླར་ཟོས་ན་ཉེས་པར་འགྱུར་བའི་ཕྱིར་མི་བསླང་
[147b.3]ངོ་། །#ཤེས་ནས་མི་བླང་། ཁྱིམ་པ་ཟན་ལ་ཆགས་#བཞིན་དུ་བྱིན་པར་ཤེས་པ་#ཟོས་ན་ལྟུང་བར་འགྱུར་བའི་ཕྱིར་མི་བླང་ངོ་ཞེས་བི་#ཛ་ཡ་བར་མས་བཤད། བདག་གིས་སྤགས་པར་གྱུར་པའི་ཟས་གཞན་བྱིན་པ་སླར་བྱིན་ཏེ་ངོ་ཤེས་ན་མི་བླང་ངོ་། །མ་བརྟགས་པ་མ་ཡིན་པའི་སྐལ་པ་བསྐུར་#བར་རེག་
[147b.4]པ་དང་ཁྱེར་བ་གཞུག་#པ་དང་དེ་ལྟ་བུའི་རྐྱེན་ཅིག་ནའོ། །ཁ་ཟས་ལ་རེག་ཀྱང་ཉེས་མེད་པ་ནི་དགེ་འདུན་གྱི་ཞིང་ཤས་སུ་བཏང་བའི་སྐལ་བ་བསྐུར་བ་དང་ནས་ཀྱི་སྐལ་བ་ཤས་སུ་བཏང་བའི་མིས་བསྐྱལ་ཏེ་#ནང་དུ་འཇུག་པའམ་སྣོད་དུ་ལྡུགས་#སུ་མ་བཏུབ་སྟེ་སོང་བ་ནི་ཁྱིམ་པ་དང་དགེ་སྦྱོང་མེ་ལ་རེག་
[147b.5]ཏུ་མི་རུང་བའི་རྐྱེན་བྱུང་ན་བསྐྱབ་དང་གཞུག་པའི་ཕྱིར་རེག་པ་ནི་ཉེས་མེད་དོ། །ཤིང་རྟ་འདྲེན་པའི་སྟན་མ་#གཏོགས་ཏེའོ། །ཟས་ཤིག་ཤིང་རྟའི་ནང་དུ་བསྐྱེད་ན་རྐྱེན་ཅིག་#གིས་ཤིང་རྟ་ལ་རག་#དགོས་ནའང་ཤིང་རྟའི་ཁ་ལོ་སྒྱུར་བ་འདུག་པའི་ས་ལ་མ་རེག་ན་གཞན་ལ་རེག་པ་ནི་ཉེས་མེད་དོ། །གད་པ་
[147b.6]ཡང་ངོ་། །ཤིང་རྟའི་ནང་དུ་ཁ་ཟས་དགང་#པའི་ཚེ་རྐྱེན་ཅིག་བྱུང་ན་ཁ་ལོ་བསྒྱུར་#བ་འདུག་པའི་#ས་ལ་མ་རེག་པར་བདག་གིས་བཀང་ཡང་ཉེས་མེད། སླར་#དབྱུང་བའི་ཚེའང་དེ་བཞིན་བྱའོ་ཞེས་བི་#ཛ་ཡ་བར་མས་བཤད། ཤིང་རྟ་ན་#ཁ་ཟས་འདུག་པའི་ཚེ་གང་པ་ཉིད་དུ་མི་བྱའི་དགེ་སློང་མི་རེག་པར་
[147b.7]འདུག་པའི་ས་ཙམ་བཞག་ལ་ཁ་ཟས་གཞུག་གོ། །ནད་བཞོན་པ་ཡང་ངོ་། །ཁ་ཟས་བཅུག་པའི་ཤིང་རྟའི་ནང་དུ་དགེ་སློང་ནད་པ་ཞིག་འདུག་པ་ན་ཡང་ནད་པ་དེས་ཤིང་རྟའི་ཁ་ལོ་སྒྱུར་བ་འདུག་པའི་ས་ལ་མི་རེག་པར་བྱའོ་ཞེས་བི་#ཛ་ཡ་བར་མས་བཤད། ཁ་ཟས་བཅུག་པའི་ཤིང་རྟ་ལ་ནད་པ་
[148a]
[148a.1]ཞིག་བཞག་དགོས་ནའང་ནད་པས་ཁ་ཟས་ལ་མི་རེག་པ་ཙམ་གྱིས་བཞག །གྲུའི་དངོ་#ནའོ། །གྲུའི་ནང་དུ་ཁ་ཟས་བཅུག་སྟེ་འགྲོ་ནའང་དངོར་#འཛིན་འདུག་པའི་སར་རེག་ནའང་ལྟུང་བ་ཞེས་བི་#ཛ་ཡ་བར་མས་བཤད། ནས་དང་ནད་པ་ལྟ་བུ་གྲུའི་ནང་དུ་བསྐྱེད་ནས་སྐམ་པའི་ཕྱིར་
[148a.2]དངོར་#བཞག་གོ། །འཛིན་པའི་ཕྱིར་#སྟན་ཡང་ངོ་། །ནད་པའི་ནང་ནའང་དངོར་#འཛིན་འདུག་པའི་ས་ལ་མ་རེག་པར་འདུག་གོ་ཞེས་བི་#ཛ་ཡ་བར་མས་བཤད། ཁ་ཟས་དང་#དགེ་སློང་ནད་པ་ལ་སོགས་པ་གྲུར་ཞུགས་ནའང་དངོར་#འཛིན་དང་སྐྱ་བ་འདེབས་པའི་ས་བཞག །དགེ་འདུན་གྱི་དང་སྨན་ལྡུད་
[148a.3]པ་གཡོགས་པ་དབོག་པ་དང་གཟར་བུའི་ལས་ཀུན་དང་དབྱུང་བ་ཡང་ངོ་། །དགེ་འདུན་གྱི་ཁ་ཟས་དང་སྨན་འཆེད་ཅིང་གཡོས་བྱེད་པ་ལ་ཁྱིམ་པ་དང་དགེ་སྦྱོང་ལ་སོགས་#པ་མེད་ན་ལུད་པ་ལ་དགེ་སློང་གི་#གཟར་བུ་དང་སྐྱ་བས་དཀྲུགས་པ་དང་། དབྱུང་ཞིང་དབོག་པའི་ཕྱིར་རེག་པ་ཉེས་པ་མེད་དོ། །
[148a.4]དགེ་སློང་གང་ཟག་གིས་ཁ་#ཟས་དང་སྨན་བཙོ་བ་ལ་ལུད་པ་ལ་སོགས་པའི་རྐྱེན་#བྱུང་ན་དེ་བཞིན་ཀྱང་རུང་ངོ་། །ཤིང་དབྱུང་མེ་བསད་པ་གོས་ཀྱི་གྲཱ་#ལ་སོགས་པས་རླུང་བརླབ་པས་ཀྱང་#ཐོག་མར་ནན་ཏན་བྱ། ཁ་#ཟས་དང་སྨན་འཚེད་པ་ལུད་པ་ལ་ཐོག་མར་ཤིང་ཕྲི་ཤིང་དབྱུང་མེ་གསད་#གོས་ཀྱི་གྲྭས་
[148a.5]རླུང་བརླབ་ཆུས་དགབ་པ་ལ་སོགས་པ་སྡུད་པ་ཞི་བའི་ཐབས་འདི་རྣམས་ཀྱི་ཐབས་ཀྱིས་བྱ་སྟེ་མ་ནུས་ན་གདོད་སཱུ་ཏྲ་ལྟག་མ་ལྟར་བྱ། རྟག་པར་ཆོ་ག་མི་འགྲུབ་ན་ཆུ་བོ་ལས་བསྒྲལ་བའི་ཕྱིར་ཁྱེར་བ་སླེབས་པའི་ཕྱིར་ཡང་ངོ་། །ཆུ་བརྒལ་#ཞིང་གྲུར་འཇུག་པ་ལ་ཁ་ཟས་གྲུར་སྐྱེལ་བའི་མི་མེད་དེ་གྲུ་
[148a.6]སྤགས་ཏེ་སོང་དུ་ཉེ་སྟེ་མི་སླེབས་#ན་ཁ་ཟས་བདག་གིས་#གྲུའི་ནང་དུ་བསྐྱས་པའང་ཉེས་མེད་དོ་ཞེས་བི་ཛ་#ཡ་བར་མས་བཤད། དགེ་སློང་གིས་རྒྱགས་ཁུར་ཙ་ཅིག་ལ་བསྐུར་ཏེ་ཆུ་རྒལ་བ་ལས་#ཆུ་ཆེ་སྟེ་ཁུར་ཙས་མི་ནུས་ན་ཁུར་ཙ་དང་གཉིས་ཐག་བུས་སྦྲེལ་ལ་བདག་གིས་རྒྱགས་ཁྱེར་ཡང་ཉེས་མེད། 
[148a.7]ཐག་བུས་སྦྲེལ་མ་ནུས་ན་ཡང་ཆུ་བརྒལ་#གྱི་བར་དུ་བདག་གིས་ཁྱེར་ཡང་ཉེས་མེད། ཆུ་བརྒལ་#བ་ལ་ཁུར་ཙ་སྔོན་དུ་སོང་སྟེ་རྒྱགས་ཕྱི་ན་ལུས་ན་ཁུར་ཙ་ནམ་སླེབས་པའི་ཕྱིར་ཁྱེར་ཡང་ཉེས་མེད། གཞན་མེད་ན་བླངས་པའང་རྒྱགས་སུའོ། །སཱུ་ཏྲ་ལྟག་མའི་ལྟག་མ་ལྟར་རྒྱགས་བདག་གིས་ཁྱེར་
[148b]
[148b.1]བའི་རྣམས་གཡོག་གམ་ཁྱིམ་པ་གཞན་ལ་ཡང་བསྐུར་དུ་མེད་ལ་རྒྱགས་གཞན་ཡང་མེད་ན་བདག་གིས་ཁྱེར་ཞིང་བྱེད་ན་ཡང་ཉེས་མེད། ཁུར་ཙ་བ་མེད་ན་སྦྱིན་བདག་ལ་དད་པ་བྱ། ལམ་དུ་ཞུགས་ཏེ་འགྲོ་བ་ལ་རྒྱགས་ཁྱེར་བའི་ཁུར་ཙ་མེད་ན་ལམ་འགྲོགས་པ་#ལ་བདག་གི་ཁུར་ཙ་ཡང་མེད་
[148b.2]ཟས་ལ་ཡང་རེག་ཏུ་མི་རུང་ན་ཁྱོད་ཀྱིས་བསྐུར་དུ་ཅི་གནང་ཞེས་#གསོལ། མ་གྲུབ་ན་བདག་གིས་བསྐུར#། ལྟག་མ་ལྟར་གསོལ་ཏེའང་མ་གནང་བདག་འགྲོ་བའི་དོན་སྡེ་སྣོད་གསུམ་ཐོས་པར་འགྱུར་བ་ལྟ་བུ་ཞིག་སྟེ་མི་འགྲོར་མི་རུང་ན་བདག་གི་རྒྱགས་བདག་ཉིད་ཀྱིས་ཁྱེར་ཡང་ཉེས་མེད་དོ། །
[148b.3]དེ་ཉིད་བྱིན་ལ་#བརྗེ་ཞིང་བླང་པར་བསྒྲུབ། བདག་ཉིད་ཁྱེར་བའི་ཟས་དེ་བཟར་མི་རུང་བའི་ཕྱིར་འགྲོན་#པོ་གཞན་ལ་ཟས་ཉི་#རིམ་གྱིས་ཀྱང་བརྗེས་ཏེ་བཟའ། དེ་མ་གྲུབ་ན་དེ་བཟའ། སཱུ་ཏྲ་ལྟག་མ་ལྟར་ཉི་རིམ་གྱིས་བརྗེས་ཀྱང་མ་གྲུབ་ན་བདག་ཉིད་ཀྱིས་ཁྱེར་བའི་ཟན་བཟའོ། །བྱིན་ལེན་
[148b.4]བྱེད་པ་མེད་ན་བྱིན་ལེན་མ་བྱས་པར་གཞན་གྱིའམ་བདག་གིའོ། །སཱུ་ཏྲ་ལྟག་མ་ལྟར་བདག་ཉིད་ཀྱི་ཟན་ཟ་བ་ལ་བྱིན་ལེན་བྱེད་པའི་མི་མེད་ན་འདུ་ཤེས་བྱང་གི་སྒྲ་མི་སྙན་གྱི་བདག་པོ་མེད་པར་བསམས་ལ་བཟར་རུང་སྟེ་འོག་ནས་འཆད། ཟས་བཅད་#པ་བྱས་ཏེའོ། །སཱུ་ཏྲ་ལྟག་མ་ལྟར་བཟར་
[148b.5]རུང་པ་ཡང་ཟས་བརྗེ་བ་དང་བྱིན་ལེན་བྱེད་པའི་མི་མེད་ན་ཞག་གཅིག་གི་བར་དུ་ནི་ཟན་མི་བཟའོ། །ཐོག་མའི་ཉི་མ་སྟག་གི་སྤར་བའོ། །ཕྱི་དེ་ཉིད་ཀྱང་ཟན་བརྗེ་བ་དང་བྱིན་ལེན་བྱེད་པ་མེད་ན་སྟག་གི་སྤར་བ་སྟེ་བདག་གིས་ལག་གི་ཡ་བཙུམས་གང་བཟའོ། །གཉིས་ལ་གཉིས་སོ། །དེའི་ཕྱིར་
[148b.6]དེ་ཉིན་པར་ཀྱང་ཟས་བརྗེ་བ་དང་བྱིན་ལེན་བྱེད་པ་མ་རྙེད་ན་སྟག་གི་སྤར་པ་དོ་བཟའོ། །གསུམ་ལ་ཅི་ཆོག་ཏུའོ། །ཉི་མ་གསུམ་ཕན་ཆད་ནི་ཅི་ཆོག་ཏུ་འགྲངས་འགྲངས་#སུ་བཟར་དབང་ངོ་། །འབྲས་བུ་དུས་མ་ཡིན་པར་བརྟག་#པ་མ་བྱས་པ་དང་བྱིན་ལེན་མ་བྱས་པར་བླངས་པའང་#བཟའོ། །བདག་
[148b.7]གི་ཟས་ཟད་དམ་མེད་དམ་སྦྱིན་བདག་གིས་མ་སྦྱར་ལ་བསླབ་དུ་མ་སྙེད་#ན་འབྲས་བུ་ལ་སོགས་པ་མ་བརྟགས་པ་དང་བྱིན་ལེན་མ་བྱས་པ་བཟར་རུང་ངོ་། །ཕྱི་དྲོ་བཟར་ཡང་རུང་ངོ་། །ཟས་མེད་པས་སོ། །སཱུ་ཏྲ་ལྟག་མ་ལྟར་བཟར་#རུང་བ་ཡང་ཟས་མེད་ཅིང་ཕོངས་#ན་བཟའོ། །བཀྲེས་ཏེ་མི་བཟོད་
[149a]
[149a.1]ནའོ། །སཱུ་ཏྲ་ལྟག་མ་ལྟར་ཕོངས་ཏེ་བཟའ་བ་ཡང་མི་བཀྲེས་ཤིང་བཟོད་ན་#མི་བཟའི་བཀྲེས་ཏེ་མི་བཟོད་ན་བཟའོ། །རྩ་བ་ཡང་ངོ་། །བཀྲེས་ཏེ་མི་བཟོད་ན་གྲོ་མ་ལ་སོགས་པའི་རྩ་བ་བརྐོ་#མི་དགོས་པར་འདུག་པ་ཡང་བཟར་རུང་ངོ་། །བདག་གིས་ཕྲགས་ཤིང་ཕྱུང་ནས་
[149a.2]བཙོས་ཏེའོ། །སཱུ་ཏྲ་ལྟག་མ་ལྟར་རྩ་བ་བརྐོ་#མི་དགོས་པ་དང་ཤིང་ཏོག་བླགས་ཟིན་པ་མ་རྙེད་ན་ཤིང་ཏོག་བླགས་ཤིང་#རྩ་བ་བརྐོས་#ཏེ་བཟར་ཡང་དབང་ངོ་། །བཙོར་ཡང་དབང་ངོ་། །བྱང་གི་སྒྲ་མི་སྙན་གྱི་གྲགས་པ་ཐམས་ཅད་དུ་བྱིན་ལེན་མ་བྱས་པར་ཟ་བ་ལ་སོགས་པ་རྩམ་#པར་འདོད་པ་
[149a.3]ཡིད་ལ་བྱའོ། །སཱུ་ཏྲ་ལྟག་མ་རྣམས་#ལྟར་བཟའ་བ་ཡང་བྱང་གི་སྒྲ་མི་སྙན་གྱི་ཁ་ཟས་བདག་པོ་མེད་པ་ཡིན་པར་བསམས་ལ་བྱིན་ལེན་བྱེད་པ་མེད་པའི་ཕྱིར་བ་དང་ཡུལ་ཆོས་ཀྱིས་བཙོག་#པའི་ཕྱིར་གཅིག་ལ་གཅིག་རེག་ཏུ་མི་རུང་བས་#བདག་ཉིད་ཀྱིས་བླངས་ཏེ་བཟའོ་སྙམ་དུ་བསམས་ལ་བཟའོ། །
[149a.4]སྣོད་ཀྱི་ནང་ནས་ཁ་བླུགས་མི་བྱ། ཆུ་དང་སྐོམ་ལ་སོགས་པ་འཐུངས་པའི་#ཚེ་ཁ་བླུགས་མི་བྱ། ཡོད་ན་ལག་པ་བཀྲུས་པའམ་ལོ་མར་རོ། །ཆུའམ་སྐོམ་འཐུངས་#དགོས་ཏེ་སྣོད་གཞན་མེད་ན་ལག་པའམ་ལོ་མ་བཀྲུས་ལ་དེའི་ནང་དུ་བཏུང་ངོ་། །མ་གྲུབ་ན་དབེན་པར་རོ། །ཆུ་དཀོན་ཏེ་ལོ་
[149a.5]མའམ་ལག་པ་བཀྲུར་#མི་ཆོག་ན་མི་གཞན་གྱིས་མ་མཐོང་བར་དབེན་པར་ཁ་བླུགས་མི་བྱའོ། །ཆུ་དང་བཅས་པ་འདི་ལ་དགབ་པ་མེད་པར་མི་སྤྱད། ཀུན་དེ་དང་ཆུ་སྣོད་ལ་སོགས་པ་ཁ་གབ་ཀྱིས་མ་བཀབ་པར་གཞག་པའམ་སྤྱད་པར་མི་བྱའོ། །དགབ་#པ་ནི་རྣམ་པ་གསུམ་སྟེ་ཤིང་གི་དང་རྡོའི་
[149a.6]དང་སའི་འོ། །སཱུ་ཏྲ་ལྟག་མ་ལྟར་སྣོད་ཀྱི་ཁ་དགབ་བྱ་བའི་རྒྱུ་ནི་ས་དང་རྡོ་དང་ཤིང་ལས་བྱའོ། །ལྕགས་དང་ཟངས་དང་ར་གན་དང་ཁར་#བ་ལ་སོགས་པ་རང་ཆས་འདུག་པའང་ཉེས་མེད་དོ། །སྣོད་ཀྱི་གཞི་བཅངས་ཏེ་ཤིང་ལའམ་རྡོ་ལའོ#། །སྣོད་ཀྱི་གཞི་ཤིང་དང་རྡོ་ལ་སོགས་པ་ལ་བཞག་
[149a.7]ཀྱང་ཉེས་མེད་དོ། །མ་བཞག་ཀྱང་#ཉེས་མེད་དོ། །ཉེས་མེད་པ་ནི་སྣོད་ཀྱི་དགོས་པར་ལོ་མ་མ་བྱིན་པར་བླངས་ཀྱང་ངོ་། །སྣོད་སྤྱད་མེད་པའི་ཕྱིར་ཟན་ཟ་བའི་ཕྱིར་#གཞིར་རྩི་ཤིང་གི་ལོ་མ་བྱིན་ལེན་མ་བྱས་པར་བླངས་ཏེ་བྱས་ཀྱང་ཉེས་མེད་དོ། །དེ་བཏང་བ་དང་མ་བཏང་བ་བྱེ་བྲག་མེད་དོ། །ཟན་
[149b]
[149b.1]ཟ་བའི་གཞི་ལོ་མས་བྱ་བ་སྔ་ན་ཆད་ཅིང་བྲལ་ཟིན་པ་ལ་ཡང་རུང་རྩ་བ་ལས་མ་ཆད་ཅིང་ཆགས་བཞིན་པའི་ལོ་མའི་སྟེང་དུ་ཟོས་ཀྱང་རུང་ངོ་། །དགོས་པར་#གཞན་མེད་ན་མ་བཏང་བ་ལའོ། །སཱུ་ཏྲ་ལྟག་མ་ལྟར་རྩ་བ་ལས་མ་ཆད་པའི་ལོ་མའི་སྟེང་དུ་ཟན་ཟ་བ་ནི་རྩ་བ་དང་སོ་སོར་བྲལ་བའི་ལོ་མ་
[149b.2]མེད་ན་གདོད་བཟའ་སྟེ་ལོ་མ་དེ་ལ་སྣོད་#ཅིང་{ཆུང་ཟད་,ཅུང་ཟད་}རལ་བ་ནི་ཉེས་མེད་དོ། །སྤགས་པ་སྤངས་པའོ#། །སྤགས་པའི་ཟས་ཟོས་པའི་ལྟུང་བ་སྟེ་རྫོགས་སོ།། །།ཁ་ནས་#མིད་པའི་ལྟུང་བ་ལ་འཆད་དེ། སྦྱིན་བདག་གིས་#སེམས་ཀྱིས་བཏང་བ་ལ་གཞན་དང་བྱིན་ལེན་བྱེད་པ་མེད་ན་བླངས་ཏེ་བཟའ། 
[149b.3]སྦྱིན་བདག་གིས་སྤྱན་དྲངས་ཤིང་ཁ་ཟས་བྱིན་ཏེ་མངོན་པར་འདུག་ལ་སྦྱིན་བདག་#ཆུའམ་མེ་ལ་སོགས་པའི་རྐྱེན་བྱུང་སྟེ་མི་ཁོམ་ནས་ཁ་ཟས་འདྲིམ་པའི་མི་མེད་ལ་གདུགས་ཚོད་ཀྱིས་ཀྱང་མི་ཐུབ་ན་ཁ་ཟས་མངོན་པར་བྱིན་པ་དེ་བྱིན་ལེན་མ་བྱས་པར་བྲིམས་ཏེ་ཟོས་ཀྱང་ཉེས་མེད་དོ། །མངོན་སུམ་
[149b.4]དུ། དགེ་སློང་ཁ་ཟས་བྱིན་པའི་མི་ཐད་ཀར་མངོན་སུམ་དུ་#འདུག་ལ་བྱིན་ལེན་བྱ་བ་དང་། མཚམས་ཀྱི་ནང་དུ། བར་དུ་ཆུ་དང་རྩིག་པ་མཐོན་པོས་མ་ཆོད་པ་དང་། མངོན་པར་འགྲུབ་པའི་ཕྱོགས་སུ་འདུག་སྟེ། རྒྱབ་བམ་ཟུར་ནས་མ་ཡིན་གྱི་མདུན་དུ་ཕན་ཚུན་དྲང་པོར་བྱས་ཏེ་ནམ་མཁའ་འམ་
[149b.5]རྩིག་པའམ་ཤིང་གི་ཁ་ལྟ་བུ་ན་གཅིག་འདུག་པ་ལྟ་བུ་མ་ཡིན་པ་དང་། གན་རྐྱལ་གྱི་ལག་པ་ལུས་ཀྱིས་སམ་བདག་གི་ལུས་ཀྱི་ལག་པ་ཁས་#སྦུབ་ཏུ་མི་བྱ་བར་བཀན་ཏེ་བླང་བ་དང་། དེ་ལ་གཏོགས་པ་དང་། ལྷུང་བཟེད་དམ་གཞོང་པ་ལ་སོགས་པ་མན་ཅི་#སྟེང་དུ་འདུག་པ་ལ་འོག་ནས་ལག་པས་
[149b.6]བཀན་ཏེ་#བཟུང་ལ་སྣོད་ཀྱི་ནང་དུ་ཁ་ཟས་བླུགས་པ་ཡང་རུང་། ཐེག་ནུས་པ། འདྲིམ་པའི་མི་ནད་པ་དང་#རྒན་པོ་དང་བྱིས་པ་ལྟ་བུ་ཁ་ཟས་མི་ཐེགས་#པ་དང་། སྦྱིན་མི་#ནུས་པ་མ་ཡིན་པ་དང་། རབ་ཏུ་མ་རྫོགས་པ། དགེ་སློང་ཁྲིམས་རྫོགས་པ་མ་ཡིན་པར་དགེ་སློང་མ་དང་དགེ་སློབ་མ་དང་དགེ་
[149b.7]སྦྱོང་ཕོ་མོ་དང་ཁྱིམ་པ་ཡང་ཡིན་པས་བྲིམས་པ་དང་། མི་མ་ཡིན་པས་ཀྱང་བལ་གླང་#དང་རྟ་དང་སྤྲེའུ་ལ་སོགས་པ་ཞིག་གིས་སྦྱིན་པར་བསམས་ཏེ་བྱིན་པ་འང་རུང་། ཡན་ལག་གིས་སམ། འདྲིམ་ཞིང་བྱིན་པའི་ལུས་ཀྱི་ཡན་ལག་ལག་པའམ་སྣའམ་སོས་བཟུང་སྟེ་བྱིན་པ་དང་། དེ་ལ་གཏོགས་
[150a]
[150a.1]པས། འདྲིམ་པའི་ལག་པ་ན་གཟར་བུའམ་སྣོད་སྤྱད་ཀྱིས་བྲིམས་ཀྱང་རུང་ངོ་། །འདོད་ཅིང་བཏང་ལ། འདྲིམ་པའི་མི་དེས་ཀྱང་བདག་ལ་བྱིན་#པར་སེམས་ཤིང་བྱིན་པ་དང་། བླངས་ན་བྱིན་ལེན་ནོ། །མིང་གིས་སྨོས་པ་འདི་རྣམ་#ལྟར་བྱིན་ལེན་བྱས་པ་འདི་རྣམས་སུ་
[150a.2]ཆུད་དོ། །བཟར་རུང་ངོ་། །#སྨོད་པའི་ཡུལ་ན་དཀྱིལ་འཁོར་ལ་ཞོག་ཤིག་ཅེས་བསྟན་པ་ཡང་ངོ་། །ཡུལ་ལ་ལ་ཞིག་ན་ཡུལ་ཆོས་ཀྱིས་#གཅིག་ལ་གཅིག་བཙོག་#པར་འཛིན་ཅིང་རེག་ཏུ་མི་འདོད་དེ་བྱིན་ལེན་བྱེད་དུ་མི་བཏུབ་པ་ནི་འདྲིམ་པས་མཎྜལ་གྱི་སྟེང་དུ་སྤུངས་ཏེ་བཞག་པ་ལ་བྱིན་ལེན་ལྟག་
[150a.3]མ་ལྟར་#བྱས་པར་ཟོས་#ཀྱང་ཉེས་མེད་དོ། །ལྷུང་བཟེད་དང་དེའི་གཞི་ཡང་གཅིག་གོ། །ལྷུང་བཟེད་ཀྱི་གཞི་རྩི་ཤིང་གི་ལོ་མའམ་གཞོང་པ་ལྟ་བུས་བྱ་སྟེ། དེའི་འོག་ནས་ལག་པས་བཟུང་ན་ཁ་ཟས་ལྷུང་བཟེད་ཀྱི་ནང་དུ་བླུགས་ཀྱང་རུང་གཞིའི་སྟེང་དུ་བླུགས་ཀྱང་རུང་བྱིན་ལེན་རུང་ངོ་། །
[150a.4]ཡལ་ག་ནི་སྤྲེའུའི་ཡུལ་ཏེ་དེ་ལས་དེ་ནས་མི་འགྲུབ་པ་མ་ཡིན་ནོ། །སྤྲེའུས་#ཤིང་ཏོག་ལྟ་བུ་བྱིན་ན་དྲུང་དུ་འོང་དུ་ནི་འཇིགས་ཀྱི་ཤིང་གི་ཁ་ནས་སྦྱིན་པའི་ཕྱིར་བོར་བ་ལ་བདག་གི་སྣོད་དམ་ལག་པ་བཟེད་དེ་བླངས་པའང་བྱིན་ལེན་དུ་ཆུད་དེ་རུང་ངོ་། །འབྲས་བུ་ཁྲི་དང་ཁྲིའུ་དང་ཐུ་བ་དང་
[150a.5]ལྷུང་བཟེད་ཀྱི་གཞིས་བྱིན་ལེན་བཟེད་ན་མི་རིགས་པ་མ་ཡིན་ནོ། །འབྲས་བུ་དང་ཚོད་མ་རྟོག་#ཅིང་སེལ་བ་ལྟ་བུ་ལ་ཁྲིའུ་དང་ཁྲི་དང་ཐུ་བ་དང་ལྷུང་བཟེད་ཀྱི་གཞི་ཤིང་གི་ལོ་མའམ་གཞོང་པ་ལྟ་བུའི་འོག་ནས་བཟུང་སྟེ་བྱིན་ལེན་དུ་བྱས་པའང་#། བྱིན་ལེན་དུ་ཆུད་དེ་རུང་ངོ་། །གནས་པས་དེ་ལ་བརྟག་
[150a.6]པ་ན་མི་སྨྲ་བས་ནའོ། །གནས་བཅའ་བའི་དགེ་སློང་གཞོན་ནུ་རྣམས་ཀྱིས་ཁ་ཟས་དང་ཚོད་མ་རྟོག་ཅིང་སེལ་བའི་ཚེ་མཆིལ་མའི་ཟེར་མས་མི་རེག་པ་དང་སེམས་མི་འཕྱར་ཅིང་གཅིག་ཏུ་བསྡུ་བའི་ཕྱིར་གཏམ་ལ་སོགས་པ་མི་བྱ་བར་ལས་བྱའོ། །སྙོམས་པར་རིམས་ཤིག་ཅེས་འདྲིམ་པ་ལ་བསྒོ། །
[150a.7]ཁ་ཟས་འདྲིམ་པའི་ཚེ་ཀུན་ལ་ཆེ་ཆུང་མ་ཁྱེར་ཞིང་མཉམ་པར་ཐོབ་པར་བྱ་བའི་ཕྱིར་གྲལ་དཔོན་དང་ཐོ་ངན་གྱིས་འདྲིམ་པ་ལ་སྙོམས་པར་བྲིམས་ཤིག་ཅེས་བསྒོ། །དགེ་སློང་གིས་བྱིན་བླངས་ཏེ་བླིམས་#ན་རིགས་སོ། །དགེ་སློང་གིས་ཟན་འདྲིམ་ན་ཡང་དགེ་སློང་འདྲིམ་པ་དེ་ཉིད་ཀྱིས་(ཚལ་,ཚུལ་)བཞིན་
[150b]
[150b.1]དུ་བྱིན་ལེན་བྱས་ཏེ་བྲིམས་ན་དགེ་སློང་ཀུན་གྱིས་བྱིན་ལེན་བྱ་མི་དགོས་ཀྱི་#དེས་བྱིན་ལེན་བྱས་པས་ཆོག་སྟེ་བྲིམ་དུ་རུང་ངོ་། །མར་དང་ཡུངས་མར་དང་སྦྲང་རྩི་དང་བུ་རམ་རྫ་མར་འདྲིམ་ན་རྩ་དང་འདབ་མ་ལ་{སྩོགས་,སོགས་}#པས་གོས་བཅའ་#བའི་ཕྱིར་གླན#། མིང་གིས་སྨོས་པ་འདི་རྣམས་ལྟ་བུ་ཞིག་དགེ་
[150b.2]སློང་གིས་#བྱིན་ལེན་བྱས་ཏེ་བྲིམ་#ན་ཁ་ཟས་ཀྱི་ཟེར་མ་དང་སྣོད་སྤྱད་གོས་ལ་མི་རེག་པར་བྱ་བའི་ཕྱིར་བདག་གི་གོས་ལ་ཕྱར་བའམ་ལོ་མ་ལ་སོགས་པས་གཟན་བྱ་བའམ་སྣོད་ཀྱི་ཞབས་ལ་ལོ་མས་གཟན་བྱ་སྟེ་བྲིམ་མོ། །འདྲིམ་#ན་ཐུ་བོ་དང་#ཐ་{ཆུངས་སོ་,ཆུང་ངོ་་}སོར་བྱ་སྟེའོ། །ཤིང་ཏོག་ལ་སོགས་པ་
[150b.3]ཞིམ་པ་དང་ཆེ་#ཆུང་ཞིག་འདྲེས་པར་འདྲིམ་ན་སྙོམས་པར་བྱ་བའི་ཕྱིར་ཆེ་ཆུང་སོ་སོར་ཕྱེ་ལ་ཆེན་པོས་#བཟང་པོ་ལས་ཀྱང་མཉམ་པར་བྲིམ་ཆུང་ངུ་དང་ངན་པ་ལས་ཀྱང་མཉམ་པར་བྲིམ་མོ། །སྐྱུར་རྩི་ཞིམ་པོ་སོ་སོར་བྱས་ཏེ་བྲིམ། སྐྱུར་རྩི་ལྟ་བུ་ལ་ཞིམ་པོ་ཡོད་ན་སོ་སོར་ཕྱེ་སྟེ་#ཞིམ་པོ་ལས་ཀྱང་མཉམ་པར་བྲིམ། མི་ཞིམ་པ་ལས་
[150b.4]ཀྱང་མཉམ་པར་བྲིམ།# དེ་བཞིན་དུ་ཁ་ཟས་ཞིམ་པ་འདྲིམ་པའི་ཀུན་ལ་བྱའོ། །འདྲིམ་པའི་སློབ་དཔོན་དང་མཁན་པོས་ལོངས་ཤིག# །དགེ་འདུན་ལ་ཁ་ཟས་འདྲིམ་པའི་དགེ་སློང་དེའི་ཟན་སྐལ་མཁན་པོའམ་སློབ་དཔོན་གྱིས་བྱིན་ལེན་བྱས་ཏེ་མནོད་དོ། །མི་འཐོབ་པ་ཐོབ་པ་དེ་མ་ཐག་པའི་གནས་སོ། །སཱུ་
[150b.5]ཏྲ་ལྟག་མ་ལྟར་མཁན་པོ་དང་སློབ་དཔོན་མེད་དམ་གྲལ་མཐོན་དམན་ཁྱེར་ཏེ་བླང་དུ་མི་བདེ་ན་#འདྲིམ་པའི་གྲལ་གར་བབ་པའི་ལྟག་འོག་ན་དགེ་སློང་སུ་འདུག་པས་བྱིན་ལེན་བྱས་ཏེ་ཟན་མནོད་དོ། །དུ་མའི་ཅི་ཙམ་སྟན་མ་བཏང་བར་ལེན་ནུས་པའོ། །བདག་གི་གྲལ་ལྟག་འོག་ནས་དགེ་སློང་མང་#
[150b.6]ཞིག་ཟན་འདྲིམ་དུ་དོང་ངམ་མ་ཚང་སྟེ་ཟན་སྐལ་ནོད་ན་སྟན་ལས་ལྡང་མི་དགོས་ཤིང་ཅི་ཙམ་ནུས་པའི་ཟན་སྐལ་མནོད་དོ། །བདག་གིས་མནོད་པར་ལག་གིས་མི་ཁྱབ་པ་ནི་མ་མནོས་ཀྱང་ཉེས་མེད་དོ། །འདྲིལ་བ་གནས་མ་བཏང་བར་རང་གིས་བླང་ནུས་ན་བྱིན་ལེན་མི་ཞིག་གོ། །ཁ་ཟས་ཤིག་
[150b.7]བྲིམས་ཏེ#། བདག་གི་ལག་ཏུ་འོངས་ཏེ་ཤོར་བའམ་སྣོད་ཀྱི་སྟེང་ནས་འདྲིལ་བ་#ནི། བདག་སྟན་ལས་འཕགས་#མི་དགོས་པར་ལག་གིས་སླེབས་ཚུན་ཆད་དུ་སོང་སྟེ་བླངས་ནས་ཟོས་པ་ནི་བྱིན་ལེན་མི་ཞིག་གོ། །སྟན་ལས་འཕགས་ཏེ་བླངས་པ་ཞིག་ཟོས་#ན་ཉེས་བྱས་སོ། །སྦྲང་མ་དང་གྲོག་སྦུར་
[151a]
[151a.1]གྱིས་རེག་#ན་ཡང་ངོ་། །བདག་གི་ཁ་ཟས་བྱིན་ལེན་བྱས་ཟིན་པ་ལས་གྲོག་སྦུར་གྱིས་རེག་པའང་བྱིན་ལེན་ཞིག་པར་མི་འགྱུར་རོ། །དགེ་སློང་གིས་མ་བཏང་བར་གཞན་གྱིས་ཀྱང་ངོ་། །བདག་གི་ཁ་ཟས་བྱིན་ལེན་བྱས་ཟིན་ནས་ལག་པས་བཟུང་ཞིང་འདུག་པ་ལ་གཞན་གྱིས་
[151a.2]རེག་ནའང་བྱིན་ལེན་ཞིག་པར་མི་འགྱུར་རོ། །བྱི་བས་ན་ཞིག་པར་བྱེད། བྱིན་ལེན་བྱས་ཟིན་པའི་ཟས་ལ་བདག་གིས་ཀྱང་མ་བཟུང་ལ། སེམས་ཅན་བྱི་བ་ཙམ་ཡན་ཆད་ཀྱིས་རེག་ན་བྱིན་ལེན་ཞིག་གོ། །དེ་ལས་ཟོས་ན་ཉེས་བྱས། བྱིན་བླངས་ནས་བྱིན་བླངས་པའང་རིགས་པ་མ་ཡིན་
[151a.3]ནོ། །བྱིན་ལེན་བྱས་ཟིན་པ་ལས་སྟན་ལས་#འཕགས་སམ། གཞན་གྱིས་རེག་གམ། བྱིན་ལེན་བྱས་སམ་མ་བྱས་ཐེ་ཚོམ་ཟ་བ་#སླར་གདོད་ཡང་། བྱིན་ལེན་བྱས་ཏེ་ཟོས་པའང་བྱིན་ལེན་བྱེད་#དུ་ཆུད་དོ། །འབྷྲིད#། ཟས་བྱིན་ལེན་མ་བྱས་པར་ཤེས་བཞིན་དུ་ཟོས་པ་ལས་#ལྟུང་བར་འགྱུར་ཏེ་ཡན་
[151a.4]ལག་གཅིག་མ་བླངས་པ་ལས་སོ། །ཟས་#བྱིན་ལེན་མ་བྱས་པ་ལས་ལྟུང་བར་འགྱུར་ཏེ་ཡན་ལག་གཅིག་ཆུ་དང་སོ་ཤིང་#མ་གཏོགས་པ་#ཏེ་བཟའ་བའོ། །ཆུ་དང་སོ་ཤིང་#མ་གཏོགས་ཏེ་བཟའ་བ་རྣམ་ལྔ་དང་། བཅའ་བ་རྣམ་ལྔ་ལ་སོགས་པ་ཁ་ཟས་ཅི་ཡང་རུང་ཟས་ལས་ལྟུང་བར་འགྱུར་ཏེ། 
[151a.5]ཡན་ལག་གཅིག་ཁར་བཟའ་བའོ། །ལུས་ལ་བྱུག་པ་དང་སྣར་བླུགས་པ་མ་ཡིན་གྱི། ཁར་བཟའ་བ་ལས་ལྟུང་སྟེ། ཡན་ལག་གཅིག་བྱང་གི་སྒྲ་མི་སྙན་གྱི་མ་ཡིན་ནོ། །#པའོ། །བྱང་གི་སྒྲ་མི་སྙན་གྱི་ཟས་ནི་བདག་གི་དང་འདྲ་བས་བྱིན་(ལན་,ལེན་)བྱ་མི་དགོས་ཏེ། བྱང་གི་སྒྲ་མི་སྙན་གྱི་ཟས་ཀྱང་མ་
[151a.6]ཡིན་པ་ལས་ལྟུང་སྟེ་ཡན་ལག་གཅིག །ཡན་ལག་འདི་རྣམས་དང་ལྡན་ན་ལྟུང་བའོ། །ནད་པ་རབ་ཏུ་མ་རྫོགས་པས་བསྙོད་ན་ལོང་ཤིག །ནད་པ་བྱིན་ལེན་བྱེད་མི་ཕོད་པ་ནི་ཁྱིམ་པ་དང་དགེ་སྦྱོང་ལྟ་བུས་ཟན་བསྙོད་དེ། ཟོས་པ་ནི་ཉེས་པར་མི་འགྱུར་གྱིས། ལོང་ཤིག་རབ་ཏུ་རྫོགས་པ་མེད་
[151a.7]ནའོ། །སཱུ་ཏྲ་ལྟག་མ་ལྟར་ཁྱིམ་པ་དང་དགེ་སྦྱོང་གིས་བསྙོད་པ་ཉེས་#མེད་པ་ནི་དགེ་སློང་མེད་པ་ན་བླངས་ཏེ་ཟོས་ཀྱང་ཉེས་པ་#མེད་དོ། །རབ་ཏུ་མ་རྫོགས་པས་ཀྱང་བསྙོད་ཅིག །ནད་པ་ལ་ཟན་བསྙོད་པ་དགེ་སློང་མེད་ན་དགེ་སྦྱོང་གིས་ཀྱང་སྟོབས་ཤིག་བསྙོད་ཅིག་ཉེས་མེད་དོ། །བྱིན་པ་མ་བླངས་པ་
[151b]
[151b.1]ཟོས་པའི་འོ། །བྱིན་ལེན་མ་བྱས་པར་ཟོས་པའི་ལྟུང་བ་རྫོགས་སོ།། །།བཟང་པོའི་ལྟུང་བ་ལ་འཆད་དེ། འོ་མ་ཞོ་མར་གསར་པ་#ཉ་ཤ་ཤ་སྐམ་འདི་དག་ནི་ཟས་བསོད་པའོ། །འོ་མ་དང་ཞོ་དང་མར་སར་པ་དང་། ཉ་ལ་སོགས་པ་ཆུའི་ནང་ན་གནས་པ་བཟར་རུང་ངོ་ཅོག་དང་འདི་རྣམས་ནི་
[151b.2]ཟས་སོ་ཅོག་གི་ནང་དུ་བསོད་ཅིང་བཟའ་བའི་མཆོག་ཡིན་ནོ་ཞེས་གསུངས་སོ། །དེ་ལས་བྱེད་དོ། །སཱུ་ཏྲ་ལྟག་མའི་ནང་ན་#སྨོས་པའི་ཁ་ཟས་བཟང་པོ་དེ་རྣམས་ལས་གག་ཀྱང་རུང་། བསླངས་པ་ལས་ལྟུང་སྟེ། ཡན་ལག་གཅིག་གཉེན་མ་ཡིན་པ་དང་། ཁྱིམ་པ་སྦྱིན་བདག་ནའོ། །སྦྱིན་བདག་
[151b.3]གཉེན་མ་ཡིན་ན་ཁྱིམ་པ་ལས་ལྟུང་སྟེ། ཡན་ལག་གཅིག་བདག་གིས་བླངས་ཏེ་ཟོས་ནའོ། །བདག་གིས་བླངས་ཤིང་ཟོས་པ་ལས་ལྟུང་སྟེ། ཡན་ལག་གཅིག་གསོལ་བ་དང་བཅུག་པ་དེ་ནི་ཉེས་བྱས་པའོ#། །ཁ་ཟས་བཟང་པོ་ལས་བདག་གིས་བླངས་ཏེ་ཟོས་པ་ནི་ལྟུང་། གཞན་སློང་དུ་བཅུག་སྟེ་
[151b.4]ཟོས་ན་ཉེས་བྱས། སློང་བའི་ཚེ་ནི་གཉིས་ཀའང་ཉེས་བྱས་#སུ་འདྲའོ། །མིན་ནའོ། །ཁ་ཟས་བཟང་པོ་ན་བའི་ཕྱིར་བླངས་པ་ནི་མ་གཏོགས་ཀྱི་མི་ན་བར་བླངས་པ་ལས་ལྟུང་སྟེ། ཡན་ལག་གཅིག་ཅི་བདེར་སྤྱན་དྲངས་པ་མ་བྱས་ན། ཡོན་བདག་གིས་ཁྱེད་ཅི་འདོད་པ་ང་ལས་རྟག་པར་ལོང་ཤིག་
[151b.5]ཅེས་ཟེར་བའང་རུང་། ཟན་སློང་བ་ཁྱོད་ཅི་འདོད་ཟེར་ཡང་རུང་སྟེ་བཟང་པོའི་ནང་ནས་མིང་གིས་སྨོས་ཏེ་འདི་འདོད་དོ་ཞེས་བྱས་ཀྱང་མི་ལྟུང་གི་ཅི་འདོད་པ་ལོངས་ཤིག་#གམ། ཅི་འདོད་པ་ཞེས་#མི་འདྲི་བར་བླངས་པ་ལས་ལྟུང་བར་འགྱུར་ཏེ་ཡན་ལག་འདི་རྣམས་དང་ལྡན་ན་ལྟུང་བར་འགྱུར་རོ། །དེའི་
[151b.6]ཕྱིར་ཐོབ་པའི་ཚེ་ཡང་དེ་སྟེ་གཞན་ངན་པའམ་བཟང་པོའམ་མཉམ་པའམ་རབ་ཏུ་བཟང་པོ་ཡང་བླངས་ནའོ། །ཟན་སློང་བའི་ཚེ་ཁ་ཟས་བསོད་པའི་ནང་ནས་བཟང་པོ་ཞིག་སྣ་གཅིག་ཅིག་#བྱིན་པ་ལས་དེ་དང་འདྲ་ཞིང་མཉམ་པ་ཞིག་བྱིན་ཞེས་བླངས་ཏེ་ཐོབ་ན་ལྟུང་། ངན་པ་བྱིན་པ་ལས་བཟང་པོ་
[151b.7]བྱིན་ཞེས་བླངས་ཏེ། བྱིན་ན་ཡང་ལྟུང་། བཟང་པོ་ཞིག་བྱིན་པ་ལ་འདིས་#ཀྱང་བཟང་པོ་#ཞིག་བྱིན་ཞེས་བྱས་ཏེ#། ཐོབ་ན་ལྟུང་། ཁ་ཟས་ངན་པ་ཞིག་བླངས་པ་ལས། བཟང་པོ་བྱིན་ཏེ། བླངས་ཏེ་ཟོས་ན་ལྟུང་། དེ་དག་ལས་ངན་པ་ནི་ཕྱེད་དོ། །ཁ་ཟས་ངན་པ་ཞིག་བླངས་ཏེ་བཟང་པོ་ཞིག་ཐོབ་བམ་བཟང་པོ་
[152a]
[152a.1]ཞིག་བླངས་པ་ལས་ངན་པ་ཞིག་བྱིན་ཏེ་ཟོས་ན་ཉེས་བྱས། ཅི་བདེར་སྤྱན་དྲངས་པ་བཞིན་དུ་སློང་བ་ཁྱེར་ཏེ་འོངས་ན་ཁ་རོག་ཅིང་#འདུག་ལ་བཀྱིག་#པ་ལས་ཁྱོད་ཅི་སློང་ཞེས་འདྲི་ནའོ། །ཅི་འདོད་ཅེས་ཟེར་ཏེ་འདི་#འདོད་ཅེས་བྱས་ཀྱང་ཉེས་མེད་པ་བཞིན་དུ་ཟན་ཁྱེར་ཏེ་འོང་བ་
[152a.2]ལ་དེ་མི་འདོད་ཅེས་བྱས་སམ། མི་འདོད་པའི་ཕྱིར་ལྷུང་བཟེད་ཁ་བཀབ་སྟེ་བསྡད་ཅིང་བཀྱིག་#པ་ལས་ཅི་འདོད་ཅེས་ཟེར་བ་ལས་#འདི་འདོད་ཅེས་བྱས་ཏེ་དེ་བཞིན་དུ་ཐོབ་པའང་#ཉེས་མེད་དོ། །བསོད་པ་བསླངས་པའོ#། །ཁ་ཟས་བཟང་པོ་བསླངས་#པའི་ལྟུང་བ་རྫོགས་སོ།། །།སྲོག་ཆགས་
[152a.3]དང་བཅས་པའི་ལྟུང་བ་ལ་འཆད་དེ། རང་སྤྱོད་པའི་ཕྱིར་ཞུགས་སམ་འཇུག་ནའོ། །བདག་གི་ལུས་ཀྱི་ཕྱིར་བྱ་བ་ལ་སེམས་ཅན་ཡོད་བཞིན་དུ་བདག་གིས་སྤྱད་དམ། གཞན་སྤྱོད་དུ་བཅུག་པ་ལས་#ལྟུང་སྟེ་ཡན་ལག་གཅིག །འབྷྲིད#། སེམས་ཅན་ཡོད་པར་ཤེས་བཞིན་དུ་སྤྱད་པ་ལས་
[152a.4]ལྟུང་བར་འགྱུར་ཏེ་ཡན་ལག་གཅིག །སྲོག་ཆགས་ཅན་ནའོ། །སེམས་ཅན་ཀྱང་ཡོད་པ་ལས་ལྟུང་སྟེ་ཡན་ལག་གཅིག །ཆུ་དང་མར་དང་ཉུངས་མར་དང་སྦྲང་རྩི་དང་བུ་རམ་དང་འོ་མ་དང་ཞོ་དང་མར་སར་དང་ཚྭ་དང་རྒུན་གྱི་ཚྭ་དང་ཞོ་ཁུ་དང་རྩབ་མོ་དང་འབྲས་བུ་དང་བཅའ་བ་ལ་སོགས་
[152a.5]པ་དགོས་པ་ལའོ། །མིང་གིས་སྨོས་པ་འདི་རྣམས་གག་ཀྱང་རུང་བདག་གི་ལུས་ཀྱི་ཕྱིར་སྤྱོད་པ་ལས་ལྟུང་བར་འགྱུར་ཏེ་ཡན་ལག་གཅིག །མཐོང་བ་སེམས་ཅན་མཐོང་ཞིང་ལྟར་སྣང་བ་ལས་ལྟུང་སྟེ་ཡན་ལག་གཅིག །ཤི་ནའོ། །སྲོག་ཆགས་ཤི་བ་ལས་ལྟུང་སྟེ་ཡན་ལག་འདི་རྣམས་
[152a.6]དང་ལྡན་ན་ལྟུང་བར་འགྱུར་རོ། །སྲོག་ཆགས་སོ་སོ་སེམས་ཅན་ཡོད་བཞིན་དུ་སྤྱད་དེ་ཤིན་ཏུ་ཤི་བ་བཞིན་དུ་ལྟུང་བར་འགྱུར་རོ། །ལུས་ལ་དགོས་#པ་ནི་སྤྱད་པའོ། །བདག་གི་ལུས་ཀྱི་ཡོ་བྱད་དུ་དགོས་ཏེ་སྤྱད་པ་ལ་སེམས་ཅན་ཡོད་ནའང་ལྟུང་བར་འགྱུར་ཏེ་ལུས་ཀྱི་ཕྱིར་གང་གང་དགོས་
[152a.7]པ་ནི་སཱུ་#ཏྲ་འོག་མ་ལས་འཆད་པ་བཞིན་#ནོ། །འདི་ལྟ་སྟེ་ཁྲུས་དང་སྐོམ་དང་སོ་ཤིང་བཅའ་བ་དང་རྐང་ལག་བཀྲུ་བའོ། །ལུས་ཀྱི་ཕྱིར་དགོས་པ་ནི་ཁྲུས་ཀྱི་ཡོ་བྱད་དང་སྐོམ་དུ་བཏུང་བ་དང་སོ་ཤིང་དང་རྐང་ལག་བཀྲུ་བའི་ཡོ་བྱད་ལ་སེམས་ཅན་ཡོད་བཞིན་དུ་སྤྱད་ན་ཡང་ལྟུང་བར་འགྱུར་རོ། །
[152b]
[152b.1]དགོས་#པ་ལ་དགོས་པའི་ཡོ་བྱད་དོ། །ལུས་ལ་དགོས་པའི་ཡོ་བྱད་གོས་དང་སྣོད་སྤྱད་ལ་སོགས་པ་ལས་#བཀྲུ་ཞིང་སྤྱད་པར་དགོས་པ་ལ་སེམས་ཅན་ཡོད་ན་ལྟུང་བར་འགྱུར་ཏེ་གང་གང་ཡིན་པ་སཱུ་#ཏྲ་འོག་མའི་ནང་ནས་འཆད་#པ་ཡིན་ནོ། །བཟའ་བ་དང་། ཟས་ཉིད་དང་། ཟས་བཙོ་བའི་ཡོ་བྱད་ལ་
[152b.2]སེམས་ཅན་ཡོད་པ་དང་། ལྷུང་བཟེད་དང་། ལྷུང་བཟེད་བཀྲུ་བའི་ཡོ་བྱད་ཆུ་དང་ལྕི་བ་ལ་སོགས་པ་ལ་སེམས་ཅན་ཡོད་པ་དང་། གོས་དང་གོས་བཀྲུ་བ་དང་འཚོད་པའི་ཆུ་དང་ཚོན་ལ་སེམས་ཅན་ཡོད་པ་དང་། གནས་དང་ཁང་པའི་སྐྱང་ནུལ་འཇི་བ་དང་ལྕི་བ་ལ་སེམས་ཅན་ཡོད་པ་དང་། 
[152b.3]སྭོ་#བཀྲུ་བ་དང་། བདག་གི་སྭོ་དང་སྭོ་#ལས་གཟུགས་བྱས་པ་བཀྲུ་བ་ལ་སེམས་ཅན་ཡོད་པ་དང་། མེ་ལ་སོགས་པ་ལུས་ཀྱི་ཡོ་བྱད་རྣམས་སོ། །མེ་བུད་པའི་ཡོ་བྱད་ཤིང་ལ་སོགས་པ་ལ་སེམས་ཅན་ཡོད་བཞིན་དུ་སྤྱད་ནའང་ལྟུང་བར་འགྱུར་རོ། །དེ་དག་དང་ས་ལྕི་བ་དང་ཚོན་དང་རྩྭ་དང་ཤིང་ལ་
[152b.4]སོགས་པའོ། །སཱུ་ཏྲ་ལྟག་མའི་ནང་ནས་མིང་གིས་#སྨོས་པའི་ཡོ་བྱད་དུ་འགྲོ་བ་ནི། འདི་རྣམས་ལ་སེམས་ཅན་ཡོད་པར་སྤྱད་ནའང་ལྟུང་བར་འགྱུར་རོ། །དེ་དག་ཏུ་དགོས་#པ་ནི་འདི་ལྟ་སྟེ་བཀྲུ་བ་དང་བཤལ་བ་དང་བཙོ་བ་དང་གདབ་པ་དང་ཕྱགས་#པ་དང་བྱུག་པའོ། །སཱུ་ཏྲ་ལྟག་མའི་
[152b.5]ཡང་ལྟག་མའི་ནང་ནས་མིང་གིས་སྨོས་པའི་ཡོ་བྱད་དུ་#དགོས་པ་འདི་རྣམས་ལ་སེམས་ཅན་ཡོད་ཅིང་ཤི་ན་ཡང་#ལྟུང་བར་འགྱུར་རོ། །བཅུད་དང་ཆན་#ཁུ་དང་ཐུག་པ་དག་བྱེད་པའོ། །ནད་པའི་བཅུད་དང་ཆན་ཁུ་དང་ཐུག་པ་ལ་སོགས་བྱེད་པའི་རྒྱུ་ལས་#སེམས་ཅན་ཡོད་ནའང་ལྟུང་བར་འགྱུར་
[152b.6]རོ། །ཆུའི་ལམ་བཅད་དམ་བཏང་བའོ། །ཆུ་བཅད་དེ་ཆུ་བཅད་པའི་ལམ་ན་ཡོད་པའི་སེམས་ཅན་དུ་ཡོད་པ་ཤི་བ་བཞིན་དུ་ལྟུང་བར་འགྱུར་རོ། །ཆུ་གུད་དུ་བཏང་བའི་འདྲོགས་ལ་སྒམ་#ལ་འདུག་པའི་སེམས་ཅན་དུ་ཤི་བ་བཞིན་དུ་ལྟུང་བར་འགྱུར་རོ། །ཤིང་དང་གཟིངས་བཅུག་པ་དང་
[152b.7]དྲངས་པ་དང་ཕྱུང་བའོ། །ཆུའི་ནང་དུ་ཤིང་དང་གཟིངས་#བཅུག་གམ་ཕྱུང་བ་སེམས་ཅན་ཡོད་ཅིང་ཤི་བར་ཤེས་བཞིན་དུ་བྱས་ནའང་ལྟུང་བར་འགྱུར་རོ། །རིམ་གཅིག་པ་ལས་གཞན་དུ་སྤུ་ཡོད་པ་ལ་སོགས་པས་ཁྲུས་བྱེད་ནའོ། །རྫིང་བུ་དང་མཚེའུའི་ནང་ན་སེམས་ཅན་ཡོད་བཞིན་དུ་
[153a]
[153a.1]ཁྲུས་རས་ཉིས་རིམ་དང་བེའུ་རས་དང་ལྭ་#བ་ལྟ་བུ་སྤུ་ཅན་གྱི་ཁྲུས་རས་ཀྱིས་#ཁྲུས་མི་བྱ། ཁྲུས་བྱས་ཏེ་སེམས་ཅན་ཤིན་དུ་ཤི་བ་བཞིན་དུ་ལྟུང་བར་འགྱུར་རོ། །དེས་ཀྱང་སེམས་ཅན་ཐམས་ཅད་ལྷག་པའི་ཁམས་ཀྱི་ཆུ་དེ་དག་ཀྱང་སྦྱོར་བའོ། །མཚེའུ་དང་རྫིང་བུ་ལྟ་བུ་སེམས་ཅན་ཕྲ་མོ་
[153a.2]རབ་ཏུ་#མང་བར་ཡོད་ན་ཁྲུས་རས་གཅིག་རིམ་གྱིས་#ཀྱང་ཁྲུས་མི་བྱ། གཅིག་རིམ་གྱིས་ཁྲུས་བྱས་ཏེ་སེམས་ཅན་ཤི་བར་གྱུར་ན་ཡང་ལྟུང་བ། སྲོག་ཆགས་དང་བཅས་པའི་དགོས་པའོ། །སྲོག་ཆགས་དང་བཅས་པའི་ལྟུང་བ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ་
[153a.3]སྲོག་ཆགས་དང་བཅས་པའི་ཆུ་སྤྱོད་པའི་ལྟུང་བ་ལ་འཆད་དོ། །ཆོངས་ཤིག་ཤིང་སྤྱི་སྤྲོད་ཀྱི་ཚགས་#ཆུ་བཙགས་པའི་ཚགས་ཤིང་སྤྱི་སྤྲོད་ལ་བྱས་ཀྱང་ཉེས་མེད། སྦྱིན་པ་ཟག་སྣོད་ཀྱི་སྟེང་ནམ་མཁའ་ལ་གནས་པ་བཙགས་#པའི་ཆུ་གཏོར་བའི་སྣོད་ཚགས་སྦྱར་བའི་ཕྱིར་ལྟང་ལྟང་པོ་
[153a.4]གསུམ་ལ་ལྕགས་ཀྱི་གཟེར་བུ་བ་#དེ་ལྟར་གསུངས་སོ། །ཤིང་སྤྱི་སྤྲོད་ཀྱི་(ཆགས་,ཚགས་)ནི་ཆུ་སྣོད་འོག་ཏུ་བཞག་ལ་དེའི་སྟེང་ནམ་མཁའ་ལ་ཆུ་ཚགས་དཔྱོངས་#ཏེ་ཆུ་ཚགས་ཁ་ལས་སྲད་བུས་བཏགས་ཏེ་སྲད་བུའི་ཐོག་མ་ཤིང་ལྟང་ལྟང་པོ་གསུམ་གྱི་རྐེད་པ་ཙམ་དུ་ཡང་མིག་བྱས་ལ་ཡང་
[153a.5]མིག་ལས་གདགས་ཤིང་ལྟང་ལྟང་པོ་གསུམ་སྤྱི་#སྤྲོད་དུ་བྱས་ཏེ་ལྕགས་སྒྱེད་ལྟར་བཙུགས་ལ་ཆུ་བཙག་གོ། །ཆུ་ཚགས་ལ་ཆུ་གནས་པའི་ཕྱིར་གདིང་བ་བྱ། ཆུ་ཚགས་ཀྱི་ཞབས་སུ་ཆུ་འཆགས་ཤིང་སེམས་ཅན་མི་འཆི་བར་བྱ་བའི་#ཕྱིར་ནང་དུ་མིག་ཚགས་#བླུགས། བྱེ་མའམ་ལྕི་
[153a.6]བས་སོ། །ཆུ་ཚགས་ཀྱི་ནང་དུ་བླུགས་པ་ནི་བྱེ་#མའམ་ལྕི་བ་ཕུར་ཏེ་བླུགས། འཛིན་པའི་ལྷུང་བཟེད་ཀྱིས་ཀྱང་ངོ་། །སེམས་ཅན་མི་འཆི་བར་བྱ་བའི་ཕྱིར་ཆུ་ཚགས་ཀྱི་ཞབས་སུ་ཆུ་ཚགས་པར་བྱ་བའི་#ཕྱིར་ཆུ་ཆགས་ཀྱི་#ཞབས་སྣོད་གཅིག་གི་#ནང་དུ་གཞུག་ཏུའང་རུང་ངོ་། །ཁམ་
[153a.7]པའམ་ཟངས་གག་ཀྱང་རུང་#བས་སོ། །སྣོད་ནི་ཁམ་ལའམ་#ཟངས་གག་ཀྱང་རུང་བས་སོ། །#ལས་བྱས་ཏེ་ཆུ་ཚགས་ཀྱི་ཞབས་དེ་ནང་དུ་གཞུག་གོ། །ལྟང་ལྟང་པོ་གསུམ་གྱི་ཡུལ་དེ་བཅིངས#། ཆུ་ཚགས་ཀྱི་ཞབས་གཞུག་པའི་སྣོད་དེ་ཡང་ཤིང་སྤྱི་སྤྲོད་གསུམ་གྱི་རྐེད་པ་ལ་བཏགས་#ཏེ་
[153b]
[153b.1]ཆུ་ཚགས་ཀྱི་ཞབས་དེའི་ནང་དུ་བཅུག་ལ་འཆང་#དུ་གཞུག །བུ་གུ་ལས་བཟུང་། སྣོད་འཕྱང་དུ་གཞུག་པ་དེ་ཁ་ལ་བུ་གུ་ཕུག་སྟེ་བུ་གུ་ལས་གདགས་སོ། །སྔ་མ་ན་སྐུད་པས་སོ། །སྣོད་དེ་ཁམ་པ་ལས་བྱས་ན་བུ་གུ་ལས་གདགས་པ་ཐག་བུ་ལས་བྱ། ཕྱི་མ་ནས་ལྕགས་ཐག་ཕྲ་#མོས་
[153b.2]སོ། །སྣོད་དེ་ཟངས་ལ་བྱས་ན་བུ་གུ་ལས་གདགས་པ་#ལྕགས་ཐག་ཕྲེའུས་བྱའོ། །དེ་བཅང་། ཁམ་པ་དང་ཟངས་ལས་བྱས་པའི་སྣོད་དེ་བཅངས་ཀྱང་ཉེས་མེད་དེ། ཆུ་མི་སྟེར་ན་ལེབ་ལེབ་པོས་ཡང་ཡང་དུའོ། །ཆུ་ཚགས་ཐགས་བཟང་སྟེ་ཆུ་#ཡོང་དུ་མི་བཏུབ་ན་ཤིང་ལེབ་ལེབ་པོས་
[153b.3](ཆུམ་,ཆུ་མ་)ཐོར་བ་ཙམ་དུ་མི་དྲག་#པར་ངོས་ལ་བརྡབ། ཆུ་ཚགས་ལ་བརྡེག །གོང་མ་ལྟར་ཆུ་ཚགས་#ཟག་ཏུ་མ་བཏུབ་ན་ཚགས་ཀྱི་ཁ་ལའང་#བརྡེག་ཅིང་བསིག །གཅེ་ཚགས་ན་གྲོན་ཆུང་ངོ་། །ཆུ་བཙགས་པའི་ཕྱིར་ཟངས་ཀྱི་ཞབས་བུ་གུ་སེང་སེང་པོར་འདུག་པ་བྱས་ཤིང་བཅངས་ན་#ལས་
[153b.4]ཆུང་ཞིང་གྲོན་ཆུང་སྟེ་སླའོ#། །དེ་བཅང་ཆུ་བཙགས་པའི་ཚགས་ཟངས་གཅེ་ཚགས་བཅངས་ཀྱང་ཉེས་མེད། ཁམ་པའང་#ཟངས་ལས་སོ། །གཅེ་ཚགས་ཞེས་བྱས་པ་#ནི་ཁམ་པའམ་ཟངས་གག་ལས་བྱས་ཀྱང་རུང་ངོ་། །དེ་རྫ་མ་འདྲ་བའི་ཞབས་སུ་(སྡུ་,སྦུ་)བུ་ཅན་ནང་དུ་པད་མོ་འདྲ#། བུ་གུ་
[153b.5]ཅན་ནོ། །གཅེ་ཚགས་བྱ་བ་ནི་རྫ་མའམ་ཟངས་འདྲ་བར་བྱས་ལ་ཞབས་ཀྱི་ནང་དུ་འབུར་འབུར་པོ་#པད་མོའི་སྙིང་པོ་འདྲ་བར་བྱས་ལ་དེའི་འོག་གི་ནང་ཁོང་སྟོང་(སྤུ་,སྦུ་)བུ་ཅན་བྱ་སྟེ་དེ་ལ་སྦུ་བུ་སེང་སེང་པོར་བྱས་ལ་གདོད། རས་མས་དེ་དག་གོ། །འབུར་འབུར་པོར་བུ་གུ་གདོད་པ་དེ་ལ་རས་མས་
[153b.6]#གཡོགས་ཏེ་འབུར་འབུར་པོའི་དྲུང་སྲ་#མོར་ཐག་བུས་བཅིངས་ལ་སྣོད་དེའི་ནང་དུ་ཆུ་བླུགས་ལ་བཙགས་ན་སེམས་ཅན་མི་ཤོར། ཆུ་ཚགས་ཞོག་ཤིག །ལྟག་ཏུ་ཆུ་ཚགས་རྣམས་གཉིས་སྨོས་པ་མ་གཏོགས་པར་ཆུ་ཚགས་གཞན་བཅངས་ཀྱང་ཉེས་མེད་དེ་འོག་ནས་འཆད། ཚགས་
[153b.7]སམ། ཆུ་ཚགས་ཐ་མལ་པ་དྲུག་#པ་དང་ཆོས་ཀྱི་སྣོད་#པའམ། ཀུན་དེ་དང་#འདྲ་བ་ལ་ཁར་#ཡང་བུ་གུ་གདོད་ཞབས་སུ་ཡང་ཆེར་གདོད་དེ་ཞབས་ཀྱི་བུ་གུ་ཆེན་པོར་ཆུ་ཚགས་ཀྱིས་#གླན་པ་དང་། གཏང་#བའི་ལེབ་ལེབ་པོ། རས་ལེབ་ལེབ་པོ་ཆུའི་ནང་དུ་བཅུག་སྟེ་བཀྲམ་ལ་སླར་བསྡུས་ཏེ་
[154a]
[154a.1]སྣོད་ཀྱི་ནང་དུ་བཙིར་ན་ཡང་སེམས་ཅན་མི་ཆགས་སྟེ་#འདི་གསུམ་གང་བཅངས་ཀྱང་རུང་། བརྟགས་པ་ཆུ་ཁྱེར་རམ་འགྲུབ་བམ་སྣོད་དང་སྤྱི་ལུགས་དེ་དག་ཏུའོ། །གུད་དུ་འགྲོ་སྟེ་ཆུ་ཚགས་མེད་ཀྱང་སླ་བ་ནི་ཆུ་བཙགས་ཤིང་བརྟགས་ཟིན་པ་རིལ་བའམ་#སྣོད་
[154a.2]དུ་བླུགས་ཏེ་ཁྱེར་བས་ལྕོགས་#པ་ཙམ་གྱི་ཚོད་#ན་ཉེས་མེད། དེ་དག་མེད་པར་ཡུལ་རྒྱུ་བར་མི་སྤྱད། ཆུ་ཚགས་དང་ཀུན་དེ་མེད་པར་ཡུལ་རྒྱུ་བར་མི་སྤྱད། འཁོན་#པ་དང་ལྷན་ཅིག་ཏུ་མ་ཡིན། བདག་ལ་ཆུ་ཚགས་མེད་ལ་འཁོན་#ཡོད་པ་ལ་ཆུ་ཚགས་ཡོད་ན་ལྷན་ཅིག་ཏུ་ཡུལ་རྒྱུ་བར་མི་སྤྱད་དེ་
[154a.3]བརྙར་#མི་སྟེར་བའི་ཕྱིར་རོ། །འོན་ཏེ་དེ་འདྲ་བའི་རྐྱེན་གཅིག་#ན་བཟོད་ནས་སོ། །འཁོན་ཡོད་པ་དང་མི་འགྲོགས་སུ་མི་རུང་བའི་རྐྱེན་གཅིག་ཡོད་ན་བཟོད་པར་གསོལ་ཏེ་ཆུ་ཚགས་ལ་སོགས་པ་བརྙ་བར་སྔ་ནས་དམ་བཅས་ལ་འགྲོའོ། །བྱ་བར་ཡོད་ན་ཡོད་པའོ། །བདག་ལ་ཆུ་ཚགས་ཡོད་
[154a.4]པ་ནི་གུད་ན་ཡོད་པ་ལ་མི་བྱའི་ལག་ན་སྤྱད་དུ་ཡོད་པ་དང་བདག་ཉིད་ཀྱི་ལག་ན་སྤྱད་དུ་མེད་ཀྱང་བརྙས་སམ། ཐུན་མོང་དུ་སྤྱད་དུ་ཡོད་ན་བདག་ལ་ཡོད་པ་དང་འདྲ་སྟེ་ཉེས་མེད། དེ་བས་ན་གཞན་གྱིས་སྦྱིན་པར་ཁས་བླངས་ན་དེ་བཞིན། གུད་དུ་འགྲོ་སྟེ་གྲོགས་ཆུ་ཚགས་ཡོད་པ་ལ་ལམ་
[154a.5]ན་ཐུན་མོང་དུ་སྤྱད་ཅིང་བརྙ་བར་#ཐམས་ཏེ་སྦྱིན་པར་ཁས་བླངས་ན་བདག་ལ་ཡོད་པ་དང་འདྲ་སྟེ་ཉེས་མེད། འབྲལ་ཏེ་སྦྱིན་པར་ཁས་མ་བླངས་ན་ཡུལ་རྒྱུར་སྤྱད་ཅིང་མི་བརྟེན#། གུད་དུ་འགྲོ་བའི་གྲོགས་ཆུ་ཚགས་ཡོད་པ་དེ་ལམ་ནས་སོ་སོར་བྲལ་ལམ་བརྙར་མི་སྟེར་ན་ཆུ་ཚགས་མེད་པ་
[154a.6]ཡིན་ཏེ་སོང་ན་ཉེས་བྱས་སོ། །མི་འཕངས་པར་བྱེད་ཅིང་རབ་ཏུ་སྤྱོད་པ་ནི་སྤྱོད་པའོ། །གུད་དུ་འགྲོ་སྟེ་ཕ་རོལ་གྱི་གནས་སུ་ཕྱིན་ཚུན་ཆད་ཆུ་སྤྱད་མི་དགོས་པར་འགྲོ་བའི་ལམ་དུ་སོང་བ་ནི་ཆུ་ཚགས་མེད་ཀྱང་ཉེས་མེད་དོ། །རྒྱང་གྲགས་ལྔར་ནི་དེ་བཞིན་ནོ། །རྒྱང་གྲགས་ལྔའི་བར་དུ་ཆུ་
[154a.7]སྤྱད་མི་དགོས་ན་ཡང་ཆུ་ཚགས་མེད་པར་སོང་ཡང་ཉེས་མེད་དོ། །བཞག་སྟེ་གནས་སུ་སོང་བ་ལ་དེར་དེ་མེད་ན་རང་ཉམས་#མ་ཡིན་པ་མ་ཡིན་ནོ། །གུད་དུ་འགྲོ་སྟེ་ཕ་རོལ་གྱི་གནས་སུ་ཆུ་ཚགས་རྙེད་པའི་གདེང་མེད་པར་བཞག་སྟེ་སོང་བ་ནི་ཉམས་#རངས་དང་ལེ་ལོ་ཡིན་ཏེ་ཉེས་བྱས་སོ། །
[154b]
[154b.1]གནས་དེར་ཆུ་ཚགས་བརྙར་རྙེད་དམ་ཡོན་ཏན་དང་ལྡན་པ་དག་གཅིག་སྟེ་ཆུ་བཙགས་ཤིང་རྟོག་པ་ཞིག་སྟེ་ཆུ་ཚགས་བསྐུར་#མི་དགོས་པའི་གདེད་#ཡོད་ན་མ་ཁྱེར་ཡང་ཉེས་མེད། གཅིག་ཅིག་གི་#དུ་མ་ལ་དེ་བཞིན་དུ་འགྲུབ་སྟེ་དགེ་འདུན་གྱི་བར་དུའོ། །གུད་དུ་འདོང་སྟེ་གཅིག་ལ་ཆུ་
[154b.2]ཚགས་ཡོད་དེ་བརྙར་རྙེད་ཅིང་#ཀུན་གྱིས་སྤྱད་དུ་ཡོད་ན་ནི་དགེ་འདུན་ལངས་ཤིང་མི་དུ་ཡོད་ཀྱང་རུང་གཞན་མ་ཁྱེར་ཡང་ཉེས་མེད། རྒྱུན་མགྱོགས་པ་ནི་མི་འཕངས་#པར་བྱེད་པ་མ་ཡིན་ནོ། །ཕུ་ཆུ་དྲག་པོར་འབབ་པ་ལ་སྲིན་བུ་མེད་ཅེས་ཏེ་ཆུ་ཚགས་བཞག་པའམ་མེད་པར་བྱ་བ་མ་ཡིན་གྱི་
[154b.3]བསྐུར་#དགོས་སོ། །བརྟགས་#པ་དེ་དང་འབབ་རྒྱུན་དུ་ལྷན་ཅིག་ཏུ་འགྲོགས་ན་རྒྱང་གྲགས་ཀྱི་བར་དུ་འཇུག་པར་གྱིས་ཤིག །ཆུ་བང་བ་མགྱོགས་བུལ་བདག་དང་མཉམ་ན་གང་དུ་བཅུས་#སྟེ་ཆུ་བརྟགས་པ་དེར་རྩི་ཤིང་ངམ་གཅིག་བོར་#ཏེ་མཚན་མ་བཙུགས་ལ་རྒྱང་གྲགས་གཅིག་
[154b.4]ཚུན་ཆད་དུ་མཚན་མ་དེའི་འཁོར་དུ་བཅུས་པ་ནི་བརྟགས་#མི་དགོས་ཏེ་སྤྱད་དུ་རུང་ངོ་། །ཆུ་དེའི་བར་དུ་འདྲེས་ན་དེ་ཚུན་ཆད་དོ། །སཱུ་ཏྲ་ལྟག་མ་ལྟར་མཚན་མ་བཙུགས་ཏེ་རྒྱང་གྲགས་གཅིག་ཚུན་ཆད་དུ་བརྟགས་#མི་དགོས་པ་ཀུན་ནས་ཆུ་གཞན་ཞིག་བྱུང་སྟེ་འདྲེས་ན་རྒྱང་གྲགས་གཅིག་
[154b.5]གི་ཚད་དུ་མི་བྱའི#། གང་དུ་འདྲེས་པ་དེ་ཚུན་ཆད་བརྟགས་#མི་དགོས་སོ། །འདོམ་གང་གི་འཁོར་བརྟགས་པ་བཞིན་ནོ། །ཁྲོན་#པ་དང་མཚེའུ་ལ་གང་ནས་བཅུས་ཏེ་བརྟགས་པའི་འདོམ་གང་ཚུན་ཆོད་བརྟགས་#མི་དགོས་སོ། །མིག་གིས་དག་ན་ཆུའང་དག་གོ། །མིག་གིས་བལྟས་ཏེ་
[154b.6]སེམས་ཅན་མ་མཐོང་ཞིང་མི་སྣང་ན་སེམས་ཅན་གཟུགས་ཕྲ་མོ་བལྟར་མི་སྣང་བ་མི་བརྩིའི་ཆུ་དེ་སེམས་ཅན་མེད་ཅིང་དག་པའི་ཚད་དུ་བརྩིའོ། །ཐ་མལ་#པས་སོ། །མིག་དག་པ་ནི་འཕྲུལ་#གྱི་མིག་ཅན་ལ་མི་བྱའི་ཐ་མལ་པ་ཤའི་མིག་ཅན་ནོ། །དག་པའི་ཚད་དུ་བརྩི་སྟེ་དགྲ་བཅོམ་པ་
[154b.7]དང་འཕྲུལ་ཅན་གྱི་ཆུ་ཡང་ཤའི་མིག་གིས་བརྟགས་པའི་ཚད་དུ་བརྩི་སྟེ་སྤྱད་དོ། །མི་གཡོ་རྡུལ་མེད་པར་བརྟགས#། །ཆུ་བལྟབ་ནི་རྡུལ་མེད་ཅིང་མི་གཡོ་བར་འདུག་པ་ལ་བལྟ། རྫ་མ་གང་བ་ཡང་ངོ་། །རྫ་མ་གང་ཞིག་འདུག་པ་ལ་རིལ་གྱིས་བརྟགས་ཀྱང་རུང་སྣོད་ཆུང་ངུས་ལོགས་ཤིག་
[155a]
[155a.1]ཏུ་བཅུས་ཏེ་བརྟགས་ལ་དེ་ནས་སེམས་ཅན་མེད་ན་ཀུན་བརྟགས་པར་ཆུད། འདས་པར་བྱ་བར་གཏོགས་པ་འདིར་སྤྱད་པར་མི་བྱ། ཆུ་བལྟ་བའི་ཚད་ནི་ཤིང་རྟ་བ་ལང་#དྲུག་གིས་དྲངས་པ་གཅིག་འཇུག་#མལ་གཅིག་ན་བཞག་སྟེ་མགོ་བསྐོར་ལ་
[155a.2]ཐོག་མ་བསྐོར་བའི་སར་སླར་འཁོད་པ་#ཙམ་གྱི་ཡུན་གྱི་#སྲིད་དུ་བལྟ། སྲོག་ཆགས་འཕྲོ་བ་རྩྭས་#བདེ་བར་བསྟན། ཆུའི་ནང་ན་སྲིན་བུ་ཡོད་པ་རྡུལ་དང་ངོ་མི་ཤེས་པའི་ཕྱིར་རྩྭ་#མཆོག་གིས་བསྐུལ་ཞིང་བརྟག །གཞན་ལ་ཡང་རྩྭ་#མཆོག་གིས་བསྟན། དེ་དག་མྱོས་པའི་ལམ་དུ་མི་དོར། ཆུའི་
[155a.3]ནང་ན་སེམས་ཅན་ཡོད་དེ་སླར་བསྐྱལ་བའི་ཚེ་ཆུ་དྲག་ཏུ་དབོ་བ་ལ་སོགས་པས་སྔངས་པ་དང་སྣད་པ་དང་མྱོས་པར་མི་བྱ་བར་དལ་གྱིས་དོར། གཞན་ལ་ཡང་མ་ཡིན། ཤིག་དང་འཇི་བ་ལ་སོགས་པ་སེམས་ཅན་ཅི་དོར་ཡང་སྔངས་ཤིང་སྣད་པར་མི་བྱ་བར་དལ་གྱིས་དོར། དེ་སྟེ་མེ་མར་
[155a.4]བྱེད་པའི་དེར་སྲོག་ཆགས་ལྟུང་ན་དེ་གཡོགས#། མེ་མར་གྱི་ནང་དུ་སེམས་ཅན་མི་འཆི་བར་བྱ་བའི་ཕྱིར་གྱོ་མོ་ལ་སོགས་པ་ལེབ་ལེབ་པོ་#དབུས་སུ་བུ་གུ་ཕུག་ལ་དེ་དགབ། སྨྱིག་མའི་ཚལ་བུའི་དྲ་བ་ལ་གོས་དཀར་པོའམ་ལྷང་ཚེར་གྱིས་དཀྲི་བར་དེ་ལྟར་གསུངས་སོ། །མེ་མར་དགབ་པ་སྨྱིག་
[155a.5]མའི་ཚལ་བ་#དྲ་བ་འདྲ་བར་བྲེས་ལ་རས་ཕྲན་ནམ་ཤོག་ཤོག་གམ་ལྷང་ཚེར་གྱིས་གཡོགས་#པའི་ཁང་བུ་ཕུབ་ཀྱང་རུང་། མིག་བརྒྱ་བ་#ཡང་ངོ་། །མེ་མར་གྱི་སྟེང་དུ་གཡོགས་#པ་ཁམ་པ་ལ་མིག་མང་དུ་གཙགས་#པའི་ཁང་བུ་ཕུབ་ཀྱང་རུང་། ཐོག་མ་ནས་བྱས་པའམ་#རྫ་མ་ལ་སོགས་པའི་
[155a.6]གྱོ་མོ་བུ་གུ་ཅན་ནོ། །སཱུ་ཏྲ་ལྟག་མ་ལྟར་ཁམ་པའི་ཁང་བུ་བྱ་བ་ནི་ཐོག་མ་#ནས་ཆེད་ཀར་བྱས་པའང་རུང་ཕྱིས་བུ་ལ་འཕྲལ་དུ་བྱས་པའང་རུང་། སྐྲའི་#ཞགས་པས་སྦྲུལ་མི་བཅིང་། བདག་གིས་#གནས་ན་སྦྲུལ་གདུག་པ་འདུག་ན་རྩྭ་དང་རྩིད་པའི་ཞགས་པས་བཅིངས་ཤིང་མི་དོར། 
[155a.7]སེ་གོལ་གྱི་སྒྲ་བྱས་ལ་བཟང་པོའི་བཞིན་མི་སྣང་བའི་ལམ་དུ་འདུག་ཤིག་ཅེས་བྱ། སྦྲུལ་གནས་སམ་ལམ་ཀཾ་#ན་འདུག་ན་སེ་གོལ་བརྡབ་#སྟེ་བཞིན་བཟང་#མི་སྣང་བར་གུད་དུ་སོང་ཞེས་བྱ། མི་འདུག་ན་ར་རྐང་གི་དབྱིག་པས་དལ་གྱིས་བུམ་པའམ་རྫ་མའི་ནང་དུ་བཅུག་ལ་བུ་གུ་བྱས་ཏེ་ཁ་
[155b]
[155b.1]བཅད་ལ་དབྱུང་། སཱུ་ཏྲ་ལྟག་མ་ལྟར་བྱས་ཏེ་མ་བཏུབ་ན་དབྱུག་པའི་མགོ་ཁ་བྲག་ཏུ་འདུག་པས་གཉའ་བར་མ་(སྣང་,སྣད་)པར་མནན་ལ་རྫ་མའི་ནང་དུ་མི་སུབ་#པར་བྱ་བའི་ཕྱིར་རྫ་མའི་ཁ་ཁབ་ལ་བུ་གུ་གཏོད་དེ་སྦྲུལ་ག་ལ་འདུག་པའི་གནས་སུ་བསྐྱལ། མི་འགྲུབ་ན་རྒྱ་ཅང་ངམ་ལྕག་
[155b.2]པོད་དམ་དྲ་བའམ་ཐག་པའི་ཞགས་པར་དས་དཀྲིས་པས་མགྲིན་པར་བཅིང་#། དེ་དག་གིས་གཞུག་པར་བསྒོ#། །སཱུ་ཏྲ་ལྟག་མ་ལྟར་རྫ་མར་གཞུག་མ་ནུས་ན་མིང་གིས་སྨོས་པ་འདི་རྣམས་ལ་ར་ད་འཇམ་པོས་དཀྲིས་#ཏེ་བཏང་སླ་བར་བྱ་བའི་ཕྱིར་(འགྲོལ་,འགྲོ་ལ་)མིག་ཏུ་མགྲིན་པར་མ་སྣད་པར་
[155b.3]བཏགས་ལ་སྦྲུལ་གྱི་#གནས་སུ་བལ་གྱིས་དཀྲི་ཞིང་བཏང་ངོ་། །མིང་གིས་སྨོས་པ་འདི་རྣམས་ཀྱི་མགྲིན་པར་བཅིངས་ལ་#རྫ་མའི་ནང་དུ་གཞུག་ཅིང་བསྐྱལ་དུ་ཡང་རུང་ངོ་། །སྤན་སྤུན་ནི་#མི་དོར། སྦྲུལ་བསྐྱལ་བ་ཡང་གནས་མ་ཡིན་པ་དང་སྤན་སྤུན་སྦྲུལ་ལ་གནོད་པའི་སར་#མི་
[155b.4]གཞག །ཚང་དུ་ཞུགས་ཀྱི་བར་དུ་བསྡད། སྦྲུལ་ཚང་དུ་བསྐྱལ་ནས་ཀྱང་སེམས་ཅན་གཞན་ཞིག་གིས་#མི་ཟོས་པར་བྱ་བའི་ཕྱིར་ཚང་དུ་སོང་གི་བར་དུ་བསྡད། ཤིག་ར་དའི་#ནང་དུ་གཞུག །ཤིག་#ཐང་ལ་བབ་ཅོལ་དུ་མི་དོར་བར་ར་དའི་ནང་དུ་གཞུག །དེའི་#གསེབ་ཏུའོ། །ཤིག་
[155b.5]བཅུག་པའི་ར་ད་#ཡང་བབ་ཅོལ་དུ་མི་དོར་བར་རྩིག་པའི་གསེབ་ཏུ་གཞུག་#སྲིན་བུ་མང་ཀུ་ལ་སྔོན་པོ་ལ་དོར། སྲིན་བུ་མང་ཀུ་ན་མི་ལ་ཟ་བ་ཞིག་ཡོད་དེ་དེ་ཡང་བབ་ཅོལ་དུ་མི་དོར་བར་རྩྭ་སྔོན་པོའི་ནང་དུ་#དོར་རོ། །གྲང་མོ་ལ་ཡང་ངོ་། །སྲིན་བུ་མང་ཀུ་ན་ཚ་ཞིང་དྲོ་བའི་གནས་སུ་མི་
[155b.6]གཞག་གི་གྲང་ཞིང་བསིལ་བ་དང་གྲིབ་མར་གཞག་གོ། །བཏང་བའི་བུམ་#བུ་སྔ་མ་རྣམས་དབབ་པའི་ཕྱིར་བཅང་། ཆུ་བཙགས་པའི་སྲིན་བུ་སླར་ཆུའི་ནང་དུ་གཏང་#བའི་ཕྱིར་བཏང་བའི་སྣོད་བཅངས་ཀྱང་ཉེས་མེད་དོ། །ཁ་ནས་ཀྱང་ཐག་བུས་གདགས་སུ་རུང་། ཞབས་སུ་ཡང་
[155b.7]ཐག་#བུས་གདགས་སུ་རུང་བར་བྱས་ལ་ཐུར་དུ་བཏང་བའི་ཚེ་ཁའི་ཐག་#བུ་ཐང་པར་བྱས་ལ་སླར་དབྱུང་བའི་ཚེ་ཞབས་ཀྱི་ཐག་བུ་#ལ་གཟེང་སྟེ་དྲང་ངོ་། །ཆུ་ཚགས་དེ་ཉིད་ཀྱིས་ཀྱང་དབབ། ཆུ་ཚགས་ཀྱིས་ཀྱང་སླར་སེམས་ཅན་བཏང་དུ་རུང་སྟེ་ཞབས་ནས་ཀྱང་ཐག་བུས་བཏགས་ཁ་ནས་ཀྱང་ཐག་
[156a]
[156a.1]བུས་བཏགས། ས་#ལ་བཏང་བའི་ཚེ་ཞབས་ཀྱི་ཐག་བུས་དྲངས་#ཏེ་བཏང་ངོ་། །ཚགས་བཤལ་བས་སྲོག་ཆགས་ཆགས་པ་དབོག་པའི་ཐབས། ཆུ་ཚགས་ལ་སྲིན་བུ་ཆགས་པ་བསལ་ཞིང་མེད་པར་བྱ་བའི་ཕྱིར་ཆུའི་ནང་དུ་མི་དྲག་པར་བཤལ་ཞིང་བཀྲུའོ། །དྲི་མ་བཀྲུ། 
[156a.2]སྐབས་སྐབས་སུ་ཆུ་ཚགས་ཀྱི་དྲི་མ་ཡང་དག་པར་བཀྲུ། རུལ་བ་མེད་པར་བསྐམ། ཆུ་ཚགས་མི་རུལ་བར་བྱ་བའི་ཕྱིར་བསྐམ། དེ་བཙིར་ན་གཉིས་ཀ་#ལ་ཡང་ཕན་ནོ། །ཆུ་ཚགས་བཙིར་ན་དྲི་མ་དག་པ་དང་བསྐམ་#པ་ལ་ཕན་ཏེ་གཅུ་#ཞིང་ནི་མི་བཙིར། ཁ་ན་མ་ཐོ་བའི་ཡིད་
[156a.3]ཅེས་པ་རྙེད་པར་དགེ་འདུན་ནམ་གང་ཟག་གམ་ཆུ་#ཚགས་དང་ཟད་པ་ཡིན་#ཅེས་པ་ལ་ཞུགས་ན་ཡང་ངོ་། །ཆུ་བདག་གིས་མ་བརྟགས་#པར་སྤྱད་ཀྱང་ཉེས་མེད་པ་ནི་དགེ་འདུན་ནམ་གང་ཟག་གམ་#ཚུལ་ཁྲིམས་དང་ལྡན་ཏེ་རྟག་#ཏུ་ཆུ་འཚག་#ཅིང་རྟོག་པ་དང་གང་ཟག་ཚུལ་ཁྲིམས་དང་ལྡན་པ་
[156a.4]རྟག་ཏུ་ཆུ་འཚག་ཅིང་རྟོག་པ་དང་གསང་ཆུ་སའི་འོག་ནས་འོང་བ་སྔོན་#ཆད་སྲིན་བུ་ཡོད་མེད་དེ་མ་བྱུང་སྟེ་སེམས་ཅན་མེད་པར་ཡིད་ཆེས་པ་དང་ཆུ་ཚགས་བཟང་པོ་སྲིན་བུ་ཡོད་མི་འཆོར་ཞིང་སྔོན་#ཆད་ཀྱང་སྲིན་བུ་བྱུང་མ་མྱོང་བ་དང་འདི་རྣམས་ནི་རྐྱེན་ཅིག་བྱུང་ནས་མ་བརྟགས་ཤིང་མཚན་མོ་
[156a.5]འཐུངས་ཤིང་སྤྱད་ཀྱང་ཉེས་མེད། ཉི་མ་ཤར་གྱི་བར་དུ་བླངས་པའི་དང་ཁྲོན་པ་བརྟགས་པ་བཞིན་དུ་ཞུགས་ཤིང་། ཆུ་བཅུས་ནས་བརྟགས་ཏེ་སྣོད་ཀྱི་ནང་དུ་བཞག་པ་དང་ཁྲོན་པ་སྲིན་#ཡོད་དམ་མེད་བརྟགས་ཏེ་བཞག་པ་ནི་{དི་རིང་,དེ་རིང་}ཉི་མ་ཤར་ནས་སང་ཉི་མ་ཤར་གྱི་བར་དུ་ཉིན་ཞག་
[156a.6]གཅིག་ཏུ་བརྟག་མི་དགོས་ཏེ་ཕན་ཆད་ནི་བརྟགས་སོ#། །རྐང་པ་བཀྲུས་པ་ཕོས་ཏེ་སྟོང་པར་དགང་། བཤང་གཅིའི་སར་རྐང་པ་དང་ཕྱི་རོལ་བཀྲུ་བའི་ཆུ་ཚགས་བྱས་ལ་སྲིན་བུ་མི་འཇུག་པའི་ཕྱིར་སྔ་མ་ཕོ་ཞིང་སྟོང་པར་མི་བཞག་པར་ཕྱི་མ་ཆུ་སར་པས་དགང་། ཞོག་ཤིག་ཆུ་
[156a.7]སྣོད་དང་གཞན་ཡང་ངོ་། །ཆུ་སྣོད་གཞན་དང་སྣོད་སྤྱད་ལ་སོགས་པ་ཡང་ཁ་ཟས་དྲི་མས་འབགས་པ་ལ་སོགས་པ་བཀྲུ་བཤལ་བྱ་སྟེ་བཞག །ཆུ་སྣོད་ནི་ཆུས་དགང་ཞིང་བཞག་རུབ་མ་པ་ལ་དེར་གཏོགས་པ་དགེ་འདུན་གྱི་ན་དེ་ལ་གཏོགས། བཤང་སར་བཞག་པའི་ཆུ་སྣོད་དང་
[156b]
[156b.1]སྣོད་སྤྱད་ལ་སོགས་པ་དགེ་འདུན་གྱི་རུབ་མ་པ་སུ་བྱེད་པའི་ལས་སུ་གཏོགས་ཏེ་རུབ་མ་པས་བསྲུངས་ཤིང་#ཞལ་ཏ་བྱ། སྦྱིན་པ་དང་སྡུད་པའང་དེར་མི་གཏོགས་པ་མ་ཡིན་ནོ། །དགེ་འདུན་གྱི་སྣོད་སྤྱད་ལས་པ་#བརྙན་པོར་བཏང་བ་དང་#མི་དགོས་ཤིང་ལྷག་པ་སྡུད་ཅིང་སྦེད་པ་དང་
[156b.2]བྱན་པོ་ལ་སྣོད་སྤྱད་དཔོག་པ་ཡང་རུབ་མ་པའི་ལས་སུ་བྱའོ། །ཁྱིམ་པ་བརྙ་ན་སྦྱིན། དགེ་འདུན་གྱི་སྣོད་སྤྱད་#ལ་ཁྱིམ་པ་བརྙ་ན་སྦྱིན། དེ་ཡོད་ན་སྤྱད་པ་ལས་སོ། །ཁྱིམ་པ་སྣོད་སྤྱད་བརྙར་སྦྱིན་པ་ནི་རྙིང་པ་ལས་སྦྱིན། རྙིང་པ་མེད་ན་སར་པ་ལས་ཀྱང་སྦྱིན། འདིར་སྦྱིན་བདག་#གཙུག་
[156b.3]ལག་ཁང་དུ་སྦྱིན་པའམ་སྨྲས་པ་མ་ཡིན་ནོ། །ཁྱིམ་པས་གཙུག་ལག་ཁང་དུ་མཆོད་སྟོན་བྱེད་ཅིང་དེའི་རྗེས་#ལ་ཁྱིམ་པའི་གཉེན་བཤེས་ཀྱང་ཅིག་ཅར་གཙུག་ལག་ཁང་དུ་བསྡུས་ཏེ་མགྲོན་བྱེད་པའི་ཕྱིར་སྣོད་སྤྱད་བརྙ་ན་སྦྱིན། དགེ་སློང་ལ་སར་པ་ཐལ་བྱུང་སྦྱིན། དགེ་སློང་རྙིང་
[156b.4]དང་གསར་དུ་ཞུགས་པ་ལ་#སྣོད་སྤྱད་དང་ཁ་ཕྱིས་མེད་པ་ཞིག་ཡོད་ན་ཕྱོགས་བཅུའི་དགེ་འདུན་གྱི་དཀོར་#ཡང་རུང་སྣོད་སྤྱད་ལས་ཅི་#མི་བདོག་པ་ཐལ་བྱུང་སྦྱིན་ནོ། །སྣོད་ཀྱི་ཕྱིར་གནས་བསྐོ་རུབ་མ་པའི་སྣོད་སྤྱད་དང་། དཀོར་ལ་སོགས་པ་འབྲུབ་#པའི་མཛོད་ཁང་བསྔོས་ཤིང་སྦྱིན། ཟངས་
[156b.5]དང་ཁམ་པའི་སྣོད་སོ་སོར་གཞུག །མཛོད་དུ་རུབ་མ་པས་སྦ་བརྟུལ་བྱ་བ་ནི་ཟངས་དང་ཁམ་པའི་སྣོད་སྤྱད་སྡེ་སྡེ་སོ་སོར་བཞག །ཆུ་ཞོག་ཤིག །དགེ་འདུན་གྱི་སྤྱིར་བཏུང་བ་དང་སྤྱད་པ་ལ་སོགས་པའི་ཆུ་བཞག །བབ་ཆོལ་དུ་མི་བཞག །ཆུ་དང་ཆུ་#སྣོད་ལ་སོགས་པ་བབ་ཆོལ་དུ་མི་
[156b.6]བཞག་ཁང་པ་དེའི་ཕྱིར་བྱ། ཆུ་བབ་ཆོལ་དུ་མི་གཞག་པའི་ཕྱིར་ཆུ་བཞག་པའི་གནས་ཀྱི་ཁང་པ་བྱའོ། །གཙུག་ལག་ཁང་གི་ལྷོ་ནུབ་ཀྱི་ངོས་ཀྱི་ནང་དུའོ། །ཆུ་བཞག་པའི་ཁང་པ་བྱ་བ་ནི་གཙུག་ལག་ཁང་གི་ནང་ལྷོ་ནུབ་ཀྱི་མཚམས་ཀྱི་གྲ་ནས་ཁང་པ་མིག་གཅིག་བསྔོ། སྐར་#ཁུང་
[156b.7]གདོད་ཕ་གུ་གདིང་ཆུ་ཁུང་གདོད་སྒོ་བྱ་སྒོ་ལེབ་དང་ཡང་མིག་གཞུག །ཆུ་བཞག་པའི་ཁང་པ་དེ་ཐོག་མ་བརྩིགས་#པའི་ཚེ་ནས་སྐར་ཁུང་གདོད། འོག་ཏུ་སོ་#ཕག་གདིང་ཆུ་ཁུང་གདོད་སྒོའི་རེ་བཞི་#བྱ་སྒོ་ལེབ་གཞུག་སྒོ་ལེབ་ལ་ཡང་མིག་དང་ལག་གཟུངས་#བཅའ། ཚགས་བཞག་པའི་ཕྱིར་
[157a]
[157a.1]གདང་ཡང་ངོ་། །ཆུ་བཞག་པའི་ཁང་པའི་ནང་དུ་ཚགས་བསྐམས་#ཞིང་བཞག་པའི་གདང་བྱ། ཤིང་ཁྲི་གཞག །ཁང་བུའི་ནང་དུ་#ཆུ་སྣོད་ཀྱི་གཞི་ཤིང་ཁྲི་གཞག་ཕག་བུའི་སྟེགས་བུ་ཡང་ངོ་། །ཆུ་བཞག་པའི་གཞི་ཕག་བུ་ལ་སྟེགས་བུར་བྱས་ཀྱང་རུང་ངོ་། །ཤོང་
[157a.2]ཤོང་བོར་རོ། །སྟེགས་བུ་ལ་ཆུ་སྣོད་འཆགས་#པར་བྱ་བའི་ཕྱིར་སོ་སོར་ཤོང་#བུར་བྱ། སྤྱད་པའི་ཆུ་#སྣོད་ཡན་ཆད་དག་པར་བྱ། ཆུས་#སྣོད་དང་སྤྱད་པའི་སྣོད་སྤྱད་ལ་སོགས་པ་ཁ་ཟས་དང་དྲི་མས་འབགས་#པ་དག་པར་བཀྲུ་ཞིང་བྱི་བདར་བྱ། གཙང་སྦྲར་རོ། །སྤྱད་པའི་སྣོད་སྤྱད་ཀུན་དྲི་མ་
[157a.3]དང་ཁ་ཟས་དང་མི་གཙང་བ་ལ་སོགས་པས་མ་འབགས་པར་གཙང་སྦྲ་བྱ། བཏུང་བའི་ཆུ་ཡང་ངོ་། །བཏུང་བའི་ཆུ་ཡང་རྡུལ་དང་དྲི་མ་དང་#། ཁ་ཟས་ཀྱིས་མ་འབགས་#པར་གཙང་སྦྲ་བྱ། མ་བརྟགས་པའི་གོས་དང་ལག་པས་མི་བྲིམ། གོས་དང་ལག་པ་ཁ་ཟས་དང་དྲི་མས་འབགས་
[157a.4]ཤིང་མ་བརྟགས་པས་ཁ་ཟས་དང་ཆུ་མི་བྲིམ། དུས་དུས་སུ་ཆུ་སྣོད་#ཡང་བཀྲུ། །ཆུ་སྣོད་དང་ཀུན་དེ་ལ་སོགས་པ་དུས་དུས་སུ་ནང་བཀྲུ། ཟབ་ན་རྩྭ་ཨུ་ཤི་#རའམ་ཅུ་ཚེའི་སོག་མའམ་ཤིང་ཤུན་ནམ་ར་དས་ཤིང་བུའམ་ཤིང་ཤུན་ནམ་ར་དས་#ཤིང་བུ་ལ་བཅིངས་ཏེའོ། །ཀུན་དེ་ལྟ་བུ་ཁ་ཆུང་
[157a.5]ཞིང་མགྲིན་པ་རིང་བ་བཀྲུ་བ་དང་རྫ་#མ་ཆེན་པོའི་#ལག་གིས་ཕྱིས་མི་སླེབ་#པ་ལ་མིང་གིས་སྨོས་པ་འདི་རྣམས་ཤིང་གིས་ཏོར་ཏོ་#ལ་བཅིངས་ཏེ་བསྔོགས་ཤིང་#བཀྲུའོ། །དེ་དེ་#དག་ཏུ་ཁ་ཟས་ཀྱིས་རེག་པ་མི་བསྲུང་བར་མི་བྱ། ཆུ་སྣོད་དང་ཆུ་སྣོད་བཀྲུ་བའི་རྫས་དེ་རྣམས་ལ་ཐོག་མ་ནས་ཁ་ཟས་
[157a.6]ཀྱིས་མ་རེག་པར་བསྲུང་། བསྐམ་པ་ཡང་ངོ་། །སྣོད་སྤྱད་དང་ཆུ་སྣོད་དུས་#དུས་སུ་བཀྲུ་ཞིང་བསྐམ་མོ། །དེར་མི་འཕོངས་པའི་ཕྱིར་ལྷན་ཅིག་ཏུ་མ་ཡིན་ནོ། །སྣོད་སྤྱད་སྐེམ་པའི་ཚེ་#བྲེལ་བར་མི་འགྱུར་བའི་ཕྱིར་ཁ་ཅིག་སྤྱད་དུ་ཡོད་པར་བྱས་ལ་ཁ་ཅིག་བསྐམ་མོ། །ཆུ་ཡིར་གཏོགས་
[157a.7]པ་ནི་གནས་བྱེད་པ་ལ་གཏོགས་སོ། །ཆུའི་ལས་སུ་བྱ་དགོས་པ་འདི་རྣམས་གནས་བརྟན་དང་མཁན་པོས་མི་བྱའི་སློབ་མ་དང་གནས་འཆའ་བའི་དགེ་སློང་གཞོན་ནུས་བྱའོ། །སྲོག་ཆགས་དང་བཅས་པའི་ཕྲ་མོ་ལ་སོགས་པར་ཆུད་པའོ། །སྲོག་ཆགས་དང་བཅས་པའི་ཆུ་སྤྱོད་པའི་
[157b]
[157b.1]ལྟུང་བ་འདུལ་བ་ཕྲ་མོའི་ནང་ནས་འབྱུང་བའི་མདོ།། །།སྨྱེན་གནས་ཀྱི་ལྟུང་བ་ལ་འཆད་དེ། འབྷྲིད། ཤེས་བཞིན་པ་ལས་ལྟུང་སྟེ་ཡན་ལག་གཅིག །མངོན་སུམ་དུ། ཁྱོ་དང་ཆུང་མ་ལྷན་ཅིག་འཁོད་པའི་གན་དུ་སོང་བ་ལས་ལྟུང་སྟེ་ཡན་ལག་གཅིག །རྩོམ་འདོད་#པའོ། །
[157b.2]ཁྱོ་ཤུག་#གཉིས་ཉལ་པོ་བྱེད་པར་ཆས་#ཤིང་རྩོམ་པ་ལས་ལྟུང་སྟེ་ཡན་ལག་གཅིག །འདུས་པའོ། །ཁྱོ་ཤུག་#གཉིས་ཉལ་པོ་བྱེད་པའི་ཕྱིར་འདུས་ཏེ་ལྷན་ཅིག་འཁོད་པ་ལས་ལྟུང་སྟེ་ཡན་ལག་གཅིག །ཕོ་དང་མོའོ། །ལྷན་ཅིག་ཏུ་འདུས་ཏེ་འཁོད་པ་ཕོ་#གཉིས་འདུས་ཏེ། འཁོད་
[157b.3]པ་ལ་#ནི་མི་ལྟུང་གི་ཕོ་གཅིག་མོ་གཅིག་འཁོད་པ་ལས་ལྟུང་སྟེ་ཡན་ལག་གཅིག །ཁྱིམ་པ་ལའོ། །ཕོ་དང་མོ་ལྷན་ཅིག་འཁོད་པ་དེ་དགེ་སློང་དང་མུར་འདུག་གི་རབ་ཏུ་བྱུང་བ་མ་ཡིན་གྱི་ཁྱིམ་པ་ལས་ལྟུང་སྟེ་ཡན་ལག་གཅིག །གཞན་གྱི་གནས་ན། དགེ་སློང་གི་གནས་
[157b.4]དང་གཙུག་ལག་ཁང་ལ་མི་བྱའི་ཁྱིམ་པའི་གནས་ན་མི་ཚངས་པར་སྤྱད་པ་བལྟས་པ་ལས་ལྟུང་སྟེ་ཡན་ལག་གཅིག །རུང་ཞིང་། རྩིག་པའམ་སབ་མོས་ཆོད་དམ་ཁང་པའི་ནང་ངམ་ས་སྲོས་ཏེ་དབེན་ཞིང་སྤྱད་དུ་རུང་བ་དང་། གཞན་མེད་དེ་སྦྱོར་བ་ནའོ། །ཁྱོ་ཤུག་#གཉིས་སུ་འཁོད་
[157b.5]ཅིང་མི་གཞན་མེད་པ་དང་གཞན་ཀྱང་ཡོད་ཀུན་མི་ཚངས་#སྤྱོད་པ་དང་འདི་རྣམས་ལ་ཡན་ལག་གཅིག །མངོན་པར་བརྟག་པར་འདུག་ནའོ། །མི་མི་ཚངས་པར་སྤྱོད་པའི་གན་དུ་ཁོང་གིས་ཀྱང་མཐོང་བདག་གིས་ཀྱང་མཐོང་བར་མངོན་པར་སོང་ཞིང་བརྟག་པ་#ལྟུང་བར་འགྱུར་ཏེ་
[157b.6]ཡན་ལག་གཅིག་ཡན་ལག་འདི་རྣམས་དང་ལྡན་ན་སྨྱེན་གནས་ཀྱི་ལྟུང་བའོ། །#སྨྱེན་གནས་སུ་འདུག་པའོ། །སྨྱེན་གནས་སུ་འདུག་པའི་ལྟུང་བ་རྫོགས་སོ།། །།གབ་པའི་ལྟུང་བ་ལ་འཆད་དེ། དབེན་པར་རྟོག་ཅིང་འདུག་པ། ཁྱོ་ཞིག་མི་ཚངས་པར་སྤྱོད་པ་ལ་འཇབ་
[157b.7]ཅིང་འགྲེངས་ཏེ་#ཉན་པ་ན་ལྟུང་སྟེ་ཡན་ལག་གཅིག །གཡོགས་#པ་དང་བཅས་པ། རྩིག་པའམ་སབ་མོས་བསྐོར་བའམ་ཁང་པའམ་ས་སྲོས་པའི་ནང་ན་མི་ཚངས་པར་སྤྱོད་པ་ལས་དྲུང་ནས་མ་མཐོང་བར་བལྟ་ཞིང་ཉན་པ་ལས་ལྟུང་སྟེ་ཡན་ལག་གཅིག །འཇིག་#པའི་དབང་
[158a]
[158a.1]ཡང་མ་ཡིན། གཅན་གཟན་ནམ་ཆོམ་པོ་ལ་སོགས་པའི་རྐྱེན་བྱུང་སྟེ་མི་ཚངས་པར་སྤྱོད་པའི་གན་དུ་སོང་བ་མ་གཏོགས་ཀྱི་ཆེད་ཀར་ལྟར་སོང་བ་ལས་ལྟུང་སྟེ་ཡན་ལག་གཅིག །ལྟག་#མ་སྨྱེན་གནས་ཀྱི་ཡན་ལག་ཀུན་ཀྱང་འདིར་གཏོགས་ཏེ་ཡན་ལག་འདི་
[158a.2]ཀུན་དང་ལྡན་ན་#གབ་པའི་ལྟུང་བའོ། །མཐོང་བ་མ་མཐོང་ན་ཉེས་བྱས་པའོ། །ཉལ་པོ་བྱེད་པ་ལ་#འཇབ་ཅིང་ལྟ་བ་མིག་གིས་ཀྱང་མ་མཐོང་སྒྲ་ཡང་མ་ཐོས་པར་ཉན་པ་ནི་ཉེས་བྱས་སུ་འགྱུར་རོ། །གནས་གཞན་ནས་རྟོག་ནའོ། །རྒྱང་རིང་པོ་ཞིག་ནས་བཞབས་ཏེ་ལྟ་ཞིང་ཉན་ནའང་
[158a.3]ཉེས་བྱས་སུ་འགྱུར་ཏེ་འོག་ནས་འཆད། ལྟ་བའི་སྤྱོད་ཡུལ་ནི་གནས་ཀྱི་མཐའོ། །མི་ཚངས་པར་སྤྱོད་པ་དང་བར་དུ་རྩིག་པས་ཆོད་དམ་རྩིག་པས་མ་ཆོད་ཀྱང་བར་རྒྱང་རིང་པོ་ན་མི་ཚངས་པར་སྤྱོད་པ་མིག་གིས་མཐོང་བ་དང་སྒྲ་ཐོས་པ་ཙམ་ན་ཉན་ཅིང་བལྟ་ན་ཉེས་བྱས། མཛོད་
[158a.4]ཀྱང་ནང་དུ་ཆུད་དོ། །མཛོད་ཀྱི་ནང་ན་མི་ཚངས་པར་སྤྱོད་པ་ལ་ཉལ་ཁང་ངམ་བཀད་ས་ནས་ཉན་ཅིང་བལྟས་ན་ཡང་ལྟུང་བའོ། །གྲོང་བར་ནི་ཐ་དད་པའོ། །ཁྱིམ་ཁྱེར་གཅིག་གི་ནང་ན་མི་མང་པོ་ཞིག་མི་ཚངས་པར་སྤྱོད་པ་ནོར་དང་ལྟ་བ་བྱེ་བ་ཞིག་ན་མི་ཚངས་པར་དུ་#སྤྱོད་པ་བཞིན་དུ་
[158a.5]ལྟུང་བ་རེ་རེར་འགྱུར་རོ། །སྨྱེན་གནས་སུ་#འདུག་པའོ། །གབ་པའི་ལྟུང་བ་རྫོགས་སོ།། །།གཅེར་#བུའི་ལྟུང་བ་ལ་འཆད་དེ། བུད་མེད་དམ་སྐྱེས་པ་ལས་སོ། །མུར་འདུག་གཅེར་བུ་#ཕོ་ཡང་རུང་མོ་ཡང་རུང་ཟན་བྱིན་པ་ལས་ལྟུང་བར་འགྱུར་ཏེ་ཡན་ལག་གཅིག །མ་གཏོགས་
[158a.6]པ་ན་#གཉེན་དང་རབ་ཏུ་འབྱུང་བར་འདོད་པ་དང་ནད་པའོ། །བདག་གི་#གཉེན་མུར་འདུག་གཅེར་བུར་འདུག་པ་དང་མུར་འདུག་གཅེར་བུ་ལས་ཁོའི་ཆས་#བོར་ཏེ་རབ་ཏུ་འབྱུང་བར་འོངས་པ་དང་མུར་འདུག་གཅེར་བུ་ནད་པ་དང་འདི་རྣམས་ལ་ཟས་བྱིན་པ་ནི་མི་ལྟུང་གི་འདི་རྣམས་མ་ཡིན་
[158a.7]པ་ལས་ལྟུང་སྟེ་ཡན་ལག་གཅིག །འདིའི་ཚུལ་དུ་མ་ཡིན་པ་རབ་ཏུ་འབྱུང་བ་གོས་མེད་པ་ལས་སོ། །སངས་རྒྱས་ཀྱི་ཆོས་ལ་རབ་ཏུ་འབྱུང་བ་མ་ཡིན་པ་མུར་འདུག་པའི་ཆོས་ལ་རབ་ཏུ་འབྱུང་བའི་གཅེར་བུ་གོས་མེད་པ་ལ་#བྱིན་པ་ལས་ལྟུང་སྟེ་ཡན་ལག་གཅིག །ལུས་སམ་ལུས་
[158b]
[158b.1]ཀྱིར་གཏོགས་པའོ། །བདག་གི་#ལུས་ཀྱི་ཡན་ལག་#ལག་པས་བྱིན་ཀྱང་རུང་ལུས་ལ་གཏོགས་པ་གཟར་བུའམ་སྣོད་སྤྱད་ཀྱིས་བྱིན་ཀྱང་རུང་བ་ལས་ལྟུང་སྟེ་ཡན་ལག་གཅིག །བཟའ་#བ་དང་བཅའ་#བ་ལས་སོ། །བཟའ་བ་དང་བཅའ་བ་བྱིན་པ་ལས་ལྟུང་བར་འགྱུར་ཏེ་ཡན་ལག་
[158b.2]གཅིག །བརྟག་པ་ལས་སོ། །དགེ་སློང་གི་ཁ་ཟས་སུ་བརྟག་#པ་སྒོག་པའམ་ཆང་ལ་སོགས་པ་མ་ཡིན་པ་བྱིན་པ་ལས་ལྟུང་སྟེ་ཡན་ལག་གཅིག །བདག་དང་དེ་ལ་ཡང་ངོ་། །དགེ་སློང་ཡང་བཟར་རུང་བ་ལས་ལྟུང་སྟེ་#མུར་འདུག་ཀྱང་བཟར་རུང་བ་ལས་ལྟུང་སྟེ་ཡན་ལག་
[158b.3]གཅིག །གཅིག་བཟར་#རུང་གཅིག་བཟར་མི་རུང་བ་བྱིན་པ་ཡང་ལྟུང་། གཉིས་ཀ་བཟར་#མི་རུང་བ་བྱིན་པ་ནི་ཉེས་བྱས་སོ། །སྡིག་པར་བལྟས་པ་བཟློག་#པའི་ཕྱིར་བྱིན་པ་#མ་གཏོགས། དེར་རིག་གིས་ཆོས་ལས་བཟློག་སྟེ་སངས་རྒྱས་ཀྱི་ཆོས་ལ་དབྱུང་བར་བྱ་བའི་ཕྱིར་ཟན་བྱིན་
[158b.4]པ་ནི་ཉེས་མེད་དོ། །བདག་གིས་བྱིན་ནའོ། །བདག་ཉིད་ཀྱི་ལག་ནས་བྱིན་པ་ལས་ལྟུང་སྟེ་ཡན་ལག་གཅིག །མ་བརྟགས་པ་ནི་ཉེས་བྱས་པའོ། །མུར་འདུག་དང་དགེ་སློང་གཉིས་ཀ་བཟར་མི་རུང་བ་མ་བརྟགས་པའི་ཟས་ཤིག་བྱིན་པ་ནི་ཉེས་བྱས། སྦྱིན་དུ་#བཅུག་ན་ཡང་ངོ་། །
[158b.5]གཞན་ཞིག་ལ་བསྐུར་ཏེ་མུར་འདུག་ལ་སྦྱིན་དུ་བཅུག་པའང་ཉེས་བྱས། བགོས་ན་ཡང་ངོ་། །བདག་ཅག་ཟན་ཟ་བའི་དྲུང་ན་མུར་འདུག་ཟན་འདོད་པའི་ཕྱིར་འཁོད་དེ་ཁྲེལ་བལྟས་ཀྱི་ཕྱིར་བདག་གི་#ཟན་ལ་བཅད་དེ་བྱིན་ནའང་ཉེས་བྱས། གོས་མེད་པ་ལ་སྦྱིན་པའོ། །གཅེར་
[158b.6]བུ་ལ་ཟས་བྱིན་པའི་ལྟུང་བ་རྫོགས་སོ།། །།གཡུལ་གྱི་ལྟུང་བ་ལ་འཆད་དེ། དམག་འདོད་ཅིང་། དམག་འདོད་པ་ལས་ལྟུང་བར་འགྱུར་ཏེ་ཡན་ལག་གཅིག །གཡུལ་བལྟ་#བའི་ཕྱིར་རོ། །དམག་འདོད་པའི་ཕྱིར་གཡུལ་བལྟར་#འདོད་དེ་ལྟར་སོང་བ་ལས་ལྟུང་སྟེ་ཡན་
[158b.7]ལག་གཅིག །མ་གཏོགས་པ་ནི་རྒྱལ་པོ་དང་རྒྱལ་མོ་དང་གཞོན་ནུ་དང་བློན་པོ་དང་ཞང་བློན་དང་#སྟོབས་ཀྱི་མཆོག་དང་གྲོང་འདབ་#དང་སྐྱེ་དགུས་སྨྲས་པ་དང་བར་ཆད་བྱུང་བའི་དབང་གིས་ནའོ། །ལྟུང་བར་མི་འགྱུར་བ་མིང་གིས་སྨོས་པ་འདི་རྣམས་ཀྱིས་མི་འགྲོར་མི་རུང་སྟེ་སང་#
[159a]
[159a.1]བ་ནི་ཉེས་མེད་དེ་འདི་རྣམས་ཀྱི་རྐྱེན་མེད་པར་ལྟར་སོང་བ་ལས་ལྟུང་བར་འགྱུར་ཏེ་ཡན་ལག་གཅིག །ཞུགས་པ་ལས་སོ། །གཡུལ་ལྟར་འགྲོ་བའི་ཕྱིར་ཆེད་དུ་སོང་བ་ལས་ལྟུང་སྟེ་ཡན་ལག་གཅིག །མཚམས་ཀྱི་མཐའ་འངས་ཏེ་མཐོང་ནའོ། །བལྟར་#
[159a.2]འགྲོ་བའི་ཕྱིར་བདག་གི་གནས་ལས་ཀྱང་འཕགས་གཡུལ་ཡང་མཐོང་བ་ལས་ལྟུང་སྟེ་ཡན་ལག་གཅིག །ཡན་ལག་འདི་རྣམས་དང་ལྡན་ན་གཡུལ་ལྟ་བའི་ལྟུང་བར་འགྱུར། གཡུལ་ལྟ་བའོ། །གཡུལ་ལྟ་#བའི་ལྟུང་བ་རྫོགས་སོ།། །།ཞག་གཉིས་ཀྱི་ལྟུང་བ་ལ་
[159a.3]འཆད་དེ། དེ་དག་མེད་པར་དེར་ཉིན་མཚན་གཉིས་རངས་པས་ལྷག་པར་གནས་པའོ། །རྐྱེན་གོང་ནས་སྨོས་པ་རྣམས་ལྟ་བུ་ཞིག་གིས་#བཀུག་སྟེ་གཡུལ་གྱི་ཁྲོད་དུ་འོངས་ནས་#རྐྱེན་དེ་རྣམས་ཀྱིས་#མ་བཏང་བ་ནི་མ་གཏོགས་ཏེ་རྐྱེན་དེ་རྣམས་མ་གཏོགས་ཤིང་མེད་པར་
[159a.4]གཡུལ་ལྟ་བའི་ཕྱིར་ཞག་གཉིས་ལས་རིང་དུ་འདུག་སྟེ་ཞག་གསུམ་གྱི་སྐྱ་རེངས་བྱུང་ན་ལྟུང་བའོ། །དེ་ཕྱིན་ཆད་ཞག་རེ་ལྟུང་བ་རེ་རེར་འགྱུར་རོ། །མཚན་མ་མེད་ན་སྔ་མ་ཡང་ངོ་། །ལྟག་མ་གཡུལ་ལྟ་བའི་ལྟུང་བ་ཡང་རྐྱེན་མིང་གིས་སྨོས་པ་རྣམས་ཀྱིས་མ་བཀུག་པར་
[159a.5]ཞག་#ལོན་ན་ལྟུང་བར་འགྱུར་རོ། །གཡུལ་དུ་གནས་པའོ། །ཞག་གཉིས་ཀྱི་ལྟུང་བ་རྫོགས་སོ།། །།ཤོམ་པ་ལ་འཆད་དེ། དམིག་#ཡན་ལག་ལ་བྱེད་དོ། །རྟ་དང་མི་དང་བལ་གླང་#དང་ཤིང་རྟའི་དམག་རྣམ་བཞི་ལས་ལྟུང་བར་འགྱུར་ཏེ་ཡན་ལག་གཅིག །བར་ཆད་
[159a.6]ཀྱི་དབང་མ་ཡིན་པས་སོང་བའོ། །བདག་ལ་འཇིགས་པའི་རྐྱེན་མ་བྱུང་བ་དང་ལྟག་ནས་རྒྱལ་པོ་ལ་སོགས་པས་བོས་པའི་རྐྱེན་མེད་པར་སོང་བ་ལས་ལྟུང་བར་འགྱུར་ཏེ་ཡན་ལག་གཅིག །འདུས་པའམ་བྲལ་བ་ཡང་ངོ་། །དམག་རྣམས་#བཞི་ཀུན་འདུས་པའང་རུང་བཞི་ལས་
[159a.7]གག་ཀྱང་རུང་སྣ་གཅིག་གིས་རྒོལ་བར་ཤོམ་པ་ལ་བལྟས་ནའང་#ལྟུང་བར་འགྱུར་རོ། །བཤམས་པ་ལས་སོ། །དམག་རྒོལ་བར་གོ་ཆ་དང་རྒྱན་དང་མཚོན་ཆ་ལ་སོགས་པ་ཐོགས་ཏེ་བཤམས་པའི་ནང་དུ་ཞུགས་པ་ལས་ལྟུང་བར་འགྱུར་ཏེ་ཡན་ལག་གཅིག །རྩ་བས་ན་རྩ་བའོ། །
[159b]
[159b.1]དམག་རྒོལ་བར་བཤམས་ཟིན་ནས་འཐབ་མོ་འགྱེད་#པ་ལ་བལྟས་ན་ལྟུང་། སྦྱོར་བ་ནི་#ཉེས་བྱས་པའོ། །དམག་ལྟ་#བར་འགྲོ་བར་སེམས་ཤིང་སྦྱོར་བ་ནི་ཉེས་བྱས་སོ། །མ་བཤམས་པ་དང་གཉིས་ཀ་ཡང་ཉེས་བྱས་པའོ། །དམག་རྒོལ་དུ་འདོང་བར་དམག་མི་གཞི་ནས་ཆས་
[159b.2]ཏེ་#འདོང་བ་ལ་བལྟས་ནའང་ཉེས་བྱས། གཞི་#ནས་ནི་འཕགས་ཟིན་གྱི་ཁྲོམ་གྱི་གཞིར་ཚོགས་བྱེད་ཅིང་ཕོག་པ་ལ་བལྟས་ནའང་ཉེས་བྱས་#རེག་བཤམས་ལྟ་བའི་ཕྱིར་ཞུགས་མཚམས་ཀྱི་མཐའ་འདས་མཐོང་ན་རྩ་བའོ། །དམག་རྒོལ་ཞིང་འཐབ་པ་ལས་#མ་བལྟས་སུ་ཟིན་ཀྱང་
[159b.3]དམག་མི་རྒལ་#བར་བཤམས་ཤིང་ཆས་ཏེ་འདོད་པ་ལ་ཕྱུགས་ལ་ཀུ་རེ་བྱེད་ཅིང་ཀླན་ཀ་བཙལ་བའི་ཕྱིར་རེག་པས་ཀྱང་ལྟུང་། གཡུལ་སྤྲད་དེ་འཐབ་པ་ལ་བདག་གི་གནས་ནས་མཐོང་བར་བལྟས་པས་ཀྱང་ལྟུང་ངོ་། །མ་ཞུགས་པར་ན་འབྲི་#བའོ། །དམག་མི་འཐབ་ཏུ་འདོང་སྟེ་གོ་
[159b.4]ཆ་དང་མཚོན་ཆ་ལ་སོགས་པ་ཐོགས་ཤིང་མ་#བཤམས་པ་ཞིག་མ་#བལྟས་ན་ཉེས་བྱས། བལ་གླང་#དང་རྟ་དང་བྱ་གག་དང་འུར་པ་དང་ཐི་བ་དང་བུད་མེད་སྐྱེས་པ་འཐབ་#པ་ལ་སོགས་པ་མི་བྱ་བ་བྱེད་དུ་མི་གཞུག་#མི་བལྟ། མིང་གིས་སྨོས་པ་འདི་རྣམས་བདག་གིས་འཐབ་ཏུ་བཅུག་
[159b.5]སྟེ་བལྟས་ཀྱང་རུང་གཞན་ལ་འཐབ་ཏུ་བཅུག་སྟེ་བལྟས་ཀྱང་རུང་སྟེ་ཉེས་བྱས། །འདི་རྣམས་མ་གཏོགས་པར་གཞན་འཐབ་པ་ལ་བལྟས་ནའང་ཉེས་བྱས། དམག་གི་ཡན་ལག་མྱོང་བའོ། །དམག་ཤོམ་པ་ལ་བལྟས་པའི་ལྟུང་བ་རྫོགས་སོ།། །།འཚོག་པའི་ལྟུང་བ་ལ་#འཆད་
[159b.6]དེ། སེམས་འཁྲུགས་པས་སོ། །སེམས་འཁྲུགས་ཤིང་ཁྲོས་ནས་བརྡེགས་པ་ལས་ལྟུང་སྟེ་ཡན་ལག་གཅིག །ལུས་དང་ལུས་ཉིད་ཀྱིས་#བརྡེགས་ཀྱང་ལྟུང་། དེ་ལས་བཏང་བ་དང་། ལུས་ཀྱིས་རྡོ་དབྱིག་ལ་སོགས་པ་འཕངས་ཏེ་བཏང་ནའང་ལྟུང་། གཏོགས་པ་ལུས་ལ་
[159b.7]ལག་#ཆ་ཐོགས་པས་བརྡེགས་ཀྱང་ལྟུང་། གང་སུ་ལ་ཡང་ཆུང་ངུ་ན་རྐང་པའི་མཐེ་བོས་སམ#། ལུས་ཉིད་ཀྱིས་བརྡེགས་པ་ནི་རྐང་པའི་མཐེ་པོའམ། མཛུབ་མོའི་བེམ་#ཏོལ་ཙམ་ཡན་ཆད་ཀྱིས་བརྡེག་#པ་ཡང་ལྟུང་ངོ་། །ཡུངས་ཀར་རམ། ལུས་ཀྱིས་འཕངས་ཏེ་བཙོག་#
[160a]
[160a.1]པ་ནི་ཡུངས་ཀྱི་#འབྲུམ་བུ་ཙམ་ཡན་ཆད་ཀྱིས་བརྡེག་པ་ཡང་ལྟུང་ངོ་། །འཇག་མ་དག་གིས་བརྡེགས་པའོ། །ལུས་ལ་གཏོགས་པའི་ལག་ཆས་བརྡེགས་པ་ནི་རྩྭའམ་ཕྱགས་#མས་བརྡེགས་པ་ཙམ་གྱིས་ཀྱང་ལྟུང་ངོ་། །འདི་རྣམས་གང་གིས་བརྡེགས་
[160a.2]ཀྱང་རུང་ལྟུང་བར་འགྱུར་ཏེ་ཡན་ལག་གཅིག །དགེ་སློང་ནའོ། །དགེ་སློང་བརྡེགས་པ་ལས་ལྟུང་བར་#འགྱུར་ཏེ་ཡན་ལག་གཅིག །ཕ་རོལ་ལའོ། །དགེ་སློང་ཕ་རོལ་པོ་བརྡེགས་པ་པར་#འགྱུར་ཏེ་ཡན་ལག་གཅིག །འོག་མ་གསུམ་ཡང་ངོ་། །གཟའ་#དང་ཉེས་སྨོས་དང་
[160a.3]བདེ་བའི་ལྟུང་བ་གསུམ་ཡང་ཕ་རོལ་དགེ་སློང་ཡིན་པ་ལས་ལྟུང་བར་འགྱུར་རོ། །རེག་ནའོ། །བརྡེགས་#པ་ཕ་རོལ་ལ་ཕོག་ཅིང་རེག་པ་ལས་ལྟུང་བར་འགྱུར་ཏེ་ཡན་ལག་གཅིག་སྟེ་ཡན་ལག་འདི་རྣམས་དང་ལྡན་ན་ལྟུང་བའོ། །བསྣུན་པ་སོ་སོར་རོ། །བརྡེགས་པ་ནི་སོར་མོ་
[160a.4]དང་འབྲུམ་བུ་དང་རྩ་ཉག་མ་རེ་རེ་ལ་ལྟུང་བ་#རེ་རེར་འགྱུར་རོ། །ཁུ་ཚུར་གྱིས་བརྡེགས་#པ་ནི་ལྟུང་བ་གཅིག །མ་ཕོག་ན་ཉེས་བྱས། བརྡེག་#པའི་ཕྱིར་བསྣུན་ཅིང་འཕངས་པ་ལས་མ་ཕོག་པ་ནི་ཉེས་བྱས་ཏེ་འབྲུ་རེ་ཉེས་བྱས་རེ་རེ། གཞན་དུ་བསྣུན་ན་གཞན་དུ་མ་བསྣུན་ཀྱང་ངོ་། །
[160a.5]བདག་འདོད་ཆགས་ལངས་#ཏེ་ཕོ་མཚན་བརྡུངས་སམ་བཅད་པ་ནི་ཉེས་བྱས། དགེ་སློང་ཅིག་འདོད་ཆགས་ལངས་ཏེ་ཕོ་མཚན་བརྡུངས་པ་ལས་འདོད་ཆགས་ཀྱི་སེམས་བརྡུངས་ཤིག་ཕོ་མཚན་བརྡུངས་ཀྱང་མི་ཕན་ནོ་ཞེས་སྤྱོས་#ནས་ཕྱིན་ཆད་བརྡུངས་#ན་ཉེས་བྱས་ཞེས་བཅས། །
[160a.6]ཀ་བ་ལ་བསྣུན་#པར་མི་སྦྱིན། ཀ་བ་ལ་ཐལ་མོས་བསྣུན་#ན་སོར་མོ་རེ་རེ་ཉེས་བྱས་རེ་རེར་འགྱུར། དྲུག་སྡེས་ཀ་བ་ལ་ཐལ་མོ་བརྡབས་ཏེ་ཀ་བ་#འགུལ་བ་ལས་བཅས། རྩིག་པ་དང་ས་དང་ཤིང་དང་གཞན་ལ་ཡང་མ་ཡིན་ནོ། །ཀ་བ་ལ་ཐལ་མོས་#བསྣུན་ན་ཉེས་བྱས་སུ་འགྱུར་
[160a.7]བ་བཞིན་དུ་རྡོ་ཤིང་ཅི་ལ་#བསྣུན་ཀྱང་ཉེས་བྱས་སུ་འགྱུར་ཏེ་ཁྲོ་སེམས་དང་ཡོངས་པ་#དང་རྩེད་མོའི་ཕྱིར་བསྣུན་པ་ནི་ཉེས་བྱས་དགོས་ཤིང་དོན་གྱི་ཕྱིར་བརྡབས་པ་ནི་ཉེས་མེད། བསྣུན་པའོ། །འཚོག་པའི་ལྟུང་བ་རྫོགས་སོ།། །།གཟས་པའི་ལྟུང་བ་ལ་འཆད#། བསྣུན་
[160b]
[160b.1]པ་གཟས་པ། བསྣུན་པ་ལྟར་བསྡིགས་པའི་ཕྱིར་བཙོག་པར་གཟས་པ་ནི་ལྟུང་བ་སྟེ་ཡན་ལག་དང་བཤད་པ་ཐམས་ཅད་ལྟག་མ་འཚོག་པའི་ལྟུང་བ་#དང་འདྲའོ། །རྫས་སོ་སོར་རོ། །གཟས་ན་སོར་མོ་དང་འབྲུ་དང་རྩ་ཉག་མ་རེ་རེ་ལྟུང་བ་#རེ་རེར་འགྱུར་རོ། །གཟས་པའོ། །
[160b.2]གཟས་པའི་ལྟུང་བ་རྫོགས་སོ།། །།#ཉེས་སྨོས་ལ་འཆད་དེ། ཕས་ཕམ་པ་#དང་དགེ་འདུན་གྱི་ལྷག་མའོ། །ཕས་ཕམ་པ་དང་དགེ་འདུན་གྱི་ལྷག་མ་བཅབས་#པ་ལས་ལྟུང་བར་འགྱུར་ཏེ་ཡན་ལག་གཅིག །མ་གཏོགས་#པ་ནི་མི་བདེ་བ་དང་དགེ་སྦྱོང་དང་ཚངས་པར་སྤྱོད་པའི་
[160b.3]བར་ཆད་དང་དགེ་འདུན་འཁྲུགས་པར་དོགས་པའི་དབང་དུ་གཏོགས་པའོ། །ལྟུང་བར་མི་འགྱུར་བ་ནི་ཕས་ཕམ་པ་དང་། དགེ་འདུན་གྱི་ལྷག་མ་བྱུང་བ་མཐོལ་ན་བདག་ལ་མི་བདེ་ཞིང་གནོད་པར་འགྱུར་བ་དང་། དགེ་སྦྱོང་དང་དགེ་སློང་གྲོགས་ལ་དགེ་བ་སྤྱོད་པའི་བར་ཆད་དུ་
[160b.4]འགྱུར་ཞིང་མི་བདེ་བ་དང་དགེ་འདུན་འཁྲུགས་པར་འགྱུར་དུ་དོགས་པར་འདི་རྣམས་ཀྱི་རྐྱེན་ལྟ་བུ་ཞིག་གི་ཕྱིར་མ་མཐོལ་ཅིང་བཅབས་པ་ནི་ཉེས་མེད་དེ་རྐྱེན་འདི་རྣམས་མེད་པ་ལས་ལྟུང་སྟེ་ཡན་ལག་གཅིག །སྦས་པའོ། །ཉེས་པ་དེ་ཤེས་བཞིན་དུ་བཅབས་པ་ལས་ལྟུང་བར་འགྱུར་ཏེ་
[160b.5]ཡན་ལག་གཅིག །ཞག་གི་མཐར་ནའོ། །ཞག་གཅིག་གི་སྐྱ་རེངས་བྱུང་བ་ལས་ལྟུང་བར་གྱུར་#ཏེ་ཡན་ལག་གཅིག །ཡན་ལག་འདི་རྣམས་དང་ལྡན་ན་ལྟུང་བར་འགྱུར་ཏེ#། སྔར་ནི་ཉེས་བྱས་པའོ། །བཅབས་པར་བསམས་ན་སྐྱ་རེངས་མ་བྱུང་གི་#བར་དུ་ཉེས་བྱས། ཉེས་པ་
[160b.6]གཞན་ཡང་ངོ་། །ལྟུང་བ་དང་ཉེས་བྱས་ལ་སོགས་པ་གཞན་ལ་ཡོད་ཅིང་བྱུང་བ་ཤེས་ཏེ་བཅབས་ན་ཉེས་བྱས། ཁ་ན་མ་ཐོ་བ་སྦེད་པའོ། །དགེ་སློང་གི་ཉེས་#པ་བཅབས་པའི་ལྟུང་བ་རྫོགས་སོ།། །།ལྟུང་བའི་བཅུ་སྟེ་གཅིག་འདས་སོ། །བདེ་བའི་ལྟུང་བ་ལ་འཆད་དེ། ནད་
[160b.7]ཀྱི་#གསོས་ཀྱི་ཕྱིར་ནི་མ་གཏོགས་ཏེ། དགེ་སློང་ན་བ་ལ་ཕན་པའི་ཕྱིར་ཟན་བཅད་པ་དང་། སྨན་བྱ་བའི་ཕྱིར་ཟན་མ་བྱིན་པ་ནི་ཉེས་མེད་དོ། །བསམས་ནས་ཁྱིམ་པའི་སྦྱིན་བདག་གི་ཟས་གཅོད་པར་བྱེད་པའོ། །དགེ་སློང་ལ་ཆེད་ཀར་ཟན་གཅད་#པར་བསམས་ནས་ཁྱིམ་པའི་
[161a]
[161a.1]གནས་སུ་དགེ་སློང་ལ་ཟན་མ་བྱིན་ཞིང་བཅད་ན་ལྟུང་བའོ། །ནན་ད་དང་ཨུ་པ་ནན་དས་སློབ་མ་དར་མ་ལ་ཟས་བཅད་པ་ལས་བཅས། ཟས་#གཅོད་པར་བྱེད་པའོ། །ཟན་གཅོད་པའི་ལྟུང་བ་རྫོགས་སོ།། །།མེའི་ལྟུང་བ་ལ་འཆད་དེ། སེང་གེ་ལ་མི་རེག །
[161a.2]སེང་གེ་ལ་རེག་པར་མི་བྱ། སེང་གེ་ལ་རེག་ན་ཁྲོས་ཏེ་རེག་ཏུ་མི་བཟོད་ཅིང་། གནོད་པར་བྱེད་པ་དེ་བཞིན་དུ་མེ་ལ་རེག་ཏུ་མི་རུང་བའི་དཔེར་སྨོས་སོ། །སྟོན་པ་དང་ཆོས་དང་དགེ་འདུན་དང་ཚངས་པ་མཚུངས་པར་སྤྱོད་པ་མེ་ལ་རེག་ཀྱང་ཉེས་པར་མི་འགྱུར་བ་ནི་སངས་རྒྱས་དང་
[161a.3]ཆོས་དང་དགེ་འདུན་དང་དགེ་སློང་གྲོགས་ཀྱི་ཕྱིར་མཆོད་ཅིང་བསྲོ་བར་བསམས་ཏེ་རེག་པ་དང་བུས་པ་ནི་ཉེས་མེད་དོ#། །ཆོས་ཀྱི་བྱ་བའི་ཕྱིར་བྱ་བར་བརྟགས་ཏེ་ལྷུང་བཟེད་བཙོ་བའི་ལས་ལ་དུས་བསྔོ། །ཆོས་ཀྱི་ཕྱིར་བདག་གི་ལུས་ཀྱི་#ཡོ་བྱད་དུ་ཆོས་གོས་དང་ལྷུང་བཟེད་
[161a.4]ལ་སོགས་པ་#བཙོ་བར་ས་མ་ཡམ་བསྔོས་ཏེ་མེ་ལ་རེག་པ་ནི་ཉེས་མེད་དོ། །རིང་དུ་བསྔོ། །ལྷུང་བཟེད་དང་ཆོས་གོས་བཙོ་བའི་བསམས་#པས་ས་མ་ཡམ་གྱི་དུས་བསྔོ་བ་ནི་ཐོག་མ་#རེག་པ་ན་ཟིན་གྱི་བར་དུ་གཟུང་#ངོ་སྙམ་དུ་བསམ། རྩེད་མོ་མེ་ལ་རྩེ་བའི་ཕྱིར་བཟུང་ནའང་ལྟུང་བར་
[161a.5]འགྱུར་ཏེ་འོག་ནས་འཆད། མགལ་བ་བསྐོར་བ་དང་ཟླ་བ་དང་ཉི་མ་ལྟར་མགལ་བའི་འཁོར་ལོ་ལ་སོགས་པ་བྱེད་དོ#། །མིང་གིས་སྨོས་པ་འདི་རྣམས་ཀྱི་གཟུགས་འདྲ་བར་མགལ་བ་ལ་རྩེས་ཤིང་བསྐོར་ན་ལྟུང་བར་འགྱུར། འདི་རྣམས་ཀྱི་གཟུགས་མ་ཡིན་ཡང་མེ་ལ་གཞན་
[161a.6]ཇི་ལྟར་རྩེས་ཀྱང་ལྟུང་བའོ། །མེས་སོ། །མེ་ལ་རེག་པ་ལས་ལྟུང་བར་འགྱུར་ཏེ་ཡན་ལག་གཅིག །ས་མ་ཡམ་མ་#བསྔོས་ནའོ། །མེ་ལ་བཟུང་བའི་ཚེ། ས་མ་ཡམ་མ་བསྔོས་པ་ལས་ལྟུང་བར་འགྱུར་ཏེ་ཡན་ལག་གཅིག །རྩེ་བ་དང་དོན་མེད་པའི་ཕྱིར་གཟུང་#བ་ནི་ས་མ་ཡམ་བསྔོས་
[161a.7]ཀྱང་མི་ཆུད་དོ། །མི་ན་བའི་དབང་གིས་མ་འདུག་པར་རེག་པའོ། །བདག་མི་ན་བར་མེ་#ལ་རེག་པ་ལས་ལྟུང་བར་འགྱུར་ཏེ་ཡན་ལག་གཅིག་བདག་གིས་མ་བསྐོས་ནའོ། །བདག་གིས་བཟུང་ངམ་གཞན་འཛིན་དུ་བཅུག་པ་ལས་ལྟུང་བར་འགྱུར་ཏེ་ཡན་ལག་གཅིག །ཡན་ལག་
[161b]
[161b.1]འདི་རྣམས་དང་ལྡན་པར་བྱས་ན་ལྟུང་བར་འགྱུར་རོ། །སྤར་བ་དང་མེ་ཆེར་བུད་པའི་ཕྱིར་རེག་པ་དང་། གཞིལ་བ་དང་མེ་ཆུང་བར་བྱ་བའི་ཕྱིར་རེག་པ་དང་། ཤིང་ལ་རེག་པ་དང་། མགལ་བ་ལ་རེག་པ་དང་། #མ་རེག་པར་བུས་ཀྱང་རུང་། མགལ་བ་མ་ཡིན་པའི་ཤིང་
[161b.2]མེས་མ་རེག་པར་མེར་#བཅུག་པ་དང་། འཇུག་པ་དང་ཤིང་མེར་འཇུག་པ་དང་། འབྱིན་པར་བསྐོ་བ། མགལ་#བ་ཕྱིར་འབྱིན་པ་དང་། མདག་མ་སྤྱུར་བ་དང་འབྲུ་བའོ། །མདག་མ་སྤྱུར་ཞིང་སྤུངས་པ་#དང་། མདག་མ་འབྲུ་བ་དང་། འདི་རྣམས་གག་ཀྱང་རུང་བྱས་ན་ལྟུང་བར་
[161b.3]འགྱུར། མེ་མ་མུར་ནི་ཕྱེད་དོ། །ཐལ་བ་མེ་མ་#མུར་ཅན་ལ་རེག་པ་ནི་ཉེས་བྱས་སོ། །འབར་བ་ཡང་ངོ་། །མེ་ལྕེ་ལ་རེག་པ་ཡང་ཉེས་བྱས། དེར་ཤིང་གིས་བཅུག་སྟེ་ཕྱུང་ན་མེ་གཞན་དུ་ཆུད་དོ། །མེ་ལྕེ་དང་མེ་མར་#མུར་ཅན་ལ་ཤིང་བཅུག་སྟེ་མེར་མཆེད་པ་ལ་རེག་ན་ནི་ལྟུང་
[161b.4]བའོ་ཞེས་ཊཱི་ཀ་#ལས་བཤད། མཁན་པོ་ཁ་ཅིག་ན་རེ་ཉེས་བྱས་ཞེས་བཤད། སྐྲ་དང་སྤུ་དང་རུས་པ་དང་སེན་མོ་དང་མཆིལ་མ་དང་སྣབས་དང་སྐྱུགས་པ་དང་ཚད་པ་དང་བལ་སྲན་དང་རྒྱ་སྲན་དང་ཤིང་མར་དང་། ཡུངས་མར་དང་སྦྲང་རྩི་དང་མར་རྣམས་ནི་ཤིང་ཕྱེད་བཞིན་ནོ། །
[161b.5]མང་#གིས་སྨོས་པ་འདི་རྣམས་མེར་བསྲེགས་པ་ནི་ཉེས་བྱས་སོ། །གཞན་ལ་བྱེད་ཅིང་གཞན་བསྔོས་པ་བསྔོས་པ་ཕྱེད་དོ། །སངས་རྒྱས་#གྲོགས་ཀྱི་ཕྱིར་བསྔོས་ཏེ་བུས་པ་ལས་གཞན་གྱི་#ཕྱིར་སྤྱད་དམ་གྲོགས་ལྟ་བུའི་ཕྱིར་བུད་#པ་ལ་ས་མ་ཡམ་གྱི་འདུ་ཤེས་གཞན་གྱི་ཕྱིར་བསྔོས་པ་
[161b.6]ནི་ཉེས་བྱས། མེའི་ཁྲིམས་སོ། །མེ་ལ་རེག་པའི་ལྟུང་བ་རྫོགས་སོ།། །།དད་པའི་ལྟུང་བ་ལ་འཆད་དེ། དགེ་སློང་གི་ཕྱིར་ལས་འདས་པ་དད་པ་བྱིན་ཏེ་སླར་ལེན་པའི་ཕྱིར་#ངག་གིས་སོ། །དགེ་སློང་གི་དགེ་#འདུན་གྱི་ལས་ཅི་བྱེད་ཀྱང་རུང་སྔར་དད་པ་ཕུལ་ལ་ཕྱིས་དད་པ་མི་འབུལ་ལོ་
[161b.7]ཞེས་སྨྲས་ཤིང་བཟློག་པ་ནི་ལྟུང་བའོ། །དད་པ་སླར་ལན་#པའོ། །དད་པའི་ལྟུང་བ་རྫོགས་སོ།། །།རབ་ཏུ་མ་རྫོགས་པའི་ལྟུང་བ་#ལ་འཆད་དེ། །ཉི་མ་དང་ཟླ་བ་མ་ཡིན་པའི་སྣང་བ་ཅན་གྱི་གནས་ཀྱི་#ཕྱོགས་སུ་མི་ཉལ། ཉི་མ་དང་ཟླ་བའི་འོད་ལ་#ཉལ་བ་ནི་ཉེས་མེད་དེ་མེ་དང་མེ་མར་
[162a]
[162a.1]དང་རིན་པོ་ཆེ་དང་སྨན་གྱི་འོད་ལ་ཉལ་ན་ཉེས་བྱས། མ་གཏོགས་པ་ནི་ནད་པ་དང་ནད་པའི་གཡོག་གི་དབང་གིས་ནའོ། །ལྟུང་བར་མི་འགྱུར་བ་ནི་དགེ་སློང་ནད་པ་མེ་མར་གྱིས་བཙའ་དགོས་པ་དེ་དང་#དེའི་ནད་གཡོག་མི་མར་གྱིས་བཙའ་དགོས་པ་དེ་དང་#། 
[162a.2]འོད་ལ་ཉལ་བ་ནི་ཉེས་མེད་དོ། །འདིར་འགའ་འགའ་ལྟུང་བའོ་ཞེས་སོ། །མེ་མར་གྱི་འོད་ལ་ཉལ་བ་འདུལ་བ་འཛིན་པ་ཁ་ཅིག་ན་རེ་ལྟུང་བའོ་ཞེས་ཀྱང་འཆད་དེ་ལྟུང་བ་དགུ་བཅུ་རྩ་#གཅིག་ཏུ་མི་འབྱུང་བས་ལྟུང་བ་མ་ཡིན་གྱི་ཉེས་བྱས་སོ། །ཉལ་བ་མ་ཡིན་ན་ནི་ཕྱེད་དོ། །མེ་མར་
[162a.3]གྱི་འོད་དང་དགེ་སྦྱོང་དང་ལྷན་ཅིག་ཁྱིམ་གཅིག་གི་ནང་ན་ཙོག་པུར་ཐུམ་ཕྲས་སུ་ཉལ་བ་ནི་ལྟུང་བ་དང་ཉེས་བྱས་ཀྱི་ཕྱེད་དུ་འགྱུར་རོ། །སོ་སོར་ཉིན་མོ་ལ་ཡང་ངོ་། །ཉིན་པར་མེ་མར་གྱི་འོད་ལ་ཉལ་བ་དང་མཚན་མོ་འདྲ་སྟེ་ཉེས་བྱས་སོ། །མང་དུ་གཡོགས་པའི་བསྐོར་བ་པའི་ཁྱིམ་
[162a.4]གྱི་#མཐའོ། །ཁྱིམ་གཅིག་ཏུ་ཉལ་ན་ལྟུང་བའི་ཁྱིམ་ནི་ཐོག་ཀྱང་གསུམ་གཉིས་པོར་རྩིག་པའང་སུམ་གཉིས་བསྐོར་བའི་ནང་དུ་དགེ་སྦྱོང་#དང་ཉལ་ན་ལྟུང་བར་འགྱུར། དེར་ཆུད་པ་བཞིན་པ་ནི་གཏོགས་པའི་སྒོའི་ངོས་ཀྱི་མཚམས་ཀྱང་ཁྱིམ་དུ་གྱུར་པ་ནའོ། །ཁང་པ་གཅིག་གི་#
[162a.5]ནང་ན་ཉལ་བ་དང་འདྲ་བར་ཁང་བུ་གཅིག་ཕུག་#ན་འདུག་ལ་སྒོ་ན་ཁང་པའམ་ཁྱམས་ཐོག་ཕོར་#བ་ཞིག་ཡོད་ན་ཁང་བུ་ཕུག་མའི་ཕ་རོལ་ཚུ་རོལ་གྱི་རྩིག་པ་ཁ་དྲང་དུ་བཅད་ན་ཕུག་#པ་ཙམ་གྱི་ས་ཁྱོན་ཚད་#ཀྱི་ནང་ཙམ་དུ་བྱས་པའི་ཕྱི་རོལ་གྱི་ཁང་པར་དགེ་སྦྱོང་ཉལ་ན་ཕུག་#མར་དགེ་
[162a.6]སློང་ཉལ་ཡང་ལྟུང་བར་འགྱུར། རིབ་མ་ལྟག་#མ་ཡང་སྒོ་དེའི་ནང་དུ་ཆུད་དོ། །ཁང་བུ་ཡང་ཐོག་ཅན་དུ་འདུག་ན་#སྒོ་འོག་ཁང་གི་ནང་དུ་བྱུང་ལ་གཅིག་ཏུ་དགེ་སྦྱོང་ཉལ་ལ་གཅིག་ཏུ་དགེ་སློང་ཉལ་བ་ནི་ལྟུང་བར་འགྱུར། རིམ་པ་མང་པོ་#གཅིག་གི་ནང་དུ་གཅིག་སྒོ་ཕྱུང་བ་ནི་
[162a.7]མི་#བརྩིའོ། །མཚམས་དང་བཅས་པའི་གནས་ཙམ་ཕན་ཆད་གནས་ན་དེར་སོ་སོར་འགྱུར་རོ། །ར་མོ་ཆེས་བསྐོར་བའི་ནང་ན་ཉལ་ན་འདོམ་གང་ཕན་ཆད་དུ་དགེ་སྦྱོང་བསྙལ་པ་ནི་ཉེས་བྱས་ཁང་མོ་ཆེ་ཞིག་ནས་བདག་ཉལ་བ་ནས་#བདག་གི་གནས་ཁང་གཅིག་ཙམ་གྱི་སས་
[162b]
[162b.1]བར་དུ་བཅད་དེ་དེ་ཕན་ཆད་དགེ་སྦྱོང་བསྙལ་བ་ནི་ཉེས་མེད། ཕྱེད་པ་ནི་ཤིང་གི་རྩ་བ་དང་རྩིག་པའི་སེར་ག་དང་ལྡུམ་རྩ་རྣམས་སོ། །དགེ་སྦྱོང་དང་ལྷན་ཅིག་ཏུ་ཤིང་གི་ལོ་མ་འདབ་ཆགས་སུ་འདྲེས་ཤིང་སྟེང་ཁེབས་པར་འདུག་པའི་འོག་ཏུ་ཉལ་ལམ་ཁང་པའི་རྩིག་པ་གློ་རྡོལ་དུ་
[162b.2]སེང་སོང་#པོར་འདུག་སྟེ་ཕན་ཚུན་མི་རྒྱུར་#རུང་བ་དང་གད་པའི་སེར་ག་སེང་སོང་#པོར་འདུག་པའི་ནང་དུ་ཉལ་ལམ་རྒུན་འབྲུའི་ཤིང་#ལྟ་བུ་སྟེང་འཛིངས་#པ་དང་ལྡུམ་ཕོང་#ཕུང་གི་ཁྲོད་དུ་ཉལ་བ་ནི་ཉེས་བྱས། སྟུག་པོ་དང་བཅས་པར་བུད་མེད་དང་ལྷན་ཅིག་ཉལ་ནའོ། །ནགས་སམ་རྩྭའམ་
[162b.3]ལྡམ་ལྡུམ་ཁྲོད་དུ་བུད་མེད་དང་ཉེ་བར་ཉལ་ན་ཉེས་བྱས་སུ་འགྱུར་ཏེ་ཅི་ཙམ་ཚུན་ཆད་པ་ནི་འོག་ནས་འཆད། དེའི་ལམ་ནི་བྱ་གག་འཕུར་ནས་བབ་#པ་ནང་དུ་འགྱུར་རོ། །མདོ་ལྟག་མ་ལྟར་ཉེས་བྱས་སུ་འགྱུར་བའི་ཚེད་#ནི་བྱ་གག་འཕུར་ཏེ་བབ་#པའི་ལམ་ཚུན་ཆད་གཅིག་ཏུ་
[162b.4]ཉལ་ན་ཉེས་བྱས་ཁང་མོ་ཞིག་དུ་ཉལ་ནའང་བྱ་གག་འཕུར་བའི་ལམ་ཚུན་ཆད་ལྟུང་བའོ། །ཐམས་ཅད་ཀྱི་བར་དུ་རྒྱུར་ཡོད་པ་ཁྱིམ་གཞན་མེད་པར་གཡོགས་ན་གཅིག་གོ། །ཁང་པ་ཕྱི་རྒྱ་#གཅིག་ལ་ནང་མིག་སོ་སོར་འདུག་སྟེ་དབུས་ཀྱི་ཁྱམས་#དོག་པ་ཞིག་ན་སྒོ་མེད་དམ་#
[162b.5]སྒོ་མ་བཅད་པར་ཁང་བུ་ནང་དུ་དགེ་སྦྱོང་#ཉལ་ལ་དབུས་སུ་དགེ་སློང་#ཉལ་ན་ལྟུང་བའོ། །སོ་སོ་ནི་བདག་གི་སྐལ་བར་གཏོགས་པའི་སྒོ་བཅིང་པས་བཅིངས་ན་མཚམས་ཀྱང་ངོ་། །ཁང་པའི་ཕྱི་རྒྱག་#ཅིག་ལ་ནང་ཐ་དད་པར་འདུག་ན་གཅིག་ཏུ་དགེ་སློང་ཉལ་ཏེ་སྒོ་དམ་དུ་བཅད་
[162b.6]ན་གཞན་དུ་དགེ་སྦྱོང་ཉལ་ཀྱང་མི་ལྟུང་། དེ་བཞིན་དུ་དགེ་སློང་གིས་ལྟུང་བ་ལ་བསྲུང་ནའོ། །བུད་མེད་ཀྱང་དགེ་སློང་གཅིག་གིས་རེས་ཀྱིས་བསྲུངས་ལ་གཅིག་ཉལ་ཀྱང་ལྟུང་བར་མི་འགྱུར་རོ། །བདག་པོས་བསྲུངས་པའི་བུད་མེད་ན་ཡང་ངོ་། །བུད་མེད་ཁྱིམ་ཐབ་#དང་བཅས་
[162b.7]པར་འདུག་པ་ནི་ཁྱིམ་གཅིག་ན་ཉལ་ཀྱང་ཞག་གཅིག་གིས་ལྟུང་བར་མི་འགྱུར་ཏེ་ཞག་གཉིས་ལས་འདས་#ན་ནི་རབ་ཏུ་མ་རྫོགས་པ་དང་ཉལ་བ་ནི་ལྟུང་བར་བརྩི། རིམ་བླ་མར་ན་སྐས་ཕྱུང་ནའོ། །བདག་ཡང་ཐོག་ཏུ་ཉལ་ན་བུད་མེད་དམ་དགེ་སྦྱོང་འོག་ཁང་དུ་བསྙལ་ལ་སྐས་
[163a]
[163a.1]སྟེང་དུ་དྲངས་ཏེ་ཉལ་ཀྱང་ཉེས་མེད་དོ། །འབྲི་བ་ནི་ཁྱིམ་མ་ཡིན་གཞན་དུ་གྱུར་ནའོ། །ཁང་པ་ཐོག་ཕྱེད་བོར་བ་དང་ཕྱེད་བསྐོར་བ་དང་ཁང་བུའི་#སྒོའི་ཕྱི་རོལ་ཐོག་མེད་པ་ལ་འདོམ་གང་ཚུན་ཆད་ཐང་ངམ་དབྱེ་ལ་འདོམ་གང་ཚུན་ཆད་དུ་དགེ་སྦྱོང་ཉལ་
[163a.2]ན་ཉེས་བྱས། རབ་ཏུ་མ་རྫོགས་པ་དང་ལྷན་ཅིག་ཏུ་གྲོང་ན་ནུབ་གསུམ་དུ་ཉལ་བའོ། །རབ་ཏུ་མ་རྫོགས་པ་དང་ཁྱིམ་གཅིག་ལ་ནུབ་གཉིས་ལས་འདས་པར་ནུབ་གསུམ་དུ་ཉལ་ན་ལྟུང་བའོ། །འཐས་ནའོ། །ནུབ་གསུམ་གྱི་མཐའ་སྐྱ་རེངས་བྱུང་ན་ལྟུང་བར་འགྱུར་རོ། །
[163a.3]ཕན་ཆད་ནི་ཉེས་བྱས་པའོ། །ཞག་གཉིས་ནས་གསུམ་གྱི་སྐྱ་རེངས་མ་བྱུང་གི་བར་དུ་དགེ་སྦྱོང་དང་ཉལ་ན་ཉེས་བྱས། ཉེས་མེད་པ་ནི་ལམ་ནི་#ངལ་ཏེ་མྱོས་པའོ། །ལམ་རིང་པོ་ནས་འོངས་ཏེ་#ཆད་པ་ནི་ཞག་གསུམ་གྱི་#སྐྱ་རེངས་མ་བྱུང་ཚུན་ཆད་ལྡང་བར་བསམས་ཏེ་ལངས་པ་ནི་
[163a.4]ཉེས་མེད་དེ། དེ་ལྟ་བུའི་མཐར་ཡང་ངོ་། །སཱུ་ཏྲ་ལྟག་མ་ལྟར་#ཆད་པའི་དགེ་སློང་སྐྱ་རེངས་མ་བྱུང་ཚུན་ཆད་ལྡང་བར་བྱས་པ་ལས་ཐལ་བྱུང་གཉིད་ལོག་སྟེ་སྐྱ་རེངས་བྱུང་ཡང་ཉེས་མེད་དོ#། །མ་བརྟགས་པའི་དགེ་སློང་གིས་བྱ་བ་དེ་སྒྲུབ་པ་དང་ནད་གཡོག་ལྷན་ཅིག་ཏུ་ཡང་ངོ་། །དགེ་སློང་ནད་
[163a.5]པ་ལ་སོགས་པ་རྟོག་ཅིང་བྱིན་ལེན་བྱ་བའི་ཕྱིར་དགེ་སྦྱོང་བཞག་སྟེ་གཞན་དུ་བསྙལ་ན་གནས་མེད་དམ་ནད་པ་ལ་མི་བདེ་ན་དྲུང་དུ་བསྙལ་ན་ཡང་ནད་པ་ལ་#ཡང་ལྟུང་བར་མི་འགྱུར་ནད་གཡོག་དགེ་སློང་ལ་ཡང་ལྟུང་བར་མི་འགྱུར་རོ། །དགེ་སྦྱོང་དང་ཡང་ངོ་། །གཞན་ཡང་དགེ་
[163a.6]སྦྱོང་དང་ལྷན་ཅིག་ཉལ་ན་ཡང་ལྟུང་བར་#མི་འགྱུར་བ་ཡོད་དེ་འོག་ནས་འཆད་དོ། །དེ་ཡོད་པས་སོ། །དགེ་སློང་སློབ་པའམ་ཉེ་གནས་#དགེ་སྦྱོང་ཡོད་པ་ནི་དགེ་སྦྱོང་དེ་དང་ལྷན་ཅིག་ཉལ་ཡང་ལྟུང་བར་མི་འགྱུར་ཏེ་འོག་ནས་འཆད་དོ#། །གནས་དེ་ན་སྡིག་པའི་དགེ་སློང་འདུག་
[163a.7]ནའོ། །བདག་ཅག་གི་གནས་ན་དགེ་སྦྱོང་ཁ་འདྲེན་#ཅིང་འཕྲོག་པ་དང་དགེ་སྦྱོང་གི་རྐུབ་ཏུ་མི་ཚངས་པར་སྤྱོད་པའི་དགེ་སློང་སྡིག་པ་སྤྱོད་པ་ཡོད་ན་བདག་གི་སློབ་མ་དགེ་སྦྱོང་དང་ནུབ་གཉིས་ལས་ལྷག་པར་ཉལ་ཀྱང་ཉེས་མེད། བསྐྲད་པར་ནན་ཏན་བྱས་སམ་བྱེད་པའོ། །
[163b]
[163b.1]བདག་ཅག་གི་འཁོར་ན་སྡིག་པ་བྱས་#པའི་དགེ་སྦྱོང་ཡོད་ན་བདག་ཅག་གིས་ཀྱང་བསྐྲད། བདག་གི་#མ་ནུས་ན་རྒྱལ་པོའམ་ཞང་བློན་ལ་#བྱས་ཏེ་འང་བསྐྲད་ཚུལ་ཕྱི་མའི་#དུས་ན་ཐོག་མའི་ཟླ་བ་གཉིས་ཀྱི་ཚེ་ནའོ། །སྡིག་པ་བྱེད་པའི་དགེ་སློང་སྐྲོད་མ་ནུས་ན་ཚུལ་ཕྱི་མར་ཞུགས་ཀྱང་
[163b.2]ཟླ་བ་གཉིས་ལོན་ནས་ཚུལ་དྲལ་ཏེ་བདག་གི་དགེ་སྦྱོང་སྔོན་དུ་བཅུག་ལ་བཀྲིའོ། །དེ་ལས་ལྷག་པར་མི་གནས། ཚུལ་ཕྱི་མར་ཞུགས་ནས་ཟླ་བ་གཉིས་ལོན་ན་དེ་ལས་རིང་དུ་མི་བསྡད་#པར་མདོ་ལྟག་མ་ལྟར་འགྲོ། མ་སོང་ན་ལྟུང་བར་འགྱུར་རོ། །སྔ་མའི་ཚུལ་ནི་མི་དགོས། སྡིག་
[163b.3]པའི་དགེ་སློང་ཡོད་ན་ཚུལ་སྔ་མར་མི་བསྲུང་མི་འཇུག་པར་བདག་གི་དགེ་སྦྱོང་ཁྲིད་ལ་འགྲོ། ཕན་ཆད་པ་འང་མི་བསྲུང་། ཚུལ་སྔ་མར་ཞུགས་ཀྱང་སྡིག་པའི་དགེ་སློང་ཡོད་ན་ཟླ་བ་གཉིས་ཀྱི་བར་དུ་བསྲུངས་ཤིང་བསྡད་མི་དགོས་ཀྱི་ཚུལ་ཕྱི་མ་ཡོད་པས་སྔ་མ་དྲལ་ཏེ་དགེ་
[163b.4]སྦྱོང་ཁྲིད་ལ་སོང་ཤིག# །དེ་ལྟ་ན་མི་གནས་པའི་དགེ་སློང་མི་གཞག །བདག་ཅག་#གི་འཁོར་ན་#སྡིག་པའི་དགེ་སློང་ཡོད་ན་གཞན་གྱི་དགེ་སྦྱོང་ཉེ་#གནས་སུའང་མི་གཞག །དགེ་སྦྱོང་གསར་དུ་རབ་ཏུ་འབྱུང་བ་ཞིག་ཡོད་ནའང་རབ་ཏུ་མི་དབྱུང་#ངོ་། །གཉིད་ལྟུང་#སྟེ་མྱོས་
[163b.5]ན་ལམ་དུ་དགེ་སྦྱོང་མཐུན་དུ་བྱས་ཏེ་འགྲོའོ། །དགེ་སྦྱོང་ཁྲིད་དེ་སོང་བ་ལས་དགེ་སྦྱོང་ཆད་ཅིང་གཉིད་ཀྱིས་མྱོས་ན་དགེ་སྦྱོང་ཕྱི་བཞིན་འབྲང་དུ་མི་གཞུག་གི་#སྔོན་དུ་བཅུག་ལ་བཀྲིའོ། །དེ་སྟེ་བཀྲེས་ན་དེའི་ཚེ་#ཚུལ་དུས་པས་སྔར་ཟས་སྦྱིན། དགེ་སྦྱོང་བཀྲེས་ཤིང་འགྲོ་མི་
[163b.6]ཕོད་ན་གདུགས་ཚོད་ལ་#མ་བབ་པར་ཟན་སྦྱིན་ནོ#། །བཀྲེས་ཏེ་མི་བཟོད་ཅིང་ཟས་སློང་ན་ཕྱི་དྲོ་བྱིན་ཀྱང་ཉེས་མེད་དོ། །དེ་སྟེ་ཡང་དུས་ལ་ཡང་ངོ་། །མདོ་ལྟག་མ་ལྟར་སྔར་ཟན་བྱིན་ཀྱང་གདུགས་ཚོད་ཀྱི་ཚེའང་ཟས་སྦྱིན་ནོ། །རབ་ཏུ་མ་རྫོགས་པ་དང་ལྷན་ཅིག་ཉལ་བའོ། །
[163b.7]རབ་ཏུ་མ་རྫོགས་པ་དང་ལྷན་ཅིག་ཉལ་བའི་ལྟུང་བ་རྫོགས་སོ།། །།ཆོས་ལ་འཆད་དེ། འདི་ལྟར་བདག་གིས་བཅོམ་ལྡན་འདས་ཀྱིས་ཆོས་བཤད་པ་ཤེས་ཏེ་ཅི་ལྟར་གང་བར་དུ་གཅོད་པའི་ཆོས། བཅོམ་ལྡན་འདས་ཀྱིས་གསུངས་པ་དེ་བསྙེན་ཀྱང་བར་དུ་གཅོད་པར་མི་
[164a]
[164a.1]འགྱུར་རོ་ཞེས་པ་#ལ་སོགས་པ་དགེ་སློང་ཞིག་འདི་སྐད་ཅེས་སྨྲས་ཏེ་འདི་ལྟར་བདག་གིས་བཅོམ་ལྡན་འདས་ཀྱིས་ཆོས་བཤད་པ་ནི་ཤེས་ཏེ་ཅི་ལྟར་བཅོམ་ལྡན་འདས་ཀྱིས་བར་དུ་གཅོད་པའི་ཆོས་གསུངས་པ་ནི་དེ་སྤྱད་ཀྱང་བར་དུ་གཅོད་པར་མི་འགྱུར་རོ་
[164a.2]ཞེས་ཟེར་བའི་དགེ་སློང་དེ་ལ་དགེ་སློང་དག་གིས་འདི་སྐད་ཅེས་བསྒོ་ཤིག །ཚེ་དང་ལྡན་པ་ཁྱོད་འདི་སྐད་མ་ཟེར་ཅིག །བཅོམ་ལྡན་འདས་ཀྱིས་ཆོས་བཤད་པ་ནི་ཤེས་ཏེ། དེ་ཅི་ལྟར་བཅོམ་ལྡན་འདས་ཀྱིས་བར་དུ་གཅོད་པའི་ཆོས་སུ་གསུངས་པ་དེ་སྤྱད་ཀྱང་བར་དུ་
[164a.3]གཅོད་པར་མི་འགྱུར་རོ་#ཞེས་སོ། །བཅོམ་ལྡན་འདས་ལ་སྐུར་པ་མ་འདེབས་ཤིག །བཅོམ་ལྡན་འདས་ལ་སྐུར་པས་དགེ་བར་མི་འགྱུར་རོ། །བཅོམ་ལྡན་འདས་ནི་དེ་སྐད་མི་གསུང་སྟེ་དུ་མའི་གཞུང་ལས་ཀྱང་བར་དུ་གཅོད་པའི་ཆོས་ཀྱི་#ནི་བར་གཅོད་#དོ་ཞེས་གསུངས་
[164a.4]ཏེ་དེ་#སྤྱད་པས་བར་དུ་གཅོད་པར་འགྱུར་གྱིས་འདི་ལྟ་བུའི་སྡིག་པ་ལ་ལྟ་#བ་ཐོང་ཤིག་ཅེས་བསྒོ་#སྟེ་མ་མཉན་ན་#ལྟུང་བར་འགྱུར་རོ། །ལན་གསུམ་བསྒོ་བའི་ཐབས་དང་བཤད་པ་ནི་དགེ་འདུན་གྱི་ལྷག་མ་བཅུ་གསུམ་ལ་འཇུག་གི་བཞི་བཤད་པ་དང་འདྲའོ། །ཚིག་ཙམ་#ནས་
[164a.5]མི་གཏོང་བའོ། །མདོ་ལྟག་མ་ལྟར་བར་དུ་གཅོད་པར་མི་འགྱུར་རོ་ཞེས་ཟེར་བ་ལས་དེ་#སྐད་མ་ཟེར་བར་ཐོང་ཤིག་ཅེས་ལན་གསུམ་དུ་བསྒོ་བར་གསོལ་བ་དང་ཞུ་བའི་ལས་བྱས་ཏེ་མ་བཏང་ན་ལྟུང་བར་འགྱུར། འདི་སྨད་པའི་ཕྱིར་དེ་ལ་ཞུ་བ་བྱ། མདོ་ལྟག་མ་ལྟར་#ལན་
[164a.6]གསུམ་དུ་བསྒོ་སྟེ་མ་ཉན་པའི་དགེ་སློང་དེ་ཆོས་ལ་འགལ་(ཞིས་,ཞེས་)#ཉེས་པ་མི་གཏོང་བའི་ཕྱིར་དགེ་འདུན་སྨད་པའི་ལས་བྱས་ཏེ་བསྐྲད་དོ། །ལྟ་བར་ཞུགས་པ་མི་གཏོང་བའོ། །བཅོམ་ལྡན་འདས་ཀྱིས་གསུངས་པའི་ཆོས་ལ་བར་དུ་གཅོད་པར་མི་འགྱུར་རོ་ཞེས་ཟེར་བའི་ལྟུང་
[164a.7]བ་རྫོགས་སོ།། །།སྨྲ་བའི་ལྟུང་བ་ལ་འཆད་དེ། འབྷྲིད#། ལྟག་ཏུ་བཤད་པ་ལྟར་དགེ་སློང་བསྐྲད་པ་#ཤེས་བཞིན་དུ་འགྲོགས་པ་ལས་ལྟུང་བར་འགྱུར། དེ་སྐད་ཟེར་སྤངས་པ་#སླར་མ་བྱས་པའི་དགེ་སློང་ལས་སོ། །སངས་རྒྱས་ཀྱིས་#བར་དུ་གཅོད་པའི་ཆོས་གསུངས་པ་
[164b]
[164b.1]ལས་#བར་དུ་གཅོད་པར་མི་འགྱུར་རོ་ཞེས་ཟེར་བ་ལ་ལན་གསུམ་བསྒོ་སྟེ། མ་མཉན་ཅིང་སླར་མ་བཤགས་པའི་དགེ་སློང་དང་བཅར་ཞིང་འགྲོགས་པ་ལས་ལྟུང་བར་འགྱུར་རོ། །བསྟན་#པ་བྱིན་པ་ཡང་ངོ་། །དགེ་སློང་བསྐྲད་པ་ཀློག་པ་དང་ཁ་དོན་#འབུལ་བ་ལ་བསྟན་ཅིང་བསླབས་
[164b.2]ནའང་ལྟུང་བར་འགྱུར་རོ། །ཀུན་འདྲིལ་#བ་དང་། ཆོས་དང་ལས་བྱེད་པ་ལ་སོགས་པ་བསྐྲད་པའི་དགེ་སློང་འདྲི་ཞིང་འོང་བ་ལ་བསྟན་ནའང་ལྟུང་བའོ། །གནས་བཅའ་བ་དང་། བསྐྲད་པའི་དགེ་སློང་དེ་བདག་ལ་གནས་འཆར་བཅུག་ནའང་ལྟུང་བའོ། །བསྟན་པ་དང་#འཆད་
[164b.3]པ་ཡང་ངོ་། །ཆོས་དང་བསམ་གཏན་ལ་སོགས་པ་བསྟན་ཅིང་བཤད་ནའང་ལྟུང་བའོ། །ལྟ་བ་འཆགས་པ་བསྐྲད་པའི་དགེ་སློང་དེ་ལ་ཁྱོད་ཉེས་པ་མེད་དེ་དགེ་འདུན་གྱིས་བསྐྲད་པ་#མི་རིགས་ན་ཞེས་སྨྲས་ནའང་ལྟུང་། ཟང་ཟིང་སྤྱོད་པའོ། །བསྐྲད་པའི་དགེ་སློང་དེ་བཅར་
[164b.4]ཞིང་ཟས་དང་གོས་ལ་སོགས་པ་བྱིན་པའང་ལྟུང་བར་འགྱུར། གཡོག་#བདག་གིར་བྱས་པ། བསྐྲད་པའི་དགེ་སློང་དེ་བདག་#གི་གཡོག་ཏུ་ལས་དག་བྱེད་དུ་བཅུག་ནའང་ལྟུང་བའོ། །ཁྱིམ་དུ་ལྷན་ཅིག་ཉལ་བ། བསྐྲད་པའི་དགེ་སློང་དེ་དང་ཁྱིམ་གཅིག་གི་ནང་ན་ལྷན་
[164b.5]ཅིག་ཉལ་ནའང་ལྟུང་བའོ། །འཐས་#སོ། །ཁྱིམ་གཅིག་#གི་ནང་ན་ཉལ་ཏེ་སྐྱ་རེངས་འབྱུང་ན་འང་ལྟུང་ངོ་། །ནུབ་མོའོ། །སྐྱ་རེངས་འབྱུང་བའི་ནི་ཞག་གཅིག་ལོན་པའི་ནུབ་མོ་འདས་པའི་སྐྱ་རེངས་འབྱུང་ན་ལྟུང་བའོ། །གཞན་ཡང་འདུ་#བའོ། །བསྐྲད་པའི་དགེ་སློང་
[164b.6]དེ་དང་ལྷན་ཅིག་འགྲོགས་ཀྱང་རུང་གཏམ་བྱས་ཀྱང་རུང་སྟེ་ཅི་སྤྱད་ཀྱང་ལྟུང་བར་འགྱུར་རོ། །མ་གཏོགས་པ་ནི་ནད་པ་དང་ལྟ་བ་དབྱེ་བ་བྱ་བའི་ཕྱིར་རོ། །ལྟུང་བར་མི་འགྱུར་བ་ནི་བསྐྲད་པའི་དགེ་སློང་ནད་ཀྱིས་བཏབ་སྟེ་གསོ་བ་དང་བར་དུ་གཅོད་པར་མི་འགྱུར་རོ་ཞེས་
[164b.7]ཟེར་ཞིང་ལོག་པ་#བལྟས་པ་དང་བྲལ་ཞིང་འཆགས་སུ་གཞུག་པའི་ཕྱིར་བསྙེན་ཅིང་བཅར་བ་ནི་ཉེས་མེད་དོ། །སྤངས་པ་དང་འཇུག་པའོ། །དགེ་སློང་བར་དུ་གཅོད་པར་མི་འགྱུར་རོ་ཞེས་ཟེར་བའི་ཕྱིར་བསྐྲད་པ་དང་འགྲོགས་པའི་ལྟུང་བ་རྫོགས་སོ།། །།དགེ་སྦྱོང་གི་ལྟུང་བ་
[165a]
[165a.1]ལ་འཆད་དེ། ཚིག་དེ་བརྩམས་ནས་མི་གཏོང་བའི་དགེ་སྦྱོང་མ་རུང་པར་བྱ། དགེ་སྦྱོང་ཞིག་འདི་སྐད་ཟེར་ཏེ་བཅོམ་ལྡན་འདས་ཀྱིས་འདོད་པ་ནི་བར་དུ་གཅོད་དོ་ཞེས་གསུངས་པ་བར་དུ་གཅོད་པར་མི་འགྱུར་རོ་ཞེས་ཟེར་བ་ལ་བར་དུ་གཅོད་པར་འགྱུར་
[165a.2]གྱིས་དེ་སྐད་མ་ཟེར་ཅིག་ཅེས་དགེ་འདུན་གྱིས་བསྒོ་སྟེ་མ་མཉན་ཅིང་མ་བཏང་#ན་དགེ་སྦྱོང་དེ་བསྐྲད་དོ། །ཨུ་པ་ནན་དའི་སློབ་མ་དགེ་སྦྱོང་དང་དགེ་སྦྱོང་གཞན་དུ་རྩེ་ཞིང་སྡིག་པ་སྤྱད་པ་དགྲ་བཅོམ་པ་དང་བསྐུར་#པ་ལས་བཅས། སྔར་ཞུ་བ་བཞིའི་ལས་ཀྱིས་#ཁྱོད་ཅེས་ནས་ཕྱིས་
[165a.3]མ་རུང་བར་ཁྱོད་དོ་ཞེས་རིམ་གྱིས་ཞུ་བ་བྱེད་དེ་ཐོང་ཤིག་འདི་ལྟ་བུའི་གཟུགས་སྡིག་པ་ལ་ལྟ་བར་གྱུར་པ་ལས་དང་པོ་གླག་པ་བྱ་སྟེ་གཉིས་སོ་ཞེས་སོ་སོར་དེའི་མཐར་དགེ་སློང་གིས་བསྒོ། མདོ་ལྟག་མ་ལྟར་དགེ་སྦྱོང་བསྐྲད་པ་ནི་དགེ་འདུན་གསོལ་བ་དང་ཞུ་བའི་ལས་བྱེད་
[165a.4]པ་མཐོང་བར་མི་དགུག་གི་#ཕོ་ཉར་དགེ་སློང་ཅིག་བཏང་སྟེ་བར་དུ་གཅོད་པར་མི་འགྱུར་རོ་ཞེས་སྨྲ་བ་དེ་ཐོང་#ཤིག་མ་བཏང་#ན་ཁྱོད་དགེ་འདུན་གྱིས་སྐྲོད་#པར་བྱེད་དེ་གསོལ་བ་དང་ཞུ་བའི་ལས་#ལན་གཅིག་བྱས་ཟིན་ཏོ་ཞེས་བསྒོ། དེ་བཞིན་དུ་མ་བཏང་ན་བསྐྲད་པའི་ལས་གསོལ་
[165a.5]བ་དང་ཞུ་བའི་ལས་གཉིས་བྱས་ཟིན་གྱིས་ཐོང་ཤིག་ཅེས་བསྒོ། ལན་གཉིས་བསྒོ་སྟེའང་མ་གཏང་ན་ལན་གསུམ་གྱི་#བར་དུ་བསྒོ་སྟེ་མ་བཏང་ན་དགེ་སྦྱོང་དེ་བསྐྲད་དོ། །ལོག་ན་ལྷག་པ་མི་བྱ། མདོ་#ལྟག་མ་ལྟར་ལན་ཅིག་ལན་གཉིས་ལན་གསུམ་ཚུན་ཆད་དུ་བསྒོ་སྟེ་བཏང་#
[165a.6]ན་བསྒོ་བ་ཕྱི་མ་ཡང་བྱ་མི་དགོས་བསྐྲད་པ་ཡང་མི་བྱའོ། །མ་རུང་བའི་ཕྱིར་དགེ་སྦྱོང་#ལའོ། །ལྟག་ཏུ་བཤད་པ་ལྟར་ལན་གསུམ་དུ་བསྒོ་སྟེ་མ་བཏང་#ནས་བསྐྲད་པའི་དགེ་སྦྱོང་དེ་དང་བཅར་ཞིང་འགྲོགས་པ་ལས་ལྟུང་བར་འགྱུར་རོ། །ལྟུང་བར་འགྱུར་བ་ནི་ལྟག་ཏུ་དགེ་སློང་
[165a.7]བསྐྲད་པ་དང་འགྲོགས་ན་ལྟུང་བར་འགྱུར་བར་བཤད་པའི་ཚིག་ཀུན་འདིའི་ཡན་ལག་ཏུ་གཏོགས་ཏེ་དེ་#དང་འདྲའོ། །མ་རུང་བར་བྱ་བའི་བསྡུས་པའོ། །དགེ་སྦྱོང་བསྐྲད་པ་དང་འགྲོགས་པའི་ལྟུང་བ་རྫོགས་སོ།། །།ཁ་དོག་བསྒྱུར་#བའི་ལྟུང་བ་ལ་འཆད་དེ། སྔོན་པོ་དང་། 
[165b]
[165b.1]རམས་ཀྱིས་བཙོས་པ་དང་། བཙག་དང་ས་#དམར་གྱིས་བཙོས་པ་ཡང་རུང་འདམ་ལ་བཙོས་པ་ཡང་རུང་། ཤུན་པས་ཤིང་དང་ལྡུམ་གྱི་རྩ་བ་དང་ཤིང་ཤུན་དང་མེ་ཏོག་དང་ལོ་མས་བཙོས་པ། བདག་གིས་གོས་མ་བཙོས་པ་ལས་སོ། །འདི་རྣམས་ཀྱིས་ཁ་དོག་བསྒྱུར་
[165b.2]ཅིང་བཙོས་པ་ནི་གྱོན་ཅིང་འཆང་དུ་དབང་གིས་ཁ་དོག་མ་བསྒྱུར་བ་གྱོན་ཅིང་འཆང་ན་ལྟུང་བའོ། །མཐར་ནི་#ལྷུང་བཟེད་ཀྱི་ཁ་གཡོགས་#པ་དང་གཏུར་བུ་དང་རྐང་པའི་གོས་དང་ལུས་བཅིང་པ་དང་བགོ་བ་ལ་སོགས་པ་ཀུན་སྤྱོད་པའོ། །གོས་གསར་དུ་བྱས་ཤིང་སར་པ་
[165b.3]ཞིག་གསར་དུ་རྙེད་ཀྱང་རུང་རྙིང་#བ་ཞིག་ཉོས་སམ་བྱིན་ཏེ་གསར་དུ་རྙེད་ཀྱང་རུང་ཆུང་ངུ་ན་ལྷུང་བཟེད་ཀྱི་ཁ་བཅད་པ་དང་སྐ་རགས་ཡན་ཆད་མིང་གིས་སྨོས་པ་འདི་རྣམས་གང་ཡང་རུང་སྟེ་འཆང་ངམ་གྱོན་ན་#ལྟུང་བའོ། །སྡེ་#གཞན་གྱིས་ལས་ནའང་བརྟག་མི་དགོས། དགེ་
[165b.4]སློང་ཕ་#དང་དགེ་སློང་མ་དང་དགེ་སློབ་མ་དགེ་སྦྱོང་ཕོ་མོ་དང་ལྔ་གང་གིས་བཙོས་ཀྱང་རུང་ཁ་དོག་བསྒྱུར་ཟིན་པ་མི་#གདོད་བཙོ་མི་དགོས་ཏེ་གཅིག་ལ་གཅིག་བརྟགས་པའོ། །ཁྱིམ་པས་ཕྲོགས་ན་ཡང་མ་ཡིན། དགེ་སློང་གིས་གོས་ཁ་དོག་#བསྒྱུར་ཟིན་པ་ལས་རྐུན་
[165b.5]པོས་ཁྱེར་རམ་ཁྱིམ་པ་ཞིག་གིས་ཁྱེར་བ་ལས་སླར་འོངས་ཏེ་ཁ་དོག་མ་ཡལ་ན་བཙོ་མི་དགོས་ཏེ་བརྟགས་པའོ། །ཚོན་ཆེན་པོ་ཅན་བགོ་བར་མི་བྱ། གོས་ཚོན་ཆེན་པོས་བཙོས་པ་ནི་གང་གྱོན་ཀྱང་རུང་སྟེ་ཉེས་བྱས་རེ་རེར་འགྱུར་རོ། །ཚོན་ཆེན་པོ་ནི་མཚལ་དང་ལི་ཀྲུ་
[165b.6]དང་བཙོད་དང་རྒྱ་སྐྱེགས་དང་གུར་གུམ་དང་ལེ་བརྒན་རྩི་དང་ཐིང་ཤིང་#དང་རྨ་ཤིང་དང་བརྒྱད་དོ། །ཁྱིམ་པའི་ཡང་མ་ཡིན་ཁྱིམ་པའི་གོས་འདྲ་བ་གྱོན་པ་ནི་ཅི་ལྟ་བུ་གྱོན་ཀྱང་ཉེས་བྱས། སྤྱད་པའི་ནི་གཙུག་ལག་ཁང་གི་ནང་ན་ངུར་སྨྲིག་གིས་གཡོགས་#ནའོ། །ཁྱིམ་པའི་
[165b.7]གོས་གྱོན་ཀྱང་ཉེས་མེད་པ་ནི་མི་གཞན་གྱིས་མ་མཐོང་བར་གཙུག་ལག་ཁང་དུ་ནི་ཀ་ཤས་མི་སྣང་བར་གཡོགས་ཏེ་གྱོན་པ་ནི་ཉེས་མེད། ལམ་དུ་བརྙས་ཏེ་བགོ་བ་ནི་སྤྱིའི་འོ། །ལམ་དུ་ཞུགས་པ་ལས་དགེ་སློང་ལ་ལ་ཞིག་གིས་གོས་བརྙན་པོ་#རྙེད་ན་གཅིག་པོ་གོ་ཚེར་མི་བགོ་
[166a]
[166a.1]བར་ཀུན་གྱིས་#སྤྱིར་སྤྱད་དོ། །གྲོགས་ནི་དགེ་སློང་དང་དགེ་སྦྱོང་གཅིག་ན་རྒན་པོ་ནས་གག་ཏུ་གྲུབ་པའི་སྟེང་དུ་སྦྱིན། ཀུན་གྱིས་#སྤྱིར་བརྙས་པའི་གོས་སྤྱད་པ་ནི་དགེ་སློང་རྒན་རིམས་#ནས་ཅི་ཐོབ་ཐོབ་ཏུ་གཡོགས་ཤིང་#བསྐོན་ཏེ་དགེ་སྦྱོང་ཡན་ཆད་ཀུན་ཐོབ་
[166a.2]ན་ལེགས་ཀུན་མི་ཐོབ་ན་མཇུག་མ་ནས་དུ་མ་ཐོབ་པ་ན་#ཁ་རྗེ་ཆེ་ཆུང་དུ་ཟད་དེ་ཉེས་མེད་དོ། །མ་ཆད་ན་གྱོན་ཏེ་འཆག་ཏུ་མི་འགྲོ། སྟེང་#གོས་སྤྱིར་བརྙར་བྱིན་པ་ལས་བདག་གཅིག་པུ་གྱོན་ཏེ་འཆག་ཏུ་མི་འགྲོ#། སྟེང་དུ་བཅགས་#པ་ནི་སྤྱན་དྲངས་ནས་བསོད་ནམས་འདོད་
[166a.3]པས་སར་པ་ཁ་ཚར་མ་བཅད་པ་#མི་རྟག་པ་ཡིད་ལ་བཟུང་པས་བཅོམ་སྟེའོ། །ཡོན་བདག་དད་པས་བསོད་ནམས་འདོད་པའི་ཕྱིར་སྟན་དང་ཡོ་བྱད་ལ་སོགས་པ་ནོར་རྫས་བཟང་པོ་དང་ཁ་ཚར་མ་བཅད་པ་ལ་སོགས་པས་བརྒྱན་ཅིང་བཏིང་སྟེ་སྤྱན་དྲངས་ནས་ནོར་རྫས་དེ་རྣམས་ལ་
[166a.4]མི་རྟག་ཅིང་འཇིག་པ་ཡིན་ཏེ་མི་རྟག་པའི་རྫས་#དེ་ལ་སྤྱད་པས་བསོད་ནམས་རྟག་པར་འགྱུར་བར་ཡིད་ལ་བསམས་ཏེ་སྤྱད་པ་ནི་ཉེས་མེད་དོ། །གོས་མ་བཙོས་པའི་སྦྱོར་བའོ། །གོས་ཁ་དོག་མ་བསྒྱུར་བ་#གྱོན་པའི་ལྟུང་བ་རྫོགས་སོ།། །།རིན་པོ་ཆེའི་ལྟུང་བ་ལ་འཆད་དེ། རེག་
[166a.5]པ་དང་རེག་ཏུ་བཅུག་ན་བདག་གི་མ་ཡིན་པའི་རིན་པོ་ཆེ་ཡང་བྱེད་དོ། །བདག་གི་མ་ཡིན་པ་ནོར་བུ་#རིན་པོ་ཆེ་རྣམས་དང་གསེར་དངུལ་ལས་བྱེད་དུ་བྱས་པ་ལ་སོགས་པ་ལ་བདག་གིས་བཟུང་ངམ་གཞན་འཛིན་དུ་བཅུག་ནའང་ལྟུང་ངོ་། །དེར་གཏོགས་པ་ཡང་ངོ་། །རིན་པོ་ཆེར་#
[166a.6]གཏོགས་པ་བཟུང་ན་ལྟུང་བར་འགྱུར་ཏེ་རིན་པོ་ཆེར་གཏོགས་པ་གང་#གང་ཡིན་པ་ནི་འོག་ནས་འཆད་པའི་སཱུ་ཏྲ་རྣམས་ཡིན་ནོ། །དེ་དག་ནི་མཚོན་ཆ་སྟེ་གཡུལ་དུ་སྤྱོད་པ་དང་རོལ་མོའི་ཡོ་བྱད་ཀྱིས་སྤྱད་ཀྱང་ངོ་། །རིན་པོ་ཆེར་གཏོགས་པ་ནི་མཚོན་ཆ་གཡུལ་དུ་འཐབ་མོ་བྱེད་
[166a.7]པའི་སྤྱད་དང་རོལ་མོའི་ལག་ཆ་ལ་སོགས་པ་ལ་བྱ་སྟེ་གང་ལ་རེག་ཀྱང་རུང་#ལྟུང་བར་འགྱུར། དགོས་པའི་ཕྱིར་དགོས་པར་གྲུབ་ན་རྩ་བའོ། །སཱུ་ཏྲ་ལྟག་མའི་ནང་ནས་འབྱུང་བའི་མཚོན་ཆ་དང་རོལ་མོའི་ཆ་སྤྱད་ནི་མ་ཆད་ཅིང་མ་བྲལ་ཏེ་སོ་སོ་ལས་སུ་སྤྱད་དུ་རུང་བ་ལ་
[166b]
[166b.1]བཟུང་ན་ལྟུང་བའོ། །མ་གྲུབ་ན་ཉེས་བྱས་པ། མཚོན་ཆ་དང་རོལ་མོའི་ཆ་སྤྱད་ཆག་གམ་གྲུགས་ཏེ་#སྤྱད་དུ་མི་རུང་པ་ལ་རེག་ན་ཉེས་བྱས། མ་གཏོགས་པ་ནི་#བདག་གི་བྱ་བར་མ་ཞུགས་པ་ནོར་ཆུད་མི་གཟན་པའི་སེམས་ཀྱིས་#གཙུག་ལག་ཁང་དང་དེའི་མཚམས་སུ་གཏོགས་
[166b.2]པ་ནའོ། །རིན་པོ་ཆེ་དང་རིན་པོ་ཆེ་ལ་གཏོགས་པ་བཟུང་#ཡང་ཉེས་པ་མེད་པ་#ནི་གཙུག་ལག་ཁང་གི་ཕྱིར་ཚུན་ཆད་ཀྱི་ནང་ངམ་ར་བའི་ཕྱི་རོལ་གཙུག་ལག་ཁང་གི་མཚམས་སུ་གཏོགས་པ་ཚུན་ཆད་གཅིག་ན་གཞན་གྱི་ནོར་འཁྱམ་#པ་ཞིག་འདུག་ན་ནོར་བདག་སུའི་ཡིན་ན་
[166b.3]སླར་སྦྱིན་པའི་ཕྱིར་མི་སྟོར་བར་བྱ་བར་བསམས་ཏེ་བདག་གིས་བླངས་སམ་གཞན་ལེན་དུ་བཅུག་ཀྱང་ཉེས་མེད། དེ་ལ་མི་གཡེལ་བར་རོ། །མདོ་ལྟག་མ་ལྟར་རྫས་བླངས་པ་དེ་ནོར་བདག་སླར་སྦྱིན་པའི་ཕྱིར་མ་སྟོར་བར་#ནན་ཏན་ཏུ་#བསྲུང་། ཞག་བདུན་ནམ་བརྒྱད་དུ་
[166b.4]དེའི་མཚམས་སུའོ། །སླར་སྦྱིན་པའི་ཕྱིར་བླངས་པའི་ནོར་དེ་#ནོར་བདག་ལེན་དུ་མ་འོངས་སམ་ཁུངས་མ་ཕྱིན་ན་བདག་ཉིད་ཀྱི་ལག་ཏུ་ཞག་བདུན་ནམ་བརྒྱད་དུ་ཆོངས་ཤིག །འགྲོ་ན་ཉལ་ཉིལ་ལམ་ལོ་མ་བསྡུས་པས་གཡོགས#། རྙེད་པའི་གཞི་དེ་ཉིད་དུ་སྦར་རུང་བ་
[166b.5]ཞིག་གམ་བླངས་པ་ལས་བདག་གུད་དུ་འགྲོ་ན་སའམ་སྦུར་མ་ལ་སོགས་པས་གཡོགས་ཏེ་གཞན་གྱིས་མི་རྙེད་པར་སྦས་#ལ་འགྲོ། རྟགས་#ལ་མ་ཕབ་ན་ངའི་ཞེས་ཟེར་ཡང་མི་སྦྱིན། ནོར་རྙེད་པ་དེ་ལ་ནོར་བདག་ང་ཡིན་ཞེས་ཟེར་ཞིང་ལེན་པ་ཞིག་འོངས་ན་ནོར་མི་
[166b.6]བསྟན་པར་སྤུ་རྟགས་དྲིས་ཏེ་མཐུན་ན་སྦྱིན་སྤུ་རྟགས་དང་མི་མཐུན་ན་མི་སྦྱིན། མ་འོངས་ཏེ་འདས་ན་དགེ་འདུན་གྱི་མཛོད་དུ་གཞུག །ནོར་རྙེད་པ་དེ་ཞག་བརྒྱད་ཀྱི་བར་དུ་བསྡད་དེ་ནོར་བདག་མ་འོངས་ཤིང་ཁུངས་མ་ཕྱིན་ན་བདག་གི་ལག་ན་མི་བཅང་བར་དགེ་འདུན་གྱི་
[166b.7]མཛོད་དུ་གཞུག་གོ། །ཟླ་བ་དྲུག་གི་མཐའི་བར་དུ་བཅད། སཱུ་ཏྲ་ལྟག་མ་ལྟར་དགེ་འདུན་གྱི་མཛོད་དུ་བཞག་པ་ལས་ནོར་བདག་མ་འོངས་ན་ཟླ་བ་དྲུག་གི་བར་དུ་མཛོད་དུ་བཞག་སྟེ་བཅང་། འདས་ཏེ་མ་འོངས་ན་སངས་རྒྱས་སམ་དགེ་འདུན་གྱིས་གང་དུ་རྙེད་པ་
[167a]
[167a.1]དེར་སྦྱར། ཟླ་བ་དྲུག་གི་བར་དུ་དགེ་འདུན་གྱི་མཛོད་དུ་བཞག་ཀྱང་ནོར་བདག་མ་འོངས་ན་སངས་རྒྱས་ཀྱི་མཆོད་རྟེན་དང་ཉེ་བ་ཞིག་ན་འདུག་པ་ལས་རྙེད་ན་ནི་སངས་རྒྱས་ཀྱི་དཀོར་དུ་བྱའོ། །དགེ་འདུན་དང་ཉེ་བ་ཞིག་ནས་རྙེད་དེ་བླངས་ན་དགེ་འདུན་
[167a.2]གྱི་དཀོར་དུ་བྱའོ། །མི་མཁོ་ན་བཙོང་ལ་མཁོ་ཞིང་བརྟན་པར་རོ། །དགེ་འདུན་ནམ་སངས་རྒྱས་ལ་ཕུལ་བའི་ནོར་དེ་སྤྱད་དུ་མི་མཁོ་ན་ཕྱིས་ནོར་བདག་ལེན་དུ་འོངས་ན་གཏན་སྟོར་བར་མི་བྱ་བའི་ཕྱིར་ཟངས་ལྟ་བུ་བརྟན་པར་འདུག་པའི་རྫས་སུ་བཙོང་། དེ་སྟེ་བདག་པོ་
[167a.3]འོངས་ན་གནང་བ་བསླང་#མི་འདོད་ན་སྦྱིན། །སཱུ་ཏྲ་ལྟག་མ་ལྟར་བཙོངས་པ་ལས་ནོར་བདག་འོངས་ནས་ཁྱོད་ཀྱི་བསོད་ནམས་སུ་རུང་བའི་ཕྱིར་དཀོན་མཆོག་ལ་ཕུལ་ཏེ་སྤུ་བསྒྱུར་བ་འདི་ཡིན་གྱིས་#དད་པ་བསྐྱེད་ཅིག་ཅེས་དད་པ་བསྐྱེད་དུ་མི་བཏུབ་ཏུ་#འདོད་ཅེས་ཟེར་ན་སླར་སྦྱིན། 
[167a.4]དེ་སྟེ་སྐྱེད་#སློང་ན་འདི་ཉིད་ཀྱང་མང་བར་མི་སེམས་སམ་ཇི་སྲིད་དུ་བདག་ཅག་#གིས་བསྲུངས་ཞེས་སྨྲོས་ཤིག །སཱུ་ཏྲ་ལྟག་མ་ལྟར་ནོར་སྤུ་བསྒྱུར་བ་སླར་བྱིན་པ་ལས་ནོར་གྱི་སྐྱེད་དང་སྤྱད་#པའི་གླ་ལ་#སོགས་པ་འདོད་ཅེས་ཟེར་ན་འདི་སྲིད་དུ་ངས་བསྲུངས་ཏེ་ནོར་དངོས་མ་སྟོར་བར་
[167a.5]བྱིན་པ་འདི་ཉིད་ཆེ་ཞིང་མང་བར་མི་#སེམས་སམ་ཞེས་ཤགས་གདབ། ནོར་བུ་ལ་སོགས་པ་བདར་ཕུག་ན་མཁོ་བའོ། །ནོར་བུ་བྱི་བདར་བྱས་ཤིང་ཕུག་པ་ལ་རེག་པ་ནི་ལྟུང་བ་མ་བདར་མ་ཕུག་པ་ལ་རེག་པ་ནི་ཉེས་བྱས་མགུལ་འཁོར་དང་གདུ་བུ་དང་དཔུང་རྒྱན་དང་ཕྲེང་བ་དང་
[167a.6]ཕྲེང་ཕྱེད་པ་དང་གཞུག་པར་ནའོ། །གསེར་དངུལ་དང་ནོར་བུའི་མགུལ་འཁོར་དང་གདུ་བུ་དང་དཔུང་རྒྱན་དང་ཕྲེང་བ་དང་དོ་ཤལ་ལ་སོགས་པ་སྤྱད་ཅིང་གཞུག་ཏུ་རུང་བ་ལ་བཟུང་བ་ནི་ལྟུང་བ#། ཆག་ཅིང་ཆད་ཏེ་སྤྱད་དུ་མི་རུང་བ་ལ་བཟུང་བ་ནི་ཉེས་བྱས། རོལ་མོ་བྱིན་#
[167a.7]ན་དང་བེ་ནུ་དང་བལ་ལ་རི་དང་མ་ཧ་ཏི་དང་མུ་གྷོ་ཥ་རྣམས་རྒྱུད་དང་བཅས་པ་དག་གོ། །རོལ་མོ་སྤྱད་པ་མིང་གིས་སྨོས་པ་འདི་རྣམས་ནི་བྱི་བང་ཤ་དགས་ཏེ་རྒྱུད་དང་བཅས་པ་ལ་བཟུང་ན་ལྟུང་བའོ། །རྒྱུད་དང་སོ་སོར་བྲལ་བ་ནི་ཉེས་བྱས། ཟེར་བ་#གླིང་བུ་དང་། དུང་དང་བུད་
[167b]
[167b.1]དུང་དང་། རྔ་དང་རྔ་བོ་ཆེ་སྟེ་གཟིངས་དང་། བི་དྷྲི་#དང་རྔ་བེ་རི་དང་། པ་ཊ་ཧ་དང་རྔ་#ཆུང་ངུ་ལག་པ་གཉིས་ཀྱིས་#བརྡབ་པ་དང་། མུ་ར་བ་རྣམས་སོ། །རྫ་མ་དང་#ལས་བྱས་པའི་རྔ་དང་འདི་རྣམས་ལ་རེག་ནའང་#ལྟུང་ངོ་། །གཞུ་རྒྱུད་དང་བཅས་ནའོ། །གཞུ་རྒྱུད་དང་བཅས་པ་ལ་རེག་ནའང་ལྟུང་བར་
[167b.2]འགྱུར་རོ། །དེ་བཞིན་དུ་རལ་གྲི་དང་ཟོར་རལ་དང་སོ་གཅིག་པ་དང་མདུང་དང་ལག་མདུང་དང་ཨེ་ཏ་དག་གོ། །མིང་གིས་སྨོས་པ་འདི་རྣམས་སྤྱད་དུ་རུང་བ་ལ་རེག་ནའང་ལྟུང་། སྤྱད་དུ་མི་རུང་ན་ཉེས་བྱས། མདའ་དང་ལྕགས་མདའ་#དང་སྟག་མདའ་མདེའུ་#དང་བཅས་
[167b.3]པའོ། །མདའི་#མིང་གིས་སྨོས་པ་འདི་རྣམས་སྤྱད་དུ་རུང་ཞིང་མདེའུ་དང་བཅས་པ་ལ་རེག་ནའང་ལྟུང་བའོ། །རིང་བསྲེལ་དང་བཅས་པའི་སྐུ་གཟུགས་ལ་ཡང་ངོ་། །ཤ་རི་རམ་#ནང་ན་ཡོད་པའི་སྐུ་གཟུགས་ལ་རེག་ནའང་ལྟུང་བ། ཉེས་མེད་པ་ནི་དེར་སྟོན་པའི་འདུ་
[167b.4]ཤེས་གཞན་ནོ#། །ཤ་རི་རམ་#ཡོད་པའི་གཟུགས་ཁྱིམ་པའམ་དགེ་སྦྱོང་མེད་ན་སྟོན་པ་ཡིན་པར་བསམས་ཤིང་མཆོད་པར་གཟུང་#བ་ནི་ཉེས་མེད་དོ། །ནོར་བུ་#དང་ཟན་དང་སོག་#མའི་ཕྲེང་བ་དང་ཆུ་སྦྲང་དང་མ་ཏིལ་གྱི་སྦལ་སྐད་དང་བལ་གཞུ་དང་མདེའུ་གཞུ་ནི་ཕྱེད་དོ། །མིང་གིས་
[167b.5]སྨོས་པ་འདི་རྣམས་ལ་རེག་ཅིང་བྱས་ནའང་ཉེས་བྱས་སོ། །གསེར་གྱི་ཐུ་ལུམ་མོ་#མཁོ་བའོ། །གསེར་དང་དངུལ་གྱི་གར་བུ་དང་སྦྲམ་དང་གསེར་ཕྱེ་དང་དགོག་ལ་སོགས་པ་བྱད་#དུ་མ་བྱས་པ་ལ་རེག་པ་ནི་ཉེས་བྱས། སྔངས་ན་གཟུང་#ངམ་བདག་གི་ལ་མི་གནོད་ན་དགེ་
[167b.6]འདུན་གྱིའམ་མཆོད་རྟེན་གྱི་གསེར་དངུལ་སྦོས་ཏེ་སོང་ཤིག་འཇིགས་པའི་རྐྱེན་ཅིག་བྱུང་སྟེ་#དཀོན་མཆོག་གསུམ་གྱི་དཀོར་གསེར་དངུལ་ལམ་རིན་པོ་ཆེ་#ལ་སོགས་པ་བཀྲམ་པའམ་མ་བྲུབས་པ་ལ་བདག་གིས་བྲུབ་ཅིང་གཞུག་ནུས་པ་ཙམ་གྱིས་#ཆོད་ན་བྲུབས་#ཏེ་
[167b.7]སྡུས་ལ་སོང་ཤིག་རེག་ཀྱང་ཉེས་མེད་དོ། །དད་པའམ་དགེ་སྦྱོང་གིས་སོ། །ལྟག་མ་ལྟར་བྲུབ་པ་དགེ་སྦྱོང་དང་ཁྱིམ་པ་ཡོད་ན་བདག་གིས་མ་རེག་པར་ཁྱིམ་པ་དང་དགེ་སྦྱོང་བྱེད་དུ་གཞུག །མེད་ན་བདག་གིས་སོ། །དཀོན་མཆོག་གི་དཀོར་བྲུབ་#པ་ཁྱིམ་པ་དང་
[168a]
[168a.1]དགེ་སྦྱོང་དང་ཁྱིམ་པ་མེད་ན་བདག་གི་#བྲུབས་པ་ཉེས་མེད་དོ། །དེ་བརྐོས་#ཏེའོ། །ལྟག་ཏུ་བཤད་པ་ལྟར་དཀོན་མཆོག་གི་དཀོར་བྲུབ་#པའི་གནས་མེད་པ་#དགེ་སློང་དང་ཁྱིམ་པའང་མེད་ན་བདག་གིས་ས་བརྐོས་ཏེ་སྤྱད་ཀྱང་ཉེས་མེད། མེད་ན་སྦྱིན། 
[168a.2]ལྟག་མ་ལྟར་སྦས་པ་ལས་འཇིགས་པའི་རྐྱེན་རྐུན་#པོ་མེད་ན་ཕྱུང་ལ་སོ་སོའི་རྐྱེན་#དུ་གཞག །དབྱུང་བའང་#དེ་བཞིན་ནོར་སྦས་པ་སླར་དབྱུང་བའི་ཚེ་དགེ་སྦྱོང་དང་ཁྱིམ་པ་མེད་ན་བདག་གིས་ཕྱུང་ཞིང་རེག་ཀྱང་ཉེས་མེད། ཉེས་མེད་པ་ནི་མི་མ་ཡིན་པའི་གནས་ན་བསོད་ནམས་
[168a.3]ལས་སྐྱེས་པ་དེ་སྟེ་དེ་དག་ཏུ་རིན་པོ་ཆེའི་སའམ་སྟེགས་ལ་སོགས་པ་ཡང་ངོ་། །ལྷ་བྲན་ལྟ་བུ་ཁོ་བདག་གི་བསོད་ནམས་ཀྱིས་#ཁང་ཁྱིམ་དང་ས་གཞི་ཡན་ཆད་རིན་པོ་ཆེ་དང་གསེར་དངུལ་དུ་འདུག་པ་ཞིག་གིས་#དགེ་སློང་སྤྱན་དྲངས་ཏེ་སྤྱད་ཅིང་རེག་པ་ནི་#ཉེས་མེད་དོ། །བཟའ་བའི་
[168a.4]སྣོད་གཞན་མེད་ན་ཡང་ངོ་། །སཱུ་ཏྲ་ལྟག་མ་ལྟར་རེག་ཀྱང་ཉེས་མེད་པ་ནི་བཟའ་བའི་སྣོད་སྤྱད་དང་། རྫས་གཞན་མེད་ན་རེག་ཀྱང་ཉེས་མེད། མལ་སྟན་དུ་འདུག་པ་ཡང་ངོ་། །ལྟག་ཏུ་བཤད་པ་ལྟར་སྤྱན་དྲངས་པ་ལ་ཞག་དུ་གནས་ནའང་ཁྲི་སྟན་རིན་པོ་ཆེ་ལ་འདུག་ཅིང་
[168a.5]ཉལ་བའང་ཉེས་མེད་དོ། །སོང་ཤིག་ཐེག་པས་སོ། །ལམ་རིང་པོར་འགྲོ་ན་རྟ་དང་ཤིང་རྟ་དང་བལ་གླང་#དང་ཁྱོགས་ལ་བཞོན་དུའང་#རུང་ངོ་། །ཆོས་ཀྱི་དོན་གྱི་#དབང་གིས་ཏེ། ཆོས་ཀྱི་དོན་གྱི་ཕྱིར་གཞན་གྱིས་བཀུག་གམ་བདག་ཆོས་སློབ་པའི་ཕྱིར་འགྲོ་བ་ནི་བཞོན་དུ་
[168a.6]དབང་ངོ་། །རྒྱན་ཅན་ལ་མ་ཡིན། རྟ་དང་ཤིང་རྟ་ལ་སོགས་པ་གསེར་དངུལ་དང་རིན་པོ་ཆེས་བརྒྱན་པ་ལ་མི་#བཞོན། རྒན་པོ་དང་ནད་པ་མ་ཡིན་པ་གཞན་མ་ཡིན། ཆོས་ཀྱི་ཕྱིར་བཞོན་#དུ་དབང་བ་ཡང་ནད་པ་དང་རྒན་པོ་འགྲོ་མི་ཕོད་པ་བཞོན་དུ་དབང་ངོ་། །འདུག་ཅིང་ཆོས་
[168a.7]ཉན་པའི་ཕྱིར་རིན་པོ་ཆེའི་སེང་གེའི་ཁྲི་ལ་མི་རྟག་པ་#ཡིད་ལ་བྱ་སྟེ་བཅོམ་ནའོ། །ཆོས་བཤད་པ་དང་ཁ་སྟོན་#བྱེད་པའི་ཕྱིར་རིན་པོ་ཆེ་ལ་སོགས་པའི་ཁྲིའི་སྟེང་དུ་འདུག་ནའང་མི་རྟག་ཅིང་འཇིག་པར་འགྱུར་རོ་སྙམ་བསམས་ཏེ་འདུག་ནའང་ཉེས་མེད་དོ། །འཇུག་ན་
[168b]
[168b.1]ཁྱིམ་པའིའོ་ཞེས་བཅས་པ་དག་ལས་#བརྟག །ཁྱིམ་པའི་ཁྲི་སྟན་རིན་པོ་ཆེ་ཞིག་ལ་གཞག་ནའང་ཁྱིམ་པའི་རྫས་དེ་མི་རྟག་ཅིང་འཇིག་པ་ཡིན་ཏེ་སྤྱད་པས་བསོད་ནམས་རྟག་པར་འགྱུར་རོ་#བར་བསམས་ཏེ་འདུག་ནའང་ཉེས་མེད། གསེར་གྱིས་སྤྲས་དྲིལ་བུས་བསྐོར་
[168b.2]བའི་གོས་ལ་ཡང་ངོ་། །ཁྱིམ་པའི་ཁྲི་སྟན་ལ་གསེར་གྱིས་སྤྲས་པའི་དྲིལ་བུས་བརྒྱན་པ་ཞིག་ནའང་ལྟག་མ་ལྟར་བསམས་ཏེ་#སྤྱད་དོ། །དེར་ནོར་བུས་སྤྲས་གསེར་དངུལ་གྱིས་བརྒྱན། ཁྱིམ་པའི་ཁྲི་སྟན་གསེར་དངུལ་གྱི་གྱིམ་ཕག་དང་ནོར་བུས་བརྒྱན་པ་ཞིག་ལ་
[168b.3]སྤྱོད་ནའང་ལྟག་མ་ལྟར་བསམས་ཏེ་སྤྱད་དོ། །དེ་དག་#ཀྱང་གཞུག །ཁྱིམ་པའི་ཁྲི་སྟན་རྒྱན་ཅན་ལ་སྤྱོད་སྤྱོད་དེ་ཆར་པ་བབ་སྟེ་དྲུང་ན་ཁྱིམ་པ་མེད་ན་བསྐྱལ་ཞིང་སྦ་བའི་ཕྱིར་རེག་ཀྱང་ཉེས་མེད་དོ། །མ་བརྟགས་པ་མ་ཡིན་པ་ནི་སྟོན་པར་འདུ་ཤེས་བཞག་སྟེ་ཁྱིམ་པ་དང་
[168b.4]དགེ་སྦྱོང་མེད་ན་སངས་རྒྱས་ཀྱི་སྐུ་གཟུགས་ལ་ཆོས་ཀྱི་དོན་ཀྱི་#ཕྱིར་རེག །དགེ་སྦྱོང་དང་ཁྱིམ་པ་མེད་པ་སངས་རྒྱས་ཀྱི་སྐུ་གཟུགས་གསེར་དངུལ་དང་རིན་པོ་ཆེ་ཞིག་ལས་བྱས་པ་སྦ་བརྟུལ་དང་བྱི་བདར་བྱེད་ན་སྟོན་པ་ཡིན་པས་མཆོད་པའི་དོན་གྱི་ཕྱིར་རེག་གོ་ཞེས་བསམས་
[168b.5]ཏེ་རེག་ཀྱང་ཉེས་མེད་དོ། །དེའི་རྫས་ཀྱང་ངོ་། །སངས་རྒྱས་དང་ཆོས་ཀྱི་རྒྱན་དང་དཀོར་ལ་སོགས་པ་ལ་#ལྟག་མ་ལྟར་བསམས་ཏེ་བཟུང་ཞིང་#སྤྱད་ཀྱང་ཉེས་མེད། རྣ་ཆ་བགོ་ཞིང་མི་སྤྱད། དགེ་སློང་གིས་ལུས་རྒྱན་#རྣ་ཆ་ལ་སོགས་པ་མི་གདགས། རྒྱ་ཆོངས་ཤིག །
[168b.6]རྒྱ་བཅངས་ཀྱང་ཉེས་མེད་དོ། །མི་བགོ་བའོ། །རིན་པོ་ཆེ་ལས་#བྱས་པའི་རྒྱ་དང་རིན་པོ་ཆེ་#ལུས་ཀྱི་རྒྱན་དུ་བྱས་པ་ལ་རྒྱ་བྲིས་པ་མི་བཅང་ངོ་། །ཞ་ཉེ་ཟངས་ར་གན་ཁར་#བ་རྒྱ་སྐྱེགས་ཤིང་རྡོ་ཁམ་བ་སོ་རྭ་ལས་སོ། །རྒྱའི་རྒྱུ་ནི་མིང་གིས་སྨོས་པ་འདི་རྣམས་ལ་བྱའོ། །འདི་
[168b.7]རྣམས་ལ་ལུས་ཀྱི་རྒྱན་དུ་བྱས་པ་ལས་རྒྱ་འདྲིར་ཀྱང་མི་གནང་ངོ་། །#མཚན་མ་ནི་དགེ་འདུན་གྱི་ན་དབུས་སུ་འཁོར་ལོ་ངོས་སུ་{རི་དགས་,རི་དྭགས་}གཉིས་འོག་ཏུ་གཙུག་ལག་ཁང་གི་བདག་པོའི་མིང་ངོ་། །དགེ་འདུན་གྱི་སྤྱིའི་རྒྱ་ནི་ཐབས་འདི་ལྟར་བྲིའོ། །གང་ཟག་གི་ན་ཀེང་
[169a]
[169a.1]རུས་སམ་#མགོ་ཐོད་དོ། །དགེ་སློང་གང་ཟག་གི་རྒྱ་ནི་མིང་རུས་མི་བྲི་བར་མིའི་ཀེང་རུས་དག་བྲིའོ། །སོ་{མངས་ཀྱིས་་,མང་གིས་}སྐྲ་མི་བཤད་དགེ་སློང་གིས་#མགོ་སོ་{མངས་ཀྱ་}སྐྲ་མི་བཤད། དཔེར་ན་#འདི་བཞིན་ནོ། །སོ་{མངས་ཀྱིས་,མང་གིས་}མི་བཤད་#པ་བཞིན་དུ་རྩ་
[169a.2]དང་ཐུར་མ་དང་ཕག་#ཟེ་ལ་སོགས་པ་ཅིས་ཀྱང་མི་བཤད#། མེ་ལོང་ལ་བཞིན་མི་བལྟ། དགེ་སློང་མེ་ལོང་ལ་བལྟར་མི་གནང་ངོ་། །ཆུ་ཡང་ངོ་། །ཆུའི་ནང་དུ་གདོང་གི་གཟུགས་འབྱུང་བའི་ཕྱིར་ཆུ་ལའང་བཞིན་མི་བལྟ། ལྟུང་བ་མེད་པ་ནི་ཆུ་བརྟག་པའི་ཕྱིར་དང་
[169a.3]གཉེར་མ་དང་སྐྲ་སྐྱ་བ་བལྟ་བའོ། །ཆུ་དང་མེ་ལོང་ལ་བལྟས་ཀྱང་ཉེས་མེད་པ་ནི་ཆུ་བརྟག་པའི་ཕྱིར་ཆུའི་ནང་དུ་བཞིན་གྱི་གཟུགས་བརྙན་མཐོང་བ་དང་གཉེར་མ་དང་རྒས་པའི་ཚད་བལྟ་བའི་ཕྱིར་བལྟས་པ་ནི་ཉེས་མེད། སྔོན་དང་མཐའ་མའི་མཚན་མ་བཟུང་བ་ལའོ། །
[169a.4]རྒན་པོ་དང་གཉེར་མ་མེ་ལོང་ལ་བལྟ་བ་ཉེས་མེད་པ་ནི་མི་རྟག་པར་ཚོར་ཞིང་དགེ་བ་ལ་འགྲུས་པར་འགྱུར་བའི་ཕྱིར་ཉེས་མེད་དོ། །སོར་རིས་གསུམ་མི་བྱ། ས་དཀར་རམ་ཙན་དན་གྱིས་ལུས་ལ་མུར་འདུག་བཞིན་དུ་མཛུབ་རིས་མི་བྱ། རོ་ཙ་ནས་མི་བྱུག །བསུང་ཞིམ་པོ་
[169a.5]གླང་གི་ལྟོ་ནས་འོང་པས་ལུས་ལ་མི་བྱུག །བསུང་གི་མ་#ཡིན། དྲི་བསུང་ངོ་ཅོག་གིས་#ལུས་ལ་མི་བྱུག །བསོད་ནམས་ཀྱི་ཕྱིར་ན་བསུང་གི་ཕྱེ་མས་#རྐང་པ་ལ་སྤྱད་བསུང་ཞིམ་པོ་ཞིག་ཡོན་#བདག་གིས་བྱིན་ཏེ་ལུས་ལ་མི་བསྐུར་#མི་རུང་ཞེས་ཟེར་ན་མིག་ལ་ཡང་
[169a.6]ཕན་པའི་ཕྱིར་རྐང་པ་ལ་བསྐུ། དེའི་མདུན་དུ་མི་དབྱིད། བསུང་#གིས་རྐང་པ་ལ་བསྐུས་པ་ཡོན་བདག་གུད་དུ་མ་སོང་གི་བར་མི་དབྱིད། དེས་བྱུགས་ནས་དགེ་འདུན་འདུས་པ་མ་ཡིན། དྲི་བསུང་གིས་བསྐུས་ཏེ་དགེ་འདུན་འདུས་པའི་ཁྲོད་དུ་མི་འགྲོ། ཁྱིམ་པ་རྣམས་
[169a.7]ལ་ཆོས་མི་བཤད། དྲི་བསུང་གིས་བསྐུས་ཏེ་ཁྱིམ་པ་ལ་ཆོས་མི་བཤད། རིགས་སུ་མི་འགྲོ། དྲི་བསུང་གིས་བསྐུས་ཏེ་གྲོང་ལ་སོགས་པར་མི་འགྲོ། མཐར་ནི་ཁྲུས་བྱ། ན་བའི་ཕྱིར་དྲི་གསུང་གིས་#ལུས་ལ་བྱུགས་#པ་དང་། རྐང་པ་ལ་བྱུགས་པ་ན་ཡོན་བདག་སོང་ངམ་
[169b]
[169b.1]མི་དོགས་#ན་ཁྲུས་བྱས#། དེ་བླང་གཞན་གྱིས་དྲི་བསུང་བྱིན་ཏེ་བླངས་ཀྱང་ཉེས་མེད་མེ་ཏོག་དང་ཕྲེང་བ་ཡང་ངོ་། །མེ་ཏོག་གི་ཕྲེང་བ་ལ་སོགས་པ་ཞིག་བྱིན་ན་བླངས་ཀྱང་ཉེས་མེད། མཆོད་རྟེན་ལ་བསྐོ། མེ་ཏོག་དང་དྲི་བསུང་བླངས་པ་དེ་མཆོད་རྟེན་ལ་འབུལ་#ལོ། །ཉན་ཐོས་
[169b.2]པའི་ཡང་ངོ་། །མེ་ཏོག་དང་དྲི་བསུང་#བླངས་པ་དེ་ཉན་ཐོས་ཀྱི་མཆོད་རྟེན་ལ་ཕུལ་ཀྱང་ཉེས་མེད་དོ། །སྦྱིན་བདག་མི་དགའ་ན་སྔས་སམ་ཕོངས་སུའོ། །མེ་ཏོག་བླངས་པ་མྱུར་དུ་མཆོད་རྟེན་ལ་ཕུལ་བ་སྦྱིན་བདག་མིག་སྔ་ན་འདུག་སྟེ་དགའ་ན་སྐད་ཅིག་སྔས་སམ་ཕོངས་ལོགས་
[169b.3]སུ་གཞག །སྒོ་མངོན་པར་མི་བྱ། མེ་ཏོག་བཞག་པ་དེ་གཞན་གྱིས་མི་མཐོང་བར་བྱ་བའི་ཕྱིར་སྒོའི་ཐད་ཀར་སྣང་བར་མི་བཞག །རྩིག་པ་མེ་ཏོག་གི་ཕྲེང་བ་སྒོའི་ཡ་རོལ་ལམ་མ་#རོལ་གྱི་རྩིག་པ་ལ་གདགས་#ཕྲེང་བ་སྤྱད་པ་ནི་ཁབ་ཀྱིས་སམ་ཚེར་མས་བཙུགས་ཏེའོ། །
[169b.4]མེ་ཏོག་རྩིག་པ་ལ་གདགས་པ་ནི་ཁབ་བམ་ཚེར་མ་རྩིག་པ་ལ་(གཙུགས་,བཙུགས་)#ཏེ་གདགས་སོ། །མིག་ལ་ཕན་པ་ནི་བསུང་རབ་སྟེ་དུས་དུས་སུ་བསྣམས#། མེ་ཏོག་ལ་སོགས་པ་དྲི་བསུང་མིག་ལ་ཕན་པའི་ཕྱིར་སྣར་བསྣམས་#ཀྱང་ཉེས་མེད། ཚངས་པའི་སྐུད་པ་ཐོགས་ཤིང་མི་སྤྱད། 
[169b.5]མུར་འདུག་དང་བྲམ་ཟེ་ལ་སོགས་པའི་ཆོས་སུ་སྐུད་པས་སེ་རལ་ཁར་#མི་གདགས། སྐུད་པའི་མ་ཡིན། སངས་རྒྱས་ཀྱི་ཆོས་ཀྱི་སྔགས་ཀྱི་སྐུད་པའི་ཐག་བུ་མགུལ་པ་དང་ལག་པར་མི་གདགས། ཕྲག་པ་གཡོན་པའི་དྲུང་དུ་ཆོ་གའི་ཕྱིར་སྤྱད་པ་ཡང་ངོ་། །སངས་རྒྱས་
[169b.6]ཀྱི་ཆོས་ཀྱི་སྐུད་པའི་ཐག་གུ་གདགས་ནའང་མི་སྣང་བར་བྱ་བའི་ཕྱིར་ཕྲག་པ་གཡོན་པའི་དྲུང་དུ་གདགས། གར་བབ་བབ་#ཏུ་མི་དོར། སཱུ་ཏྲ་ལྟག་མ་ལྟར་ཐག་གུ་བཅིངས་པ་མི་དགོས་ན་གཙང་སྦྲ་དང་བཙུན་པར་བྱ་བའི་ཕྱིར་བབ་ཅོལ་དུ་མི་དོར། ལྷག་མ་དང་བཅས་པ་
[169b.7]གོས་ཀྱི་གྲྭའམ་སྐ་རགས་ཀྱི་ཐོག་#མར་བཅིང་། ཕྲག་པ་#སྔགས་ཀྱི་ཐག་བུས་བཏགས་པ་ལས་ནད་ཐག་གི་སྟེ་མ་བྱང་གི་བར་དུ་ནི་ཕྲག་པ་ལས་བཀྲོལ་ལ་གོས་ཀྱི་གྲྭའམ་སྐ་རགས་ཀྱི་ཐོག་མ་ལ་གདགས། དེ་སྟེ་མ་ཡིན་ན་ཀ་བའམ་རྩིག་པའི་སེར་ཀར་གཞུག །ཕྲག་པ་ལ་
[170a]
[170a.1]བཏགས་པའི་ཐག་བུ་ནད་སོས་ཏེ་མི་དགོས་ན་ཀ་བའམ་རྩིག་པའི་གསེབ་ཏུ་གཞུག །བྲོ་དང་གླུ་དང་རྔ་མི་སྤྱད། དགེ་སློང་གིས་བྲོ་དང་གླུ་དང་རྔའི་སྒྲ་ལ་སོགས་པ་མི་བྱ། དྲུག་སྡེས་རོལ་མོ་མཁན་གྱི་ཆས་སུ་ཞུགས་ཏེ་རོལ་མོ་བྱས་པ་ལས་བཅས། 
[170a.2]མི་བསླབ། རོལ་མོ་དང་རྫ་རྔ་ལ་སོགས་པ་བདག་གིས་གཞན་ལ་མི་བསླབ། མི་བསྙེན། གཞན་ལའང་རོལ་མོའི་ཆོ་ག་སློབ་ཏུ་མི་གཞུག །བལྟར་#མི་འགྲོ། རོལ་མོ་བྱེད་པ་ལ་བལྟར་#མི་འགྲོ། དགེ་སློང་མས་ཀུན་འཇོལ་མི་བྱ། དགེ་སློང་མས་བྲོ་#མི་བརྡུང་། 
[170a.3]བྱ་བ་ནི་སྟོན་པའི་ཡོན་ཏན་བརྗོད་པ་དང་སུམ་རྒྱུད་སྦྱིན་པ་དང་དབྱངས་བྲོ། དབྱངས་བྱས་ཀྱང་ཉེས་མེད་པ་ནི་བསྟོད་པ་དང་སུམ་རྒྱུད་ཀྱི་ཚིགས་སུ་བཅད་པ་ཀླག་#པ་ལ་སོགས་པ་ལ་བྱས་ཀྱང་ཉེས་མེད། དེ་དག་བསླབ། སྟོཏྟྲ་#དང་སུམ་རྒྱུད་དང་དབྱངས་དག་བསླབས་#ཀྱང་
[170a.4]ཉེས་མེད། དབེན་པའི་ཕྱོགས་སུའོ། །དབྱངས་བསླབ་པ་གཞན་གྱིས་མ་ཐོས་པར་དབེན་#པར་བསླབ་བོ། །ངོམ་#ཟུམ་དང་རྩེད་མོ་དང་ཅ་ཅོ་དང་དྲོག་དྲོག་པོ་དང་ལྟར་ལྟར་པོ་དང་ལུས་ཀྱིས་བསྙེགས་#པ། མིང་གིས་སྨོས་པ་འདི་རྣམས་ལྟར་རྒྱགས་པའི་ཡན་ལག་མི་བྱ། 
[170a.5]དྲོག་དྲོག་པའི་བསམ་#པས་ལུས་དང་ངག་གིས་མི་བྱ། འདོད་ཆགས་དང་རྩེད་མོའི་སེམས་ཀྱིས་ལུས་དང་ངག་གི་སྒོ་ནས་རྩེད་མོ་#ལ་སོགས་པ་ཇིའང་མི་བྱ། ཆས་བགོ་ཞིང་དབྱེ། རྐང་པ་བཀྲུས་ནས་རྡུལ་གྱིས་མི་གོས་པར་བྱ་བའི་ཕྱིར་ལག་འགྲོས་བྱས་པ་ལྟ་བུ་ཁྲིམས་ཀྱང་
[170a.6]བསྲུངས་ལ་རྩེད་མོ་ཡང་བྱས་པ་ལྟ་བུ་ལ་སོགས་པ་མི་བྱ། སྣོད་དུ་བྲིམ་ཞིང་བཏུང་བ་མི་བྱ། སྣོད་གཅིག་གི་ནང་དུ་ཧུབ་རེས་མི་བྱ། དེ་བཞིན་དུ་ཟན་ཟ་བའི་ཚེ་གཅིག་ལ་གཅིག་ཁ་ཟས་དང་སྣོད་སྤྱད་བདར་ཞིང་མི་བཤུགས། མེ་ཏོག་གི་རྒྱན་མི་བཅིང་མེ་ཏོག་སྣ་ཚོགས་
[170a.7]སྤེལ་ཞིང་བརྒྱུ་བ་ལ་སོགས་པ་རྒྱན་དུ་བྱ་བའི་བཟོ་ལག་དར་ཏེ་མི་བྱ། མི་བགོ# །མེ་ཏོག་གི་རྒྱན་ལ་སོགས་པ་ལུས་ལ་མི་བགོ །རོལ་མོ་པའི་བྱ་དགའ་མི་སྦྱིན། རོལ་མོ་མཁན་རོལ་མོ་བྱེད་བྱེད་པའི་ཕྱིར་བྱ་དགའ་མི་སྦྱིན། ཐ་མལ་པའི་ཚེ་མི་བརྒྱུག །རྐྱེན་མ་བྱུང་བར་
[170b]
[170b.1]ཐ་#མལ་པར་འགྲོ་བའི་ཚེ་དྲག་ཏུ་མི་བརྒྱུག །དྲག་ཤུལ་དང་མཆང་#བ་མི་བྱ། ལུས་ཀྱི་དྲག་ཤུལ་དང་མཆངས་#པ་ལ་སོགས་པ་མི་བྱ། བརླ་དང་དཔུང་པ་དང་ཉྭ་#ཐབས་བཟློག་ཤིང་བརྗེ་བར་མི་བྱ། ཕྱི་ཚར་#དང་སྔ་ཚར་ལ་སོགས་པ་ལུས་ཀྱིས་བསྒྱུར་བ་རྐང་པ་གཉའ་བའི་སྟེང་དུ་
[170b.2]བཞག་པ་ལ་སོགས་པ་མི་བྱ། ཆུ་ལ་རྡོ་ཕྱར་མི་བྱ། ཆུའི་སྟེང་དུ་རྡོ་འཕངས་#ཏེ་ཕྱར་རར་འགྲོ་བ་#མི་བྱ། ལག་ཆངས་ཀྱི་ཆུས་མི་གཏོར། ཆུ་སྦལ་སྐད་ཀྱི་སྒྲ་མི་བྱ། ལག་པའི་ཐལ་མོས་ཆུ་ལ་བརྡབས་ཏེ་སྒྲ་མི་དབྱུང་། ཆུ་ལ་ཕྱིལ་མོ་མི་ཉུག་ཆབ་བྲོམ་དང་ས་འགྲེད་མོ་#ལ་
[170b.3]སོགས་པ་ལ་ཕྱིས་མོ་མི་བྱ། བལ་གླང་#སྐད་དང་རྟ་སྐད་དང་གླང་པོའི་#སྐད་དང་རྨ་བྱ་དང་ཀོ་ཀོ་#ལའི་སྐད་དུ་མི་བྱ། མིང་གིས་སྨོས་པ་འདི་རྣམས་ཀྱི་སྐད་མི་སྨྲ་མི་དབྱུང་། ཁའི་དུང་འབའ་འབའ་མི་བྱ། ཁ་ནས་དུང་#འདྲ་བ་ཟེར་བ་དང་འབའ་འབུ་བླག་#བླུག་ལ་སོགས་པ་#མི་བྱ། ཏྲོག་ཏྲོག་
[170b.4]པོའི་དངོས་པོར་གཏོགས་པའོ། །རིན་པོ་ཆེ་ལ་རེག་པའི་ལྟུང་བ་#རྫོགས་སོ།། །།འཁྲུག་#པའི་ལྟུང་བ་ལ་འཆད་དེ། དཔྱིད་ཀྱི་ལྷག་མ་ཕྱེད་དང་གཉིས་དང་དབྱར་གྱི་ཐོག་མའི་ཟླ་བའོ། །དབྱར་ཟླ་ར་བའི་ཚེས་ནས་དབྱར་ཟླ་ཐ་{ཆུངས་,ཆུང་}ཉ་ཕན་ཆད་ཟླ་བ་ཕྱེད་དང་གསུམ་ནི་ཚ་བས་
[170b.5]ན་དུས་ལ་བབ་ཏེ་#ནམ་བཀྲུས་ཀྱང་ཉེས་མེད། གོས་མེད་པའི་གཉིས་པོ་རྙེད་པ་དེའི་ཚུལ་ལོ། །ཡང་#ཡང་ཟ་བའི་རྐྱེན་#དུས་མ་གཏོགས་པར་ན་བ་དང་ལམ་དང་གྲུར་ཞུགས་པ་དང་ལས་དང་#གཞིའི་རྐྱེན་གཅིག་བྱས་ནའང་འཁྲུར་དབང་སྟེ་ཉེས་མེད་དོ། །རླུང་གིས་མ་བརྟུལ་ནའོ། །
[170b.6]རླུང་གིས་གོས་#མ་བཟློག་གམ་རྡུལ་གྱིས་ལུས་ལ་མ་ཕོག་པ་ལས་བཀྲུས་ན་ལྟུང་བར་འགྱུར་གྱི་རླུང་དང་རྡུལ་གྱིས་ཕོག་པ་ནི་བཀྲུས་ཀྱང་ཉེས་མེད། གོས་ཀྱི་གྲྭ་འགུལ་བ་དེའི་མཐས་སོ། །རླུང་གིས་ཕོག་པའི་ཚད་ནི་གོས་ཀྱི་གྲྭ་འགུལ་བ་ཡན་ཆད་ཀྱིས་#འཁྲུར་དབང་། ཆར་
[170b.7]གྱིས་མ་བབ། ཆར་གྱིས་བབ་པ་ནི་འཁྲུར་#དབང་སྟེ་བཀྲུས་ཀྱང་མི་ལྟུང་ངོ་། །དེ་ཐིགས་གཉིས་ལྟུང་ནའོ། །ཆར་གྱིས་བབ་པའི་ཚད་ནི་ཐིགས་པ་གཉིས་སམ་གསུམ་ཕོག་ནས་འཁྲུར་#དབང་ངོ་། །ལུས་ལའོ། །ཆར་གྱིས་#ཕོག་པ་ནི་གོས་ལ་ཕོག་པ་ལ་མི་བྱའི་ལུས་ལ་
[171a]
[171a.1]ཕོག་པ་ལ་འཁྲུར་གནང་ངོ་། །གཞན་ཡང་ཞག་བཅོ་ལྔ་ལས་ཁྲུས་ཀྱི་ཉི་མ་མ་ཡིན་ཏེ་ཚུན་ཆད་བཀྲུ་བ་མ་ཡིན#། ཞག་བཅོ་ལྔ་མ་ལོན་པར་ཁྲུས་བྱས་ན་ལྟུང་བར་འགྱུར། བཅོ་ལྔ་ལ་ལན་ཅིག་ཁྲུས་བྱས་པ་ནི་ཉེས་མེད། བླུགས་པར་མ་ཞུག་#པས་
[171a.2]སོ། །ཁྲུས་(བྱད་,བྱེད་)#པ་ནི་ཆུའི་ནང་དུ་ཞུགས་ཀྱང་རུང་བཅུས་ཏེ་#སྤྱི་བོ་ནས་བླུགས་ཀྱང་རུང་གང་ལྟར་བཀྲུས་ཀྱང་ལྟུང་ངོ་། །དེ་ལྟེ་བར་ཕྱིན་ནའོ། །བཀྲུ་བའི་ཚད་ནི་སྤྱི་བོ་ནས་བླུགས་ཏེ་ཆུ་ལྟེ་བར་ཕྱིན་ཀྱང་རུང་ཆུའི་ནང་དུ་ཞུགས་ཏེ་ལྟེ་བར་ཕྱིན་ཀྱང་རུང་བཀྲུས་པར་ཆུད་དོ། །ཚུན་
[171a.3]ཆད་ན་ཉེས་བྱས་པའོ། །ལྟེ་བར་མ་ཕྱིན་པར་བཀྲུས་པ་ནི་ཉེས་བྱས་སོ། །ཐམས་ཅད་དུ་དུས་སུ་#བསྔོ་བ་མ་བསྔོས་ན་ཡང་ངོ་། །ལས་ཅི་བྱེད་དོ་ཅོག་ལ་ཡང་བསམ་པའང་རུང་སྨྲ་བའང་རུང་ལུས་ཀྱིས་བྱེད་པའང་རུང་ས་མ་ཡམ་མ་བསྔོས་པར་བྱས་ན་ཅི་བྱས་སོ་ཅོག་ཉེས་བྱས་སོ། །
[171a.4]དོན་གྱི་ཆུར་མྱོང་བ་#ཁྲུས་མ་ཡིན། ཆུ་ཆེན་པོ་རྒལ་བ་ལ་འབོགས་ཀྱང་རུང་རྐྱལ་པའང་རུང་#། ལུས་ཐམས་ཅད་གཤེར་བ་ནི་ཁྲུས་བྱས་པར་མི་ཆུད་དོ་#ཉེས་མེད་དོ། །དེ་བས་ན་རྒལ་བ་དང་མ་ཚོར་བར་ལྟུང་བ་དང་བརྒྱལ་#བ་ལ་བཏབ་པ་ལ་#ལྟུང་བ་མེད། ཆུ་རྒལ་བ་དང་ཆུའི་
[171a.5]ནང་དུ་ལྷུང་བ་དང་བརྒྱལ་བའི་ཕྱིར་ཆུས་བཏབ་པ་ལ་སོགས་པ་ཡང་བཀྲུས་པར་མི་ཆུད་དེ་ཉེས་མེད་དོ། །ཡུལ་ཨསྨ་པ་རན་ད་#ཀ་ན་འདི་དག་མེད་པར་ཤེས་ཤིག །ཡུལ་ཨསྨ་པ་རན་ད་#ཀ་ན་ཀོ་ལྤགས་འཆང་དུ་གནང་བའི་ཡུལ་#ན་ནི་རྟག་པར་ཁྲུས་བྱས་ཀྱང་ལྟུང་བར་མི་འགྱུར་
[171a.6]རོ་ཞེས་གནང་ངོ་། །མཆོག་ཡོད་ན་ཆུང་ངུའི་བརྟག་པར་མི་བྱ། ཆར་གྱིས་ཕོག་ན་འཁྲུར་གནང་ངོ་ཞེས་བྱས་པའི་#ཕྱིར་ཆེད་ཀར་གྱིས་ཕོག་པར་བྱས་ཏེ་ཁྲུས་མི་བྱ། ཡུལ་མཐའ་ཁོབ་ཏུ་ཨ་ཤི་ལྔས་ཁྲིམས་རྫོགས་སུ་གནང་བ་ལས་ལྔ་ཉི་ཚེས་ཆོག་ཅེས་ཏེ་དགེ་འདུན་ལྔས་རྫོགས་
[171a.7]པར་མི་བྱ། དཔེ་བཤད་པ་འདི་གཉིས་དང་འདྲ་བར་ཅི་བྱའོ་ཅོག་ཐམས་ཅད་#གནང་བའི་ཚིག་ལ་བརྟེན་ཏེ་སླ་ཆོས་སུ་སྒྱུ་མི་བྱ། ཁྲུས་ཀྱི་ལྟུང་བའོ། །ཁྲུས་བྱེད་པའི་ལྟུང་བ་རྫོགས་སོ། །#དགུ་བཅུ་ལྟུང་བའི་བཅུ་སྡེ་#རྫོགས་སོ།། །།བྱོལ་སོང་གསོད་པའི་ལྟུང་བ་ལ་འཆད་དེ། བསད་
[171b]
[171b.1]པའི་སེམས་ཀྱིས་བྱོལ་སོང་ལ་བསད་པའི་སེམས་ཀྱིས་བསད་#ན་ལྟུང་བར་འགྱུར་ཏེ་ཡན་ལག་གཅིག །ཕྱུགས་ལ་བསྣུན་ནའོ། །བྱོལ་སོང་བསད་པའི་ཕྱིར་བསྣུན་ཀྱང་བསྣུན་པ་ལས་ལྟུང་བར་འགྱུར་ཏེ་ཡན་ལག་གཅིག །དེར་རམ་གཞན་ཡང་དེའི་#ཤི་ནའོ། །བདག་གིས་བསད་
[171b.2]དེ་འཕྲལ་ལ་ཤི་ཡང་རུང་བསད་པར་བསྣུན་པ་ལས་འཕྲལ་#དུ་མ་ཤིའི་ཕྱིས་ཤི་#ཡང་རུང་སྟེ་ཤི་ན་ལྟུང་བར་འགྱུར་ཏེ་ཡན་ལག་གཅིག །ཡན་ལག་འདི་རྣམས་དང་ལྡན་པས་བྱོལ་སོང་བསད་ན་ལྟུང་བར་འགྱུར་རོ། །ཉེས་བྱས་པ་ནི་སེམས་ཅན་འདྲ་ལ་སེམས་ཅན་མ་ཡིན་པའོ། །སེམས་ཅན་གྱི་
[171b.3]གཟུགས་སུ་བྱས་པའམ་སེམས་ཅན་གྱི་གཟུགས་སུ་རི་མོ་#བྲིས་པ་བཤིག་ན་ཉེས་བྱས། བྱོལ་སོང་གསོད་པའོ། །བྱོལ་སོང་གསོད་པའི་#ལྟུང་བ་རྫོགས་སོ།། །།ཐེ་ཚོམ་ལ་འཆད་དེ། ཁྱེད་རབ་ཏུ་མ་རྫོགས་ལ་ཕས་ཕམ་པ་བྱུང་ཞེས་པ་ལ་སོགས་པ་དགེ་སློང་མ་ཡིན་པའི་ཕྱིར་ཐེ་
[171b.4]ཚོམ་སྐུར་ནའོ། །དགེ་སློང་ལ་ཡོ་བྱད་མ་ཚང་བ་#ལ་སོགས་པ་ཁྲིམས་མི་འཆགས་པའི་ཚིག་གང་བྱས་ཀྱང་རུང་སྟེ་ཁྱོད་ཁྲིམས་མ་ཆགས་སོ་ཞེས་ཐེ་ཚོམ་སྐུར་པ་དང་ཕས་ཕམ་པར་མ་གྱུར་པ་ལ་ཕམ་པར་གྱུར་ཏོ་ཞེས་ཐེ་ཚོམ་སྐུར་པ་ལས་ལྟུང་བར་འགྱུར་ཏེ་ཡན་ལག་གཅིག །
[171b.5]དྲུག་སྡེས་བཅུ་བདུན་སྡེ་ལོ་མ་ཚང་བར་ཁྲིམས་རྫོགས་པ་དང་བུས་ཕ་ཕུལ་ཞིང་འགྲོ་བ་ལས་ཤི་བ་ལ་ཕམ་པ་དང་མཚམས་མེད་པ་ཡོད་དོ་ཞེས་ཐེ་ཚོམ་སྐུར་པ་ལས་བཅས། དགེ་སློང་ནའོ། །ཐེ་ཚོམ་སྐུར་པ་དེ་དགེ་སློང་ཡང་ཡིན་པ་ལས་ལྟུང་སྟེ་ཡན་ལག་འདི་གཉིས་དང་ལྡན་ན་
[171b.6]ལྟུང་བར་འགྱུར། མི་བདེ་བ་བསྐྱེད་པའི་སེམས་ཀྱི་#ན་རྩེད་མོས་ཀྱང་ཐེ་ཚོམ་མ་སྐྱེས་ཀྱང་ངོ་། །ཕ་རོལ་པོ་དགེ་སློང་མི་བདེ་ཞིང་མི་དགའ་བར་བྱ་བའི་ཕྱིར་ཁྲིམས་མ་ཆགས་པ་ལ་སོགས་པ་ཡིན་ནོ་ཞེས་སྨྲས་ན་ལྟུང་བ་དགེ་སློང་མ་ཡིན་པ་དང་མི་དགའ་#བར་བྱ་བའི་ཕྱིར་ནི་མ་ཡིན་
[171b.7]གྱི་རྩེད་མོ་བྱས་པ་ནི་ཉེས་བྱས། གཞན་གྱིས་ན་#ཉེས་བྱས་པའོ། །ལྷག་མ་དང་ལྟུང་བ་ཞིག་ཏུ་གྱུར་ཏོ་ཞེས་ཐེ་ཚོམ་སྐུར་ན་ཉེས་བྱས། ཐེ་ཚོམ་སྐུར་པའོ། །ཐེ་ཚོམ་སྐུར་པའི་ལྟུང་བ་རྫོགས་སོ།། །།མཛུབ་མོའི་ལྟུང་བ་ལ་འཆད་དེ། དགེ་སློང་ནའོ། །དགེ་སློང་ལ་ག་ག་
[172a]
[172a.1]ཚིལ་བྱས་པ་ལས་ལྟུང་བར་འགྱུར་ཏེ་ཡན་ལག་གཅིག་སོར་མོ་དང་ཁུ་ཚུར་དང་གྲུ་མོ་དང་ཕྲག་པ་དང་མགོ་དང་ལོགས་དང་རྒྱབ་དང་སྟ་ཟུར་དང་བྲང་དང་པུས་མོ་དང་བྱིན་པ་དང་རྐང་པའི་མཐེ་བོང་ལ་སོགས་པས་རེག་ཅིང་ག་ག་ཚིལ་བྱས་ནའོ། །མིང་གིས་#སྨོས་
[172a.2]པ་འདི་རྣམས་གག་ཀྱང་རུང་འདི་རྣམས་ཀྱིས་ག་ག་ཚིལ་བྱས་ན་ལྟུང་བར་འགྱུར་ཏེ་ཡན་ལག་གཅིག །སེང་སེང་པོའི་སེམས་ཀྱིས་སོ། །ག་ག་ཚིལ་བྱེད་པ་ལ་རྩེ་བའམ་འཕྱར་བའི་སེམས་སེང་སེང་#པོ་བྱས་པ་ལས་ལྟུང་བར་འགྱུར་ཏེ་ཡན་ལག་གཅིག །ཡན་ལག་འདི་རྣམས་
[172a.3]དང་ལྡན་ན་ག་ག་ཚིལ་གྱི་ལྟུང་བར་འགྱུར་རོ། །དེ་བས་ན་རྨ་དང་སྦྲང་མ་དང་མཛེར་པ་དང་སྨེ་བ་དང་སྤུ་འཁྱིལ་བ་བསྟན་པ་ནི་ལྟུང་བ་མེད་དོ། །མིང་གིས་སྨོས་པ་འདི་རྣམས་གང་ཡང་རུང་སྟེ་ལུས་ལ་ཡོད་པ་ལ་བསྟན་ཅིང་བལྟ་བའི་ཕྱིར་མཛུབ་མོས་བཙུགས་པ་ནི་ཉེས་མེད་དོ། །ལྟུང་
[172a.4]བ་དུ་མ་ཡང་གཅིག་གོ། །ག་ག་ཚིལ་བྱས་པ་ནི་སོར་མོ་རེ་རེ་ལྟུང་བ་རེ་རེར་མི་འགྱུར་གྱི་ལྟུང་བ་གཅིག་ཏུ་ཟད་དོ། །ག་ག་ཚིལ་གྱི་ལྟུང་བའོ། །ག་ག་ཚིལ་བྱེད་པའི་ལྟུང་བ་རྫོགས་སོ།། །།དགའ་བའི་ལྟུང་བ་ལ་འཆད་དེ། ཆུའི་ཡུལ་དུ་བྱ་བ་ནན་ཏན་ནོ། །ཆུའི་ནང་དུ་དགའ་
[172a.5]ཞིང་རྩེ་བ་ལས་ལྟུང་བར་འགྱུར་ཏེ། ཡན་ལག་གཅིག །ཞུགས་ནས་ཆུའི་ནང་དུ་ཞུགས་པ་དང་། ནུབ་ཆུའི་ནང་དུ་ལུས་ནུབ་པ་དང་། བྱང་#ནུབ་པ་ལས་ཆུའི་སྟེང་དུ་#བྱུང་བ་དང་། མཐའ་ཕ་རོལ་དུ་འགྲོ་བ། ཆུ་ལ་ཕར་རྒལ་ཚུར་རྒལ་བྱེད་ཅིང་འགྲོ་བ་དང་། གྱེན་ཐུར་གྱི་རྒྱུད་
[172a.6]དུ་#བབ་ཅིང་། ཆུའི་རྒྱུད་བཞིན་དུ་འགྲོ་བ་དང་། རྒྱུན་ལས་ལོག་སྟེ་འགྲོ་#བ་དང་། ཆུ་རྔ་དང་ཆུ་ལ་ལག་གིས་བརྡབས་ཏེ་སྒྲ་འབྱིན་པ་དང་། སྦལ་པའི་ཟེར་བ་དང་། ཆུའི་ནང་དུ་མཆུ་བཙུགས་ན་ས་བླག་བླུག་ཟེར་བ་དང་། ཆུས་ཕྱར་བ་དང་། ཆུ་ལ་རྡོ་འཕྱར་#བྱེད་པའང་རུང་ཆུ་
[172a.7]ལ་ལག་ཆངས་ཀྱིས་གཏོར་ཀྱང་རུང་། བསྐོར་བ་དང་ཆུ་ལ་ལག་པས་བསྐོར་བ་དང་། རྡོ་རྗེ་དང་ཆུ་ལ་རྡོ་རྗེ་ཐབས་སུ་འཕངས་#ཀྱང་རུང་རྡོ་རྗེ་འདྲ་བ་#བྲིས་ཀྱང་རུང་། ཁྲོན་པ་དང་ཆུ་ལ་དྲག་ཏུ་བསྐོར་ན་#དབུས་སུ་བུ་གུ་འདྲ་བ་འབྱུང་#བ་དང་། མཁྱིལ་#པ་བྱེད་པ་དང་། ཆུ་བསྐྱིལ་པ་
[172b]
[172b.1]དང་། འདྲི་བ་དྲངས་ན་རྩ་བའོ། །ཆུ་ལ་རི་མོ་བྲི་བ་དང་#ཤུར་ཤུར་པོར་དྲངས་པ་དང་འདི་རྣམས་གག་བྱས་ཀྱང་ལྟུང་ངོ་། །བལྟུབས་#པ་བསྣུན་ན་ཉེས་བྱས། ཆུ་ལ་བེམ་རྟོལ་#བསྣུན་པ་ནི་ཉེས་བྱས། རྫ་མ་དང་ཕྲུ་བ་དང་རིལ་བ་དང་ཕོར་བུར་རོ། །འདི་རྣམས་ཀྱི་ནང་ན་ཆུ་འདུག་
[172b.2]པ་ལ་གོང་མའི་རིམ་པ་ལྟར་རྩེས་ན་ཉེས་བྱས། བུ་རམ་ཁུ་བ་དང་ཚོད་མ་དང་ཐུག་པ་དང་ཆན་ཁུ་བསྲོས་#པ་ཡོད་པ་ལ་ཡང་ངོ་། །མིང་གིས་སྨོས་པ་འདི་རྣམས་ཀྱི་ཁུ་བ་ལ་རྟག་#ཏུ་སྨོས་པ་ལྟར་རྩེས་ན་ཉེས་བྱས། ཆུ་མ་ཡིན་པ་ལ་དགའ་བ་ཡང་ངོ་། །འོ་མ་ལ་སོགས་པ་ལ་རྩེས་
[172b.3]ནའང་ཉེས་བྱས། དེ་བཞིན་དུ་བྱེད་དུ་བཅུག་པ་ཡང་འགྱུར་རོ། །ལྟག་ཏུ་སྨོས་པའི་རྩེད་མོ་རྣམས་གཞན་བྱེད་དུ་བཅུག་ནའང་ལྟུང་བར་འགྱུར་རོ། །ཏྲོག་ཏྲོག་པོའི་དགའ་བ་མྱོང་བར་འདོད་པས་སོ། །ཆུའི་ནང་དུ་རྩེ་བའི་ལྟུང་བ་ནི་རྩེད་མོ་འམ་དགའ་བའི་སེམས་ཏྲོག་ཏྲོག་པས་#
[172b.4]རྩེས་ན་ལྟུང་ངོ་། །དེ་བས་ན་སིམ་པ་འདོད་པའི་ཕྱིར་ཞུགས་ན་ལྟུང་བ་མེད་དོ། །རྩེད་མོའི་སེམས་ཀྱིས་ཆུ་ལ་རྩེས་པས་ལྟུང་བས་ན་འདི་ནི་ཚ་ཞིང་མི་བདེ་བ་བསིལ་བར་བྱ་བའི་ཕྱིར་#ཆུར་ཞུགས་ཤིང་བཀྲུས་པ་ནི་ཉེས་མེད། རྐྱལ་སློབ་པས་ཞེང་ངམ་ཆུར་འབད་ནའོ། །རྩེ་བའི་
[172b.5]ཕྱིར་ནི་#མ་ཡིན་གྱི་བདག་ལ་ཕན་པར་བྱ་བའི་ཕྱིར་ལྐོག་དབེན་པར་རྐྱལ་སློབ་པ་ནི་ཉེས་མེད། བསྒྲང་#པའི་ཕྱིར་དྲོན་པོ་ལ་བྲིས་ན་གྲངས་#ནའོ། །ཚ་བ་ལ་སོགས་པ་བསྒྲང་#བའི་ཕྱིར་ཐུག་པ་ལ་སོགས་པ་ལ་#གཟར་བུ་དང་ཁ་གཟར་དང་སྐྱ་བས་དཀྲུགས་པ་ནི་ཉེས་མེད། གཤེར་བ་ལ་
[172b.6]དགའ་བའོ། །ཆུའི་ནང་ན་དགའ་ཞིང་བརྩེ་#བའི་ལྟུང་བ་རྫོགས་སོ།། །།ལྷན་ཅིག་གི་ལྟུང་བ་ལ་འཆད་དེ། བུད་མེད་དང་ལྷན་ཅིག་ཏུ་ཁྱིམ་གཅིག་ཏུ་གཉིད་ལོག་པའོ། །བུད་མེད་དང་ལྷན་ཅིག་ཏུ་ཁྱིམ་གཅིག་གི་ནང་དུ་ལྷན་ཅིག་ཉལ་བ་ལས་ལྟུང་བར་འགྱུར་ཏེ་ཡན་ལག་གཅིག་
[172b.7]ནུབ་མོ་མཐས་སོ། །བུད་མེད་དང་ལྷན་ཅིག །ཉལ་ཏེ་ཞག་གཅིག་གི་སྐྱ་རེངས་བྱུང་ནས་#ལྟུང་བར་འགྱུར་ཏེ་ཡན་ལག་གཉིས་དང་ལྡན་ན་ལྟུང་བར་འགྱུར། སྔ་མ་ནི་ཉེས་བྱས་པའོ། །བུད་མེད་དང་དང་པོ་ལ་ཉལ་ནས་སྐྱ་རེངས་མ་བྱུང་གི་བར་དུ་ནི་ཉེས་བྱས། བྱ་གག་མོ་ཙམ་
[173a]
[173a.1]ཡང་འདི་བྱེད་པ་མཐའོ། །བུད་མེད་མ་ཡིན་པ་གཞན་མོ་དང་ཉལ་ན་བྱ་གག་ཙམ་ཡན་ཆད་དང་ཁྱིམ་གཅིག་ཏུ་ཞག་ལོན་ན་ཉེས་བྱས་སོ། །མོ་དུ་ཡོད་པ་བཞིན་དུ་ཉེས་བྱས་རེ་རེར་འགྱུར་རོ། །བུད་མེད་དང་ལྷན་ཅིག་ཉལ་བའོ། །བུད་མེད་དང་ལྷན་ཅིག་
[173a.2]ཉལ་བའི་ལྟུང་བ་རྫོགས་སོ།། །།སྔངས་བྱེད་པ་ལ་#འཆད་དེ། རྩེད་མོར་བསམ་པ་#འདོད་པས་ཀྱང་འཇིགས་སྐྲག་སྔངས་#བསྙེན་ཏེ་ཟེར་བ་འཇིགས་པར་བྱེད་པ་ཆེ་གེ་མོ་ཞིག་གོ་ཞེས་དགེ་སློང་ནའོ། །ཆེད་ཀར་#བསྡིགས་ཀྱང་རུང་རྩེད་མོར་བསྡིགས་ཀྱང་རུང་#འཇིགས་ཤིང་
[173a.3]བསྔང་བར་#བྱ་བའི་ཕྱིར་འདྲེ་ལ་སོགས་པའི་དེ་འདྲ་བ་ཞིག་འོང་ཞེས་བྱས་ཀྱང་རུང་གཟུགས་ཉིད་འདྲེ་འདྲ་བར་བཅོས་ཏེ་བསྡིགས་ཀྱང་རུང་དགེ་སློང་ལ་སྔངས་ཤིང་སྐྲག་པར་བྱས་ན་ལྟུང་བར་འགྱུར་རོ། །གཞན་གྱིས་ཀྱང་ངོ་། །དགེ་སློང་དེ་བསྔང་བར་བྱོས་ཤིག་#ཅེས་གཞན་ལ་
[173a.4]བྱེད་དུ་བཅུག་ཀྱང་ལྟུང་བར་འགྱུར། འཇིགས་པ་མ་#སྐྱེས་ཀྱང་ངོ་། །དགེ་སློང་ལ་འཇིགས་པར་བྱ་བའི་ཕྱིར་བསྡིགས་ནས་འཇིགས་ཤིང་སྔངས་པར་མ་གྱུར་ཀྱང་ལྟུང་ངོ་། །རྩ་#བ་ནི་ཡིད་ནི་#མི་འོང་ནའོ། །ལྟུང་བར་འགྱུར་བ་ནི་འདྲེ་ལ་སོགས་པ་གཟུགས་མི་སྡུག་པ་དང་སྒྲ་
[173a.5]མི་སྙེན་#པ་དང་དྲི་མི་ཞིམ་ཞིང་ཡིད་དུ་མི་འོང་བས་#བསྡིགས་ན་ལྟུང་བར་འགྱུར་ཏེ་གང་གང་ཡིན་པ་འོག་ནས་འཆད་དོ། །འདི་ལྟ་སྟེ་{ཡི་དགས་,ཡི་དྭགས་}དང་#ཤ་ཟ་བ་དང་གྲུལ་བུམ་དང་ལུས་སྲུལ་པོའོ་#ཞེས་སྨྲས་པ་དང་ནག་པོའི་ནག་པོ་#སོལ་བའི་ཁ་དོག་དུམ་པ་ཚིག་པ་ལྟ་བུར་ནའོ། །ཡིད་དུ་མི་
[173a.6]འོང་པ་ནི་འདི་རྣམས་ཡིན་ཏེ་འདི་རྣམས་གང་ཡང་རུང་བའི་གཟུགས་ཤིག་ཡོད་དེ་འོང་ངོ་ཞེས་སྨྲས་ནའང་ལྟུང་བར་འགྱུར་རོ། །སེང་གེ་དང་སྟག་དང་གཟིག་དང་ཀོ་ཀ་དང་སྤྱང་ཀི་དང་བྷྱ་སྟོ་#རི་གའི་སྒྲ་དག་གིས་སོ། །མིང་གིས་སྨོས་པ་འདི་རྣམས་ལྟ་བུ་ཞིག་འོང་ངོ་ཞེས་#
[173a.7]བྱས་ཀྱང་རུང་རྣམས་ཀྱི་སྒྲ་ཕྱུང་སྟེ་བསྡིགས་ཀྱང་རུང་ལྟུང་བར་འགྱུར་རོ། །བཤང་གཅི་དང་ཐུག་པོའི་སྤུའི་དྲིས་སོ། །མིང་གིས་སྨོས་པ་འདི་རྣམས་ཀྱི་དྲི་འདི་འདྲ་བ་ཞིག་ཡོད་དེ་འོང་ངོ་ཞེས་བསྡིགས་ནའང་ལྟུང་བར་འགྱུར་རོ། །ར་གོང་དང་རེ་ལྡེ་དང་ར་#ཕྱར་གྱིས་རེག་པ་
[173b]
[173b.1]དག་གིས་སོ། །མིང་གིས་སྨོས་པ་འདི་རྣམས་དང་འདྲ་བར་རྩུབ་མོ་ཞིག་འང་ངོ་ཞེས་བསྡིགས་ཀྱང་ལྟུང་བའོ། །ཡིད་དུ་འོང་བ་ནི་ཉེས་བྱས་པའོ། །ལྷ་ལ་སོགས་པའི་གཟུགས་དང་སྒྲ་སྙན་པ་ཡིད་དུ་འོང་བས་བསྡིགས་པ་ནི་ཉེས་བྱས་ཏེ་འོག་ནས་འཆད། འདི་ལྟ་སྟེ་ལྷ་དང་ཀླུ་དང་
[173b.2]གནོད་སྦྱིན་དང་མིའམ་ཅི་དང་ལྟོ་འཕྱེ་ཆེན་པོ་སྨོས་ནའོ། །ཡིད་དུ་འོང་བ་ནི་འདི་རྣམས་ཀྱི་གཟུགས་འདྲ་བ་ཞིག་འང་#ངོ་ཞེས་སྨྲས་ཀྱང་རུང་#འདི་རྣམས་ཀྱི་གཟུགས་འདྲ་བར་བཅོས་ཏེ་སྨྲས་ཀྱང་རུང་ཉེས་བྱས། ནོར་བདག་ཚོང་དཔོན་དང་དེད་དཔོན་ལ་སོགས་པའི་གཟུགས་སོ#། །
[173b.3](ཚང་,ཚོང་)དཔོན་དང་ནོར་བདག་ཕྱུག་པོ་ལྟ་བུའི་མི་ཞིག་ཁྱོད་ལ་གནོད་པ་བྱེད་པར་འོང་ངོ་#ཞེས་བསྡིགས་ན་ཉེས་བྱས། རོལ་མོ་བྷ་ན་ལ་སོགས་པའི་སྒྲ་དག་གིས་གིས་སོ། །མིང་གིས་སྨོས་པ་འདི་རྣམས་ཀྱི་སྒྲ་ཟེར་བ་ཞིག་འོང་ངོ་ཞེས་སྨྲས་ཀྱང་རུང་འདི་ཉིད་ཀྱི་སྒྲ་སྐད་དུ་བྱས་ཏེ་བསྡིགས་ཀྱང་
[173b.4]རུང་ཉེས་བྱས། སྤོས་ཨ་ཀ་རུ་དང་ཙན་དན་དང་གུར་གུམ་དང་ཏ་མ་ལའི་ལོ་མའི་བསུང་དག་གིས་སོ། །མིང་གིས་སྨོས་པ་འདི་རྣམས་ཀྱི་དྲི་འདྲ་བ་ཞིག་འོང་ངོ་ཞེས་#བྱས་ཀྱང་རུང་འདི་ཉིད་ཀྱི་དྲིས་བསྡིགས་ཀྱང་རུང་ཉེས་བྱས། དར་དང་སྣམ་བུ་དང་པགས་པ་#དང་གོས་ཨ་བ་ཤུག་
[173b.5]ཀ་དང་དུ་གུ་ལ་དང་ཀོ་#དུ་འབའ་ཀ་#རྣམས་དག་གིས་སོ། །མིང་གིས་སྨོས་པ་འདི་རྣམས་ལྟར་འཇམ་པ་ཞིག་འོང་ངོ་ཞེས་བྱས་ཀྱང་རུང་འཇམ་པོ་འདི་རྣམས་ཀྱིས་#རེག་པར་བྱ་སྟེ་བསྡིགས་ཀྱང་རུང་ཉེས་བྱས། མ་གཏོགས་པ་ནི་སྐྱོ་བའི་ཕྱིར་བའོ། །མི་སྡུག་ཅིང་འཇིགས་པར་སྨྲས་ཀྱང་
[173b.6]ལྟུང་བར་མི་འགྱུར་བ་ནི་ཆགས་པ་དང་དབྲལ་#ཞིང་འཁོར་བ་ལས་#སྐྱོ་བར་བྱ་བའི་ཕྱིར་མི་སྡུག་ཅིང་#མི་སྙན་པའི་ཆོས་བཤད་ཀྱང་ཉེས་མེད་དོ། །དེ་བས་ན་#སྐྱོ་བའི་ཕྱིར་སེམས་ཅན་དམྱལ་བ་དང་བྱོལ་སོང་དང་{ཡི་དགས་,ཡི་དྭགས་}དང་མིའི་གཏམ་ལ་སོགས་པ་ནི་ལྟུང་བ་མེད་དོ། །སྐྱོ་ཞིང་ཆགས་
[173b.7]པ་དང་བྲལ་བའི་ཕྱིར་ལམ་རྒྱུད་ལྔའི་སེམས་ཅན་ན་རག་ལ་སོགས་པ་སྡུག་བསྔལ་བའོ། །འཇིགས་པའོ་གནོད་པའོ། །མི་གཙང་ངོ་ཞེས་བྱ་བ་ལ་སོགས་པའི་ཆོས་བཤད་ཅིང་སྨྲས་པ་ནི་ཉེས་མེད་དོ། །སྔངས་བྱེད་དོ། །སྔངས་པར་བྱེད་པའི་ལྟུང་བ་རྫོགས་སོ།། །།སྦེད་
[174a]
[174a.1]པའི་ལྟུང་བ་ལ་འཆད་དེ། འདིའི་རབ་ཏུ་འབྱུང་བའི་ཡོད་པ་ལྷུང་བཟེད་དང་#གོས་དང་སྣོད་དང་ཕོར་#བུ་དང་ལུས་བཅིང་#ལ་སོགས་པ་དགེ་སྦྱོང་གི་འཚོ་བའི་ཡོ་བྱད་སྦས་པའོ། །སངས་རྒྱས་ཀྱི་#ཆོས་ལ་རབ་ཏུ་བྱུང་བ་དགེ་སློང་ཕོ་མོ་དང་དགེ་སྦྱོང་ཕོ་མོ་དང་དགེ་སློང་
[174a.2]ཕ་#མ་གང་ཡང་རུང་བ་#སྟེ་དེའི་ཡོ་བྱད་མིང་གིས་སྨོས་པ་འདི་རྣམས་ལས་སྦས་ན་ལྟུང་བའོ། །མིང་གིས་སྨོས་པ་འདི་རྣམས་ལ་མ་གཏོགས་ཤིང་དགེ་སློང་གིས་#གོས་སུ་བརྟགས་#ཤིང་སྔགས་ཆགས་པའི་རྫས་ཤིག་ལས་སྦས་ནའང་ལྟུང་བ། དགེ་སློང་#གིས་གོས་མ་བརྟགས་#པ་
[174a.3]ཞིག་སྦས་ན་ཉེས་བྱས། སྦེད་དུ་བཅུག་པ་ཡང་ངོ་དགེ་སློང་དང་དགེ་སྦྱོང་གིས་རྫས་ལ་#གཞན་ཞིག་ལ་སྦེད་དུ་བཅུག་ནའང་ལྟུང་བར་འགྱུར་རོ། །མ་གཏོགས་པ་ནི་ཕན་པར་འདོད་པའི་ཕྱིར་རོ། །ཕན་པར་བྱ་བའི་ཕྱིར་ཡོ་བྱད་ལ་གཡེལ་ཞིང་ལེ་ལོ་བྱེད་པ་ལ་ཕྱིས་ལེ་ལོ་མི་བྱེད་པའི་
[174a.4]ཕྱིར་སྐད་ཅིག་སྦས་ཏེ་བསྡིགས་པ་དང་མི་དགེ་བའི་གྲོགས་པོའི་གན་དུ་འགྲོ་བའམ་ཉོན་མོངས་པར་འགྱུར་བ་གནས་སུ་འགྲོ་བ་ལ་མི་བཏང་བའི་ཕྱིར་རྫས་གཏར་བཟུང་བ་ནི་ཉེས་མེད་དོ། །སྦེད་པའོ། །#སྦེད་པའི་ལྟུང་བ་རྫོགས་སོ།། །།མ་ཕྱུང་བའི་ལྟུང་བ་ལ་འཆད་དེ། དགེ་
[174a.5]སློང་གིས་#གོས་ཐལ་བྱུང་བྱིན་པ་ལས་གནང་བ་མེད་པར་ཀུན་སྤྱོད་པའོ། །བདག་གིས་དགེ་སློང་གྲོགས་ལ་གོས་གཏན་བྱིན་པ་ལས་སླར་བརྙ་ཞེས་ཀྱང་མ་བྱས་ཁོ་ཅི་བདེར་སྤྱོད་#ཅེས་ཀྱང་མི་ཟེར་བར་ཐུག་ཐུབ་ཏུ་གྱོན་ན་ལྟུང་བར་འགྱུར། དེ་སྟེ་དེའི་གཞིས་དེ་དགའ་བར་འགྱུར་ན་མ་
[174a.6]ཡིན་ནོ། །བདག་གིས་གོས་སྦྱིན་#པའི་དགེ་སློང་དེ་དང་བདག་གཉིས་སུ་ངོ་མཚར་#དུ་སྒོར་མཛའ་སྟེ་ཁོའི་གོས་ལ་སོགས་པ་བདག་གིས་ཐུག་#ཐུབ་ཏུ་གྱོན་ཅིང་སྤྱད་ན་ཁོ་དགའ་བར་འགྱུར་བ་ནི་སྤྱད་ཀྱང་ཉེས་མེད་དོ། །བྱིན་ཏེ་འཚོ་བའོ། །བྱིན་ཏེ་འཚོ་བའི་ལྟུང་བ་རྫོགས་སོ།། །།#
[174a.7]སྐུར་པའི་ལྟུང་བ་ལ་འཆད་དེ། གཞིག་པར་འདོད་པ་སྟེ་དགེ་སློང་ནའོ། །བདག་གིས་དགེ་སློང་གྲོགས་ཤིག་ལ་ཚངས་པར་སྤྱོད་པའི་བར་ཆད་དང་སྨད་ཅིང་གཏམ་ངན་པར་བྱ་བའི་ཕྱིར་{བརྫུན་,རྫུན་}གྱིས་སྐུར་ན་ལྟུང་བར་འགྱུར་ཏེ་དགེ་སྦྱོང་དང་ཁྱིམ་པ་#ནི་མི་བྱའི་དགེ་སློང་
[174b]
[174b.1]ལ་ཤེས་བཞིན་དུ་སྐུར་པ་ལས་ལྟུང་བའོ། །འདུ་ཤེས་སྦས་པ་དགེ་འདུན་གྱི་#ལྷག་མའི་ལྟུང་བའོ། །བདག་གིས་#བདེན་པའི་ཚིག་སྦས་ཏེ་{བརྫུན་,རྫུན་}ལ་#གནས་ནས་དགེ་སློང་གྲོགས་ལ་དགེ་འདུན་གྱི་ལྷག་མར་སྐུར་ན་ལྟུང་བར་འགྱུར། བསྒོའོ#། །སྐུར་པ་ནི་བདག་གིས་
[174b.2]དགེ་སློང་གཞན་ལ་སྨྲས་པ་ལས་ལྟུང་བར་འགྱུར་རོ། །བགས་ཀྱིས་ཀྱང་དགེ་སློང་འདྲ་བ་བྱ་མ་ལ་པུ་ཏྲ་ལ་ཨུ་ཏྤ་ལ་བར་གནས་ཕྱག་འཚལ་བའི་ཚེ་གོས་ཀྱི་#མཐའ་མས་དགེ་སློང་གི་མགོ་ལ་རེག་པ་དང་མི་དྲ་བུ་མི་ཀས་ལྷག་མའི་ཆོས་སྐུར་ཏེ་དེ་འདྲ་བའི་བགས་#ལས་ལྷག་པར་སྐུར་ན་ལྟུང་
[174b.3]བར་འགྱུར་རོ། །སྐུར་པའི་ལྟུང་བའོ། །སྐུར་པའི་ལྟུང་བ་རྫོགས་སོ།། །།སྐྱེས་པ་མེད་པར་ལམ་དུ་འགྲོ་བའི་ལྟུང་བ་ལ་འཆད་དེ། #འདོད་པས་ལམ་དུ་ཞུགས་པའོ། །བུད་མེད་དང་ལམ་དུ་འགྲོགས་པ་ནི་འཇིགས་པའི་རྐྱེན་ཡོད་དེ་འཕྲལ་ལ་ལམ་དུ་ཕྲད་དེ་འགྲོགས་པ་ནི་མ་
[174b.4]གཏོགས་ཏེ་འགྲོགས་འདོད་པའི་ཕྱིར་བུད་མེད་དང་དུས་བྱས་ཏེ་ལམ་དུ་འགྲོགས་པ་ནི་ལྟུང་བའོ། །རྒྱང་གྲགས་སོ་སོར་རོ། །བུད་མེད་དང་འགྲོགས་པ་ནི་རྒྱང་གྲགས་རེ་རེ་ཞིང་ལྟུང་བར་འགྱུར་རོ། །རེག་#པའི་སྐྱེས་པ་མེད་པར་བུད་མེད་དང་འགྲོགས་པ་ལས་ལྟུང་ངོ་། །དེ་སོ་སོར་
[174b.5]ཕྱེད་ཅིང་ཡང་ཉེས་བྱས་སོ། །རྒྱང་གྲགས་ཕྱེད་ཅིང་ཉེས་བྱས་རེ་རེར་འགྱུར་རོ། །མ་གཏོགས་པ་ནི་བསེལ་#བྱེད་པའོ། །བུད་མེད་དང་འགྲོགས་ཀྱང་ཉེས་པར་མི་འགྱུར་བ་ནི་འཇིགས་པའི་བསེལ་དུ་སྐྱེས་པ་མེད་དེ་བུད་མེད་འོངས་ནས་ངས་བསེལ་ནུས་ཞེས་ཟེར་བ་དང་དེང་ཡོད་དང་
[174b.6]རྐུན་པོས་ཡུལ་མི་ངོ་ཤེས་པའི་ཕྱིར་རྐུན་པོ་མི་འོང་གིས་བསེལ་#བྱའོ་ཞེས་ཟེར་བ་དང་འགྲོགས་པ་ནི་ཉེས་མེད། དེས་ལམ་སྟོར་བ་ལམ་དུ་ཞུགས་པའི་ཕྱིར་ན་ཡང་ངོ་། །དགེ་སློང་ལམ་སྟོར་ཏམ་ལམ་མི་ཤེས་པ་ལ་བུད་མེད་ཀྱིས་ལམ་མཁན་བྱས་ཏེ་འགྲོགས་པ་ནི་ཉེས་མེད་དོ། །
[174b.7]བུད་མེད་འཇིགས་པའི་རྐྱེན་དང་བུད་མེད་ལམ་མི་ཤེས་པ་ལ་ནི་དགེ་སློང་གིས་བསེལ་#དང་ལམ་སྟོན་པར་འགྲོགས་སུ་མི་གནང་ངོ་། །འགྲོ་མི་ནུས་པ་ཡང་ངོ་། །དགེ་སློང་ནད་ཀྱིས་བཏབ་པ་མ་ཆད་དེ་འགྲོ་མི་ཕོད་པ་ལ་བུད་མེད་ཀྱིས་#གྲོགས་བྱས་ཏེ་རྫས་དག་ཁྱེར་ནས་ལམ་དུ་འགྲོགས་པ་ནི་
[175a]
[175a.1]ཉེས་མེད་བུད་མེད་དང་ལྷན་ཅིག་འགྲོགས་པའོ། །རིག་པའི་སྐྱེས་པ་མེད་པར་བུད་མེད་དང་ལམ་དུ་ལྷན་ཅིག་འགྲོགས་པའི་ལྟུང་བ་རྫོགས་སོ།། །།བཅུ་སྟེ་#གཅིག་འདས།# རྐུན་འགྲོགས་ཀྱི་ལྟུང་བ་#འཆད་དེ། གྲོང་འཇོམས་པའི་རྐུན་པོ་དང་ཤོ་གམ་
[175a.2]འཇོམས་པའི་རྐུན་པོ་དག་གོ། །གྲོང་འཇོམས་ཤིང་#ཆོམ་པོ་བྱེད་པའི་རྐུན་པོ་དང་ཤོག་#གམ་པ་ནོར་ཅི་དབང་བ་མི་སྦྱིན་པའི་ཕྱིར་ཤོ་གམ་དྲལ་བ་དང་ཤོ་གམ་རྐུ་བའི་ཚོང་པ་དང་འགྲོགས་ན་ལྟུང་བར་འགྱུར། བྱ་མ་རྟ་དང་རྐུན་པོས་རབ་ཏུ་བྱུང་བ་དང་ན་ཉེས་#པའོ། །བྱ་མ་རྟ་དང་
[175a.3]མཁན་པོ་དང་ཨཱ་ཙཱརྱ་#མེད་པར་རབ་ཏུ་བྱུང་བ་དང་འགྲོགས་#པ་ནི་རྒྱང་གྲགས་རེ་རེ་ཞིང་ཉེས་བྱས་རེ་རེར་འགྱུར་རོ། །རྐུན་པོ་དང་ལྷན་ཅིག་འགྲོགས་པའོ། །གྲོགས་པོ་རྐུན་མ་དང་#ལྷན་ཅིག་འགྲོགས་པའི་ལྟུང་བ་རྫོགས་སོ།། །།ལོ་ཉི་ཤུ་མ་ལོན་པའི་ལྟུང་བ་ལ་འཆད་དེ། 
[175a.4]འབྷྲིད#། ལོ་ཉི་ཤུར་#མ་ལོན་པར་ཤེས་བཞིན་དུ་རྫོགས་པར་བྱས་པ་ལས་ལྟུང་བར་འགྱུར། ལོ་ཉི་ཤུར་མ་ལོན་པ་བསྙེན་པར་རྫོགས་པའོ#། །དགེ་སྦྱོང་ལོ་ཉི་ཤུར་#མ་ལོན་པར་ཤེས་བཞིན་དུ་ཁྲིམས་རྫོགས་པར་འགྱུར་ན་ལྟུང་བར་འགྱུར་རོ། །མཁན་པོས་བསྙེན་པར་
[175a.5]རྫོགས་པའོ། །ལོ་ཉི་ཤུ་མ་ལོན་པར་ཁྲིམས་རྫོགས་པར་བྱས་པ་ནི་མཁན་པོ་གང་ཡིན་པ་ལྟུང་བར་འགྱུར་རོ། །དེས་དེ་ལ་ཚང་ངམ་ཞེས་མི་འདྲི་བར་མི་བྱ། ཁྲིམས་རྫོགས་པར་བྱེད་པའི་དགེ་སློང་དེ་ལ་མཁན་པོ་གང་ཡིན་པས་ལོ་ཉི་ཤུ་ཚང་ངམ་ཞེས་འདྲིའོ#། །ལོའང་མ་
[175a.6]ཚང་ལ་མ་དྲིས་ན་མ་དྲིས་པའི་ཉེས་བྱས་དང་། ལོ་#མ་ཚང་བའི་ལྟུང་བ་དང་གཉིས་ཡོད་དོ། །གཞན་གྱིས་མ་ཡིན། རབ་ཏུ་རྫོགས་པར་འདོད་པ་ལ་དགེ་འདུན་གྱིས་ཀྱང་ལོ་ཚང་ངམ་ཞེས་འདྲིའོ#། །ལོ་མ་ཚང་བ་ཞིག་མ་དྲིས་པ་རྫོགས་པར་བྱས་ན་མ་དྲིས་པའི་ཉེས་བྱས་
[175a.7]རེ་རེ་དང་ལོ་མ་ཚང་བའི་ཉེས་བྱས་རེ་རེ་ཡོད་དོ། །#བརྟགས་པ་མི་ཤེས་པ་བསྙེན་པར་རྫོགས་པར་མི་བྱ། བསྙེན་པར་རྫོགས་པར་འདོད་པ་#དེ་ཁོ་བདག་གིས་ཀྱང་ལོ་གྲངས་མི་ཤེས་ལ་དགེ་འདུན་གྱིས་ཀྱང་མི་ཤེས་ན་བསྙེན་པར་རྫོགས་པར་མི་བྱ། ཐམས་ཅད་ཉི་ཤུར་ཚང་ན་
[175b]
[175b.1]རབ་ཏུ་#རྫོགས་པར་སྐྱེའོ། །ཁྲིམས་རྫོགས་པར་འདོད་པ་དེ་ལོ་#ཉི་ཤུར་ནི་ཚང་གི་ཁོ་བདག་དང་མཁན་པོ་དང་དགེ་འདུན་གྱིས་ལོ་#མ་ཚང་བར་ཤེས་ཏེ་#ཁྲིམས་རྫོགས་པ་ནི་འདུ་ཤེས་མི་བཙན་གྱི་ཁྲིམས་འཆགས་སོ། །གཞན་དུ་ལོ་ཚང་བར་འདུ་ཤེས་ན་ཡང་ངོ་། །ཁྲིམས་
[175b.2]རྫོགས་པར་འདོད་པ་ན་དེ་ནི་ལོ་མ་ཚང་གི་ཁོ་བདག་#དང་དགེ་འདུན་གྱིས་#ལོ་ཚང་བར་བསམས་ཤིང་ཁྲིམས་ཕོག་པ་ཡང་ཁྲིམས་འཆགས་ཤིང་འདུ་ཤེས་ཅན་ནོ། །མི་ཤེས་སམ་མི་དྲན་ནམ་ཡིད་གཉིས་ན་ཡང་ངོ་། །ལོ་ཚང་ངམ་མ་ཚང་མི་ཤེས་སམ་མི་#དྲན་ནམ་ཐེ་ཚོམ་ཟ་བཞིན་
[175b.3]དུ་ཁྲིམས་ཕོགས་#པ་ཡང་ལོ་མ་ཚང་ཡང་ཁྲིམས་འཆགས་སོ། །#ཤེས་ན་དེ་ཞིག་གོ། །སཱུ་ཏྲ་ལྟག་མ་གཉིས་ལྟར་ལོ་མ་ཚང་ལ་ཚང་བར་བསམས་པ་དང་ལོ་མ་ཚང་ལ་མི་ཤེས་སམ་#ཡིད་གཉིས་སུ་ཁྲིམས་ཕོག་ན་ཕྱིས་ལོ་གྲངས་མ་ཚང་བར་ཤེས་ན་ཁྲིམས་མི་#འཆགས་ཏེ་མེད་
[175b.4]པར་སོང་ངོ་། །དེ་སྟེ་འདི་ལྟར་ཚང་བ་ཐོབ་པ་མ་ཡིན་ནོ། །སཱུ་ཏྲ་ལྟག་མ་ལྟར་ལོ་མ་ཚང་པར་ནམ་ཤེས་ཤིང་ཚོར་བའི་ཚེ་ལོ་ཚང་ན་ཁྲིམས་རྫོགས་པའི་ཚེ་ལོ་མ་ཚང་ན་#ཡང་ཁྲིམས་མེད་པར་མི་འགྱུར་ཏེ་འཆགས་སོ། །ལྷག་པ་དང་མངལ་གྱི་ཟླ་བ་དང་བཅས་པར་རོ། །ཁྲིམས་རྫོགས་པ་ལས་
[175b.5]ཕྱིས་ལོ་མ་ཚང་བར་ཚོར་ན་ཁྲིམས་འཆགས་#ཤིང་ལོ་ཚང་#བྱ་བའི་ཐབས་འདི་ཡོད་དེ། ཐོག་མ་མངལ་ན་འདུག་པའི་ཟླ་བས་ཀྱང་བསྣན་སྐར་མཁན་གྱིས་#ཆོས་སུ་ལོ་ཕྱེད་དང་གསུམ་ཞིང་ཟླ་བ་གཅིག་གི་#ཁོང་ནས་ལྷག་པར་འབྱིན་ཅིང་བརྩིས་#དེས་ཀྱང་བསྣན་ལ་ན#མ་ཚོར་བའི་ཚེར་ཚང་
[175b.6]ན་འཆགས། ཐོག་མ་ཁྲིམས་འབོགས་པའི་ཚེ་ནི་ཉི་ཤུར་མ་ཚང་བར་ཤེས་ན་མངལ་གྱི་ཟླ་བ་བསྣན་ཀྱང་ཁྲིམས་མི་འཆགས་སོ། །མ་ཚང་བ་བསྙེན་པར་རྫོགས་པའིའོ#། །དགེ་སྦྱོང་ལོ་ཉི་ཤུར་མ་ཚང་བ་བསྙེན་པར་རྫོགས་པར་བྱས་པའི་ལྟུང་བ་རྫོགས་སོ།། །།ས་རྐོ་བའི་
[175b.7]ལྟུང་བ་ལ་འཆད་དེ། བརྐོས་#སམ་རྐོར་བཅུག་#ནའོ། །བདག་གིས་བརྐོས་#ཀྱང་རུང་གཞན་གྱིས་#རྐོར་བཅུག་ཀྱང་རུང་ལྟུང་བར་འགྱུར་རོ། །སའི་སའོ། །བྱེ་མ་དང་གསེག་མ་མ་ཡིན་པ་ས་བཟང་པོ་འཐས་པ་ལས་བརྐོས་#ན་ལྟུང་བར་འགྱུར། མ་གཏོགས་པ་ནི་སོར་བཞི་ཙམ་གྱི་ཕུར་
[176a]
[176a.1]བུས་བརྐོས་པ་སྟེ་ལས་སར་པ་པས་སྐར་མའི་ཆོ་ག་ལ་བརྟག་པར་བྱེད་པར་མེད་ནའོ། །ལྟུང་བར་མི་འགྱུར་བ་ནི་གཙུག་ལག་ཁང་རྩིག་པའི་ལས་མི་ལ་སོགས་པ་མ་ཚོགས་ལ་སྐར་མ་བཟང་པོའི་ཉི་མ་ལ་བབ་སྟེ་གཙུག་ལག་ཁང་གི་མཁར་ལེན་གྱི་མགོ་
[176a.2]ཉི་མ་དེ་ལ་གཟུགས་དགོས་ཏེ་མི་གཞན་མེད་ན། སའི་རྔམས་སོར་བཞི་ཙམ་ཡན་ཆད་མཁར་ལེན་གྱི་རྨང་གཟུགས་པའི་མཚན་མར་དགེ་སློང་གིས་#ཕུར་བུ་བཏབ་ཀྱང་ཉེས་མེད་དེ། བརྐོས་ཀྱང་ཉེས་མེད་དོ། །དེ་སྟེ་ས་རིགས་མ་ན་#རྩ་བའོ། །ཐོག་མ་#ནས་མ་བརྐོས་པར་འདུག་
[176a.3]པའམ་#བརྐོས་པ་ལས་སླར་འཐས་པ་#ཞིག་ལས་བརྐོས་ན་ལྟུང་བ། དེ་སྟེ་མ་ཡིན་ན་ཉེས་བྱས་པའོ། །ས་བརྐོས་ཤིང་{ཀློངས་,ཀློང་}པ་ལྷར་#མ་འཐས་པ་ལས་བརྐོས་པ་ནི་ཉེས་བྱས་སོ། །ཟླ་བ་གསུམ་སྤུངས་ཏེ་གནས་ན་སྔ་མའོ། །བརྐོས་ཤིང་{ཀློངས་,ཀློང་}#པ་ལས་ཟླ་བ་གསུམ་ལོན་པ་ནི་
[176a.4]བརྐོས་ནས་རིགས་མ་ལས་བརྐོས་པ་དང་འདྲ་སྟེ་ལྟུང་ངོ་། །དེས་དེ་མི་འཆད་པར་ཆར་བབ་ནའོ། །མདོ་ལྟག་མ་ཟླ་བ་གསུམ་ལོན་པ་ནི་རྟག་ཏུ་ཆར་#རྒྱུན་མི་འཆད་པར་བབ་ནས་རིགས་མར་གྱུར་ཏེ་བརྐོས་ན་ལྟུང་ངོ་། །གཞན་དུ་ན་དྲུག་གིས་སོ། །ས་བརྐོས་ཤིང་{ཀློངས་,ཀློང་}པ་ཆར་པ་
[176a.5]ལྟག་#ཏུ་མ་བབ་པ་ཞིག་ན་ཟླ་བ་དྲུག་ལོན་ན་རིགས་མར་འགྱུར་ཏེ་བརྐོས་ན་ལྟུང་། རྩིག་པ་ནི་ས་མ་ཡིན་པ་རིགས་མ་ཡིན་ནོ། །རྩིག་པ་ཞིག་བརྐོས་ཤིང་དྲལ་ནའང་ལྟུང་བར་འགྱུར་འདུས་པའི་མཚན་མ་མང་པ་བཙན་ནོ། །ས་བྱེ་མའང་བཟང་པོ་འདྲེས་པ་གང་མང་བ་བཙན་ནོ། །
[176a.6]དེ་བས་ན་ཐམས་ཅད་རྫས་ཉུང་ངུ་དང་ལྷན་ཅིག་པའོ། །སཱུ་ཏྲ་ལྟག་མ་ལྟར་ས་བཟང་ངན་གང་མང་བ་བཙན་པས་བཟང་པོ་མང་བ་ལས་བརྐོས་ན་ལྟུང་བ། ངན་པ་བྱེ་མ་མང་བ་ལས་བརྐོས་ན་ཉེས་བྱས། ཚིག་པ་ནི་མ་རུང་བའོ། །ས་ཚིག་པ་ནི་མ་རུང་བ་སྟེ་ས་ངན་པའི་ནང་དུ་བརྩི་
[176a.7]སྟེ་བཟང་པོར་མི་བརྩིའོ། །མ་རུང་བ་ནི་ཕྱེད་དོ། །ས་ཚིག་པ་ངན་པ་ལ་བརྐོས་པ་ནི་ཉེས་བྱས། འཕགས་པ་ས་ཞག་དང་རྩིག་པའི་སྐྱང་ནུལ་དང་གད་པ་ཡང་ངོ་། །ས་སྐྲངས་པ་ལྟ་བུར་འཕགས་པ་ལས་བཀོགས་#པ་དང་ས་ཞག་འཕགས་པ་ལས་བཀོགས་#པ་དང་སྐྱང་ནུལ་དང་གད་པ་
[176b]
[176b.1]འཕགས་པ་ལས་བརྐོས་ཤིང་བཀོགས་པ་ནི་ཉེས་བྱས། ས་མ་རྡོ་དང་བྱེ་མ་ལ་སོགས་པ་མང་ན་ཡང་ངོ་། །ས་མ་རྡོ་དང་བྱེ་མ་དང་ས་བཟང་པོ་དང་འདྲེས་#པ་ལ་ས་མ་རྡོ་དང་བྱེ་མ་མང་བ་ལ་བརྐོས་ན་ཉེས་བྱས། བྱེད་པ་ཡང་ངོ་། །བྱེད་པར་བྱས་ནའང་ཉེས་བྱས་སུ་འགྱུར་བ་
[176b.2]ཡིན་ཏེ་འོག་ནས་འཆད་པ་ཡིན། ཕུར་པ་འབྱིན་པ་དང་འདྲི་བ་འདྲེན་པ་དང་ལྕི་བས་དང་བཅས་ཏེ་བཀོགས་#པ་དང་འདམ་བསྐུལ་པ་#དེར་ཆགས་པ་རྫ་མ་ལ་སོགས་པ་དྲངས་པ་དང་བ་ཚ་#ཅན་བཞར་བ་དང་དེར་ཀློང་བར་བསམས་ན་ཡང་དེར་རོ། །བྱེད་པ་ནི་འདི་རྣམས་ཏེ་མིང་གིས་
[176b.3]སྨོས་པ་འདི་རྣམས་ལས་གག་བྱས་ཀྱང་ཉེས་བྱས་སུ་འགྱུར་རོ། །དེ་བས་ན་འགྲོ་བ་དང་རྩི་བ་ལ་སོགས་པར་བསམས་པ་ནི་#ལྟུང་བ་མེད་དོ། །ས་མ་རུང་བར་བྱ་བར་བསམས་པར་ཕན་ཚུན་འགྲོ་བའི་ལམ་དུ་སྣད་ཅིང་གོགས་པ་དང་རྩིས་#བྱེད་པའི་ཕྱིར་རི་མོར་བྲིས་པ་ནི་ཉེས་མེད་
[176b.4]དོ། །ས་མ་རུང་བར་བྱས་པའོ། །ས་རྐོ་#བའི་ལྟུང་བ་རྫོགས་སོ།། །།མགྲོན་གྱི་ལྟུང་བ་ལ་འཆད་དེ། རབ་ཏུ་བསླང་#བར་མི་བྱ། བདག་ཁ་ཟས་འདོད་པའི་ཕྱིར་འདི་བསླང་#ཞེས་མི་བྱ། བསླངས་#ན་ཉེས་བྱས་ཟོས་ན་ལྟུང་བ། རིགས་པ་ནི་དུས་མ་བསྒོ་བ་དེ་མི་འགྱུར་བར་
[176b.5]ཁས་བླངས་པའི་མཆོད་སྟོན་ལ་གྲོང་དུ་འགྲོ་བའོ#། །མཆོད་སྟོན་ལ་སྤྱན་དྲངས་ཏེ་ཤོག་ཤིག་པར་བསྒོ་ནས་#སྤྱན་འདྲེན་པ་#མེད་པར་སྤྱན་#དྲངས་པའི་གནས་སུ་སོང་ཡང་ཉེས་མེད། དུས་འདས་ནས་འདྲེན་#པར་བསྐུལ་བའོ། །མཆོད་སྟོན་ལ་སྤྱན་དྲངས་པ་ལས་གདུགས་ཚོད་#འདས་
[176b.6]སུ་ཉེ་ན་མྱུར་དུ་རིམས་ཤིག་#ཅེས་བསྒོ་ན་ཡང་ཉེས་མེད་དོ། །འབྲུ་ལ་སོགས་པ་ལ་མི་བརྟེན་#ཁྱིམ་པའི་ཁྱིམ་དུ་སྤྱན་དྲངས་པ་ལས་བདག་ཅག་གི་ཕྱིར་སྟན་བཏིང་ཞིང་འདུག་པ་ལ་ཁྱིམ་པ་རྒྱུས་མི་ཤེས་ཏེ་བཞུགས་ཞེས་མི་#ཟེར་ཡང་འཁོད་ཀྱང་ཉེས་མེད། སོ་སོར་སྤྱན་དྲངས་པ་ཡང་
[176b.7]བདག་གིར་བྱ། བདག་འབའ་ཞིག་གུད་དུ་ཟིན་གྱི་#ཕྱིར་སྤྱན་དྲངས་ན་སོང་ཡང་ཉེས་མེད་དོ། །དགེ་འདུན་དང་ལྷན་ཅིག་ཏུ་སྤྱན་དྲངས་ན་ཡང་ངོ་། །དགེ་འདུན་སྤྱི་#སྤྱན་དྲངས་པའི་འོག་ཏུ་བདག་གུད་དུ་ཡང་#སྤྱན་དྲངས་པ་ཡང་ཉེས་མེད་དོ། །བདག་ལ་ལན་#གཉིས་སྤྱན་དྲངས་པ་ལ་
[177a]
[177a.1]བྱའོ། །དུས་ཐམས་ཅད་དུ་ཡང་ངོ་། །ཚེ་གཅིག་ཏུ་བདག་གིས་ཟན་སྦྱར་རོ་ཞེས་ཟེར་ཏེ་སྤྱན་དྲངས་པ་ལ་དེར་སོང་ཞིང་#འདུག་ཀྱང་ཉེས་མེད། སྤྱན་དྲངས་པ་ཁྱད་པར་གཞག་#པ་མེད་པར་སྤྱན་དྲངས་ཀྱི་འདི་སྲིད་ཅིག་འདུག་ཤིག་ཅེས་ཞག་གྲངས་བཅད་པ་#
[177a.2]མེད་པ་དང་། གཞན་དུ་སྤྱན་དྲངས་པ། བདག་འབའ་ཞིག་གུད་དུ་ཟིན་གྱི་ཕྱིར་སྤྱན་དྲངས་པའང་མ་ཡིན་པ་དང་། ཡང་ཡང་ངམ་སང་ཡང་འདིར་གསོལ་ཅིག་གནངས་ཀྱང་#འདིར་གསོལ་ཅིག་ཅེས་ཟེར་བ་ལའང་བྱ། བདག་གུད་དུ་འགྲོ་བ་ལ་འདིར་འདུག་ཤིག་ཅེས་
[177a.3]ལན་དུ་མར་ཟློས་ཤིང་ཟེར་བ་དང་། ཤིན་ཏུ་ལྷག་པར་སྤྱན་དྲངས་པ་མ་བྱས་པར། ཚེ་གཅིག་ཏུ་ངས་སྤྱན་དྲངས་ཏེ་ཟས་རྟག་པར་#སྦྱར་རོ་ཞེས་མ་བྱས་པར་འདུག་པ་དང་། ཟླ་བ་བཞི་ཟིན་པ་ལས་ལྷག་པར་འཆང་#བ་ཟོས་ནའོ། །མིང་གིས་སྨོས་པ་འདི་རྣམས་གག་ཀྱང་རུང་
[177a.4]གཅིག་ཀྱང་མི་ཟེར་བར་ཟླ་བ་བཞི་ལས་ལྷག་པར་སྦྱིན་བདག་གི་ཁྱིམ་དུ་འདུག་ཅིང་ཟན་ཟོས་ན་ལྟུང་བའོ། །ཟླ་བ་བཞི་ལས་ལྷག་པར་#ན་ཟན་དུ་ཟོས་པ་ལྟུང་བ་རེ་རེ། བསླངས་པ་ནི་ཉེས་བྱས་པའོ། །གཉེན་མ་ཡིན་པའི་ཁྱིམ་པ་ལ་ཟན་བསླངས་ན་སློང་བའི་ཚེ་ཉེས་བྱས། 
[177a.5]ཟོས་ན་ལྟུང་བ་འདྲིམ་ཞིང་བསླངས་ན་#ཉེས་བྱས་ཟོས་ན་ལྟུང་། ལྟུང་བ་མེད་པ་ནི་ནད་པའི་འོ། །ནད་པ་ནི་ཁ་ཟས་ཅི་འདོད་པ་བཞིན་དུ་བསླངས་#ཏེ་ཟོས་ཀྱང་ཉེས་མེད། གཉེན་ཀྱང་ངོ་། །གཉེན་ལ་བསླངས་ཏེ་ཟོས་ཀྱང་ཉེས་མེད། རྣམ་པར་མྱོས་ན་སྔ་མ་དང་སོ་སོར་རོ། །དགེ་
[177a.6]སློང་ཡོན་བདག་གིས་ཟླ་བ་བཞིར་དུས་བཅད་དེ་བཞག་པ་ལས་ཞག་གྲངས་མ་ཚང་པར་#སླར་ཁྲིམས་ཕུལ་བའམ། མྱོས་པ་ལས་སླར་དྲན་ནམ་ཁྲིམས་ནོས་ཏེ་སྦྱིན་བདག་གིས་ཞག་གྲངས་བཅད་#པ་ཅི་མ་ཚང་བ་སླར་ཟན་དུ་ཟོས་པ་ལྟུང་བ་རེ་རེར་འགྱུར་རོ། །དེས་སྤྱན་དྲངས་པའི་#
[177a.7]ཉེས་བྱས་པའོ། །སཱུ་ཏྲ་ལྟག་མ་ལྟར་ཞག་#གྲངས་བཅད་དེ་སྔར་སྤྱན་དྲངས་པ་ལས་ཞག་མ་ཚང་པར་ཁྲིམས་#ཕུལ་ལམ་མྱོས་#ཏེ་སོང་བས་ཕྱིས་སྤྱན་#དྲངས་པར་ཡོན་བདག་ལ་སློང་དུ་སོང་བའི་ཕྱིར་ལྟུང་བར་འགྱུར་རོ། །སྔོན་ལོགས་སུ་ཡང་གང་གིས་སྤྱན་མ་དྲངས་པས་ཀྱང་
[177b]
[177b.1]ངོ་། །སྦྱིན་བདག་ན་རེ་རྟག་ཏུ་བཟང་པོ་བཟར་ནི་མེད་ཀྱི་ངེད་#ཅི་ཟ་བ་བཞིན་དུ་སྦྱིན་ནོ་ཞེས་ཟེར་ཏེ་གཞག་པ་ལས་འདི་འདོད་དོ་ཞེས་བཟང་པོ་ཞིག་བསླངས་ཏེ་ཟོས་ན་ལྟུང་བའོ། །སྤྱན་དྲངས་པའི་ཕྱིར་རབ་ཏུ་བསྙེན་པའོ། །སྤྱན་མ་དྲངས་པར་ཟླ་བ་བཞི་ལས་ལྷག་པར་འདུག་པའི་
[177b.2]ལྟུང་བ་རྫོགས་སོ།། །།སློབ་པའི་ལྟུང་བ་ལ་འཆད་དེ། འབྷྲིད#། དགེ་སློང་མཁས་པས་བསྟན་པར་ཤེས་བཞིན་པ་ལས་ལྟུང་སྟེ་ཡན་ལག་གཅིག །མངོན་པར་ཤེས་ནའོ། །དགེ་སློང་སྟོན་པ་དེ་ཡང་མཁས་ཤིང་ཤེས་པ་ལ་མི་ཤེས་སོ། །སླར་སྨྲས་པ་ལས་ལྟུང་བར་འགྱུར་ཏེ་
[177b.3]ཡན་ལག་གཅིག་སྟོན་ནའོ། །དགེ་སློང་མཁས་པས་བསྟན་ཅིང་བསླབས་#པ་ལ་མི་སློབ་པོ་ཞེས་བྱ་བ་#ལས་ལྟུང་སྟེ་ཡན་ལག་གཅིག་བསླབ་པ་ལའོ། །སློབ་པ་འདུལ་བའི་ཚིག་ཡིན་པ་བསྟན་པ་ལས་ལྟུང་སྟེ་ཡན་ལག་གཅིག་སྟེ་ཡན་ལག་འདི་རྣམས་དང་ལྡན་ན་སློབ་པ་ལ་སླར་
[177b.4]ལོག་པའི་ལྟུང་བའོ། །ཁྱོད་ཀྱིས་འདི་སློབས་ཤིག་ཅེས་བསྟན་པའམ། ཉེ་བར་བསྟན་པ་ན་དགེ་སློང་གིས་མི་སློབ་པོ་ཞེས་མི་ཤེས་པར་བསྒོ་ཞིང་བསྒྲགས་པ་འདིའི་ཕྱིར་ངག་གིས་བརྗོད་ནའོ། །དགེ་སློང་སྡེ་སྣོད་གསུམ་ཤེས་པ་མཁས་པ་ཞིག་གིས་འདུལ་བའི་ཚིག་ལས་#
[177b.5]སློབས་ཤིག་ཅེས་བྱས་ཀྱང་རུང་སོ་སོར་དམིགས་ཀྱིས་ཕྱེ་སྟེ་འདི་སློབས་ཤིག་ཅེས་#བསྟན་པ་ལས་ཁྱོད་ཀྱིས་#བསྟན་པ་དེང་མི་སློབ་ཀྱི་གཞན་མཁས་པ་ལ་སློབ་པོ་ཞེས་ཟེར་ཞིང་དགེ་སློང་མཁས་པ་དེ་ལ་མི་ཤེས་པར་སྨད་པར་བྱ་བའི་ཕྱིར་ཁྱོད་ལྟ་བུའི་མི་ཤེས་པའི་ཚིག་ང་མི་
[177b.6]ཉན་ཏོ་ཞེས་ཁས་སྨྲས་ན་ལྟུང་བར་འགྱུར། མདོ་སྡེའི་ན་ཉེས་བྱས་པའོ། །#དགེ་སློང་མཁས་པས་མདོ་སྡེ་དང་མ་ལྟ་བུའི་ཚིག་གི་ནང་ན་ཁྲིམས་འདུག་པ་དང་མདོ་སྡེ་དང་མ་ལྟ་བུ་ཉིད་ལ་མི་སློབ་པོ་ཞེས་སླར་བཟློག་#པ་ནི་ཉེས་བྱས། བསླབ་པས་སྟོབས་པ་སྤོང་བའོ། །དགེ་
[177b.7]སློང་གིས་བསྟན་པ་ལ་མི་སློབ་པོ་ཞེས་ཟེར་བའི་ལྟུང་བ་རྫོགས་སོ།། །།འཐབ་པའི་ལྟུང་བ་ལ་#འཆད་དེ། དགེ་སློང་གིས་རྩོད་པར་དགེ་སློང་དག་དང་གྲོས་བྱེད་པ་མཉན་པའི་ཕྱིར་ན་སྟེ་མ་གཏོགས་པ་ཞི་བར་འདོད་པས་མཉན་ནའོ། །དགེ་སློང་དག་འཐབ་ཅིང་འཁོད་ཀྱང་རུང་
[178a]
[178a.1]འཐབ་པར་གྲོས་བྱེད་#འཇབ་ཅིང་ཉན་ནས་ཁོང་དེ་སྐད་ཟེར་གྱིས་བདག་ཀྱང་ཐབས་འདི་ལྟར་སྦྱར་ཞིང་བྱའོ་ཞེས་བསམས་ཤིང་ཉན་ན་ལྟུང་བར་འགྱུར་རོ། །ལྟུང་བར་མི་འགྱུར་བ་ནི་འཇབ་ཅིང་མཉན་ན་དཀྲུག་པར་བྱ་བ་དང་ཐབས་ཤོམ་པའི་ཕྱིར་ནི་མ་ཡིན་གྱི་
[178a.2]འདུམ་#ཞིང་རྩོད་པ་ཞི་བར་#བྱ་བའི་ཕྱིར་ནི་ཉེས་མེད་དོ། །སྒྲ་ཙམ་ཐོས་པ་ནི་ཉེས་བྱས་པའོ། །འཐབ་རྩོད་ཅིང་འཁོད་པ་ལ་ཚིག་གི་དོན་ནི་མ་ཐོས་ཀྱི་སྒྲ་ཙམ་ཐོས་པ་ཞིག་ཏུ་མཉན་ན་ཉེས་བྱས་སོ། །དོན་ན་རྩ་བའོ། །འཐབ་པའི་ཚིག་གི་དོན་ཐོས་པར་མཉན་ན་ལྟུང་བའོ། །
[178a.3]དཀྲུག་#པའི་ཕྱིར་ཞུགས་ན་ཡང་ངོ་། །འཐབ་#མོ་བྱེད་པ་ལ་དཀྲུག་པའི་ཕྱིར་ཆེད་ཀར་སོང་སྟེ་མཉན་ཏམ་དཀྲུགས་ན་ལྟུང་བར་འགྱུར། དོན་གྱི་ཕྱིར་གྱི་དབང་གིས་ཐུག་སྟེ#། ཚོར་བའི་འོག་ཏུ་རྐང་པ་དང་སེ་གོལ་དང་ལུད་པའི་སྒྲ་ལ་སོགས་པས་ཚོར་བར་མ་བྱས་སམ་རྨོངས་
[178a.4]པའམ་ཞི་བའི་ཕྱིར་མ་ཡིན་ན་ལྟུང་བའོ། །འཐབ་པ་ལ་ཆེད་ཀར་མཉན་པའི་ཕྱིར་ནི་མ་སོང་གི་དོན་གཞན་ཞིག་གི་ཕྱིར། སོང་སོང་#བ་ལས་འཐབ་ཅིང་འཁོད་པ་ཞིག་གི་སྟེང་དུ་བབ་ན་ལུད་པའི་སྒྲའམ་རྐང་པའི་སྒྲ་དང་སེ་གོལ་གྱི་སྒྲ་ལ་སོགས་པ་ཕྱུང་སྟེ་ཚོར་བར་#མ་བྱས་ཤིང་
[178a.5]མཉན་ན་ལྟུང་བའོ། །སྨྱོས་སམ་མྱ་མྱོར་#ཁྱེར་ཏེ་མི་དྲན་ཏེ་འཐབ་མོ་སྐྲོད་#དུ་འོངས་པ་དང་འཐབ་#མོ་ཞི་བར་བྱ་བའི་ཕྱིར་འཐབ་#པའི་སྟེང་དུ་འོངས་པ་ནི་ཉེས་མེད་དེ་མ་གཏོགས་སོ། །འཐབ་#མོ་མི་གླེང་། དགེ་སློང་གིས་འཐབ་#མོ་གླེང་བསླངས་ཏེ་#འཐབ་ཏུ་མི་གཞུག་འཐབ་#ཏུ་
[178a.6]བཅུག་ན་ཉེས་བྱས། ཉེ་བར་ཡང་མི་མཉན། འཐབ་#མོ་བྱེད་པའི་དྲུང་དུ་བསྙེན་ཅིང་གྲོགས་དང་ཤུག་མགོན་མི་བྱ་བྱས་ན་ཉེས་བྱས། འདི་དག་བྱེད་ན་བསྐོར་ཅིང་མི་འདུག །འཐབ་#མོ་འགྱེད་པ་ལ་བདག་གན་ན་འདུག་ན་བདག་ལ་སྟོན་ཅིང་རྒོལ་ཕོད་པའི་ཕྱིར་ཆེད་ཀར་
[178a.7]དྲུང་དུ་འདུག་ན་#ཉེས་བྱས། ཞི་བའི་ཕྱིར་ནན་ཏན་དུ་མི་བྱ་བ་མ་ཡིན། དགེ་སློང་འཐབ་པ་ལ་བདག་གིས་བཅུག་#ན་གདོན་མི་ཟ་བར་དག་མཉན་#ཅིང་ཞི་བར་ནུས་པ་ཙམ་གྱི་ཚོད་ལ་མ་བཅུག་#ན་ཉེས་བྱས། བདག་གིས་བཅུག་#ཀྱང་མི་ཉན་ཅིང་སླར་བདག་ལ་གཤེ་བ་ཙམ་གྱི་
[178b]
[178b.1]ཚོད་ན་མ་བཅུག་ཀྱང་ཉེས་མེད། ཉེ་བར་མཉན་པར་ཆུད་པའོ། །དགེ་སློང་འཐབ་པ་ལ་ཉན་པའི་ལྟུང་བ་རྫོགས་སོ།། །།མི་སྨྲ་བའི་ལྟུང་བ་ལ་འཆད་དེ། ཞུ་བ་ལ་སོགས་པ་ལས་དགེ་འདུན་དང་དགེ་སློང་ལ་#མ་བྱས་པར་སོང་ནའོ། །དགེ་འདུན་འདུས་ཏེ་གསོལ་བ་དང་#ཞུ་
[178b.2]བའི་ལས་ཤིག་བྱེད་ན་ཅི་བྱེད་ཀྱང་རུང་སྟེ་དགེ་སློང་ལམ་#གྲོགས་ལ་མ་ཞུས་པར་གུད་དུ་སོང་ན་ལྟུང་བར་འགྱུར་རོ། །མཚམས་ལས་འདས་ན་རྩ་བའོ། །དགེ་འདུན་ལས་བྱེད་པའི་སྒྲ་མི་ཐོས་པར་གྱུར་ན་མཚམས་ལས་འདས་པ་སྟེ་ལྟུང་བའོ། །སྔ་མ་ནི་ཉེས་བྱས་པའོ། །འདུས་པ་
[178b.3]ལས་མ་ཞུས་པར་སོང་སྟེ་སྒྲ་མི་ཐོས་པར་མ་གྱུར་གྱི་བར་དུ་ནི་ཉེས་བྱས་སོ། །དོན་མེད་པ་དང་མི་རིགས་པར་སོང་ནའོ། །འདུས་ཤིང་ལས་བྱེད་པ་ལ་གཞན་དུ་དོན་མེད་པར་འགྲོའམ་ལྟད་མོ་ལ་སོགས་པ་མི་རིགས་པ་ཞིག་ཏུ་འགྲོ་ན་ཞུས་ཏེ་སོང་ཡང་ཉེས་བྱས་སོ། །ཞུ་བར་#བྱས་
[178b.4]ཀྱང་ངོ་། །དགེ་འདུན་འདུས་ནས་ཞུ་བའི་ལས་ནི་བྱས་ཟིན་གྱི་གསོལ་བའི་ལས་མ་བྱས་པའི་བར་དུ་གུད་དུ་སོང་བའི་ཉེས་བྱས། ཆོས་མ་ཡིན་པའི་ལས་དགེ་འདུན་དོན་མེད་#ཞིག་བྱེད་པར་འདུས་པའམ། ལོག་པའི་ཆོས་མི་དགེ་བ་ཞིག་བྱེད་པ་ལས་མ་ཞུས་པར་སོང་བ་ནི་ཉེས་བྱས་
[178b.5]སོ། །མཉན་པའི་ཡུལ་ལས་འདའ་བར་མི་འདོད་པ་ནི་ལྟུང་བ་མེད་དོ། །དགེ་འདུན་འདུས་ཏེ་ལས་བྱེད་པ་ལ་མཆིལ་མ་དོར་བའམ་འཆག་པའི་ཕྱིར་ལས་བྱེད་པའི་སྒྲ་ཐོས་པ་ཚུན་ཆད་དུ་ཕན་ཚུན་སོང་བ་ནི་ཉེས་མེད་དོ། །འདུ་བ་ལས་འགལ་བའོ། །དགེ་འདུན་ལས་བྱེད་པར་
[178b.6]འདུས་པ་ལས་མ་ཞུས་པར་སོང་བའི་ལྟུང་བ་རྫོགས་སོ།། །།མ་གུས་པའི་ལྟུང་བ་ལ་འཆད་དེ། འདུག་སོང་མལ་སྟན་དང་གཙུག་ལག་ཁང་ལོང་སྨྲོས་དེ་དག་བཟློག་པ་ལ་སོགས་པས་བསྙེན་པའི་ཕྱིར་མ་གུས་ཤིང་ཆོས་ཀྱི་ཞུ་བ་སྦྱིན་པ་མེད་པར་འདས་པའོ། །དགེ་འདུན་གྱིས་
[178b.7]མིང་གིས་སྨོས་པ་འདི་རྣམས་སྐད་དུ་བསྒོ་བ་ལ་སླར་ལོག་པར་བྱེད་པ་དང་མིང་གིས་སྨོས་པ་འདི་རྣམས་ལས་བཟློག་སྟེ་བསྒོ་བ་ལའང་སླར་འདི་#ལྟར་བྱེད་པ་དང་འདི་རྣམས་ལ་མ་གཏོགས་པར་གཞན་ཅི་ལའང་རུང་སྟེ་མ་གུས་པའི་ཕྱིར་བསྒོ་བ་བཞིན་དུ་མི་བྱེད་ཅིང་ལོག་པར་བྱས་ན་
[179a]
[179a.1]ལྟུང་བའོ། །དགེ་སློང་གི་དགེ་འདུན་ན་རྩ་བའོ། །དགེ་སློང་གི་དགེ་འདུན་གྱིས་བསྒོ་སྟེ་མ་གུས་པའི་ཕྱིར་མ་མཉན་ཅིང་ལོག་པར་བྱས་ན་ལྟུང་བར་འགྱུར་རོ། །མཁན་པོ་དང་སློབ་དཔོན་ལ་ནི་ཉེས་བྱས་པའོ། །མཁན་པོ་དང་སློབ་དཔོན་གྱིས་བསྒོ་བ་
[179a.2]ཞིག་ལ་མ་གུས་པའི་ཕྱིར་ལོག་པར་བྱས་ན་ཉེས་བྱས། ཆོས་མ་ཡིན་པས་གསོལ་བའོ། །དགེ་འདུན་གྱིས་མི་དགེ་བའི་ཆོས་ཤིག་གྱིས་ཤིག་ཅེས་བསྒོ་བ་ལས་མ་བྱས་ནའང་ཉེས་བྱས། མཁན་པོ་དང་སློབ་དཔོན་གྱིས་མི་དགེ་བའི་ཆོས་ཤིག་གྱིས་ཤིག་པར་བསྒོ་སྟེ་མ་མཉན་
[179a.3]ན་ཉེས་བྱས་ཕྱེད། དེ་བཞིན་དུ་སྨྲ་བས་#གནོན་པའོ། །དགེ་འདུན་འདུས་ཏེ་ལས་བྱ་བའི་གྲོས་བྱེད་པ་ལ་མ་གུས་ཤིང་གཏམ་གཞན་ཟེར་ན་ཉེས་བྱས། མཁན་པོ་དང་སློབ་དཔོན་གྱིས་བསྒོ་ཞིང་གཏམ་བྱེད་པ་ལ་#གཏམ་གཞན་གློ་བུར་དུ་ཟེར་བའང་ཉེས་བྱས་སོ། །དགེ་འདུན་
[179a.4]གྱི་སྣ་བོ་དེར་སྤྱོད་པ་ལ་ཡང་ངོ་། །དགེ་འདུན་གྱིས་#ལས་སུ་བསྐོས་པ་གང་ཟག་བཅུ་གཉིས་ལས་གང་ཡང་རུང་དེས་བསྒོ་བ་ལ་མ་གུས་པའི་ཕྱིར་དེ་བཞིན་དུ་མ་བྱས་སམ་ལོག་པར་བྱས་ནའང་ལྟུང་བ། །གང་ཟག་བཅུ་གཉིས་ཀྱིས་གཞན་ཞིག་ལ་སྤྲིང་བའི་ངག་བཅག་
[179a.5]ནའང་ལྟུང་ངོ་། །དགེ་འདུན་བཞིན་དུ་སངས་རྒྱས་ཀྱང་ངོ་། །སངས་རྒྱས་ཀྱིས་བཀའ་སྩལ་པ་ལ་མ་གུས་པའི་ཕྱིར་མ་མཉན་ཏམ་མ་བྱས་ནའང་ལྟུང་བའོ། །སངས་རྒྱས་བཞུགས་པའི་ཚེ་ཞལ་གྱིས་བཀའ་སྩལ་པ་ལ་བྱ། རྒྱལ་པོ་དང་དགྲ་བཅོམ་པ་དང་དགེ་འདུན་གྱི་
[179a.6]གནས་བརྟན་གྱི་བཀའ་མི་བཅག །རྒྱལ་པོ་དང་དགྲ་བཅོམ་པ་དང་དགེ་འདུན་གྱི་གནས་བརྟན་དང་ཞང་བློན་དབང་ཆེན་པོས་བསྐོ་#བའི་ཚིག་ལ་མ་#གུས་པའི་བཅག་ནའང་ཉེས་བྱས། མ་གུས་པར་ཆུད་#པའོ། །མ་གུས་པའི་ལྟུང་བ་རྫོགས་སོ།། །།ཆང་འཐུང་བའི་ལྟུང་བ་
[179a.7]ལ་འཆད་དེ། མྱོས་པར་འགྱུར་བའི་ལྟུང་བ་མྱོས་ཤིང་ར་རོ་བར་གྱུར་པ་ཆང་ལ་སོགས་པ་#འཐུངས་ན་ལྟུང་བར་འགྱུར་རོ། །འདི་བསྐོལ་ན་འཕོས་སོ། །ཆང་དང་རྒུན་ཆང་བསྐོལ་ཏེ་ར་རོ་བར་ཡང་མི་འགྱུར་ཁ་དོག་ཀྱང་ཆང་མི་འདྲ་དྲི་འང་ཆང་མི་བྲོ་ན་འཐུངས་#ཀྱང་ཉེས་མེད་དོ། །སྦང་
[179b]
[179b.1]མ་དང་ཚིགས་མ་ཡོད་པ་ཟོས་ན་དེར་ཆུད་དོ། །ཆང་གི་སྦང་མ་དང་མེ་ཏོག་ལ་སོགས་པ་ལས་ཆང་དུ་བྱས་པའི་ཚིགས་མ་ཟོས་ན་ལྟུང་བའོ། །ཕབས་ནི་འདུ་#བྱེད་དོ། །ཕབས་ཟོས་ན་ཉེས་བྱས་སོ། །མྱོས་པར་བྱེད་པ་ནི་རྩ་བ་དང་སྡོང་པོ་དང་ལོ་མ་དང་མེ་ཏོག་དང་འབྲས་བུ་རྣམས་སོ། །
[179b.2]མིང་གིས་སྨོས་པ་འདི་རྣམས་ལས་ཆང་དུ་བྱས་ཏེ་འཐུངས་པ་ནི་ལྟུང་བ། འདི་རྣམས་ལས་གག་ཀྱང་རུང་ཆང་དུ་ནི་མ་#བྱས་ཀྱི་ཟོས་ན་སྨྱོས་པའམ་མི་དྲན་པར་འགྱུར་བ་ཞིག་ཟོས་ན་ཉེས་བྱས། ཆང་གི་དྲི་དང་རོ་མྱོས་པར་མི་བྱེད་པ་དང་བཏུང་བ་ཡང་ངོ་། །ཁུ་བ་མྱོས་པར་མི་འགྱུར་ལ་ཁ་
[179b.3]དོག་ཀྱང་ཆང་མི་འདྲ་ལ་རོ་ཆང་བྲོ་བ་ཞིག་འཐུངས་ན་ཉེས་བྱས། ཉེས་མེད་པ་ནི་ཁ་དོག་ཙམ་ཆང་འདྲ་བའོ། །མྱོས་པར་ཡང་མི་འགྱུར་ལ་རོ་ཡང་ཆང་མི་བྲོ་ན་ཁ་དོག་ཆང་འདྲ་བ་འཐུངས་ཀྱང་ཉེས་མེད་དོ། །སྦྱོར་བ་#བཞིན་དུ་མྱང་བ་དང་ལུས་ལ་ཉུག་པའོ། །ཆང་གིས་ལུས་ལ་
[179b.4]བྱུགས་པ་དང་ཁར་བླུགས་ཏེ་མྱངས་ནས་ལྟོར་མ་མིད་པར་སླར་བོར་བ་ནི་ཉེས་བྱས། ན་བ་ལ་ནི་ལྟུང་བ་མེད་དོ། །ནད་པ་ལ་ནི་ཕན་པའི་ཕྱིར་ཆང་གིས་ལུས་ལ་བྱུགས་སམ་ཁས་མྱངས་ཏེ་ལྟོར་མ་མིད་པ་ནི་ཉེས་མེད་དོ། །ཆང་འཐུངས་པའོ། །ཆང་འཐུང་བའི་#ལྟུང་བ་རྫོགས་
[179b.5]སོ།། །།དུས་མ་ཡིན་པར་#ལྟུང་བ་ལ་འཆད་དེ། འབྷྲིད#། ཕྱི་དྲོ་དུས་མ་ཡིན་པར་ཤེས་བཞིན་ལས་ལྟུང་བར་འགྱུར་ཏེ་ཡན་ལག་གཅིག །དུས་མ་ཡིན་པ་དུས་མ་ཡིན་པར་ཕྱི་དྲོ་གྲོང་དུ་སོང་བ་ལས་ལྟུང་བར་འགྱུར་ཏེ་ཡན་ལག་གཅིག །དགེ་སློང་ཡོད་པ་ལ་མ་བྱས་ནའོ། །དགེ་
[179b.6]སློང་ཡོད་པ་ལ་མ་ཞུས་པར་སོང་བ་ལས་ལྟུང་བར་འགྱུར་ཏེ་ཡན་ལག་གཅིག་གཞན#། གྲོང་དུ་འཇུག་ནའོ། །དུས་མ་ཡིན་པར་གྲོང་དུ་ཡང་སོང་བ་ལས་ལྟུང་བར་འགྱུར་ཏེ་ཡན་ལག་གཅིག་གྲོང་དུ#། དེ་སྟེ་ངེས་པར་དགོས་པར་འགྲོ་ན་མ་ཡིན་ནོ། །ཆོམ་པོའམ་འཇིགས་པའི་
[179b.7]རྐྱེན་ཅིག་བྱུང་སྟེ་སོང་བ་ནི་ཉེས་པར་མི་འགྱུར་གྱི་འཇིགས་པའི་རྐྱེན་མེད་པར་སོང་བ་ལས་ལྟུང་བར་འགྱུར་ཏེ་ཡན་ལག་གཅིག །གཞན་དུ་འཕོ་ན་ཉེས་བྱས་པའོ། །གྲོང་འདིར་འགྲོའོ་ཞེས་བྱས་པ་ལས་དེ་ཉིད་དུ་སོང་ཡང་རུང་མ་སོང་ཡང་རུང་གྲོང་གཞན་དུ་སོང་ན་ཉེས་བྱས། 
[180a]
[180a.1]དེར་དགེ་སློང་མེད་ན་དགེ་སློང་མའང་དེ་བཞིན་ནོ། །ཕྱི་དྲོ་གྲོང་དུ་འགྲོ་སྟེ་དགེ་སློང་མེད་ན་དགེ་སློང་མ་ལ་དྲིས་ཏེ་སོང་ཡང་ཉེས་མེད་དོ། །དེ་ནའང་#དགེ་སྦྱོང་ལའོ། །དྲིར་#དགེ་སློང་མ་ཡང་མེད་ན་དགེ་སྦྱོང་ལ་དྲིས་ཏེ་སོང་ཡང་ཉེས་མེད་དོ། །དེ་ནའང་དགེ་སློབ་མ་
[180a.2]ལའོ། །དྲིར་དགེ་སྦྱོང་ཕའང་མེད་ན་དགེ་སློབ་མ་ལ་དྲིས་ཏེ་སོང་ཡང་ཉེས་མེད་དོ། །དེ་ནའང་དགེ་སྦྱོང་མ་ལའོ། །དགེ་སློབ་མ་ལ་དྲིས་ཏེ་སོང་ཡང་ཉེས་མེད་དོ། །དགེ་སྦྱོང་མ་ལ་དྲིས་ཏེ་སོང་ཡང་ཉེས་མེད་དོ། །#དགེ་སྦྱོང་མ་ཡང་མེད་དེ་རྐྱེན་ཅིག་བྱུང་ནས་མི་འགྲོར་མི་རུང་ན་མ་དྲིས་
[180a.3]པར་སོང་ཡང་ཉེས་མེད་དོ། །མི་ཆུད་ན་མེད་པ་བཞིན་ནོ། །བརྡ་མི་ཕྲད་པའམ་སྐད་#མི་མཐུན་པ་ལ་དྲིས་པ་#ནི་དྲིས་པར་མི་ཆུད་དེ། དགེ་སློང་དང་དགེ་སྦྱོང་མེད་ན་མ་དྲིས་པར་སོང་ཡང་ཉེས་མེད་དོ། །གཞན་ཡོད་ལ་བརྡ་མི་ཕྲད་པ་ལ་དྲིས་པ་ནི་ལྟུང་བར་འགྱུར་རོ། །མཚམས་
[180a.4]གཞན་ན་འདུག་པ་དང་སྤང་པ་དང་སྐྱབས་གཞན་ན་#ཡང་འདྲི་བའི་དགེ་སློང་དང་བར་དུ་ཆོད་པ་དང་ནམ་མཁའ་ལ་འདུག་པ་ལ་དྲིས་པ་དང་ཆད་པས་བཅད་དེ་སྤངས་པ་ལས་དྲིས་#པ་དང་དེ་བཏྟ་#ལྟ་བུ་ལོག་པ་ལ་#ལྟ་བའི་དགེ་སློང་གཞན་ཡོད་ན་དྲིས་པར་མི་ཆུད་དེ་ལྟུང་། གཞན་མེད་ན་འདི་
[180a.5]རྣམས་ལྟ་བུ་ཞིག་ལ་མ་དྲིས་པར་སོང་ཡང་ཉེས་མེད། རྫུ་འཕྲུལ་གྱིས་ན་ལྟུང་བ་མེད་དོ། །དགེ་སློང་རྫུ་འཕྲུལ་ཡོད་པ་ཞིག་ན་རྫུ་འཕྲུལ་བྱས་ཏེ་སོང་བ་ན་#ཉེས་མེད་དོ། །དུས་མ་ཡིན་པར་སྤྱོད་པའོ། །དགེ་སློང་དུས་མ་ཡིན་པར་གྲོང་དུ་སོང་བའི་ལྟུང་བ་རྫོགས་སོ། །#བཅུ་སྡེ་
[180a.6]གཅིག་རྫོགས་སོ།། །།ཟས་སྦྱར་གྱི་ལྟུང་བ་ལ་འཆད་དེ། དུས་མ་ཡིན་པར་བཞི་ལ་སོགས་པའི་རིགས་སུ་འགྲོ་བའོ། །ཕྱི་དྲོ་བཟར་རུང་བའི་ཁས་#གཅིག་ལ་ཡོན་བདག་གིས་སྤྱན་དྲངས་པ་ལས་ང་མ་འོངས་ཀྱི་བར་དུ་མ་བྲིམ་#པར་སྡོད་ཅིག་ཅེས་བྱས་ནས་བདག་གུད་དུ་སོང་ན་གྲོང་
[180a.7]གསུམ་གྱི་བར་དུ་སོང་བ་ནི་ཉེས་མེད་གྲོང་བཞི་ལས་ལྷག་པར་སོང་བ་ནི་ལྟུང་བ་སྟེ། གྲོང་རེ་རེ་ལྟུང་བ་རེ་རེའོ། །སྔ་དྲོ་ཟན་ལ་སྤྱན་དྲངས་པ་ལས་སོང་བ་ནི་གྲོང་གསུམ་འདས་ན་ལྟུང་བར་འགྱུར་ཏེ་ཡན་ལག་གཅིག །དེའི་ངོར་དགེ་འདུན་སྤྱན་དྲངས་པ་ལས་ཁོ་བོ་མ་འོངས་པའི་
[180b]
[180b.1]དབང་གིས་འདྲིམ་པ་ལས་མ་སྐལ་ཅིག་ཅེས་སྦྱིན་བདག་ལ་མ་བསྒོ་བར་གསུམ་ལ་སོགས་པའོ། །ཡོན་བདག་གིས་དགེ་སློང་གཅིག་གི་#ཕྱིར་དགེ་འདུན་ཀུན་སྤྱན་དྲངས་པ་ལས་དགེ་སློང་དེ་གུད་དུ་འགྲོ་ན་ཡོན་བདག་དེ་ལ་ང་མ་འོངས་ཀྱང་བཤོས་རིམས་ཤིག་ཅེས་མ་བསྒོ་བར་གྲོང་གཞན་དུ་རྒྱུ་ཞིང་
[180b.2]སོང་ན་གྲོང་གཉིས་ཀྱི་#བར་དུ་ནི་ཉེས་མེད་དོ། །གྲོང་#གསུམ་འདས་ནས་#ལྟུང་བར་འགྱུར་རོ། །དེ་ཕན་ཆད་ནི་གྲོང་རེར་འདས་ན་ལྟུང་བ་རེ་རེར་འགྱུར་རོ། །རིགས་སུ་སྤྱོད་པའོ། །ཟན་སྦྱར་བ་ལས་གྲོང་དུ་སོང་བའི་ལྟུང་བ་རྫོགས་སོ།། །།ནམ་ཚོད་ཀྱི་ལྟུང་བ་ལ་འཆད་དེ། འབྷྲིད#། ནམ་མ་
[180b.3]ལངས་པར་ཤེས་བཞིན་དུ་རྒྱལ་པོའི་ཁྱིམ་དུ་སོང་བ་ལས་ལྟུང་སྟེ་ཡན་ལག་གཅིག །ནམ་#ལངས་པར་རོ། །ནམ་ཡང་མ་ནངས་པར་སོང་བ་ལས་ལྟུང་སྟེ་ཡན་ལག་གཅིག །སྐྱ་རེངས་ཐ་མ་མ་བྱུང་བ་དེ་ནི་ནམ་མ་ནངས་#པའོ། །ནམ་མ་ལངས་པའི་ཚད་ནི་སྐྱ་རེངས་ཐ་མ་མ་བྱུང་ཚུན་ཆད་དུ་
[180b.4]བརྩི་སྟེ་སྐྱ་རེངས་ཐ་མ་མ་བྱུང་བར་སོང་ན་ལྟུང་བའོ། །སླས་གནང་བའི་གནས་ལ་གཏོགས་པའོ། །རྒྱལ་པོའི་ཆུང་མའི་ཁང་པའི་གནས་སུ་གཏོགས་པའི་སྒོ་འདས་ནས་#ལྟུང་བར་འགྱུར་ཏེ་ཡན་ལག་གཅིག །དེ་མ་ཡིན་པར་འགྲོ་བ་ལ་#ཡང་ངོ་། །ནམ་མ་ནངས་#པར་སོང་བ་མ་ཡིན་པར་ཉི་
[180b.5]མ་དམར་ཐག་ཆད་ཕན་ཆད་དུ་ས་སྲོས་སམ་ནམ་ཕྱེད་ན་སོང་ཡང་རུང་ལྟུང་བར་འགྱུར་རོ། །ནུབ་མོ་སོ་#སོར་རོ། །རྒྱལ་པོའི་ཆུང་མའི་དེར་ཞག་དུ་ལོན་པར་#ལྟུང་བ་རེ་རེར་འགྱུར་རོ། །དེའི་བསྟན་#པའི་མཚམས་དེ་དག་ལ་སོགས་པའོ། །རྒྱལ་པོའི་ཆུང་མའི་ཁྱིམ་གྱི་སྒོ་འདས་པའི་ཚད་ནི་སྒོའི་
[180b.6]གཏན་པ་སླར་བཟློགས་#ཏེ་གཏན་པའི་མགོ་གར་ཕྱིན་པའི་མཚམས་དེ་འདས་ནའང་ལྟུང་བར་འགྱུར་ཏེ་ཡན་ལག་གཅིག་སྟེ་ཡན་ལག་འདི་རྣམས་དང་ལྡན་ན་ལྟུང་བར་འགྱུར་རོ། །དེ་བཞིན་དུ་རྒྱལ་པོའི་རིགས་དང་། རྒྱལ་པོའི་རིགས་ཞང་བློན་དབང་ཆེན་#པོའི་ཁྱིམ་དུ་སོང་སྟེ་གཏན་པའི་
[180b.7]གནས་འདས་ནའང་ལྟུང་བར་འགྱུར་རོ། །གྲོང་ཁྱེར་རོ། །ཕྱི་དྲོ་དུས་མ་ཡིན་པར་གྲོང་དུ་འགྲོ་བ་ཡང་གྲོང་གི་སྲང་ཡང་རོལ་མ་རོལ་#སྒོ་བཅུག་པ་ཞིག་ན་སྒོའི་གཏན་པའི་གནས་འདས་#ན་ལྟུང་བར་འགྱུར་#རོ། །རྒྱལ་པོའི་རིགས་དང་གནས་སུ་ཡང་ངོ་། །རྒྱལ་པོའི་ཁྱིམ་དུ་ནམ་མ་ནངས་#པར་
[181a]
[181a.1]སོང་སྟེ་གཏན་པའི་གནས་འདས་ན་ལྟུང་བར་འགྱུར་རོ། །གྲོང་ཁྱེར་དུ་ཉེས་བྱས་པའོ། །རྒྱལ་པོའི་ཁྱིམ་གྲོང་ཁྱེར་གྱི་དབུས་ན་འདུག་སྟེ་རྒྱལ་པོའི་ཁྱིམ་དུ་འགྲོ་བའི་ཕྱིར་གྲོང་དུ་འགྲོའོ་ཞེས་པ་སྟེ་#སོང་ན་གྲོང་ཁྱེར་གྱི་སྒོའི་གཏན་པ་འདས་ན་ཉེས་བྱས། དེ་
[181a.2]སྟེ་དེའི་ཕྱིར་#ནའོ། །སཱུ་ཏྲ་ལྟག་#མ་ལྟར་རྒྱལ་པོའི་ཁྱིམ་དུ་འགྲོ་བའི་ཕྱིར་གྲོང་དུ་འགྲོའོ་ཞེས་ཞུས་ཏེ་གྲོང་ཁྱེར་གྱི་སྒོའང་འདས་རྒྱལ་པོའི་ཁྱིམ་གྱི་སྒོའང་འདས་ན་ལྟུང་བ་དེ་སྟེ་ལན་གཉིས་སུ་དེར་ན་ཁ་ན་མ་ཐོ་བའོ། །གྲོགས་ལ་མ་ཞུས་པར་སཱུ་ཏྲ་ལྟག་མ་ལྟར་སོང་བ་ནི་དུས་མ་ཡིན་པར་
[181a.3]གྲོང་དུ་སོང་བའི་ལྟུང་བ་གཅིག་དང་རྒྱལ་པོའི་ཁྱིམ་དུ་སོང་བའི་ལྟུང་བ་གཅིག་དང་གཉིས་ཡོད་དོ། །དེ་སྟེ་#རྒྱལ་པོ་དང་རྒྱལ་མོ་དང་གཞོན་ནུ་དང་ཞང་བློན་དང་། འདི་རྣམས་ཀྱི་རྐྱེན་གཅིག་གིས་བཀུག་པ་ནི་ནམ་སོང་ཡང་ཉེས་མེད་དོ། །བར་ཆད་དང་། སྲོག་ལ་དམའ་བའི་འཇིགས་པའི་
[181a.4]རྐྱེན་ཅིག་བྱུང་བ་དང་འདུལ་བའི་དབང་གིས་ན་མ་ཡིན་ནོ། །བདག་རྒྱལ་#པོའམ་རྒྱལ་མོའི་#གནས་སུ་ཞག་#དུ་འདུག་ན་དགྲ་བཅོམ་པར་འགྱུར་བའི་གདེང་ཡོད་ན་ཆོས་བཤད་པའི་ཕྱིར་འདུག་པ་དང་འདི་རྣམས་ཉེས་མེད་དོ། །མ་བསྙད་#པར་རྒྱལ་པོའི་རིགས་སུ་མི་འཇུག །དོན་ཞིག་
[181a.5]ཡོད་ན་རྒྱལ་པོའི་ཕོ་བྲང་དུ་འགྲོ་ན་རྒྱལ་པོ་ལ་མ་ཞུས་པར་སོང་ན་ཉེས་བྱས་ཏེ་ཉིན་པར་ལ་བྱའོ། །རྒྱལ་པོའི་རིགས་སུ་ནུབ་མོ་སྤྱད་པའོ། །ནམ་མ་ནངས་པར་#རྒྱལ་པོའི་རིགས་དང་རྒྱལ་པོ་དང་#རྒྱལ་མོའི་ཁྱིམ་དུ་འཇུག་པ་རྫོགས་སོ།། །།འདི་ལྟ་བུའི་ལྟུང་བ་ལ་འཆད་དེ། སོ་
[181a.6]སོར་ཐར་པ་ལ་#འཆད་པར་འཇུག་པའི་ཚེ་དེ་ལན་གཉིས་སུ་མྱོང་ལ་མི་སྐྱོ་བའི་ཡིད་ཀྱིས་ང་བདག་གིས་ཤེས་སོ་བ་ལ་འདི་ཡང་ཡོད་དོ་ཞེས་སྨྲས་ནའོ། །སོ་སོར་ཐར་པ་འཆད་པའི་ཚེ་ཕས་ཕམ་པ་བཞི་ལ་སོགས་པ་ལ་འདི་ལྟ་བུའི་ཚིག་གཞུང་འདིའི་ནང་ནས་འབྱུང་#བ་ལྟ་བུ་#ཞིག་
[181a.7]ད་གདོད་ཐོས་ཤིང་ཤེས་སོ་ཞེས་ཟེར་ན་སྔན་ཆད་གསོ་སྦྱིན་ལན་གཉིས་མྱོང་ན་ལྟུང་བར་འགྱུར་རོ། །མཚན་གཞན་གྱིས་འཆད་པ་ན་#སྤྱིའི་སྟེ་སོ་སོར་ཉེས་བྱས་སོ། །དགེ་སློང་མའི་#སོ་སོར་ཐར་པ་འཆད་པའི་ཚེ་#ཕས་ཕམ་པ་ལ་སོགས་པ་དགེ་སློང་ཕ་དང་མཐུན་པའི་རྣམས་འབྱུང་བ་
[181b]
[181b.1]ལ་མདོ་འདིའི་གཞུང་འདི་ལས་བྱུང་བ་ལྟ་ཞིག་ན་ད་གདོད་ཐོས་ཤིང་ཤེས་སོ་ཞེས་ཟེར་བ་ནི་ཉེས་བྱས་སོ། །མདོ་སྡེ་འཆད་པ་ན་ཡང་ངོ་། །མདོ་སྡེ་དང་མ་ལྟ་བུ་ཞིག་གི་ནང་ནས་ཁྲིམས་ཀྱི་ཚིག་འབྱུང་བ་ལ་འདི་སྐད་ཟེར་བ་ད་#གདོད་ཅིག་ཤེས་ཤིང་ཐོས་སོ་ཞེས་ཟེར་བ་ཡང་ཉེས་
[181b.2]བྱས། ལྟུང་བ་མེད་པ་ནི་སྤྱིའི་མ་ཡིན་ནོ། །དགེ་སློང་མའི་སོ་སོར་ཐར་པའི་ནང་ནས་དགེ་སློང་ཕའི་དང་མི་མཐུན་པ་མེད་པ་ཉིད་ཀྱི་ཁྲིམས་ལྷག་པར་ཡོད་པའི་ནང་ནས་རྣམས་ལས་#གདོད་ཤེས་ཤིང་ཐོས་སོ་ཞེས་#ཟེར་བ་ནི་ཉེས་མེད་དོ། །སོ་སོར་ཐར་པ་ལས་#འཆད་པ་ནན་ཏན་དུ་
[181b.3]བྱ་སྟེ་མ་མཉན་ཏེ་བཟླས་ན་འགྱོད་དུ་གཞུག །ཐོག་མ་གསོ་སྦྱིན་ལན་གཉིས་བྱས་ཀྱི་བར་དུ་ཁྲིམས་མ་བསླབས་#ཤིང་མ་མཉན་ཏེ་གསོ་སྦྱིན་ལན་གསུམ་ཚུན་ཆད་དུ་སོ་སོར་ཐར་པ་ཀློག་པ་ལ་འདི་ལྟ་བུའི་ཚིག་གདོད་ཐོས་ཤིང་ཤེས་སོ་ཞེས་སྨྲ་བའི་དགེ་སློང་དེ་ལྟུང་བར་འགྱུར་བ་#
[181b.4]ཡིན་གྱིས་#དགེ་འདུན་དང་མཁན་པོ་དྲུང་ན་སུ་འདུག་པས་འགྱོད་ཅིང་མཐོལ་#དུ་ཆུག་ཤིག་མཐོལ་དུ་མ་བཅུག་#ན་དགེ་སློང་དེ་ཀུན་ལ་ཉེས་བྱས་རེ་རེ་ཡོད་དོ། །བསླབ་ཚིག་གི་རྫས་ཀུན་སྤྱོད་པའོ། །འདི་ལྟ་བུའི་ཆོས་#གདོད་ཤེས་ཤིང་ཐོས་སོ་ཞེས་ཟེར་བའི་ལྟུང་བ་རྫོགས་སོ།། །།ཁབ་
[181b.5]རལ་གྱི་ལྟུང་བ་ལ་འཆད་དེ། བ་སོ་དང་རུས་པ་དང་རྭའི་ཁབ་རལ་བྱས་སམ་བྱེད་དུ་བཅུག་ནའོ། །མིང་གིས་སྨོས་པ་འདི་རྣམས་ལས་ཁབ་རལ་བྱས་པ་ཞིག་#བདག་གིས་བྱས་སམ་གཞན་ལ་བྱེད་དུ་བཅུག་ན་ལྟུང་བར་འགྱུར་རོ། །བྱས་པའི་རྙེད་པ་ཀུན་དུ་སྤྱོད་པ་ལྟུང་བ་མེད་པའོ། །གཞན་
[181b.6]ཞིག་བྱས་ཟིན་པ་ཞིག་བྱིན་པ་ནི་བླངས་ཤིང་སྤྱད་ཀྱང་ཉེས་མེད། བཅག་གམ་ཞེས་མ་དྲིས་པར་མཐོལ་བ་མ་བཟུང་ཤིག །དགེ་སློང་རུས་པ་ལ་སོགས་པ་ལ་ཁབ་རལ་བྱས་པ་ཞིག་ལྟུང་བར་གྱུར་པ་ཞིག་མཐོལ་དུ་འོངས་ན་ཁབ་རལ་དེ་བཅག་གམ་ཞེས་དྲིས་ལ་བཅག་ན་མཐོལ་#དུ་ཆུག་ཤིག་
[181b.7]མ་བཅག་གམ་མ་#དྲིས་པར་མཐོལ་དུ་བཅུག་ན་དགེ་སློང་མཐོལ་ཚངས་ཀྱི་སྤངས་པ་#བྱེད་པ་དེ་ཉེས་བྱས་སོ། །དེ་སྟེ་མ་བཅུག་#ན་མ་བཤགས་པ་བཞིན་ནོ། །སཱུ་ཏྲ་ལྟག་མ་ལྟར་ཁབ་རལ་མ་བཅག་གམ་མཐོལ་ཚངས་མ་བྱས་པ་དང་འདྲ་སྟེ་ལྟུང་བ་ཡོད་པ་ཚངས་པར་མི་འགྱུར་རོ། །འོག་
[182a]
[182a.1]མ་ལྔ་པོ་དེ་ཡང་སྤྱད་ཅིང་སྦྱར་གཉིས་པོ་ནི་བཤུས་ནས་སོ། །རྐང་པ་དང་གཡོགས་པ་དང་གདིང་བ་དང་གཡན་པ་དང་རལ་ཆེན་#ལྔ་ཡང་ལྟུང་བར་འགྱུར་ཏེ་མཐོལ་དུ་འོངས་ན་ལྷག་པ་བཅད་ཅིང་བཤུས་སམ་ཞེས་དྲིས#། མ་དྲིས་སམ་མ་བཤུས་ན་མཐོལ་དུ་བཅུག་
[182a.2]ན་མཐོལ་བའི་དབང་པོ་དགེ་སློང་ཉེས་བྱས་པའོ#། །ལྟུང་བ་འབྱུང་#བའི་དགེ་སློང་ཚངས་པར་མི་འགྱུར་རོ། །ཁབ་རལ་སྦྱོར་བའོ། །རྭ་ལས་ཁབ་རལ་བྱས་པའི་ལྟུང་བ་རྫོགས་སོ།། །།ཁྲིའི་རྐང་པའི་#ལྟུང་བ་ལ་འཆད་དེ། རྐང་པ་ཐུང་ངུའི་ཁྲི་ལ་མི་#ཉལ། ཁྲི་རྐང་པ་ཐུང་ངུ་ལ་མི་ཉལ་
[182a.3]ཉལ་ན་ཉེས་བྱས། ཉལ་བའི་གནས་སུ་ཆུད་པའི་ཁྲིའི་དྲུང་གི་ཕྱོགས་སུ་རྐང་པ་མི་བཀྲུ་ལྷམ་ཡོད་ནའོ། །ཉལ་ཁྲིའི་གློར་ཆོལ་ཟངས་ལ་སོགས་པ་སྣོད་མེད་པར་ས་ལ་རྐང་པ་མི་བཀྲུ་བཀྲུས་ན་ཉེས་བྱས། ཉལ་ཁྲི་རྐང་པ་ཐུང་ངུ་ཞིག་ལ་དགེ་སློང་ཅིག་གིས་གློར་རྐང་པ་བཀྲུས་ནས་
[182a.4]ས་ལ་ཆུ་ལྟུང་བའི་#ནང་དུ་སྦྲུལ་ཅིག་#ཉལ་ནས་ཁྲི་ཐོག་ནས་#དགེ་སློང་བསམ་གཏན་བྱེད་ཅིང་ཡུར་བ་ལས་#སྦྲུལ་གྱིས་འཕྲལ་#ལ་བཙུགས་ཏེ་ཤི་ནས་ཁྲི་རྐང་པ་ཐུང་ངུ་མ་བྱེད་ཅིག་མལ་གྱི་གློར་རྐང་པ་མ་འཁྲུ་ཅིག་ཅེས་བཅས། ལྷམ་ཡོད་ན་ཕྱི་རོལ་ཏམ་གཞན་དུ་རྐང་པ་བཀྲུས་ལ་ལྷམ་གྱོན་
[182a.5]ཏེ་མལ་དུ་འགྲོ། མགོ་མཇུག་གི་མཐའ་མ་གཏོགས་ཏེ་གཞན་དུའོ། །ལྷམ་མེད་ན་མལ་ཁྲིའི་གློར་རྐང་པ་མི་བཀྲུ་བར་སྔས་སམ་འཕོངས་ཤིག་ཏུ་བཀྲུའོ། །མལ་སྟན་ཆེན་པོའམ་མཐོན་པོར་འདུག་པ་ལ་ཉལ་བར་མི་བྱ། རིན་པོ་ཆེ་དང་གསེར་དང་དངུལ་ལས་#བྱས་པའི་ཁྲི་ཆེན་པོ་དང་
[182a.6]ཁྲི་རྐང་པ་རིང་པོ་#མཐོན་པོ་ལ་མི་འདུག་འདུག་ན་#ཉེས་བྱས། མེད་ན་གྲོང་བར་དུ་སྔ་མ་བྱ། ཁྱིམ་#པས་གྲོང་བར་དུ་རིན་པོ་ཆེ་ལ་སོགས་པའི་ཁྲི་སྟེང་དུ་བཞག་ན་ཁྲི་གཞན་#མེད་དམ་ཞེས་དྲིས་ཏེ་མེད་ན་འདུག་ཀྱང་ཉེས་མེད་དེ་འཕྲེས་ཤིང་ཉལ་དུ་མི་གནང་ངོ་། །བརྟགས་པ་ནི་རྐང་པ་བཞི་
[182a.7]དང་བཅས་པ་ལ་ཉལ་བའོ། །ཁྲི་རྐང་པ་ཐུང་ངུ་ལ་རྐང་པའི་ཚད་དུ་བྱ་བའི་ཕྱིར་རྐང་པ་བཞིའི་འོག་ཏུ་རྟེན་པས་བཏོད་#དེ་ཉལ་བ་ནི་ཉེས་མེད་དོ། །ཁྲིའི་སྟེང་གི་ཁྲིའུ་ལ་#མི་འདུག །ཁྲི་གཅིག་གི་#སྟེང་དུ་གཅིག་བཞག་པའི་སྟེང་དུ་མི་འདུག་འདུག་ན་ཉེས་བྱས། ཚད་ལས་འདས་པ་#བྱས་
[182b]
[182b.1]སམ་བྱེད་དུ་བཅུག་པའོ། །ཁྲི་རྐང་པ་ཐུང་ངུ་ལ་མ་ཉལ་ཅིག་ཅེས་#ཁྲིམས་བཅས་པ་དང་དྲུག་སྡེས་ཁྲུ་བཅུ་གཉིས་ཀྱི་སྲིད་ཀྱི་རྐང་པ་ཡོད་པའི་ཁྲི་བྱས་པ་#ལས་བཅས་ཏེ་#རྐང་པ་ཚད་ལས་འདས་པར་བདག་གིས་བྱས་སམ་གཞན་བྱེད་དུ་བཅུག་པ་ལས་ལྟུང་བར་འགྱུར་ཏེ་ཡན་ལག་གཅིག །
[182b.2]ཚུན་ཆད་པ་གཉིས་མ་ཡིན་པ་གསུམ་མོ#། །ཁྲི་རྐང་པ་རིང་པོ་དང་ཁྲི་ཤིང་བལ་གྱིས་གཡོགས་པའི་ལྟུང་བ་གཉིས་མ་གཏོགས་པར་གདིང་བ་དང་གཡན་པ་དགབ་པ་དང་རས་ཆེན་གསུམ་ཡང་ཚད་ལས་འདས་པར་བྱས་ན་ལྟུང་བར་འགྱུར་རོ། །ཁྲི་དང་ཁྲིའུ་འོ། །ཁྲི་དང་ཁྲིའུ་རྐང་པ་རིང་དུ་
[182b.3]བྱས་པ་ལས་ལྟུང་བར་འགྱུར་ཏེ་ཡན་ལག་གཅིག །དགེ་འདུན་གྱིའོ། །ཁྲི་དང་ཁྲིའུ་#བྱས་པ་དགེ་འདུན་གྱི་ཡང་ཡིན་པ་ལས་ལྟུང་བར་འགྱུར་ཏེ་ཡན་ལག་གཅིག །མདོ་བཞིན་པ་ཡང་ངོ་། །ཁྲིའུ་ལ་ཤིང་བལ་གྱིས་གཡོགས་པའི་ལྟུང་བ་ཡང་དགེ་འདུན་གྱི་ཡིན་པ་ལས་ལྟུང་བར་འགྱུར་
[182b.4]རོ་རྐང་པ་དག་གོ། །ཁྲིའུ་#རྐང་པ་ཚད་ལས་འདས་པ་ལས་ལྟུང་བར་འགྱུར་ཏེ་ཡན་ལག་གཅིག །ཡན་ལག་ཐོར་བུ་#སྨོས་པ་འདི་རྣམས་དང་ལྡན་པར་འགྱུར་ན་ལྟུང་བའོ། །འདི་དག་གི་#ཁྲིའི་ཚད་དེ་མུའི་ཕྱོགས་མ་གཏོགས་ཏེའོ། །ཁྲིའི་རྐང་པའི་ཚད་ནི་གྲྭའི་#མཐའ་མའི་གྲུ་བཞིར་#
[182b.5]འདུག་པའི་རྔམས་མ་གཏོགས་པར་རྐང་པ་ཉི་#ཚེ་ལ་འཁྲུ་#གང་བརྩི་ཞིང་གཅལ་ལོ། །དེ་ལས་འདས་པར་བྱས་ན་ལྟུང་བར་འགྱུར། བདེ་བར་གཤེགས་པའི་གསུམ་གྱིས་སོ། །ཁྲུ་གང་གི་ཚད་དུ་བརྩི་བ་ནི་མི་འབྲིང་པོའི་ཁྲུ་གསུམ་ལ་བདེ་བར་གཤེགས་པའི་ཁྲུ་གང་ཡོད་པར་བརྩིས་#ལ་མི་
[182b.6]འབྲིང་པོའི་ཁྲུ་གང་དུ་ཁྲིའི་རྐང་པ་བྱའོ། །དེ་མ་ཐག་པ་ཡང་ངོ་། །གདིང་བ་དང་གཡན་པ་དང་རས་ཆེན་གསུམ་ཡང་ཁྲུ་ཚད་འདི་ལྟར་བརྩིས་པའི་ཐང་དུ་བཅལ་ཏེ་#བྱའོ། །རྐང་པ་སྒྲུབ་པའོ། །ཁྲི་རྐང་པ་ཚད་ལས་འདས་པའི་ལྟུང་བ་རྫོགས་སོ།། །།གཡོགས་པའི་ལྟུང་བ་ལ་འཆད་དེ། ཤིང་
[182b.7]བལ་གྱིས་གཡོགས་པའོ། །དགེ་འདུན་གྱི་ཁྲི་ཤིང་བལ་གྱི་བར་ཚངས་ཅན་དུ་འདུག་པ་ལས་བར་ནས་ཤིང་བལ་བྱུང་སྟེ་ཁྲིའི་སྟེང་དུ་གཡོགས་ཤིང་གཏོར་ན་ལྟུང་བར་འགྱུར་རོ། །བདག་གིས་སམ་བཅུག་ནའོ། །བདག་གིས་#ཤིང་བལ་ཕྱུང་སྟེ་གཡོགས་སམ་#གཞན་ལ་གཡོགས་སུ་#
[183a]
[183a.1]བཅུག་ཀྱང་རུང་སྟེ་ལྟུང་བར་འགྱུར། ཤིང་བལ་ལ་ལྔ་སྟེ་ཤལ་མ་ལ་དང་ཨ་ཀ་དང་ཀ་ཤ་#དང་བོ་ཀ་དང་མེ་#ར་ཀ་ན་གྱི་འོ། །ཤིང་བལ་ནི་མིང་གིས་སྨོས་པ་འདི་རྣམས་ལས་གང་གིས་གཡོགས་ཀྱང་རུང་སྟེ་ཕྱུང་ན་ལྟུང་བར་འགྱུར་རོ། །གཡོགས་པའོ། །དགེ་འདུན་གྱི་ཁྲི་
[183a.2]ལ་ཤིང་བལ་གྱིས་གཡོགས་པའི་ལྟུང་བ་རྫོགས་སོ།། །།གདིང་བའི་ལྟུང་བ་ལ་འཆད་དེ། གདིང་བའོ། །གདིང་བ་བྱས་པ་ལས་ལྟུང་བར་འགྱུར། ཚད་འདི་ལྟ་སྟེ་སྲིད་དུ་ཁྲུ་གསུམ། གདིང་བའི་ཚད་ནི་#ཆུར་མི་འབྲིང་པོའི་ཁྲུ་གསུམ་དུ་བྱའོ། །མི་བྱེད་ན་ཕྱེད་དང་དོ་བསྣན། གདིང་
[183a.3]བ་ཁྲུ་གསུམ་དུ་བྱས་ཏེ་སྤྱད་པ་ལ་ཨུ་དའི་#ལུས་རིང་སྟེ་གདིང་བ་མ་ཆོག་ནས་ཐ་མ་ལོ་མ་དག་གིས་མཐུད་པ་ལས་གནང་སྟེ་ཁྲུ་ཕྱེད་དང་དོས་བསྣན་ཏེ་ཁྲུ་ཕྱེད་དང་ལྔར་བྱས་ཀྱང་མ་ཉེས། ཁྲུ་གསུམ་དུ་བྱས་ཀྱང་ཉེས་མེད#། དེའི་ཞེང་ནི་ཁྲུ་དོ་དང་སོར་དྲུག་གོ། །གདིང་བའི་ཞེང་ནི་ཁྲུ་དོ་དང་སོར་དྲུག་
[183a.4]གི་ཐད་དུ་བྱའོ། །ཞེང་དང་ཆུའི་ཚད་ནི་འདི་ལས་ལྷག་པར་བྱས་ན་ལྟུང་བའོ། །ཉེས་བྱས་པ་ནི་འདི་ནས་བྲི་བ་ལ་བསྔོས་ནའོ། །ལུས་རིང་པོ་ཁྲུ་ཕྱེད་དང་ལྔ་དགོས་པ་ལས་དེ་བས་ན་#ཆུང་ངུ་བྱས་སམ་ལུས་ཆུང་ངུ་ཁྲུ་གསུམ་དགོས་པ་ལས་དེ་ལས་ཆུང་ངུ་བྱས་ཀྱང་ཉེས་བྱས་སོ། །མདོ་བཞིན་གཉིས་
[183a.5]ཀྱང་ངོ་། །གཡན་པ་དང་རས་ཆེན་གཉིས་ཀྱང་ཚད་ལས་ཆུང་ངུ་བྱས་ན་ཉེས་བྱས། གདིང་བར་ཆུད་པའོ#། །གདིང་བ་ཚད་ལས་འདས་པའི་ལྟུང་བ་རྫོགས་སོ།། །།གཡན་པ་དགབ་#པའི་ལྟུང་བ་ལ་འཆད་དེ། གཡན་པ་དགབ་པ་ཚད་ལས་འདས་པར་བྱས་ན་ལྟུང་བར་འགྱུར་རོ། །ཁྲུ་དྲུག་
[183a.6]དང་གསུམ་མོ། །གཡན་པ་དགབ་པའི་ཚད་ནི་ཞེང་དུ་ཁྲུ་གསུམ་ཆུར་ཁྲུ་དྲུག་ཏུ་བྱའོ། །གཡན་པ་དགབ་པར་ཆུད་པའོ། །གཡན་པ་དགབ་པ་ཚད་ལས་འདས་པའི་ལྟུང་བ་རྫོགས་སོ།། །།རས་ཆེན་གྱི་ལྟུང་བ་ལ་འཆད་དེ། དབྱར་གྱི་རས་ཆེན། རས་ཆེན་ཚད་ལས་འདས་པར་བྱས་ན་ལྟུང་བར་
[183a.7]འགྱུར། དགུ་དང་གསུམ་དང་སོར་བཅོ་བརྒྱད་དོ། །རས་ཆེན་གྱི་ཚད་ནི་ཞེང་དུ་ཁྲུ་གསུམ་དང་སོར་བཅོ་བརྒྱད་ཆུར་དགུ་སྟེ་དེ་ལས་ཚད་ལས་འདས་པར་བྱས་ན་ལྟུང་བར་འགྱུར་རོ། །དབྱར་གྱི་#རས་ཆེན་དུ་#ཆུད་པའོ། །རས་ཆེན་ཚད་ལས་འདས་པར་བྱས་པའི་ལྟུང་བ་རྫོགས་སོ།། །།བདེ་
[183b]
[183b.1]བར་གཤེགས་པའི་ཆོས་གོས་ཀྱི་ལྟུང་བ་ལ་འཆད་དེ། ལྔ་དང་གསུམ་སྟེ་སྟོན་པ་བདག་གི་ཁྲུ་དང་ཆོས་གོས་སོ། །བདེ་བར་གཤེགས་པའི་ཆོས་གོས་ཀྱི་ཚད་ནི་བདེ་བར་གཤེགས་པ་ཉིད་ཀྱི་ཁྲུ་ཆུར་ལྔ་ཞེང་དུ་གསུམ་མོ། །དགེ་སློང་གིས་ཆོས་གོས་འདིའི་ཚད་དུ་བྱས་ན་ལྟུང་བར་འགྱུར་རོ། །
[183b.2]དེ་ལྟ་བུ་མ་ཡིན་ན། དགེ་སློང་ལ་ལ་ཞིག་ལུས་བདེ་བར་གཤེགས་པ་ཙམ་ཕོད་པ་ནི་བདེ་བར་གཤེགས་པའི་ཆོས་གོས་ཀྱི་ཚད་དུ་བྱས་ཀྱང་ཉེས་མེད་དོ། །དེའི་ཚད་དམ་དེ་ལས་ལྷག་པའི་ཆོས་གོས་བྱས་སམ་བྱེད་དུ་བཅུག་ནའོ། །དགེ་སློང་གཞན་བདེ་བར་གཤེགས་པའི་ཆོས་གོས་ཀྱི་
[183b.3]ཚད་དུ་བྱས་སམ་དེ་ལས་ལྷག་པར་བྱས་ན་བདག་གིས་བྱས་ཀྱང་རུང་། གཞན་བྱེད་དུ་བཅུག་ཀྱང་རུང་ལྟུང་བར་འགྱུར་རོ། །དེ་མི་བཅང་། བདེ་བར་གཤེགས་པའི་ཆོས་གོས་ཀྱི་ཚད་དུ་བྱས་པ་མི་བཅང་བཅངས་བཞིན་དུ་མཐོལ་ཚངས་བྱས་ཀྱང་ཚངས་པར་མི་འགྱུར་རོ། །བདེ་བར་
[183b.4]གཤེགས་པའི་ཆོས་གོས་སུ་ཆུད་པའོ། །བདེ་བར་གཤེགས་པའི་ཆོས་གོས་ཀྱི་ཚད་དུ་བྱས་པའི་ལྟུང་བ་རྫོགས་སོ། །#འབའ་ཞིག་པའི་ལྟུང་བ་རྫོགས་སོ། །#དགུ་བཅུའི་ལྟུང་བ་གཙང་མ་རྫོགས་སོ།། །།གཙང་མ་ནི་སུམ་ཅུ་སྤང་བའི་ལྟུང་བ་ནི་རྫས་སྤང་དགོས་པས་བཙོག་#པ་ཞེས་བྱ་བ་#འདི་ནི་
[183b.5]ལྟུང་བར་ཆད་#པས་གཙང་མ་ཞེས་བྱའོ། །#གྲོང་སོ་སོར་མཐོལ་#བ་ལ་འཆད་དེ། འབྷྲིད#། གཉེན་མ་ཡིན་པའི་དགེ་སློང་མས་བཤམ་#པར་ཤེས་བཞིན་པ་ལས་མཐོལ་བར་འགྱུར་རོ། །གཉེན་མ་ཡིན་པའི་དགེ་སློང་མ་ལས་སོ། །གཉེན་མ་ཡིན་པའི་དགེ་སློང་མ་གྲོང་བར་ན་ཟན་སློང་ཞིང་འདུག་
[183b.6]པ་ལས་དགེ་སློང་གིས་ཟན་བླངས་ཏེ་ཟོས་ན་མཐོལ་བར་འགྱུར། །བདག་གིས་བྱིན་ཏེ་འདྲིས་པ་ལ་#མ་ཡིན་བདག་ཀྱང་གྲོང་ན་འདུག་ལ་བཟའ་བ་དང་བཅའ་བ་བླངས་ཏེ་ཟོས་པ་ལས་སོ། །དགེ་སློང་མ་ཉིད་ཀྱིས་ལག་ནས་#ཀྱང་བྱིན་དགེ་འདུན་ཕལ་མོ་ཆེ་མཆོད་སྟོན་གསོལ་བ་ལ་དགེ་སློང་མས་བྲིམས་
[183b.7]པ་ཡང་མ་ཡིན་པར་དགེ་སློང་མ་གྲོང་བར་ན་སློང་ཞིང་འདུག་པ་ལས་བཟའ་བ་དང་བཅའ་བ་གང་ཡང་རུང་སྟེ་དགེ་སློང་མའི་ལག་ནས་བླངས་ཏེ་ཟོས་ན་མཐོལ་བར་འགྱུར་རོ། །དགེ་སློང་མས་དྲུང་ན་འདུག་པའི་མི་གཞན་ཞིག་གི་#ལག་ཏུ་བྱིན་ཏེ་མི་དེས་དགེ་སློང་གི་#ལག་ཏུ་བྱིན་ཡང་མཐོལ་བར་འགྱུར་
[184a]
[184a.1]རོ། །དབྱར་མོ་ཐང་གི་གྲོང་མ་ཡིན་ནོ། །དགེ་སློང་མའི་གཙུག་ལག་ཁང་དུ་དགེ་སློང་ཕས་ཟས་ཟོས་སམ་ཟན་བླངས་པ་ནི་གྲོང་#བར་དུ་མི་བརྩི་སྟེ་ཉེས་མེད་དོ། །དགེ་སློང་གི་གནས་ཀྱང་མ་ཡིན་ནོ། །དགེ་སློང་གིས་#གཙུག་ལག་ཁང་ངམ་དགེ་སློང་གི་#གནས་སུ་དགེ་སློང་མས་
[184a.2]ཟན་བསྐྱལ་ཏེ་བྱིན་པ་ཡང་ཉེས་མེད་དོ། །ནམ་མཁའ་ནི་ཕྱེད་དོ། །ནམ་མཁའ་ལ་དགེ་སློང་མ་འདུག་སྟེ་དགེ་སློང་ཕས་ཟན་བླངས་པ་ནི་ཉེས་བྱས་སོ། །མི་ཉེ་བར་བཞག་པ་ལས་བླངས་ན་བཞག་པ་དེ་ལས་མ་ཡིན་ནོ། །དགེ་སློང་མས་དགེ་སློང་ཕ་ལ་སྦྱིན་པའི་ཕྱིར་ཁྱིམ་པའམ་མི་གཞན་ཞིག་#ཁྱིམ་
[184a.3]དུ་གཏམས་ཏེ་བཞག་ན་གཏམས་#པའི་མི་དེས་དགེ་སློང་ལ་བྱིན་ཏེ་ཟོས་པ་ནི་ཉེས་མེད་དོ། །དགེ་སློང་མ་ལས་ཟས་བླངས་ཞེས་བྱ་བ་སོ་སོར་མཐོལ་བ་དང་པོའོ། །དགེ་སློང་མ་ལས་གྲོང་#བར་དུ་ཟན་བླངས་ཏེ་ཟ་བའི་མཐོལ་བ་རྫོགས་སོ།། །།ཁྱིམ་གྱི་སོ་སོར་མཐོལ་བ་ལ་འཆད་དེ། དེ་ལ་བཅའ་བ་
[184a.4]བྱིན་སྒོམ་དང་ཚོད་མ་དང་མཆོད་#སྟོན་དང་ཡང་ངོ་ཞེས་བྱ་བ་ལ་སོགས་པ་དེས་སམ་དགེ་སློང་#གཞན་གྱིས་བསྟན་པར་འཇུག་ཅིང་དགེ་སློང་མ་འདུག་པ་ལས་བྱེད་དོ། །སྦྱིན་བདག་ཁྱིམ་པས་རྒྱུ་སྦྱར་#ཏེ་མཆོད་སྟོན་བྱས་པ་ལས་དགེ་སློང་མས་བཤམས་ཏེ་དགེ་སློང་གཅིག་ལ་ཡང་རུང་ཟད་པར་ཡང་
[184a.5]རུང་འབྲས་དང་ཚོད་མ་ལ་སོགས་པ་གསོལ་ཞེས་ལྷག་པར་བདར་ན་དགེ་སློང་གག་ཀྱང་རུང་གཅིག་གིས་རེ་ཞིག་འདྲིམ་པར་མ་ཤོམ་པར་སྡོད་ཅིག་ཅེས་བསྒོ་ཤིག་དེ་ལྟར་མ་བསྒོ་ན་དགེ་སློང་གཅིག་ལ་བདར་ཅིང་བཤམས་ཀྱང་རུང་སྟེ་དགེ་འདུན་ཐམས་ཅད་མཐོལ་བར་འགྱུར་རོ། །སོ་སོར་
[184a.6]མཐོལ་བ་#ནི་གཙུག་ལག་ཁང་དུ་སོང་སྟེ་དགེ་འདུན་དུ་ཡོད་པ་ཀུན་ལ་རེ་རེ་ནས་མཐོལ་ལོ། །དེ་སྟེ་དེའི་ངོ་བོ་#དང་གཉེན་ཡང་མ་ཡིན་པས་སྤྱན་དྲངས་ནའོ། །སྦྱིན་བདག་ཁྱིམ་པས་སྤྱན་དྲངས་པ་ལ་ཁྱིམ་པས་དགེ་སློང་མ་ཞལ་ཏ་དང་ཐོ་ངན་བྱེད་དུ་བཅུག་པ་དང་ཁྱིམ་པ་དེའི་གཉེན་དུ་འོངས་པའི་དགེ་སློང་མ་
[184a.7]ཞིག་གིས་བཤམས་ཤིང་བདར་བ་ནི་མཐོལ་བར་མི་#འགྱུར་ཏེ་ཉེས་མེད་དོ། །མ་གཏོགས་པ་ནི་རིམས་སྟོན་པ་དང་མ་ཐོབ་པ་ལ་སྦྱིན་པའོ#། །ཟས་འདྲིམ་པ་ལ་གྲལ་མཐོན་དམན་ནོར་ཏེ་མི་ཤེས་པ་ལ་འདྲིམ་པའི་རིམས་སྟོན་པ་དང་དགེ་སློང་ཟན་མ་ཐོབ་པ་རྣམས་ལ་འདིར་གསོལ་ཅིག་ཅེས་བྱས་པ་#ནི་
[184b]
[184b.1]མཐོལ་བར་མི་འགྱུར་ཏེ་ཉེས་མེད་དོ། །རེ་ཞིག་སྡོད་#ཅིག་སྲིང་མོ་ཁྱོད་དགེ་སློང་དག་ཟན་ཟོས་ཀྱི་བར་དུའོ་ཞེས་དགེ་སློང་ཕས་དེ་ལ་གང་སུས་ཀྱང་ལྷན་ཅིག་ཏུ་མ་ཟོས་པས་ཀྱང་བསྒོ་སྟེ་དགེ་སློང་གསུམ་ལ་སོགས་པ་སྤྱན་དྲངས་ཏེ་ཟོས་ནའོ། །སྦྱིན་བདག་ཁྱིམ་པས་དགེ་འདུན་མཆོད་སྟོན་ལ་སྤྱན་དྲངས་
[184b.2]པ་ལ་དགེ་སློང་མ་ཤོམ་ཞིང་འདུག་ན་དགེ་འདུན་གྱི་#དྲུང་ན་དགེ་སློང་ཟན་ཟོས་ཟིན་པ་དང་ད་#རུང་མ་ཟོས་པར་ཟན་མི་ཟ་བར་འདུག་པ་རྣམས་ཀྱིས་ཀྱང་དགེ་འདུན་བཤོས་གསོལ་གྱི་བར་དུ་མ་ཤོམ་ཤིག་ཅེས་དགེ་སློང་གག་ཀྱང་རུང་ཅིག་གིས་བསྒོ་ཤིག །མ་བསྒོ་ན་དགེ་སློང་གསུམ་ཡན་ཆད་
[184b.3]དགེ་འདུན་དུ་ལངས་པ་ནི་ཟོས་པ་དང་མ་ཟོས་པའི་དགེ་སློང་ཀུན་མཐོལ་བར་འགྱུར་རོ། །གསུམ་མན་ཆད་དགེ་འདུན་དུ་མ་ལངས་#པ་ནི་ཉེས་བྱས་ཏེ་གང་ཟག་གཅིག་ལ་མཐོལ། རིགས་སུའོ། །སྦྱིན་བདག་གིས་ཟས་སྦྱར་བའི་གནས་ནི་དགེ་འདུན་གྱི་གཙུག་ལག་ཁང་དུ་ཟན་སྦྱར་བ་དང་
[184b.4]དགོན་པའི་ཐང་ལ་སྦྱར་བ་དང་ཁྱིམ་བདག་#ཉིད་ཀྱི་ཁྱིམ་དུ་སྤྱན་དྲངས་པ་དང་འདི་རྣམས་གསུམ་གང་ཡང་རུང་སྟེ་དགེ་སློང་མས་བཤམས་ན་མཐོལ་བར་འགྱུར། དེ་སྟེ་དེས་ཚིག་གི་མཚམས་རྙེད་ན་རྩ་བའོ། །ཟན་ཟ་བའི་ཚེ་དགེ་སློང་མས་བཤམས་ཏེ་འདི་གསོལ་ཞེས་ཟེར་བ་ལ་སོགས་པའི་ཚིག་
[184b.5]ཐོས་ན་མཐོལ་བར་འགྱུར་རོ། །དེ་སྟེ་མ་ཡིན་ན་ཉེས་བྱས་པའོ། །ཟན་ཟ་བ་ལ་ཁང་དམིགས་སོ་སོ་ན་འཁོད་དེ་ཁང་པ་མིག་གཅིག་ན་འཁོད་པའི་རྣམས་ཤོམ་པའི་ཚིག་མ་ཐོས་པ་ནི་མཐོལ་བའི་ཉེས་བྱས་སོ། །འབྲིང་དེར་#བསྒོ་བ་སྤྱད་ནའོ། །སྔ་ནས་དགེ་སློང་མ་ཤམ་ཤིང་#འདུག་པ་ཐོས་ཏེ་ཤེས་
[184b.6]བཞིན་དུ་ཟ་བའི་#ཚེ་དགེ་སློང་མས་ཤོམ་པའི་ཚིག་ཟེར་བ་ལ་དགེ་སློང་གྲོགས་ཀྱིས་མ་ཤོམ་#ཤིག་ཅེས་བསྒོ་བའི་ཚིག་མ་ཐོས་པ་ནི་མཐོལ་བར་འགྱུར་རོ། །དེ་བས་ན་#འབྲི་བའི་ཕྱིར་ནན་ཏན་གྱིས་ཤིག །མདོ་ལྟག་མ་ལྟར་ཤོམ་པར་ཤེས་ཏེ་དགེ་སློང་གྲོགས་ཀྱིས་བསྒོ་བའི་ཚིག་མ་ཐོས་པའི་
[184b.7]དགེ་སློང་དེས་ཟན་ཟོས་ཟིན་ན་གྲོགས་པོ་རྣམས་དགེ་སློང་མ་ཞིག་ཤོམ་ཞིང་འདུག་ཅེས་ཟེར་ན་ཁྱོད་ཀྱིས་སླར་#བསྒོའམ་ཞེས་དྲིས་ཤིག་བསྒོའོ་ཞེས་ཟེར་བ་ཐོས་ན་མཐོལ་བར་མི་འགྱུར་ཏེ་ཉེས་མེད་དོ། །རྒན་པོས་དེར་མ་ཞུགས་ན་གསར་བུས་ཞུགས་ཤིག །ཟན་ཟ་བའི་ཚེ་དགེ་སློང་མ་ཤོམ་
[185a]
[185a.1]ཞིང་འདུག་པ་ལ་མ་ཤོམ་ཤིག་ཅེས་སླར་བསྒོ་བ་ནི་གྲལ་ཐོག་མ་ན་འདུག་པས་བསྒོའོ། །ཐོག་མ་པས་བསྒོ་ན་འོག་#ན་འཁོད་པས་རིམ་བཞིན་དུ་བསྒོའོ#། །གྲལ་མི་མཉམ་པར་སྤྲས་#པ་མ་བཟློག་པར་ཟོས་པ་སྟེ་སོ་སོར་མཐོལ་བ་གཉིས་སོ། །དགེ་སློང་མ་#ཁྱིམ་པས་སྤྱན་
[185a.2]དྲངས་པའི་ཟན་ལ་ཤོམ་པའི་ལྟུང་བ་རྫོགས་སོ།། །།སློབ་པའི་སོ་སོར་མཐོལ་བ་ལ་འཆད་དེ། དེ་སྟེ་དད་པ་ལ་སྦྱིན་པས་ཕོངས་ན་རིགས་སུ་སློབ་པའི་ཁྲིམས་ཆོས་ཤིག །དགེ་བསྙེན་དད་པ་ཆེ་སྟེ་དཀོན་མཆོག་དང་དགེ་འདུན་ལ་ཡོན་དབུལ་ཞིང་སྦྱིན་གཏོང་བྱེད་བྱེད་པས་དབུལ་ཕོངས་པར་འགྱུར་
[185a.3]ན་ཡོན་བདག་དེའི་ཁྱིམ་དུ་སྤྱན་དྲངས་ཀྱང་རུང་དགེ་འདུན་མི་འདོང་ཞིང་ནོར་རྫས་མི་བླང་བར་འོག་ཁྲིམས་ཆོས་ཤིག །ཞུ་བས་སོ། །མདོ་ལྟག་མ་ལྟར་འོག་ཁྲིམས་བཅའ་བ་ནི་#གསོལ་བ་དང་ཞུ་བའི་ལས་ཀྱིས་བཅའོ། །ཁ་ཕྱིར་དགྲོལ་བའོ། །འོག་ཁྲིམས་བཅས་པ་ལས་སླར་དགྲོལ་ན་ཡང་
[185a.4]གསོལ་བ་དང་ཞུ་བའི་ལས་ཀྱིས་#དགྲོལ་ལོ། །བྱིན་པ་དེའི་སེམས་ཤེས་པར་བྱ་སྟེ་ཁྱིམ་#དུ་འགྲོ་བ་དང་སྟན་ལ་སྤྱད་པ་དང་ཆོས་བཤད་པ་བྱོས་ཤིག །དགེ་བསྙེན་དབུལ་པོར་གྱུར་པ་དེའི་ཁྱིམ་དུ་དགེ་འདུན་མི་འདོད་པར་བྱས་པ་དང་ནོར་ཟང་ན་དགེ་འདུན་འདི་གང་ཡང་འོང་དུ#འང་མི་བཏུབ་ན་ཟས་
[185a.5]མེད་ཀྱང་ཆོས་བཤད་ཅིང་འོང་བའི་རིགས་ན་ཞེས་མི་དགའ་བའི་ཕྱིར་དགེ་བསྙེན་དེའི་ཁྱིམ་དུ་འགྲོ་ཞིང་སྟན་དག་ལ་ཡང་སྤྱད་ཆོས་བཤད་པ་ལ་སོགས་པ་བྱའོ། །ལྷུང་བཟེད་སྟོང་པས་གསོབ་ཏུ་མ་#འཇུག་ཅིག །དགེ་བསྙེན་དེའི་ཁྱིམ་དུ་འགྲོ་བའི་ཚེ་སྔོན་ལྷུང་བཟེད་བཀང་ཞིང་སྦྱིན་སྦྱིན་ནང་ལྷུང་
[185a.6]བཟེད་སྟོང་པར་སོང་ངོ་ཞེས་མྱ་ངན་ལྡང་པའི་ཕྱིར་ལྷུང་བཟེད་སྟོང་པར་མི་བསྐུར་བསྐུར་#དགོས་ནའང་གཞན་ནས་བསླངས་ཏེ་#བཀང་ལ་བསྐུར་#རོ། །དེ་ལ་བྱིན་ཅིག །སློང་བའི་བྱིས་པ་དག་བསོད་སྙོམས་ལས་ཁུར་བ་རངས་པ་མ་ཡིན་ལ་#སྦྱིན། ལྷུང་བཟེད་ཟན་གྱིས་བཀང་སྟེ་ཁྱེར་བ་ལ་དགེ་བསྙེན་དེའི་བྱིས་
[185a.7]པ་དག་བསླངས་ནས་#ཁུར་བ་ལ་སོགས་པ་ཕྲུལ་དེ་དུམ་བུ་དུམ་བུར་#བྱས་ལ་སྦྱིན་ནོ། །རངས་པར་བྱིན་ན་བྱིས་པའི་ལག་པ་ན་ཁྱེར་ཏེ་གྲོང་དུ་འཕྱན་དུ་དོང་ནས་མུར་འདུག་ཁྱིམ་ཚེས་ན་རེ་སྔོན་ན་དགེ་བསྙེན་དེས་དགེ་སློང་ལ་ཟན་སྦྱིན་པ་ཡིན་ན་ད་ནི་འདི་ལྟར་དགེ་སློང་ལ་སློང་ཞིང་ཟའོ་ཞེས་འཕྱ་བའི་
[185b]
[185b.1]ཕྱིར་ཁུར་བ་རངས་པར་མི་སྦྱིན། དགོས་ན་ཕྱིས་དགྲོལ། དགེ་བསྙེན་དབུལ་པོར་གྱུར་པ་#དེ་སླར་ཕྱུག་པར་གྱུར་ཏེ་དགེ་འདུན་ལ་སྤྱན་འདྲེན་ཅིང་གསོལ་ན་མི་བསླང་བར་#འོག་ཁྲིམས་བཅས་པ་སླར་དགྲོལ་ཞིང་བཤིག་སྟེ་འདོང་ངོ་། །སློབ་པའི་ཁྲིམས་བཅས་པར་སླར་དགྲོལ་ཞིང་བཤིག་སྟེ་
[185b.2]འདོང་ངོ་། །#སློབ་པའི་ཁྲིམས་བཅས་པའི་རིགས་སུ་སྔར་མ་ཐོས་པར་བཟའ་བ་དང་བཅའ་བ་བླངས་ན་མ་གཏོགས་པ་ནི་ག་གོན་དང་རྩ་བ་དང་སྔོན་པོ་མ་ཕོངས་#པ་ལ་ཟོས་ནའོ། །དགེ་བསྙེན་དབུལ་པོའི་ཁྱིམ་དུ་མི་འདོད་པར་འོག་ཁྲིམས་བཅས་པ་ལས་དེར་དོང་ཞིང་ནོར་རྫས་བླངས་སམ་
[185b.3]ཟོས་ན་སོ་སོར་མཐོལ་བའོ། །ཉེས་མེད་པ་ནི་འོག་ཁྲིམས་མ་བཅས་པའི་#མདུན་དུ་སྤྱན་དྲངས་པ་ལ་འོག་ཁྲིམས་བཅས་པའི་འོག་ཏུ་ཟན་ཟར་འདོད་པ་དང་ག་གོན་དང་རྩ་བ་དང་ལོ་མ་དག་པོངས་#ཤིང་གནོད་པར་མི་འགྱུར་བའི་ཟས་ཟོས་པ་ཉེས་མེད་དོ། །རིགས་སུ་བསླབ་པ་ལས་འགལ་བར་
[185b.4]འཇུག་པ་སྟེ་སོ་སོར་མཐོལ་བ་གསུམ་མོ། །དགེ་བསྙེན་དབུལ་པོར་གྱུར་པ་ལ་དེའི་ཁྱིམ་དུ་མི་འདོང་བར་ཁྲིམས་བཅས་པ་ལས་སོང་སྟེ་ཟན་ཟོས་ན་སོ་སོར་མཐོལ་བ་སྟེ་རྫོགས་སོ།། །།དབྱེ་བའི་སོ་སོར་མཐོལ་པ་ལ་འཆད་དེ། ནགས་ཉུལ་བའི་དགེ་སློང་སྐོས་#ཤིག །དགེ་སློང་ཕལ་མོ་ཆེ་དགོན་
[185b.5]པ་ནི་གནས་ན་#རྐུན་པོ་དང་མི་རྒོད་ལ་སོགས་པ་ཡོད་དམ་མེད་བརྟག་པའི་ཕྱིར་ཉུལ་ཞིང་བྱ་ར་བྱེད་པ་དགེ་སློང་ལ་བསྒོ་#ཤིག །དཔག་ཚད་ཕྱེད་ཀྱི་ཁོ་ར་ཁོར་ཡུག་ཏུ་དེས་རྟོགས་#ཤིག །ཉུལ་ཞིང་བྱ་ར་བྱེད་པར་བསྐོས་པའི་དགེ་སློང་དེས་གང་#གིས་དཔག་ཚད་ཕྱེད་ཁོ་ར་ཁོར་ཡུག་ཏུ་ཉུལ་ཞིང་
[185b.6]རྟོགས་ཤིག །འཇིགས་པ་དང་བཅས་ན་དུ་བ་གྱིས་ཤིག །ཉུལ་ནས་མི་རྒོད་དམ། རྐུན་པོ་ཡོད་ན་གྲོགས་པོ་དག་ལ་གོ་བར་བྱ་བའི་ཕྱིར་དུ་བརྡ་བྱ་མི་མང་དུ་ཡོད་པ་ལྟར་བྱ་ཞིང་བསྡིགས་པར་བྱ་བའི་ཕྱིར་ཤིང་གི་ཁ་#རས་ཀྱི་བ་དན་བཏགས་ལ་བསྒྲེང་སྟེ་མཐོང་བར་བྱ། བ་དན་ཀྱང་སྒྲེངས་ཤིག# །
[185b.7]གྲོགས་མི་འོང་བ། ལམ་མི་ཤེས་པའི་ཕྱིར་རྩྭའི་ལོ་མ་ལམ་དུ་བོར་བ་ལ་མཚོན་གྱིས་བརྡ་བྱ། མི་མང་དུ་ཉལ་ཉལ་བ་ལྟར་རྩྭ་མང་དུ་བཏིང་བ་ལའང་བྱ། ལོ་མི་#ཕུང་པོ་དག་ལམ་དུ་ཁྲོམ་ཤིག །མདོ་འདིའི་ཏི་ཀ་#ནི་གོང་མ་ལ་འདུག་པ་ཡིན་ནོ། །གོང་མའི་ཏི་ཀ་#ནི་གོང་མའི་སྟེང་དུ་འདུག་པའི་མཇུག་ལས་
[186a]
[186a.1]འཆད་པ་ཡིན་ནོ། །དེར་དགོས་པ་ཡོད་ན་སྔ་དྲོའི་ཟས་སྦྱིན། ནགས་ཉུལ་བའི་དགེ་སློང་དུ་བསྔོས་པའི་རྣམས་ལས་ཆེ་ཞིང་ཉོན་མོངས་པའི་ཕྱིར་གཡར་སུས་བྱིན་ལ་དགྱེ། གྲོགས་ཀྱང་ངོ་། །ནགས་ཉུལ་བའི་དགེ་སློང་འཇིགས་ན་གྲོགས་ཀྱང་སྦྱིན་ཏེ་དེའང་གཡར་སུས་
[186a.2]སྦྱིན། འབྷྲིད། མི་རྒོད་དང་རྐུན་པོ་ཡོད་དེ་འཇིགས་པར་ཤེས་བཞིན་པ་ལས་མཐོལ་བར་འགྱུར་ཏེ་ཡན་ལག་གཅིག །ནགས་སུ་མ་ཉུལ་ནའོ། །ཉུལ་བར་བསྐོས་པའི་དགེ་སློང་གིས་འཇིགས་པར་ཤེས་བཞིན་དུ་མ་ཉུལ་ན་མཐོལ་བར་འགྱུར་ཏེ་ཡན་ལག་གཅིག །ནགས་སུ་ར་བའི་ཕྱི་རོལ་
[186a.3]དུ་བཟའ་བ་དང་བཅའ་བ་བླངས་ཏེ་ཟོས་ནའོ། །ནགས་ཉུལ་བའི་དགེ་སློང་གིས་གནས་མ་ཉུལ་བའི་དགོན་པའི་མཚམས་གཅད་#པའི་ཕྱི་རོལ་ཏུ་ཟན་བླངས་ཤིང་ཟོས་ན་མཐོལ་བར་འགྱུར་ཏེ་ཡན་ལག་འདི་གསུམ་དང་ལྡན་ན་སོ་སོར་མཐོལ་བའོ། །བསྲུངས་ཏེ་བསྲུབས་ན་ཕྱེད་དུ་བྱེད་དོ། །
[186a.4]ནགས་ཉུལ་དུ་བསྐོས་པའི་དགེ་སློང་ཁ་ཅིག་ཟན་ཟ་ཞིང་འཁོད་པ་ལ་ཁ་ཅིག་ཉུལ་དུ་བཀྱེ་བར་འཇིགས་པར་ཤེས་བཞིན་དུ་གྲོགས་ཟན་ཟ་བ་ལ་བསྲུང་དུ་བཅུག་ན་མཐོལ་བའི་ཉེས་བྱས་སུ་འགྱུར་རོ། །འཇིགས་པའི་གནས་#ལས་གཞན་དུ་ཞུགས་ན་ཡང་ངོ་། །ནགས་ཉུལ་བའི་དགེ་སློང་
[186a.5]དེ་དག་གིས་ཟན་ཁྱེར་ཏེ་མི་འཇིགས་པའི་ཕྱོགས་ཀྱིས་ལྐོག་དབེན་པ་#གཞན་དུ་དོང་ནས་ཟོས་ན་ཉེས་བྱས། ནགས་བརྟག་#པར་རྟོགས་པ་སྟེ་སོ་སོར་མཐོལ་བ་བཞིའོ། །ནགས་ཉུལ་དུ་བསྐོས་པ་ལས་ནགས་མ་ཉུལ་བར་ལམ་དུ་ཟན་ཟོས་པའི་མཐོལ་བ་རྫོགས་སོ། །#སོ་སོར་མཐོལ་བ་རྫོགས་སོ།། །།
[186a.6]འདི་མན་ཆད་མང་པོ་བསླབ་#པ་ལ་འཆད་དེ། དེ་ལྟར་ཤམ་ཐབས་བགོ་#བ་ཇི་ལྟ་བུར་ཟླུམ་པོའི་དབྱིབས་སུ་གྱུར་པའོ། །ཤམ་ཐབས་ཁ་ཐུར་དུ་བལྟ་བ་ཡ་ཡོ་དང་རིང་ཐུང་མ་ཁྱེར་བར་ཟླུམ་པོར་བགོའོ#། །རབ་ཏུ་མི་མཐོ། ཤམ་ཐབས་ཀྱི་མར་བལྟ་བ་པུས་མོ་ལས་མི་སྟོད། རབ་ཏུ་མི་དམའ། ཤམ་
[186a.7]ཐབས་ཀྱི་ཁ་རྐང་པའི་ལོང་བུ་ལས་དམའ་བར་མི་བྱ། ཆ་སྣ་ལྟར་མི་དཔྱང་#། ཤམ་ཐབས་ཀྱི་མཐའ་#ཆ་ག་ཡ་གཅིག་བལ་གླང་#གི་སྣ་ལྟར་མི་དཔྱང་#། མི་སྟོད། ཤམ་ཐབས་ཀྱི་ཁ་ཡར་ལྟ་བ་ལྟེ་བ་ལས་མི་སྟོད། ལྷུག་ལྷུག་པོས་མི་བཟློགས#། ཤམ་ཐབས་ཀྱི་ཡར་གྱི་ཁ་སྐ་རགས་ཀྱི་གསེབ་ནས་
[186b]
[186b.1]རིང་དུ་བྱ་སྟེ་སླར་ལོག་ནས་ལྷུག་ལྷུག་པོར་མི་བྱ། བཀྲི་སྟེ་མི་གཞག །ཤམ་ཐབས་ཀྱི་མཐའ་ཡ་གཅིག་ཏུ་བསྙེན་ཅིང་བརྟུལ་ཏེ་མི་བགོ །དེ་བཞིན་དུ་ཆོས་གོས་བགོས་#ཏེ་ཇི་ལྟར་འདི་སྔ་མ་གསུམ་དུ་འགྱུར་བ་#ལྟར་རོ། །ཤམ་ཐམས་#བགོ་བ་ཟླུམ་པོ་དང་མི་མཐོ་བ་དང་། མི་དམའ་བར་བགོ་
[186b.2]བ་བཞིན་དུ་ཆོས་གོས་ཀྱང་ཤམ་ཐབས་དེ་ལྟར་བགོའོ། །རབ་ཏུ་བསྡམས་ཏེ་གྲོང་ནང་དུ་འགྲོའོ། །ལུས་དང་ངག་དང་ཡིད་གསུམ་གྱི་སྒོ་བསྡམས་ཏེ་གྲོང་བར་དུ་འགྲོའོ། །ཤིན་ཏུ་དགབ། གྲོང་བར་འགྲོ་ན་མཐང་ལ་སོགས་པ་མི་སྣང་བར་ཆོས་གོས་ཀྱིས་གཡོགས#། སྒྲ་བསྐྱུང་། གྲོང་
[186b.3]བར་དུ་#ལུས་དང་ངག་ལ་སོགས་པའི་#སྒྲ་བསྐྱུང་། མིག་#དབབ། མིག་ཡུལ་ལ་ཆགས་ཤིང་བྲོས་པའི་ཕྱིར་དབབ། གཉའ་ཤིང་ཙམ་དུ་བལྟའོ། །མིག་དབབ་པའི་ཚད་ནི་གཉའ་ཤིང་གང་ཙམ་དུ་བལྟའོ། །མགོ་གཡོགས་#པ་མི་བྱ། གྲོང་བར་དུ་ཀ་ཤས་མགོ་གཡོགས་ཏེ་མི་འགྲོ། མི་བརྗེ། 
[186b.4]གྲོང་དུ་གོས་མི་བརྗེ། མི་གཟར་#ཆོས་གོས་ཀྱི་ཐ་མ་གཉིས་ཕྲག་པ་གཡས་གཡོན་དུ་#གཟར་ཅིང་གྲོང་དུ་མི་འགྲོ། མི་བརྟལ། ལག་པ་གཉིས་སྣེ་བསྣོལ་#དུ་བཏང་སྟེ་ཕྲག་པ་གཉིས་ལས་མི་བཟུང་། མི་བཟློགས#། ལག་པ་གཉིས་ཀྱིས་བདག་ཉིད་ཀྱི་ལྟག་པ་ནས་མི་འཁྱུད། བསྟོད་དེ་#མི་གཟུགས། 
[186b.5]རྐང་པ་གནམ་ནས་བསྟོད་ཅིང་གོམ་པ་མི་འདོར་#རྩེ་མོས་བཙུགས་ཤིང་མི་འགྲོ་བ་ལ་བྱ། བྱིན་པ་མི་བསྣོལ། བྱིན་པ་བསྣོལ་ཏེ་མི་འགྲོ། མི་འཕྱེ། འཕྱེ་ཞིང་མི་འགྲོ། མི་མཆོང་#མཆོང་ཞིང་མི་འགྲོ། །ཙོག་ཙོག་པོར་མི་འདུག་ཙོག་ཙོག་པོར་འདུག་ལ་མཆོང་ཞིང་མི་འགྲོ། །དཀུར་མི་བརྟེན་#
[186b.6]ལག་པས་དཀུར་མི་བརྟེན#། ལུས་རབ་ཏུ་མི་བསྒྱུར། ལག་པ་དང་ལུས་བསྒྱུར་མི་བྱ། དཔུང་པ་རབ་ཏུ་མི་བསྒྱུར། དཔུང་པ་མི་འགྱོག# །མགོ་རབ་ཏུ་མི་བསྒྱུར་མགོ་བསྒྱུར་དང་མཇིང་ཀྱོག་མི་བྱ། ཕྲག་པ་མི་སྤྲད་གྲོགས་དང་ཕྲག་#པ་གཉིས་སྦྲེལ་ཅིང་ཕྲད་#དེ་མི་འགྲོ། ལག་པ་མི་སྦྲེལ་མི་
[186b.7]གཞན་དང་ལག་པ་གཉིས་སྦྲེལ་ཅིང་མི་འགྲོ། དེར་མ་གནང་བར་སྟན་ལ་མི་འདུག །ཁྱིམ་བདག་གིས་བདག་གི་ཕྱིར་མ་ཡིན་པར་སྟན་བཏིང་བ་ལ་འདུག་ཤིག་ཅེས་མ་བསྒོ་བར་མི་འདུག །བདག་གི་ཕྱིར་སྟན་བཏིང་བ་ནི་འདུག་ཤིག་ཅེས་མ་བསྒོ་བར་འདུག་ཀྱང་ཉེས་མེད། མ་བརྟགས་
[187a]
[187a.1]པར་མ་ཡིན། སྟན་གྱི་འོག་ན་བུས་པ་དང་སེམས་ཅན་ཡོད་དམ་མེད་བརྟགས་ཏེ་#འདུག །ལུས་ཐམས་ཅད་ཀྱིས་མི་དབབ། སྟན་དང་ཁྲི་ལ་ལུས་ཀྱི་ལྕིད་ཀྱིས་#ཕབ་སྟེ་དྲག་ཏུ་མི་འདུག །རྐང་པ་ལ་རྐང་པས་མི་གཞག །རྐང་པ་གཅིག་གི་སྟེང་དུ་གཅིག་མི་གཞག །བརླ་
[187a.2]ལ་བརླས་#མ་ཡིན། བརླ་གཅིག་གི་སྟེང་དུ་གཅིག་བཀལ་ཏེ་མི་འདུག །ལོང་བུ་ལ་ལོང་བུས་མ་ཡིན། རྐང་པའི་ལོང་དུ་#གཅིག་གི་སྟེང་དུ་གཅིག་#བཞག་སྟེ་མི་འདུག་རྐང་པ་མིག་ཤིབས་#མི་དབྲལ་ཁྲིའི་སྟེང་དུ་འདུག་སྟེ་ཁྲིའུའི་འོག་ཏུ་རྐང་པ་གཤིབས་ཏེ་མི་འདུག་པ་དང་གདངས་ཏེ་མི་འདུག །སྒྲེན་མོར་མ་ཡིན། 
[187a.3]ཤམ་ཐབས་བརྫེས་ཏེ་རྐུབ་ཕྱུང་ལ་མི་འདུག །ལག་པས་མཁུར་བ་ལ་མི་སྦྱིན། ཁྱིམ་པའི་གནས་ལ་སོགས་པ་མྱ་ངན་བྱེད་པ་བཞིན་ལག་པས་མཁུར་བ་ལ་མི་བརྟེན། རྟིང་པས་ཕྱིར་མི་ཕུལ། ཁྲིའུ་དང་སྟན་རྐང་པའི་རྟིང་པས་ཕུལ་#ཞིང་ཕྱིར་མི་ནུར། ཐམས་ཅད་དུ་བསོད་སྙོམས་ནན་ཏན་དུ་
[187a.4]བླང་། ཟས་གག་ཏུ་ཟའང་རུང་སྟེ་གུས་ཤིང་ནན་ཏན་དུ་བླང་ངོ་། །ཇི་ལྟར་བླངས་པའི་#ཐབས་འོག་ནས་འཆད་པ་རྣམས་ཡིན། མུ་དང་མི་མཉམ། ཟས་ལེན་པའི་ཚེ་ལྷུང་བཟེད་གང་བར་མི་བྱ་ཚོད་མ་དང་མཉམ་པར་ཟན་ཅི་ཙམ་བླངས་པའི་རྐྱེན་ཚོད་མ་ཅི་ཆོག་པ་ཙམ་དུ་བླང་། རིམ་བཞིན་དུ་#
[187a.5]ལྟག་འོག་གཞན་དུ་འདྲིམ་པ་ལང་ལ་རིམས་ཞེས་མི་བྱ། བཟའ་བ་དང་བཅའ་བ་མ་འོངས་པར་ལྷུང་བཟེད་མི་བཟེད། ཁ་ཟས་འདྲིམ་#ཞིང་སྦྱིན་པ་མ་#འོངས་ཀྱི་བར་དུ་མདུན་ན་#ལྷུང་བཟེད་བཟེད་ཅིང་མི་བསྡད། འདི་སྟེང་དུ་མི་#གཞག །ཟས་ཀྱི་སྟེང་དུ་ལྷུང་བཟེད་མི་གཞག །ནན་ཏན་བྱས་ཏེ་
[187a.6]བསོད་སྙོམས་བཟའ། ཟན་ཟ་བའི་ཚེ་ནན་ཏན་བྱ་སྟེ་བསོད་སྙོམས་#ལེགས་པར་བཟའ། ལེགས་པར་ཇི་ལྟར་བཟའ་བ་ལོག་#ནས་འཆད། ཁམ་རབ་ཏུ་ཆུང་ངུར་མ་ཡིན། ཁམ་རབ་#ཏུ་ཆུང་བར་བྱས་ཤིང་མི་བཟའ། རབ་ཏུ་ཆེན་པོར་མ་ཡིན། ཁམ་ཆེ་རབ་ཏུ་བྱས་ཤིང་མི་བཟའ་ཁམ་
[187a.7]རན་པར་བྱས་ཏེ་བཟའ། ཁམ་ཁའི་སྒོར་མ་འོངས་པར་མི་གདངས། #ཟན་གྱི་ཁམ་ཁའི་སྒོར་མ་འོངས་པར་སྔ་ནས་ཁ་#མི་གདངས། མང་དུ་འདོད་པའི་ཕྱིར་ཚོད་མས་འབྲས་སམ་འབྲས་ཀྱིས་#ཚོད་མ་མི་དགབ། ཁ་ཟས་མང་དུ་འདོད་པའི་ཕྱིར་གཅིག་གིས་བཀབ་#སྟེ་མི་སྣང་བར་མི་བྱ། 
[187b]
[187b.1]བལྕག་བལྕག་#མི་བྱ། ཟས་ཟ་བ་ལ་སྐྱུར་བ་དང་མངར་བ་སྐད་དུ་རྐན་སྒྲ་མི་གཏོགས། ཐུ་ཐུ་མི་བྱ། ཟས་ལ་མཆིལ་#མས་མི་འདེབས། ཧུ་ཧུ་མི་བྱ། ཟས་གྲང་བ་ལ་ཁ་རླངས་ཀྱིས་བསྲོ་བ་སྐད་དུ་ཧུ་ཧུ་མི་བྱ། ཕུ་ཕུ་མི་བྱ། ཁ་#ཟས་གྲང་བ་ལ་ཚ་བ་སྐད་དུ་#ཕུ་ཕུ་མི་བྱ། ཁམ་ཅན་གྱི་ཟས་ཚིག་མི་སྨྲ། 
[187b.2]ཁ་ཟས་ཀྱིས་བཀང་ལ་མི་སྨྲ། འབྲུམ་བུ་ནས་མི་བཏུ། ཁ་ཟས་འབྲུམ་བུ་ནས་བཏུ་ཞིང་མི་བཟའ། སྨད་པར་མི་བྱ། ཁ་ཟས་ལ་ངན་པ་དང་མི་ཞིམ་པ་དང་ལན་ཚྭ་མི་བྲོ་བ་དང་སྟོན་མོ་ངན་ཏོ་ཞེས་མི་སྨད། མཁུར་བ་མི་བཟློགས་#ཁམ་ཆེན་པོ་མཁུར་བ་རློ་#བོར་བྱས་ཏེ་མི་བལྡད། ཁམ་དུ་མི་བཅད། 
[187b.3]ཟས་ཁམ་འཕྲོར་བཅད་ཅིང་མི་བཟའ། རྐན་མ་གཏོགས#། ཟན་ཟ་བའི་ཚེ་རྐན་སྒྲ་མི་གཏོགས#། ལྕེ་མི་དབྱུང་། ཟན་ཟ་བའི་ཚེ་ལྕེ་མི་དབྱུང་། མཆོད་རྟེན་འདྲ་བ་#བྱས་ཏེ་མི་གཞིག །ཟན་མཆོད་རྟེན་འདྲ་བར་བྱས་ཤིང་མི་གཞིག་#མི་བཟའ། ལག་པ་དང་ལྷུང་བཟེད་མི་བལྡག །ལག་པ་དང་ལྷུང་བཟེད་ལ་མི་
[187b.4]བལྡག །མི་སྤྲུག་ལག་པ་ལ་ཟས་ཆགས་པ་མི་སྤྲུག །མི་གཞལ། ཟས་ཀྱི་#ལྕིད་ལག་ཚད་དུ་མི་བཅལ#། ལྷུང་བཟེད་ལ་འདུ་ཤེས་ཏེའོ། །ཟན་ལེན་པའི་ཚེ་མིག་གུད་དུ་མི་བལྟ། འཕྱ་བར་རྟོག་ཅིང་གནན་པོའི་དགེ་སློང་གི་ལྷུང་བཟེད་ལ་མི་བལྟ། འཁོད་པའི་ཕྱིར་ལྟག་འོག་གི་གྲོགས་ཀྱི་ཟན་ལ་མི་ལྟ། ཟན་#
[187b.5]ཟས་ཅན་གྱི་ལག་པས་#སྣོད་ལ་མི་གཟུང་#། ལག་པ་ལ་ཟན་#འབགས་བཞིན་དུ་ཆུ་སྣོད་ལ་མི་གཟུང་#། ཟས་ཅན་གྱི་ཆུས་གཞན་པའི་དགེ་སློང་ལ་མི་གཏོར། བ་ཟས་དང་འདྲེས་པའི་ཆུས་དགེ་སློང་གྲོགས་ལ་མི་གཏོར། གྲོང་དག་ཏུ་ཁྱིམ་བདག་ལ་མ་ཞུས་པར་མི་གཏོར། ཁྱིམ་བདག་ལ་མ་#
[187b.6]དྲིས་པར་ལྷུང་བཟེད་ཀྱི་ཆུ་མི་འབོ་#སྟེ་ས་མ་རུང་ཞིང་ཁྱིམ་པ་མི་དགའ་བར་འགྱུར་བ་དང་། ལྷུང་བཟེད་ཀྱི་ཆུད་བོ། །ཁྱིམ་པས་ཕོ་ཤིག་པར་བསྒོ་བ་ཉེས་མེད་ལྷུང་བཟེད་ཀྱིས་བྲལ་བྲུལ་མི་གཏོར། ལྷུང་བཟེད་ཀྱི་ནང་དུ་ཁ་ཟས་ཀྱི་ཚིགས་མ་བཟར་མི་རུང་བ་བླུགས་ཤིང་མི་དོར། ལྷུང་བཟེད་ལན་
[187b.7]གསུམ་དུ་བཀྲུས་ལ་ཞལ་ནས་གསུངས་པའི་ཚིགས་སུ་བཅད་པ་བསྔགས་ཏེ་ལྷུང་བཟེད་ཀྱི་ཆུ་སྦྱིན། ཡོན་འདོད་པའི་ཕྱིར་ལྷུང་བཟེད་བཀྲུས་པའི་ཆུ་སློང་ན་ལན་གསུམ་དུ་དག་པར་བཀྲུས་ལ་ཆུས་བཀང་སྟེ་ཞལ་ནས་གསུངས་པའི་ཚིགས་སུ་བཅད་པས་སྔགས་སུ་བཏབ་སྟེ་སྦྱིན། མ་བཏིང་
[188a]
[188a.1]བའི་ཕྱོགས་སུ་ལྷུང་བཟེད་མི་བཞག་གཞི་མ་བཏིང་བར་ལྷུང་བཟེད་མི་གཞག །འགྲེངས་ཏེ་#མི་བཀྲུ། ལྷུང་བཟེད་འགྲེངས་ཏེ་#མི་བཀྲུ། གཟུགས་པོར་ཡང་དེ་གཉི་ག་མི་བྱ། ས་གཟུགས་པོར་ལྷུང་བཟེད་གཞག་པའམ་བཀྲུ་བར་མི་བྱ། གཡང་སར་མ་ཡིན་གད་ཁར་
[188a.2]མ་ཡིན་ལམ་གྱི་བཞི་མདོར་མ་ཡིན། མིང་གིས་#སྨོས་པ་འདི་རྣམས་སུ་ལྷུང་བཟེད་བཞག་པའམ་བཀྲུ་བར་མི་བྱ། ཆུའི་འབབ་རྒྱུན་འཕྲོག་ཅིང་འཕྲོག་པ་ལ་མི་བཟེད་ཆུ་དྲག་ཏུ་འབབ་པ་ལ་#ལྷུང་བཟེད་ཁ་གྱེན་དུ་བསྟན་ཏེ་ཆུ་མི་བཅུ། བཤང་གཅི་ཚུན་ཆད་མིན་པའི་ཕྱིར་རོ། །མདོ་འདི་མན་ཆད་
[188a.3]འོག་ནས་འགྲེངས་ཏེ་#བཤང་གཅི་མི་བྱ་ཞེས་འབྱུང་བ་ཡན་ཆད་ན་བའི་རྐྱེན་བྱུང་ན་མ་གཏོགས་ཏེ་མི་ན་བར་བྱས་ན་ཉེས་བྱས་སོ། །དེར་མིན་ནའོ། །ན་བའི་རྐྱེན་མ་བྱུང་བས་བསྲུང་དགོས་སོ། །འགྲེངས་པས་#འདུག་པ་ལ་ཆོས་མི་བཤད། འདུག་པ་ལ་འགྲེངས་ཏེ་#ཆོས་མི་བཤད། འདུག་པས་
[188a.4]ཉལ་བ་ལ་མ་ཡིན། ཉལ་བ་ལ་འདུག་པས་ཀྱང་ཆོས་མི་བཤད། སྟན་མཐོན་པོ་ལ་མི་#འདུག་པ་ལ་དམའ་བ་ལ་འདུག་པས་མ་ཡིན་སྟན་མཐོན་པོ་ལ་འདུག་པ་ལ་སྟན་དམའ་བ་ལ་འདུག་པས་ཆོས་མི་བཤད། བཟང་པོ་དང་ངན་པ་ལ་ཡང་#དེ་བཞིན་ནོ། །སྟན་བཟང་པོ་ལ་འདུག་པ་ལ་སྟན་ངན་པ་
[188a.5]ལ་འདུག་པས་ཆོས་མི་བཤད། ཕྱི་ནས་འོངས་པས་སྔར་འགྲོ་བ་ལ་མ་ཡིན། སྔར་འགྲོ་བ་ལ་ཕྱི་ན་འདུག་པས་ཆོས་མི་བཤད། ལམ་མ་ཡིན་པས་ལམ་པ་ལ་མ་ཡིན། ལམ་བཞིན་དུ་སོང་བ་ལ་ལམ་གྱི་གཡས་གཡོན་ནས་འགྲོ་ཞིང་ཆོས་མི་བཤད། གཡོགས་པ་ལ་སོགས་པ་ལ་#བྱས་པ་ལ་མ་
[188a.6]ཡིན། མགོ་གཡོགས་པ་དང་དཀྲིས་པ་ལ་སོགས་པའི་མི་ལ་ཆོས་མི་བཤད། རྟ་དང་བལ་གླང་#དང་། བཞོན་པ་དང་ཁྱོགས་དང་ཁྲི་དང་ཤིང་ལྷམ་གྱོན་པ་ལ་མ་ཡིན། མིང་གིས་སྨོས་པ་འདི་རྣམས་ཞོན་ཞིང་གྱོན་པ་ལ་བདག་བཞོན་པ་མེད་པར་ཆོས་མི་བཤད། ལྷམ་དང་ཤིང་ལྷམ་གྱོན་#པ་ལའང་མི་
[188a.7]བཤད་དོ། །ཞྭ་དང་ཅོད་པན་དང་གཙུག་ཏོར་དང་དཀྲིས་པ་པ་དང་ཕྲེང་བ་ཅན་གྱི་མགོ་ལ་མ་ཡིན། མགོ་ལ་མིང་གིས་སྨོས་པ་འདི་རྣམས་ཀྱིས་བཅིངས་པ་ལ་ཆོས་མི་བཤད་དོ། །ལག་ན་གདུགས་དང་དབྱིག་#པ་དང་རལ་གྲི་དང་ལག་ཆ་ཅན་ལ་མ་ཡིན། མིང་གིས་#སྨོས་པ་འདི་རྣམས་ལག་ན་ཐོགས་
[188b]
[188b.1]པའི་མི་ལ་ཆོས་མི་བཤད། གོ་ཆ་ཅན་ལ་མ་ཡིན། ཡ་ལད་དང་གོ་ཆ་གྱོན་པ་ལ་ཆོས་མི་བཤད། འགྲེངས་ཏེ་#བཤང་གཅི་མི་བྱ། སྔོན་པོའི་ཕྱོགས་སུ་མ་ཡིན། རྩྭ་#དང་ལྡམ་ལྡུམ་གྱི་སྟེང་དུ་བཤང་གཅི་མི་བྱ། མི་དོར། རྩྭ་#དང་ལྡམ་ལྡུམ་གྱི་སྟེང་དུ་བཤང་གཅི་གོས་ལ་རེག་པའང་མི་དོར། 
[188b.2]མཆིལ་མ་དང་སྣབས་དང་སྐྱུགས་པ་དང་ཚད་པ་ཡང་ངོ་། །རྩ་བ་དང་ལྡམ་ལྡུམ་སྔོན་པོའི་ཕྱོགས་སུ་མིང་གིས་སྨོས་པ་འདི་རྣམས་མི་དོར། ཆུར་མ་ཡིན། བཤང་གཅི་དང་མཆིལ་མ་ལ་སོགས་པ་ཆུར་མི་དོར། ཤིང་མི་གང་ཙམ་ལས་ལྷག་པ་ལ་མི་འཛེགས་#གློ་བུར་མ་གཏོགས་སོ། །འཇིགས་པའི་
[188b.3]རྐྱེན་བྱུང་། ཤིང་རིང་པོ་ལའང་འཛེགས་#པ་མ་གཏོགས་ཏེ་ཤིང་མི་གང་ལས་རིང་བ་ཡན་ཆད་ལ་མི་འཛེགས། བསླབ་པའོ། །#བསླབ་པ་མང་པོ་རྫོགས་སོ། །#བསླབ་པ་རྫོགས་ཏེ་དགེ་སློང་གི་རྣམ་པར་འབྱེད་པའོ། །དགེ་སློང་ཕའི་སོ་སོར་ཐར་པ་འཆད་པ་འདུལ་བ་རྣམ་པར་འབྱེད་པས་གཞི་བཟུང་#
[188b.4]སྟེ་འགྲེལ་པའི་མདོ་རྫོགས་སོ།། །།འདི་མན་ཆད་དགེ་སློང་མའི་འདུལ་བ་བཅུ་གཉིས་སྟོང་གི་ནང་ནས་འབྱུང་བའི་མདོ་སྟེ་དགེ་སློང་མའི་ཁྲིམས་ལ་འཆད་དོ། །ལྟུང་བར་སྦྱོར་བའི་ཚིག་#ཚུན་ཆད་དགེ་སློང་མའི་འོ། །འོག་ནས་ལྟུང་བར་#སྦྱོར་བ་ཞེས་འབྱུང་བའི་མདོ་ཡན་ཆད་འདི་མན་ཆད་ནི་དགེ་སློང་མའི་
[188b.5]ཁྲིམས་སོ། །བཞི་པའིའོ#། །དགེ་སློང་ཕའི་ཕས་ཕམ་པ་བཞི་དང་དགེ་སློང་མའི་ཕས་ཕམ་པར་གཏོགས་ཏེ་ལྟག་ཏུ་བཤད་ཟིན་པ་ཡིན་ནོ། །རེག་པའི་ཕས་ཕམ་པ་ལ་#འཆད་དེ། བདག་གིར་#བྱས་པའོ། །བདག་དགའ་བར་འདོད་པ་ལས་ཕས་ཕམ་པར་འགྱུར་ཏེ་ཡན་ལག་གཅིག །མིག་ནས་
[188b.6]པུས་མོའི་བར་དུའོ། །དགེ་སློང་མའི་མིག་མན་ཆད་པུས་མོ་ཡན་ཆད་ཀྱིས་སྐྱེས་པ་ལ་རེག་ན་ཕས་ཕམ་པར་འགྱུར་ཏེ། ཡན་ལག་གཅིག་རེག་པའོ། །རེག་པ་ལས་ཕམ་པར་འགྱུར་ཏེ་ཡན་ལག་གཅིག །སྐྱེས་པའོ། །སྐྱེས་པ་སྤྱད་བཟོད་པ་ལས་ཕས་#ཕམ་པར་འགྱུར་ཏེ་ཡན་ལག་གཅིག །རྒྱོ་
[188b.7]འདོད་པས་སོ། །སྐྱེས་པའང་དགེ་སློང་མ་ལ་རྒྱོ་བར་སེམས་པ་ལ་རེག་ན་ཕམ་པར་འགྱུར་ཏེ་ཡན་ལག་གཅིག །ཡན་ལག་གཞན་དུ་ན་སྦོམ་པོའོ། །དགེ་སློང་མའི་མིག་ཡན་ཆད་དང་#པུས་མོ་མན་ཆད་ཀྱིས་#སྐྱེས་པ་ལ་རེག་པ་ནི་སྦོམ་པོ་སྟེ་ཡན་ལག་གོང་དུ་སྨོས་པ་རྣམས་དང་ལྡན་ན་ཕམ་པར་འགྱུར་
[189a]
[189a.1]འབྲི་བ་ནི་སེམས་གཞན་གྱིས་སོ། །དགེ་སློང་མ་འདོད་ཆགས་ཀྱི་སེམས་ནི་མེད་ཀྱི་སྐྱེས་པའི་མཐང་འཇམ་མམ་#རྩུབ་སད་པའི་ཕྱིར་རེག་པ་ནི་སྦོམ་པོའོ། །དེ་སྟེ་སྐྱེས་པའང་དེའི་ཚེ་དེར་ཤེས་ནའང་འདི་བཞིན་ནོ། །རེག་པ་ནི་དགེ་སློང་མའང་འདོད་ཆགས་ཀྱི་སེམས་ཡོད་ལ་སྐྱེས་
[189a.2]པའང་འདོད་ཆགས་ཀྱི་སེམས་ཡོད་དེ་སྐྱེས་པ་འདོད་ཆགས་པར་ཤེས་བཞིན་རེག་ན་ཕམ་པའོ། །འོངས་ཏེ་དེ་ལྟར་མ་ཡིན་ན་ཡང་ངོ་། །དགེ་སློང་མ་དང་སྐྱེས་པ་གཉིས་ཀ་འདོད་ཆགས་ཀྱི་སེམས་མེད་པར་རེག་པ་ནི་ཉེས་བྱས་སོ། །བུད་མེད་དགེ་སློང་མ་འདོད་ཆགས་ཡོད་པས་རེག་ནའང་ཉེས་
[189a.3]བྱས། ལྟུང་བ་མེད་པ་ནི་བདག་གིར་མ་བྱས་ནའོ། །དགེ་སློང་མ་འདོད་ཆགས་མེད་དེ་རེག་པར་མི་འདོད་བཞིན་དུ་སྐྱེས་པས་རེག་ཅིང་བཟུང་བ་ནི་ཉེས་མེད་དོ། །ཉེས་མེད་པ་ནི་བུ་ལ་རེག་པའོ། །དགེ་སློང་མས་བདག་གི་སྔོན་གྱི་བུ་ཁྱེའུ་ཆུང་ངུ་ལ་རེག་པ་ནི་ཉེས་མེད་དོ། །བྱིས་པའང་རུང་གཞན་
[189a.4]ལ་མི་རེག་གོ། །བདག་གི་བུ་མ་ཡིན་ན་གཞན་གྱི་བྱིས་པ་ཆུང་ངུ་དང་སྐྱེས་པ་ལ་མི་རེག་པར་བྱ། སྟེན་ཕོད་#པའི་སྐྱེས་པ་དང་། རེག་ནས་ཕམ་པར་འགྱུར་བའི་སྐྱེས་པ་ནི་ཕོ་མཚན་དང་ལྡན་ཞིང་མི་ཚངས་པར་སྤྱོད་ནུས་པ་དང་། འདོད་པ་དང་ལྡན་པས། སྐྱེས་པ་དེ་འདོད་ཆགས་ཀྱི་སེམས་དང་ཡང་
[189a.5]ལྡན་ཏེ་གཞན་ལ་འདོད་ཆགས་ཀྱི་སེམས་སྐྱེས་པ་ནི་མ་ཡིན་གྱི་དགེ་སློང་མ་དེ་ཉིད་ལ་འདོད་ཆགས་ཀྱི་སེམས་སྐྱེས་པ་ཡིན་ན་ཕམ་པར་འགྱུར་རོ། །དེ་བཅུད་#པའི་ཕྱིར་ཚིག་ཤེས་ནས་ཀུན་རྫོགས་པར་ནུས་པའོ། །སྐྱེས་པ་ཚིག་ཟུར་གྱིས་#ཤེས་ཤིང་བརྡ་ཕྲད་པ་ཡིན་པ་ལས་ཁྲིམས་རལ་བར་འགྱུར་
[189a.6]ཏེ་ཁྲིམས་གཞན་གྱི་ཡན་ལག་ཏུ་དགོས་པའི་ཕྱིར་འདི་#བཤད་དོ། །རེག་པའི་ཕས་ཕམ་པའོ། །རེག་པའི་ཕས་ཕམ་པ་རྫོགས་སོ།། །།སྐྱེས་པའི་མདུན་དུ་གནད་#པའི་ཕམ་པ་ལ་འཆད་དེ། ལུས་ཀྱི་ཕས་ཕམ་པ་སྐྱེས་པའི་མདུན་དུ་ལུས་ཀྱིས་ཕབ་ཅིང་གནད་#པ་ལས་ཕམ་པར་འགྱུར་ཏེ་ཡན་
[189a.7]ལག་གཅིག །ཞེན་པས་སྐྱེས་པའི་མདུན་དུ་གནས་#པ་ཡང་འདོད་ཆགས་ཀྱི་སེམས་ཡོད་པ་ལས་ཕམ་པར་འགྱུར་ཏེ་ཡན་ལག་གཅིག །མངོན་པར་འདུག་པ་ལ་བསྙེན་པར་ཞེན་ཅིང་དེ་ལ་སྐྱེས་པས་སོ། །སྐྱེས་པ་མིག་སྔ་ན་འདུག་ཅིང་འདོད་ཆགས་དང་ཡང་ལྡན་མི་ཚངས་པར་སྤྱོད་དུ་འོང་བའི་
[189b]
[189b.1]མདུན་དུ་གནད་#པ་ལས་ཕམ་སྟེ་ཡན་ལག་གཅིག །དེ་#ཕྱིན་ནའོ། །སྐྱེས་པ་མི་ཚངས་པར་སྤྱོད་དུ་འོངས་ཏེ་ལག་གིས་#སླེབས་ཚུན་ཆད་དུ་འོངས་པ་ལ་གནང་ན་ཕམ་སྟེ་ཡན་ལག་འདི་རྣམས་དང་ལྡན་ན་ཕམ་པའོ། །ཞེན་པ་དང་ཞེན་མ་ལྷན་ཅིག་ཏུ་ཏྲོག་ཏྲོག་པོར་བྱེད་ན་སྦོམ་པོ། དགེ་སློང་མ་དང་སྐྱེས་
[189b.2]པ་གཉིས་ཀ་འདོད་ཆགས་དང་ལྡན་ཞིང་སྟེགས་སྔགས་ལ་སོགས་པས་ཏྲོག་ཏྲོག་མོར་བྱས་ན་སྦོམ་པོའོ། །ལྟར་ལྟར་#མོ། །འདོད་ཆགས་ཀྱི་སེམས་ཀྱིས་རྩེད་མོ་དང་ལུས་སྒྱུར་དང་མི་#ཟུར་དང་སྣ་སྙེར་#ལ་སོགས་པ་བྱས་ན་སྦོམ་པོའོ། །རྙིལ་རྙིལ་མོ། སྐྱེས་པ་དང་སེད་སེད་པོར་རྩེ་རྩེ་བ་ལས་འདོད་
[189b.3]ཆགས་ཀྱིས་མྱོས་ཏེ་རྙིལ་རྙིལ་མོར་འགྱུར་པའང་#སྦོམ་པོ། །དེར་བསྟན་པར་ཁས་བླངས་པ། སྐྱེས་པས་མི་ཚངས་པར་སྤྱད་པའི་ཕྱིར་ཤོག་ཤིག་ཅེས་བྱས་ཏེ་དེ་ལྟར་བྱའོ་ཞེས་ཁས་བླངས་ནའང་སྦོམ་པོའོ། །དུས་པོར་བ#། དུས་མལ་འདིར་ཤོག་ཤིག་ཅེས་སྐྱེས་པས་སྨྲས་#ཏེ་ཁས་བླངས་ན་སྦོམ་པོ། 
[189b.4]མཚན་མས་སོ། །གོས་འདི་ལྟ་བུ་ཞིག་གྱོན་ན་མི་ཚངས་པར་སྤྱད་ཀྱིས་ཤོག་ཤིག་ཅེས་བྱས་ཏེ་ཁས་བླངས་ནའང་སྦོམ་པོའོ། །འོང་བ་དང་འགྲོ་བར་འཇུག་པ་དེ་བདག་གིས་བྱས་པ། སྐྱེས་པ་ཕས་འོང་ངམ་མི་འོང་བ་དང་གུད་དུ་འགྲོ་བ་ལ་མི་ཚངས་པར་སྤྱད་འདོད་པའི་ཕྱིར་བྱ་ར་བྱེད་ཅིང་ལྟ་ཞིང་རྟོག་
[189b.5]ནའང་སྦོམ་པོའོ། །ལུས་ཀྱིས་#ཕབ་པའི་ཕས་ཕམ་པའོ། །སྐྱེས་པའི་མདུན་དུ་གནད་#པའི་ཕས་ཕམ་པ་རྫོགས་སོ།། །།གྲོགས་ཀྱི་ཕམ་པ་བཅབས་པའི་ཕས་ཕམ་པ་ལ་འཆད་དེ། དགེ་སློང་མའི་ཕས་ཕམ་པ་བཅབས་པའོ། །དགེ་སློང་མའི་ཕས་ཕམ་པ་བརྒྱད་ལ་གང་བྱས་ཀྱང་རུང་#སྟེ་ཕམ་པ་བྱུང་
[189b.6]བ་ཞིག་ཡོད་ན་ཤེས་བཞིན་དུ་བཅབས་ལ་ཞག་གཅིག་གི་སྐྱ་རེངས་བྱུང་ན་ཕམ་པར་གྱུར་ཏོ། །བཅབས་པའི་ཕས་ཕམ་པའོ། །ཕས་ཕམ་པ་བཅབས་པའི་ཕམ་པ་རྫོགས་སོ།། །།དགེ་སློང་ཆད་པས་བཅད་པ་ཁ་དྲངས་པའི་ཕམ་པ་ལ་འཆད་དེ། ཆགས་པས་གསོལ་བར་གདོན་མི་ཟ་བ་ལས་སྤངས་
[189b.7]པའི་དགེ་སློང་ཕྱག་མི་བྱ་བར་རིག་#པར་སྡོམ་པ་བྱས་པ་ཤེས་ནས་དེའི་ཕྱིར་#བཟློག་ཅིང་མ་བཏང་ན་དབྱེན་དུ་འཇུག་པ་བཞིན་ནོ། །དགེ་སློང་མའི་གནས་སུ་རྟག་པར་འགྲོ་ཞིང་འདུག་པ་ལས་#དགེ་འདུན་ཕོས་མ་འགྲོ་ཞིག་ཅེས་བསྒོ་བ་ལས་མ་བཏུབ་ནས་ཆད་པས་བཅད་དེ། བསྐྲད་པ་ལས་དགེ་འདུན་མོས་
[190a]
[190a.1]ཀྱང་དགེ་སློང་དེ་ལ་ཆོས་བཞིན་དུ་ཕྱག་མི་བྱ་ཞིང་མི་བསྐོར་བར་བཞག་པ་ལས་དགེ་སློང་དེ་སླར་དགེ་འདུན་ལ་བཟོད་པར་གསོལ་བར་བསམས་ཤིང་ཆས་པ་ལས་དགེ་སློང་མ་གག་ཀྱང་རུང་གཅིག་གིས་དེ་ལྟར་ཤེས་བཞིན་དུ་ཁོང་གིས་#བསྐྲད་དུ་ཟད་མོད་འཆགས་ཅི་དགོས་འཚོ་བ་
[190a.2]ལ་སོགས་པ་ངས་སྦྱར་རོ་ཞེས་བྱས་ནས་ཁ་དྲངས་ཏེ་བཞག་ན་ཕམ་མོ། །བཟློག་པའི་ཕས་ཕམ་པའོ། །དགེ་འདུན་གྱིས་ཆད་པས་བཅད་པའི་དགེ་སློང་སླར་བཟོད་པར་གསོལ་བ་ལ་དགེ་སློང་མས་ཁ་དྲངས་པའི་ཕམ་པ་རྫོགས་སོ། །དགེ་#སློང་མའི་ཕས་ཕམ་པའོ། །དགེ་སློང་མའི་ཕས་ཕམ་པ་བཞི་
[190a.3]ཆར་#རྫོགས་སོ།། །།འདི་མན་ཆད་དགེ་སློང་མའི་ལྷག་མ་ཉི་ཤུ་ལ་འཆད་དེ། སྨྱན་གྱི་ལྷག་མ་ལ་འཆད་དེ། སྨྱན་དགེ་སློང་མ་ལ་ཁྱིམ་མའི་བསྔགས་ན་སྦོམ་པོའོ། དགེ་སློང་མས་སྐྱེས་པ་དང་བུད་མེད་གཉིས་སྤྲད་#དེ་སྨྱན་བྱས་ན་ལྷག་མར་འགྱུར་བ་ནི་དགེ་སློང་ཕས་སྨྱན་བྱས་ཏེ་ལྷག་མར་འགྱུར་
[190a.4]བ་དང་འདྲའོ། །དགེ་སློང་ཕའི་#སྨྱན་བཤད་པའི་སྟེང་དུ་འདི་རྣམས་བླ་ཐབས་སུ་བསྣན་ཏེ། དགེ་སློང་མ་གྲོགས་ལ་དགེ་སློང་མ་ལ་#བྱུང་ཞིང་སླར་ཁྱིམ་དུ་འཇུག་ཅིང་འདོད་པ་ལྔ་སྤྱད་པའི་རིགས་སོ་ཞེས་གྲོས་བཏབ་ན་སྦོམ་པོའོ། །སྟུ་འཚོང་མ་གཞན་འཇུག་ན་ཡང་ངོ་། །བུད་མེད་ལ་རྒྱན་ལ་སོགས་
[190a.5]པ་འཕྱོ་བའི་ཡོ་བྱད་སྦྱར་ཏེ་སླར་#འདོད་པའི་ཕྱིར་སྟུ་འཚོང་མ་བྱེད་དུ་བཅུག་ན་ཡང་སྦོམ་པོའོ། །རིན་གྱི་ཕྱིར་བཏང་ན་ཐ་དད་པར་མི་འགྱུར་རོ། །གཡོག་མོ་འམ་བྲན་མོ་ལ་སྟུ་གླ་བླང་བའི་ཕྱིར་བརྒྱན་#ཏེ་རྒྱོར་བཏང་ནའང་སྦོམ་པོའོ། །དགེ་སློང་མའི་སྨྱན་ཏེ་དགེ་འདུན་གྱི་ལྷག་མའོ། །སྨྱན་གྱི་
[190a.6]དགེ་འདུན་ལྷག་མ་རྫོགས་སོ།། །།རྩ་བ་མེད་པ་དང་བག་གི་དགེ་འདུན་གྱི་ལྷག་མ་ལ་འཆད་དེ། རྩ་བ་མེད་པ་དང་བག་དགེ་སློང་མས་ཕས་ཕམ་པས་སྐུར་ཏམ་ཕས་ཕམ་པའི་ཆས་སྐུར་ན་#ལྷག་མར་འགྱུར་ཏེ་ཡན་ལག་དང་བཤད་པ་ནི་དགེ་སློང་ཕའི་འདྲའོ། །ཕོར་ནི་མོ་དེར་ནི་ཕོའོ། །
[190a.7]དགེ་སློང་ཕས་དགེ་སློང་ཕོ་ལ་སྐུར་ན་རྩ་བ་མེད་པས་དང་བག་གི་ལྷག་མར་གྱུར་པ་#བཞིན་དུ་དགེ་སློང་མས་ཀྱང་དགེ་སློང་མོ་#གྲོགས་མོ་ལ་སྐུར་#ན་བག་དང་རྩ་བ་མེད་པའི་ལྷག་པར་#འགྱུར་རོ། །དགེ་སློང་ཕ་ལས་སྐུར་པའི་ཉེས་པའི་དམིགས་གུད་ནས་འཆད་དོ། །བག་དང་རྩ་བ་མེད་པའི་དགེ་
[190b]
[190b.1]འདུན་གྱི་ལྷག་མ་རྫོགས་སོ།། །།ནོར་རྫས་ལེན་པའི་ལྷག་མ་ལ་འཆད་དེ། {ཆུང་ཟད་,ཅུང་ཟད་}བདག་གིར་བྱས་པ་ཡང་ངོ་། །གཞན་ལས་ནོར་རྫས་བླངས་ཏེ་བདག་གིས་བྱས་པ་ལས་#ལྷག་མར་འགྱུར་ཏེ། ཡན་ལག་གཅིག་ཞེན་པས་སོ། །འདོད་ཆགས་ཀྱི་སེམས་དང་བཅས་པས་ཟང་ཟིང་བླངས་པ་
[190b.2]ལས་ལྷག་མར་འགྱུར་ཏེ་ཡན་ལག་གཅིག་སྐྱེས་པའོ། །འདོད་ཆགས་དང་བཅས་པས་སྐྱེས་པ་ལས་བླངས་པ་ལས་ལྷག་མར་འགྱུར་ཏེ་ཡན་ལག་གཅིག །ཡན་ལག་འདི་རྣམས་དང་ལྡན་ན་#ལྷག་མར་འགྱུར་རོ། །ཞེན་པ་དང་མ་ཞེན་པ་ཡང་ངོ་། །དགེ་སློང་མ་ལ་#ཡང་འདོད་ཆགས་ཡོད་ལ་
[190b.3]སྐྱེས་པ་ཡང་དགེ་སློང་མ་དེ་དང་མི་ཚངས་པར་སྤྱད་པར་འདོད་ཆགས་ཡོད་བཞིན་དུ་ནོར་རྫས་བླངས་ན་#ལྷག་མར་འགྱུར་རོ། །དགེ་སློང་མ་དང་སྐྱེས་པ་གཉིས་ཀ་འདོད་ཆགས་མེད་པར་བླངས་པ་ནི་ཉེས་མེད་དོ། །མ་ཞེན་པ་ན་སྦོམ་པོའོ། །དགེ་སློང་མ་ལ་ནི་འདོད་ཆགས་ཀྱི་སེམས་མེད་ཀྱི་སྐྱེས་པ་
[190b.4]འདོད་ཆགས་ཀྱི་སེམས་ཡོད་པ་ལས་བླངས་ན་སྦོམ་པོའོ། །ཉེས་བྱས་པ་ནི་མ་ཞེན་པའོ། །དགེ་སློང་མ་ལ་འདོད་ཆགས་ཡོད་ན་#སྐྱེས་པ་ལ་འདོད་ཆགས་མེད་པ་ལས་#བླངས་པ་ནི་ཉེས་བྱས་སོ། །{ཆུང་ཟད་,ཅུང་ཟད་}འཛིན་པའོ། །འདོད་ཆགས་ཀྱི་སེམས་ཀྱིས་ནོར་རྫས་བླངས་པའི་ལྷག་མ་རྫོགས་སོ།། །།ནོར་རྫས་
[190b.5]ལེན་དུ་བཅུག་པའི་ལྷག་མ་ལ་འཆད་དེ། ཞེན་པ་ལ་མ་ཞེན་པས་{ཆུང་ཟད་,ཅུང་ཟད་}བདག་གིར་བྱས་ན་མ་ཉེས་སོ་ཞེས་དགེ་སློང་མ་ལ་བསྒོ་ནའོ། །དགེ་སློང་མ་གཅིག་གིས་དགེ་སློང་མ་གཅིག་ལ་སྐྱེས་པ་ལས་ནོར་རྫས་#ལོང་ཤིག་ཅེས་བསྒོ་ན་ནོར་ལེན་པའི་བུད་མེད་དང་སྐྱེས་པ་གཉིས་ཀ་ལ་འདོད་ཆགས་ཡོད་ན་
[190b.6]ལེན་དུ་འཇུག་པའི་དགེ་སློང་མ་ལ་འདོད་ཆགས་མེད་ཀྱང་གཉིས་ཀ་ལྷག་མའོ། །སྐྱེས་པ་ལ་འདོད་ཆགས་ཡོད་ན་ལེན་པ་དང་ལེན་དུ་བཅུག་པ་གཉིས་ལ་འདོད་ཆགས་མེད་ཀྱང་གཉིས་ཀ་སྦོམ་པོར་འགྱུར་རོ། །སྐྱེས་པ་ལ་འདོད་ཆགས་མེད་ན་ནོར་ལེན་པའི་དགེ་སློང་མ་ལ་འདོད་ཆགས་ཡོད་ཀྱང་དགེ་
[190b.7]སློང་མ་གཉིས་ཀ་ཉེས་བྱས་སོ། །གསུམ་ཆར་ལ་འདོད་ཆགས་ཀྱི་སེམས་མེད་ན་ཉེས་མེད་དོ། །{ཆུང་ཟད་,ཅུང་ཟད་}འཛིན་པར་འདོམས་#པའོ། །ནོར་ལེན་དུ་བཅུག་སྟེ་འདོད་ཆགས་ཡོད་པའི་ལྷག་མ་རྫོགས་སོ།། །།ནུབ་མོ་ཕྱི་རོལ་དུ་བྱུང་བའི་ལྷག་མ་ལ་འཆད་དེ། འོག་མ་བཞི་ནི་དགེ་སློང་མ་མེད་ནའོ། །
[191a]
[191a.1]འོག་ནས་ནུབ་མོ་སྒོར་འགྲོ་བ་དང་ཉིན་པར་ལམ་དུ་འགྲོ་བ་དང་ཆུ་རྒལ་བ་དང་ཉིན་པར་མཚམས་ཀྱི་ཕྱི་རོལ་དུ་འགྲོ་བ་དང་བཞི་ནི་དགེ་སློང་མ་གྲོགས་མེད་ན་ལྷག་མར་འགྱུར་རོ། །སུམ་ཆ་མ་གཏོགས་སོ། །དགེ་སློབ་མ་ཞིག་གྲོགས་སུ་ཁྲིད་དེ་ལྟག་ཏུ་སྨོས་པ་བཞི་ལས་གང་ཡང་
[191a.2]རུང་། །གྲོགས་སུ་ཁྲིད་ན་སུམ་ཆ་མ་ཚང་བའི་ཕྱིར་ཉེས་བྱས་སོ། །དགེ་སློབ་མའོ། །མདོ་ལྷག་#མ་ལྟར་སུམ་ཆ་མ་ཚང་སྟེ་ཉེས་བྱས་སུ་འགྱུར་བ་ནི་དགེ་སློབ་མ་དང་འགྲོགས་ཤིང་ཁྲིད་པ་ལས་འགྱུར་རོ། །སུམ་ཆ་ནི་དགེ་སྦྱོང་མའོ། །དགེ་སྦྱོང་#མ་གྲོགས་སུ་ཁྲིད་པ་ནི་སུམ་གཉིས་མ་ཚང་བའི་
[191a.3]ཕྱིར་སྦོམ་པོར་འགྱུར་རོ། །ཉེས་མེད་པ་ནི་མི་འདོད་དེ་བྲལ་བའོ། །དགེ་སློང་མ་གྲོགས་སུ་ཁྲིད་དེ་འགྲོ་བ་ལས་གྲོགས་མོ་དེ་བྲོས་སམ་ཤིའམ་ཁྱིམ་པར་བབས་#སམ་རྐུན་པོས་ཁྱེར་ན་བདག་གཅིག་པུ་ལུས་པ་ནི་ཉེས་མེད་དོ། །བར་ཆད་དུ་འགྲོ་བའི་དབང་གིས་ཀྱང་ངོ་། །གྲོགས་སུ་ཁྲིད་ཁྲིད་པའི་
[191a.4]དགེ་སློང་མ་དེ་ལ་ཞང་བློན་ནམ་ཡུལ་དཔོན་ལྟ་བུས་རྩེ་བའི་རྐྱེན་ཅིག་ཡོད་དེ་ཚངས་པར་སྤྱོད་པའི་བར་ཆད་དང་སྲོག་ལ་དམའ་བ་ཙམ་གྱི་ཚོད་ན་གྲོགས་མོ་སླར་སོང་སྟེ་དགེ་སློང་མ་གཅིག་པུ་ལུས་ཀྱང་ཉེས་མེད་དོ། །སྦྱོར་བ་བཞིན་དུ་ཐ་མའི་དུས་སུ་རྟོག་#པ་ཚུན་ཆད་དུའོ། །ནུབ་མོ་ཕྱི་རོལ་དུ་སོང་སྟེ་
[191a.5]ལྷག་#མར་འགྱུར་བའི་ཚད་ནི་ནམ་སུམ་ཆ་ཟད་ཀྱི་བར་དུ་ནི་#ཉེས་བྱས། སྐྱ་རེངས་མ་བྱུང་གི་བར་དུ་སྦོམ་པོ་སྐྱ་རེངས་དང་པོ་བྱུང་ན་ལྷག་མར་འགྱུར་རོ། །ནུབ་པའི་མཐའ་ནི་ཉི་མ་མཐའ། ཉིན་པར་མཚམས་ཀྱི་ཕྱི་རོལ་ན་འདུག་པ་ནི་ཉི་མ་ནུབ་སྟེ་དམར་ཐག་ཆད་ན་ལྷག་མར་འགྱུར་རོ། །ནུབ་མོ་
[191a.6]དབྱར་མོ་ཐང་གི་ཕྱི་རོལ་ན་གནས་ནའོ། །ནུབ་མོ་མཚམས་ཀྱི་ཕྱི་རོལ་ན་གནས་ན་ལྷག་མར་འགྱུར་བ་ནི་བདག་གི་གནས་ཁང་ཉིད་ཀྱི་སྒོ་འདས་པ་ཕན་ཆད་ཕྱི་རོལ་དུ་བརྩི་སྟེ། སྒོ་ཕན་ཆད་དུ་སྐྱ་རེངས་བྱུང་ན་ལྷག་མར་འགྱུར་རོ། །ནུབ་མོ་འབྲལ་བའོ། །ནུབ་མོ་མཚམས་ཀྱི་ཕྱི་རོལ་དུ་གནས་པའི་
[191a.7]ལྷག་མ་རྫོགས་སོ།། །།ཉིན་མོ་མཚམས་ཀྱི་ཕྱི་རོལ་ན་གནས་པའི་ལྷག་མ་ལ་འཆད་དེ། ཉིན་མོ་ཉིན་པར་མཚམས་ཀྱི་ཕྱི་རོལ་ན་འདུག་པ་ལས་ལྷག་མར་འགྱུར་རོ། །མུ་གེའི་ཚེ་གཅིག་པུ་གཉེན་གྱི་ཁྱིམ་དུ་ཟས་ཀྱི་ཕྱིར་སོང་ལ་གཉེན་དང་ལྷན་ཅིག་ཏུ་འབྲེལ་པར་ཉེ་བར་སོང་སྟེ་གནང་བ་ཐོབ་
[191b]
[191b.1]ནའོ། །མུ་གེ་བྱུང་བའི་ཚེ་གཉེན་གྱི་ཁྱིམ་དུ་ཟན་གྱི་ཕྱིར་འགྲོ་བར་དགེ་འདུན་གྱིས་#གནང་ལ་གྲོགས་མེད་པར་སོང་བ་ནི་ཉེས་མེད་དོ། །དགེ་འདུན་གྱིས་#གནང་བའང་#མེད་པར་གྲོགས་མེད་པར་སོང་ན་ལྷག་མར་འགྱུར་རོ། །དེ་སྦྱིན་མུ་གེའི་ཚེ་དགེ་སློང་མ་གཉེན་གྱི་དེར་ཟན་ཟར་འགྲོ་བར་གསོལ་ན་
[191b.2]གྲོགས་མེད་ཀྱང་དགེ་འདུན་གྱིས་#གནང་བ་སྦྱིན་ནོ། །ཉིན་མོའི་འབྲལ་བའོ། །ཉིན་མོའི་#མཚམས་ཀྱི་ཕྱི་རོལ་དུ་གྲོགས་མེད་པར་གནས་པའི་ལྟུང་བ་རྫོགས་སོ།། །།ལམ་དུ་འགྲོ་བའི་ལྷག་མ་ལ་འཆད་དེ། ལམ་དུ་འགྲོ་བའོ། །དགེ་སློང་མ་གྲོགས་མེད་#པར་ལམ་དུ་ཞུགས་ནས་#རྒྱང་
[191b.3]གྲགས་རེ་རེ་ཞིང་ལྷག་མ་རེ་རེར་འགྱུར#། རྒྱང་གྲགས་ཕྱེད་ཅིང་སྦོམ་པོ་རེ་རེར་འགྱུར་རོ། །ལམ་དུ་འཇུག་པའོ། །གྲོགས་མེད་པར་ལམ་དུ་འགྲོ་བའི་ལྷག་མ་རྫོགས་སོ།། །།གྲོགས་མེད་པར་ཆུ་རྒལ་བའི་ལྷག་མ་ལ་འཆད་དེ། ཆུ་ཕ་རོལ་དུ་རྒལ་བའོ། །ཆུ་བརྒལ་ཏེ་ཕ་རོལ་ཏུ་ཕྱིན་ན་
[191b.4]ལྷག་མར་འགྱུར། རྐྱལ་ཏེ་ཕ་རོལ་ཏུ་ཕྱིན་པའོ། །ཆུ་བརྒལ་ཏེ་ཕ་རོལ་ཏུ་ཕྱིན་པ་ནི་རྐྱལ་#ཏེ་ཕ་རོལ་ཏུ་ཕྱིན་ན་ལྷག་མར་འགྱུར་རོ། །ཚུན་ཆད་ནི་སྦོམ་པོའོ། །ཕ་རོལ་མ་ཕྱིན་པར་སླར་ལོག་པ་ནི་སྦོམ་པོའོ། །ཉེས་བྱས་པ་ནི་ཡུར་བའི་ཕ་རོལ་ཏུ་ཕྱིན་པའོ། །ཆུ་རྐྱལ་དུ་མི་ཆོག་པ་དང་
[191b.5]ཡུར་བ་ཙམ་ཡན་ཆད་རྒལ་#བ་ནི་ཉེས་བྱས་སོ། །ཆུ་རྒལ་#བའོ། །གྲོགས་མེད་པར་ཆུ་རྒལ་#བའི་ལྷག་མ་རྫོགས་སོ།། །།རབ་ཏུ་འབྱུང་བའོ། །ཐུག་ཐུབ་ཏུ་བུད་མེད་རབ་ཏུ་ཕྱུང་ན་ལྷག་མར་འགྱུར་རོ། །མང་པོས་#བསྐོས་བདག་པོས་བཏང་རྒྱལ་པོས་གནང་སྟེ་གསད་#པའི་ཕྱིར་བ་ལས་ནའོ། །
[191b.6]བུད་མེད་མི་ཤ་ཟ་བ་མ་རུངས་#མ་ཡུལ་མིས་ཀྱང་གྲགས་པར་འགྱུར་ནས་རྒྱལ་པོ་ལ་ཕུལ་ཁྱིམ་ཐབ་#ཀྱིས་ཀྱང་བཏང་རྒྱལ་པོས་ཀྱང་གསད་#པར་ཆད་པ་ལས་དེ་ལྟ་བུའི་བུད་མེད་ཐུག་ཐུབ་ཏུ་རབ་ཏུ་བྱུང་ན་ལྷག་མར་འགྱུར། །མཁན་མོར་ནའོ། །བུད་མེད་ཐུག་ཐུབ་ཏུ་རབ་ཏུ་བྱུང་བ་དེ་མཁན་མོ་
[191b.7]གང་ཡིན་པ་དེ་ལྷག་མར་འགྱུར་རོ། །དེར་ཤེས་ནའོ། །བུད་མེད་མ་རུངས་#མ་རྒྱལ་པོ་ལ་གསོལ་ཏེ། གསད་#པར་ཆད་པར་ཤེས་བཞིན་པ་ལས་རབ་ཏུ་ཕྱུང་ན་ལྷག་མར་འགྱུར་རོ། །རབ་ཏུ་བྱུང་བའོ། །ཐུག་ཐུབ་ཏུ་རབ་ཏུ་འབྱིན་པའི་ལྷག་མ་རྫོགས་སོ།། །།ཤི་བའི་ནོར་བླངས་པའོ། །ཁྱིམ་
[192a]
[192a.1]བས་དགེ་སློང་མ་ལ་ནོར་སྦྱིན་པར་ཁས་བླངས་པ་ལས་ཁྱིམ་པ་དེ་ཤི་བ་དང་དེའི་སྒོ་བགགས་#ནས་རོ་ཕྱིར་མ་བཏང་ཞིང་སྔོན་ནོར་སྦྱིན་པ་བདས་#ན་ལྷག་མ། ལྟུང་བ་མེད་པ་ནི་དགེ་འདུན་གྱི་ནའོ། །ཁྱིམ་པས་དགེ་འདུན་ལ་ནོར་བྱིན་པ་ཁས་བླངས་པ་ལས་ཁྱིམ་པ་ཤི་སྟེ། 
[192a.2]སྔོན་ནོར་སྦྱིན་པ་དེ་བདས་ཏེ་སྔོན་ནོར་བྱིན་པ་དེ་དགེ་སློང་མ་ལ་#བླངས་པ་ནི་ཉེས་མེད་དོ། །དེ་སྟེ་བྱ་བ་ཉུང་ནའོ། །མདོ་ལྟག་མ་ལྟར་ཉེས་པའང་སྒོ་#བཅད་ཅིང་མཐུས་བུ་ལོན་དུ་མི་བདའ་བའི་སྔོན་དགེ་འདུན་ལ་ནོར་ཞིག་དབུལ་བར་ཁས་བླངས་ཏེ་ཤི་བའི་ཡང་བསོད་ནམས་ཏེ་དབུལ་བའི་རིགས་སོ་
[192a.3]ཞེས་བྱ་བ་ནི་ཉེས་མེད་དོ། །བླངས་པའོ། །ཁྱིམ་བདག་ཤི་བ་ལས་ནོར་བླངས་པའི་ལྷག་མ་རྫོགས་སོ།། །།མཚམས་ཀྱི་ཕྱི་རོལ་ལ་ཆགས་#པའོ། །དགེ་སློང་མའི་དགེ་འདུན་གྱིས་དགེ་སློང་ལ་ཆད་པས་བཅད་ཅིང་བསྐྲད་པ་ལ་དགེ་སློང་མ་ཁ་ཅིག་གིས་མཚམས་ཀྱི་ཕྱི་རོལ་དུ་དོང་སྟེ། ཐུག་#ཐུབ་ཏུ་
[192a.4]འཆགས་སུ་བཅུག་ཅིང་ཆད་པས་གནང་བར་#བྱས་ན་ལྷག་མར་འགྱུར་རོ#། །འཆགས་པའོ། །ཆད་པས་བཅད་པའི་དགེ་སློང་མ་ཐུག་ཐུབ་ཏུ་འཆགས་སུ་བཅུག་ཅིང་ཆད་པ་བྱུང་བའི་ལྷག་མ་རྫོགས་སོ།། །།དཀོན་མཆོག་བཤགས་པ་ནི་འདི་དག་དང་དགེ་སྦྱོང་གཞན་འདྲས་དེར་ཚངས་པའི་སྤྱོད་པ་
[192a.5]སྤྱད་དོ་ཞེས་པའི་ཚིག་འདི་ལ་ཞུགས་པ་མ་བཏང་ནའོ། །དགེ་སློང་མས་#སངས་རྒྱས་ཀྱི་ཆོས་དང་མུར་འདུག་གི་ཆོས་སྤྱོད་པ་མི་འདྲ་བ་མེད་དེ། སངས་རྒྱས་ཀྱི་ཆོས་ནི་བཏང་མུར་འདུག་གི་ཚངས་པར་སྤྱོད་པ་བྱའོ་ཞེས་སྨྲས་ན་ལྷག་མར་འགྱུར་རོ། །དགེ་འདུན་དབྱེན་དུ་འཇུག་པ་བཞིན་ནོ། །
[192a.6]མདོ་ལྟག་མ་ལྟར་ལྷག་མར་འགྱུར་བ་ནི་དགེ་འདུན་གྱི་དབྱེན་དུ་ཞུགས་པ་ལ་དགེ་འདུན་གྱིས་ལན་གསུམ་དུ་བསྒོས་ཏེ་མ་བཏང་བ་ལས་ལྷག་མར་འགྱུར་བ་བཞིན་དུ་འདིའང་འདི་སྐད་མ་ཟེར་ཞེས་ལན་གསུམ་དུ་བསྒོ་སྟེ་མ་བཏུབ་ན་ལྷག་མར་འགྱུར་རོ། །འོག་མ་དག་ཀྱང་ངོ་། །འོག་ནས་ལྷག་
[192a.7]མ་འབྱུང་བ་རྣམས་ཀྱང་ལན་གསུམ་དུ་བསྒོ་སྟེ་མ་བཏང་ན་ལྷག་མར་འགྱུར་རོ། །ཕུལ་བའོ། །སངས་རྒྱས་ཀྱི་ཆོས་མི་བྱེད་མུར་འདུག་གི་ཆོས་སྤྱོད་དོ་ཞེས་ཟེར་བའི་#ལྷག་མ་རྫོགས་སོ།། །།འདོད་པ་དང་ལྡན་#པ་ལ་སོགས་པས་དགེ་སློང་མ་ལ་བསྒོ་བའོ། །མདོ་འོག་མ་སྐད་དུ་འཐབ་མོ་དང་
[192b]
[192b.1]འཕྱ་བ་ལ་སོགས་པ་བྱེད་པ་ལ་དེ་ལྟར་མ་བྱེད་ཅེས་དགེ་སློང་མ་གཞན་གྱིས་བཅོས་ན་སླར་ཁྱོད་ནི་འདོད་ཆགས་དང་ལྡན་པ་ཞེ་སྡང་དང་ལྡན་པ་གཏི་མུག་དང་ལྡན་པའོ་ཞེས་ཟེར་བ་ལ་དེ་སྐད་མ་ཟེར་ཞེས་ལན་གསུམ་དུ་བསྒོ་སྟེ་མ་བཏང་ན་ལྷག་མའོ། །འཐབ་མོ་དང་འཕྱ་བ་དང་འཁོན་#པ་དང་རྩོད་པ་
[192b.2]དགེ་སློང་མ་དང་ལྷན་ཅིག་བཟློག་ནའོ། །འཐབ་མོ་བྱེད་པ་དང་འཕྱ་བ་དང་འཁོན་#པ་དང་རྩོད་པ་བྱེད་ཅིང་སྨྲ་བ་#ལ་དེ་ལྟར་མ་བྱེད་ཅིག་ཅེས་འདོམས་པའི་ཚེ་དགེ་སློང་མ་ལ་ཁྱོད་འདོད་ཆགས་དང་ལྡན་པ་ཞེ་སྡང་དང་ལྡན་པ་གཏི་མུག་དང་ལྡན་ནོ་ཞེས་བྱས་ཤིང་སླར་བཟློག་ན་ལྷག་མར་འགྱུར། འཐབ་
[192b.3]མོ་ལ་འཇུག་ནའོ། །འཐབ་མོ་ལ་ཞུགས་ཏེ་གཏོང་དུ་མི་བཏུབ་པའི་ལྷག་མ་རྫོགས་སོ།། །།འགྲིལ་ཅིང་འཁོད་པའོ། །གྲོགས་མོ་དང་བསྟེན་ནས་འགྲིལ་ཅིང་འགྲོགས་ན་ལྷག་མར་འགྱུར་རོ། །དགེ་སློང་མ་ནའོ། །འགྲིལ་ཅིང་འགྲོགས་པ་དེ་དགེ་སློང་མ་ཡང་ཡིན་པ་ལས་ལྷག་མར་#
[192b.4]འགྱུར། ཏྲོག་ཏྲོག་མོ་དང་ལྟར་ལྟར་མོ་དང་རྙིལ་རྙིལ་མོའི་སྐྱེན་#དུ་གྱུར་པའོ། །འགྲོགས་པའི་དགེ་སློང་མ་དེ་རྩེད་མོ་དང་འཕྱར་བ་ལ་སོགས་པ་འདི་རྣམས་ལྟ་བུ་ཞིག་བྱེད་པ་དང་འགྲོགས་ན་ལྷག་མར་འགྱུར་རོ། །བདག་བུད་མེད་འདི་རྣམས་ལྟར་བྱེད་པ་ཞིག་དང་འགྲོགས་ནའང་ལྷག་
[192b.5]མར་འགྱུར་རོ། །བུད་མེད་ཀྱི་འདུ་འཛིར་གཏོགས་པའོ། །བུད་མེད་ཏྲོག་ཏྲོག་མོར་བྱེད་པ་དང་འགྲོགས་པའི་ལྷག་མ་རྫོགས་སོ།། །།དེའི་འདུ་འཛིར་འདོམས་པའོ། །དགེ་སློང་མ་གྲོགས་ལ་ཏྲོག་ཏྲོག་#མོ་དང་རྩེད་མོ་ལ་སོགས་པ་གྱིས་ཤིག་ཅེས་བསྒོ་ཞིང་བྱེད་དུ་བཅུག་ནའང་ལྷག་མར་
[192b.6]འགྱུར་རོ། །འདོམས་པའོ། །རྩེད་མོ་གྱིས་ཤིག་ཅེས་འདོམས་པའི་ལྷག་མ་རྫོགས་སོ།། །།དགེ་འདུན་དབྱེན་པ་#ལ་སོགས་པ་བཞི་དགེ་སློང་མ་ཡིར་གཏོགས་པའོ། །དབྱེན་དང་རྗེས་སུ་ཕྱོགས་པ་དང་། རིགས་སུན་པ་དང་དག་དཀའ་བ་བཞི་ཡང་དགེ་སློང་#ཕའི་བཤད་པ་བཞིན་
[192b.7]དུ་དགེ་སློང་མས་བྱས་ནའང་ལྷག་མར་འགྱུར་རོ། །དགེ་འདུན་གྱི་ལྷག་མ་རྫོགས་སོ།། །།#དགེ་འདུན་གྱི་ལྷག་མ་ཉི་ཤུ་རྫོགས་སོ།། །།འདི་མན་ཆད་སུམ་ཅུ་བཞིའི་སྤང་བའི་ལྟུང་བ་ལ་འཆད་དེ། བཅུ་པའོ། །འཆད་པ་དང་འདྲལ་#བ་ལ་སོགས་པ་བཅུ་དང་ཕུང་པོ་གཅིག་རིལ་གྱིས་#དགེ་
[193a]
[193a.1]སློང་ཕའི་དང་འདྲའོ། །གསེར་དང་#དངུལ་དང་དངུལ་གྱིས་པ་དང་ཉོ་ཚོང་དང་ལྷན་པ་མེད་པ་དང་། འཐག་པ་གཉིས་དང་འཕྲོག་པ་དང་བསྔོས་པ་དང་བསྡུས་པར་ཆུད་པའོ། །གསེར་དང་#དངུལ་དང་ཉོ་འཚོང་དང་ལྷུང་བཟེད་ལྷན་པ་མེད་པར་བཟང་པོ་#ཚོལ་བ་དང་འཐག་
[193a.2]པ་གཉིས་དང་བྱིན་འཕྲོག་དང་དགེ་འདུན་དབང་བ་གང་ཟག་ལ་བསྔོས་སོ་ཞེས་ཟེར་བ་དང་སྨན་ཞག་བདུན་པ་དང་ཞག་#བཅུ་དགུ་ནི་དགེ་སློང་ཕའི་དང་འདྲ་སྟེ་དགེ་སློང་ཕས་བསྲུང་བར་བཤད་པ་བཞིན་དུ་དགེ་སློང་མས་ཀྱང་བསྲུང་ངོ་། །དགེ་སློང་ཕའི་སྤང་བའི་ལྟུང་བ་བཅུ་དགུར་མིང་གིས་
[193a.3]སྨོས་པ་འདི་#ལ་མ་གཏོགས་པ་རྣམས་ནི་དགེ་སློང་མའི་སྤང་བའི་ལྟུང་བར་མི་འགྱུར་རོ། །དགེ་སློང་གི་འཁྲུ་བ་ལ་སོགས་པའོ། །དགེ་སློང་མས་དགེ་སློང་ཕའི་གོས་རྙིང་#པ་བཀྲུས་ན་སྤང་བའི་ལྟུང་བར་འགྱུར་རོ་ཞེས་ཊཱི་ཀ་#ལས་བཤད། དགེ་སློང་མས་གོས་རྙིང་པ་དགེ་སློང་ཕ་
[193a.4]ལ་བཅོལ་ན་སྤང་བའི་ལྟུང་བར་འགྱུར་རོ་ཞེས་འདུལ་བ་འཛིན་པ་ཁ་ཅིག་དང་མོག་ཤ་ལ་འཆད། དེ་ལས་བླངས་པ་དང་#། དགེ་སློང་མས་གཉེན་མ་ཡིན་པའི་དགེ་སློང་ཕ་ལས་གོས་བླངས་ན་འང་སྤང་བའི་ལྟུང་བར་འགྱུར་རོ། །དགེ་སློང་མ་བྱིན་པའོ། །དགེ་སློང་མས་སྔར་གྲོགས་ལ་
[193a.5]གོས་བྱིན་པ་ལས་ཕྱིས་གོས་སླར་ཕྲོགས་པ་ན་སྤོང་#བའི་ལྟུང་བར་འགྱུར་རོ། །ལྷའི་དད་པ་མི་གཟུང་།# དགེ་སློང་མས་འཇིག་རྟེན་གྱི་ལྷའི་གཟུགས་བྲིས་སམ་བྱས་ཏེ་དེ་ལ་ཡུལ་མི་ཡོན་འབུལ་དུ་བཅུག་ནས་ཡོན་བླངས་ན་སྤང་བར་འགྱུར་རོ། །ལྷུང་བཟེད་ལྷག་པ་ཉིན་གཅིག་ལས་རིང་དུ་མི་བཅང་
[193a.6]བའོ། །ལྷུང་བཟེད་ལྷག་པ་བཅངས་ན་སྔགས་ཀྱིས་མ་ཐེབས་སམ་གུད་དུ་མ་བཏང་བར་ཞག་གཉིས་ཀྱི་#སྐྱ་རེངས་བྱུང་ན་སྤང་བའི་ལྟུང་བར་འགྱུར། ལྷུང་བཟེད་ཀྱི་འཆང་བའོ། །ལྷུང་བཟེད་ལྷག་པ་ཞག་གཅིག་ལས་འདས་ཏེ་སྔགས་མ་ཐེབས་#པའི་སྤང་བའི་ལྟུང་བ་རྫོགས་སོ།། །།ཟླ་བ་
[193a.7]ཕྱེད་ཕྱེད་པའི་ཉིན་མོ་ཐོག་མ་ལ་བསྔོ་བ་མ་བསྔོས་ནའོ། །ཆོས་གོས་ལྔ་དང་ཡོ་བྱད་བཅུ་གསུམ་བདག་གི་ཡིན་པར་བསྔོས་ན་ཟླ་བ་ཕྱེད་ཕྱེད་ཅིང་སྔགས་ཀྱིས་གདབ་དགོས་སོ། །གཞན་སྦྱིན་པར་བསྔོས་པ་དང་གོས་ལྷག་གིས་སྔགས་བཏབ་པ་ནི་མི་དགོས་སོ། །མ་བསྔོས་པའོ། །ཟླ་བ་ཕྱེད་
[193b]
[193b.1]ཅིང་གོས་སྔགས་ཀྱིས་མ་ཐེབས་པའི་སྤང་བའི་ལྟུང་བ་རྫོགས་སོ།། །།དཔྱིད་ཟླ་ར་བའི་ཐ་མའི་ཉིན་མོ་ཚུན་ཆད་དུ་དྲུབས་པ་ཕྱུང་ནའོ། །དཔྱིད་ཟླ་ར་བ་ཉ་ལ་གདིང་བ་དྲུབས་པ་ལས་འབྱིན་པ་ལས་དེ་ལས་སྔར་གདིང་བ་དྲུབས་#པ་ཕྱུང་ན་ཟླ་བ་ལྔའི་ཚེ་རྫས་རྙེད་དོ་ཅོག་སྤང་#བའི་ལྟུང་བར་འགྱུར་རོ། །
[193b.2]ལྟུང་བ་མེད་པ་ནི་རྐུན་པོས་ཁྱེར་བ་དགེ་སློང་མའི་ཕྱིར་ནའོ། །དཔྱིད་ཟླ་ར་བའི་ཉ་ལས་སྔར་གདིང་བ་དྲུབས་པ་ཕྱུང་ཡང་ཉེས་མེད་པ་ནི་དགེ་སློང་མང་མོ་ཞིག་ནོར་དང་གོས་རྐུན་པོས་ཁྱེར་དྲུབས་པ་ཕྱུང་ནས་ནོར་དགོས་པ་ནི་ཉེས་#མེད་དོ། །དྲུབས་པ་ལས་འབྱིན་#པའོ། །གདིང་བ་དྲུབས་པ་དུས་
[193b.3]ལས་སྔར་ཕྱུང་བའི་སྤང་བའི་ལྟུང་བ་རྫོགས་སོ།། །།མ་བྱུང་བའོ། །གདིང་བ་དྲུབས་པ་ལ་དཔྱིད་ཟླ་ར་བའི་ཉ་ལ་འབྱིན་#པའི་རིགས་པ་ལས་ཉ་ལས་#འདས་ཏེ་དྲུབས་པ་ཕྱུང་ན་ཟླ་བ་ལྔའི་ཚེ་གོས་ཅི་རྙེད་པ་སྤང་བའི་#ལྟུང་བར་འགྱུར་རོ། །དེར་རོ། །ཉ་འདས་ནས་ཞག་གཅིག་གི་སྐྱ་རེངས་བྱུང་ན་
[193b.4]སྤང་བར་འགྱུར་རོ། །དྲུབས་པ་དབྱུང་བའོ། །གདིང་བ་དྲུབས་པ་དུས་ལས་འདས་ཏེ་ཕྱུང་བའི་སྤང་བའི་ལྟུང་བ་རྫོགས་སོ།། །།དབྱིག་དང་གསེར་སློང་བའོ། །དགེ་སློང་མས་ནོར་རིན་པོ་ཆེ་དང་། དབྱིག་དང་གསེར་དངུལ་ལ་སོགས་པ་ཁྱིམ་པ་ལས་#བླངས་ན་གཉེན་ཡིན་ཡང་རུང་མ་ཡིན་
[193b.5]ཡང་རུང་སྤང་བའི་ལྟུང་བར་འགྱུར་རོ། །རིན་པོ་ཆེ་སློང་བའོ། །རིན་པོ་ཆེ་ཁྱིམ་པ་ལས་སློང་བའི་སྤང་བའི་ལྟུང་བ་རྫོགས་སོ།། །།གཞན་གྱི་ཕྱིར་གོས་རྙེད་པ་ཟས་སུ་བྱས་ཏེ་བཟའ་བའི་ཕྱིར་བསྔོས་པའོ། །གཞན་གྱིས་གོས་ཤིག་བྱིན་ཏེ་འདིས་ཁ་ཕྱིས་སམ་སྣོད་སྤྱད་དམ་གཞན་ཞིག་
[193b.6]ཏུ་བསྒྱུར་ཏེ་སྤྱོད་ཅིག་ཅེས་བསྔོས་ཏེ་བྱིན་#པ་ལས་གོས་དེ་#ཟས་ཤིག་ཏུ་ཡང་#བསྒྱུར་ན་ཟས་དེ་རྣམས་སྤང་བའི་ལྟུང་བའོ། །གོས་ཟ་བར་ཆུད་པའོ། །གོས་གཞན་ཞིག་ཏུ་བསྒྱུར་ཅིག་པར་བྱིན་པ་ལས་ཟས་སུ་བསྒྱུར་བའི་སྤང་བའི་ལྟུང་བ་རྫོགས་སོ།། །།གོས་དང་མལ་སྟན་དང་དབྱར་མོ་
[193b.7]ཐང་གི་ཕྱིར་བ་གང་ཅིག་#ལ་ཡང་ཡང་ངོ་། །དགེ་འདུན་ལ་གོས་དང་མལ་སྟན་དང་། གཙུག་ལག་ཁང་གི་ཡོ་བྱད་དུ་འདི་རྣམས་ལས་ཕུལ་བ་ལས་ཟས་སུ་བསྒྱུར་ན་སྤང་བའི་ལྟུང་བ། ལྟག་མའི་ལྟུང་བ་དང་འདི་གཉིས་ཀ་དགེ་འདུན་ལ་ཕུལ་བ་ལས་ཟས་སུ་བསྒྱུར་ཀྱང་རུང་གང་ཟག་ལ་
[194a]
[194a.1]ཕུལ་བ་ལས་ཟས་སུ་བསྒྱུར་ཀྱང་རུང་སྤང་བའི་ལྟུང་བའོ། །འདི་རྣམས་ཀྱིས་བསྒྱུར་གྱིས་ཤིག་པར་རིན་བྱིན་པ་ལས་ཟས་སུ་བསྒྱུར་ན་གང་ཅི་ཡང་རུང་སྤང་བའོ། །གོས་ལ་སོགས་པ་བཟའ་བར་ཆུད་པའོ། །གོས་ཕུལ་བ་ལ་སོགས་#ཟས་སུ་བསྒྱུར་བའི་སྤང་བའི་ལྟུང་
[194a.2]བ་རྫོགས་སོ།། །།དགེ་སློང་མ་འགྲོ་བ་མང་པོའི་ཕྱིར་བསྐུལ་བ་ལས་དེ་བདག་ལ་བསྔོས་པའོ། །དགེ་སློང་མ་བཞི་ཡན་ཆད་མང་པོ་ཞིག་གུད་ནས་འོངས་ཏེ་ཟས་དང་ཡོ་བྱད་ཀྱིས་མི་ཆོག་གོ་ཞེས་བླངས་ལ་གུད་ནས་འོངས་པའི་ཟས་སུ་མ་བྱས་པར་བདག་གིར་#བྱས་ཏེ་གཞན་#ན་སྤང་
[194a.3]བའི་ལྟུང་བར་འགྱུར། འགྲོ་བ་མང་པོའི་ཕྱིར་བསྔོས་པའོ། །གུད་ནས་འོངས་པའི་ཕྱིར་བླངས་ཏེ་བདག་གིར་བྱས་པའི་སྤང་བའི་ལྟུང་བ་རྫོགས་སོ།། །།དགེ་འདུན་གྱི་ཕྱིར་ན་ཡང་ངོ་། །དགེ་འདུན་གྱི་གཞི་ལ་འཁོད་པའི་ཟས་དང་ཡོ་བྱད་མི་ཆོག་གོ་ཞེས་གུད་ནས་བླངས་ཏེ་དགེ་འདུན་གྱིར་
[194a.4]མ་སྤྱད་པར་བདག་ཉིད་ཀྱིར་བྱས་ན་སྤང་བའི་ལྟུང་བའོ། །དགེ་འདུན་གྱི་ཕྱིར་བསྔོས་པའོ། །དགེ་འདུན་གྱི་ཕྱིར་བསླངས་པ་ལས་བདག་ཉིད་ཀྱིར་བྱས་པའི་སྤང་བའི་ལྟུང་བ་རྫོགས་སོ།། །།ཚིག་བདག་གིར་བྱ་བའི་ཕྱིར་བཅིང་བའི་#དོན་དགྲོལ་བའོ། །དགེ་སློང་མས་སྐྱེས་པ་ལས་སྨན་
[194a.5]བསླངས་ཀྱང་རུང་ཉོས་ཀྱང་རུང་སྟེ་འདོད་ཆགས་ལངས་ནས་རིང་དུ་འདུག་པའི་ཕྱིར་སྨན་ཡང་བཅིང་ཡང་བཀྲོལ་བྱེད་ཅིང་འདུག་ན་སྨན་སྤངས་པ་#ལ་བདག་ལྟུང་ངོ་། །འགྲེལ་པའོ། །སྨན་ཉོས་པའི་ཚེ་འདོད་ཆགས་ལངས་ཏེ་འཇིག་ཅིང་བཀྲོལ་བའི་སྤང་བའི་ལྟུང་བ་རྫོགས་སོ།། །།སྲང་བརྒྱ་
[194a.6]ལ་སོགས་པ་ཏེ་ཀཱར་ཥཱ་#པ་ཎ་ཉི་ཤུ་ལ་སོགས་པའི་རིན་གྱི་#གོས་བདག་གིར་བྱ་བའོ#། །དགེ་སློང་མའི་གོས་ལྷག་མ་#ལྕིད་སྲང་བརྒྱ་མན་ཆད་རིན་ཀཱར་ཥཱ་#པ་ཎ་ཉི་ཤུ་རིབ་མན་ཆད་ནི་བཅང་དུ་དབང་སྟེ་ལྕིད་དེ་#དང་རིན་དེ་ལས་འདས་པ་ཞིག་དགེ་སློང་མས་བཅངས་#ན་སྤང་བའི་ལྟུང་བར་འགྱུར་རོ། །
[194a.7]གོས་ལྕི་བ་འཆང་བའོ། །#གོས་ལྕི་བ་རིན་པོ་ཆེ་#འཆང་བའི་སྤང་བའི་ལྟུང་བ་རྫོགས་སོ།། །།སྲང་ལྔའི་མཐའ་ཡང་ངོ་། །དར་ལྟ་བུ་ཡང་བ་ཞིག་གི་གོས་འཆང་ན་ལྕིད་ནི་སྲང་ལྔ་རིན་ནི་ཀཱར་ཥཱ་པ་ཎ་#ཉི་ཤུ་ཡན་ཆད་ལས་འདས་པ་རིན་སྤང་བར་འགྱུར། གོས་སྤང་#བ་འཆང་བའོ། །གོས་རིན་པོ་
[194b]
[194b.1]ཆེ་ཡང་#འཆང་བའི་སྤང་བའི་ལྟུང་བ་རྫོགས་སོ། །#སྤང་བ་#ཟིན་ཏོ། །སྤང་བ་སུམ་ཅུ་རྩ་བཞིའི་བཤད་པ་ཀུན་རྫོགས་སོ།། །།འདི་མན་ཆད་ལྟུང་བ་བརྒྱ་བརྒྱད་ཅུ་ལ་འཆད་དེ། བདུན་ཅུ་རྩ་གཉིས། ལྟུང་བ་བདུན་ཅུ་རྩ་གཉིས་ནི་དགེ་སློང་ཕའི་འདྲ་སྟེ་བདུན་ཅུ་རྩ་གཉིས་ཀྱི་ནང་དུ་གང་མ་གཏོགས་
[194b.2]པ་ནི་འོག་ནས་འཆད་དོ། །མ་བསྐོས་པ་ལ་སོགས་པ་བཅུ། སྐྲོད་པ་ཡང་ཡང་བསོད་#པ་གནས་འདུག་པ་མ་ཕྱུང་བ་ཉུང་བ་རས་ཆེན་དུ་ཆུད་པ་མ་གཏོགས་སོ། །མ་བསྐོས་#པ་ལ་སོགས་པའི་འབྱུང་བའི་བཅུ་སྡེ་གཅིག་རིལ་གྱིས་དགེ་སློང་མའི་ལྟུང་བ་མ་གཏོགས་སོ། །སྐྲོད་པ་དང་ཡང་#
[194b.3]ཡང་དང་ཁ་#ཟས་བཟང་པོ་དང་བསྙེན་#གནས་སུ་འདུག་པ་དང་བསྙེན་#གནས་སུ་གབ་པ་དང་གོས་བྱིན་པ་སླར་མ་བརྙས་པར་གྱོན་པ་དང་སྐྱོན་ནས་འབོད་པ་དང་རས་ཆེན་དང་འདི་བརྒྱད་ཀྱང་དགེ་སློང་མའི་ལྟུང་བ་ལ་མ་གཏོགས་སོ། །བརྟགས་པ་ནི་དགེ་སློང་གི་སྟེ་རབ་ཏུ་འབྱུང་བ་#ལ་ཟང་ཟིང་སྦྱིན་
[194b.4]པའོ། །དགེ་སློང་ཕས་སྤྱན་གཟིགས་དང་ཟས་#བྱིན་པ་ནི་བླངས་ཀྱང་ཉེས་#མེད་དེ་བརྟགས་པའོ། །ཆུང་མར་སྤྱད་པ་ན་ཡང་ངོ་། །སྔོན་ཁྱོ་བྱེད་བྱེད་པའི་དགེ་སློང་ཕས་སྤྱན་གཟིགས་དང་ཟས་བྱིན་པ་ཡང་བླངས་ཀྱང་ཉེས་མེད་དོ། །དེས་ཀྱང་བླང་ངོ་། །ལྟག་མ་ལྟར་ཉེས་མེད་པས་ན་དགེ་སློང་
[194b.5]ཕོ་མོས་གང་གིས་བླངས་ཀྱང་ཉེས་མེད་དོ། །ལྷན་ཅིག་ཏུ་ཉལ་བ་བུ་མི་ཆེ་བ་མ་གཏོགས་སོ། །དགེ་སློང་མས་སྔོན་གྱི་བུ་ཁྱེའུ་ཆུང་ངུ་#ནུ་མ་དང་མ་བྲལ་བ་དང་ལྷན་ཅིག་ཉལ་བ་ཉེས་མེད་དོ། །གནང་བ་ཐོབ་ནའོ། །ལྟག་མ་ལྟར་ཉེས་#མེད་པ་ཡང་དགེ་འདུན་མོ་ལ་གསོལ་ཏེ་གནང་བ་
[194b.6]ཐོབ་ན་ཉེས་མེད་དོ། །དེ་ལ་#སྦྱིན། དགེ་སློང་མ་བུ་ཆུང་སྟེ་ལྷན་ཅིག་ཏུ་ཉལ་བར་གསོལ་ན་དགེ་འདུན་གྱིས་ཀྱང་གནང་བ་སྦྱིན་ནོ། །བུ་ཡང་ཆུང་ལ་གནང་བ་མ་བྱིན་ན་དགེ་འདུན་ཉེས་བྱས་རེ་རེར་འགྱུར་རོ། །རབ་ཏུ་འབྱུང་བ་དང་བསྙེན་པར་རྫོགས་པ་ཡང་ངོ་། །རབ་ཏུ་འབྱུང་བ་
[194b.7]དང་བསྙེན་པར་རྫོགས་པར་བྱས་པ་ལས་མཁན་མོ་ལྟུང་བར་འགྱུར་རོ། །ལོ་བཅུ་གཉིས་མ་རྫོགས་ནའོ། །མཁན་མོ་ལོ་བཅུ་གཉིས་མ་ལོན་ལ་ཆོས་ལྔ་དང་མི་ལྡན་པས་རབ་ཏུ་ཕྱུང་ངམ་བསྙེན་པར་རྫོགས་པར་བྱས་ན་ལྟུང་བར་འགྱུར་རོ། །བདག་བསྙེན་པར་རྫོགས་སོ།། །།ལོ་
[195a]
[195a.1]བཅུ་གཉིས་སུ་རྩི་བ་ནི་མཁན་མོ་བསྙེན་པར་རྫོགས་ནས་ལོ་བཅུ་གཉིས་མ་ལོན་ན་ལྟུང་བར་འགྱུར་རོ། །ཉུང་བ་#འཇོག་པའོ། །བདག་ལོ་བཅུ་གཉིས་མ་ལོན་པར་བསྙེན་པར་རྫོགས་པར་#བྱས་པའི་ལྟུང་བ་རྫོགས་སོ།། །།བྱིན་ཅིག་འཁོར་དང་ཚད་མེད་པའི་འཁོར་
[195a.2]བཞག་པར་གནང་བའོ། །དགེ་སློང་མའི་དགེ་འདུན་གྱིས་དགེ་སློང་མ་ལ་སློབ་མ་དང་ཉེ་གནས་འཆང་ཞིང་རབ་ཏུ་འབྱིན་པ་དང་བསྙེན་པར་རྫོགས་པར་བྱེད་པ་གནང་བ་སྦྱིན་ནོ། །ནུས་ན་དེ་གཞག་གོ། །མདོ་ལྟག་མ་ལྟར་གནང་བ་སྦྱིན་པ་ཡང་དགེ་སློང་མ་དེ་ཆོས་ལྔ་དང་ལྡན་ན་ཉེ་
[195a.3]གནས་དང་སློབ་མ་འཆང་བ་གནང་བ་སྦྱིན། ལོ་བཅུ་གཉིས་ཚང་བ་བསྙེན་པར་རྫོགས་པའི་ལོ་ནས་སོ། །ལྟག་མ་ལྟར་ཆོས་ལྔ་དང་ལྡན་ཡང་ལོ་བཅུ་གཉིས་མ་ལོན་ན་གནང་བ་#མི་སྦྱིན་གྱི་དགེ་སློང་མ་དེ་ཁྲིམས་རྫོགས་ནས་ལོ་བཅུ་གཉིས་ཀྱང་#ལོན་ཆོས་ལྔ་དང་ཡང་ལྡན་ན་སློབ་མ་འཆང་
[195a.4]བར་གནང་བ་སྦྱིན་ནོ། །གཞན་གྱིས་མི་གསོལ་ལོ། །སློབ་མ་འཆང་བར་འདོད་པ་#དགེ་སློང་མ་དེ་ལོ་བཅུ་གཉིས་ཀྱང་ལོན་ལ་ཆོས་ལྔ་དང་ཡང་#ལྡན་ན་སློབ་མ་འཆང་བར་དགེ་སློང་མ་དེ་ཉིད་ཀྱིས་གསོལ་ལོ། །སྔར་གནང་བ་མ་ཐོབ་པའོ། །དགེ་འདུན་ལ་གསོལ་ཏེ་གནང་བ་མ་ཐོབ་པར་སློབ་
[195a.5]མ་དང་ཉེ་གནས་བཅང་#ཤིང་རབ་ཏུ་ཕྱུང་ན་ལོ་བཅུ་གཉིས་ལོན་ཞིང་ཆོས་ལྔ་དང་ལྡན་ཡང་ལྟུང་བར་འགྱུར་རོ། །འཁོར་ཉེ་བར་གཞག་པའོ#། །གནང་བ་མ་ཐོབ་པར་ཉེ་བར་འཇོག་པའོ། །དགེ་འདུན་གྱིས་མ་གནང་བར་སློབ་མ་འཆང་བའི་ལྟུང་བ་རྫོགས་སོ།། །།ཚད་མེད་པའི་འཁོར་གཞན་
[195a.6]གྱིས་པའོ། །དགེ་སློང་མའི་དགེ་འདུན་གྱིས་མ་གནང་བར་སློབ་མ་དང་ཉེ་གནས་མང་དུ་འཆང་ན་ལྟུང་བའོ། །གོང་མ་ནི་སློབ་མ་གཅིག་གཉིས་ཙམ་#བྱའོ། །ཚད་མེད་པའི་ཉེ་བར་འཇོག་པའོ། །སློབ་མ་དང་ཉེ་གནས་འཁོར་མང་དུ་འཆང་བའི་ལྟུང་བ་རྫོགས་སོ།། །།བསྙེན་པར་རྫོགས་པ་ནི་
[195a.7]ལོ་བཅུ་གཉིས་ཡན་ཆད་བག་མ་བྱས་ནའོ། །དགེ་སྦྱོང་#མ་བག་མ་བྱས་པ་ཞིག་ན་ལོ་བཅུ་གཉིས་ལོན་ནོ། །#བསྙེན་པར་རྫོགས་པར་རུང་ངོ་། །བཅུ་གཉིས་མ་ལོན་པར་བསྙེན་པར་རྫོགས་པར་#བྱས་ན་མཁན་མོ་གང་ཡིན་པ་ལྟུང་བར་འགྱུར་རོ། །ལོ་བཅུ་གཉིས་ལས་ཉུང་བ་བསྙེན་པར་
[195b]
[195b.1]རྫོགས་པའོ། །ལོ་བཅུ་གཉིས་མ་ལོན་པར་བསྙེན་པར་རྫོགས་པར་བྱས་པའི་ལྟུང་བ་རྫོགས་སོ།། །།གཞན་ནི་ལོ་ཉི་ཤུ་ལས་སོ། །བག་མ་#བྱས་པ་ཞིག་ན་ལོ་ཉི་ཤུ་མ་ལོན་པ་ཞིག་བསྙེན་པར་རྫོགས་པར་བྱས་ན་མཁན་མོ་གང་ཡིན་པ་ལྟུང་བར་འགྱུར་རོ། །ལོ་ཉི་ཤུ་ལས་ཉུང་བ་བསྙེན་པར་
[195b.2]རྫོགས་པའོ། །བུད་མེད་ལོ་ཉི་ཤུ་མ་ལོན་པར་བསྙེན་པར་རྫོགས་པ་བྱས་པའི་ལྟུང་བ་རྫོགས་སོ།། །།མཁན་མོས་བསླབ་པ་དག་མ་བྱིན་ནའོ། །མཁན་མོས་དགེ་སྦྱོང་མའི་ཁྲིམས་ཕོག་ལ་དེ་ནས་དགེ་སློབ་མའི་ཁྲིམས་ཕོག་སྟེ་བསྙེན་པར་རྫོགས་པར་བྱ་བའི་རིགས་ན་དེ་ལྟར་རིམ་པས་
[195b.3]ཁྲིམས་མ་ཕོག་པར་བསྙེན་པར་རྫོགས་པར་བྱས་ན་ལྟུང་བར་འགྱུར་རོ། །ཚིག་#ལས་རྒལ་བའོ། །དགེ་སློང་མ་དང་དགེ་སློབ་མ་རིམ་པར་མ་སྤར་བར་བསྙེན་པར་རྫོགས་པར་བྱས་པའི་ལྟུང་བ་རྫོགས་སོ།། །།དེས་མ་སྤྱད་པའོ། །དགེ་སློབ་མའི་ཁྲིམས་ཕོག་སྟེ་དགེ་སློབ་མ་ལོ་གཉིས་
[195b.4]མ་སྤྱད་#པར་བསྙེན་པར་རྫོགས་པར་བྱས་ན་མཁན་མོ་གང་ཡིན་པ་ལྟུང་བར་འགྱུར་རོ། །བསླབ་པ་མ་བསླབ་#པར་བསྙེན་པར་རྫོགས་པར་རོ། །དགེ་སློབ་མ་ལོ་གཉིས་མ་ཚང་བར་བསྙེན་པར་རྫོགས་པར་བྱས་པའི་ལྟུང་བ་རྫོགས་སོ།། །།སྤྱད་དེ་མ་བྱས་ནའོ། །དགེ་སློབ་མ་གཉིས་
[195b.5]སྤྱད་ལ་བསྙེན་པར་རྫོགས་པར་མ་བྱས་ན་མཁན་པོ་#གང་ཡིན་པ་ལྟུང་བར་འགྱུར་རོ། །བསླབ་པ་སྤྱད་ནས་བསྙེན་པར་མ་རྫོགས་པའོ། །དགེ་སློབ་མ་ལོ་གཉིས་སྤྱད་ནས་བསྙེན་པར་རྫོགས་པར་མ་བྱས་པའི་ལྟུང་བ་རྫོགས་སོ།། །།དེ་སྟེ་ང་ལ་གོས་བྱིན་ན་དེ་ནས་ཁྱོད་བསྙེན་པར་རྫོགས་པར་
[195b.6]བྱའོ་ཞེས་བསྙེན་པར་རྫོགས་པར་འདོད་པ་ལ་སློང་བའོ། །སློབ་མ་བསྙེན་པར་རྫོགས་པར་བགྱིར་ཅི་གནང་ཞེས་གསོལ་བ་ལ་འཁྱིག་སྟེ་ང་ལ་གོས་བྱིན་ན་བསྙེན་པར་རྫོགས་པར་བྱའོ་ཞེས་སྨྲས་ཏེ་གོས་ཐོབ་ན་ལྟུང་བའོ། །ཆོས་འཚོང་པའོ། །སློབ་མ་ལས་གོས་བླངས་ནས་
[195b.7]བསྙེན་པར་རྫོགས་པར་བྱས་པའི་ལྟུང་བ་རྫོགས་སོ།། །།རབ་ཏུ་འབྱུང་བར་མཐུན་པར་བསྟན་ཏེ་ཁྱིམ་གྱི་འབྱོར་པ་བསྡུས་ནས་རབ་ཏུ་ཕྱུང་བའོ། །བུད་མེད་རབ་ཏུ་འབྱུང་བར་འོངས་པ་ལ་ནོར་རྫས་ལ་སོགས་པ་སྦྱིན་གཏོང་གྱིས་ཤིག །སྦྱིན་གཏོང་བྱས་ཏེ་ནོར་ཟད་#དང་རབ་ཏུ་དབྱུང་ངོ་ཞེས་བྱས་
[196a]
[196a.1]ལ་ནོར་རྫས་སྦྱིན་གཏོང་བྱས་ཏེ་ཟད་པ་དང་རབ་ཏུ་མ་བྱུང་ན་མཁན་མོ་གང་ཡིན་པ་ལྟུང་བར་འགྱུར་རོ། །བསླུས་པའོ། །ནོར་སྦྱིན་གཏོང་བྱས་ཏེ་ཟད་པ་དང་རབ་ཏུ་མ་ཕྱུང་པའི་ལྟུང་བ་རྫོགས་སོ།། །།ལོ་དུས་སུ་རབ་ཏུ་འབྱིན་#པའོ། །ལོ་གཉིས་ཀྱིས་#བར་དུ་མ་བཅད་
[196a.2]པར་སློབ་མ་རབ་ཏུ་ཕྱུང་ཡང་རུང་བསྙེན་པར་རྫོགས་པར་བྱས་ཀྱང་རུང་སྟེ་མཁན་མོ་ལ་ལྟུང་བར་འགྱུར་རོ། །རྒྱུད་མང་པོའོ། །ལོ་གཉིས་མ་ལོན་པར་རབ་ཏུ་ཕྱུང་བའི་ལྟུང་བ་རྫོགས་སོ།། །།བདག་པོས་མ་གནང་བའོ། །བུད་མེད་ཁྱིམ་ཐབ་མེད་པ་ཕ་མས་མ་གནང་བ་དང་ཁྱིམ་ཐབ་ཡོད་པ་ཁྱིམ་
[196a.3]ཐབ་ཀྱིས་མ་གནང་བར་རབ་ཏུ་ཕྱུང་ན་ལྟུང་བའོ། །མ་གནང་བ་བསྡུས་པའོ། །བུད་མེད་བདག་པོས་མ་གནང་བར་རབ་ཏུ་ཕྱུང་བའི་ལྟུང་བ་རྫོགས་སོ།། །།ལོག་པར་སྤྱོད་དམ། བུད་མེད་མ་རུངས་མ་གཡོན་ཅན་མ་རབ་ཏུ་ཕྱུང་ན་ལྟུང་#བའོ། །སྦྲུམ་མ་བུད་མེད་སྦྲུམ་མ་རབ་ཏུ་ཕྱུང་ན་ལྟུང་བའོ། །
[196a.4]མྱ་ངན་གྱིས་མནར་བ། བུད་མེད་མྱ་ངན་མང་དུ་འབྱུང་བ་རབ་ཏུ་སེམས་འཁྲུགས་པ་ཕྱུང་ན་ལྟུང་བ། སྨྱོན་ཐབས་བྱེད་མ། བུད་མེད་སྨྱོན་ཐབས་དང་འཐབ་མོ་ཅན་རབ་ཏུ་ཕྱུང་ན་ལྟུང་བ་བསྙེན་པར་རྫོགས་པར་བྱས་ཀྱང་ངོ་། །མདོ་ལྟག་མ་བཞི་ལྟ་བུའི་བུད་མེད་ལས་བསྙེན་པར་རྫོགས་
[196a.5]པར་བྱས་ནའང་ལྟུང་བའོ། །ཉེས་པ་དང་བཅས་པ་ཉེ་བར་བསྡུས་པ་ཆུད་པའོ། །བུད་མེད་ཉེས་པ་ཡོད་པ་དང་སྐྱོན་ཅན་རབ་ཏུ་ཕྱུང་བ་དང་བསྙེན་པར་རྫོགས་པར་བྱས་པའི་ལྟུང་བ་རྫོགས་སོ།། །།རབ་ཏུ་ཕྱུང་བ་དང་བསྙེན་པར་རྫོགས་པར་བྱས་ནས་ཉེ་བར་མི་སྡུད་པ། སློབ་མ་རབ་ཏུ་
[196a.6]ཕྱུང་#ཡང་རུང་བསྙེན་པར་རྫོགས་པ་བྱས་ཀྱང་སྟེ་མཁན་མོས་འཚོ་བའི་ཡོ་བྱད་ཡོད་ཅིང་འབྱོར་བཞིན་དུ་འཚོ་བ་མ་སྦྱར་ཅིང་མ་བསྡུས་ན་ལྟུང་བའོ། །བར་ཆད་ཡོད་པར་མཐོང་བ་ལ་མ་སྤངས་པ། སློབ་མ་ལ་གནོད་པ་སྲོག་ལ་བབ་པའམ་ཚངས་པར་སྤྱོད་པའི་བར་ཆད་དུ་འགྱུར་བ་ཞིག་ཡོད་པར་
[196a.7]ཤེས་ལ་གུད་དུ་མ་སྤས་ཤིང་སྐྱོབ་#མ་བྱས་ན་ལྟུང་བའོ། །མ་བསླབས་པ། སློབ་མ་ལ་ཆོས་མ་བསྟན་ཅིང་མ་བསླབས་ན་མཁན་མོ་ལྟུང་བར་འགྱུར། ནད་གཡོག་མ་བྱས་པ#། སློབ་མ་ན་བ་ལ་གཡོག་མ་བྱས་ནའང་ལྟུང་བ། གྲོགས་མོ་ན་བ་ལའང་གཡོག་བྱ། ཉེ་གནས་དག་ཀྱང་ངོ་། །
[196b]
[196b.1]མདོ་ལྟག་མ་རྣམས་ལྟར་ཉེ་གནས་ལ་མ་བྱས་ནའང་ལྟུང་བའོ། །གཡེལ་#བར་ཆུད་པའོ། །སློབ་མ་ལ་མཁན་མོ་གཡེལ་བའི་ལྟུང་བ་རྫོགས་སོ།། །།བདག་གི་གཞུག་གནས་སུ་རྒྱ་སྐྱེགས་སྨྱང་སྨྱང་པོ་ནང་དུ་བཅངས་#པའོ། །དགེ་སློང་མས་བདག་བདག་གིས་#མོ་མཚན་དུ་རྒྱ་སྐྱེགས་
[196b.2]སྨྱང་སྨྱང་པོར་བྱས་ཏེ་བཅུག་ན་ལྟུང་བའོ། །གཞན་གྱིས་བདག་གི་མོ་མཚན་དུ་རྒྱ་སྐྱེགས་སྨྱང་སྨྱང་པོར་བྱས་ཏེ་བཅུག་ན་སྦོམ་པོའོ#། །རྒྱུན་ལ་གྱེན་དུ་མི་བཟེད། ཆུ་འབབ་པའི་ཁར་མོ་མཚན་བཟེད་ན་ཉེས་བྱས་སོ། །མངལ་གྱི་སྒོར་མི་བླུགས། སྐྱེས་པའི་ཁུ་བ་ཕྱུང་ཟིན་པ་བདག་གི་མོ་
[196b.3]མཚན་དུ་མི་བླུགས། བླུགས་ན་ཉེས་བྱས། སྣམ་བུ་རིང་པོས་ངོས་བཅིང་བར་མི་བྱ། ཁྱིམ་མི་བུད་མེད་ཁྱིམ་ཐབ་དང་ཐལ་བ་དང་སྐྱེས་པའི་མིག་#སྔར་སྡུག་པར་བྱ་བའི་ཕྱིར་རྐེད་པ་རས་ཀྱི་སྣམ་བུས་དཀྲིས་པ་ལྟ་བུར་དགེ་སློང་མས་བྱས་ན་ཉེས་བྱས། ནུ་གབ་ཀྱིས་ནུ་མ་ལ་མ་ཡིན། བུད་མེད་ཁྱིམ་མ་
[196b.4]དང་སྐྱེས་པ་འདོད་ཆགས་སྐྱེ་བ་དང་སྡུག་པར་བྱ་བ་དང་རྒྱོ་བའི་ཚེ་བདེ་ཞིང་མཁྲང་བར་བྱ་བའི་ཕྱིར་ནུ་མ་འཕྱང་དུ་མི་གཏོང་#བར་ནུ་གབ་ཀྱིས་དཀྲིས་#ན་ཉེས་བྱས། བདེ་བར་བྱ་བའི་བར་ཆད་ཀྱིས་མ་ཡིན། རྒྱོ་ན་བདེ་བ་དང་མིག་སྔར་སྡུག་པར་བྱ་བའི་ཕྱིར་ནུ་མ་སོ་སོ་ན་མཁྲང་བར་འདུག་ཅིང་
[196b.5]ནང་མི་འཕྱར་བར་རས་ཀྱི་བར་དུ་བཅུག་སྟེ་ཁྱིམ་མི་སྒེག་མོ་ལྟར་མི་བྱ་བྱས་ན་ཉེས་བྱས་དཔེ་དེ་བཞིན་ཏེ#། མདོ་ལྟག་མ་རྣམས་དང་འདྲ་བར་ཁྱིམ་མི་#སྒེག་མོ་ཡོ་བྱད་དྲི་བསུང་#གིས་བསྐུ་བ་དང་མིག་རྩིས་བསྐུ་བ་དང་རྒྱན་ལ་སོགས་པར་མི་བྱ་བྱས་ན་ཉེས་བྱས། ཡན་ལག་མ་#ཡིན་པ་ལ་སྤྱོད་
[196b.6]པའོ། །ཁྱིམ་མིའི་#སྤྱོད་པ་ལྟར་བྱེད་པའི་ལྟུང་བ་དང་ཉེས་བྱས་རྫོགས་སོ།། །།སོར་མོ་ཚིགས་གཉིས་འདས་པར་མོ་མཚན་གྱི་ནང་བཀྲུས་ནའོ། །མོ་མཚན་བཀྲུ་བའི་ཚེ་སོར་མོ་ཚིགས་གཉིས་ལས་འདས་པར་ནང་དུ་བཅུག་ཅིང་བཀྲུས་#ན་ལྟུང་བའོ། །ཡན་ལག་མེད་པ་ལས་#བྱེད་པའོ། །
[196b.7]མོ་མཚན་དུ་སོར་མོ་བཅུག་པའི་ལྟུང་བ་རྫོགས་སོ།། །།ལག་མཐིལ་གྱི་ཐལ་མོས་འདི་ལ་#འབྱིན་པ་ཡང་ངོ་། །འདོད་ཆགས་ཀྱི་ཕྱིར་མོ་མཚན་ཐལ་མོས་བརྡེབས་ན་ལྟུང་བའོ། །ཡན་ལག་མེད་པ་ལ་སྤྱོད་པའི་ཆོ་ག་མ་རུང་བར་བྱེད་པའི་ཚུལ། མོ་མཚན་ལ་ཐལ་མོས་བསྣུན་པའི་
[197a]
[197a.1]ལྟུང་བ་རྫོགས་སོ།། །།སྤུ་འདྲེག་པར་བྱས་སམ་བྱེད་དུ་བཅུག་ནའོ། །མོ་མཚན་གྱི་སྤུ་བདག་གིས་བྲེགས་སམ་འབྲེག་ཏུ་བཅུག་པ་#སྟེ་བྲེགས་ན་ལྟུང་བ། མཆན་ཁུང་གི་སྤུ་བྲེགས་ན་ཉེས་བྱས། གཞུག་གནས་བརྟགས་ནའོ། །མོ་མཚན་གྱི་སྤུ་བྲེགས་
[197a.2]པའི་ལྟུང་བ་རྫོགས་སོ།། །།ཁྱིམ་པ་དང་ལྷན་ཅིག་དབེན་པ་ན་འདུག་པའོ། །ཁྱིམ་པ་སྐྱེས་པ་དང་དབེན་པ་ན་#འདོམ་གང་ཚུན་ཆད་དུ་ལྷན་ཅིག་འདུག་ན་ལྟུང་བ། འགྲེང་ནའང་ལྟུང་བའོ། །རྩིག་པ་དང་སབ་མོ་དང་གོས་དང་སྟུག་#པོ་དང་མུན་པ་དེར་འགྲུབ་པོ། །དབེན་པ་ནི་རྩིག་པས་
[197a.3]བསྐོར་བ་དང་སབ་མོས་བསྐོར་བ་དང་། ཡོལ་བས་བཅད་པ་དང་ནགས་དང་མུན་པ་དང་འདི་རྣམས་གག་#ཀྱང་རུང་སྟེ་དབེན་པ་ཡིན་ཏེ་འདུག་ཅིང་འགྲེང་ན་ལྟུང་བའོ། །དགེ་སློང་དང་ཡང་ངོ་། །དབེན་པར་དགེ་སློང་དང་འདུག་ན་ལྟུང་བའོ། །བླ་གབ་མེད་པར་སྔ་མ་དང་ཡང་ངོ་། །ཐང་
[197a.4]ཡངས་པ་ན་ལམ་རིང་པོ་ནས་གཞན་གྱིས་བལྟར་#སྣང་ཞིང་མཐོང་ཡང་ཁྱིམ་པ་དང་འདུག་གམ་འགྲེང་ན་ལྟུང་བའོ། །བླ་མ་དང་ངོ་། །ཐང་ཡངས་པར་དགེ་སློང་དང་འདུག་གམ་#འགྲེང་ན་ལྟུང་བའོ། །ལྟུང་བ་མེད་པ་ནི་དེ་གཉིས་དང་ལྷན་ཅིག་ནའོ། །དགེ་སློང་གཉིས་ཡོད་ན་བདག་གཅིག་པུ་དང་
[197a.5]འགྲེང་ཡང་ཉེས་མེད་དོ། །དགེ་སློང་གཅིག་སྐྱ་བོ་གཅིག་དང་གཉིས་འཁོད་པའང་ཉེས་མེད་དོ། །ཁྱིམ་པ་གཉིས་དང་འདུག་ན་ལྟུང་བའོ། །དགེ་སློང་མ་དེའི་ཕྱི་བཞིན་ཞི་བ་སྤྱོད་པ་ན་ཡང་ངོ་། །བདག་དང་གྲོགས་དགེ་སློབ་#མ་གཅིག་དང་གཉིས་ཡོད་ན་སྐྱེས་པ་དང་དགེ་སློང་གང་དང་འདུག་
[197a.6]ཀྱང་ཉེས་མེད་དོ། །ཁྱིམ་པ་ལ་#རྣ་བ་ཉེ་བར་དག་བྱིན་ནའོ། །སྐྱེས་པ་ཁྱིམ་པ་ལ་དགེ་སློང་མས་རྣ་བར་གཤུབས་ཏེ་#སྨྲས་ན་ལྟུང་བའོ། །དེ་བཞིན་ཉིད་ཀྱིས་འཛིན་ནའོ། །སྐྱེས་པས་གཤུབས་ཏེ་#རྣ་བར་སྨྲས་ལ་དགེ་སློང་མས་མཉན་#ན་ལྟུང་བའོ། །#དགེ་སློང་མས་དགེ་སློང་ལ་གཤུབས་ཏེ་#སྨྲས་
[197a.7]ནའང་ལྟུང་བའོ། །དེ་ལས་ཀྱང་ངོ་། །དགེ་སློང་ཕས་གཤུབས་ཏེ་#སྨྲས་པ་ལ་དགེ་སློང་མས་མཉན་#ནའང་ལྟུང་བའོ། །ཁྱིམ་པ་ལས་རིགས་པ་བླང་པའོ#། །ཁྱིམ་པ་ལས་དགེ་སློང་མས་སྔགས་དང་ཡི་གེ་བསླབ་#ནའང་ལྟུང་བའོ། །དེ་ལས་དེ་ཀློག་པ་ན་ཡང་ངོ་། །དགེ་སློང་མ་ལ་#ཁྱིམ་པས་
[197b]
[197b.1]ཡི་གེ་དང་སྔགས་སློབ་ཏུ་བཅུག་ནའང་ལྟུང་བའོ། །ལྟུང་བ་མེད་པ་ནི་བསད་པ་ལ་སོགས་པའོ། །རྨ་#བཅིངས་ཤིང་བཅིངས་སྒྱུས་བཀྲོལ་#ནའོ། །དགེ་སློང་མའི་རྐང་ལག་ལ་རྨ་ཡོད་དེ་སྨན་པས་བཅིངས་ཤིང་#བཅུག་ནས་འདོད་ཆགས་ལངས་ཏེ་རིང་དུ་ཐོགས་པར་བྱ་བའི་ཕྱིར་ན་ཞིང་མི་བདེ་སྟེ་
[197b.2]དེ་ལྟར་མི་རུང་ཞེས་ལན་དུ་མར་བཅིང་ཞིང་བཀྲོལ་#དུ་བཅུག་ནའང་ལྟུང་བའོ། །དེ་བས་ན་ལྟུང་བ་མེད་པ་ནི་བདེ་བའི་#ཕྱིར་དངོས་པོ་ལ་#ཡང་ངོ་། །ཉེས་མེད་པ་ནི་སྨན་པས་རྨ་བཅིང་བ་#ལ་འདོད་ཆགས་ཀྱི་སེམས་མེད་ཅིང་རྙིང་#ནས་རྨ་མི་#བདེ་སྟེ་འཆིང་#ཞིང་འགྲོལ་དུ་བཅུག་པ་ལ་ནི་ཉེས་མེད་
[197b.3]དོ། །མི་རེག་པའི་འདུ་འཛིར་གཏོགས་པའོ། །རེག་པར་དགའ་བའི་ཕྱིར་རྨ་#བཅིང་དུ་བཅུག་སྟེ་ལན་དུ་མར་བཅིང་ཞིང་འགྲོལ་བར་བཅུག་པའི་ལྟུང་བའོ། །རྒྱུད་འཆང་ནའོ། །བྱིས་པ་ནད་པ་ཕོ་གསོལ་ཞིང་ཕྱི་བདར་བྱས་ཏེ་འཆང་ན་ལྟུང་བའོ། །འཕེལ་ལ་སྲེད་པའོ། །བྱིས་པ་དང་
[197b.4]འགྲོགས་ཤིང་རྩེ་དགའི་ལྟུང་བ་རྫོགས་སོ།། །།ཁྱིམ་གྱི་བདག་པོ་ལ་མ་ཞུས་པར་ནུབ་མོ་འདས་ནའོ། །ཁྱིམ་བདག་#འདུག་པར་མ་གསོལ་ཅིང་མ་ཞུས་པར་ཁྱིམ་པའི་ཁྱིམ་དུ་ཞག་ལོན་ན་ལྟུང་བའོ། །ལྟུང་བ་མེད་པ་ནི་བདག་མོ་བུད་མེད་དེ་ལ་མ་དྲིས་ནའོ། །ལྟུང་བར་མི་འགྱུར་བ་ནི་
[197b.5]ཁྱིམ་བདག་བུད་མེད་ཡིན་ནམ་ཁྱིམ་ཐབ་པས་ཁྱིམ་ཐབ་#བུད་མེད་དབང་ཆེ་བ་ཞིག་ན་མ་དྲིས་པར་འདུག་ཀྱང་ཉེས་མེད་དོ། །ནུབ་མོ་མ་བརྟགས་པར་དབེན་པར་གནས་ནའོ། །དགེ་སློང་མའི་གནས་སུ་ནུབ་མོ་སྐྱེས་པ་ལ་སོགས་པ་ཡོད་དམ་མེད། མ་དྲུལ་ཏམ་མ་བལྟས་#པར་འདུག་ན་ལྟུང་བའོ། །
[197b.6]ཁང་བུར་དགེ་སློང་མ་གཞན་མེད་པར་ན་ཡང་ངོ་། །དགེ་སློང་མ་གྲོགས་མོ་མེད་པར་ཁང་བུ་གཅིག་གི་ནང་ན་ཉལ་བའང་ལྟུང་བའོ། །ལྟུང་བ་མེད་པ་ནི་བསད་པ་ལ་སོགས་པའོ། །ཉེས་མེད་པ་ནི་ཁང་བུ་གཅིག་གི་ནང་ན་དགེ་སློང་མ་གྲོགས་གཅིག་#དང་འདུག་འདུག་པ་ལས་གྲོགས་
[197b.7]དེ་ཤིའམ་བྲོས་སམ་རྐུན་པོས་ཁྱེར་ཏེ་མེད་པར་གྱུར་ནས་འབའ་ཞིག་ལུས་པ་ནི་ཉེས་མེད་དོ། །གནོད་པ་འབྱུང་བའི་སྒོ་སྤང་བའོ། །གནོད་པ་དང་ཉེས་པ་འབྱུང་བའི་ལྟུང་བ་རྫོགས་སོ།། །།དགེ་སློང་མ་དང་ལྷན་ཅིག་ཏུ་ཁྲི་གཅིག་གི་སྟེང་ན་འདབ་ཆགས་སུ་ཉལ་བར་གཏོགས་
[198a]
[198a.1]པའོ། །དགེ་སློང་མ་དང་ལྷན་ཅིག་རུམ་གཅིག་ཏུ་ཁྲིའམ་མལ་གཅིག་ཏུ་མཐང་ཕྲད་པར་ཉལ་བ་ནི་ལྟུང་བའོ། །ལྟུང་བ་མེད་པ་ནི་#འདི་དག་དང་ལྷན་ཅིག་ན་སྟེ་#དུ་མའང་བར་ཆད་ཚད་ཐུར་ལ་སོགས་པས་བྱས་ལ་དྲན་པ་ཉེ་བར་བཞག་སྟེ་ཡན་ལག་རེག་པར་#མྱོང་བ་
[198a.2]མེད་པར་ཁྲི་མི་གཡོ་བའམ་གདིང་བ་ཕལ་ལའོ། །ལྷན་ཅིག་ཏུ་ཉལ་ཡང་ཉེས་པ་མེད་པ་#ནི་གོས་ཀྱིས་མི་ཆོག་ཅིང་མལ་མེད་ན་བར་དུ་རྩང་#ཐུར་ལ་སོགས་པས་བཅད་དེ་མཐང་མི་ཕྲད་#ཅིང་འདོད་ཆགས་མི་ལྡང་ཞིང་དྲན་པ་ཉེ་བར་བཞག་སྟེ་ཁྲི་མི་གཡོ་ཞིང་སྒྲ་མི་དབྱུང་བ་ལ་ཉལ་བ་ནི་ཉེས་
[198a.3]མེད་དོ། །འབྱོར་ན་ཡང་ཉེས་བྱས་པའོ། །གོས་ཀྱིས་འབྱོར་ཅིང་#མལ་ཡོད་བཞིན་དུ་མལ་གཅིག་ཏུ་ལྷན་ཅིག་ཉལ་བ་ནི་བར་ཆད་#ཡོད་ཀྱང་ཉེས་བྱས། ལོངས་པས་གནང་བ་#དགག་པའོ། །རུམ་གཅིག་ཏུ་ཉལ་བའི་ལྟུང་བ་རྫོགས་སོ།། །།བདག་གི་ཡན་ལག་ལ་དགེ་སློང་མ་འདྲིལ་
[198a.4]དུ་བཅུག་ནའོ། །དགེ་སློང་མའི་ལུས་ལ་དགེ་སློང་མ་གྲོགས་ལྡེ་གུ་ལ་སོགས་པས་འདྲིལ་དུ་བཅུག་ན་ལྟུང་བའོ། །དགེ་སློང་མའི་ཡང་ངོ་། །དགེ་སློང་མའི་ལུས་ལ་དགེ་སློང་མ་ལྡེ་གུ་ལ་སོགས་པས་འདྲིལ་ཞིང་མཉེར་བཅུག་ན་ལྟུང་བའོ། །དགེ་སྦྱོང་མ་#ཡང་ངོ་། །དགེ་སྦྱོང་མའི་
[198a.5]འདྲིལ་དུ་བཅུག་ཀྱང་ལྟུང་བའོ། །ཁྱིམ་མ་ཡང་ངོ་། །ཁྱིམ་མས་འདྲིལ་ན་#ལྟུང་བ། མུར་འདུག་མས་ཀྱང་ངོ་། །མུར་འདུག་མས་འདྲིལ་#ནའང་ལྟུང་བ་#འདྲིལ་དུ་བཅུག་ནའང་ཡང་ངོ་། །མདོ་ལྟག་མ་རྣམས་ཀྱི་ནང་ནས་འབྱུང་བ་རྣམས་ཀྱིས་ལུས་ལ་མཉེད་དུ་བཅུག་ཀྱང་ལྟུང་བའོ། །
[198a.6]སྤོས་ཀྱི་རྫས་ཀྱིས་བདག་གི་ཡན་ལག་དྲིལ་ན་ཡང་ངོ་། །སྤོས་དང་དྲི་བསུང་ལ་སོགས་པས་#བདག་གི་ལུས་ལ་གཞན་སྐུད་དུ་བཅུག་ཀྱང་རུང་བདག་ཉིད་ཀྱིས་བསྐུས་ཀྱང་རུང་ལྟུང་བ། ཚིགས་མས་ཀྱང་ངོ་། །ཡུངས་མར་ཏིལ་གྱི་ཚིགས་མས་ལུས་ལ་བསྐུས་ནའང་ལྟུང་བ། ལས་
[198a.7]ཀུན་ཆུད་པའོ། །ལུས་ལ་མཉེད་(ཅིད་,ཅིང་)སྐུད་པའི་ལྟུང་བ་རྫོགས་སོ།། །།ལག་པ་སྦྲེལ་ཅིང་ཁྲུས་བྱེད་ན་ཡང་ངོ་། །དགེ་སློང་མ་གྲོགས་དང་ལག་#སྦྲེལ་ཅིང་ཆུའི་ནང་དུ་འཁྲུ་བ་ཡང་ལྟུང་བའོ། །ཆུ་ལ་སྤྱོད་པའོ། །ཆུའི་ནང་དུ་འཁྲུ་བའི་ལྟུང་བ་རྫོགས་སོ།། །།བཤད་པའི་ཕྱིར་
[198b]
[198b.1]རྩྭ་ཨུ་ཤི་རས་བརྐོས་#ན་ཡང་ངོ་། །སྐྲ་ལ་རྩྭ་ཨུ་ཤི་རས་བཤད་ན་ཡང་#ལྟུང་བའོ། །སོ་{མངས་,མང་}དང་རྩྭ་ཁུར་དང་གསུམ་དུ་གསུངས་པ་དང་སྐྲ་བརྙན་ཡང་ངོ་། །སོ་{མངས་,མང་}དང་ཕག་གཟེ་#དང་རྩྭས་བཤད་ནའང་ལྟུང་བའོ། །འདི་གསུམ་ཆར་བསྡུས་ཏེ་གཅིག་ཏུ་བཤད་ཀྱང་ལྟུང་། སོ་སོར་བཤད་
[198b.2]ཀྱང་ལྟུང་། དགེ་སློང་མ་སྐྲ་བརྙན་ཐོགས་#ནའང་ལྟུང་བའོ། །ཁྱིམ་པའི་རྒྱན་ཐོགས་ཀྱང་ངོ་། །དགེ་སློང་མས་ཁྱིམ་པའི་རྒྱན་གསེར་དངུལ་དང་རིན་པོ་ཆེ་ལས་བྱས་པ་ཐོགས་ན་ལྟུང་། ཟངས་དང་ལྕགས་ཀྱི་རྒྱན་དུ་བྱས་པ་ཐོགས་ནའང་ཉེས་བྱས། བྱི་བདར་དུ་ཆུད་པའོ། །ལུས་ལ་རྒྱན་
[198b.3]ཐོགས་ཤིང་བྱི་དོར་བྱེད་པའི་ལྟུང་བ་རྫོགས་སོ།། །།བྲོ་བརྡུངས་ན་ཡང་ངོ་། །དགེ་སློང་མས་བྲོ་བརྡུངས་ན་ཡང་ལྟུང་བའོ། །གང་ཅིའི་ཡན་ལག་གིས་ཀྱང་ངོ་། །དགེ་སློང་མ་རྩེད་མོ་བྱེད་ན་ལུས་བསྒྱུར་ཏམ་ཁ་བསྙེར་ཏམ་མིག་བསྒྱུར་བ་ལ་སོགས་པ་ཅི་བྱས་ཀྱང་ལྟུང་བའོ། །གླུ་ལེན་ན་ཡང་
[198b.4]ངོ་། །དགེ་སློང་མས་གླུ་བླངས་ན་ལྟུང་བའོ། །གང་དུ་དེ་དག་ཏུ་དེའི་བསམ་པས་དབྱངས་ཀྱི་#བསྒྱུར་བ་ཡང་ངོ་། །ཡི་གེ་ཀློག་པའི་ཕྱིར་བསམས་ཏེ་གཏང་རག་དང་གྲེ་བསྒྱུར་དང་གླུའི་དབྱངས་རོ་འདྲ་བ་བྱས་ནའང་ལྟུང་བའོ། །སིལ་སྙན་བླངས་ན་ཡང་ངོ་། །རྔ་དང་གླིང་བུ་ལ་སོགས་པ་རོལ་
[198b.5]མོའི་ཡོ་བྱད་ལས་བླངས་ཤིང་བུས་ན་ལྟུང་བ། རེག་པའི་ཚེ་ནའང་ལྟུང་བ། ཏྲོག་ཏྲོག་པོར་ཆུད་པའོ། །རྩེ་ཞིང་ཏྲོག་ཏྲོག་པོར་བྱེད་པའི་ལྟུང་བ་རྫོགས་སོ།། །།གདུགས་ཀུན་དུ་སྤྱོད་པར་འགྱུར་བར་འཆང་ན་ཡང་ངོ་། །དགེ་སློང་མས་གདུགས་ཐོགས་ཤིང་སྤྱོད་ནའང་ལྟུང་བའོ། །ལྷམ་
[198b.6]གོང་མེད་ཀྱང་ངོ་། །དགེ་སློང་མས་ལྷམ་གག་ཀྱང་རུང་གྱོན་ན་ལྟུང་བའོ། །ལྟུང་བ་མེད་པ་ནི་དབྱར་མོ་ཐང་ན་མལ་སྟན་བསྲུང་བའི་ཕྱིར་ན་ཡང་ངོ་། །ལྷམ་གྱོན་ཀྱང་ཉེས་མེད་པ་ནི་དབྱར་མོ་ཐང་བདག་གི་གནས་ན་རྐང་པ་བཀྲུས་ཏེ་ཉལ་བའི་ཚེ་མལ་སྟན་ལ་རྐང་པའི་རྡུལ་གྱིས་མི་ཕོག་པར་བྱ་
[198b.7]བའི་ཕྱིར་ལྷམ་གྱོན་པ་ནི་ཉེས་མེད་དོ། །ཁྲིའི་སྟེང་དུ་ཀུན་དུ་སྤྱོད་པ་མྱོང་ན་ཡང་ངོ་། །དགེ་སློང་མ་ཁྲིའི་#ཐོག་ན་འདུག་ལ་ཁྲིའི་ཕ་རོལ་ཚུ་རོལ་ནས་སློབ་མ་ལ་སོགས་པ་གཞན་གྱིས་ཐེག་ཅིང་སྤྱོད་ན་ལྟུང་བའོ། །སྒེག་སྒེག་མོར་ཆུད་པའོ། །སྒེག་སྒེག་མོ་བྱེད་པའི་ལྟུང་བ་རྫོགས་སོ།། །།
[199a]
[199a.1]གྲོང་བར་དུ་མ་བསྒོ་#བར་འདུག་ན་ཡང་ངོ་། །གྲོང་བར་ཁྱིམ་པའི་ཁྱིམ་དུ་སྟན་ལ་འདུག་ཅེས་མ་བསྒོ་བར་ཐུག་ཐུབ་ཏུ་སྟན་ལ་འདུག་ན་ལྟུང་བའོ། །ཕོ་བརྗིད་ཀྱིས་ཀྱང་ངོ་། །ཕོ་བརྗིད་བྱེད་པའི་ལྟུང་བའོ། །#ཆོས་བསྙད་པའི་ཕྱིར་གནས་ཤིང་སྤྱོད་པའི་ཁྱིམ་པའི་མལ་སྟན་
[199a.2]ཁྱིམ་པ་ལ་མ་བསྙད་པར་བོར་ཏེ་སོང་ནའོ། །ཆོས་བཤད་པའི་ཕྱིར་ཁྱིམ་པས་ཁྲི་སྟན་བཏིང་བ་ལ་འདུག་#འདུག་སྟེ་ཁྱིམ་པ་མེད་དེ་བདག་གིས་ཀྱང་མ་བརྟུལ་པར་བོར་ཏེ་སོང་ན་ལྟུང་བའོ། །དེའི་མཚམས་བཏང་ན་མཐའོ། །སྟན་མ་བརྟུལ་ཏེ་བོར་ཏེ་སོང་ནས་འདོམ་#བཞི་བཅུ་རྩ་#འདས་ན་ལྟུང་
[199a.3]བའོ། །བླན་པའོ། །སྟན་མ་བརྟུལ་བའི་ལྟུང་བ་རྫོགས་སོ།། །།སྐུད་པ་འཁལ་ན་ཡང་ངོ་། །གོས་རྒྱུའི་སྐུད་པ་བལ་འཁལ་ན་ལྟུང་བའོ། །ལྟུང་བ་མེད་པ་ནི་རྒྱ་ཅང་#དང་ལྕག་ཕོད་ཀྱི་#ཕྱིར་ཕྱོགས་དབེན་པར་རོ། །སྐུད་པ་བཀལ་ཀྱང་ཉེས་པ་མེད་པ་ནི་རྒྱ་ཅང་#དང་ལྕག་ཕོད་དང་སྐུད་པ་ལས་
[199a.4]པ་ཕྲན་ཚེགས་དབེན་པར་གཞན་གྱིས་མ་མཐོང་བར་བཀལ་བ་ཉེས་#མེད་དོ། །དགེ་སློང་མའི་དགེ་འདུན་མའི་གོས་བདག་གིར་བྱས་ན་ཡང་ངོ་། །དགེ་འདུན་ལ་དགོས་པའི་ཕྱིར་#ཁྱིམ་པ་ལས་གོས་བསླངས་#ཏེ་དགེ་སློང་གིར་མ་བྱས་པར་བདག་གིར་བྱས་ན་ལྟུང་བའོ། །ཟས་བཙོངས་
[199a.5]པ་#བྱས་ན་ཡང་ངོ་། །ཁ་ཟས་དང་ཁ་ཟས་ཀྱི་རྒྱུ་འཚོང་བསྒྱུར་#ན་ཡང་ལྟུང་བའོ། །ཁྱིམ་པ་ཡིར་གཏོགས་པ་ན་ཡང་ངོ་། །ཁྱིམ་པའི་ལས་མ་གཏོགས་པ་ཅི་ཡང་རུང་བདག་གིས་གྲོགས་བྱས་ན་ལྟུང་བའོ། །ཆང་གི་ལས་མི་བྱ། ཆང་མ་རུང་བར་#སོང་བ་ཞིམ་པོར་བྱེད་པ་ལ་སོགས་པ་ཆང་གི་གྲོགས་བྱེད་
[199a.6]ན་ཡང་ཉེས་བྱས། ཆང་འཚོང་#བར་མི་བྱ། ཆང་བཙོངས་ན་ཉེས་བྱས། རློན་པ་བཙོས་ན་ཡང་ངོ་། །ཁ་ཟས་མ་ཚོས་པ་སླར་བསླས་#ཏེ་བཙོས་པ་ནི་ལྟུང་བ། ལྟུང་བ་མེད་པ་ནི་དགེ་སློང་ཕའི་དགེ་འདུན་དང་སློབ་དཔོན་དང་ཚངས་པ་མཚུངས་པར་སྤྱོད་པའི་ཕྱིར་ན་ཕྱོགས་དབེན་པར་རོ། །ཁ་ཟས་
[199a.7]བཙོས་ཀྱང་ཉེས་མེད་པ་ནི་དགེ་འདུན་ཕོ་དང་སློབ་དཔོན་དང་མཁན་པོ་དང་དགེ་སློང་ཚངས་པར་སྤྱོད་པ་གང་ཟག་གི་#ཕྱིར་བྱས་པ་ནི་ཉེས་མེད་དོ། །ཁྱིམ་པའི་#བཟོར་ཆུད་པའོ། །#ཁྱིམ་མའི་ལས་སྤྱད་པའི་ལྟུང་བ་རྫོགས་སོ།། །།ཟོས་ནས་སྟན་ལས་འཕོས་ཏེ་ཟོས་ན་ཡང་ངོ་། །ཟན་
[199b]
[199b.1]ཟ་བ་ལས་ལན་མང་དུ་ཡང་ལངས་ཡང་འདུག་བྱེད་ཅིང་འཆག་ཅིང་ཟ་ན་ལྟུང་བའོ། །བཅུད་པའི་ཚུལ་ལོ། །ཟན་སློས་ཤིང་ཟ་བའི་ལྟུང་བའོ། །སྒོག་པ་ཡང་ངོ་། །སྒོག་པ་ཟོས་ན་ལྟུང་བའོ། །འདུས་པར་མི་རིགས་པའོ། །སྒོག་པ་ཟོས་པའི་ལྟུང་བ་རྫོགས་སོ#།། །།རྡུལ་གོས་མ་བཅངས་ནའོ། །
[199b.2]མོ་མཚན་ལས་ཁྲག་ཟག་པའི་ཕྱིར་དགབ་པའི་རས་བཅངས་#ཤིང་། མ་གཡོགས་ན་ལྟུང་བའོ། །གནས་པར་ཐེ་གུས་ལུས་བཅིང་ངོ་། །དགབ་པའི་རས་ལ་ཐེ་གུས་བཏགས་ཏེ་མི་ལྟུང་བའི་ཕྱིར་ལུས་ལ་བཅིང་ངོ་། །དུས་དུས་སུ་དེ་བཀྲུ་ཞིང་བཙོ། མོ་མཚན་དགབ་པའི་རས་ཁྲག་
[199b.3]མི་འོང་པའི་སྐབས་སུ་བཀྲུ་#ཞིང་བཙོ། ཆུའི་རས་ཀྱང་ངོ་། །ཁྲུས་རས་འཁོར་#གསུམ་ཡོག་པ་གཅིག་དང་ལུས་ཐམས་ཅད་ཡོག་པ་གཅིག་དང་གཉིས་བཅང་ངོ་། །ཁྲུས་རས་ཆུང་ངུས་མ་གཡོགས་པར་བཀྲུས་ན་ལྟུང་། ཆེན་པོས་མ་གཡོགས་པ་ནི་ཉེས་བྱས་སོ། །དེ་བཅང་། ཁྲུས་
[199b.4]རས་ཆེ་ཆུང་གཉིས་བཅང་#ན་ཉེས་བྱས། འཁྲུ་བས་གོས་དེ་བཀྲུས་ན་ཡང་ངོ་། །ཁྲུས་མཁན་ལ་གོས་འཁྲུར་བཅུག་ན་རྙིང་པ་ནི་ལྟུང་བ་སར་པ་ནི་ཉེས་བྱས། དབེན་པ་ཞིག་པར་ཆུད་#པའོ། །མོ་མཚན་མ་གཡོགས་པའི་ལྟུང་བའོ། །དགེ་སློང་མའི་གོས་ཁྱིམ་པ་བསྐོན་པའི་ཕྱིར་བྱིན་
[199b.5]ན་ཡང་ངོ་། །དགེ་སློང་མའི་ཆོས་གོས་ཁྱིམ་པ་བསྐོན་ཞིང་སྤྱོད་དུ་བཅུག་ན་ལྟུང་བའོ། །ཆོས་ཀྱི་རྒྱལ་མཚན་ལ་བསྟི་སྟང་མེད་པར་བཅུད་པའོ། །ཆོས་གོས་ཁྱིམ་པ་བསྐོན་པའི་ལྟུང་བ་རྫོགས་སོ#།། །།དགེ་སློང་དང་ལྷན་ཅིག་ཏུ་སྦྱར་མ་བརྗེ་ན་ཡང་ངོ་། །དགེ་སློང་མའི་ཆོས་གོས་
[199b.6]ཆེན་པོ་དགེ་སློང་དང་བརྗེ་ན་ལྟུང་བ། ཆོས་གོས་བཞི་ལས་བརྗེས་པ་ནི་ཉེས་བྱས། རྒྱལ་མཚན་བརྗེས་པར་#ཆུད་པའོ། །ཆོས་གོས་བརྗེ་བའི་ལྟུང་བའོ། །#བསྔགས་པའི་སེར་སྣ་བྱེད་ན་ཡང་ངོ་། །དགེ་སློང་མ་གཞན་ཆོས་མཁས་པ་ལ་སོགས་པའི་ཡོན་ཏན་མཁན་མོའི་མདུན་
[199b.7]དུ་སློབ་མས་བསྔགས་ནས་མཁན་མོས་གནས་འཆར་མ་བཅུག་སྟེ་དེ་ལྟར་ཁྱོད་སུ་མཁས་པའི་གན་དུ་ཞུས་ཤིག་ཅེས་བྱས་ན་ལྟུང་ངོ་། །རིགས་དང་གྲོང་ཕྱུག་པོ་འདི་རྣམས་ངའི་ས་རིས་ཀྱིས་མ་སློང་ཅིག་#ཅེས་ཟེར་བ་དང་། གནས་དང་། བདག་གིས་གཙུག་ལག་ཁང་བརྩིགས་
[200a]
[200a.1]པ་ལ་དགེ་སློང་མ་གཞན་གནས་སུ་འོངས་པ་ལ་མ་བཞག་པ་དང་། རྙེད་པ་དང་། སློབ་མ་བསོད་སྙོམས་ལས་འཁོར་ཏེ་ཟན་བསྟན་པས་ཁ་ཟས་བཟང་པོ་འདི་བྱིན་པའི་གྲོང་དུ་མ་ལོང་ཤིག་#ཅེས་ཟེར་བ་དང་། ཆོས་ལ་སེར་སྣ་བྱེད་པ་ཡང་ངོ་། །ཆོས་སློབ་
[200a.2]ཅིང་ཁ་དོན་འབུལ་བ་ལ་ནམ་བྲེལ་ཏེ་#ཞེས་མི་བསྟན་པར་བཀྱིགས་པ་དང་། འདི་རྣམས་གང་བྱས་ཀྱང་ལྟུང་བའོ། །འཇུངས་བར་ཆུད་པའོ། །སེར་སྣ་བྱེད་པའི་ལྟུང་བའོ།། །།དགེ་སློབ་མ་དབྱར་མོ་ཐང་ནས་བསྐྲད་པ་ཡང་ངོ་། །དགེ་སློབ་#མ་གཙུག་ལག་ཁང་ཡང་རུང་གང་
[200a.3]ཟག་གི་གནས་ཀྱང་རུང་ཁྱིམ་པའི་ཁྱིམ་ཡང་རུང་བསྐྲད་ན་ལྟུང་བའོ། །ཅི་ལྟར་དེ་ལྟར་དགེ་སློང་མ་ལའོ། །བདག་གིས་བསྐྲད་པ་བཞིན་དུ་གཞན་ལ་སྐྲོད་དུ་བཅོལ་ན་ཐབས་ཇི་ལྟར་བྱས་ཀྱང་རུང་བསྐྲད་ན་ལྟུང་བའོ། །གྲོང་བར་དུ་སྔར་འོངས་པ་ལ་ཡང་ངོ་། །དགེ་སློང་མ་སྔ་ན་གྲོང་
[200a.4]བར་ན་ཟན་སློང་ཞིང་འདུག་པ་ལ་ཕྱིས་འོངས་པས་གུད་དུ་སློངས་ཤིག་ཅེས་བསྒོ་ནའང་ལྟུང་། ཕྱིས་འོངས་པ་ལས་མ་འོང་ཤིག་#ཅེས་སྔ་ནས་བསྐྲད་ཀྱང་ལྟུང་། བསྐྲད་པར་ཆུད་པའོ། །སྐྲོད་པའི་ལྟུང་བའོ།། །།ལྟ་བ་ངན་པ་ལ་སོགས་པས་རྒོལ་ནའོ། །ལྟུང་བ་མན་ཆད་གཅིག་#ལས་
[200a.5]ཉེས་པ་ཞིག་བྱུང་ངོ་ཞེས་སྐུར་ན་ལྟུང་བའོ། །འཚེ་བར་ཆུད་པའོ། །སྐུར་ཅིང་འཚེ་བའི་ལྟུང་བའོ།། །།མནའ་འདོར་#བ་ཡང་ངོ་། །དགེ་སློང་མས་མནའ་བོར་ན་ལྟུང་བའོ། །བཟློག་པས་སྟོན་པར་ཆུད་པའོ། །མནའ་འདོར་བའི་ལྟུང་བའོ། །ཁྲོས་པར་བདག་ལ་བསྣུན་ནའོ། །བདག་
[200a.6]ལ་བདག་ཁྲོས་ཤིང་བདག་ལ་བརྡེགས་སམ་ལུས་རྡེབས་#ན་ལྟུང་བའོ། །མི་བརྟན་པར་སྒྱུར་#བར་བྱེད་པའོ། །བདག་ལ་རྡེག་#པའི་ལྟུང་བའོ།། །།#དགེ་སློང་མའི་དགེ་འདུན་རྣམས་ལ་འཕྱ་བའོ#། །དགེ་སློང་མའི་དགེ་འདུན་ལ་ཉེས་སོ་ཞེས་འཕྱས་བྱེད་ན་ལྟུང་བའོ། །རྒྱབ་ཡང་ངོ་། །
[200a.7]དགེ་འདུན་ལ་རྒྱ་གང་ཟེར་ཞིང་སྤྱོད་ནའང་ལྟུང་བའོ། །འཁོར་གྱི་ཐུ་བོ་ལ་ཆུ་འཐོར་བའོ། །དགེ་སློང་ཕ་ལ་ཆུས་གཏོར་ན་ལྟུང་བའོ། །ལྟུང་བ་མེད་པ་ནི་བརྒྱལ་ནའོ། །དགེ་སློང་ཕ་བརྒྱལ་བ་ལ་ཆུས་འཐོར་བ་ནི་ཉེས་མེད་དོ། །དགེ་སློང་ལ་མཆིལ་མས་མི་གདབ། དགེ་སློང་ཕ་ལ་
[200b]
[200b.1]མཆིལ་མས་གཏོར་ན་ཉེས་བྱས། (རྐོག་,ལྐོག་)#ཏུ་དགེ་སློང་པ་#ལ་དམིགས་ཏེ་ཐུབ་འདི་ཅེས་#བྱས་ན་ཉེས་བྱས་རབ་ཏུ་འབྱུང་བ་འདི་ལ་མི་བརྒྱད། དགེ་སློང་ཕོ་མོ་དང་དགེ་སློང་མ་ལ་སྤྱོ་ཞིང་བརྒྱད་ན་ཡང་ཉེས་བྱས#། གཉིས་ཀྱང་དེ་བཞིན་ནོ། །དགེ་སློང་ཕོ་མོ་གཉིས་ལ་སྤྱོ་ཞིང་བརྒྱད་ན་ཡང་
[200b.2]ཉེས་བྱས། དགེ་སློང་གི་མདུན་དུ་སྤྱོད་ཡུལ་མི་སྤྱད། དགེ་སློང་སློང་མོ་སྤྱོད་པ་ལ་དགེ་སློང་མས་དགེ་སློང་མ་མཐོང་བར་སྔོན་དུ་ཁྱིམ་པའི་ཁྱིམ་དུ་སོང་སྟེ་ཡིབས་#ནས་དགེ་སློང་འོངས་པ་དང་ཟན་མ་བཙོས་སོ་ཞེས་ཁྱིམ་པ་ཡིན་པ་སྐད་དུ་སྨྲས་ཏེ་དགེ་སློང་སླར་བཟློག་ཅིང་གཡོ་བྱས་ན་ལྟུང་བ། 
[200b.3]ཟམ་པ་མི་བརྟེན་#པ་ལ་དགེ་སློང་དང་ལྷན་ཅིག་ཏུ་མི་འགྲོ། །ཟམ་པ་ལྡེམ་པ་ལ་དགེ་སློང་སྔར་བཏང་ཞིང་དགེ་སློང་མས་ཕྱི་བཞིན་འགྲོ་སྟེ་ཟམ་པ་བསྒུལ་ན་ཉེས་བྱས། དགེ་སློང་མཐོང་མ་ཐག་ཏུ་སྟན་ལས་འཕོ། །དགེ་སློང་ཕ་#འོང་བ་མཐོང་ནས་#དགེ་སློང་མ་མཁས་ཤིང་ན་རྒན་ཀྱང་སྟན་
[200b.4]ལས་འཕག་གོ། །འདུག་ནས་འགྲེང་བ་འདི་ལ་འདུག་ཅེས་བསྒོ། །དགེ་སློང་#ལ་འདུག་ལ་དགེ་སློང་མ་འགྲེང་ཞིང་འཁོད་པ་ལ་འདུག་ཤིག་ཅེས་མ་#སྨྲས་ན་དགེ་སློང་ཕ་#ཉེས་བྱས། མ་བྱས་ན་གསོལ་ཏེ་འདུག་པར་བྱ། དགེ་སློང་ཕས་དགེ་སློང་མ་ལ་འདུག་མི་ཟེར་ན་འདུག་ན་ཉེས་
[200b.5]སམ་མ་ཉེས་ཞེས་ཞུས་ལ་འཁོད་དོ། །ལྕི་བར་འགྱུར་བ་བཅང་བར་ཆུད་པའོ། །#དགེ་འདུན་དང་དགེ་སློང་ལ་འཕྱ་ཞིང་འཆལ་བའི་ལྟུང་བའོ། །དགེ་སློང་མའི་འཐབ་མོ་ལ་ནུས་པ་ཡོད་ལ་ཞི་བར་མ་བྱས་ནའོ། །དགེ་སློང་མ་འཐབ་ཅིང་འཁོད་པ་ལ་བདག་གིས་ཐབ་#མོ་ཞི་བར་ནུས་ལ་
[200b.6]མ་བཅུག་#ན་ལྟུང་བའོ། །འཁྲུག་པ་གཡེལ་བའོ། །འཐབ་པ་མ་བཅུག་#པའི་ལྟུང་བའོ། །#དད་པ་བྱིན་ནས་གནས་པའོ། །དགེ་འདུན་མའི་ལས་ཅི་བྱེད་ཀྱང་རུང་དད་པའི་འདྲི་བ་ལ་དད་པ་སྔར་བྱིན་པ་ཡིན་མོད་ཅེས་ཕྱི་མ་མི་སྟེར་ཅིང་ཁྱིག་ན་ལྟུང་བའོ། །ག་མ་སྤྲའི་རྩེད་མོར་ཆུད་པའོ། །
[200b.7]དད་པ་མི་སྟེར་ཅིང་ག་མ་སྤྲ་བྱེད་པའི་ལྟུང་བའོ། །#ཟླ་བ་ཕྱེད་ཕྱེད་ཅིང་དགེ་སློང་ལ་འཆད་པའི་སྟོན་པར་#མྱོང་ནའོ། །ཟླ་བ་ཕྱེད་ཕྱེད་ཅིང་དབྱར་མོ་ཐང་དུ་དགེ་སློང་ཕ་ལས་ཆོས་འཆད་པ་སྤྱན་#མ་དྲངས་ཤིང་མ་བཤད་དམ། ཕོའི་གཙུག་ལག་ཁང་དུ་ཆོས་ཉན་དུ་མ་སོང་ན་ལྟུང་བའོ། །དགེ་
[201a]
[201a.1]སློང་མེད་པར་གསོ་སྦྱོང་བྱེད་པའོ། །གསོ་སྦྱོང་བྱེད་པའི་ཚེ་དགེ་སློང་ཕ་ཀུན་ལས་དད་པ་མ་དྲིས་ན་ལྟུང་བ། གསོལ་བའི་ལས་ཀྱིས་ཆོས་འཆད་པར་བསྐོས་པའི་དགེ་སློང་ཞིག་ཡོད་ན་དེ་ལ་དད་པ་དྲིས་པས་ཆོག་སྟེ་ཀུན་ལ་མ་དྲིས་ཀྱང་ཉེས་མེད་དོ། །དགེ་སློང་མེད་པའི་
[201a.2]གནས་སུ་དབྱར་ཚུལ་དུ་ཞུགས་པའོ། །དགེ་སློང་གི་གཙུག་ལག་ཁང་ནས་བར་རྒྱང་གྲགས་ཕྱེད་ལས་རིང་པ་ཞིག་ཏུ་ཚུལ་དུ་ཞུགས་ན་ལྟུང་བའོ། །དབྱར་ཚུལ་དུ་ཞུགས་པ་ལས་དགེ་འདུན་གཉིས་ལ་གནས་གསུམ་གྱིས་མ་བྱུང་ནའོ། །དགེ་སློང་མ་ཚུལ་ནས་བྱུང་བའི་ཚེ་དགེ་འདུན་
[201a.3]ཕོ་མོ་གཉིས་ལ་སོགས་པ་#ལ་ལྟུང་བ་སྡེ་ལྔ་ལ་མཐོང་བ་དང་ཐོས་པ་དང་དོགས་པ་ཡོད་ན་རྒོལ་ཅིག་ཅེས་སྐབས་ཕྱེ་ལ་ཚུལ་ནས་འབྱུང་སྟེ་དེ་ལྟར་མ་བྱས་ན་ལྟུང་བར་ཡང་འགྱུར། ཚུལ་འབྱུང་བའི་ལས་སུ་ཡང་མི་རུང་། ལྕི་བའི་ཆོས་ལས་འགལ་བར་ཆུད་པའོ། །ལྕི་བའི་ཆོས་
[201a.4]ལས་རྒལ་#བའི་ལྟུང་བའོ། །#དབུལ་པོ་ལ་དྲུབས་པ་#སློང་བའོ། །གདིང་བ་འདྲུབ་པའི་གོས་ཁྱིམ་བདག་དབུལ་པོ་ལ་བསླངས་ན་ལྟུང་བའོ། །དྲུབས་པ་དབྱུང་བའི་ཕྱིར་ཚོགས་པའི་དགྲོལ་བ་མ་བྱིན་ནའོ། །དྲུབས་པ་འབྱིན་པའི་ཚེ་བདག་དགེ་འདུན་ནང་དུ་མ་འདུས་སམ་དད་པས་མ་
[201a.5]བྱིན་ན་ལྟུང་བའོ། །གོས་བགོ་བའི་ཕྱིར་ན་ཡང་ངོ་། །དྲུབས་པ་ཕྱུང་ནས་དགེ་འདུན་ནོར་འགོད་པ་ལ་དད་པས་མ་བྱིན་ན་ལྟུང་བའོ། །དེས་ནོར་#མི་འདོད་ན་མ་བྱས་པའོ། །དགེ་འདུན་ནོར་འགོད་པ་ལ་བདག་ནོར་སྐལ་མི་འདོད་དེ་མི་ལེན་ཏམ་#མཚམས་ཀྱི་ཕྱི་རོལ་དུ་སོང་ན་ཉེས་མེད་དོ། །
[201a.6]ཕ་རོལ་ལ་ཕོངས་པར་སྤྱོད་པར་ཆུད་པའོ། །ཕ་རོལ་པོ་ཕོངས་ཤིང་མི་བདེ་བར་འགྱུར་བའི་ལྟུང་བའོ། །#དབྱར་མོ་ཐང་ལ་མ་བྱས་པར་སོང་བའོ། །གུད་དུ་འགྲོ་སྟེ་དགེ་སློང་མ་#གཞན་མེད་ན་ལྷ་ཁང་གི་སྲུང་མ་མ་#བཞག་གམ་གཞན་ལ་མ་བཅོལ་བར་སོང་ན་ལྟུང་བའོ། །མཚམས་
[201a.7]གཏང་#བའོ། །ལྟུང་བ་ནི་སོང་ནས་འདོམ་བཞི་བཅུ་རྩ་དགུ་འདས་ན་ལྟུང་བའོ། །དབྱར་མོ་ཐང་གི་གླ་མི་བླང་#། གཙུག་ལག་ཁང་གླར་#བཏང་ཞིང་གླ་བླངས་ན་ཉེས་བྱས། ཁྱིམ་གྱི་དོན་དང་བདག་གི་དོན་ཀྱང་མ་ཡིན། ལྷ་རིས་ཀྱི་ཞིང་དང་ནོར་ལ་སོགས་པ་སྔར་ཐང་བཅད་དེ་ཁྱིམ་པ་
[201b]
[201b.1]གང་#ཡང་རུང་སྦྱོར་ཞིང་འདུག་པ་ལ་ཁེ་ཡོད་པའི་ཕྱིར་སྔ་མ་ལས་ཕྲོགས་ཏེ་གཞན་ལ་བྱེད་དུ་བཅུག་ན་ལྟུང་བ། དབྱར་མོ་ཐང་ལ་#རྒྱས་པར་བྱེད་པར་ཆུད་པའོ། །གཙུག་ལག་ཁང་ལ་#རྒྱས་པར་བྱེད་པའི་ལྟུང་བའོ།། །།དབྱར་གྱི་བར་དུ་ཡུལ་རྒྱུ་བ་སྤྱོད་པའོ། །དབྱར་ཚུལ་དུ་ཞུགས་ནས་དགེ་སློང་
[201b.2]མ་གནས་གུད་དུ་ཞག་གཅིག་ཀྱང་མི་དབང་སྟེ་གུད་དུ་སོང་ཞིང་ཞག་ལོན་ན་ལྟུང་བའོ། །ལྟུང་བ་མེད་པ་ནི་བར་ཆད་མངོན་པར་འདུག་པའོ། །ཚུལ་ན་འདུག་པའི་ཚེ་སྲོག་ལ་དམའ་བ་དང་ཚངས་པར་སྤྱོད་པའི་བར་ཆད་དུ་འགྱུར་བའི་རྐྱེན་ཅིག་བྱུང་བ་ནི་གུད་དུ་སོང་ཡང་ཉེས་མེད་དོ། །
[201b.3]དབྱར་གནས་ནས་མ་སྤྱད་པའོ། །དབྱར་གྱི་ཚུལ་ནས་བྱུང་ནས་ཚུལ་ན་འདུག་འདུག་པའི་གནས་དེ་ལས་གུད་དུ་འཕོས་ཏེ་མ་སོང་ན་ལྟུང་བའོ། །གནས་གུད་དུ་སོང་སྟེ་ཞག་གཅིག་ལོན་ན་ཚུལ་གྱི་ཚེ་གནས་གནས་པ་དེར་སླར་གནས་ན་ལྟུང་བར་མི་འགྱུར་རོ་ཞེས་ཊཱི་ཀ་#ལས་འཆད། 
[201b.4]ཉིན་གཅིག་གུད་དུ་སོང་སྟེ་སླར་གནས་པ་ཙམ་གྱིས་ལྟུང་བར་མི་འགྱུར་རོ་ཞེས་འདུལ་བ་འཛིན་པ་ཁ་ཅིག་གིས་བཤད། དགོས་#པ་ཡོད་ལ་འཁོར་དུ་སྤྱོད་པའི་#ལམ་ན་རྐུན་པོ་དང་ཆོམ་པོ་དང་གཅན་གཟན་ལ་སོགས་པ་འཇིགས་པའི་རྐྱེན་ཡོད་བཞིན་དུ་དགེ་སློང་མ་ལམ་དུ་ཞུགས་ཏེ་
[201b.5]སོང་ན་ལྟུང་བའོ། །འཁྲུགས་པར་ཡང་ངོ་། །ཡུལ་འཁྲུགས་ཤིང་གཅིག་ལ་གཅིག་གནོད་པར་བྱེད་ཅིང་དམག་འགྱེད་པ་ལྟ་བུ་ཡོད་བཞིན་དུ་ཞུགས་ཏེ་སོང་ན་ལྟུང་བའོ། །སྤྱོད་པ་དང་མི་སྤྱོད་པར་ཆུད་པའོ། །གུད་དུ་སོང་བ་དང་མ་སོང་བའི་ལྟུང་བའོ། །#ལྷའི་རིགས་#ལ་སོགས་པ་
[201b.6]དང་། །མུར་འདུག་གི་གནས་སུ་སོང་སྟེ་རྒོལ་བར་བྱེད་པའོ། །མུར་འདུག་གི་ལྷའི་འཁོར་དང་མུར་འདུག་གི་གྲོང་དང་ཞང་བློན་དང་མི་དྲ་#མ་ལ་སོགས་པའི་ཁྱིམ་དུ་སོང་ཞིང་ཆོས་བསྙེམས་ཤིང་གོལ་དུ་འགྲོ་ན་ལྟུང་བའོ། །འདྲི་ཞིང་རྨེད་པའི་སྐབས་མ་#བྱས་པར་རོ། །དགེ་སློང་ཕ་
[201b.7]ལ་ཆོས་ཉན་ན་སྔར་བཤད་དུ་ཅི་གནང་ཞེས་མ་གསོལ་བར་འདྲི་ཞིང་བཤད་པ་ལ་ཉན་ན་ལྟུང་བའོ། །སྟན་བྱིན་ཏེ་དགའ་བར་བྱོས་ལ་སྡེ་དྲིས་ཏེ་སྐབས་བྱོས་ཤིག །དགེ་སློང་ཕ་ལ་ཆོས་བཤད་པར་གསོལ་བ་ཡང་སྟན་བཏིང་སྟེ་བསྟི་སྟང་བྱས་ལ་འདུལ་བ་དང་མ་ལྟ་བུ་གང་འཛིན་པ་
[202a]
[202a.1]དྲི་སྟེ་བདག་འདྲི་བ་དང་མཐུན་པ་ཞིག་འཛིན་ན་ཆོས་བཤད་པར་གསོལ་བ་གདབ་པོ། །སྨྲ་བར་ཆུད་པའོ། །སྨྲ་བ་ལས་ལྟུང་བར་འགྱུར་རོ། །#ཕྱི་རོལ་གྱི་སར་གཅིག་པུ་འགྲོ་ནའོ། །མཚན་མོ་དགེ་སློང་མ་གཅིག་པུ་ཕྱི་རོལ་ཆེ་ཆུང་དུ་སོང་ན་ལྟུང་བའོ། །རྩྭ་སྔོན་
[202a.2]པོ་ལ་བཤང་བ་འདོར་བའོ། །རྩྭ་ལ་སོགས་པ་སྔོན་པོ་#སྐྱེ་བའི་ཐོག་ཏུ་བཤང་གཅི་བཏང་ཞིང་བོར་བའང་ལྟུང་བའོ། །ལྟུང་བ་མེད་པ་ནི་ན་ནའོ། །ནད་པ་ནི་བཤང་གཅི་རྩྭ་སྔོན་པོའི་གནས་སུ་འགྲོ་མི་ཕོད་པ་ནི་མ་གཏོགས་སོ། །རྩྭ་སྔོན་པོས་ཐམས་ཅད་དུ་ཡོག་#ན་ཡང་ངོ་། །རྩྭ་སྔོན་པོས་#ཐམས་ཅད་དུ་གཡོགས་ཏེ་#
[202a.3]བཤང་གཅི་བྱ་བའི་ས་མེད་ན་བཤང་གཅི་བྱས་ཀྱང་ཉེས་མེད་དོ། །རྩིག་པའི་འགྲམ་དུ་མ་བརྟགས་པར་རོ། །བཤང་གཅི་སྣོད་ཀྱི་ནང་ནས་འདོར་ན་རྩིག་དྲུང་ལ་སོགས་པ་ན་ཅི་ཡོད་པ་བརྟགས་ཤིང་དོར་རོ། །ལྟུང་བ་མེད་པ་ནི་པུ་ཤུས་བསྐོར་བའི་རྩིག་པ་ནའོ། །ཁང་པ་པུ་ཤུ་ཅན་གྱི་
[202a.4]སྟེང་ནས་བཤང་གཅི་འདོར་བ་ནི་བལྟ་ཞིང་བརྟག་ཏུ་མི་རུང་བས་མ་བརྟགས་པར་བོར་ཡང་ཉེས་མེད་དོ། །མི་གཙང་བར་བོར་བ་མི་དོར། བཤང་གཅི་དང་མི་གཙང་བ་འདམ་རྫབ་ཏུ་བོར་བ་དང་#མི་དོར། བཤང་བར་ལྡན་པར་རོ། །བཤང་གཅི་བྱེད་པའི་ལྟུང་བའོ། །འབའ་
[202a.5]ཞིག་པའི་ལྟུང་བ་རྫོགས་སོ། །#དགེ་སློང་མའི་ལྟུང་བ་བརྒྱ་བརྒྱད་ཅུ་རྫོགས་སོ།། །།དགེ་སློང་མའི་སོ་སོར་མཐོལ་བ་བཅུ་གཅིག་ལ་འཆད་དེ། བདག་གི་ཕྱིར་རིགས་གཞན་དུ་འོ་མ་བླངས་ཏེ་འཐུངས་#ན་མི་ན་ནའོ། །བདག་མི་ན་བར་གཉན་#མ་ཡིན་པ་ལས་འོ་མ་བླངས་ན་སོ་
[202a.6]སོར་མཐོལ་བའོ། །དེ་སློང་#བ་ནི་ཉེས་བྱས་པའོ། །འོ་མ་ལག་ཏུ་མ་ཐོབ་ཅིང་མ་འཐུངས་ཀྱི་བར་དུ་སློང་བའི་ཚེ་ཉེས་བྱས། ཞོ་དང་མར་སར་དང་ཞུན་མར་དང་ཡུངས་མར་དང་སྦྲང་རྩི་དང་བུ་རམ་དང་ཤ་དང་ཉ་ཤ་དང་#ཤ་སྐམ་རྣམས་སོ། །མིང་གིས་སྨོས་པ་འདི་རྣམས་དགུའང་
[202a.7]མི་ན་བར་གཉེན་མ་ཡིན་པའི་ཁྱིམ་བདག་ལས་བསླངས་ཤིང་ཟོས་ན་ལྟུང་བའོ། །འདི་ཐོབ་སྟེ་གཞན་སློང་ན་འབྲི་བ་མ་ཡིན་ནོ། །འོ་མ་བསླངས་པ་ལས་ཞོ་ལ་སོགས་པ་གང་ཐོབ་ཀྱང་མཐོལ་བའོ། །ངན་པ་ཡང་ངོ་། །ཁ་ཟས་ཚོད་མ་ལ་སོགས་པ་ངན་པ་ཞིག་བསླངས་པ་
[202b]
[202b.1]ལས་བཟང་པོ་རྣམ་བཅུ་པོ་གང་ཐོབ་ཀྱང་མཐོལ་བ། འདི་ཐོབ་ནའང་དེར་ཆུད་དོ་#ཞེས་བསླངས་པ་ལས་དར་བ་ཐོབ་པ་ལྟ་བུ་མཐོལ་བའོ། །ཞོ་བསླངས་པ་ལས་རྩབ་མོ་ལྟ་བུའང་མཐོལ་བའོ། །འདི་ཉེས་བྱེད་དོ། །དགེ་སློང་མ་ཚོད་#མ་ལ་སོགས་པ་སློང་བའང་ཉེས་བྱས། སེང་
[202b.2]གེ་ཡང་ངོ་། །དགེ་སློང་གིས་སོ་སོར་མཐོལ་བ་བཞི་ལས་ཐ་མ་དགེ་བསྙེན་ཕྱུག་པོ་དབུལ་པོར་སང་#བ་ལ་མི་བསླང་བར་དམ་བཅས་པ་ལ་#བསླངས་པ་ནི་སོ་སོར་མཐོལ་བའོ། །སོ་སོར་མཐོལ་#བའོ། །སོ་སོར་མཐོལ་བ་བཅུ་གཅིག་རྫོགས་སོ།། །།བསླབ་པ་མང་པོ་ལ་འཆད་དེ། བརླ་སྣང་བར་
[202b.3]ཤམ་ཐབས་མི་བགོ། །ཁྱིམ་མི་མོ་འདྲོན་པོ་#ཡོ་ལང་གི་ཕྱིར་གོས་ཀྱི་འོག་ཏུ་རྐུབ་ཀྱི་རྦོད་#བཅུག་སྟེ། རྐུབ་གློ་བོར་འདུག་པ་འདྲ་བ་#དགེ་སློང་མས་མི་བྱ། ཆགས་པའི་གྲོང་བར་དུ་མི་འགྲོ། །དགེ་སློང་མ་འདོད་ཆགས་ཀྱི་སེམས་ཡོད་ན་གྲོང་བར་དུ་མི་འགྲོ། །གཞན་འདོད་ཆགས་
[202b.4]ཡོད་པའི་གྲོང་དུའང་མི་འགྲོ། །དགེ་སློང་གི་ཡང་ངོ་། །དགེ་སློང་ཕའི་བསླབ་པ་མང་པོ་ཐམས་ཅད་ཀྱང་དགེ་སློང་མས་བསྲུང་ངོ་། །བསླབ་པའོ། །དགེ་སློང་མའི་བསླབ་པ་མང་པོ་རྫོགས་སོ། །#དགེ་སློང་མའི་རྣམ་པར་འབྱེད་པ་རྫོགས་སོ། །#དགེ་སློང་མའི་ཁྲིམས་འདུལ་བ་རྣམ་པར་
[202b.5]འབྱེད་པའི་ནང་ནས་འབྱུང་བའི་མདོ་རྫོགས་སོ།། །།འདི་མན་ཆད་པ་རི་བ་ཤ་ལ་འཆད་དེ། ཉེས་བྱས་པ་ནི་ཞིག་པ་དང་མ་སྐྱེས་པས་ལྟུང་བར་#སྦྱར་ནའོ། །དེ་ཞེས་འབྱུང་བའི་མདོ་མན་ཆད་ལ་འཆད་དེ#། དགེ་སློང་ཕས་ཕམ་པ་ཕྱུང་སྟེ་ཁྲིམས་ཞིག་པ་དང་ཁྲིམས་རྫོགས་པར་བྱས་པ་
[202b.6]ལས་མ་ཆགས་པ་རྣམ་གཉིས་ནི་ཕས་ཕམ་པ་མན་ཆད་ཉེས་བྱས་ཡན་ཆད་ལྟུང་བ་སྡེ་#ལྔ་ལས་གང་བྱས་ཀྱང་རུང་ཐམས་ཅད་ཉེས་བྱས་སོ། །དགེ་སློང་ཕས་ཁྲིམས་ཕུལ་བ་དང་། ཁྲིམས་མ་ཕོག་པར་ཐུག་ཐུབ་ཏུ་རང་བྱིག་ཤུར་ཞུགས་པ་གཉིས་ནི་ཕས་ཕམ་པ་མན་ཆད་གང་བྱས་
[202b.7]ཀྱང་ཁྱིམ་#པ་དང་འདྲ་བས་ཉེས་བྱས་ཡོད་པར་མི་བརྩིའོ། །བསྙེན་པར་རྫོགས་པའི་རབ་ཏུ་འབྱུང་བས་བླངས་པ་འགལ་ན་ཡང་ངོ་། །དགེ་སྦྱོང་#ཕོ་དང་དགེ་སྦྱོང་#མོ་དང་དགེ་སློབ་#མ་གསུམ་ནི་དགེ་སྦྱོང་ཉིད་ཀྱི་ཁྲིམས་བཅུ་དང་དགེ་སློབ་མ་ཉིད་ཀྱི་ཁྲིམས་ཉི་ཤུ་རྩ་གཉིས་ལས་གང་
[203a]
[203a.1]བྱས་ཤིང་དྲལ་ཀྱང་རུང་སྟེ་ཉེས་བྱས་སོ། །ཉེས་བྱས་དེ་མཐོལ་བས་ཚངས་པས་ཕྱིས་#ཁྲིམས་དབོག་ཏུ་རུང་ངོ་། །དགེ་སྦྱོང་གིས་#ཕས་ཕམ་པ་བཞི་སྤྱད་པ་དང་དགེ་སྦྱོང་གི་ཁྲིམས་མ་ཆགས་པས་དགེ་སྦྱོང་གི་ཁྲིམས་བཅུ་ལས་གང་དྲལ་ཀྱང་ཉེས་བྱས་ཏེ་མཐོལ་
[203a.2]པས་ཚངས་སོ། །མཐོལ་བ་ནི་དགེ་སློང་གཅིག་#གི་དྲུང་དུ་མཐོལ་ལོ#། །དེའི་ཕྱོགས་ཡིད་ཀྱིས་ན་ཡང་ངོ་། །དགེ་སྦྱོང་ཕོ་མོ་དང་དགེ་སློབ་མ་ཉིད་ཀྱི་ཁྲིམས་མ་གཏོགས་པར་དགེ་སློང་ཕ་དང་དགེ་སློང་མས་བསྲུང་ངོ་ཅོག་ལས་གང་ཡང་རུང་སྟེ་སྤྱད་ཅིང་དྲལ་ན་ཁྲིམས་བཅུ་(ཉིདམ་,ཉིད་མ་)
[203a.3]ཡིན་མོད་ཀྱི། ཁྲིམས་བཅུའི་ཆར་གཏོགས་ཤིང་འདྲ་བའི་བག་ཡིན་པས་ཉེས་བྱས་སུ་འགྱུར་ཏེ་ཁར་མཐོལ་མི་དགོས་ཀྱི་ཡིད་ལ་འགྱོད་པས་ཚངས་ཤིང་འབྱང་བར་འགྱུར་རོ། །དགེ་སློང་ཕོ་མོས་བསྲུང་བ་#ལས་མིང་གིས་སྨོས་པ་འདི་བརྒྱད་ནི་དགེ་སློབ་#མས་བསྲུང་བ་མ་ཡིན་
[203a.4]ཏེ་དྲལ་ཀྱང་ཉེས་བྱས་མེད་པས་ཡིད་ཀྱིས་འགྱོད་ཀྱང་མི་དགོས་ཏེ་བརྒྱད་གང་ཞེ་ན་གོས་ལྷག་པ་དང་ལྷུང་བཟེད་དང་#ཞག་འདས་པའི་ལྟུང་བ་དང་ཆོས་གོས་བྲལ་བའི་ལྟུང་བ་དང་མེ་ལ་རེག་པའི་ལྟུང་བ་དང་སྤགས་#ནས་ཟ་བའི་ལྟུང་བ་དང་། འབྲས་བུ་ས་བོན་གྱི་གྲོང་བཅོམ་པའི་ལྟུང་བ་
[203a.5]དང་རྩྭ་སྔོན་པོའི་སྟེང་དུ་བཤང་གཅི་དོར་བ་དང་ཤིང་མི་གང་ཡན་ཆད་ལ་འཛེགས་#པ་དང་འདི་བརྒྱད་ནི་དགེ་སློབ་མས་བསྲུང་མི་དགོས་ཏེ་ཉེས་མེད་དོ། །དགེ་སློབ་མས་བསྲུང་མི་དགོས་པ་བརྒྱད་ཀྱི་སྟེང་དུ་གཞན་རིན་པོ་ཆེ་ལ་འཛིན་པ་དང་། ས་རྐ་#བ་དང་ཁ་ཟས་བྱིན་ལེན་མ་བྱས་
[203a.6]པར་ཟ་བའི་ལྟུང་བ་དང་ཁ་ཟས་དང་ཞག་ལོན་ཏེ་སྤགས་པ་ཟ་བའི་ལྟུང་བ་དང་རྩི་ཤིང་གཅོད་པའི་ལྟུང་བ་དང་འདི་ལྔས་བསྣན་#ཏེ་བཅུ་གསུམ་ནི་དགེ་སྦྱོང་གིས་མ་བསྲུངས་#ཤིང་དྲལ་ཀྱང་ཉེས་མེད་དོ། །མིང་གིས་སྨོས་པ་འདི་རྣམས་མ་གཏོགས་པར་དགེ་སྦྱོང་དང་དགེ་སློབ་མས་
[203a.7]ཁྲིམས་ནོས་ཤིང་བླངས་པ་བཅུ་དང་ཉི་ཤུ་གཉིས་ནི་གང་དྲལ་#ཀྱང་ཉེས་བྱས་སོ། །དགེ་སྦྱོང་ཕོ་མོ་དང་དགེ་སློབ་མས་ཚུལ་དྲལ་#བ་ཡང་ཉེས་བྱས་ཏེ་མཐོལ་དགོས་སོ། །གསོ་སྦྱོང་གི་དུས་སུ་མཐོལ་ཚངས་མ་བྱས་པ་དང་#དགེ་སྦྱོང་མ་དང་དགེ་སློབ་མ་དགེ་འདུན་སྡེ་གཉིས་ལ་ཚུལ་
[203b]
[203b.1]ནས་མ་བྱུང་བ་ཡང་ཉེས་བྱས་ཏེ་མཐོལ་དགོས། ཁྲིམས་བཅུའི་ཆར་གཏོགས་ཤིང་བག་འདྲ་བ་དྲལ་ན་ཉེས་བྱས་སུ་འགྱུར་ཞིང་ཡིད་ཀྱིས་འགྱོད་དེ་ཚངས་པ་ནི་ཁྲིམས་བཅུ་སོ་སོར་འདི་#འདྲར་སྡུད་དེ་སོ་སོར་གཏོགས་ཤིང་བསྡུས་པ་གང་ཞེ་ན། ཐོག་མ་བྱིག་ཤུའི་#ཚུལ་མནོས་
[203b.2]ཤིང་བླངས་པས་ན་ཁྱིམ་པའི་རྒྱན་དང་ཁྱིམ་པའི་སྤྱོད་དོ་ཅོག་ལྟར་བྱེད་ན་ཡིད་ལ་འགྱོད་དེ་ཚངས་པའི་ཉེས་བྱས་ཏེ་བྱིག་ཤུའི་#ཚུལ་མནོས་ཤིང་བླངས་པའི་ནང་དུ་བསྡུ་བའོ། །མ་བྱིན་པར་བླངས་ན་ཉེས་བྱས་ཏེ་མཐོལ་དགོས་པ་ཡིན་ན་བདག་གིར་དགོས་པའི་ཕྱིར་སློང་ཞིང་ཚོལ་
[203b.3]བ་ལ་སོགས་པ་རྐུ་བའི་ཆར་#གཏོགས་ཤིང་བག་འདྲ་བའི་ཕྱིར་ཡིད་ལ་འགྱོད་པས་ཚངས་པའི་ཉེས་བྱས་ཏེ་མ་བྱིན་པར་ལེན་པའི་ནང་དུ་བསྡུའོ། །གསེར་ལ་རེག་པ་ནི་ཉེས་བྱས་པ་སྟེ་མཐོལ་བ་ཡིན་ན་གསེར་དངུལ་བྱས་སོ་ཅོག་དང་རིན་པོ་ཆེ་དང་རིན་པོ་ཆེ་ལ་གཏོགས་སོ་
[203b.4]ཅོག་ལ་#བཟུང་བ་ནི་གསེར་དངུལ་གྱི་ཆར་གཏོགས་པས་ཉེས་བྱས་ཏེ་ཡིད་ཀྱིས་འགྱོད་པ་#ཚངས་པར་གྱུར་#ཏེ་གསེར་དངུལ་ལ་མི་རེག་པའི་ནང་དུ་བསྡུའོ། །ཕྱི་དྲོ་ཟན་ཟོས་པ་ནི་མཐོལ་དགོས་པའི་ཉེས་བྱས་ཡིན་ཏེ་ཁ་ཟས་མ་བརྟགས་པ་སྒོག་པ་ལ་སོགས་པ་ཟོས་པ་ནི་ཡིད་ལ་(འགྱད་,འགྱོད་)#དེ་
[203b.5]ཚངས་པའི་ཉེས་བྱས་ཏེ་ཕྱི་དྲོ་ཟན་མི་ཟ་བའི་ནང་དུ་བསྡུའོ། །རོལ་མོ་གླུ་གར་བྱས་ན་མཐོལ་དགོས་པའི་ཉེས་བྱས་ཡིན་ཏེ་ཆུའི་ནང་དུ་རྩེ་བ་ལ་སོགས་པ་རྩེའོ་ཅོག་རོལ་མོ་གླུ་གར་གྱི་ཆར་གཏོགས་ཤིང་བག་འདྲ་བའི་ཕྱིར་ཡིད་ལ་འགྱོད་ཅིང་ཚངས་པའི་ཉེས་བྱས་ཏེ། རོལ་མོ་གླུ་གར་གྱི་
[203b.6]ནང་དུ་བསྡུའོ། །མི་ཚངས་པར་སྤྱོད་ནའང་མཐོལ་དགོས་པའི་ཉེས་བྱས་ཡིན་ཏེ་འདོད་ཆགས་ཀྱི་སེམས་ཀྱིས་ཕོ་མཚན་ལ་འཛིན་པ་དང་ཁུ་བ་འབྱིན་པ་དང་གཅིག་གི་སྟེང་དུ་གཅིག་ཞོན་པ་ལ་སོགས་པ་བྱེད་དོ་ཅོག་ཡིད་ལ་འགྱོད་དེ་ཚངས་པའི་ཉེས་བྱས་ཏེ་མི་ཚངས་པར་སྤྱོད་པའི་
[203b.7]ནང་དུ་བསྡུའོ། །སྲོག་#གཅོད་ན་མཐོལ་དགོས་པའི་ཉེས་བྱས་ཡིན་ཏེ་བརྡེག་པ་དང་འཇུ་བ་དང་ནན་ལ་འདོར་བ་ལ་སོགས་པ་གནོད་པར་བྱེད་དོ་ཅོག་ཡིད་ལ་འགྱོད་དེ་ཚངས་པའི་ཉེས་བྱས་ཏེ་སྲོག་གཅོད་པའི་ནང་དུ་བསྡུའོ། །ཆོས་དང་དགེ་འདུན་ལ་སྐྱབས་སུ་འགྲོ་ཞེས་ཐོག་མ་ཁས་
[204a]
[204a.1]བླངས་པས་དགེ་སློང་དང་དགེ་འདུན་དང་ཆོས་དང་#མི་འགྲོགས་པར་ཁྱིམ་པ་དང་ཤན་པ་དང་རོལ་མོ་མཁན་དང་ཆང་འཚོང་བ་དང་མུར་འདུག་པ་ལ་སོགས་པ་དང་འགྲོགས་ཤིང་བསྟེན་པ་ཡང་ཡིད་ལ་འགྱོད་པས་ཚངས་པའི་ཉེས་བྱས་ཏེ་ཆོས་དང་དགེ་འདུན་ལ་
[204a.2]སྐྱབས་སུ་སོང་བའི་ནང་དུ་བསྡུའོ། །ཐོག་མ་སངས་རྒྱས་ལ་སྐྱབས་སུ་འགྲོའོ་ཞེས་ཁས་བླངས་པས་ན་སངས་རྒྱས་ལ་བསྟེན་#ཅིང་གུས་པར་བྱ་བ་ཡིན་ཏེ་ཚུལ་ཁྲིམས་བསྲུང་བ་ལ་གཡེལ་བ་དང་དཀོན་མཆོག་གསུམ་ལ་མ་གུས་ཤིང་རིམ་གྲོ་ཆུང་བ་ལ་སོགས་པ་ཐམས་ཅད་སངས་
[204a.3]རྒྱས་ལ་སྐྱབས་སུ་སོང་བའི་ཕྱིར་#གཏོགས་ཤིང་བག་འདྲ་བས་ཡིད་ལ་འགྱོད་པས་ཚངས་པའི་ཉེས་བྱས་ཏེ་སངས་རྒྱས་ལ་སྐྱབས་སུ་སོང་བའི་ནང་དུ་བསྡུས་ཏེ་སངས་རྒྱས་ལ་མ་གུས་པ་ནི་མཐོལ་དགོས་པའི་ཉེས་བྱས་སོ། །ཐོག་མ་ཤཱཀྱའི་རྗེས་སུ་འབྱུང་ངོ་ཞེས་བྱ་བས་ན་ཤཱཀྱའི་
[204a.4]རྗེས་སུ་སློབ་ཅིང་ཉེས་#མེད་པར་དག་པར་བྱ་བ་ཡིན་ཏེ་མཐོལ་ཚངས་མ་བྱས་ཤིང་ཉེས་པ་མ་མཐོལ་ཏོ་ཅོག་ཤཱཀྱའི་རྗེས་སུ་འབྱུང་བའི་#ནང་དུ་བསྡུའོ། །ཕྱི་དྲོ་ཁ་ཟས་ཟོས་ན་མཐོལ་དགོས་པའི་ཉེས་བྱས་ཡིན་ཏེ་ཁ་ཟས་མ་བརྟགས་#པ་སྒོག་པ་ལ་སོགས་པ་ཟོས་པ་ནི་ཡིད་ལ་འགྱོད་པས་
[204a.5]ཚངས་པའི་ཉེས་བྱས་ཏེ་ཕྱི་དྲོ་ཁ་ཟས་མི་ཟ་བའི་ནང་དུ་བསྡུའོ། །སློབ་པ་བྱིན་པ་ནི་མཚུངས་སོ། །སློབ་པ་བྱིན་པའི་དགེ་སློང་གིས་ཀྱང་དགེ་སློང་གི་ཁྲིམས་ཉིས་བརྒྱ་ལྔ་བཅུ་ཅི་ལྟར་བསྲུང་བ་བཞིན་བྱ་ཞིང་#བསྲུང་ངོ་། །སློབ་པ་བྱིན་པ་ལ་དགེ་སློང་ལ་ལ་ཞིག་གིས་བསྐྲད་དམ། བརྡེགས་
[204a.6]སམ། གོས་བྱིན་ཏེ་སླར་འཕྲོགས་པ་#ན་དགེ་སློང་ལ་བྱས་པ་བཞིན་དུ་ལྟུང་བར་འགྱུར་རོ། །དགེ་སློང་ནན་དི་ཀ་ཞེས་བྱ་བ་ཐོག་མ་ནས་མཐོལ་བར་བསམས་ནས་མི་ཚངས་པར་སྤྱད་ནས་དེ་མ་ཐག་ཏུ་སངས་རྒྱས་ལ་མཐོལ་དུ་སོང་སྟེ་ཚེ་གཅིག་གི་བར་དུ་སློབ་པ་བྱིན་པ་ལ་གནས་ཤིང་#
[204a.7]ཆད་པ་བྱེད་ཕོད་དམ་ཞེས་སྨྲས་ནས་ཕོད་དོ་ཞེས་ཁས་བླངས་པའི་ཕྱིར་སློབ་པ་བྱིན་ཏེ་གཞག་པ་ལས་བཅས། རབ་ཏུ་མ་རྫོགས་པ་དང་དེ་བཞིན་ནོ། །སློབ་པ་བྱིན་པ་ཉིད་ཀྱིས་ནི་དགེ་སློང་བཞིན་དུ་བསྲུང་དགོས་པ་ཡིན་ན་དགེ་སློང་རྣམས་ཀྱིས་ནི་སློབ་པ་བྱིན་པ་དེ་ལ་དགེ་སྦྱོང་དང་འདྲ་
[204b]
[204b.1]བར་ལྟའོ། །དགེ་སྦྱོང་དང་འདྲ་བས་བྱིན་ལེན་བྱ་བ་དང་མི་བླ་མའི་#ཆོས་སྨྲ་བ་དང་དེས་ཟན་ཟོས་#པ་དང་ལྷན་ཅིག་ཏུ་ཉལ་བ་ལ་སོགས་པ་ཡང་དགེ་སྦྱོང་ལ་#ཉེས་པར་འགྱུར་བ་དང་མི་འགྱུར་བ་བཞིན་དུ་སློབ་པ་བྱིན་པ་ཡང་དེ་དང་འདྲ་བར་འགྱུར་རོ། །དེར་མ་ཡིན། སློབ་པ་བྱིན་པ་མང་
[204b.2]ཞིག་ཡོད་ན་ནང་གཅིག་ལ་གཅིག་དགེ་སློང་ཡོན་ཏན་དང་ལྡན་པ་ནང་གཅིག་ལ་གཅིག་རུང་བ་དང་མི་རུང་བ་བཞིན་དུ་སློབ་པ་#བྱིན་པ་ནང་ཡང་དེ་བཞིན་ཏེ་གཅིག་གིས་བྱིན་ལེན་བྱས་ན་དེར་བཟར་རུང་གཅིག་གིས་བཙོས་སམ་སྤགས་པ་བྱས་ན་གཞན་གྱིས་#བཟར་མི་རུང་བ་ལ་
[204b.3]སོགས་པ་ཀུན་འདྲ་བར་བསྲུང་ངོ་། །དགེ་སློབ་མ་ཡང་ངོ་། །སློབ་པ་བྱིན་པ་དང་དགེ་སློབ་#མ་གཉིས་སུ་ཡང་མི་འདྲ་སྟེ། དགེ་སློབ་མ་ཡང་དགེ་སྦྱོང་དང་འདྲ་བར་ལྟ་སྟེ་དགེ་སློབ་མས་བྱིན་ལེན་བྱས་པ་དང་སྤགས་པ་དང་བཙོས་པ་ལ་སོགས་པ་སློབ་པ་བྱིན་པས་བཟར་རུང་ངོ་། །སློབ་པ་
[204b.4]བྱིན་པས་སྤགས་པ་ལ་སོགས་པ་དགེ་སློབ་མ་ལ་མི་རུང་ངོ་། །རྒྱུད་གཞན་ལྟ་བུས་སྤྱད་པ་ན་དགེ་སློང་དུ་འདུ་ཤེས་པ་ཐོབ་ན་ཡང་ངོ་། །དགེ་སློང་རྫུ་འཕྲུལ་ཤེས་པའམ་སྨན་གྱི་ཆོ་ག་ཞིག་གིས་ཕྱུགས་སམ་གཞན་ཞིག་ཏུ་འཕྲུལ་ཏེ་མི་ཚངས་པར་སྤྱོད་ན་སྤྱོད་པའི་ཚེ་དགེ་སློང་ལས་
[204b.5]བསྲུང་བ་#འཕྲུལ་བར་ཤེས་བཞིན་དུ་མི་ཚངས་པར་སྤྱད་ན་ཕམ་པར་འགྱུར་རོ། །མ་ཐོབ་ན་འབྲིའོ། །དགེ་སློང་ལས་ཕྱུགས་སམ་#གཞན་དུ་འཕྲུལ་ཏེ་མི་ཚངས་པར་སྤྱོད་པའི་ཚེ་དགེ་སློང་ལས་འཕྲུལ་པ་འཕྲུལ་པར་མི་ཤེས་ན་སྦོམ་པོ། །སྔོན་གྱི་རིམ་གྱིས་#སྦྱར་ན་ཡང་ངོ་། །ཁྱིམ་
[204b.6]པའི་ཚིག་#གཞན་ཞིག་ལ་བཅོལ་ཏེ་རྐུར་བཅུག་ནས་དེས་ནོར་བླངས་པ་དང་རབ་ཏུ་འབྱུང་བ་དང་དུས་མཉམ་པ་ཞིག་ཏུ་གྱུར་ན་དེ་ཚུན་ཆད་ནི་ཉེས་བྱས་ཡང་བར་འགྱུར་རོ། །ནོར་བླངས་པ་དེས་ཁྱེར་ཏེ་འོངས་ནས་དགེ་སྦྱོང་རབ་ཏུ་བྱུང་བ་དེས་བླངས་ན་ཉེས་བྱས་ལྕི་བ། དགེ་སྦྱོང་གི་
[204b.7]ཚེ་ནོར་ཞིག་རྐུར་བཏང་སྟེ་རྐུན་པོ་དེས་ནོར་བླངས་པ་དང་དགེ་སྦྱོང་དེས་#བསྙེན་པར་རྫོགས་པའི་ཚེ་དུས་མཉམ་པ་ཞིག་ཏུ་གྱུར་ན་དེ་ཚུན་ཆད་ནི་སྦོམ་པོའོ། །ནོར་རྐུར་བཅུག་པ་དེས་ནོར་ཁྱེར་ཏེ་འོངས་ཏེ་བསྙེན་པར་རྫོགས་པ་དེས་ནོར་དེ་བླངས་ན་ཕམ་པའོ། །དེ་བཞིན་དུ་ཕ་རོལ་
[205a]
[205a.1]ལའོ། །དགེ་སློང་ཞིག་གིས་མི་གཞན་ཞིག་ནོར་རྐུར་བཅུག་པ་ལས་དགེ་སྦྱོང་སླར་ཁྱིམ་པར་བབས་པ་ན། དགེ་སྦྱོང་བྱེད་པའི་ཚེ་#རྐུར་བཏང་བས་ནི་ཉེས་བྱས་ཡང་བ་གཅིག་ཡོད་ཀྱི་ཕྱིས་ཁྱིམ་པར་བབས་པའི་ཚེ་ཉེས་བྱས་ཡོད་པར་མི་བརྩི། དགེ་
[205a.2]སློང་ཞིག་གིས་ནོར་རྐུར་བཏང་བ་ལས་དགེ་སློང་དེ་དགེ་སྦྱོང་དུ་བབས་ན་རྐུར་བཏང་བའི་ཚེ་ནི་སྦོམ་པོ། དགེ་སྦྱོང་དུ་བབས་པའི་ཚེ་ནོར་བླངས་ཀྱང་ཉེས་བྱས། དགེ་སྦྱོང་ཡང་#མ་བྱས་པར་ཁྱིམ་པར་བབས་པ་ནི་ཉེས་བྱས་ཀྱང་མེད་དོ། །རྫས་ཀྱང་བཅད་པའོ#། །སྲིན་བུ་འབའ་ཞིག་ལ་
[205a.3]སྟན་#སར་པ་བྱས་ན་ལྟུང་བར་འགྱུར་བ་བཞིན་དུ་དར་རམ་མེན་ཏྲི་#འབའ་ཞིག་ལས་#བྱས་པའི་སྟན་ཀྱང་ལྟུང་བར་འགྱུར། བལ་ནག་པོ་འབའ་ཞིག་ལས་སྟན་བྱེད་པའི་འང་ཕྱེད་སྲིན་བལ་བཟང་པོ་ལྟ་བུ་དང་བསྲེས་ཏེ་བྱས་ནའང་ལྟུང་བའོ། །མཚུངས་པ་ཡང་ངོ་། །སྲིན་བལ་དང་དར་བཞིན་
[205a.4]དུ་དེ་དང་འདྲ་བ་ཁ་ཆེ་དར་དང་དུ་གུ་ལ་དང་སེ་#བོ་དར་གྱི་རྒྱུ་ལ་སོགས་པ་སྲིན་བལ་དང་འདྲ་བ་ཀུན་གང་ལས་བྱས་ཀྱང་ལྟུང་བར་འགྱུར་རོ། །མཚན་འཕོས་#ན་ཡང་གང་གི་ཞིང་གིས་སོ། །དགེ་སློང་གི་ཕས་ཕམ་པ་བཞི་ལ་གང་ཡང་རུང་བྱེད་པའི་ཚེ་མཚན་གྱུར་ཀྱང་ཕམ་པར་འགྱུར་རོ། །
[205a.5]དགེ་སློང་མས་ཀྱང་མཐུན་པའི་ཕས་ཕམ་པ་#བཞི་ལས་གང་སྤྱད་ཀྱང་རུང་སྤྱོད་པའི་ཚེ་#མཚན་འཕོས་ན་ཕམ་པར་འགྱུར་རོ། །མོའི་གནད་པའི་ཕས་ཕམ་པ་ནི་དགེ་སློང་མ་གནད་པའི་ཚེ་མཚན་གྱུར་ན་ཕམ་པ་ཡིན་ཏེ་སྦོམ་པོའོ། །དགེ་སློང་ཁུ་བ་འབྱིན་པའི་འཕྲོ་ལས་མོ་མཚན་དུ་གྱུར་
[205a.6]པ་ནི་ཕོའི་ལྷག་མ་ཡིན་#ཏེ་མོའི་ལྟུང་བར་བརྩིའོ། །འབྲི་བའི་ཕྱིར་ན་དེའི་སྦྱོར་བས་སོ། །དགེ་སློང་ཕ་གཉིས་མཐང་སྤྲད་དེ་ཉལ་ན་ཉེས་བྱས་ཡིན་ན་མཐང་སྤྲད་པ་ཅི་ཉལ་བའི་ཚེ་གཉིས་ཀ་མོར་གྱུར་ན་ཉེས་བྱས་སོ། །དགེ་སློང་མ་གཉིས་མཐང་སྤྲད་དེ་ཉལ་ན་ལྟུང་བ་ཡིན་ཏེ་མཚན་གྱུར་
[205a.7]ཀྱང་ལྟུང་བའོ། །ལྟུང་བ་དང་ཉེས་བྱས། བྱས་པ་ནི་དེ་བཞིན་ནོ། །མདོ་ལྟག་མའི་ལྟག་མ་ལ་འཆད་དེ། དགེ་སློང་ཁུ་བ་འབྱིན་པ་ལ་ཆུང་ཞིག་གིས་མོ་མཚན་དུ་མ་གྱུར་གྱི་བར་དུ་མོར་གྱུར་པའི་ཕྱིར་ཕོའི་ལྷག་མ་#མི་བརྩིའོ། །མོའི་ལྟུང་བར་བརྩིའོ། །དགེ་སློང་མ་གློས་ཕབ་
[205b]
[205b.1]སྟེ་ཉལ་བའང་ཆུང་ཞིག་གིས་ཕོ་མཚན་དུ་མ་གྱུར་ཀྱང་ཕོར་གྱུར་པའི་#ཕྱིར་མོའི་ཕམ་པར་མི་བརྩིའི་ཕོའི་སྦོམ་པོའོ་ཞེས་ཊཱི་ཀ་#ལས་འཆད་དེ#། འདུལ་བ་འཛིན་པ་ཁ་ཅིག་ན་རེ་གནང་བའི་ཚེ་ཉིད་ཕམ་པ་ཡིན་པས་ཕྱིས་ཕོར་གྱུར་པ་བས་ལྷར་#འགྱུར་ཀྱང་མི་ཕན་ཏེ་སྦོམ་པོ་མ་ཡིན་ཏེ་ཕམ་
[205b.2]པའོ། །ཁུ་བ་འབྱིན་པ་ཡང་འཕགས་པའི་ཚེ་ལྷག་མར་གྱུར་པ་ཡིན་པས་ཕྱིས་མོར་འགྱུར་བ་མི་བརྩན་ཏེ་ལྟུང་བ་མ་ཡིན་ཏེ་ལྷག་མའོ། །འབྲི་ཡང་བདག་གིའོ། །དགེ་སློང་མས་མོ་མཚན་དུ་རྒྱ་སྐྱེགས་བཅུག་པ་དང་ཁུ་བ་ཕྱུང་བ་ལ་སོགས་པའི་ཚེ་ཕོ་མཚན་དུ་གྱུར་པ་ནི་མཚན་
[205b.3]གྱུར་ཏེ་ཕོ་མཚན་ནས་ཁུ་བ་ཕྱུང་བ་ཡང་མཚན་གྱུར་པ་མི་བརྩན་ཏེ་ལྟུང་བར་ཟད་དོ། །ཞག་བཅུ་ལས་ཉུང་བ་ཡང་ཆའིའོ། །དགེ་སློང་ཕའི་ལྷུང་བཟེད་ཞག་བཅུ་འདས་ཏེ་སྔགས་ཀྱིས་མ་ཐེབས་ན་ལྟུང་བ་ཡིན་པ་ལས་ཞག་བརྒྱད་དགུ་ཞིག་ལོན་ཏེ་སྔགས་ཀྱིས་མ་ཐེབས་པར་མོ་
[205b.4]མཚན་དུ་གྱུར་ན་སྔར་ཞག་དགུ་འདས་པ་མི་བརྩིའོ། །#ནམ་མཚན་གྱུར་པ་ནས་ཞག་གཉིས་འདས་ན་མོའི་ལྟུང་བར་འགྱུར་བར་བརྩི། དགེ་སློང་མའང་མཚན་གྱུར་ནས་ཞག་གཉིས་མི་བརྩིའི#། མཚན་གྱུར་པ་ཚུན་ཆད་ཕོའི་ཐད་དུ་ཞག་བཅུར་བརྩིའོ། །ཞིང་མ་ཡིན་པར་འཇིག་གོ། །དགེ་
[205b.5]སློང་མ་ཕོ་མཚན་དུ་གྱུར་ན་དགེ་སློང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་ནི་བསྲུང་གི་ཉིས་བརྒྱ་ལྔ་བཅུ་རྩ་གསུམ་ལས་མ་གཏོགས་པ་དགེ་སློང་མའི་ཁྲིམས་བླ་ཐབས་སུ་ཡོད་པ་བརླ་སྣང་བར་ཤམ་ཐབས་མི་བགོ་བ་དང་། འདོད་ཆགས་དང་བཅས་ཏེ་གྲོང་དུ་མི་འགྲོ་བ་ལ་སོགས་
[205b.6]པ་ནི་མ་བསྲུངས་ཀྱང་ཉེས་མེད་དོ། །བཅབས་པའི་ཉེས་#ནི་དེར་མ་ཡིན་པ་མ་ཡིན་ནོ། །དགེ་སློང་མ་དགེ་འདུན་ལྷག་མ་བྱུང་སྟེ་བཅབས་པ་ཡོད་བཞིན་དུ་ཕོ་མཚན་དུ་གྱུར་པ་ནི་བཅབས་པའི་ཆད་པ་བྱ་མི་དགོས་ཀྱི་ཕོའི་ཐང་དུ་ཞག་དྲུག་མགུ་བ་བྱས་པས་ཆོག་གོ། །དགེ་སློང་ཕོ་ལྷག་
[205b.7]མ་བྱུང་སྟེ་བཅབས་པ་ཡོད་བཞིན་དུ་མོ་མཚན་དུ་གྱུར་ན་བཅབས་པའི་ཆད་པ་དགོས་ཀྱི་མོའི་ཐང་དུ་ཟླ་བ་ཕྱེད་མགུ་བ་བྱས་པས་ཆོག་གོ། །ཆད་པ་བཅད་པ་ཡང་འབྲས་བུ་མེད་དོ། །དགེ་སློང་ཕོ་ཞིག་ལྷག་མ་བྱུང་ནས་མགུ་བ་བྱེད་#དེ་ཞག་གཅིག་མ་འཁོར་#བར་མཚན་གྱུར་ན་སྔར་མགུ་
[206a]
[206a.1]བ་བྱས་པ་མི་བརྩན་ཏེ། དགེ་སློང་མའི་ཐད་དུ་མགུ་བ་ཞག་བཅོ་ལྔ་མགོ་ནས་བཟུང་སྟེ་བྱ་དགོས་སོ། །དགེ་སློང་མོ་ཞིག་ལྷག་མ་བྱུང་སྟེ་མགུ་བ་ཞག་བཅོ་ལྔ་ལ་ཞག་གཅིག་མ་འཁོར་#བར་ཕོ་མཚན་དུ་གྱུར་ན་སྔ་མ་བྱས་པ་མི་བརྩན་ཏེ་དགེ་སློང་ཕོའི་ཐད་དུ་མགུ་
[206a.2]བ་ཞག་དྲུག་མགོ་ནས་བཟུང་སྟེ་བྱའོ། །དེར་#ཚུལ་ཡང་འཕོས་སོ། །མཚན་གྱུར་པའི་ཚེ་ལྟུང་བ་དང་མི་ལྟུང་བ་ལ་སོགས་པ་ནི་ལྟག་ཏུ་བཤད་པ་རྣམས་ཡིན་མཚན་གྱུར་ཟིན་ནས་ནི་ཕོར་གྱུར་ནའང་ཕོའི་ཁྲིམས་ཉིས་བརྒྱ་ལྔ་བཅུ་རྩ་གསུམ་བསྲུང་ངོ་། །མོར་གྱུར་ན་མོའི་ཁྲིམས་
[206a.3]སུམ་བརྒྱ་དྲུག་ཅུ་རྩ་བཞི་བསྲུང་ངོ་། །དེའི་ཚེ་བདག་གིས་བྱེད་དོ། །དགེ་སློང་བསམ་གཏན་དུ་ཞུགས་ཏེ་དེའི་ཚེ་ན་དགྲ་བཅོམ་པར་འགྱུར་བ་ཞིག་བསད་ནའང་ཕས་ཕམ་པ་དང་མཚམས་མེད་པ་གཉིས་ཡོད་དོ། །དེའི་ཚེ་ཉིད་ནི་དགྲ་བཅོམ་པར་མ་གྱུར་གྱི་ཕྱིས་རིང་པོ་མི་ཐོགས་པར་
[206a.4]དགྲ་བཅོམ་པར་འགྱུར་བ་ཞིག་ལ་གསད་#པའི་ཕྱིར་མཚོན་གྱིས་བཏབ་ན་འཕྲལ་དུ་ནི་མ་ཤིའི་ཕྱིས་དགྲ་བཅོམ་པར་གྱུར་ཏེ་ཤི་ཡང་ཕས་ཕམ་པར་ཟད་དེ་མཚམས་མེད་པར་མི་འགྱུར་རོ། །གཞན་ལས་སྐྱེས་པའང་བདག་གི་རྒྱུད་མ་ཡིན་པ་མ་ཡིན་ནོ། །རྒྱལ་པོ་ཨ་ཤྭ་
[206a.5]ཀ་ལ་ཚང་པ་#ཞིག་གིས་ས་མུ་དྲའི་ཕ་རོལ་གྱི་བྲག་#གི་དྲུང་ན་སྒོ་ང་ཆེ་བ་ལ་བཟང་བ་གཉིས་ཤིག་རྙེད་དེ་ཕུལ་ནས་སྒོ་ང་དེ་ཚོང་#བྱས་ཏེ་བཞག་པ་ལས་སྒོ་ངའི་ནང་ནས་མི་གཉིས་ཤིག་བྱུང་སྟེ་དེ་གཉིས་བསྙེན་#པར་རྫོགས་པར་གྱུར་ཏེ་དེ་ལྟ་བུ་ཕ་མ་མི་མ་ཡིན་པ་བྱོལ་སོང་ལས་སྐྱེས་པ་བསད་ནའང་
[206a.6]ཕས་ཕམ་པར་འགྱུར་རོ། །རྒྱུད་གཞན་ལྟ་བུ་སྤྱོད་པ་བསད་ན་ཡང་ངོ་། །དགེ་སློང་ལས་ར་ལུག་གམ་གཞན་གྱི་གཟུགས་སུ་སྔགས་སམ་སྨན་གཅིག་གིས་སྤྲུལ་ཅིང་འདུག་པ་ལ་མིར་མི་ཤེས་བཞིན་དུ་བསད་ཀྱང་གསོད་པའི་ཚེ་ཉེས་བྱས། ཤི་ན་ཕམ་པར་འགྱུར། མིར་ཤེས་
[206a.7]ཏེ་བསད་ན་ཉེས་བྱས་དང་སྦོམ་པོ་དང་ཕམ་པ་གསུམ་ཆར་ཡོད་དོ། །གནས་གཞན་དུ་གྲུབ་ན་གཞན་མ་ཡིན་ནོ། །དགེ་སློང་ཕོ་མོ་དང་དགེ་སྦྱོང་མ་ཡིན་#ཕོ་མོ་དང་དགེ་སློབ་མ་དང་ཁྱིམ་པ་ལ་སོགས་པ་གང་བསད་ཀྱང་ཕམ། བྱིས་པ་དང་རྒན་པོ་དང་མངལ་ན་འདུག་པ་དང་གཞོན་ནུ་
[206b]
[206b.1]དང་འདི་རྣམས་ལས་གང་བསད་ཀྱང་ཕམ་པར་འགྱུར་རོ། །དེའི་ཉེས་པ་མེད་པར་ཞུགས་ནས་#བཅད་པའོ། །ལྷག་མར་འགྱུར་བའི་ཁང་པ་ཞིག་བརྩིག་#བརྩིག་པ་ལས་དགེ་སློང་དེ་ཁྱིམ་པར་ཞུགས་ནས་བརྩམས་པའི་ཉེས་པ་ཅི་ཡོད་དུ་ཟད་དེ་ཉེས་པ་གཞན་ཡོད་པར་མི་བརྩི་སྟེ་
[206b.2]སླར་དགེ་སློང་དུ་ཞུགས་ཏེ་ཁང་པ་དེ་བརྩིགས་#ན་ཡང་ཐོག་མ་བརྩམས་#པ་ཚུན་ཆད་ཀྱི་ཉེས་བྱས་བརྩིས་ཏེ་བསྡུས་ནས་ལྷག་མར་མི་འགྱུར་གྱི་ཕྱིར་ནམ་ཞུགས་ནས་འཕྲོ་ལས་བརྩིགས་པའི་ཉེས་པ་ཅི་ཡོད་པ་ལ་#ལོགས་ཤིག་ཏུ་བརྩིའོ། །གདིང་བ་ཞིག་བྱ་བར་བརྩམས་པ་ལས་
[206b.3]སླར་ཁྲིམས་ཕུལ་#པ་ཡང་དེ་དང་འདྲའོ། །བཏང་ཡང་ངོ་། །ཁང་པ་དང་གདིང་བ་བྱེད་བྱེད་པ་ལས་འཕྲོ་བོར་ཏེ་བཏང་ན་ཡང་སྔ་མ་ཅི་ཙམ་ཟིན་པ་ཕན་ཆད་ཀྱི་ཉེས་བྱས་ནི་ཡོད་དོ། །བཏང་བ་ཚུན་ཆད་ཀྱི་ཉེས་བྱས་ནི་མི་བརྩིའོ། །དུ་མ་དངོས་པོ་གཅིག་ལས་བཅས་པ་ཇི་སྙེད་པར་བྱས་
[206b.4]པའོ། །རིགས་ངན་ཀོ་#ལོང་འདི་ཞེས་སྨྲས་ན་སྐྱོན་གྱི་ལྟུང་བ་ཡང་གཉིས་ཡོད། {བརྫུན་,རྫུན་}གྱི་ལྟུང་བ་ཡང་གཉིས་ཡོད་པ་དང་ཡང་གཅིག་ཏུ་ན་ཕྱི་དྲོ་ཟན་ཟ་ཞིང་འདུག་པ་ལ་ཅི་བྱེད་ཅེས་འདྲི་ན་ཅང་མི་བྱེད་ཅེས་སྨྲ་བ་ལ་ཕྱི་དྲོ་ཟན་ཟོས་པའི་ལྟུང་བ་གཅིག །{བརྫུན་,རྫུན་}གྱི་ལྟུང་བ་གཅིག་དང་
[206b.5]གཉིས་ཡོད། མེ་མར་གྱི་འོད་ལ་རབ་ཏུ་མ་རྫོགས་པའི་བུད་མེད་དང་ཉལ་བ་ལ་མེ་མར་གྱི་འོད་ལ་ཉལ་བའི་ཉེས་བྱས་གཅིག་དང་བུད་མེད་དང་ཉལ་བའི་ལྟུང་བ་གཅིག་དང་རབ་ཏུ་མ་རྫོགས་པ་དང་ཉལ་བའི་ལྟུང་བ་གཅིག་ཡོད་པ་བཞིན་དུ་ཉེས་བྱས་གཅིག །བྱུང་བ་ལས་ལྟུང་བ་
[206b.6]དང་ཉེས་བྱས་མང་དུ་ཡོད་པར་རིག་པར་བྱའོ། །དེ་ཆད་པ་#དེར་ཆུད་དོ། །ཕས་ཕམ་པ་བཞི་ནི་དཔེར་རྒྱལ་པོ་དང་འདྲ་སྟེ་རྒྱལ་པོའི་ས་རིས་སུ་གཏོགས་པའི་འབངས་ཐམས་ཅད་རྒྱལ་པོའི་འཁོར་དུ་ཆུད་རིས་སུ་གཏོགས་ཏེ། དེ་བཞིན་དུ་ཕས་ཕམ་པ་#ཡང་སོ་སོའི་འཁོར་དུ་
[206b.7]ལྷག་མ་#དང་ལྟུང་བ་དང་ཉེས་བྱས་ཡན་ཆད་ཆ་འདྲ་བ་རྣམས་གཏོགས་ཤིང་ཆུད་དེ་ཐམས་ཅད་ཕས་ཕམ་པའི་སྡེར་འདྲ་འདྲར་བསྡུའོ། །མི་ཚངས་པར་སྤྱོད་པའི་ནང་དུ་བུད་མེད་དང་#ཞག་ཏུ་ཉལ་བ་དང་དགེ་སློང་མ་ལ་མ་བསྒོས་པར་ཉི་མ་ནུབ་ཏུ་ཆོས་འཆད་པ་དང་དབེན་པ་ན་འགྲེང་
[207a]
[207a.1]པ་དང་འདུག་པ་དང་བུད་མེད་ལ་འཆད་པ་དང་བུད་མེད་ལམ་གྲོགས་སུ་ཁྲིད་པ་ལ་སོགས་པ་ལྟུང་བ་དང་། ཉེས་བྱས་ཀྱི་ནང་ནས་བུད་མེད་ལས་ཉེས་པར་འགྱུར་ཞིང་མི་ཚངས་པའི་ཆར་གཏོགས་པ་ཐམས་ཅད་མི་ཚངས་པའི་ཕས་ཕམ་པའི་ནང་དུ་བསྡུའོ། །
[207a.2]བྱིན་ལེན་མ་བྱས་པ་དང་གཉེན་མ་ཡིན་པ་ལ་ཟས་དང་གོས་སློང་བ་དང་། མ་བོས་པར་ཆོས་སྟོན་ལ་སོང་བ་ལ་སོགས་པ་རྐུ་བ་དང་ཆ་འདྲ་ཞིང་ཐུག་ཐུབ་ཏུ་བྱེད་དོ་ཅོག་མ་བྱིན་#པར་ལེན་པའི་ཕས་ཕམ་པའི་ནང་དུ་བསྡུའོ། །དགེ་སློང་ལ་#བརྡེག་པ་དང་གཟས་པ་དང་གནོད་པར་བྱེད་
[207a.3]དོ་ཅོག་ལྟུང་བ་སྡེ་བཞིའི་ནང་ནས་གསོད་པའི་ཆར་གཏོགས་ཤིང་འདྲ་བ་འབྱུང་ངོ་ཅོག་སྲོག་གཅོད་པའི་ནང་དུ་བསྡུའོ། །སྐྱོན་ནས་འབོད་པ་དང་ཤེས་བཞིན་གྱི་ལྟུང་བ་ལ་སོགས་པ་སྨྲས་པའི་ཚིག་ལ་ཉེས་པར་འགྱུར་རོ་ཅོག་{བརྫུན་,རྫུན་}གྱི་ཆར་གཏོགས་ཤིང་འདྲ་བ་ཀུན་བླ་མ་མིའི་
[207a.4]ཆོས་སུ་སྨྲ་བའི་ནང་དུ་བསྡུའོ། །ཐམས་ཅད་དུ་ཕྱུང་བ་ནི་མཐའ་མ་མ་ཡིན་ན་དགེ་འདུན་གྱི་#ལྷག་མའོ། །སྐྱེས་པའི་སྒོ་གཉིས་དང་བུད་མེད་ཀྱི་སྒོ་གསུམ་དུ་མི་ཚངས་པར་སྤྱད་དེ་ཁུ་བ་མ་ཕྱུང་ཡང་ཕམ་པའོ། །བུད་མེད་ཆུང་ངུ་མི་ཚངས་པར་སྤྱད་དུ་མི་བཟོད་པ་ལ་མི་ཚངས་
[207a.5]པར་སྤྱད་དེ་ཁུ་བ་བྱུང་ཡང་སྦོམ་པོའོ། །དེ་བཞིན་དུ་ཁ་དང་རྐུབ་ཀྱི་སྒོར་བྱས་ཏེ་གྲུབ་ཀྱང་སྦོམ་པོའོ། །སྟེང་ཆུང་ཞིང་བྱིས་པ་ཡིན་པས་དགའ་བའི་ཤས་ཆུང་བའི་ཕྱིར་རོ། །མགོ་བཅད་པའི་ཁ་དང་སྒོ་གསུམ་ཉམས་པ་དང་ཕག་བཅོས་པ་མི་ཚངས་པར་སྤྱད་པ་#ནི་སྦོམ་པོའོ#། །
[207a.6]སྒོ་གསུམ་ཉམས་པ་ལ་བྱས་པ་ལ་སོགས་པ་ནི་ཕམ་པའོ། །སྒོ་གསུམ་ཉམས་པར་བྱས་ཏེ་ཁུ་བ་ཕྱུང་#བ་ནི་ལྷག་མ་གཅིག་དང་ལྷག་མའི་སྦོམ་པོ་གཅིག་དང་ཉེས་བྱས་ཀྱང་ཡོད་དོ། །བྱས་པ་དུ་མའི་འབྲས་བུ་ལྟུང་བར་མི་གཞག་གོ། །གསེར་ཕྱེའམ་པ་ནེའམ་#དོང་
[207a.7]ཙེའམ་འགྲོན་བུའམ་ནས་འབྲས་ལ་སོགས་པ་ཕུང་པོར་འདུག་པ་ལ་སྔ་#ཕྱིར་ཚག་བུར་བླངས་ཤིང་རྐུ་ན་ཅི་ཙམ་ཐོབ་ཀྱང་རུང་ཕུང་པོ་མ་ཟད་ཀྱི་བར་དུ་རིན་ཐང་མ་ཚང་ན་ཕམ་པར་མི་འགྱུར་རོ། །དགེ་སློང་ལམ་དུ་ཞུགས་ཏེ་བལ་རྙེད་པའི་ལྟུང་བ་ཡང་ཞྭ་དང་ལྕག་ཕོད་#ལ་སོགས་པའི་
[207b]
[207b.1]རྒྱུ་ཙམ་སྔ་ཕྱིར་ལན་མང་དུ་བསྐྱས། དེ་ཁྱེར་བ་ནི་བསྐྱ་བ་རྫོགས་ནས་བལ་ཅི་ཙམ་ཐོབ་ཀྱང་སྔ་ཕྱིར་བསྐྱས་པས་ལྟུང་བར་མི་འགྱུར་རོ། །ཁྱིམ་པ་#དད་པས་ཟན་བྱིན་ཏེ། ལྷུང་བཟེད་གསུམ་ལས་ལྷག་ན་ལྟུང་བ་ཡང་སྔ་ཕྱིར་ལྷུང་བཟེད་རེ་རེ་ནས་བསྐྱས་ན་ལྷུང་བཟེད་དུ་ཐོབ་ཀྱང་ལྟུང་
[207b.2]བར་མི་འགྱུར་རོ། །ཕྱེད་བྱས་ན་ཕྱེད་བྱེད་པའོ། །གདིང་བ་གསར་དུ་བྱས་རྐེད་ཆད་དུ་བཏང་ན་ལྟུང་བ་#ཕྱེད་དེ་ཉེས་བྱས་སོ། །གོས་བྱིན་ཏེ་སླར་ཕྲོགས་པ་ཡང་ལག་པས་བཟུང་སྟེ་ཕྲོགས་པ་ལས་སླར་བཏང་ན་ཉེས་བྱས། དེ་བཞིན་དུ་གཉེན་མ་ཡིན་པ་ལ་གོས་འཁྲུ་བ་དང་
[207b.3]{བརྫུན་,རྫུན་}དུ་སྨྲ་བ་དང་གོས་འཐག་ཏུ་བཅོལ་བ་ལ་སོགས་པ་ཀུན་རངས་པར་མ་བྱས་ཀྱི་ཕྱེད་ཙམ་ནས་རྐེད་ཆད་དུ་བཏང་བ་ནི་ཉེས་བྱས། ཁ་ན་མ་ཐོ་བ་འབྲི་བའི་ཆ་ལས་ན་འབྲིའོ#། །ལྟག་ཏུ་ཕས་ཕམ་པ་དང་#དགེ་འདུན་གྱི་ལྷག་མ་ལ་སྐུར་ནས་#ལྷག་མ་དང་ལྟུང་བའོ་ཞེས་དམིགས་བསྟན་པ་ཡིན་
[207b.4]ན་ལྟུང་བར་འགྱུར་བ་ཞིག་ལས་སྐུར་#ན་ཉེས་བྱས། ཉེས་བྱས་ལས་སྐུར་#ན་ཉེས་བྱས་ཡང་བའོ། །ཐམས་ཅད་དུ་ཐེ་ཚོམ་དུ་ཞུགས་ན་བསམས་པའོ། །བདག་གི་དགྲ་ཞིག་གསད་#པར་སོང་སོང་བ་ལས་བདག་གི་ཕ་དང་གཉིས་གོས་འདྲ་བའི་ཕྱིར་ཐེ་ཚོམ་ཟོས་ནས་གང་ཡིན་གཏོལ་
[207b.5]མེད་པར་བསད་ན་ཕ་ཡིན་པར་གྱུར་ན་ནི་མཚམས་མེད་པ་དང་ཕམ་པ་གཉིས་ཀ་ཡོད་དོ། །དགྲ་བོ་ཡིན་ན་ཕམ་པར་ཟད་དོ། །མི་གསོད་དུ་སོང་སོང་བ་ལས་མུན་པའི་ཁྲོད་ལྟ་བུ་ན་ཕྱུགས་སམ་མི་ཡིན་དུ་གཏོལ་མེད་དེ་ཐེ་ཚོམ་ཟ་བཞིན་དུ་བསད་ན་མི་ཡིན་ན་ནི་གསོད་པར་སྦྱོར་བའི་ཚེ་ཉེས་
[207b.6]བྱས། བསད་ན་ཕམ་པའོ། །ཕྱུགས་ཡིན་ན་ནི་གསོད་པར་སྦྱོར་བའི་ཚེ་ཉེས་བྱས་སྦོམ་པོ་གསོད་#པས་ན་ལྟུང་བའོ། །འདུ་ཤེས་ཀྱིས་ན་སྦྱོར་བའི་ཡན་ལག་གོ། །ཕྱུགས་ཡིན་པར་ཤེས་ཏེ་བསད་པ་ལས་མི་ཡིན་པར་གྱུར་ན་#སྦྱོར་བའི་ཚེ་ལྟུང་བའི་ཉེས་བྱས། བསད་པས་ནི་ཕམ་
[207b.7]པའོ། །མི་ཡིན་པར་བསམས་ཏེ་བསད་#པ་ལས་ཕྱུགས་ཡིན་པར་གྱུར་ན་གསོད་པར་སྦྱོར་བའི་ཚེ་ཕམ་པའི་#ཉེས་བྱས་དང་#སྦོམ་པོ་ཡོད་དོ། །བྱོལ་སོང་ཡིན་པས་བསད་པ་ནི་ལྟུང་བའོ། །བསམ་#པ་དེ་ལས་སོ། །ཕྱུགས་ལ་བསད་པའི་ཕྱིར་མདའ་འཕངས་པ་ལས་དེ་ལ་མ་ཕོག་སྟེ་
[208a]
[208a.1]མི་ཞིག་ལ་ཕོག་སྟེ་ཤི་བ་ནི་བྱོལ་སོང་བསད་པར་སྦྱར་བས་ཉེས་བྱས། མི་ཤི་བ་ནི་ཉེས་མེད་དོ། །དགེ་སློང་གཞོན་ནུ་ཞིག་གིས་ཕ་རྒན་པོ་འགྲོ་མི་ཕོད་པ་ལ་གསོད་#སེམས་མེད་ཀྱི་མྱུར་དུ་ཕྱིན་པར་བྱ་བའི་ཕྱིར་ལེགས་#པར་བསམས་ཏེ་ཕུལ་ཞིང་ཁྲིད་པ་ལས་
[208a.2]བུབ་སྟེ་ཤི་བ་ནི་ཕའི་{གླད་པ་,ཀླད་པ་}#ལ་སྦྲང་མ་#ཟ་བ་ལ་བུས་སྐྲོད་#པ་དང་སྦྲང་མ་འགྲོར་མ་རུང་སྟེ་ཚིག་#པ་ཟོས་ནས་སྦྲང་མ་ལ་བརྡེག་པའི་ཕྱིར་བེར་ག་གཅིག་བསྣུན་པ་དང་ཕ་གླད་#པ་གས་ཏེ་ཤི་བའི་ཚེ་སྔ་མའི་ལན་དུ་ལྟག་མ་ལྟར་ཕ་ཤི་བའི་འབྲས་བུར་སྨིན་པ་ཡིན་ཏེ་གསོད་#སེམས་མེད་པས་
[208a.3]ཕས་ཕམ་པའི་ཉེས་པ་མེད་དོ། །མི་ཚངས་པར་སྤྱོད་པ་དང་ཁུ་བ་ཕྱུང་བ་ཡང་མ་ཡིན་ནོ། །མི་ཚངས་པར་སྤྱད་པའི་ཕྱིར་བུད་མེད་དང་དུས་བྱས་ནས་མི་ཚངས་པར་སྤྱད་པའི་ཕྱིར་#ཟིན་པ་དང་བུད་མེད་དུས་བྱས་པ་མ་ཡིན་ཏེ་གཞན་ཞིག་ན་ཐོག་#མ་དམིགས་པའི་བུད་མེད་མ་ཡིན་པས་ཕམ་པར་མི་
[208a.4]འགྱུར་བ་མ་ཡིན་ཏེ་ཕས་ཕམ་པའོ། །མུན་པ་ཁྲོད་ན་རྟ་དང་མི་ཚངས་པར་སྤྱོད་པར་བསམས་ཏེ་སྤྱད་པ་ལས་དྲེའུ་ཞིག་ལ་མི་ཚངས་པར་སྤྱད་པར་གྱུར་ནའང་འདུ་ཤེས་མི་བརྩོན་#ཏེ་ཕས་ཕམ་པའོ། །མཆན་ཁུང་དུ་ཁུ་བ་དབྱུང་བར་བསམས་ཏེ་བྱས་པ་ལས་ཟིན་པའི་འོག་ཏུ་བརླ་
[208a.5]ལ་སོགས་པ་གཞན་ཞིག་ཏུ་ཕྱུང་བར་གྱུར་ན་འདུ་ཤེས་མི་བརྩན་#ཏེ་ལྷག་མར་འགྱུར། མི་བདེན་པ་ཉན་པ་ཡང་ངོ་། །བླ་མ་མིའི་#ཆོས་མི་དེ་ལ་སྨྲའོ་ཞེས་བསྔོས་ཏེ་སྨྲས་པ་ལས་མི་གཞན་ཞིག་ལ་སྨྲས་#ན་ཡང་ཕམ་པར་འགྱུར་རོ། །ཁྲིམས་དབུལ་བ་ཡང་མི་འདི་ལ་ཁྲིམས་
[208a.6]དབུལ་ལོ་ཞེས་བསྔོས་ཏེ་སྨྲ་བར་བསམས་པ་ལས་གཞན་ཞིག་ལས་#ཁྲིམས་དབུལ་ལོ་ཞེས་བྱས་ན་སྔར་དམིགས་པ་མི་བརྩན་#ཏེ་ཕུལ་བར་འགྱུར་རོ། །ཡན་ལག་ཐམས་ཅད་དུ་བཟུང་བར་འགྲོར་རུང་ན་བསྙེན་ནུས་པའོ། །དགེ་སློང་གིས་མི་ཚངས་པར་སྤྱད་པ་ལས་ཕ་རོལ་པོ་
[208a.7]དང་འཕགས་པར་ཆེ་ཆུང་ཁྱེར་ཏེ་ལུས་དང་མཚན་ཚུན་ཆད་དུ་མི་མཐུན་ཞིང་མི་འབྱོར་པ་ཞིག་ཡིན་ན་ཕམ་པར་མི་འགྱུར་རོ། །འབྲི་བ་ནི་ཚུན་ཆད་པ་གཞན་ནོ། །འོག་ནས་འབྱུང་བའི་འདི་མན་ཆད་ནི་ཉེས་པ་འབྲི་བར་འགྱུར་ཏེ་བུད་མེད་རྔོན་ཅན་ནམ་ཤུ་བ་ཅན་ནམ་ངན་སྐྱུགས་ཀྱིས་
[208b]
[208b.1]བསྐུས་པ་ལ་བཟུང་ན་སྦོམ་པོར་འབྲི་བ་ལྟ་བུ་ལ་བྱའོ། །དེ་ལས་ཀྱང་དུ་མར་བྲལ་ནའོ། །བུད་མེད་ཤུ་བ་ཅན་ལ་བདག་གི་ལག་ཀྱང་ཤུ་བའམ་རྔོ་ཅན་གྱིས་བཟུང་ན་ཉེས་#སོ། །མིར་ཕྱུགས་ཀྱང་ངོ་། །ཕྱུགས་ལ་བཟུང་བ་ཡང་མཆུའམ་མོ་མཚན་ནམ་སྙིལ་#ལ་སོགས་པ་སྤུ་
[208b.2]མེད་པ་ལ་བཟུང་བ་ནི་སྦོམ་པོའོ། །སྤུ་དང་བལ་བཟུང་བ་ནི་ཉེས་བྱས་བདག་གི་ལག་པ་ཤུ་བ་ཅན་གྱིས་ཕྱུགས་ཀྱི་ཤ་ལས་བཟུང་ཡང་ཉེས་བྱས། རྫུ་འཕྲུལ་མ་ཡིན་པའི་ཆོས་རེག་པ་ལ་#མ་གཏོགས་ཏེ་ཡན་ལག་གོ། །འཕྲུལ་པའི་བུད་མེད་ནམ་མཁའ་ལ་འདུག་པ་ལ་སྨྱེན་#
[208b.3]ཚིག་དང་ཀུན་སྤྱོད་སྨྲས་པ་ནི་ལྷག་མར་མི་འགྱུར་ཏེ་སྦོམ་པོའོ། །བདག་ཉིད་འཕྲུལ་ཏེ་ནམ་མཁའ་ལ་འདུག་ནས་བུད་མེད་ལ་སྨྱེན་#ཚིག་དང་ཀུན་སྨྲ་བ་#ནི་བདག་གི་དབང་འགྱུར་བས་ལྷག་མར་འགྱུར་རོ། །ཟེད་ཟེད་པོ་མེད་པར་རེག་ན་ཡང་ངོ་། །ལྷག་མ་རྣམས་སྦོམ་པོ་དང་ཉེས་
[208b.4]བྱས་འབྲི་བ་ནི་ཤ་རུལ་ཅིང་ཤུ་བ་ཅན་དུ་གྱུར་པས་དགའ་བའི་ཤས་ཆུང་བའི་ཕྱིར་འབྲིའོ། །ག་ག་ཚིལ་ཡང་ངོ་། །ག་ག་ཚིལ་བྱེད་པ་ཡང་ཕ་རོལ་གྱི་ཤ་ཤུ་བ་དང་རྔོ་ལ་སོགས་པས་བཏབ་པ་ལས་བྱས་ན་#ནི་ལྟུང་བ་ལས་བྲིས་ཏེ་#ཉེས་བྱས་བདག་གི་ལག་པ་རྔོ་#ཅན་གྱིས་ཕ་རོལ་རྔོན་
[208b.5]ཅན་ལ་བྱས་པ་ནི་ཉེས་བྱས་ཡང་བ། གཞན་བཞིན་དུ་སེན་མོ་དང་སོ་དང་ཤ་མེད་པའི་རུས་པ་དང་སྤུའོ། །བུད་མེད་ཀྱི་སོ་དང་སེན་མོ་དང་ཤ་ནི་མེད་ཀྱི་རུས་པ་སྣང་བ་ལ་བཟུང་བ་ནི་སྦོམ་པོའོ། །བུད་མེད་ཀྱི་སེན་མོ་དང་སོ་དང་རུས་པ་ལ་དགེ་སློང་གིའང་དེ་རྣམས་ཀྱིས་རེག་ནའང་ཉེས་
[208b.6]བྱས་སོ། །བུད་མེད་ཀྱི་ལུས་ཀྱི་སྤུ་ལ་བཟུང་ན་སྦོམ་པོའོ#། །བུད་མེད་ཀྱི་ལུས་ཀྱི་སྤུ་ལ་དགེ་སློང་གི་ལུས་ཀྱི་སྤུས་རེག་པ་ནི་ཉེས་བྱས། མི་རྒྱུད་ལ་སྤྱོད་པའོ། །ག་ག་ཚིལ་བྱེད་པ་དང་གོས་སློང་བ་དང་སྨྱེན་#བྱེད་པ་དང་སྨྱེན་ཚིག་ཏུ་#སྨྲ་བ་ལ་སོགས་#བྱོལ་སོང་དང་འདྲེ་ལས་ལྟུང་བར་#འགྱུར་གྱི་
[208b.7]མིའི་#རྒྱུད་ལས་ལྷག་མ་དང་ལྟུང་བར་འགྱུར་རོ། །རང་བཞིན་མ་སྟོར་བའོ། །སྨྱེན་#ཚིག་དང་ཀུན་སྤྱོད་དང་ག་ག་ཚིལ་ལ་སོགས་པ་དང་གོས་དང་ཟས་སློང་བ་ལ་སོགས་པ་རྣམས་ནི་སྨྱོས་ཤིང་རང་བཞིན་སྟོར་པ་ལས་བྱས་པ་ནི་ཉེས་པ་འབྲི་#བར་འགྱུར་རོ། །མི་ཚངས་པར་སྤྱོད་པ་དང་རྐུ་བ་དང་
[209a]
[209a.1]ཁུ་བ་ཕྱུང་བ་འབྲི་#བར་མི་འགྱུར་ཏེ་ལྷག་མ་དང་ཕམ་པར་འགྱུར་རོ། །དེ་བཞིན་དུ་མ་ནིང་དང་མཚན་གཉིས་པའོ། །མ་ནིང་དང་མཚན་གཉིས་པ་ལ་གོས་བསླངས་#པ་དང་གོས་བཙོས་པ་དང་ཡན་ལག་ལས་བཟུང་བ་ལ་སོགས་པ་ཡང་འབྲི་སྟེ་སྦོམ་པོ་དང་ཉེས་བྱས་
[209a.2]སུ་འགྱུར་རོ། །སྤྱོད་པ་བཞིན་དུ་རེག་པའོ། །བུད་མེད་ཆུས་ཁྱེར་བ་བཟུང་བ་དང་། །བུ་མོ་འཕང་དུ་འདུག་པ་དང་སྒོར་འདོམས་ཏེ་ཕྲད་ནས་རེག་པ་ནི་སྔོན་ཁྱིམ་མི་སྤྱོད་པ་ནི་རེག་པ་བཞིན་དུ་ཉེས་མེད་དོ། །ཕྱེད་བཞིན་དུ་ཕྱི་རོལ་གྱི་རབ་ཏུ་བྱུང་བ་དང་། མུར་འདུག་ཐལ་བ་ཅན་དང་མི་ཐོད་ཅན་#
[209a.3]ལ་སོགས་པ་ཁོ་བོ་#བདག་གི་ཆོས་ལ་རབ་ཏུ་བྱུང་བ་ལ་#གོས་དང་ལྷུང་བཟེད་བསླངས་#སམ་གོས་འཐག་ཏུ་བཅུག་གམ་གོས་ཀྱི་རིན་བྱིན་པའི་ཕྱིར་སྤགས་ཏེ་བཞག་པ་ལ་བསྐུལ་པ་ལ་སོགས་པ་བྱས་པ་ནི་འབྲི་སྟེ་ཉེས་བྱས། ཁྱིམ་མི་བཞིན་ཏེ་མ་སྐྱེས་པ་དང་ཞིག་པའི་ཡང་ངོ་། །ཡོ་བྱད་མ་
[209a.4]ཚངས་པ་#ལ་སོགས་པ་ཁྲིམས་མ་ཆགས་པ་དང་ཕས་ཕམ་པར་འགྱུར་ཏེ་ཁྲིམས་ཞིག་པ་ལ་ནི་ལྷུང་བཟེད་དང་གོས་བསླངས་པ་དང་འཐག་ཏུ་བཅོལ་བ་ལ་སོགས་པ་ནི་ཁྱིམ་པ་ལ་བྱས་པ་དང་འདྲ་བར་ལྟུང་བར་འགྱུར་རོ། །བསྙེན་པར་རྫོགས་པ་མ་ཞིག་པ་ནི་དགེ་སློང་ཕ་དགེ་སློང་མའོ། །
[209a.5]དགེ་སློང་མ་ལམ་དུ་ཞུགས་པ་དང་མཚན་མོ་ཕྱི་རོལ་དུ་གྲོགས་མེད་པར་སོང་ན་ཁྲིམས་ཞིག་པར་འགྱུར་བ་ཡང་གྲོགས་ཁྲིམས་ཆགས་ཤིང་མ་ཉམས་པར་གྲོགས་#སུ་ནུས་ཀྱི་ཁྲིམས་མ་ཆགས་པའམ་ཞིག་པ་ནི་གྲོགས་སུ་མི་ཆུད་དེ་ཞིག་པར་འགྱུར་རོ། །དགེ་སློང་ཕས་བརྡེགས་#པ་དང་
[209a.6]གཟས་པ་དང་བསྐྲད་པ་དང་ཟན་བཅད་པ་ལ་སོགས་པ་དང་ཕ་རོལ་དགེ་སློང་ཁྲིམས་ཆགས་ཤིང་མ་ཞིག་པ་ལས་ལྟུང་བར་འགྱུར་རོ། །བདག་གི་ཕྱོགས་སུ་གཏོགས་པ་ནི་མཚན་དང་ཉེ་བར་འགྲོ་བས་སོ། །དགེ་སློང་དགེ་བ་ལ་ལྟ་ཞིང་ཕྱོགས་པའི་རྣམས་ཀྱིས་མི་དགེ་བ་ལ་ལྟ་ཞིང་
[209a.7]ཕྱོགས་པའི་རྣམས་བསྐྲད་ཅིང་བརྟགས་#པ་ནི་ལྟུང་བར་མི་འགྱུར་གྱི། དགེ་བ་ནང་བསྐྲད་ཅིང་བརྡེགས་པ་དང་མི་དགེ་བ་ནང་བསྐྲད་ཅིང་བརྡེགས་པ་ལས་ལྟུང་། དགེ་སློང་མའང་དེ་བཞིན་དགེ་བ་རྣམས་ནང་བསྐྲད་པ་ལས་ལྟུང་བར་འགྱུར་རོ། །མཚན་མ་པ་ནི་དེར་ཆུད་དེ་ཁྱིམ་པ་ནི་མི་འབྲིའོ། །
[209b]
[209b.1]བདག་རང་གིས་ཐུག་#ཐུབ་ཏུ་བྱིག་ཤུའི་#ཚུལ་དུ་མགོ་བྲེགས་ཏེ་ཞུགས་ནས་མཁན་པོ་དང་སློབ་དཔོན་མེད་པས་ཁྱིམ་པ་དང་འདྲ་བར་བལྟ་སྟེ་ཁྱིམ་པ་ལས་མི་རུང་བའི་རྣམས་ཀྱང་ཐུག་#ཐུབ་ཏུ་ཞུགས་པ་ལ་བྱས་ན་ལྟུང་བ་དང་ཉེས་བྱས་ལ་སོགས་པ་སོ་སོར་དེ་བཞིན་དུ་འགྱུར་རོ། །ཁྱིམ་
[209b.2]པར་བྱར་རུང་བའི་རྣམས་ཀྱང་དེ་བཞིན་དུ་ཐུག་#ཐུབ་ཏུ་ཞུགས་པས་བྱར་རུང་ངོ་། །འདུལ་བ་འཛིན་པ་ཁ་ཅིག་ན་རེ་ཁྱིམ་པ་དང་མི་འདྲ་སྟེ་མུར་འདུག་རབ་ཏུ་བྱུང་བ་དང་འདྲ་བར་ཉེས་བྱས་སུ་འགྱུར་རོ་ཞེས་བཤད། རབ་ཏུ་བྱུང་བའི་རྫས་བརྟགས་པར་ཚང་བཞིན་པ་ལ་སོགས་པ་ཡང་ངོ་། །
[209b.3]གོས་སྔགས་ཀྱིས་མ་ཐེབས་ཏེ་ཞག་འདས་ན་ལྟུང་བར་འགྱུར་བ་ནི་དགེ་སློང་གིས་#གོས་སུ་བརྟགས་པ་རས་#ལ་སོགས་པ་རྣམ་པ་བདུན་ལས་སྔགས་ཀྱིས་མ་ཐེབས་ན་སྤང་བའི་ལྟུང་བར་འགྱུར་རོ། །གོས་མ་བརྟགས་པ་རེའུ་#དང་རྔ་མོ་ལ་སོགས་པ་སྔགས་ཀྱིས་མ་ཐེབས་ཏེ་ཞག་འདས་
[209b.4]པ་ནི་སྤང་བར་མི་འགྱུར་ཏེ་ཉེས་བྱས་སོ། །གཉེན་མ་ཡིན་པའི་ཁྱིམ་པ་ལ་གོས་བླངས་པ་ཡང་བརྟགས་པ་བསླངས་པ་ལས་སྤང་བའི་ལྟུང་བར་འགྱུར་རོ། །མ་བརྟགས་པར་བསླངས་པ་ནི་ཉེས་བྱས་སོ། །ལྷུང་བཟེད་སྔགས་ཀྱིས་མ་ཐེབས་ཏེ་ཞག་འདས་པ་ན་སྤང་བའི་ལྟུང་བར་
[209b.5]འགྱུར་བ་ཡང་ཁ་དོག་བཙོས་ཤིང་ཚད་དུ་ཕྱིན་པ་སྔགས་མ་ཐེབས་ན་སྤང་བའི་ལྟུང་བར་འགྱུར་རོ#། །གཉེན་མ་ཡིན་པའི་ཁྱིམ་པ་ལས་ལྷུང་བཟེད་བཟང་པོ་ལྷག་པ་བསླངས་ན་སྤང་བར་འགྱུར་བ་ཡང་ཚད་མ་ཁ་དོག་བསྒྱུར་བ་ཐོབ་ན་སྤང་བར་#འགྱུར་རོ། །བདག་གི་དོན་དེ་ལ་གཙོ་བོར་བ་
[209b.6]ཡང་ངོ་། །གཉེན་མ་ཡིན་པ་ལས་ལྷུང་བཟེད་དང་གོས་དང་ཟས་བསླངས་པ་ལྟུང་བར་འགྱུར་བ་ཡང་བདག་གི་ཕྱིར་བསླངས་པ་ལས་སྤང་བར་འགྱུར་རོ། །གཞན་གྱི་ཕྱིར་བསླངས་ན་ཉེས་བྱས་སུ་འགྱུར་རོ#། །གསོལ་བ་ནི་དོན་ཆུད་པས་ནའོ། །གཉེན་མ་ཡིན་པ་#གོས་དང་ཟས་དང་
[209b.7]ལྷུང་བཟེད་སློང་བ་དང་ཤེས་བཞིན་གྱིས་#{བརྫུན་,རྫུན་}སྨྲ་བ་ལ་སོགས་པ་སྐད་མཐུན་ཞིང་བརྡ་ཕྲད་དེ་དོན་ཆུད་པའི་མི་ལ་བྱས་ན་ལྟུང་བར་འགྱུར་རོ། །བརྡ་མི་ཕྲད་པ་ལ་བྱས་པ་ནི་བརྡས་དོན་གོ་ཡང་ཉེས་བྱས་སོ། །སྨྲ་ཞིང་ཆུད་པ་སྟེ་གསོད་#པ་དང་བདག་གི་ཕྱིར་བརྐུས་པ་ནི་མ་ཡིན། སྲོག་
[210a]
[210a.1]གཅོད་པ་དང་མ་བྱིན་པར་ལེན་པ་ནི་མདོ་ལྟག་མ་ལྟར་སྐད་མི་མཐུན་ཞིང་བརྡ་མི་ཕྲད་པ་ལ་ཉེས་པར་མི་འགྱུར་བ་མ་ཡིན་གྱི་བརྡ་མི་ཕྲད་པ་ལ་བྱས་ཀྱང་ཕམ་པར་འགྱུར་རོ། །བརྡས་བསྟན་ཏེ་གོ་ནས་བྱེད་དུ་བཅུག་ན་ཕམ་པར་འགྱུར་རོ། །ཡི་དམ་བཅས་པ་ནི་དེར་མ་ཡིན། 
[210a.2]ལྐུགས་པ་དང་འོན་པ་ཁར་མ་སྨྲས་པ་སེམས་ལ་ཡི་དམ་བཅས་པ་ཡང་ཡི་དམ་དུ་འགྱུར་ཏེ་སྡིག་བྱས་པ་ཡིད་ཀྱིས་མཐོལ་ན་ཡང་ཚངས་པར་འགྱུར། སངས་རྒྱས་ལ་ཕྱག་འཚལ་བ་དང་སྐྱབས་སུ་འགྲོ་བ་དང་ཁར་སྨྲ་མ་ནུས་ཀྱང་བསོད་ནམས་སུ་འགྱུར་རོ། །འོན་པ་དང་གླེན་པ་དང་ལྐུགས་
[210a.3]པ་གསུམ་ཆར་འདུས་པའི་མི་ནི་ཡི་དམ་བཅས་པར་མི་ཆུད་དོ། །སྣོད་དེའོ། །ཆོས་གོས་དང་ལྷུང་བཟེད་ལ་སོགས་པ་སློང་བ་དང་{བརྫུན་,རྫུན་}དུ་སྨྲ་བ་ནི་ཕ་རོལ་གྱི་མི་དེ་བདག་དང་བརྡའང་ཕྲད་པ་#ལ་དེས་གཞན་ལའང་སློང་ནུས་པ་ཞིག་ལ་བྱས་པ་ནི་ལྟུང་བར་འགྱུར་རོ། །གཞན་ལ་སློང་མི་ནུས་
[210a.4]པ་ཞིག་ལ་སྨྲས་པ་ནི་ལྟུང་བར་མི་འགྱུར་ཏེ་འབྲིའོ#། །ངག་གིས་སོ། །{བརྫུན་,རྫུན་}དང་སྨྱེན་#ཚིག་ལ་སོགས་པ་ནི་བདག་གི་ཁ་ནས་ཚིག་ཏུ་སྨྲས་པ་ལས་ལྟུང་གི་བརྡ་དང་མཚན་མས་བྱས་པ་ནི་འབྲི་སྟེ་ཉེས་བྱས་སོ། །ཁར་ཚིག་ཏུ་མ་སྨྲས་ཀྱང་ཉེས་པར་འགྱུར་བ་ཡོད་དེ། སྨྱེན་ལྟ་བུ་བརྡ་གོ་
[210a.5]བར་#ལྷག་མར་འགྱུར། ཀུན་སྤྱོད་དང་སྨྱེན་#ཚིག་དང་སློང་བ་ཡང་ཁར་ཚིག་ཏུ་སྨྲས་པ་ལས་ལྷག་མ་དང་ལྟུང་བར་འགྱུར་རོ། །རང་གིས་སོ། །ཟས་དང་གོས་ལ་སོགས་པ་ནི་#སློང་བ་ལ་སོགས་པ་ནི་བདག་ཉིད་ཀྱིས་བསླངས་པ་ལས་ལྟུང་བར་འགྱུར་གྱི་འཕྲིན་དང་ཡི་གེ་ལ་སོགས་
[210a.6]པས་བྱས་པ་ནི་འབྲི་སྟེ་ཉེས་བྱས། མ་བྱིན་པར་ལེན་པ་དང་སྲོག་གཅོད་པ་ལ་སོགས་པ་ནི་བདག་ཉིད་ཀྱིས་མ་བྱས་ཀྱང་གཞན་ལ་བྱེད་དུ་བཅུག་ནའང་ཕམ་པར་འགྱུར་རོ། །བདག་གིས་བརྗོད། སྨྱེན་#ཚིག་དང་ཀུན་སྤྱོད་དང་གཉེན་མ་ཡིན་པ་ལ་གོས་དང་ཟན་སློང་བ་ལ་སོགས་པ་ནི་
[210a.7]བདག་ཉིད་ཀྱི་ཕྱིར་སྨྲས་ཤིང་བརྗོད་པ་ལས་ལྷག་མ་དང་ལྟུང་བར་འགྱུར་གྱི་གཞན་གྱི་ཕྱིར་བསླངས་ཤིང་བརྗོད་པ་ནི་འབྲི་སྟེ་ཉེས་བྱས་སོ། །བདག་གིས་བསྔོས་ན་བྱེད་པའོ། །ས་བོན་དང་རྩི་ཤིང་འཇོམས་པ་དང་མེ་འབུད་ལ་སོགས་པ་#བདག་གིས་མངོན་སུམ་དུ་བྱེད་དུ་བཅུག་ན་ལྟུང་། མངོན་
[210b]
[210b.1]སུམ་པ་#ཡིན་པར་བྱོས་ཤིག་ཅེས་བསྒོ་སྟེ་#བྱེད་དུ་བཅུག་པ་ནི་ཉེས་བྱས་སོ། །རྣམ་པར་འབྱེད་པར་གཏོགས་པ་ཀུན་དུ་བཤད་པ་རྫོགས་སོ།། །།པ་རི་བ་ཤ་འདི་ལ་འདུལ་བ་དྲིས་པ་དང་དངོས་པོ་དང་ཕྲན་ཚེགས་དང་བྱེ་བྲག་ཏུ་གདོན་མི་ཟ་བ་བཞིའི་མདོ་ལས་ཀྱང་འཆད་ཅིང་ཡོད་མོད་
[210b.2]ཀྱི་འདུལ་བ་རྣམ་པར་འབྱེད་པའི་ནང་ནས་འབྱུང་བ་མང་སྟེ། འདུལ་བ་རྣམ་པར་འབྱེད་པའི་ནང་དུ་གཏོགས་པར་བཤད་དེ་པ་རི་བ་ཤ་རྫོགས་སོ།། །།དངོས་པོ་བཅོ་བརྒྱད་ཡོད་པ་ལ་མགོར་རབ་ཏུ་འབྱུང་བ་དང་བསྙེན་པར་རྫོགས་པའི་ཆོ་ག་དང་གནས་བཅའ་བ་གསུམ་ལ་དངོས་པོ་རེ་
[210b.3]རེར་བརྩིའོ། །དེ་ལ་གནས་པ་ནི་རབ་ཏུ་འབྱུང་བ་དང་བསྙེན་པར་རྫོགས་པ་གཉིས་ཀའི་སྤྱིར་གཏོགས་སོ། །རབ་ཏུ་བྱུང་བ་དང་བསྙེན་པར་རྫོགས་པའི་ཆོ་ག་གཉིས་ནི་འདུལ་བ་རྣམ་པར་འབྱེད་པ་ལ་སོགས་པ་གཞིའི་ནང་ནས་ཀྱང་འབྱུང་མོད་ཀྱི་འདུལ་བ་དངོས་པོའི་ནང་ནས་ཕལ་ཆེར་
[210b.4]འབྱུང་བས་ན་གཞི་#དངོས་པོའི་ནང་དུ་གཏོགས་པར་བཤད་དོ། །བསྙེན་པར་རྫོགས་པའི་ཆོ་ག་མན་ཆད་པ་རི་བ་ཤ་འདི་ཡན་ཆད་ནི་འདུལ་བ་རྣམ་པར་འབྱེད་པའི་ནང་དུ་གཏོགས་སོ། །གསོ་སྦྱོང་གི་དངོས་པོ་འདི་མན་ཆད་མཇུག་#ཡན་ཆད་ནི་འདུལ་བ་དངོས་པོའི་ནང་དུ་གཏོགས་སོ། །#གཞི་
[210b.5]དེས་འཛིན་ནོ། །གསོ་སྦྱོང་གི་དངོས་པོ་ལ་འདི་མན་ཆད་འཆད་དེ།# རྒྱུ་བར་ཞུགས་ན་ཐུབ་པ་མི་བསྒོམ། དགོན་པའང་མི་#རུང་གྲོང་དུའང་རུང་རྒྱུ་#ཞིང་འགྲོ་བའི་ཚེ་བསམ་གཏན་མི་བྱ། འདུ་#བར་མ་ཡིན། ལམ་ཀ་དང་མི་མང་པོ་འདུ་བའི་ཁྲོད་དུ་བསམ་གཏན་མི་བྱ། འཁྲུག་པ་དང་
[210b.6]གཅན་གཟན་དང་སྨྱོན་ཐབས་ཅན་སྤང་བའི་ལྟུང་བ་#རིགས་སོ། །ཕལ་མོ་ཆེ་འཁྲུག་ཅིང་ཀླག་ཅོར་ཟེར་བ་དང་གཅན་གཟན་གྱིས་གཙེ་ཞིང་གནོད་པར་བྱེད་པ་དང་། སྨྱོན་པ་དང་སྨྱོན་ཐབས་སུ་ཀུ་རེ་བྱེད་པ་ལ་སོགས་པའི་དྲུང་དུ་བསམ་གཏན་མི་བྱ། སྤང་བའི་གནས་བྱ། དགེ་
[210b.7]འདུན་གྲོས་བྱས་ཏེ་བསམ་གཏན་གྱི་ཁང་པ་དབེན་ཞིང་ཡངས་པར་བརྩིག་པར་གསོལ་བ་དང་ཞུ་བའི་ལས་ཀྱིས་བྱ། ཁང་#བུ་གཉིས་ཀྱི་བར་གྱི་ཁྱམས་སུའོ། །བསམ་གཏན་གྱི་ཁང་པ་བྱ་བ་ནི་ཕ་རོལ་ཚུ་རོལ་ཁང་ཕྲན་དུ་བྱས་ལ་དབུས་སུ་བཀད་ས་ཁྱམས་སུ་བྱ། ལྔ་འམ་
[211a]
[211a.1]དྲུག་གོ། །ཁང་ཕྲན་བྱ་བ་ནི་མི་མང་ཉུང་ལས་ཁང་པ་མིག་ལྔ་དྲུག་ཡན་ཆད་དུ་བྱས་ཀྱང་རུང་ངོ་། །སྒོ་དང་སྒོ་ལེབ་སྒྲ་མི་ཟེར་བ་དང་དྲང་པའི་ཐབས་ཀྱང་ངོ་། །ཁང་ཕྲན་དང་དབུས་ཀྱི་བཀད་ས་སྒོ་གདོད་སྒོ་ལེབ་ཀྱང་གཞུག་སྒོ་ལྕིས་སྒྲ་མི་ཟེར་བར་ཐབས་ཅི་
[211a.2]ཡོད་པས་བྱ། སྒོ་གཅད་#ཅིང་དབྱེ་བའི་ལག་ཟུངས་ཀྱང་བཅའ། སྐར་ཁུང་ནི་བླར་སུམ་ཆ་བོར་ནས་ཕྱི་རུབ་ལ་ནང་ཡངས་ན་དགེའོ། །ཁང་པ་སྐར་ཁུང་གདོད་པའི་ཐབས་ནི་འདི་འདྲ་བར་བྱས་ནང་དུ་སྣང་ཡེལ་ཆེ་སྟེ་དེ་ལྟར་བྱའོ། །ཤར་བུ་དང་དབུས་ཀྱི་བཀད་ས་སྒོ་གདོད་#སྒོ་འཕར་
[211a.3]དང་རྐེད་གཏན་དང་གཟེར་གཏན་དང་ཟུངས་#དང་ར་རྐང་ཅན་གྱི་དབྱིག་པ་ཡང་ངོ་། །སྐར་ཁུང་གི་རྐྱེན་འདི་རྣམས་ཀྱང་བྱས་ན་རྐུན་པོ་དང་བྱ་ལ་སོགས་པ་མི་ཤོར་བར་#བྱའོ། །བཀད་སར་མི་ཤོང་ན་སྟེང་གི་ཡང་ཏོག་#ཏུ་ཡང་ངོ་། །བསམ་གཏན་བྱེད་པའི་མི་མང་སྟེ་དབུས་ཀྱི་བཀད་ས་
[211a.4]དང་ཁང་ཕྲན་དུ་མི་ཤོང་ན་ཁང་པའི་ཡང་#ཏོག་ཏུ་ཡང་ཁང་པའི་ཡང་ཏོག་བྱས་ལ་དེར་ཡང་བསམ་གཏན་བྱ། བཟེག་པའི་ཕྱིར་སྐས་བྱ། ཡང་ཏོག་ཏུ་བཟེག་པའི་ཕྱིར་བཀད་སའི་གྲྭ་#གཅིག་ཏུ་སྐས་བྱ། མི་ལྟུང་བའི་ཕྱིར་རྟེན་ཀྱང་བསྐོར། སྐས་ལས་ཕན་ཚུན་དུ་མི་ལྟུང་བར་བྱ་བའི་
[211a.5]ཕྱིར་ཕ་རོལ་ཚུལ་#རོལ་དུ་ཤིང་ཐགས་ཀྱིས་བརྟན་པར་བྱ#། དེ་ལ་མི་གཡོ་བའི་ཕྱིར་ལྕགས་ཀྱི་གཟེར་བུ་གདབ། སྐས་ཀྱི་ཤིང་ཐགས་ཀྱི་རྟེན་ལ་མི་འགུལ་#ཞིང་བརྟན་པར་བྱ་བའི་ཕྱིར་ལྕགས་ཀྱི་གཟེར་གྱིས་གདབ། ཕྱི་རོལ་དུ་སྤང་བའི་བཀད་ས་ཁང་བུའི་ཕྲེང་བ་ཡང་ངོ་། །མི་མང་སྟེ་
[211a.6]བསམ་གཏན་གྱི་སར་མི་ཤོང་ན་ཁང་པའི་ཕྱི་རོལ་ཁོ་ར་ཁོར་ཡུག་ཏུ་ཁང་ཕྲན་གྱིས་དངར་#ལ་སྒོ་ནང་དུ་བལྟ་བར་བྱ། །སྒོའི་མངོན་སུམ་དུ་སྒོ་མི་བྱ། །ཁང་ཕྲན་གྱི་སྒོ་གདོད་པ་གཅིག་གི་ཐད་ཀར་གཅིག་མི་བྱའི་#སྣོལ་དུ་བྱ་ཞིང་གདོད་དོ། །སྒོ་གང་བྱ། ཕྱི་སྒོ་ལ་སོགས་པ་སྒོ་གང་
[211a.7]བྱ། ཕུག་ཀྱང་བྱའོ། །བསམ་གཏན་གྱི་ས་བྲག་ཕུག་དང་སའི་#ཕུག་བྱས་ཏེ་དེར་བསམ་གཏན་བྱས་ཀྱང་ཉེས་མེད་དོ། །འདུག་པའི་ཕྱིར་སའི་སྟེགས་#བུ་ཡང་ངོ་། །བསམ་གཏན་དུ་འདུག་པའི་འོག་ཏུ་སའི་སྟེགས་བུ་བྱས་ཀྱང་ཉེས་མེད། ཁྲིའུ་ཡང་ངོ་། །#ཁྲིའུའི་སྟེང་དུ་བསམ་གཏན་
[211b]
[211b.1]བྱས་#ཀྱང་ཉེས་མེད། དེའི་ཁོ་ར་ཁོར་ཡུག་ཏུ་ཁྲུ་#བཞིས་འཁོར་ན་དགེའོ། །བསམ་གཏན་བྱ་བའི་ཁྲིའུ་གྲྭ་བཞི་ངོས་གཅིག་ལ་ཁྲུ་གང་ཡོད་པར་བྱས་ན་དགེ་ཞིང་རན་པར་འགྱུར་རོ། །དེ་ལས་ཆེར་བྱས་ཀྱང་ཉེས་མེད། བརྟགས་#པ་རྣམ་ལྔའོ། །ཁྲིའུའི་དྲ་བ་ལ་སོགས་པ་རྣམ་
[211b.2]པ་ལྔས་བརྟག་#ཏུ་རུང་ངོ་། །གྲེས་#མ་དང་གསོ་མ་དང་བ་ལ་རྫ་དང་ལྷས་མ་དང་སྤའི་ཤུན་ཕྲགས་#ཞེས་སོ། །ཁྲིའུའི་ཐག་པ་རྣམ་ལྔར་རུང་བ་ནི་མིང་གིས་སྨོས་པ་འདི་རྣམས་སོ། །དེ་ལ་ཤིང་བལ་ཅན་གྱི་#གདིང་། ཁྲིའུའི་སྟེང་དུ་ཤིང་བལ་ཅན་#བར་ཚངས་ཅན་གྱི་སྟན་གདིང་། དེ་
[211b.3]ལ་ཀུན་དུ་མཐོས་ལྷག་ན་དགེའོ། །སྟན་ཁྲིའུ་ལས་མཐོ་གང་འཁོར་བས་ལྷག་པར་བྱས་ན་དགེའོ། །ཨར་ཀ་དང་ཀ་ཤ་དང་ཀེ་ར་ཀ་དང་བུ་ཀ་དང་ཤལ་མ་ལི་དག་གི་ཤིང་བལ་གྱིས་གཡོགས#། སྟན་གྱི་བར་ཚངས་སུ་གཞུག་པའི་ཤིང་བལ་ནི་མིང་གིས་སྨོས་པ་འདི་རྣམས་གང་ཡང་རུང་
[211b.4]ངོ་། །བལ་དང་གསོ་མ་དང་ཤིང་བལ་དང་རས་མ་དང་ལོ་མའི་ཚོགས་དག་གིས་ཀྱང་ངོ་། །སྟན་གྱི་བར་ཚངས་སུ་གཞུག་པའི་ཤིང་བལ་མ་གཏོགས་པར་མིང་གིས་སྨོས་པ་འདི་རྣམས་ལས་བྱས་#ཀྱང་རུང་ངོ་། །གནས་པའི་ཕྱིར་དོན་གྱི་བར་དུ་སྐབས་སུ་#སྐབས་སུ་བྱ་རོག་གི་རྐང་པ་
[211b.5]སྦྱིན། སྟན་གྱི་བར་དུ་ཤིང་བལ་ལ་སོགས་པ་བཅུག་ན་ཕན་ཚུན་དུ་མི་འཆུགས་#པར་བྱ་བའི་ཕྱིར་སྐུད་#པའི་ནན་དུ་བྱ་རོག་གི་རྗེས་འདྲ་བས་མནན། གཉིད་འོང་ན་བུམ་བུ་བཅང་། བསམ་གཏན་བྱེད་པའི་དུས་ན་མི་ཡུར་བར་བྱ་བའི་ཕྱིར་བུམ་བུ་བཅངས་#ཀྱང་ཉེས་མེད་དོ། །ཐ་གུས་རྣ་
[211b.6]བ་ལ་གདགས་བུམ་བུ་ཆུས་བཀང་ལ་ཐ་གུས་རྣ་#བ་ལ་གདགས། དབྱིག་#པས་དལ་གྱིས་གཟུགས། བསམ་གཏན་པ་ཡུར་བ་བསླང་#བའི་ཕྱིར་གཅིག་ལས་གཅིག་དབྱུག་པས་དལ་གྱིས་བཙུགས་#ལ་བསླང་། མི་སྣད་པའི་ཕྱིར་བྲེ་བཞིན་དུ་བཅད་དམ་རས་མས་དཀྲི། བསླང་
[211b.7]བའི་#ཕྱིར་གཟུགས་པའི་དབྱུག་པ་མི་སྣང་བར་བྱ་བའི་ཕྱིར་ཤིང་ཁ་དྲང་པོར་བཅད་ར་དས་#ཀྱང་དཀྲི་ཕོ་ལོང་འཕང་། བསམ་གཏན་པ་ཡུར་བ་ལ་ཕོ་ལོང་འཕངས་ཏེ་བསླངས་ཀྱང་#ཉེས་མེད། ཐ་གུས་བརྟགས་#ཏེ་སླར་དྲང་། ཕོ་ལོང་འཕངས་ནས་སླར་བླངས་ཏེ་བླང་#མི་དགོས་པའི་
[212a]
[212a.1]ཕྱིར་ཐ་གུས་#གདགས། དེའི་མདུན་དུ་མེ་མར་གཞག །བསམ་གཏན་བྱེད་པའི་མདུན་དུ་མེ་མར་བུད་#དེ་གཞག་ན་མི་ཡུར་བ་ལ་ཕན། རྐང་པ་བརྐྱང་། ཡུར་ན་རྐང་པ་ཡ་གཅིག་བརྐྱང་གཞན་ཡང་ངོ་། །རྐང་པ་ཡ་གཅིག་བརྐྱང་#སྟེ་མ་ཕན་ན་རྐང་པ་གཉིས་
[212a.2]ཀ་#བརྐྱང་། བཅག །རྐང་པ་གཉིས་ཀ་བརྐྱང་སྟེ་མ་ཕན་ན་ལངས་ཏེ་བཅག་གོ། །མི་འཁྲུལ་པའི་ཕྱིར་ཐ་གུ་བྲེས་ཏེ་#སྦུ་བུར་བཅུག་ལ་ཐ་གུས་#བཏགས་ཏེའོ། །མཚན་མོ་བཅག་ན་མི་འཁྲུལ་པར་བྱ་བའི་ཕྱིར་འཆག་སར་ནམ་མཁའ་ལ་ཐག་བུས་བྲེས་ཏེ། ཐག་བུ་ལ་ཡང་མིག་
[212a.3]གམ་ཤིང་སྦུ་གུ་ཅན་བཅུག་ལ་དེ་ལ་ཡང་ཐག་བུ་ལས་ལག་པས་བཟུང་ལ་བཅག་གོ། །ལྷམ་དང་བཅས་ཏེ་མ་བཅག །འཆག་པའི་ཚེ་བསམ་གཏན་ལ་གཞན་མི་འདོགས་#པར་བྱ་བའི་ཕྱིར་ལྷམ་མི་བགོ། །བར་བུར་གྱིས་མི་བཅག་པར་དྲེའུ་རྔོག་གདིང་། འཆག་པའི་
[212a.4]གཞིར་རྡུལ་མི་ལྡང་བ་དང་རྐང་པ་ལ་མི་ཟུག་པའི་ཕྱིར་དྲེའུ་རྔོག་བཏིང་ཡང་ཉེས་མེད་དོ། །ཉི་མ་གསུམ་ཞིང་སྤང་#བའི་རྐང་བསྐུ། བསམ་གཏན་བྱེད་པའི་ཉི་མ་གསུམ་ཞིང་ནད་དང་མིག་ལ་ཕན་པའི་ཕྱིར་རྐང་པ་ལ་སྣུམ་དང་བསུང་གིས་བསྐུ། མ་ཕོད་ན་དེར་ཉལ། བསམ་
[212a.5]གཏན་པ་ཡུར་བ་ཐབས་ལྟག་མ་རྣམས་ལྟར་བྱེད་དེ་ཡུར་བ་ལ་མ་ཕན་ན་ཉལ་ལོ། །སྒོ་བཅད། ཉལ་བའི་ཚེ་ཁང་བུའི་སྒོ་བཅད་དོ། །གློས་ཀྱང་ཕབ་སྟེའོ། །ཉལ་བའི་ཚེ་གློས་ཀྱང་ཕབ་སྟེ་ཉལ་ཀྱང་ཉེས་མེད་དོ། །བསྒོའོ#། །སྤོང་བའི་མེ་ལ་རྩེ་#བ་ཡང་ངོ་། །བསམ་གཏན་
[212a.6]བྱེད་པ་རྣམས་ཀྱིས་#ཞལ་ཏ་བྱེད་པ་དང་གྲོང་འཛིན་པ་གཅིག་དགེ་སློང་སུ་དད་པ་ལ་#བསྒོ། དེའི་ཚུལ་ལངས་ནས་ཆག་ཆག་དང་ཕྱག་དར་དང་རབ་ཏུ་གཞོན་ནུའི་ལྕི་བས་སྐྱང་#ནུལ་སྦྱིན། ནང་པར་སྔར་ལངས་ཏེ་བསམ་གཏན་གྱི་སར་མིང་གིས་སྨོས་པ་འདི་རྣམས་ལས་སུ་
[212a.7]བསྐོས་པའི་དགེ་སློང་དེས་བྱ། སྟན་གདིང་། ལས་སུ་བསྐོས་པ་དེས་བསམ་གཏན་པ་རྣམས་སྟན་གདིང་། མི་གཙང་བའི་གནས་བཀྲུ། ཁང་པའི་ནང་ན་བཤང་ས་ཡོད་ན་ཁ་ལ་ངན་སྐྱུགས་ཆགས་པ་ཡོད་ན་ལས་བྱེད་པས་བཀྲུ། ཆག་ཆག་ལ་སོགས་པའོ། །
[212b]
[212b.1]བཤང་ས་དེར་ཆག་ཆག་དང་མཎྜལ་དག་བྱ། ཕྱི་བ་དང་ས་དང་#ཆུ་ཡང་གཞག །རྐུ་བ་ཕྱིའི་#འཇི་བ་རིལ་བུ་དང་། རྡོ་དང་ཆུ་ལ་སོགས་པ་བཤང་སར་#ལས་སུ་བསྐོས་པས་དེར་གཞག །འོང་བའི་ཕྱིར་གཎྜཱི་#སྦྱིན། དུས་གསུམ་མཆོད་པ་ལ་སོགས་པ་#དགེ་འདུན་གར་འདུའང་རུང་སྟེ་
[212b.2]གཎྜཱི་#བརྡུང་ངོ་། །བརྡུང་པའི་ཐབས་འོག་ནས་འཆད། གཡོགས་པའི་སྟེང་དེར་བཞག་གཎྜཱི་ཁང་ཐོག་ཏུ་#བརྡུང་བའི་སར་ཆར་པ་ལ་སོགས་པས་མི་གཤེར་པའི་ཕྱིར་ཐོག་བོར་བའི་འོག་ཏུ་གཞག །དགེ་འདུན་འདུ་བའི་ཕྱིར་ན་རྒྱུན་གསུམ་དང་དེ་ཙམ་གྱིས་#བསྣུན་པར་རོ། །དགེ་འདུན་
[212b.3]ནང་ནུབ་དུས་སུ་འདུ་ན་#ནི་ཆེ་ཆུང་#སྦྲེངས་པ་ལས་#ལན་གསུམ་བརྡབ་པ་ལ་མཇུག་#ཏུ་དྲག་པོ་ལན་གསུམ་དུ་གཏོགས#། ལས་བསླངས་པའི་ཕྱིར་ན་ཡང་སྟེ། རྒྱུན་དང་གཅིག་གོ། །འཕྲལ་ལ་ལས་ཞིག་བྱེད་པའི་ཕྱིར་དགེ་འདུན་བསྡུ་བ་ནི་ཆེ་ཆུང་དུ་སྦྲེངས་པ་རྒྱུན་གཅིག་#དང་མཇུག་ཏུ་
[212b.4]དྲག་པོ་གཅིག་#བརྡབ་པོ། །རྒྱུན་གསུམ་བཟླས་པ་ལ་བརྒྱབ་པ་གཉིས་ཞེས་གཞན་དག་གིའོ། །ལས་ལ་འདུ་བ་ལ་ཆེ་ཆུང་དུ་སྦྲེངས་པ་རྒྱུད་གསུམ་དང་མཇུག་ཏུ་དྲག་པོ་གཅིག་བརྡབ་པོ། །#གཉིས་བརྡབ་#ཀྱང་རུང་མདོ་ལྟག་མ་དང་གང་དགའ་བ་བྱའོ། །ཤི་བ་གདེག་པའི་ཕྱིར་
[212b.5]ན་དུམ་དུམ་པོར་རོ། །དགེ་སློང་ཤི་བའི་ཕྱིར་བསྡུ་བ་ནི་ཐབས་དྲག་#དལ་དང་རྒྱུན་གྱི་གྲངས་མེད་དེ་དུམ་#བུ་དུམ་བུར་བྱ། རྒྱུད་#གཅིག་དང་བརྒྱབ་སྟེ་ཞེས་གཞན་དག་གིའོ། །ཤི་བ་ལས་#བསྡུ་བའི་ཕྱིར་ཆེ་ཆུང་དུ་སྦྲེངས་པ་རྒྱུད་གཅིག་དང་མཇུག་ཏུ་དྲག་པོ་གཅིག་བརྡབ་#ཀྱང་རུང་
[212b.6]སྟེ་མདོ་ལྟག་མ་དང་འདི་གཉིས་གང་བྱས་ཀྱང་རུང་ངོ་། །སྤང་བའི་ཕྱིར་ན་ཁར་#གསིལ་གྱིས་སོ། །བསམ་གཏན་ལ་འདུ་བ་ནི་སེག་ཆད་#དང་དྲིལ་བུ་གང་གིས་བརྡ་བྱས་ཀྱང་རུང་ངོ་། །ཀ་ཏི་ཞེས་གཞན་དག་གིས་སོ། །བསམ་གཏན་ལ་འདུ་བ་ལ་གཎྜཱི་#ཆུང་ངུ་ཀ་ཏི་ཞེས་བྱ་
[212b.7]བ་བརྡུངས་ཀྱང་རུང་ངོ་། །གློ་བུར་དུ་གཅིག་ན་ནམ་ཆོག་ཏུའོ། །ཆུ་དང་མེ་ལ་སོགས་པ་གློ་བུར་གཅིག་བྱུང་ན་གློ་བུར་ནམ་ཞི་བའི་བར་དུ་འདོད་འདོད་བརྡུང་ངོ་། །གློ་བུར་ཞི་བ་ལ་ཕན་ནོ། །བཟའ་བར་འདུ་བའི་ཕྱིར་ན་གཉིས་ཀ་སྟེ། གཎྜཱི་#ཀ་ཏི་དང་གཎྜཱི་#སྦྱིན་ནོ། །དྲོ་ཀར་གདུགས་
[213a]
[213a.1]ཚོད་ལ་འདུ་བ་ལ་ནི་གཎྜཱི་#ཆེ་ཆུང་གཉིས་ཀ་བརྡུང་ངོ་། །སྐབས་སུ་བསྡད་དེའོ། །གཎྜཱི་#ཆུང་ངུ་དྲོ་ཀར་སྔར་བརྡུངས་ནས་སྐུ་བླའི་གཟུགས་བཀྲུ། ཁ་ཟས་བརྟག་པའི་ཞལ་ཏ་བྱས་ཟིན་ནས་གདོད་གཎྜཱི་#ཆེན་པོ་བརྡུང་ངོ་། །ཚོགས་ཆེ་སྟེ་གཎྜཱི་#བྱིན་པས་མ་གྲུབ་
[213a.2]ཅིང་མ་གོ་ན་དུང་འབུད་#དོ། །དགེ་འདུན་མང་སྟེ་གཎྜཱི་#བརྡུངས་པས་མི་ཐོས་ཤིང་མི་འདུས་ན་མི་གཉིས་ཀྱིས་དུང་གཉིས་ཐབས་ཅིག་དུ་འབུད་#དོ། །རྔ་བརྡུང་། དུང་སྦྲེལ་མ་བུས་#ཀྱང་མི་འདུས་ན་རྔ་བོ་ཆེ་བརྡུང་ངོ་། །གཎྜཱི་ས་#ན་མི་འགྲོ་བར་མི་བྱ། གཎྜཱི་#དང་རྔ་བརྡུངས་མ་ཐག་
[213a.3]ཏུ་འདུ་བ་མི་བཅད་པར་དགེ་འདུན་གྱི་ནང་དུ་འགྲོའོ། །མ་སོང་ན་ཉེས་བྱས། མི་མྱུར་བར་མ་ཡིན། དགེ་འདུན་གྱི་ནང་དུ་འགྲོ་བ་ཡང་ལེ་ལོར་བྱས་ཏེ་མ་འདུག་པར་གཎྜཱི་#བརྡུངས་མ་ཐག་ཏུ་འགྲོའོ། །དགོས་པ་འབྱོར་པའི་དུས་ཀྱི་ལས་ན་ཅི་བདེར་བྱའོ། །བསམ་གཏན་དུ་ཞུགས་
[213a.4]པའི་རྣམས་ཀྱིས་དུས་མི་རིགས་པའི་ཕྱིར་གདུགས་ཚོད་བབ་པ་དང་ཐོ་རངས་སྔར་བསླང་པ་དང་ནམ་གྱི་གུང་ལ་ཉལ་དུ་བཟུང་#བའི་ཚོད་ལ་སོགས་པ་ལས་སུ་བསྐོས་པའི་བྱ་ཞིང་སྦྲན་ནོ་ཞེས་བྱི་ཛ་ཡ་བར་མས་བཤད། གཎྜཱི་བརྡུང་བའི་#ཚེ་བདག་དགེ་བ་གཞན་ཞིག་རྒྱུན་དུ་
[213a.5]སྤྱོད་དེ་བར་ཆད་དུ་མི་རུང་ན་མ་སོང་ཡང་ཉེས་མེད་དོ་ཞེས་བྱི་ཤུ་ཏས་བཤད། སུམ་རྒྱུད་བྱིན་ཏེའོ། །བསམ་གཏན་པ་རྣམས་ལངས་ཏེ་འདོང་པའི་ཚེ་སུམ་རྒྱུད་བཀླག# །འདི་ནི་རན་པར་སྦྱིན། སུམ་རྒྱུད་བཀླག་#པ་མི་རིང་བར་རན་པར་བྱ། སྦྱིན་པ་ལས་འཆགས་#པ་བྱ། ཟས་
[213a.6]ཟོས་པའི་འོག་ཏུ་སྦྱིན་བདག་ལ་སོགས་པའི་ཕྱིར་སྦྱིན་པའི་ཚིགས་སུ་བཅད་པ་ཀླག# །རན་པར་རོ། །སྦྱིན་པའི་ཚིགས་སུ་བཅད་པ་རན་པ་མི་རིང་བར་བྱ། མེལ་ཙེ་བ་ནི་ཐ་མ་ནས་འགྲོ། བསམ་གཏན་ལས་འགྱེས་པའི་ཚེ་ལས་སུ་བསྐོས་པའི་དགེ་སློང་དེས་#ལས་དང་ཞལ་ཏ་
[213a.7]དག་བྱས་ནས་ཕྱི་བཞིན་དུ་འགྲོའོ། །འོང་བ་ན་སྔོན་དུའོ། བསམ་གཏན་ལ་འདུ་བའི་ཚེ་ཐ་མ་ན་མི་འདུག་པར་སྔོན་དུ་སོང་སྟེ་ལས་དང་ཞལ་ཏ་བྱའོ། །འོན་ཏེ་དེ་ལྟ་བུའི་རྐྱེན་ཅིག་གིས་ལྡེ་མིག་སྦ་བ་བྱས་ན་བསྟན་#ཏོ། །ལས་སུ་བསྐོས་པ་#དགེ་སློང་དེ་རྐྱེན་ཅིག་གིས་གུད་དུ་འགྲོ་ན་
[213b]
[213b.1]ལྡེ་མིག་འདི་ན་ཡོད་དོ་ཞེས་གྲོགས་ལ་བསྟན་ཏེ་འགྲོའོ། །གསོ་སྦྱོང་གི་དངོས་པོ་སྟེ་ཞི་གནས་ཀྱི་གསོ་སྦྱོང་དུ་ཆུད་པའོ། །བསམ་གཏན་གྱི་ཞི་གནས་ཀྱི་གསོ་སྦྱོང་རྫོགས་སོ།། །།བཅོ་ལྔའི་གསོ་སྦྱོང་བྱེད་པ་ལ་འཆད་དེ། གསོ་སྦྱོང་མངོན་པར་བསྐོ#། །དགེ་འདུན་གྱིས་
[213b.2]གསོལ་བ་དང་ཞུ་བའི་ལས་ཀྱིས་གསོ་སྦྱོང་བྱ་བའི་ས་ཐམས་ཅད། བྱས་པ་དང་སྐྱེས་པ་ཟིན་པའི་དངོས་པོར་རོ། །དེའི་ཕྱི་རོལ་གྱི་མཚམས་ནི་འདོམ་དང་བཅས། གསོ་སྦྱོང་གི་ཁང་པ་རྩིག་པ་ཆུ་དང་གད་པ་ལ་སོགས་པ་ཡོད་ན་བར་འདོམ་གང་གིས་བཅད་ལ་#གཙང་
[213b.3]བ་དང་ཡངས་པ་དང་མི་རྩེད་#པར་བརྩིག་གོ། །དགེ་འདུན་དང་པར་རོ། །གསོ་སྦྱོང་གི་ཁང་པ་བརྩིག་པ་དགེ་འདུན་ཀུན་#ལ་དད་པ་དྲིས་ཏེ་གར་དད་པར་བྱ། ལས་དག་ཀྱང་དེའི་གནས་སོ། །གསོ་སྦྱོང་གི་ཁང་པ་#དེར་ཚུལ་ནས་འབྱུང་བ་དང་ཚུལ་དུ་འཇུག་པ་དང་བསྙེན་པར་རྫོགས་པར་བྱེད་
[213b.4]པ་ལ་སོགས་པའི་ལས་ཀྱང་དེར་བྱའོ། །མཚམས་བཅད། དགེ་འདུན་གནས་པ་ལ་སྤྱོད་#པ་བདེ་བའི་ཕྱིར་མཚམས་བཅད་དོ། །དཔག་ཚད་ཕྱེད་དང་གསུམ་གྱི་མཐར་རོ། །མཚམས་བཅད་པ་ནི་བར་དུ་ཆུ་ལ་སོགས་པ་མཚམས་གཞན་གྱིས་མ་ཆོད་ན་དཔག་ཚད་ཕྱེད་དང་གསུམ་ཚུན་
[213b.5]ཆད་དུ་བཅད་དུ་#རུང་ངོ་། །རྡོ་དང་རྩིག་པ་དང་ཀ་བ་དང་ཤིང་རློན་པ་དང་ར་བ་དང་གད་པ་དང་ཁྲེ་ལམ་དང་ཆུ་འཐུང་བ་ལ་སོགས་པ་ཕྱོགས་སོ་སོར་དམིགས་པར་ཤེས་པའི་དགེ་སློང་གིས་དགེ་འདུན་གྱི་དྲུང་དུ་ཀུན་བསྒྲགས་པ་ནི་བསྟན་པའི་མཚན་ཏེ་#ལས་བྱ། མཚམས་བཅད་པའི་མཚན་
[213b.6]མ་ནི་མིང་གིས་སྨོས་པ་འདི་རྣམས་ལས་མཚམས་བཙུགས་ཏེ་དགེ་འདུན་ཐམས་ཅད་འདུས་ནས་ཀུན་ཤེས་པར་བྱས་ཏེ་གསོལ་བ་དང་ཞུ་བའི་ལས་ཀྱིས་#བཅད་མཚན་མ་ནི་ཕྱོགས་བཞི་རེ་རེ་བཙུགས་པས་ཆོག །གནང་བ་བྱས་ན་དེར་ཆོས་གོས་དང་མི་འབྲལ་མཚམས་བཅད་ན་རྒན་པོ་
[213b.7]དང་ནད་པ་ཆོས་གོས་མི་ཐེག་པ་དགེ་འདུན་གྱིས་ཆོས་གོས་དང་མི་འབྲལ་བར་གནང་བ་བྱིན་ན་ཆོས་གོས་དང་འབྲལ་བར་མི་འགྱུར་རོ། །འདི་བྱ་རྒན་པོ་དང་ནད་པ་ཆོས་གོས་དང་འབྲལ་བའི་གསོལ་བ་གདབ་སྟེ་མི་ཐེག །བདེན་ན་དགེ་འདུན་གྱིས་གནང་བ་སྦྱིན་ནོ། །ཐམས་ཅད་ཀྱི་
[214a]
[214a.1]ཕྱིར་དཀྱིལ་འཁོར་བྱ་བར་བསྐོ། སྔ་མ་མ་#བཏང་ན་ནང་དུ་བཅད་པ་མི་སྐྱེ། མཚམས་སྔ་མ་བཅད་པ་མ་བཀྲོལ་བར་ཕྱི་མ་བཅད་ཀྱང་མཚམས་བཅད་པར་མི་འགྱུར་རོ། །མཚམས་བཏང་ངོ་། །མཚམས་གཉིས་ཚིག་གཅིག་གིས་བཅད་པའམ་བཏང་དུ་རུང་
[214a.2]ངོ་། །མཚམས་གཉིས་སོ་སོར་གཅོད་དེ་བར་ཉེ་ན་བར་དུ་ཐག་པ་བྲེས་ཏེ་མཚམས་གཉིས་ཀ་ཐག་པས་ནོན་པར་བྱས་ལ། ཕ་རོལ་ཚུ་རོལ་གཉིས་ཀར་དགེ་འདུན་དུ་ལངས་པར་འཁོད་པ་ལ་བར་དུ་དགེ་སློང་གཅིག་#འདུག་སྟེ་གསོལ་བ་དང་ཞུ་བ་བྱས་ན་ཚིག་གཅིག་གིས་མཚམས་
[214a.3]གཉིས་#བཅད་པར་འགྱུར་རོ། །དགྲོལ་བའང་དེ་བཞིན་དུ་བྱར་རུང་། ལས་ཀྱིས་#མཚམས་མ་བཅད་པའི་གནས་ཀྱི་མཚམས་རྩིག་པའོ། །གསོལ་བ་དང་#ཞུ་བས་མཚམས་མ་བཅད་ན་གཙུག་ལག་ཁང་གི་ཕྱིར་ཚུན་ཆད་མཚམས་སུ་གཏོགས་པའོ། །ཝའི་ཆུ་བབ་པ་གང་དུ་
[214a.4]ལྟུང་བ་ཡང་ངོ་། །གཙུག་ལག་ཁང་གི་ཕྱིར་མེད་པ་ཞིག་ན་ཁང་པའི་ཝའི་ཆུ་ཕྱི་རོལ་དུ་ལྟུང་བའི་རྗེས་ཚུན་ཆད་མཚམས་སུ་གཏོགས་སོ། །གྲོང་གི་ན་མཚམས་ཀྱི་མཐའོ། །གྲོང་ཁྱེར་ཞིག་ན་གནས་ན་ར་བ་དང་སབ་མ་#དང་འོབས་གསུམ་གང་ཡང་རུང་བར་#བྱ་གང་བབ་#པ་ལ་སོགས་
[214a.5]པ་གོང་དུ་བཤད་པ་ཡིན་ནོ། །དགོན་པར་ན་ཕྱོགས་སོ་སོར་རྒྱང་གྲགས་ཀྱི་མཐའོ། །དགོན་པ་ན་#གནས་ཏེ་བར་མཚམས་གཞན་གྱིས་མ་#ཆོད་ན་རྒྱང་གྲགས་གཅིག་#ཚུན་ཆད་རང་མཚམས་སུ་ཆུད་དོ། །གསོ་སྦྱོང་གི་དངོས་པོ་སྟེ་གནས་སུ་ཆུད་པའོ། །གསོ་སྦྱོང་ལ་འདུ་བའི་
[214a.6]མཚམས་གཅིག་ན་གནས་པ་ཀུན་དུ་#དགོས་པ་དང་མཚམས་བཅད་པའོ། །#དད་པ་བྱིན་ན་དེ་དག་གིས་འདུ་བ་འགྲུབ་པོ། །གསོ་སྦྱོང་ལ་འདུ་བ་ནད་པ་དང་རྒན་པོར་འདུ་བར་འོང་མི་ནུས་ཏེ་དད་པ་ཕུལ་ནས་#འདུས་པ་དང་འདྲ་སྟེ་གསོ་སྦྱོང་དུ་རུང་ངོ་། །མཚམས་གཅོད་པ་ལ་མ་ཡིན། 
[214a.7]མཚམས་གཅོད་པའི་ཚེ་ནི་ནད་པ་དང་རྒན་པོ་ཡང་དད་པ་དབུལ་#དུ་མི་རུང་སྟེ་ཁྱོགས་ལ་བླང་#ངམ་དགེ་འདུན་ནད་པའི་གན་#དུ་དོང་སྟེ་མཚམས་བཅད་དགོས་སོ། །སློབ་པ་བྱིན་པ་ལས་དེས་#བསླང་བའམ་བརྟག་#པའོ། །མཚམས་གཅོད་པ་ལ་སློབ་པ་བྱིན་པ་ལས་ཐ་དད་པ་བླང་#
[214b]
[214b.1]ན་ལས་སུའང་རུང་དད་པ་ཕུལ་བར་ཀྱང་ཆུད་དོ། །དེ་ལ་དགེ་སློང་དུ་འདུ་ཤེས་གཞག་ནའོ། །སློབ་པ་བྱིན་པ་ལས་དད་པ་བླང་བ་ནི་ཐོག་མ་སློབ་པ་བྱིན་པ་ལ་དགེ་སློང་དུ་འདུ་ཤེས་གཞག་པ་ནི་དད་པ་བླང་དགོས་ཀྱི་འདུ་ཤེས་མ་བཞག་པ་ནི་དད་པ་བླང་མི་དགོས་སོ་ཞེས་ཀྱང་བཤད། 
[214b.2]དད་པ་ལེན་པའི་ཚེ་ན་དགེ་སློང་མ་ཡིན་#སྙམ་དུ་བསམས་ན་དད་པ་བླང་པར་#མི་ཆུད་དེ་ལས་སུ་མི་རུང་ངོ་ཞེས་ཀྱང་བཤད། མི་སྦྱིན་#ནོ། །སློབ་པ་བྱིན་པ་ཞིག་དད་པ་ལེན་དུ་འོངས་ན་དད་པ་མི་སྦྱིན་ནོ། །སྨྱོན་པར་གནང་བ་མི་བྲེལ་བ་ཡིན་ནོ། །དགེ་སྦྱོང་#སྨྱོན་པ་ཐམ་ཐོམ་ཅན་ལས་བྱེད་པའི་ཚེ་གློ་
[214b.3]བུར་དུ་འགྲོ་བ་ཞིག་ཡོད་#ན་དགེ་འདུན་གྱིས་གསོལ་བ་དང་ཞུ་བའི་ལས་ཀྱིས་མི་འདུ་བ་དང་དད་པ་མི་བླང་པར་#གནང་བྱིན་ན་དད་པ་མ་བླངས་ཀྱང་ལས་སུ་རུང་ངོ་། །ཀུན་གཙང་བ་བྱིན་པ་#ནི་གཅིག་ཏུའོ། །དད་པ་ལེན་པ་འོང་#ན་དབུལ་བའི་ཚིག་ནི་བདག་བར་ཆད་ཀྱི་ཆོས་ཀྱང་གཙང་། དགེ་
[214b.4]འདུན་ལས་བྱེད་པ་ལའང་དད་དོ་ཞེས་བྱ། བདག་གཙང་ངོ་ཞེས་མ་བྱས་ན་ཉེས་པ་ཡོད་པས་#འཕྲིག་ཅིང་དོགས་པར་འགྱུར་རོ། །གཙང་ངོ་ཞེས་མི་ཟེར་ན་བར་ཆད་ཡོད་དམ་ཞེས་དྲིས་ལ་ཡོད་ན་མཐོལ་དུ་གཞུག །གསོ་སྦྱོང་དུའོ། །མདོ་ལྟག་མ་ལྟར་ཀུན་གཙང་ངོ་ཞེས་བྱ་བའི་#ཚིག་ནི་
[214b.5]གསོ་སྦྱོང་གི་ཚེ་དད་པ་དབུལ་#བ་ལ་དགོས་སོ། །འབྱུང་བ་ན་ཡང་ངོ་། །ཚུལ་ནས་འབྱུང་བའི་ཚེའང་དད་པ་ཕུལ་ན་ལས་སུ་རུང་ངོ་། །དེ་བྱིན་པས་སོ། །ཚུལ་ནས་འབྱུང་བའི་ཚེ་དད་པ་ཕུལ་བ་གཅིག་པུས་མི་ཆོག་གི་བདག་ལ་ཁྲིམས་ཉམས་པར་མཐོང་བ་དང་ཐོས་པ་དང་དོགས་པ་ཡོད་ན་
[214b.6]རྒོལ་ཅིག་ཅེས་སྐབས་དབྱེ་བ་དང་བཅས་ཏེ་དད་པ་དབུལ་#ལོ། །འདི་ལྟར་དེ་དག་བྱའོ། །གསོ་སྦྱོང་ལ་ཀུན་གཙང་ངོ་ཞེས་དད་པ་དབུལ་ལོ། །འདི་ལྟར་དེ་དག་བྱའོ། །གསོ་སྦྱོང་ལ་ཀུན་གཙང་ངོ་ཞེས་དད་པ་འབུལ་བ་དང་ཚུལ་གྱི་ཚེ་ཉེས་པ་ཡོད་ན་རྒོལ་ཅིག་ཅེས་བྱས་ནས་དད་པ་འབུལ་བའི་ཚིག་
[214b.7]དད་པ་ལེན་པ་ལ་བྱའོ། །ཚུལ་འདི་དག་མནོད། །མདོ་ལྟག་མ་ལྟར་དད་པ་འབུལ་ན་དད་པ་ལེན་པས་ཀྱང་དེ་ལྟར་མི་གནང་གིས་འདོང་ཞེས་མི་བྱའི་ཟེར་བ་བཞིན་དུ་དད་པ་བླང་ངོ་། །སྡེ་སྡེར་དད་པ་ལ་སོགས་པ་བསྐུལ་ཏེ་ལས་བྱེད་ན་མི་རིགས་#པ་མ་ཡིན་ནོ། །མཚམས་གཅིག་གི་ནང་དུ་
[215a]
[215a.1]གསོ་སྦྱོང་ལ་སོགས་པ་དགེ་འདུན་སོ་སོར་བྱེད་ན་གཅིག་ལ་གཅིག་དད་པ་བྱིན་ཏེ་བསྐུལ་ན་སོ་སོར་བྱས་ཀྱང་ལས་སུ་རུང་ངོ་། །ཚིག་མཚུངས་པ་བརྩམས་ན་བྲལ་བ་མ་ཡིན་ནོ། །དད་པ་ལེན་པས་རབ་ཏུ་འབྱུང་བ་དང་གསོ་སྦྱོང་དང་ཚུལ་ནས་འབྱུང་#བ་ལ་སོགས་པ་ལས་མང་
[215a.2]པོ་#ཞིག་དད་པ་གཅིག་#ཅར་བླང་དུ་རུང་ངོ་། །གཅིག་གི་#དུ་མ་ལ་བླངས་པ་མ་ཡིན་ནོ། །མདོ་ལྟག་མའི་ནང་ནས་འབྱུང་བ་བཞིན་དུ་མི་མང་མོ་ཞིག་ལས་དད་པ་བླངས་ཀྱང་རུང་ངོ་། །ཆད་པ་ནི་འདི་བརྗོད་ནུས་ནའོ། །མདོ་ལྟག་མ་གཉིས་#ལྟར་མང་དུ་བླང་དུ་རུང་བ་ནི་བདག་གིས་མི་བརྗོད་ཅིང་
[215a.3]ཟློས་ནུས་པ་ཚུན་ཆད་དད་པ་བླང་དད་པ་ལེན་པའི་མི་ཉིད་ཀྱང་ཚིག་གསལ་ཞིང་སྨྲ་མཁས་པས་དད་པ་བླང་ངོ་། །ཅི་ལྟ་ཅི་ལྟ་བུས་ཀྱང་འདིའི་#སྦྱིན་པ་ལ་མི་ནུས་པས་ཀྱང་གྲུབ་པོ། །ནད་པ་ཚབས་པོ་ཆེ་ཞིག་ལས་དད་པ་ལེན་ཏེ་དྲིས་པའི་ལན་སྨྲ་མི་ནུས་ན་ཡི་གེ་དང་མཚན་མ་དང་ཚིག་ཟུར་ལ་
[215a.4]སོགས་པ་ཅི་ལྟ་བུས་ཀྱང་དད་པ་བྱིན་པར་བླང་ངོ་། །#ཆུད་དོ། །ལུས་ཀྱིས་ཀྱང་ངོ་། །ནད་པ་དེས་#སྨྲ་མི་ནུས་ཤིང་#དད་པའི་བརྡ་ལུས་ཀྱི་ཡན་ལག་གིས་#བྱེད་ནའང་དད་པ་བླངས་པར་ཆུད་དོ། །ཅི་ལྟར་མི་ཕོད་ནའང་དགེ་འདུན་དེར་འདོང་ངམ་#དེ་ཁྱོགས་ལས་བསླང་། གསོ་སྦྱོང་ལ་སོགས་པའི་
[215a.5]ལས་བྱེད་པ་ལ་ནད་པ་ལ་དད་པ་བླང་དུ་ནད་པ་དེ་དབུགས་ནི་མ་ཆད་ཀྱི་ལུས་དང་ངག་གི་བརྡ་དང་མཚན་མ་བྱེད་མི་ནུས་ཀྱང་རུང་དད་པ་དབུལ་#ནུས་ཀྱང་མཚམས་བཅད་པའི་ཚེ་དད་པ་ཕུལ་བས་ལས་སུ་མི་རུང་བའི་ཕྱིར་དགེ་འདུན་གྱི་ནང་དུ་དད་#པ་ཁྱོགས་ལས་བླངས་ཏེ་ལས་བྱའོ། །ཡང་ན་
[215a.6]ནད་པའི་དྲུང་དུ་དགེ་འདུན་སོང་སྟེ་ལས་བྱའོ། །དེ་བླངས་ཏེ་མི་བརྒྱུག །དད་པ་ལེན་པས་དད་པ་བླངས་ཏེ་དྲག་ཏུ་མི་བརྒྱུག །མི་དྲང་#། མི་མཆོང་དད་པ་བླངས་ནས་དྲག་ཏུ་འང་མི་འགྲོ་མཆོང་ཞིང་ཡང་མི་འགྲོ#། །ཕྱི་རོལ་དུ་#མི་རྒལ། དད་པས་#བླངས་ནས་ཡུར་བ་དང་མཚམས་ལ་
[215a.7]སོགས་པའི་ཕྱི་རོལ་དུ་མི་འགྲོ། ཕྱིར་ལས་མ་ཡིན། དད་པ་བླངས་ནས་ཕྱི་སྒོ་འདས་ཤིང་ཡང་མི་འགྲོ། ར་བའི་ཕྱི་རོལ་ནས་བོས་ཤིང་ཡང་དད་པ་མི་བླང་། ནམ་མཁའ་ལ་མི་འདུག །དད་པ་ལེན་པའི་ཚེ་གཅིག་ནམ་མཁའ་ལ་མི་འདུག་པ་ལའང་བྱ། དད་པ་བླངས་ནས་ནམ་མཁའ་
[215b]
[215b.1]ལ་མི་འདུག་པ་ལའང་བྱ། ཕྱི་རོལ་དུ་མ་ཡིན། དད་པ་བླངས་ནས་མཚམས་ཀྱི་ཕྱི་རོལ་དུ་མི་འགྲོ། ཁོལ་བོར་ཏེ་རྐང་རྟེན་གཞན་ལ་མི་འགྲོ། །གྲུ་སྐས་དང་ས་#སྐས་ལྟ་བུ་ལ་རིམ་པ་གཅིག་བོར་ཏེ་མི་འགྲོ་བ་ནི་དད་པ་ལེན་པའི་མིའོ། །གཞན་ཡང་དེ་བཞིན་ཁོལ་བོར་ཏེ་མི་འགྲོ། །
[215b.2]སྐས་ཀེའི་#རྐང་རྟེན་ལས་#ཡང་ངོ་། །ས་སྐས་དང་གྲུ་སྐས་མ་ཡིན་པ་སྐས་ཐ་མལ་པ་ཐང་མ་སྐས་ལའང་བར་དུ་གཅིག་བོར་ཏེ་མི་འགྲོ། དད་པ་བླངས་ནས་འདི་ལྟར་མི་འགྲོ། །ལྐོག་#མ་ཙམ་གྱི་ཆུ་ལ་མི་འཇུག །དད་པ་བླངས་ནས་ལྐོག་#མ་ཙམ་ནུབ་པའི་ཆུ་ལ་མི་འབོག །ཉལ་བ་དང་
[215b.3]མཉམ་པར་འཇུག་པར་མི་བྱ། དད་པ་བླངས་ནས་ཉལ་བའམ་བསམ་གཏན་དུ་འཇུག་པར་མི་བྱ། རིམ་གྲོ་མེད་པའང་མི་སྨད་པ་མ་ཡིན་ནོ། །མདོ་ལྟག་མ་རྣམས་ལྟར་དད་པ་བླངས་ནས་ལེ་ལོ་བྱས་ན་དགེ་འདུན་གྱིས་སྤྱོ་#ཞིང་བརྒྱད་དོ། །དགེ་སློང་ལ་སྨྲ། དད་པ་བླངས་ནས་སླར་
[215b.4]འབུལ་བ་ནི་དགེ་སློང་གང་ལ་ཡང་རུང་གཅིག་ལ་དད་པ་ཕུལ་བས་ཆོག་གོ་ཞེས་འདུལ་བ་འཛིན་པ་ཁ་ཅིག་གིས་བཤད། དགེ་འདུན་ལའོ། །གཞན་དག་ཀྱང་ངོ་། །དགེ་འདུན་སྤྱིར་དད་པ་མ་ཕུལ་ན་མི་#རུང་ངོ་ཞེས་ཀྱང་འདུལ་བ་འཛིན་པ་ཁ་ཅིག་གིས་བཤད་དོ། །དགོངས་ཤིག་བཙུན་པ་
[215b.5]ཞེས་རིམ་དུའོ#། །དད་པ་བླངས་ནས་འབུལ་བའི་ཚེ་ན་དགོངས་ཤིག་བཙུན་པ་ཞེས་སྨྲས་ཏེ་གཙང་བ་དང་དད་པ་ལ་སོགས་པའི་ཚིག་མ་ནོར་བར་རིམ་#བཞིན་དུ་སྨྲའོ། །དགེ་འདུན་གྱི་དབུས་སུ་མ་ཕྱིན་པར་དུས་འདས་སམ་ཁྱིམ་མིར་ཤེས་པར་བྱས་ན་བླངས་པ་མ་ཡིན་ནོ། །དད་པ་ལེན་དུ་
[215b.6]བཏང་བས་#དེས་དད་པ་བླངས་ནས་དགེ་འདུན་གྱི་ནང་དུ་མ་ཕྱིན་པར་ལམ་དུ་ཤིའམ་ཁྲིམས་ཕུལ་ཏེ་ཁྱིམ་པར་བབས་ན་དད་པ་བླངས་པ་#མི་ཆུད་དོ། །ཕྱིན་ན་ནི་བླངས་པའོ། །དད་པས་#ལེན་ལེན་པའི་མི་དེ་དགེ་འདུན་ནང་དུ་ཕྱིན་ནས#། དད་པ་འབུལ་བའི་ཚིག་མ་སྨྲས་པར་ཁྲིམས་ཕུལ་ལམ་
[215b.7]ཤི་བ་ནི་དད་པ་བླངས་པར་ཆུད་དོ། །གཞན་གྱི་ཚེས་བཅོ་ལྔ་དགེ་སློང་བཟུང་ནས་#དགེ་སློང་དེ་ཐང་ཤིག# །དགེ་སློང་གྲོགས་ཤིག་གཞན་གྱིས་བཙོན་དུ་བཟུང་སྟེ་མཚམས་གཅིག་གི་ནང་ན་#འདུག་ཀྱང་རུང་གུད་ན་འདུག་ཀྱང་རུང་གསོ་སྦྱོང་གི་ཚེ་ཡུས་#བདག་ལ་ཐོང་ཤིག་ཅེས་བྱ། ངེད་ཀྱིས་#
[216a]
[216a.1]ཚངས་པ་མཚུངས་པར་སྤྱོད་པའོ་ཞེས་དེ་ལ་སྨྲོས་ཤིག །ལྟག་མ་ལྟར་ཐོང་ཤིག་ཅེས་བྱ་བའི་ཚིག་ནི་ངེད་ཅག་ཚངས་པ་མཚུངས་པར་སྤྱོད་པ་སྟེ་ཚུལ་གྱིས་#གསོ་སྦྱོང་བྱ་དགོས་ཏེ་མི་#བཏང་ན་ཁྱོད་ལ་སྡིག་ཏུ་འགྱུར་རོ་ཞེས་བྱ་བ་ལ་སོགས་པ་སྨྲས་ཏེ་ཐོང་ཤིག་#ཅེས་བྱ། 
[216a.2]མ་བཏང་ན་འདི་དང་ཁོ་བོ་ཅག་ལྷན་ཅིག་ཏུ་{ཆུང་ཟད་,ཅུང་ཟད་}ཀྱི་བྱ་བ་ཞིག་ཡོད་དོ་ཞེས་སྔ་མ་དང་བཅས་ཏེའོ། །མདོ་ལྟག་མ་ལྟར་བྱས་ཀྱང་མ་བཏང་ན་ལྟག་མའི་ཚིག་ཀྱང་སྨྲས་ལ་དགེ་སློང་འདི་དང་ངེད་ཅག་འཐམ་ཞིང་བྱ་བ་ཞིག་ཡོད་ཀྱི་#མི་བཏང་དུ་མི་རུང་ངོ་ཞེས་བྱ། དེ་སྟེ་ཡང་ན་དཀྱིལ་འཁོར་བྱ། 
[216a.3]མདོ་ལྟག་མ་རྣམས་ལྟར་བྱ་སྟེ་མ་བཏང་ན་རྐྱེན་བྱུང་བའི་ཕྱིར། མཚམས་ཆེན་པོ་མ་བཀྲོལ་ཀྱང་བླ་སྟེ་མཚམས་བུ་ཆུང་མིག་རས་ཀྱིས་བཅད་#ལ་གསོལ་བ་དང་ཞུ་བའི་ལས་#བྱ་མི་དགོས་དེའི་#ནང་དུ་གསོ་སྦྱོང་བྱར་རུང་ངོ་། །ཕྱིས་ཀྱང་དེ་འཐར་བའི་#ཕྱིར་ནན་ཏན་མི་བྱ་བར་མི་བྱ། གསོ་སྦྱོང་
[216a.4]གི་དུས་ལ་བབ་པའི་ཚེའང་དགེ་སློང་བཙོན་དུ་བཟུང་བ་དེ་ལ་ཅིའི་ཐབས་ཀྱིས་ཀྱང་བཙོན་ལས་ཐར་བར་ནན་ཏན་བྱའོ། །དོགས་པར་གྱུར་ན་བྲེལ་ཏོ། །གསོ་སྦྱོང་བྱེད་པའི་ཚེ་དགེ་སློང་འདྲ་བ་ཞིག་གུད་ནས་འོང་བར་མཐོང་བཞིན་དུ་#ཡང་རུང་དུས་ཀྱིས་གུད་ནས་གསོ་སྦྱོང་བྱེད་པའི་ཕྱིར་འོང་
[216a.5]བར་ཤེས་ཏེ་དོགས་བཞིན་དུ་གསོ་སྦྱོང་བྱས་ན་བྲེལ་ཅིང་མི་བདེ་བར་འགྱུར་བའི་ཕྱིར་གསོ་སྦྱོང་མི་བྱ་བར་བསྡད་དོ། །སོ་སོར་འགྱུར་བ་འདོད་པའི་ཡིད་ཀྱིས་ལས་བྱས་ན་སྦོམ་པོར་འགལ། མཚམས་གཅིག་གི་ནང་ན་དགེ་འདུན་གཞན་ལ་དད་པ་མ་དྲིས་པར་བཞི་ལྔ་ཞིག་གི་#མ་བསྡུས་
[216a.6]ཤིང་དད་པ་མ་དྲིས་ཀྱང་བླ་#མོད་ཅེས་བྱ་སྟེ་གསོ་སྦྱོང་བྱས་ན་#ལས་སུ་ཡང་མི་རུང་ལ་དབྱེན་གྱི་སྦོམ་པོར་འགལ་ལོ། །ཐེ་ཚོམ་མམ་ཆད་པར་བརྟགས་ན་ཉེས་པ་མི་ལྡང་བར་མི་བྱེད་དོ། །མདོ་ལྟག་མ་ལྟར་དད་པ་མ་བླངས་ཀྱང་བླ་#མོད་ཅེས་ཏེ་གསོ་སྦྱོང་བྱས་ན་སྦོམ་པོར་འགྱུར་བ་ནི་དད་པ་མ་དྲིས་ན་རུང་
[216a.7]ངམ་མི་རུང་གཏོལ་མེད་དེ་ཐེ་ཚོམ་ཟ་བཞིན་དུ་བྱས་པའང་བླ། དད་པ་མ་བླངས་ཀྱང་རུང་ཞེས་འཆད་པར་བསམས་ཏེ་གསོ་སྦྱོང་བྱས་ཀྱང་རུང་སྦོམ་པོར་འགྱུར་རོ། །སྙིང་ནས་བཙལ་ན་གཙང་མར་བྱེད་དོ། །གསོ་སྦྱོང་བྱེད་པའི་ཚེ་མཚམས་ཀྱི་ནང་ན་དགེ་སློང་ལུས་པ་ཡོད་དམ་མེད་སྙིང་
[216b]
[216b.1]ནས་བཙལ་ཅིང་བོས་པས་མ་རྙེད་དེ་མེད་པར་རྟོགས་ན་གསོ་སྦྱོང་བྱས་ཀྱང་ལུས་#སུ་རུང་སྟེ་ཕྱིས་དགེ་སློང་ཡོད་པར་གྱུར་ཀྱང་བླའོ། །བརྟག་པ་ཙམ་མ་ཡིན། སྙིང་ནས་མ་བཙལ་གྱི་ལེ་ལོ་བྱས་ཏེ་འོལ་ཕྱི་#ཙམ་དུ་བཙལ་བ་ན་དགེ་སློང་ཡོད་པར་གྱུར་ན་ལས་སུ་མི་རུང་ངོ་། །ཚོལ་བ་དང་དགྲ་#
[216b.2]དང་མཐོན་པོར་འདུག་སྟེ་ཕྱོགས་སུ་ལྟ་བ་ནི་དེའོ། །དགེ་སློང་ཡོད་དམ་མེད་བཙལ་བ་ནི་སྒྲས་ཀྱང་བོས། །ས་མཐོན་པོ་ནས་ཀྱང་ལྟ#། ཞིབ་ཏུའང་བཙལ་ཏེ་མ་རྙེད་ན་བཙལ་བར་ཆུད་དེ་ཉེས་མེད་དོ། །གསོ་སྦྱོང་གི་དངོས་པོ་སྟེ་འདུ་བར་ཆུད་པའོ། །གསོ་སྦྱོང་ལ་འདུ་བའི་ཆོ་ག་འཆང་བའོ། །
[216b.3]གསོ་སྦྱོང་བྱ་སྟེ་བཅོ་ལྔའི་ཟླ་བ་ཕྱེད་ཕྱེད་ཅིང་སོ་སོར་ཐར་པའི་མདོ་བཤད་པས་སོ། །གསོ་སྦྱོང་བྱ་བ་ནི་ཚེས་བཅོ་ལྔ་ཞིང་ཟླ་བ་ཕྱེད་ན་#འདུག་སྟེ་སོ་སོར་ཐར་པ་ཁ་ཏོན་དུ་#འདུལ་བ་འཛིན་པ་གཅིག་གིས་ཀླག་#གོ། །ཚུལ་ནས་བྱུང་ནས་ནི་འདི་མ་གྲུབ་པ་མ་ཡིན་ནོ། །ཚུལ་ནས་འབྱུང་བའི་ཚེ་ནི་
[216b.4]ཚུལ་ནས་འབྱུང་བ་ཉིད་སོ་སོར་ཐར་པ་ཡིན་པས་སོ་སོར་ཐར་པ་བཀླག་མི་དགོས་སོ། །གསོལ་བ་དང་གཙུག་ལག་སྔར་བརྗེད་དེ་དེ་#ནས་བཤད་པའོ། །སོ་སོར་ཐར་པ་བཀླག་པ་ནི་ཐོག་མ་སྟོཏྟྲ་བཀླག་#ལ་དེ་ནས་གསོལ་བ་དང་ཞུ་བའི་སྔགས་#གསོན་ཅིག་བཙུན་པའི་#དགེ་འདུན་གྱི་གསོ་སྦྱོང་
[216b.5]བཅུ་བཞིའམ་བཅོ་ལྔ་སྟེ་ཞེས་ཟེར་བའི་ལེའུ་བཀླག །དེའི་གཞི་བཤད་པར་རྒྱས་པར་བརྗོད་དེ་བསྒྲུབ་སོ་སོར་ཐར་པའི་གཞི་བཤད་ཟིན་ནས་ཕས་ཕམ་པའི་མགོ་ལ་མ་རེག་པར་གཞན་མདོའི་མིང་སྨོས་ལ་སྨད་ཏྲ་ཀླག་#ནའང་རུང་ངོ་ཞུ་བ་ཡང་ངོ་། །སོ་སོར་#ཐར་པ་བཞི་#འཆད་པའི་ལྟག་ན་
[216b.6]གསོལ་བ་དང་ཞུ་བའི་སྔགས་འབྱུང་བ་རྫོགས་ནས་གཞན་མདོར་བཀླགས་ཏེ་སྨད་ཏྲ་ཀླག་ཏུ་ནི་#མི་རུང་ངོ་། །ལྷག་མ་ནི་ཐོས་པའོ་ཞེས་བསྙད་ནའོ། །ཕས་ཕམ་པ་བཞིའི་མཇུག་རྫོགས་ན་འདི་མན་ཆད་ནི་སྔོན་#ཆད་ཐོས་པ་ཡིན་ནོ་ཞེས་བྱས་ཏེ་གཞན་མདོར་བཀླག་པ་སྨད་ཏྲ་#བཀླགས་ཀྱང་རུང་
[216b.7]དགེ་འདུན་གྱི་ལྷག་མ་མཇུག་རྫོགས་པར་བཀླགས་ཏེ་#མན་ཆད་#མདོ་སྨོས་ལ་འདི་མན་ཆད་སྔོན་ཆད་ཐོས་པ་ཡིན་ནོ་ཞེས་བྱས་ལ་སྨད་ཏྲ་#ཀླག་ཀྱང་རུང་གཉིས་མི་མངོན་པ་ཡན་ཆད་བཀླགས་ལ་འདི་མན་ཆད་སྔོན་#ཆད་ཐོས་པ་ཡིན་ནོ་ཞེས་བྱ་སྟེ་སྨད་ཏྲ་ཀླག་#ཀྱང་རུང་ངོ་། །སྡེ་བརྩམས་པ་རྫོགས་པར་རོ། །
[217a]
[217a.1]མདོ་ལྟག་མ་རྣམས་ལྟར་སོ་སོར་#ཐར་པ་ཀློག་པ་ལ་ཚིགས་སུའང་#བཅད་ཅིང་སྨད་ཏྲ་ཀླག་#ཏུ་རུང་བ་རྣམ་བཞི་ལ་གང་ཡང་རུང་སྟེ་ཚིག་གཅིག་མ་རྫོགས་པར་རྐང་ཆད་དུ་བྱ་སྟེ་སྔོན་#ཆད་ཐོས་པ་ཡིན་ནོ་ཞེས་མདོར་བཀླགས་ཏེ་སྨད་ཏྲ་ཀླག་#ཏུ་མི་རུང་ངོ་། །ཚིག་བཞིར་བཅད་པ་
[217a.2]གང་ཡང་རུང་སྟེ་གཅིག་རྫོགས་ནས་མན་ཆད་མདོར་བཀླགས་#ཏེ་སྨད་ཏྲ་#བཀླག་གོ། །བཞི་ལ་རེག་ན་ཐམས་ཅད་དོ། །སོ་སོར་ཐར་པ་བཀླག་པ་མདོ་ལྟག་མ་རྣམས་ལྟར་རྣམ་བཞིར་ཚིགས་སུ་བཅད་པ་འདས་ནས་སུམ་ཅུ་སྤང་བའི་ལྟུང་བའི་མགོ་ལ་རེག་སྟེ་{ཆུང་ཟད་,ཅུང་ཟད་}སྨོས་ནས་ནི་རྐེད་དུ་བཅད་དེ་
[217a.3]སྔན་ཆད་ཐོས་པའོ་ཞེས་མདོར་ཀླག་#ཏུ་མི་རུང་གི་མཇུག་ཏུ་ཐལ་བར་བཀླག་དགོས་སོ། །ཟླ་བ་ཕྱེད་འདས་པ་དེའི་ཀུན་བརྟག་ཞག་བཅོ་ལྔ་འདས་ནས་ཟླ་བ་ཕྱེད་ཀྱི་ཚེ་སོ་སོར་ཐར་པ་ཀླག་#པའི་དུས་ན་བདག་ལ་ལྟུང་བ་སྡེ་ལྔ་ལས་ཉེས་པར་གྱུར་པ་ཅི་ཡོད་དྲན་པར་བསམ། འདུ་བར་འགྱུར་བའི་#
[217a.4]ཚེའོ། །མདོ་ལྟག་མ་ལྟར་བསམ་པའི་དུས་ནི་#སོ་སོར་ཐར་པ་ཀླག་#པའི་མདུན་དུ་བསམ་ཞིང་དྲན་པར་བྱ། ཚོར་བ་སོ་སོར་བྱ་སྟེ་ཐམས་ཅད་དུ་འདུག་གོ། །མདོ་ལྟག་མ་གཉིས་བསམས་#ནས་ཕས་ཕམ་པ་ཡོད་ན་ནི་དགེ་འདུན་གྱི་ནང་དུ་མི་འཇུག་པར་གུད་དུ་འབྱུང་ངོ་། །ལྷག་#མ་ཡོད་དམ་
[217a.5]སོ་སོར་མཐོལ་བ་ཞིག་ཡོད་ན་གྲོགས་གཅིག་ལ་དཔང་གཙུགས་#ནས་བརྟགས་ཏེ་གཞག །སོ་སོར་མཐོལ་བ་དགེ་འདུན་གྱི་གྲངས་ཚང་སྟེ་#མཐོལ་དུ་རུང་བ་དང་ལྟུང་བ་དང་ཉེས་བྱས་ལས་པ་མཐོལ་ཚངས་བྱའོ། །འདུས་ནས་དྲན་པའམ་ཡིད་གཉིས་སུ་ན་དྲུང་ན་མོ་ལ་བསྔོ། དགེ་འདུན་འདུས་
[217a.6]ཟིན་ཏེ་སོ་སོར་ཐར་པ་བཀླགས་པས་བསྐུལ་བས་ཉེས་པ་དྲན་ན་དྲུང་ན་འདུག་པའི་དགེ་སློང་གཅིག་ལ་མཐོལ་ཚངས་བྱའོ། །ལས་བྱེད་པ་ནི་སེམས་ལའོ། །སོ་སོར་ཐར་པ་ཁ་ཏོན་ཀློག་པ་ཉིད་ཀློག་པའི་ཚེ་ཉེས་པ་བྱས་པར་དྲན་ན་ལངས་ཏེ་གཞན་ལ་མཐོལ་བའི་མི་རིགས་#སྟེ་བདག་ཉིད་ཀྱིས་#ཡིད་
[217a.7]ལ་མཐོལ་བས་ཆོག་གོ། །དེ་སྟེ་བདག་ལ་མེད་ལ་བཅོ་ལྔ་ལ་ཤེས་ན་མཛའ་བ་ལ་མཐུན་#པར་ནན་ཏན་བྱ། དགེ་སློང་གཞན་ཀུན་ཁྲིམས་རལ་ཅིང་ཉེས་པ་ཡོད་དེ་དགེ་སློང་གཅིག་གཅིག་གཙང་སྟེ་མཐོལ་ཚངས་བྱེད་དུ་མི་བཏུབ་ན་དགེ་སློང་གཙང་མ་དེས་ཐམས་ཅད་མཐོལ་དུ་གཞུག་པར་
[217b]
[217b.1]ཐབས་བྱ་བའི་ཕྱིར་བདག་དང་གང་མཛའ་བའི་གྲོགས་པོ་བདག་ལ་མཐོལ་ཚངས་བྱེད་དུ་ཇེ་#གཞུག་གོ། །མཐོལ་ཚངས་བྱེད་དུ་ཇི་ལྟར་གཞུག་པའི་ཐབས་ནི་འོག་ནས་བཤད་པ་ཡིན། ཚེ་དང་ལྡན་པ་གང་གིས་འདི་ལྟ་བུ་བྱས་ན་དེ་ཅིར་འགྱུར་ལྟུང་བ་ལྟ་བུ་#དང་བཅས་པའོ། །འོ་ན་ཚེ་དང་
[217b.2]ལྡན་པས་དེ་འདི་ལྟ་བུ་#དག་མ་བྱས་སམ་བྱས་སྟེ་#དེ་ལྟར་ཡོད་ན་ནི་ཚེ་དང་ལྡན་པ་ལྟུང་བ་དང་བཅས་པའོ། །ཚེ་དང་ལྡན་པ་ང་གཅིག་པུ་མ་ཡིན་ཏེ་དགེ་འདུན་ཐམས་ཅད་ཀྱང་དོན་འདི་ལའོ། །ཚེ་དང་ལྡན་པ་ཚུར་ཤོག་བདག་གི་ལྟུང་བ་ཆོས་ཇི་བཞིན་དུ་བྱས་སོ#། །དགེ་འདུན་ཐམས་ཅད་ཀྱིས་
[217b.3]ཅི་བྱ་ཞེས་རིམ་གྱིས་མཐོང་བའི་ལམ་དུ་སྟེ་ལྷག་མ་རྣམས་ཀྱིས་འདོང་ན་གཤེགས་སུ་#གཞུག་གོ། །དགེ་སློང་ཉེས་པ་མེད་པ་གཙང་མ་དེས་མཛའ་བོ་ཉེས་པ་ཡོད་པ་དེ་ལ་དེ་ཉིད་ཀྱི་ཉེས་པ་དམིགས་ནས་ཕྱུང་སྟེ་འདི་ལྟ་བུ་ཞིག་བྱས་ན་ལྟུང་བར་#འགྱུར་རམ་དྲིའོ། །དེ་ལྟར་དྲིས་པ་དང་ཉེས་པའི་
[217b.4]དམིགས་འདིར་འགྱུར་རོ་ཞེས་ཟེར་ན་ཁྱོད་ལའང་དེ་ལྟ་བུ་ཡོད་ན་མཐོལ་ཅིག་ཅེས་བྱ། །དེ་སྐད་བྱས་པ་དང་མཛའ་བོ་ན་རེ་དགེ་སློང་གཞན་ཡང་དེ་ལྟ་བུ་སྤྱོད་#དེ་མཐོལ་ཅི་དགོས་ཞེས་ཟེར་ན་དགེ་སློང་གཞན་ཉེས་པ་བྱེད་པ་སྨོས་ཅི་དགོས་ཁྱོད་བདག་གི་ཉེས་པ་མཐོལ་ཅིག་ཅེས་བྱས་ཏེ་མཐོལ་
[217b.5]དུ་གཞུག །མཐོལ་དུ་གཞུག་པ་ནི་དགེ་སློང་གཞན་ཀུན་གྱིས་ཀྱང་མཐོང་བར་ལམ་ཀར་ས་མཐོན་པོར་ཙོག་ཙོག་པོར་གཞག་ལ་མཐོལ་དུ་བཅུག་དང་ཉེས་པ་ཡོད་པ་གཞན་འཕྲིག་ཅིང་འཛེམ་པའི་ཕྱིར་ཁྱོད་ང་ཁོ་གཉིས་ཅི་བྱེད་ཅེས་འདྲིར་འོངས་ཏེ་དེ་དྲིས་པ་དང་མཛའ་བོ་དེས་དྲང་པོར་
[217b.6]སྨྲས་#དང་གཞན་ཀུན་ཟླ་བལྟ་སྟེ། །གཅིག་ལ་གཅིག་མཐོལ་བར་འགྱུར་རོ། །ཐབས་དེ་ལྟར་གཉིས་གཙང་བར་གྱུར་པ་དང་དེ་ལ་ཐམས་ཅད་མཐོལ་བར་བྱའོ། །མི་འདོད་ན་དེ་ལ་དེས་མི་བསྐུལ་ལོ། །ཐབས་ལྟག་ཏུ་སྨོས་པ་ལྟར་བྱ་སྟེ་མི་དགའ་བར་འགྱུར་ཞིང་མཐོལ་ཚངས་བྱེད་དུ་མི་
[217b.7]བཏུབ་ན་མཐོལ་ཚངས་བྱོས་ཞེས་དྲག་ཏུ་མི་བསྐུལ་ལོ། །འོན་ཏེ་བཅོ་ལྔའི་ཚེ་དེ་ལྟུང་བ་མཚུངས་པར་#དྲན་ནམ་ཡིད་གཉིས་ཀྱིས་#ན་བདག་གིས་བཤགས་པའི་གནས་དག་ཏུ་གང་དུ་ཡང་བཏང་སྟེ་འཛིན་པ་འབྱོར་པའི་ཕྱིར་རོ། །དགེ་འདུན་ཐམས་ཅད་ལ་ལྟུང་བ་འདྲ་བར་ཡོད་ན་གཅིག་ལ་གཅིག་
[218a]
[218a.1]མཐོལ་ན་ཚངས་པར་མི་འགྱུར་ཏེ་ལྟུང་བ་མཚུངས་པར་ཡོད་དོ། །ཤེས་སམ་ལྟུང་བ་ཡོད་པར་འདྲའམ། མི་འདྲ་གཏོལ་མེད་དེ། ཐེ་ཚོམ་ཡོད་ན། དགེ་སློང་གཙང་མ་#ལོགས་ཤིག་ཏུ་མཐོལ་དགོས་ཏེ། དགེ་འདུན་རིལ་གྱིས་གུད་དུ་མཐོལ་དུ་འདོང་དུ་མི་རིགས་
[218a.2]ཀྱི། །དགེ་སློང་གཅིག་གམ་གཉིས་ཤིག་དགེ་སློང་གཙང་མ་#ག་ལ་ཡོད་པར་མཐོལ་ཚངས་བྱེད་དུ་དགྱེའོ། །དགེ་སློང་མཐོལ་དུ་བཀྱེ་#བ་དེ་སླར་འཁོར་ན་དགེ་སློང་ཐམས་ཅད་ཀུན་དེ་ལ་མཐོལ་ན་ཚངས་པར་འགྱུར་རོ། །མི་འབྱོར་ན་བསྔོ་བ་གསོལ་བར་འདོད་པར་རོ། །མདོ་ལྟག་མ་ལྟར་
[218a.3]གུད་དུ་དགེ་སློང་གཙང་མ་ལ་མཐོལ་དུ་དགྱེར་གུད་ན་དགེ་སློང་གཙང་མ་མེད་ན་ལྟུང་བ་སྤྱིའི་སྔགས་བྱས་ཏེ་སོ་སོར་ཐར་པ་ཀླག་#ནའང་ཚངས་པར་འགྱུར་རོ། །བཞི་མན་ཆད་ཀྱིས་ཀྱང་གཙུག་ལག་ཁང་གི་བྱ་བ་#བརྟན་པར་རོ། །དགེ་འདུན་དུ་མ་ཚང་བར་ཏེ་#དགེ་སློང་བཞི་མན་ཆད་ཅིག་འཁོད་#
[218a.4]ནའང་དགེ་འདུན་མང་དུ་འཁོད་པའི་ཚུལ་བཞིན་དུ་གསོ་སྦྱོང་བྱ་ལ་རེག་པར་བཤམས་ཏེ་ཞལ་ཏ་བྱའོ། །ཞལ་ཏ་དང་ལས་བྱ་བའི་ཐབས་ནི་འོག་ནས་འཆད། སྟན་གདིང་བ་ཡང་མི་ཉམས་པར་རོ། །དགེ་འདུན་དུ་མ་ཚང་#ཡང་དགེ་འདུན་མང་དུ་འཁོད་པ་བཞིན་དུ་སྟན་ལ་སོགས་པ་གདིང་སྟེ་ཞིབ་ཏུ་འོག་
[218a.5]ནས་འཆད་ཆག་ཆག་དང་ཕྱག་དར་དང་རབ་ཏུ་གཞོན་ནུའི་ལྕི་བའི་སྐྱང་ནུལ་བྱུག །སེང་གེའི་ཁྲི་དང་སྟན་གདིང་། མེ་མར་དང་ཆོས་བསྙད་པའི་སྦྱིན་པ་བྱ། ཕྱོགས་མཐོན་པོར་འདུག་ལ་ཕྱོགས་བཞིར་བལྟ། དགེ་འདུན་མ་ཚངས་#ཡང་མིང་གིས་སྨོས་པ་འདི་རྣམས་ཚུལ་བཞིན་དུ་བྱ་སྟེ་དགེ་སློང་
[218a.6]གུད་ནས་འོང་ངམ་མི་འོང་ཕྱོགས་བཞིར་བལྟ་ཞིང་བྱ་ར་བྱས་ལ་བསྡད་དོ། །དགེ་སློང་དག་མཐོང་ན་འདི་ལྟར་ཚེ་དང་ལྡན་པ་རིངས་པར་{རིངས་,རིང་}ཐབས་སུ་སྦྱིན#། ལྟག་མ་ལྟར་བསྡད་པ་ལས་དགེ་སློང་ཞིག་གུད་ནས་འོང་བ་མཐོང་ན་ཚེ་དང་ལྡན་པ་ལ་གོར་{རིངས་,རིང་}སྦྱིན་ནོ་#ཞེས་བྱ། དེ་རིང་དགེ་འདུན་གྱི་
[218a.7]གསོ་སྦྱོང་ནམ་འབྱུང་བ་བཅོ་ལྔའོ་ཞེས་པའི་ཚིག་གིས་སོ། །རིངས་པར་ཤོག་ཤིག་པའི་ཚིག་ནི་རིངས་པར་ཤོག་ཤིག་པའི་#དགེ་འདུན་གྱི་གསོ་སྦྱོང་ལ་བབ་པའམ་ཚུལ་ནས་བྱུང་བའི་དུས་ལ་བབ་ཀྱིས་{རིངས་སུ་,རིང་དུ་}ཤོག་ཤིག་ཅེས་བྱ། བཞིར་མ་ཚང་བས་#ཀྱང་བསྔོ་བའོ། །དགེ་སློང་བཞིར་མ་ཚང་སྟེ་
[218b]
[218b.1]གསུམ་མན་ཆད་ཅིག་འདུག་ནའང་གཅིག་ལ་གཅིག་ཉེས་པ་ཅི་ཡོད་པ་བརྟགས་ཏེ་དཔང་བཙུགས་#ཏེ་གཞག་གོ། །ནམ་དུས་ཀྱི་བར་བསྡད། དགེ་སློང་བཞིར་མ་ཚང་སྟེ་བརྟགས་ཏེ་གཞག་པ་དགེ་སློང་གུད་ནས་འོངས་པ་སྐྱ་རེངས་ཤར་གྱི་བར་དུ་བསྡད་དོ། །མ་འོངས་ན་གདོད་བརྟག་གོ། །འབའ་
[218b.2]ཞིག་ན་འདུག་སྟེའོ། །གསོ་སྦྱོང་གི་ཚེ་དགེ་སློང་གཞན་མེད་དེ་བདག་གཅིག་པུར་ཟད་ན་ཡིད་ལ་དགྲ་བཅོམ་པ་བཞུགས་པར་བསམ་སྟེ་#ཉེས་པ་ཅི་ཡོད་པ་དེ་#བརྟགས་ཏེ་གཞག་གོ། །གཞན་དང་ལྷན་ཅིག་ན་ལྷག་མ་དང་ཉེ་བར་རོ། །གསོ་སྦྱོང་གི་ཚེ་གྲོགས་ལ་བསྡད་དེ་འོངས་ནས་བསྣན་ཏེ་དེས་ཀྱང་
[218b.3]བཞིར་མ་ཚང་ན་གཅིག་ལ་གཅིག་བརྟགས་ཏེ་གཞག་པ་ལའང་བྱ། དགེ་སློང་མང་དུ་མེད་དེ་གཉིས་སུ་འདུག་ན་ཉེ་བར་ཙོག་ཙོག་པོར་ཕས་འདུག་ཚུས་#འདུག་སྟེ་གཅིག་ལ་གཅིག་བརྟག་གོ། །གསུམ་ན་འཁོད་དེའོ། །དགེ་སློང་བཞིར་མ་ཚང་སྟེ་གསུམ་ཞིག་ཡོད་ལ་སྐྱ་རེངས་བར་དུ་བསྡད་
[218b.4]དེ་མ་འོངས་ན་གསུམ་ཆར་ཁྲིའུའི་སྟེང་དུ་འཁོད་དེ་འདུག་ལ་བརྟགས་ཏེ་གཞག །དེ་བཞིན་དུ་བཞི་པ་#འབྱུང་བ་ཡང་ངོ་། །གསོ་སྦྱོང་གི་ཚེ་ན་དགེ་སློང་བཞི་ཡོད་ན་གསོ་སྦྱོང་དུ་རུང་སྟེ་སོ་སོར་ཐར་པ་བཀླག །ཚུལ་ནས་འབྱུང་བའི་ཚེ་ནི་དགེ་སློང་ལྔར་#མ་ཚང་ན་ཚུལ་ནས་འབྱུང་བའི་ལས་སུ་མི་
[218b.5]རུང་སྟེ་གཅིག་ལ་གཅིག་བརྟག་པ་ནི་སང་ཕོད་ཀྱི་ཚུལ་ནས་འབྱུང་བའི་ཚེ་གྲངས་ཚང་བར་བྱའོ་ཞེས་བསམ། སོ་སོར་#ཐར་པའི་མདོ་འཆད་པ་དེའི་ཚེ་གནས་ན་མེད་པར་ཤེས་ན་གསོ་སྦྱོང་ལ་མི་བསྡད་དོ། །སོ་སོར་#ཐར་པ་ཀློག་ཅིང་ཆོ་ག་ཤེས་པ་མེད་ན་གསོ་སྦྱོང་གི་དུས་ཀྱི་བར་དུ་མི་བསྡད་པར་
[218b.6]སོ་སོར་ཐར་པ་ཁ་ཏོན་ཤེས་པ་གང་ལ་འདུག་པའི་གན་དུ་འགྲོ་བའམ་བཙལ་ཏེ་འཇུག་པར་བྱའོ། །གང་ན་འདི་ལས་རྒལ་བ་དེར་ཚུལ་དུ་མི་འཇུག་གོ། །སོ་སོར་ཐར་པ་ཁ་ཏོན་དང་ཆོ་ག་ཤེས་པ་མེད་ན་ཚུལ་དུ་ཞུགས་ཀྱང་དྲལ་དགོས་པའི་ཕྱིར་ཚུལ་དུ་མི་འཇུག་པར་ཚོལ་དུ་འགྲོའོ། །སྔོན་གྱི་ཚུལ་
[218b.7]དུ་ཞུགས་པ་མི་བསྲུང་ངོ་། །ཚུལ་སྔ་མར་ཚུལ་དུ་ཞུགས་པ་ལས་སོ་སོར་ཐར་པའི་ཁ་ཏོན་དང་ཆོ་ག་ཤེས་པ་ཤིའམ་གུད་དུ་སོང་ངམ། ཁྱིམ་པར་བབས་ན་ཚུལ་མི་བསྲུང་བར་ཤེས་པ་ཚོལ་དུ་འགྲོའོ། །ཕྱི་མ་ཟླ་བ་གཉིས་ལས་འདས་པར་རོ། །ཚུལ་ཕྱི་མར་ཞུགས་པ་ལས་སོ་སོར་#ཐར་པ་
[219a]
[219a.1]ཤེས་པ་ཤིའམ་མེད་པར་གྱུར་ན་ཟླ་བ་གཉིས་ཀྱི་བར་དུ་ཚུལ་ཁྲིམས་#བསྲུངས་ལ་དེ་ནས་དྲལ་ཏེ་ཚུལ་དང་ཆོ་ག་ཤེས་པ་ཚོལ་དུ་འགྲོའོ། །དངོས་པོ་དང་ལས་དང་འཐོབ་པ་དང་གཡོག་འཁོར་སྤང་བ་འཆད་པ་བཙལ་ལོ། །སོ་སོར་ཐར་པ་ཤེས་པ་མེད་དེ་སྤྱན་འདྲེན་ན་ཁང་བུ་
[219a.2]བཟང་པོར་བསྡམས་#ཏེ་སྦྱིན་པ་དང་དགེ་འདུན་གྱི་ལས་སུ་མི་གཞུག་པ་དང་དགེ་འདུན་གྱི་ཟས་དང་ཡོན་ལ་སོགས་པ་སྐལ་བ་གཞན་གྱི་བཞིན་དུ་སྦྱིན་པ་དང་། དགེ་སློང་དང་ཁྱིམ་པ་ལས་གཡོག་སྦྱིན་པར་(ཁང་,ཁས་)#བླངས་ཏེ་སྤྱན་དྲང་ངོ་། །མདོ་སྡེ་འཛིན་པའི་#འོག་ནས་གདུགས་དང་རྒྱལ་
[219a.3]མཚན་དང་བ་དན་དག་གིས་བསུ། མདོ་སྡེ་འཛིན་པ་མཁས་པ་ཞིག་སྤྱན་མ་དྲངས་ཀྱང་གུད་ནས་འོང་བར་ཐོས་ན་མིང་གིས་སྨོས་པ་འདི་རྣམས་ཀྱིས་བཀུར་སྟི་བྱ་སྟེ་མཆོད་ཅིང་བསུའོ། །འདུལ་བ་དང་མ་ལྟ་བུ་དག་ལ་ཡང་ངོ་། །གུད་ནས་སྤྱན་མ་#དྲངས་པར་འདུལ་བ་དང་མ་ལྟ་བུ་འཛིན་པ་ཞིག་
[219a.4]འོང་བར་ཐོས་ནའང་མདོ་སྡེ་འཛིན་པ་བཞིན་དུ་བསུ་བར་བྱའོ། །དཔག་ཚད་ཕྱེད་དང་གསུམ་དུའོ། །བསུ་བའི་ཚད་ནི་དཔག་ཚད་ཕྱེད་དང་གསུམ་དུ་བསུའོ། །མ་ནུས་ན་རྒྱང་གྲགས་ལྔར་རོ། །དཔག་ཚད་ཕྱེད་དང་གསུམ་དུ་བསུ་མ་ནུས་ན་རྒྱང་གྲགས་ལྔ་ཙམ་དུ་བསུའོ། །གསུམ་མམ་
[219a.5]དཔག་ཚད་ཕྱེད་དམ་རྒྱང་གྲགས་སམ་རྒྱང་གྲགས་ཕྱེད་དམ་ར་བའམ་ཚིག་འཇམ་པོས་བསུ་སྟེ་ལྷུང་བཟེད་དང་ཆོས་གོས་བླང་ངོ་། །ལྟག་མ་ལྟར་བསུ་བ་མ་ནུས་ན་དཔག་ཚད་ཕྱེད་དེ་རྒྱང་གྲགས་བཞིར་བསུ་དེར་ཀྱང་བསུ་མ་ནུས་ན་རྒྱང་གྲགས་ཕྱེད་དམ་ར་བའི་ཕྱི་རོལ་ཙམ་དུའང་
[219a.6]བསུའོ། །བསུ་བའི་ཚེ་འཛུམ་ཞིང་མདངས་ཅན་དུ་བྱས་ལ་བདེ་བར་བྱོན་ཏམ་ཞེས་བྱས་ལ་དེ་ལྟར་སྨྲ་ཞིང་ལྷུང་བཟེད་དང་ཆོས་གོས་ལ་སོགས་པ་བླང་ཞིང་བསུ། ཁྲུས་བྱ#། གུད་ནས་འོངས་ཏེ་བསུ་བ་དེ་ཁྲུས་བྱ་ལུས་དག་མཉེ། དགེ་འདུན་གྱིས་ཀྱང་སྣུམ་ཐོབ་པར་རོ། །གུད་ནས་
[219a.7]འོངས་ཏེ་བསུ་བ་དེ་དགེ་འདུན་གྱིས་ཀྱང་ཁ་ཟས་བཟང་པོས་མགྲོན་བྱ་ཞིང་ལུས་བསྐུ་བའི་སྣུམ་ལ་སོགས་པ་སྦྱིན། དངོས་པོ་ལ་སོགས་པ་སྤང་བ་སྦྱིན། མདོ་སྡེ་དང་འདུལ་བ་དང་མ་ལྟ་བུ་#འཛིན་པ་སྤྱན་དྲངས་ཀྱང་རུང་རང་འོངས་ཀྱང་རུང་ཁང་བུ་དང་གཡོག་ལ་སོགས་པ་སྦྱིན་ཏེ་སོ་སོར་
[219b]
[219b.1]ཐར་པ་ཤེས་པ་སྤྱན་དྲངས་པ་བཞིན་དུ་བྱའོ། །ཆོས་མཉན་པ་ཡང་ངོ་། །མཁན་པོ་མཁས་པ་གུད་ནས་འོངས་ན་བསྟི་སྟང་དང་མགུ་བར་བྱ་ཞིང་རྟག་པར་འདུག་པར་བྱ་བའི་ཕྱིར་ཡི་གེ་གྲ་བཙུགས་པ་དང་ཁ་དོན་#མཚན་རངས་བྱ། བསྟན་པ་འཛིན་པ་ལ་#འདི་ལྟར་དགེ་སློང་ཕྲག་དོག་
[219b.2]ན་ཆུད་པར་རོ། །དགེ་སློང་མཁས་པ་ལ་#གུད་ནས་འོངས་པ་ལ་བསུ་ཞིང་བསྟི་སྟང་བྱས་པ་དང་མཁས་པ་གཞན་ཕྲག་དོག་ལངས་ན་ཕྲག་དོག་བྱའི་མི་རིགས་ཀྱི་གཅིག་ཏུ་ན་རིམ་གྲོ་གྱིས་ཤིག་པར་སངས་རྒྱས་ཀྱི་བཀའི་གཞུང་ལས་འབྱུང་། གཅིག་ཏུ་ན་སངས་རྒྱས་ཀྱིས་བསྟན་པའི་ཚིག་ཁོ་ལ་
[219b.3]ཡོད་པས་རིམ་གྲོ་བྱ་བའི་རིགས་ཏེ་དེ་ལ་ཕྲག་དོག་སྐྱེས་ན་སྡིག་ཏུ་འགྱུར་གྱི་#མ་བྱེད་ཅིག་ཅེས་གྲོས་གདབ། གསོ་སྦྱོང་ནམ་#འབྱུང་བ་མ་བྱས་པར་དེའི་ཉིན་མོ་ཡོད་ན་བདག་གི་གནས་ནས་མི་འགྲོ། །གསོ་སྦྱོང་ལ་བབ་པའི་ཉིན་པར་དང་། ཚུལ་ནས་འབྱུང་བའི་ཚེ་གསོ་སྦྱོང་དང་ཚུལ་གྱི་
[219b.4]ལས་མ་བྱས་པར་གུད་དུ་མི་འགྲོ་སོང་ན་ཉེས་བྱས། དེ་སྟེ་དེ་ཉིད་ན་རྣམ་པར་ཐོས་པ་ནི་#མ་ཡིན་ནོ། །རྐྱེན་གཅིག་གིས་མི་འགྲོར་མི་རུང་བ་#ལ་ཕ་རོལ་དུ་འགྲོ་བའི་གནས་དེ་ན་གསོ་སྦྱོང་དང་ཚུལ་ནས་འབྱུང་བའི་ཆོ་ག་དང་ཁ་ཏོན་ཤེས་པ་ཡོད་ན་མ་བྱས་པར་སོང་ཡང་ཉེས་མེད་དོ། །འཐབ་
[219b.5]མོ་བྱེད་པ་དག་ལ་མཐར་ཞིང་དམ་པའི་ཚུལ་ཅན་དང་ཕྲད་དོ་ཞེས་བསམས་ན་ཡང་ངོ་། །བདག་ཅག་འཁོད་པ་ན་དགེ་སློང་འཐབ་མོ་པ་ཡོད་དེ་རྟག་ཏུ་འཁྲུག་ཅིང་མི་འདུམ་ན། ཚུལ་དང་ལྡན་ཞིང་མི་འཁྲུག་པའི་དགེ་འདུན་གྱི་གན་དུ་འགྲོ་བར་བསམས་ན་གསོ་སྦྱོང་མ་བྱས་པར་སོང་ཡང་
[219b.6]ཉེས་མེད་དོ། །དམ་པའི་ཚུལ་ཅན་གྱི་དགེ་སློང་ལས་འཐབ་མོ་#བྱེད་པའི་དགེ་སློང་གན་དུ་མི་འགྲོ། །དགེ་སློང་ཚུལ་དང་ལྡན་ཞིང་མི་འཁྲུག་ལ་འཚོ་བའི་ཡོ་བྱད་མི་བཟད་པ་ཞིག་ན་ཡང་དགེ་སློང་འཁྲུག་ཅིང་འཐབ་རྩོད་པ་འཚོ་བའི་ཡོ་བྱད་བཟང་ཞིང་འབྱོར་དུ་ཟིན་ཀྱང་ཚུལ་ཅན་བོར་ཏེ་#
[219b.7]འཐབ་མོ་ཅན་འཁོད་པའི་གནས་སུ་མི་འགྲོ་བར་ཚུལ་ཅན་གན་ན་#གནས་སོ། །དགེ་སློང་དང་བཅས་པ་ནས་དགེ་སློང་མེད་པར་མ་ཡིན་ཏེ། དགེ་སློང་ཚུལ་དང་ལྡན་པ་དང་གནས་པ་ལས་ཚུལ་དང་མི་ལྡན་པའི་གནས་སུ་དགེ་སྦྱོང་#མེད་པ་དང་འདྲ་སྟེ་མི་འགྲོ། །གཅིག་ཏུ་ན་གཙུག་ལག་ཁང་དགེ་
[220a]
[220a.1]སློང་ཡོད་པའི་གནས་ནས་དགེ་སློང་མེད་པའི་གནས་གཙུག་ལག་ཁང་སྟོང་བར་མི་འགྲོ་བ་ལའང་བྱ། མ་ལུས་པར་རམ་གཞན་རྐྱེན་གཅིག་གམ་ལུས་དང་སེམས་བདེ་བའི་དབང་གིས་ན་མ་ཡིན་ནོ། །ལྟག་མ་རྣམས་ལྟར་འགྲོར་མི་རུང་བ་ལ་དགེ་འདུན་ཐམས་ཅད་རིལ་
[220a.2]གྱིས་འདོང་བ་དང་སྲོག་ལ་དམན་ཞིང་དགེ་སྦྱོང་གི་ཚུལ་(སྟོར་,སྟོང་)བར་འགྱུར་བ་དང་སེམས་འཁྲུགས་#ཤིང་མྱ་ངན་དུ་གྱུར་པ་དང་། ཡུལ་གྲོང་ཁྱེར་ཏེ་ལུས་ལ་#ནད་དུ་གྱུར་ཏེ་རྐྱེན་འདི་རྣམས་ལྟ་བུ་ཞིག་བྱུང་ནས་#དགེ་སློང་འཐབ་མོ་པ་དང་གཙུག་ལག་ཁང་སྟོང་པར་སོང་ཡང་ཉེས་མེད་དོ། །གསོ་
[220a.3]སྦྱོང་དང་འབྱུང་བ་མ་བྱས་པ་གནས་པ་འགྲོ་བར་མི་བཏང་#། སློབ་མ་དང་འཁོར་ལས་#གསོ་སྦྱོང་དང་#ཚུལ་ནས་འབྱུང་བའི་ལས་མ་བྱས་པར་གུད་དུ་འགྲོ་ཞེས་ཟེར་ན་གནས་བརྟན་གང་བྱེད་པས་མ་དགྱེ་ཤིག །བཀྱེ་ན་ཉེས་བྱས། དེ་ལྟ་བུའི་གཟུགས་ཀྱི་#རྐྱེན་དམ་པའི་ཚུལ་ཅན་སྟོན་པ་དང་
[220a.4]ལྡན་པ་ཞིག་ན་གནས་ཆེ་གེ་མོ་པ་དེར་འཕོས་ཤིག་ཅེས་བསྒོའོ། །སློབ་མ་དང་འཁོར་ལས་གུད་དུ་མི་གཏོང་བར་གཞག་ཏུ་ལུས་དང་སྲོག་ལ་དམའ་ཞིང་དགེ་སྦྱོང་གི་ཚུལ་སྟོར་བ་ཙམ་གྱི་རྐྱེན་ཅིག་བྱུང་ན་ཕ་རོལ་གྱི་གནས་དེ་ན་དགེ་སློང་ཚུལ་དང་ལྡན་པ་དང་མི་ལྡན་པ་དང་། གསོ་སྦྱོང་
[220a.5]བྱེད་པ་དང་མི་བྱེད་འདྲེན་མར་#འཁོད་ན་དགེ་སློང་#ཚུལ་དང་ལྡན་ཞིང་གསོ་སྦྱོང་བྱེད་པ་དང་འགྲོགས་ལ་གསོ་སྦྱོང་བྱོས་ཤིག །ཚུལ་ནས་བྱུང་སྟེ་སོང་ཤིག་ཅེས་བསྒོ་ནས་#བཏང་ཡང་ཉེས་མེད་དོ། །བསྒོ་བ་འདི་ལས་མི་རྒལ་མདོ་ལྟག་མ་ལྟར་མཁན་པོས་བསྒོ་སྟེ་བཏང་བ་ལ་མཁན་པོས་
[220a.6]བསྒོ་བ་བཞིན་དུ་སློབ་མས་ཀྱང་མཉན་ཅིང་བྱའོ། །བརྟགས་པ་ནི་ཕྱིས་འོང་བའི་#ཕྱིར་ཡང་འདི་དག་བྱ་བར་རོ། །གསོ་སྦྱོང་གི་ཚེ་སྔ་ན་གཞི་ན་#འཁོད་པའི་དགེ་སློང་གིས་གསོ་སྦྱོང་དང་ཚུལ་ནས་བྱུང་བའི་ལས་བྱས་ཟིན་པའི་འོག་ཏུ་གུད་ནས་དགེ་སློང་དག་ཅིག་འོངས་ཏེ་ངེད་ལས་འདིར་བྱ་བར་རོ་#སྟེ་
[220a.7]འོངས་པ་ཡིན་ན་སླར་ལས་བསླ་སྟེ་བྱ་ར་ཅི་གནང་ཞེས་ཟེར་ན་སླར་བསླ་སྟེ་བྱ་བའི་རིགས་སོ། །ཡང་དག་པར་བྱས་པ་དེར་འདུག་པར་འདོད་ནའོ། །མདོ་ལྟག་མ་ལྟར་སླར་བསླ་སྟེ་བྱ་བའི་ལས་སུ་མ་རུང་ངམ་#མཐོལ་བ་མ་ཚངས་པའི་ཐེ་ཚོམ་ཡོད་ན་སླར་བསླ་སྟེ་བྱ་བའི་རིགས་ཐེ་ཚོམ་མེད་ཀྱང་གསོལ་
[220b]
[220b.1]ན་#བསླ་སྟེ་བྱ་བའི་རིགས་སླར་འདུས་ཏེ་མ་བྱས་ཀྱང་ཉེས་མེད་དོ། །མཐུན་པའི་སྤྱོད་པ་ན་ཡང་ངོ་། །གཙུག་ལག་ཁང་གི་རྐྱེན་དུ་གཏོགས་པའི་དགེ་སློང་ལས་ཁ་ཅིག་གུད་དུ་དོང་བའི་འོག་ཏུ་གཞི་བས་གསོ་སྦྱོང་བྱས་ཟིན་ནས་#གུད་དུ་འདོང་#བ་འཁོར་ཏེ་གསོ་སྦྱོང་བསླས་པར་གསོལ་ནའང་བཟླས་པའི་
[220b.2]རིགས་དགེ་སློང་འདྲོན་#པོ་སྔ་ཕྱིར་ཆད་པ་ལས་སྔ་མས་བྱས་ཟིན་ཏེ་ཕྱི་མ་མ་བྱས་ན་སླར་བཟླས་ཏེ་བྱ་བའི་རིགས་སོ། །འདུ་བ་ཡང་དེ་དག་བསླང་མདོ་ལྟག་མ་རྣམས་ལྟར་སླར་བསླས་པར་གསོལ་ཏེ་མ་བཏུབ་ན་དད་པ་དྲིས་ཏེ་ཕྱིས་#འོངས་པའི་རྣམས་ནང་གསོ་སྦྱོང་བྱའོ། །མ་ཐོབ་ན་མཚམས་ཀྱི་
[220b.3]ཕྱི་རོལ་དུ་བྱ། མདོ་ལྟག་མ་ལྟར་དད་པ་མ་སྟེར་ན་མཚམས་ཀྱི་ཕྱི་རོལ་དུ་དོང་སྟེ་གསོ་སྦྱོང་བྱའོ། །འགྲུབ་པ་ནི་བྱེད་པའི་ཚེ་འོངས་ཏེ་ལྷག་#མ་མྱོང་ནའོ། །དགེ་སློང་བཞི་ལ་འཁོད་པས་གསོ་སྦྱོང་བྱེད་དེ། སོ་སོར་#ཐར་པ་ཀློག་པ་མཇུག་ཏུ་མ་ཕྱིན་ཚུན་ཆད་དུ་སླེབས་#ན་ཕྱིས་འོངས་པ་དེ་རྣམས་ཀྱང་
[220b.4]གསོ་སྦྱོང་བྱས་པར་#ཆུད་དོ། །ཕྱིས་འོངས་པ་རྣམས་གཅིག་ལ་གཅིག་མཐོལ་བ་ནི་ཚུལ་གྱི་མཚམས་ཀྱི་ཕྱི་རོལ་དུ་མཐོལ་ཞིང་བརྟགས་ལ་ནང་དུ་འགྲོ་བ་ཡིན་ནོ། །གང་ཡང་གནས་ནས་མ་སོང་ན་གདོན་མི་ཟ་བར་རོ། །དགེ་སློང་གཞི་བས་གསོ་སྦྱོང་བྱས་ཟིན་ཏེ་གྱེས་ལ་དགེ་སློང་ཕྱིས་
[220b.5]ལྷགས་#པས་གསོ་སྦྱོང་བྱེད་པའི་གནས་སུ་དགེ་སློང་འགའ་ཙམ་ཞིག་སླེབས་ན་དགེ་སློང་སྔ་མ་གྱེས་པ་ཀུན་སླར་བསྡུས་ཏེ་གསོ་སྦྱོང་གྱིས་ཤིག །འོངས་པ་མང་ན་ཡང་ངོ་། །མདོ་ལྟག་མ་ལྟར་སླར་འདུ་བ་ཡང་དགེ་སློང་ཕྱིས་ལྷགས་པ་མང་ན་འདུ་དགོས་སོ། །གཞི་བ་མང་ན་མ་འདུས་ཀྱང་ཉེས་
[220b.6]མེད་དོ། །དུས་ཀྱང་མང་པོའི་ཕྱིར་གཞུག་གོ། །དགེ་སློང་གཞི་བ་དང་གུད་ནས་འོངས་པ་ཚེས་གྲངས་བཅུ་བཞི་དང་བཅོ་ལྔའི་དུས་མི་མཐུན་ན་མི་གྲངས་གང་མང་པའི་ཁར་དོར་རོ། །མཉམ་ན་གནས་པས་སོ། །ཚེས་གྲངས་མི་མཐུན་ལ་མི་གྲངས་མཉམ་ན་གཞི་ལ་ཡོད་པའི་དགེ་སློང་བཞིན་དུ་
[220b.7]བྱའོ། །གཞི་བས་#གསོ་སྦྱོང་བྱས་ཏེ་ཕྱིས་དགེ་སློང་ལགས་#ན་སླར་འདུ་བ་ཡང་གྲངས་མཉན་#ན་གཞི་བ་བརྩན་#ཏེ་མ་འདུས་ཀྱང་ཉེས་མེད་དོ། །དེ་ཡང་ངོ་། །སླར་འདུ་དགོས་པ་ནི་དགེ་སློང་ཕྱིས་འོངས་པ་གྲངས་མང་ན་སྔ་མས་ལས་#ཟིན་ཀྱང་མི་ཕན་ཏེ་འདུ་དགོས་སོ། །གསོ་སྦྱོང་གི་ཚུལ་དུ་#ཆུད་
[221a]
[221a.1]པའོ། །གསོ་སྦྱོང་དུ་ཆུད་དམ་མི་#ཆུད་པའི་ཆོ་ག་བཤད་པའོ། །བསམ་གཏན་ལས་མི་བསླང་། དགེ་སློང་བསམ་གཏན་དུ་བཞུགས་པ་ལ་སྡང་བའམ་བསླང་བར་མི་བྱ་བསླང་ན་ཉེས་བྱས། སྟོན་པ་མེད་པར་བསམ་གཏན་མི་བྱ། བསམ་གཏན་གྱི་ལུང་སྟོན་པའི་མཁན་པོ་
[221a.2]མེད་པར་ཐུག་ཐུབ་ཏུ་བསམ་གཏན་མི་བྱ། བུམ་བུ་དང་ཕོ་ལོང་གི་སྦྱར་བ་ཡང་རིགས་སོ། །བསམ་གཏན་བྱེད་པ་དང་གསོ་སྦྱོང་བྱེད་པའི་ཚེ་ཡུར་ན་བུམ་བུ་རྣ་བ་ལ་བཏགས་#པ་དང་ཕོ་ལོང་གིས་བརྡེག་པ་འང་ཉེས་མེད་དེ་རིགས་སོ། །བརྩོན་འགྲུས་མི་གློད། དགེ་བ་ཅི་སྤྱོད་ཀྱང་རུང་ལུས་དང་
[221a.3]སེམས་ཀྱིས་རྒྱུན་མི་འཆད་པར་བྱ། ལུས་ནའམ་རྐྱེན་བྱུང་ཡང་སེམས་རྒྱུན་མི་འཆད་པར་བྱ། མདོ་བཞིན་དུ་འདི་ཡང་ངོ་། །མདོ་སྡེའི་ནང་ནས་བརྩོན་འགྲུས་བྱ་བ་བཞིན་དུ་བརྩོན་འགྲུས་ཆེར་བསྐྱེད་དགོས་ཏེ་ཟན་གྱིས་འགྲངས་#ཏེ་སྙོམ་ནའང་ཡོན་བདག་གི་#བསོད་ནམས་སྐྱེད་#པའི་ཕྱིར་བརྩོན་
[221a.4]འགྲུས་བསྐྱེད་དགོས་སོ། །མ་འགྲངས་#སུ་ཟིན་ཀྱང་བརྩོན་འགྲུས་བསྐྱེད་དགོས་ཏེ་#ཤ་ཟད་པགས་པ་བསྙིལ་#གྱི་བར་དུ་བསྒྲིམ་པ་ལ་བྱ། མདོ་སྡེ་ལས་བསམ་པའི་རྒྱུད་བྱུང་བ་བཞིན་དུ་འོག་ནས་འབྱུང་བ་དང་#ཉལ་ཁར་བསམ་པ་ལའང་བྱ། ཡན་ལག་དང་། ལུས་རང་ཉམ་དུ་མི་བྱ་བར་
[221a.5]སེང་གེ་ཐབས་སུ་ནེ་བན་ལྟར་ཉལ་བ་ལ་བྱ། སེམས་དང་གོས་ཀྱང་མི་གཡེལ་བར་ཉལ་བརྟག །སྔོན་ཁྱིམ་པ་དང་མི་དགེ་བའི་ལས་སྤྱད་པ་དྲན་པར་མི་བྱའི་དགེ་བ་ལ་རྒྱུན་མི་འཆད་ཅིང་ནང་པར་སྔར་ལྡང་བར་བསམས། ཆོས་གོས་དང་ཤམ་ཐབས་དང་སྐེ་#རགས་ལ་སོགས་པ་འཐོར་བར་མི་
[221a.6]གཞག་གི་མི་སྤྲུག་ཅིང་ལྟབ་ལ་གནས་གཅིག་ཏུ་གཞག་པ་ལ་བྱ། མི་ན་བར་ཉིན་པར་མི་ཉལ། མི་ན་བར་ཉིན་པར་ཉལ་ན་ཉེས་བྱས། རྐེད་པ་ན་བས་པུས་འཁྱུད་ཀྱི་སྣམ་བུ་བཅང་། རྐེད་པ་ན་བས་པུས་འཁྱུད་བཅངས་ཀྱང་ཉེས་མེད། དབང་པོ་ནང་དུ་ཆུད་ཡིད་ཕྱིར་མ་སོང་བར་བཅག་སྟེ་#མི་
[221a.7]ནུར་གསལ་པོ་དྲང་པོར་རོ། །འཆག་པའི་ཚེ་དབང་པོ་དྲུག་ནང་དུ་བསྡུས་ཏེ་སེམས་ཡུལ་ལ་མ་བྲོས་#པར་འགྲོས་དལ་བར་ཡང་མི་བྱ། དྲག་ཏུ་ཡང་མི་འགྲོ། ལུས་ལྷོད་ལྷོད་པོ་དང་རྙོལ་རྙོལ་པོར་མི་བྱ་བར་གསལ་#པོར་བྱས་ལ་དྲང་པོར་བཅག་གོ། །མི་ནུས་ན་ཐག་བུ་#དྲང་། འཆག་པའི་
[221b]
[221b.1]ལམ་དྲང་#པོར་འགྲོར་མི་ནུས་ན་ཐག་བུ་དྲངས་ལ་དེའི་འགྲམ་ཆུ་དག་བཅག་གོ། །ཁ་ཏོན་བྱེད་པའི་འཆག་#སའི་ཚད་ནི་ཁྲུ་བཅུ་གཉིས། ཁ་ཏོན་བྱེད་པའི་འཆག་#སའི་ཚད་ནི་ཁྲུ་བཅུ་གཉིས་ཚུན་ཆད་དུ་བྱའོ། །སྤོང་བའི་ནི་བཅོ་བརྒྱད་དོ། །བསམ་གཏན་བྱེད་པའི་འཆག་ས་ཁྲུ་ཚད་མ་བཅོ་
[221b.2]བརྒྱད་ཚུན་ཆད་དུ་བཅག་གོ། །དེར་ཐག་བུ་དྲངས་ཏེ་བྱ། འཆག་ས་བྱེད་པའི་ཚེ་ཐག་བུ་ལ་ཁྲུས་གཅལ། དེ་#ཚད་བཞིན་དུ་སྦྱར་ལ་ཐག་བུས་བྲེས་ཏེ་དྲང་པོར་བྱ། དགེ་སློང་གིས་འདུག་ནས་ཆོས་བཤད། སངས་རྒྱས་ཞལ་བཞུགས་སུ་ཟིན་ཀྱང་དགེ་སློང་གིས་ཆོས་བཤད་དུ་རུང་སྟེ་ས་ལ་འདུག་
[221b.3]ལ་བཤད་དོ། །དུ་མ་ན་གཅིག་གིས་སོ། །མི་མང་དུ་འཁོད་ཀྱང་ཆོས་འཆད་པ་གཉིས་སུ་མི་བྱའི་གཅིག་གིས་བཤད་དོ། །གང་སུས་ཀྱང་ངོ་། །ཆོས་འཆད་པ་ནི་གང་མཁས་པ་གཅིག་གིས་བཤད་དོ། །མ་བསྐོས་#པར་ཡང་མ་ཡིན་ཏེ། ཆོས་བཤད་དུ་མི་གསོལ་བར་བདག་གིས་མདོར་ཏོ། །
[221b.4]ཆོས་བཤད་པར་མི་བྱ། དེ་སྟེ་དེའི་དངོས་འོངས་ན་ནི་མ་ཡིན། ཆོས་བཤད་དུ་གསོལ་བ་དང་ཆོས་སྟོན་བྱས་ནས་དེའི་རྗེས་ལ་ཡོན་བདག་ལ་ཆོས་བཤད་པ་ནི་ཉེས་མེད་དོ། །འཁོར་དུ་མ་ཡིན། མི་ཕལ་མོ་ཆེ་འཁོད་པ་ལ་གྲངས་#མང་དུ་བཅད་དེ་ཕུང་བུ་ཕུང་བུར་བྱ་སྟེ་གཅིག་གི་སྒྲ་གཅིག་#གིས་ཐོས་
[221b.5]པར་མི་བཤད། འཁོར་ཕྱེད་དུ་མ་ཡིན། མི་ཕལ་མོ་ཆེ་འཁོད་པ་ལ་གཅིག་གིས་མགོ་ནས་བཤད། གཅིག་གིས་མཇུག་#ནས་བཤད་དེ་གཅིག་གི་སྒྲ་གཅིག་གིས་#ཐོས་པར་མི་བྱ་སྟེ་མི་ཐོས་པར་བཤད། དེ་གཉིས་ཀྱི་#གཅིག་ཏུ་མ་ཡིན། ཁྲི་བཤམས་ཏེ་ཆོས་བཤད་པ་གཉིས་ཀྱིས་ཅིག་
[221b.6]ཅར་ལྷན་ཅིག་ཏུ་སྨྲ་ཞིང་བཤད་པར་མི་བྱ། རྒན་རབས་ཀྱིས་སོ། །ཆོས་བཤད་པ་ནི། རྒན་རབ་#ཞིང་ཆོས་མཁས་པ་བཙུན་པ་རྣམས་ཀྱིས་བཤད། དེ་སྟེ་མང་ན་སྟན་གཉིས་གསུམ་བཞག་སྟེའོ། །ན་#རྒན་པ་མང་ལ་ཆོས་འཆད་མཁས་#པ་མེད་ཀྱི་གྲལ་དམའ་བའི་ནང་ནས་#ཆོས་བཤད་མཁས་
[221b.7]པ་ཡོད་ན་གྲལ་སྤར་ཏེ་གོང་དུ་གཉིས་གསུམ་ཙམ་གྱི་གྲལ་གཞག་ལ་དེའི་འོག་ཏུ་འཆད་པ་གཞག །དེ་སྟེ་སྟན་མེད་ན་མ་ཡིན་ནོ། །ཆོས་འཆད་མཁས་པ་དེ་རྒན་པོ་གཉིས་གསུམ་གྱི་འོག་ན་འདུག་ན་སྟན་སྤར་མི་དགོས་པ་ལའང་བྱ#། སེང་གེའི་ཁྲི་ཡང་ངོ་། །ཆོས་འཆད་མཁས་#པ་དེ་
[222a]
[222a.1]སེང་གེའི་ཁྲི་བཤམས་ཏེ་དེའི་སྟེང་དུ་འཆད་དུ་བཅུག་ནའང་འདུག་སྟེ་བཤད་ནའང་ཉེས་མེད། མཆིལ་མའི་ཆོལ་ཟངས་ཞོག་ཤིག །ཆོས་འཆད་པའི་དྲུང་དུ་ཆོལ་ཟངས་#མཆིལ་མའི་སྣོད་བཞག་ཀྱང་ཉེས་མེད་དོ#། །དེར་གདིང་བ་སྦྱིན། མཆིལ་མའི་སྣོད་ཆོལ་
[222a.2]ཟངས་ཀྱི་ནང་དུ་འོག་མ་དག་གཞག །བྱེ་མའམ་ཐལ་བས་སོ། །ཆོལ་ཟངས་སུ་བྱེ་མའམ་སའམ་ཐལ་བ་བླུགས་ཏེ་གཞག །དུས་#དུས་སུ་བཀྲུ། མཆིལ་མ་རིང་དུ་བཞག་ན་སེམས་ཅན་དུ་གྱུར་པས་#དུས་དུས་སུ་བཀྲུ། ནུབ་མོ་ཆོས་བསྙད་པར་#བྱ། ནུབ་མོ་ཐོག་ཐག་ཏུ་ཁ་ཏོན་བྱ་
[222a.3]ཞིང་ཡི་གེ་ཀླག་#དགོས་ཏེ་དུས་མ་ཡིན་པ་ནི་འོག་ནས་འཆད། དེ་ལྟར་ཀླག་#དགོས་པ་ནི་ངོས་བཞི་མགོན་པོ་དང་རིམ་པའི་ལྷ་གཙུག་ལག་ཁང་གི་འཁོར་དུ་དུས་དེར་འོང་བའི་ཕྱིར་དད་པ་དང་དགའ་བ་བསྐྱེད་པར་བཀླག་གོ། །ཚེས་བརྒྱད་དང་ཉི་ཤུ་གསུམ་ལ་མགོན་པོ་དང་ལྷ་བྲན་གྱི་གཡོག་
[222a.4]འོང་བའི་ཕྱིར་ཡི་གེ་བཀླག །བཅུ་བཞི་དང་། ཚེས་བཅུ་བཞི་དང་ཉི་ཤུ་དགུ་ལ་མགོན་པོ་ལ་སོགས་པའི་དུ་འོང་བའི་ཕྱིར་ཡི་གེ་བཀླག །བཅོ་ལྔ་དང་སུམ་ཅུ་ལ་མགོན་པོ་དང་ལྷ་ཉིད་#འོང་བའི་ཕྱིར་ཡི་གེ་བཀླག་གོ། །ནད་པ་ནི་འདི་མ་བྱས་ཀྱང་ཉེས་མེད་དོ། །དུས་དྲུག་གི་ནུབ་མོ་ཆོས་དང་#ཁ་དོན་ཀློག་པ་ལ་
[222a.5]ནད་པ་ནི་མ་འོངས་ཀྱང་ཉེས་མེད། མ་བཀླག་#ཀྱང་ཉེས་མེད་དོ། །བཤད་པའི་ཕྱིར་བསྒོ་བའི་ཚེ་ཁས་མི་བླང་བར་#བྱ། ནུབ་མོ་ཆོས་ཁ་དོན་ཀློག་པའི་རེས་སུ་བསྐོས་ན་སུས་#བསྐོས་ཀྱང་རུང་ངག་མཉན་ནོ། །མི་ནུས་པ་ལ་སོགས་པ་བསྒོ་#བ་ལ་གསོལ། ཁ་ཏོན་དང་ཀློག་མི་ནུས་པ་ཞིག་ཡིན་
[222a.6]ཏེ་བསྐོས་ན་སུ་བསྐོ་བ་དེ་ལ་བདག་གིས་ནི་མི་ནུས་ན་(སྒྱིན་,སྦྱིན་)པ་གཅིག་#བཙལ་ཏེ་བཏང་ངོ་ཞེས་གསོལ། འཆད་པ་མེད་ན་རིམ་གྱིས་འདོན་ཅིང་བཤད། ཁ་དོན་མང་དུ་ཤེས་པ་མེད་དམ་མང་དུ་མི་ཐོན་ན་{ཆུང་ཟད་,ཅུང་ཟད་}ཤེས་པ་ཀུན་རིམ་དུ་བརྗེ་ཞིང་ཡང་བཀླག་གོ། །མཐར་ན་ཚིགས་སུ་བཅད་པ་གཅིག་
[222a.7]ཀྱང་ངོ་། །ཁ་དོན་ཉུང་ངུ་ཡང་མི་ཤེས་ན་རེས་ཀྱིས་ཚིགས་སུ་བཅད་པ་རེ་རེ་ཙམ་ཡང་བཀླག་སྟེ། ནུབ་མོ་རིང་དུ་ཐུབ་ཅིང་མཚན་ཟད་པར་བྱ་བའི་ཕྱིར་ཚིགས་སུ་བཅད་པ་དེ་ལན་མང་དུ་བཟླས་སོ། །མེ་མར་དེར་བྱ། ནུབ་མོ་ཆོས་ཁ་དོན་ཀློག་པའི་ཕྱིར་མེ་མར་བུད་པ་ལའང་བྱ། མགོན་
[222b]
[222b.1]པོ་སྣང་ཡེལ་ཆེ་བར་མེ་མར་ཁ་མང་དུ་བཀྲམ་སྟེ་བུད་པ་ལའང་བྱ། ཟླ་བ་ཕྱེད་འདྲ་བའམ་རྫིང་བུ་འདྲ་བའི་ཆོས་བསྙད་པའི་གཏམ་བྱ་སྟེ་མཐངས་#སུའོ། །ཆོས་བཤད་པའི་དྲལ་ཐབས་ནི་ཟླ་བ་ཁམ་#པ་འདྲ་བའམ། རྫིང་བུ་འདྲ་བར་དང་རང་ལ་མ་ཡིན་#མན་དུ་འགྲོ་བའི་ཕྱིར་གྲལ་གྱི་སྐབས་བོར་ཏེ་མཐངས་#
[222b.2]གདོད། བླ་གབ་མེད་པར་ཆོས་བསྙད་ན་བླ་རེ་གདགས་ཐང་བླ་གབ་མེད་པ་ལ་ཆོས་འཆད་ན་རས་ལ་སོགས་པའི་བླ་རེ་གདགས་སོ། །རླུང་ངམ་ཆར་པ་ན་གཞུག །ཐང་ལ་ཆོས་འཆད་པར་བླ་རེ་གདགས་#པ་ལས་རླུང་དང་ཆར་པ་བབ་ན་བསྡུ#། དེའི་ཕྱིར་ཆོས་བསྙད་པར་མི་གཏོང་། བླ་རེ་བསྡུས་
[222b.3]ཀྱང་ཆོས་འཆད་པ་གཏོང་#དུ་མི་རུང་སྟེ་ཁང་པ་ཡོད་ནའང་དེར་འཕོས་ལ་ཆོས་ཤོད་ཅིག །གནས་བརྟན་སྔར་སོང་ནས་ཁ་རོག་སྟེ་སྐད་ཅིག་འདུག་ན་འདིར་ཆོས་འཆད་དམ་གཞན་བསྐོ་ཏེ་དགེ་སློང་ཆོས་སྨྲོས་ཤིག་ཅེས་སོ། །ཆོས་འཆད་པའི་ཚེ་གནས་བརྟན་ཐོག་མར་སོང་ལ་ཁྲིའི་སྟེང་དུ་སྐད་
[222b.4]ཅིག་མི་སྨྲ་བར་འདུག་ལ་དེ་ནས་ཆོས་བཤད་དོ། །ཡང་ན་དགེ་སློང་ཆོས་ཤེས་པ་ལ་ཤོད་ཅིག་ཅེས་བསྐོ་#ཞིང་སྨྲའོ། །འཆད་པའི་ཚེ་ཉན་ཏེ་དེ་སྟེ་ཆོས་ན་སྤྲོ་བར་བྱ། ཆོས་འཆད་པའི་ཚེ་གཞུང་བཞིན་དུ་མ་ནོར་བར་བཟང་ཞིང་གསལ་བར་འཆད་ན་དེ་ལ་ཡི་རང་བར་བྱ་སྟེ་བསྟོད་ལ་སྤྲོ་བར་
[222b.5]བྱའོ། །འོན་ཏེ་མ་ཡིན་ན་བཟློག །ཆོས་འཆད་པ་དེས་འཁྲུལ་ཅིང་ལོག་པར་བཤད་དམ་ཆོས་མ་ཡིན་པ་ཞིག་སྨྲ་ན་དགག་ཅིང་བཟློག་གོ། །ཁྱིམ་པ་#དེར་འོངས་ན་ཆོས་ཀྱི་གཏམ་བྱ། དུས་དྲུག་གི་ནུབ་མོ་ཆོས་བསྙད་པའི་ཚེ་ཁྱིམ་པ་ལ་སོགས་པ་ཉན་ཅིང་བལྟར་འོངས་ན་ཆོས་བསྙད་ཅིང་བསྟན་
[222b.6]ཏོ། །མུར་#འདུག་བར་དུ་གཅོད་ན་ཆད་པས་རབ་ཏུ་བཅད་དེ་ཁྲོས་པ་དང་འཁྲུགས་པས་ནི་མི་བསྟན། ཆོས་འཆད་པའི་ཚེ་མུར་འདུག་པ་ལ་སོགས་པ་ཀླན་ཀ་ཚོལ་ཞིང་རྒོལ་ན་འཐབ་མོ་དང་བརྡེག་བཙོག་མི་བྱ་བའི་འགབ་ཟུངས་དང་ལྟག་ཆོད་དང་ཤིང་#ལོག་གམ་ཚིག་ཐུབ་པར་དག་གི་ཆད་པས་
[222b.7]བཅད་དེ་ཚིག་གིས་ཐུབ་ནས་སེམས་གྲོལ་བར་བྱའི་འཁྲུགས་ཤིང་ཁྲོས་པར་མི་བྱའོ། །འཁོར་ཁྲིད་དེ་ཆད་#པར་མི་འགོ།# །ཆོས་འཆད་པའི་འཕྲོ་ལས་གནས་བརྟན་གྱིས་བདག་གི་སློབ་མ་ཁྲིད་དེ་གུད་དུ་མི་འགྲོ་བ་ལའང་བྱ། ཆོས་འཆད་པའི་ཚེ་མཉན་ཅིང་འཁོད་པ་ལས་ཁ་དྲངས་#ཏེ་གུད་
[223a]
[223a.1]དུ་ཁུད་པར་གྲྭ་བཙུགས་#(ཤང་,ཤིང་)མི་བཤད་པ་ལའང་བྱ། དེ་ཉིད་འདོད་ན་ཆོས་ཀྱི་སྒོར་གཞུག །གནས་བརྟན་དོན་ཡོད་དེ་གུད་དུ་སོང་བ་ལས་སློབ་མ་ཆོས་ཉན་ཅིང་འཁོད་པ་བདག་གི་ཕྱི་བཞིན་འོངས་#ན་མ་འོང་བར་ཁྱེད་ཅིག་ཅེས་ཆོས་ཉན་དུ་གཟུད་པ་ལའང་བྱ། ཁོ་ཆོས་མི་
[223a.2]འདོད་པ་ལ་#ནན་གྱིས་མི་བཤད། ཆོས་མི་བཙུན་པར་འགྱུར་བའི་ཕྱིར་བཤད་དུ་གསོལ་ན་བཤད་པར་བྱའོ། །བསྟི་སྟང་དང་བཅས་བདག་པོ་དང་བཅས་དམའ་བའི་སེམས་ཀྱིས་འཇུག །ཆོས་འཆད་པའི་མཁན་པོ་དེས་ཀྱང་ང་རྒྱལ་མི་བྱ་བའི་བདག་གི་བླ་ན། སངས་རྒྱས་དང་དགྲ་བཅོམ་པའི་ཆོས་
[223a.3]ཀྱི་བདག་པོ་བཞུགས་ཏེ་དེ་ནི་མཆོད་ཅིང་བསྟི་སྟང་བྱ་བའི་གནས་ཡིན་གྱི་བདག་ནི་སེམས་ཅན་ཐམས་ཅད་ཀྱི་བྲན་ཡིན་པ་སྙམ་དུ་བསམས་ཏེ་ང་#བཅག་པ་ལའང་#བྱ། ཆོས་ཉན་པ་རྣམས་ཀྱིས་ཀྱང་ཆོས་འཆད་པ་ལ་ཆོས་ཀྱི་བདག་པོ་སྟོན་པ་ཡིན་པའི་ཕྱིར་བསྟི་སྟང་དང་རིམ་གྲོར་བྱས་ཏེ་གུས་པར་བྱ། 
[223a.4]ནན་ཏན་དུ་བཤད། ཆོས་འཆད་པས་བཤད་པའི་ཚེ་ལེ་ལོ་མི་བྱའི་གཞུང་བཞིན་དུ་མ་འཁྲུལ་བར་ནན་ཏན་དུ་སེམས་རྩེ་གཅིག་ཏུ་བསྡུས་#ཏེ་ཆོས་བཤད་དོ། །ཆོས་ལ་བསྟི་སྟང་དང་བཅས་ཏེ་བསྟན་པར་རོ། །ཆོས་འཆད་པའང་དེས་ཆོས་བཙུན་ཞིང་ལྕི་བར་བསྟི་སྟང་སྐྱེད་#ཅིང་ཚིག་དྲག་དལ་མ་ཁྱེར་
[223a.5]བར་བསྟན་པར་བཤད་དོ། །ཡིད་མི་གཡེང་། ཆོས་འཆད་པ་དེས་འཆད་པའི་ཚེ་ན་ཤ་ཆང་དང་གསེར་དངུལ་དང་ནོར་རྫས་དང་སྔོན་ཁྱིམ་པའི་སྤྱོད་པ་ལ་སེམས་མ་བྲོས་པར་བསྡུས་ཏེ་བཤད་དོ། །རིགས་ལ་གྲོལ་བའི་ཚིག་གིས་སོ། །ཆོས་འཆད་པའི་ཚེ་ཚིག་མགོ་མཇུག་མེད་པར་འདྲེས་
[223a.6]པར་རྐྱང་བར་མི་བཤད་ཀྱི་ཚིགས་སུ་ཆོད་ཅིང་#བྱེ་བྲག་ཕྱེད་པར་གསལ་པོར་བཤད་དོ། །ཐོད་རྒལ་དུ་མ་ཡིན་ཆོས་འཆད་པས་གཞུང་གཅིག་མ་རྫོགས་པར་རྐེད་ནས་བཅད་དེ་གཞུང་གཞན་གྱི་མགོ་ནས་བཟུང་#སྟེ་མི་བཤད། རྒྱུད་འབྱོར་བ། ཐོག་མ་བསོད་ནམས་བཤད་དེ་དེ་ནས་ན་རག་དང་
[223a.7]མི་དགེ་བ་བསྟན། དེ་ནས་ལས་ཀྱི་འབྲས་བུ་དང་མྱ་ངན་ལས་འདས་པའི་འབྲས་བུ་རིམ་#བཞིན་བཤད་དོ། །བྱམས་པ་སྙིང་རྗེ་བ། ཆོས་འཆད་པའི་ཚེ་#ཞེ་སྡང་མེད་པར་སྙིང་རྗེར་བྱས་ལ་ཁྲོ་སེམས་མི་བསྐྱེད་ཀྱི། བྱམས་པ་དང་སྙིང་རྗེ་བའི་ཕྱིར་བླ་ན་མེད་པར་གདོན་པར་བསམས་ཏེ་བཤད་དོ། །
[223b]
[223b.1]ཟང་ཟིང་མེད་པའི་སེམས་ཀྱིས་སོ། །ཆོས་བཤད་པའང་བཀུར་སྟི་དང་ཁེ་#དང་ནོར་རྫས་ལ་སོགས་པ་འདོད་པའི་ཕྱིར་ཟང་ཟིང་ཡོད་པའི་སེམས་ཀྱིས་ཆོས་མི་བཤད་པ་ལའང་བྱ། དགའ་སྲེད་མགུ་བར་བྱ། ཆོས་མཉན་པས་ཀྱང་ཆོས་འཆད་པ་ལ་སེམས་དང་ཞིང་དགའ་བར་བྱ་བ་དང་བཤད་པ་
[223b.2]འདིས་མི་ཆོག་གི་མང་དུ་མཉན་ཅིང་བསླབ་པའི་ཕྱིར་སྲེད་པར་བྱ་བ་དང་བཤད་པའི་ཆོས་ལ་རྗེས་སུ་ཡི་རངས་ཤིང་#མགུ་བར་བྱའོ། །མ་ཟིན་ཀྱང་དོན་གྱི་དབང་གིས་ན་མི་བསྡད། ཆོས་འཆད་པའི་ཚེ་ན་ཚིག་བརྗེད་དམ་གློའམ་ལུད་པ་ལྟ་བུ་ལངས་ནས་#བསམས་ཤིང་བལྟས་ཏེ་བསྡད་ལ་བཤད་པ་ལ་བྱ། ཆོས་
[223b.3]འཆད་པའི་རྒྱུད་མ་རྫོགས་པར་རྗེས་#མ་འོངས་ན་མཇུག་རྫོགས་ཀྱི་བར་དུ་རྗེས་#མ་སྡོད་དུ་གཞུག་པ་ལ་བྱ། དབྱངས་ཀྱིས་ཆོས་བཤད། ཆོས་བཤད་པ་ལ་སེམས་སྐྱེ་ཞིང་དགའ་བར་གྱུར་ན་དབྱངས་སྙན་པས་ཆོས་བཤད་ཀྱང་ཉེས་མེད། ལངས་ནས་བྱེ་བྲག་ཏུ་བྱ། ཆོས་འཆད་འཆད་པ་
[223b.4]ལས་ཟིན་ཏེ་འགྲོ་ཁར་ཆོས་འདྲི་བ་ཞིག་འོངས་ནས་འགྲེང་བཞིན་དུ་ཆོས་བཤད་ཀྱང་ཉེས་མེད་པ་ལའང་བྱ། དྲངས་ཏེ་དོན་གཏམ་དུའོ། །གཞུང་བསྡུས་ཏེ་འཆད་ནའང་ཚིག་འབྱོར་པར་བཤད་པ་ལའང་བྱ། དབྱངས་དང་ཚིག་ལ་དོན་ཅི་ལྟ་བུ་ཞེས་འདྲི་ན་དེའི་དོན་བཤད་པ་ལའང་བྱ། དབྱེ་
[223b.5]ཞིང་སྦྱར། ཆོས་བཤད་པ་དེས་གཞུང་འདི་ལྟར་དྲངས་ན་འདི་དང་མཐུན་ནོ། །འདི་དང་མི་མཐུན་ནོ་ཞེས་བཤད་པ་ལའང་བྱ#། གཞུང་གི་ནང་དུ་ལ་ལས་རང་བཟོ་#བཅུག་པ་ཞིག་ཡོད་ན་འདི་ཚིག་དེ་ཕྱུང་སྟེ་གཞུང་བཞིན་བཤད་ཅིང་བསྟན་པ་ལའང་བྱའོ། །དགེ་འདུན་གྱི་གནས་བརྟན་གྱིས་ཉི་མ་
[223b.6]བགྲང་། དགེ་འདུན་གྱི་གནས་བརྟན་གྱིས་#ཞག་དང་ཉི་མ་བགྲངས་ཏེ་ཚེས་#གྲངས་བཟུང་#། སྐུད་པས་བརྒྱུས་པའི་ཤིང་བྲན་གྱིས་#སྤོ་ཞིང་ངོ་། །ཚེས་གྲངས་གཟུང་བའི་ཐབས་ནི་སྐུད་པ་ལས་#ཤིང་བུ་བཅོ་ལྔ་བརྒྱུས་ལ་ཚེས་གྲངས་ཀྱི་མིང་སོ་སོར་བྲིས་ཏེ་ཤིང་སྦུ་གུ་ཅན་གཅིག་གིས་བར་
[223b.7]གཅད་#བྱས་ལ་ཞག་གཅིག་ལོན་ཞིང་སྦུ་གུ་ཅན་གྱི་ནང་ནས་ཤིང་བུ་གཅིག་དྲང་། གཙུག་ལག་ཁང་སྐྱོང་གིས་དེར་འོངས་ཤིང་དགེ་འདུན་ལ་ཞུ། གཙུག་ལག་ཁང་སྐྱོང་གིས་དགེ་འདུན་གྱི་གནས་བརྟན་ལ་ཚེས་གྲངས་དྲིས་ལ་དགེ་བརྟགས་ཀྱི་ཚེས་གྲངས་འདི་འདས་སོ་ཞེས་དགེ་འདུན་
[224a]
[224a.1]ལ་སྨྲ། བྱེ་བྲག་གིས་སོ། །གནས་བརྟན་གྱིས་ཚེས་གྲངས་མ་འཁྲུལ་བར་བྱ་ཞིང་ཚེས་གྲངས་ཀྱི་མིང་དང་ཟླ་བ་གྱེན་ཐུར་བྱེ་བྲག་ཕྱེད་པར་བྱ། ཟླ་བ་ཕྱེད་#ཐ་དད་དུའོ། །ཚེས་གྲངས་སྨོས་པའི་ཚེ་ཟླ་བ་ཡར་གྱི་ཞག་འདི་འདས་སོ་ཞེས་བྱ་བ་དང་། ཟླ་བ་མར་གྱི་
[224a.2]ཞག་འདི་འདས་སོ་ཞེས་བྱ་བ་མ་འཁྲུལ་བར་བྱ། གཙུག་ལག་ཁང་གི་བདག་པོ་དང་ལྷའི་ཕྱིར་ཚིགས་སུ་བཅད་པ་ལྷོགས་ཤིག་ཅེས་དགེ་སློང་ལ་བསྒོ་བའི་ཚིག་གོ། །དགེ་བརྟགས་ཀློག་པའི་ཚེ་གཙུག་ལག་ཁང་གི་བདག་པོ་དང་ལྷའི་ཕྱིར་ཚིགས་སུ་བཅད་པ་ལྷོགས་ཤིག་ཅེས་ཀྱང་སྨྲ་
[224a.3]སྟེ་སྨྲ་བའི་ཚིག་ཉིད་འོག་ནས་ཞིབ་ཏུ་འཆད། དེ་མ་ཐག་ཏུའོ། །དགེ་བརྟགས་ཀློག་པས་མདོ་ལྟག་མ་སྐད་དུ་སྨྲས་པ་དང་། དགེ་འདུན་རྣམས་ཀྱིས་ཀྱང་ཚིགས་སུ་བཅད་པ་གཉིས་བཀླག་#གོ། །དེར་ཡང་ཟླ་བ་ཕྱེད་ཀྱི་#ཚེས་གཅིག་སྟེ་གཙུག་ལག་ཁང་གི་བདག་པོ་དང་གཙུག་ལག་ཁང་གི་ལྷ་
[224a.4]རྣམས་ཀྱི་ཕྱིར་ཚིགས་སུ་བཅད་པ་ལྷོགས་ཤིག་ཅེས་སོ། །ཚིགས་སུ་བཅད་པ་ལྷོགས་ཤིག་པའི་ཚིག་#ནི་ཚེས་གཅིག་གམ་གཉིས་ཀྱང་རུང་འདས་པ་ཡིན་ཏེ་གཙུག་ལག་ཁང་གི་བདག་པོ་དང་ལྷའི་ཕྱིར་ཚིགས་སུ་བཅད་པ་ཚིག་འདི་{གོ་རིམས་,གོ་རིམ་}བཞིན་དུ་བྱའོ། །གཙུག་ལག་ཁང་གི་བདག་པོ་སྤྱན་
[224a.5]འདྲེན་པའི་ཚིག་ཀྱང་སྟེ་འདི་ཞེས་བྱ་བའི་#སྦྱིན་བདག་གིས་དགེ་སློང་གི་#དགེ་འདུན་མཆོད་པར་སྤྱན་འདྲེན་གྱི་#དེ་ལ་བཙུན་པ་རྣམས་ཀྱིས་དགེ་བའི་ཡིད་ཀྱིས་ཐུགས་རྗེས་གཟིགས་ཤིག་ཅེས་སོ། །མདོ་ལྟག་མ་ལྟར་སྨྲས་པའི་རྗེས་བཞིན་དུ་ཡོན་བདག་སུ་ཡིན་པས་སང་བཤོས་ལ་སྤྱན་འདྲེན་གྱི་#
[224a.6]དགེ་འདུན་གྱིས་#ཐུགས་རྗེས་དགོས་#ཤིག་ཅེས་མདོ་འདིའི་ཚིག་བཞིན་དུ་སྨྲས་#ཞག་ཉུང་བ་ཡང་གཞུག །གསོ་སྦྱོང་བྱ་བ་ནི་ཟླ་བ་ཞག་མ་ཚང་བའི་རྣམས་ལ་ཚེས་བཅུ་བཞི་ཞིང་བྱའོ། །#ཚེས་བཅུ་བཞི་ཞིང་བྱ་བའི་ཟླ་བ་ནི་དཔྱིད་ཟླ་འབྲིང་པོ་དང་དབྱར་ཟླ་ར་བ་དང་དབྱར་ཟླ་ཐ་{ཆུངས་,ཆུང་}དང་སྟོན་ཟླ་འབྲིང་པོ་དང་
[224a.7]དགུན་ཟླ་ར་བ་དང་དགུན་ཟླ་ཐ་{ཆུངས་,ཆུང་}དྲུག་ཤི་བའི་ཚེས་བཅུ་བཞིའི་གསོ་སྦྱོང་དུ་བྱའོ། །ཟླ་བ་ཕྱེད་ལས་འདས་པའི་དུས་ལ་#ཞག་བཅོ་ལྔར་མི་ཐུབ་སྟེ་བཅུ་བཞི་ལ་གསོ་སྦྱོང་བྱ་བ་ནི་ཟླ་བ་དྲུག་གོང་དུ་སྨོས་པ་ཡིན་གྱི་གཞན་ཐམས་ཅད་ནི་བཅོ་ལྔའི་གསོ་སྦྱོང་དུ་བྱའོ། །ཟླ་བ་ལྷག་པའང་#བྱ་སྟེ་རྒྱལ་པོའི་
[224b]
[224b.1]རྗེས་སུ་འཇུག །རྒྱལ་པོས་ཟླ་བ་ཤོལ་འདུམས་ཤིག་ཏུ་བསྒྱུར་བ་#བརྩིས་ནའང་དགེ་སློང་གིས་ཞག་གྲངས་བརྩིས་པ་མི་བརྩན་#གྱི་རྒྱལ་པོས་བརྩིས་པ་བཞིན་དུ་གསོ་སྦྱོང་བྱ། སྐར་མཁན་གྱི་ཕྱིར་འཇུག་ཅིང་སྐར་མའི་རྒྱུད་ཀྱི་རྗེས་སུ་ཡང་ངོ་། །སྐར་མཁན་གྱིས་བརྩིས་ཏེ་ཤོལ་འདུམས་ཡོད་
[224b.2]པ་ཞིག་ཏུ་གྱུར་ན་སྐར་མཁན་གྱིས་བརྩིས་#བཞིན་དུ་ཚེས་གྲངས་བརྩི་ཞིང་གསོ་སྦྱོང་བྱའོ། །ཚེས་གྲངས་བརྩི་བའི་#ཕྱིར་དགེ་སློང་གིས་སྐར་མའི་རྒྱུད་#བསླབས་ཀྱང་ཉེས་མེད་པའང་#བྱའོ། །མ་བརྟགས་གསོ་སྦྱོང་གི་བར་དུ་མ་བསྡད་པར་སྟོང་པ་ཞེས་མཚམས་མི་བཅིང་། ལྷ་ཁང་སྟོང་
[224b.3]པ་དགེ་སློང་གནས་སམ་མི་གནས་གཏོལ་མེད་པར་བདག་ཅག་གནས་པར་བྱ་བའི་ཕྱིར་མཚམས་མི་བཅད་གཙུག་ལག་ཁང་སྟོང་པ་དེར་དགེ་སློང་གནས་སམ་མི་གནས་བརྟགས་#པ་ནི་གསོ་སྦྱོང་གི་ཞག་དུས་ཀྱི་བར་དུ་བསྡད་དེ་མ་འོངས་ན་མཚམས་བཅད་ཀྱང་ཉེས་མེད། གསོ་སྦྱོང་བར་དུ་
[224b.4]མ་བསྡད་པར་མཚམས་བཅད་ན་ཉེས་བྱས། ཡན་ལག་མ་ཡིན་པ་ནི་མ་སྐྱེས་པར་ཤེས་པའི་བཅད་པའོ། །གཙུག་ལག་ཁང་གི་མཚམས་སྔར་བཅད་ཟིན་ལ་མཚམས་བཅད་དམ་མ་བཅད་གཏོལ་མེད་དེ་མི་ཤེས་ཀྱང་རུང་བཅད་པར་ཤེས་བཞིན་དུ་ཡང་རུང་སྟེ་མཚམས་སྔགས་ཀྱིས་མ་བཀྲོལ་ལམ་ཞིག་
[224b.5]པ་མ་ཡིན་ན་ཕྱིས་བཅད་ཀྱང་མཚམས་བཅད་པར་མི་འགྱུར་བའི་སྟེང་དུ་ཉེས་བྱས་ཀྱང་#ཡོད་དོ། །དེ་མེད་ན་ཡང་བཏང་བའོ། །མཚམས་སྔགས་ཀྱིས་བཀྲོལ་བ་དང་། དགེ་སློང་ཀུན་གུད་དུ་དོང་#སྟེ་ཞག་ལོན་པ་དང་དགེ་སློང་ཕ་ཀུན་མོ་མཚན་དུ་གྱུར་པ་དང་། དགེ་སློང་ཀུན་#ཤི་སྟེ་ལྷ་ཁང་སྟོང་པར་
[224b.6]གྱུར་པ་དང་། དགེ་སློང་ཀུན་ཁྲིམས་ཕུལ་བ་དང་། དགེ་སློང་ཀུན་མཚམས་མེད་པ་དང་། ཕས་ཕམ་པར་གྱུར་པ་དང་། དགེ་སློང་ཀུན་མུར་འདུག་ཏུ་ཞུགས་པ་དང་། རྣམ་པ་འདི་བདུན་ལྟ་བུ་ཞིག་ཏུ་གྱུར་ན་མཚམས་ཞིག་པ་ཡིན་ནོ། །བརྟགས་#པའི་གནས་ཀྱང་ངོ་། །ཚང་མང་དུ་
[224b.7]བསྔོས་ཏེ་གསོལ་བ་དང་ཞུ་བའི་ལས་བྱས་པའང་གོང་མའི་རྣམ་པ་བདུན་དུ་སྨོས་པ་གང་ཡང་རུང་#། གཅིག་ལྟར་གྱུར་ན་གསོལ་བ་དང་ཞུ་བའི་ལས་ཞིག་པ་ཡིན་ཏེ་ཕྱིས་བྱ་#དགོས་སོ། །མ་བརྟགས་པ་ནི་མཚམས་ལ་མཚམས་བསྐོར་བའོ། །མཚམས་སྔར་བཅད་ཟིན་པ་ལ་ཕྱིས་མཚམས་
[225a]
[225a.1]བཅད་ཀྱང་མཚམས་མི་ཆགས་#སོ། །བརྟགས་པ་ནི་འཁོར་དང་དགེ་སློང་མའི་དབྱར་མོ་ཐང་དང་ཁྲོན་པ་ཡང་ངོ་། །མཚམས་ཀྱི་ཕྱི་རོལ་ཀྱང་རུང་མཚམས་སྔ་མ་#བཅད་པའང་རུང་སྟེ། འཕྲལ་ལ་སོགས་པ་#དང་ཞུ་བའི་ལས་ཀྱིས་མཚམས་བུ་ཆུང་ངུ་བཅད་ལ་གསོ་སྦྱོང་
[225a.2]བྱས་ནའང་རུང་མཚམས་བུ་ཆུང་མ་#བྱས་ཀྱང་རུང་། དགེ་སློང་མའི་གཙུག་ལག་ཁང་དུ་འདོང་སྟེ་དད་པ་དྲིས་ལ་གསོ་སྦྱོང་བྱས་ཀྱང་རུང་། ཤིང་གཅིག་འདུག་པའི་མཚམས་ཀྱིས་དུ་མ་བཞིའི་མཚམས་སོ། །མཚམས་གཉིས་གསུམ་ཞིག་སོ་སོར་གཅོད་དེ་ཀུན་གྱི་བར་ན་ཤིང་ངམ་རྡོ་
[225a.3]ཞིག་ཡོད་ན་མཚམས་དེ་ཀུན་གྱི་མཚམས་ཤིང་ངམ་#རྡོ་དེ་གཅིག་པུ་ལ་གཟུགས་སུ་རུང་ངོ་། །བརྟན་པ་དེ་མཚན་མའོ། །མཚམས་ཀྱི་མཚན་མ་གཟུགས་པ་ནི་བྲག་གམ་ཕ་བོང་ངམ་ཞིང་ལྟ་བུ་བརྟན་པ་ལས་གཟུགས་སོ། །འདི་ལྟར་གྱུར་པ་མ་ཡིན་པ་ནི་འཕྲུལ་དང་སྒྱུ་མས་བྱས་པའོ། །
[225a.4]མཚམས་ཀྱི་མཚན་མ་མི་བརྟན་པ་སྤྲིན་ནམ#། ན་བུན་ནམ། སྒྱུ་མར་སྤྲུལ་ཅིང་འདུག་པ་ལྟ་བུ་ལ་#མཚན་མར་མི་གཟུགས། མི་བརྟན་#པའི་ཟླ་བ་དང་ཉི་མའི་འོད་ལ་སོགས་པའི་རླབས་སོ། །མཚམས་ཀྱི་མཚན་མ་ཟླ་བ་དང་ཉི་མའི་འོད་ཟེར་དང་གྲིབ་མ་ལྟ་བུ་དང་ཆུའི་རླབས་སྐྱེད་#འབྲིར་འགྱུར་
[225a.5]བ་ལ་མཚན་མ་#མི་གཟུགས། མཚམས་ཀྱི་ཆུ་ནི་མཚམས་གཞན་དང་འདྲའོ། །རྫ་མ་དང་ཟངས་ཀྱི་ནང་དུ་ཆུ་#བླུགས་ལ་དེའི་ནང་དུ་ཆོས་གོས་བཅུག་ལ་ཆོས་གོས་དེ་#སྣོད་ལ་མ་རེག་པར་སྐྱ་རེངས་བྱུང་ནའང་བྲལ་བའི་ལྟུང་བ་ལའང་བྱ། མཚམས་བཅད་པའི་ནང་དུ་ཆུ་འབབ་ཅིང་སྐམ་པ་ཞིག་
[225a.6]ཡོད་ནའང་འབབ་པའི་ཚེ་ནི་ཆུ་ཕན་ཆད་མཚམས་གཅིག་ཏུ་མི་རུང་སྐམ་#པའི་ཚེ་ནི་མཚམས་སུ་རུང་ངོ་། །བར་ཆད་ན་གཅིག་ཏུ་མེད་དོ། །མཚམས་བཅད་ནས་མཚམས་ཀྱི་ནང་དུ་ཆུ་འབབ་ན་མཚམས་བཅད་པས་བརྩིར་མི་རུང་སྟེ་ཆུས་མཚམས་སུ་བཟུང་ངོ་། །དེ་སྟེ་ཟམ་པ་བརྟན་ན་ནི་ཡུལ་
[225a.7]བཞིན་ནོ། །ཆུ་དེ་ལ་ཟམ་པ་བཟང་པོ་ཞིག་ཡོད་ན་ནི་ཆུས་ཆོད་ཀྱང་མཚམས་གཅིག་པ་དང་འདྲའོ། །ཞིག་པ་ལས་སླར་བྱས་ན་རྗེས་སུ་འཇུག་པའོ། །ཆུ་ལ་ཟམ་པ་ཡོད་པ་དེ་ཞིག་སྟེ་སླར་བཅོས་པར་བསམས་ན་ཟམ་པ་མ་ཐོགས་ཀྱི་བར་དུ་ཞག་གིས་ཆོད་ཀྱང་ཞིག་པར་མི་འགྱུར་ཏེ་ཆོས་གོས་དང་
[225b]
[225b.1]བྲལ་བར་ཡང་མི་འགྱུར། སྦྱོར་བ་མ་བཏང་#ན་ཡང་ངོ་། །ཟམ་པ་བཅོས་པར་བསམས་ན་ཞག་གིས་ཆོད་ཀྱང་རུང་བ་ནི་ཟམ་པ་ཞིག་ནས་མཁར་ལན་མགོ་ཟུགས་ཏེ་རྩོམ་བཞིན་ན་རུང་གི་མཁར་ལན་མ་ཟུགས་#ལ་ཕྱིས་བཅོས་པར་སེམས་པ་ནི་མི་རུང་ངོ་། །ཞག་བདུན་ལས་#འདས་ན་མ་ཡིན་ནོ། །
[225b.2]བཅོས་པར་བསམས་ན་རུང་བ་ནི་ཞག་བདུན་ཚུན་ཆད་རུང་གི་ཞག་བདུན་ལས་འདས་ན་བཅོས་པར་བསམས་ཤིང་མཁར་ལན་མགོ་ཟུགས་གཅིག་གིས་#རྒྱུན་མ་ཆད་པར་བྱས་ཀྱང་མི་རུང་ངོ་། །ནམ་མཁའི་ན་བར་ཆད་དུ་འགྱུར་རོ། །མཚམས་ཀྱི་མཚན་མ་ནམ་མཁའ་ལ་མི་རུང་སྟེ་ནམ་
[225b.3]མཁའ་ལ་མཚམས་ཀྱི་མཚན་མ་བཙུགས་ཀྱང་མི་ཆུད་དོ། །འདི་ཡོད་ཀྱང་མི་སྤྱོད་པ་མ་ཆོད་པ་ལྟ་ག་ལ་ཞིག །ནམ་མཁའ་ཡོད་དུ་ཟིན་ཀྱང་གཟུང་ཞིང་བསྔོར་མེད་ན་མཚམས་ཀྱི་མཚན་མ་ཅི་ལས་གཟུང་སྟེ་ག་ལ་རུང་། དབུས་ནས་དཔག་ཚད་ཕྱེད་དང་གསུམ་གྱི་མཐའི་མཚམས་
[225b.4]ལས་ལྷག་པར་#གཅོད་དུ་མི་སྐྱེའོ། །མཚམས་བཅད་པའི་ཚད་དཔག་ཚད་ཕྱེད་དང་གསུམ་ཚུན་ཆད་ནི་བཅད་དུ་རུང་གི་དཔག་ཚད་ཕྱེད་#དང་གསུམ་ལས་རིང་བ་ཕན་ཆད་ནི་གསོལ་བ་དང་ཞུ་བའི་སྔགས་ཀྱིས་མཚམས་བཅད་ཀྱང་མཚམས་#མ་བཅད་པ་དང་འདྲ་སྟེ་སྔགས་ཀྱང་མི་འཆགས་
[225b.5]མཚམས་ཀྱང་མེད་དོ། །དེ་བཞིན་དུ་བླ་དང་འོག་དང་སྲ་བ་ལ་བཅད་པའང་ཐང་བཞིན་ནོ། །ལུང་པ་ལ་སུལ་གཅོང་རོང་ཞིག་ཏུ་མཚམས་གཅོད་ན་རི་གཅིག་ནས་གཅིག་གི་བར་ནམ་མཁའ་ལ་ཁ་དྲང་དུ་མི་བཅད་ཀྱི་སའི་གཞི་གྱེན་ཐུར་ཅི་ལྟར་འདུག་པ་བཞིན་དུ་འདོམ་གྲངས་ཀྱིས་བཅལ་#ཏེ་
[225b.6]དཔག་ཚད་ཕྱེད་དང་གསུམ་དུ་བཅད་དོ། །མི་སྐྱེ་བ་ནི་མི་འབྲལ་བར་གནང་བ་ལས་མཚམས་མ་བཅད་ནའོ། །གསོལ་བ་དང་ཞུ་བའི་ལས་ཀྱིས་མཚམས་#བཅད་ན་རྒན་པོ་དང་ནད་པ་ལས་#ཆོས་གོས་དང་མི་འབྲལ་བའི་གནང་བ་བྱིན་ཀྱང་འབྲལ་བར་འགྱུར་རོ། །བཅད་པ་མེད་ན་མེད་དོ། །
[225b.7]མཚམས་བཅད་དེ་#ཆོས་གོས་དང་མི་འབྲལ་བར་གནང་བ་བྱིན་པ་ལས་མཚམས་ཞིག་པ་རྣམ་པ་བདུན་གང་ཡང་རུང་། གཅིག་བྱུང་ན་ཆོས་གོས་དང་མི་འབྲལ་བར་གནང་བ་བྱིན་པ་ཞིག་སྟེ་བྲལ་#བར་འགྱུར་རོ། །དེས་ན་མ་ཡིན་ནོ། །དགེ་སློང་རྒན་པོ་དང་ནད་པ་ཆོས་གོས་དང་འབྲལ་བར་གནང་#
[226a]
[226a.1]བ་དེ་ཤིའམ་ཁྲིམས་ཕུལ་ལམ་གནང་བ་#སླར་ཕྲོགས་ཀྱང་མཚམས་ནི་ཞིག་པར་མི་འགྱུར་རོ། །མཆོད་རྟེན་དང་དྲི་གཙང་ཁང་གི་བར་དང་གསོ་སྦྱོང་གི་དངོས་པོར་གསོ་སྦྱོང་གི་ཚེ་ཕྱགས#། གསོ་སྦྱོང་བྱེད་པའི་དུས་སུ་མཆོད་རྟེན་དང་དྲི་གཙང་ཁང་དང་གསོ་སྦྱོང་
[226a.2]བྱེད་པའི་སར་ཕྱག་དར་དང་མཎྜལ་དང་། ཆག་ཆག་ལ་སོགས་པ་བྱས་ཏེ་མེ་ཏོག་གིས་བརྒྱན་#ཏོ། །དད་པ་བྱིན་པ་པ་ནི་དགེ་འདུན་ལ་བྱིན་པའོ། །གསོ་སྦྱོང་ལ་འདུ་བའི་ཚེ་བྲེལ་ཏམ། ན་ན་དགེ་འདུན་ལ་དད་པ་ཕུལ་ནས་#འདུས་པ་དང་འདྲ་སྟེ་ལས་སུ་རུང་ངོ་། །གང་སུས་ཀྱང་
[226a.3]དེའི་ཕྱིར་དེ་ཞུ་བར་གྱིས་ཤིག །དེ་མཚམས་ཀྱི་ཕྱི་རོལ་ན་གནས་ན་མི་སྦྱིན་སྦྱིན་དུ་མི་འཇུག །དད་པ་ལེན་པ་ལས་#བར་དུ་ཆུའམ་ར་བས་ཆོད་ན་དད་པ་བླངས་པར་མི་ཆུད་པའི་ཕྱིར་བདག་གིས་ཀྱང་དད་པ་མི་འབུལ་ཏེ་དད་པ་ལེན་པས་ཀྱང་འབུལ་#དུ་མི་གཞུག་#ཅིང་དད་པ་མི་བླང་#། ཕུལ་ཀྱང་
[226a.4]དད་པ་ཕུལ་བར་མི་ཆུད། སྦྱིན་དུ་མི་གཞུག །མཚམས་ཀྱི་ཕྱི་རོལ་ནས་བདག་གིས་ཀྱང་མི་ལེན་ཁོ་བོ་སྦྱིན་དུ་ཡང་མི་གཞུག །གཅིག་ནས་གཅིག་ཏུ་མ་ཡིན་དད་པ་ལེན་དུ་བསྐོས་པའི་མི་དེས་གཞན་ལ་བཅོལ་ཏེ་དད་པ་ལེན་དུ་མི་བཏང་། དེ་ལྟར་བྱས་ན་དད་པ་འབུལ་བ་དང་དད་པ་
[226a.5]ལེན་པར་བསྐོས་པའི་དགེ་སློང་གཉིས་ཉེས་བྱས་སོ། །ཉེས་བྱས་པ་ནི་ན་བ་དང་དབང་མེད་པ་དང་གསོག་#དང་ཚངས་པར་སྤྱོད་པའི་བར་ཆད་ཀྱིས་འཇིགས་པ་ལས་བྱིན་ནའོ། །དད་པ་ལེན་པར་བསྐོས་པ་དེས་དད་པ་བླངས་ནས་དགེ་འདུན་ལ་དད་པ་དབུལ་བ་བདག་ཉིད་ཀྱིས་མ་ཕུལ་བར་མི་
[226a.6]གཞན་ལ་བཅོལ་ཏེ་དབུལ་དུ་བཅུག་ན་ཉེས་བྱས་སོ། །དད་པ་གཞན་ལ་དབུལ་དུ་བཅུག་ཀྱང་ཉེས་མེད་པ་ནི་སྲོག་ལ་དམའ་བ་དང་ཚངས་པར་སྤྱོད་པའི་བར་ཆད་དུ་འགྱུར་བ་དང་། བདག་ལ་དབང་མེད་པ་#མེད་པའི་རྐྱེན་ཅིག་བྱུང་སྟེ་གུད་དུ་འགྲོ་བར་འགྱུར་ཏེ་{རིངས་,རིང་}ན་གྲོགས་གཅིག་ལ་
[226a.7]དད་པ་དབུལ་དུ་བཅོལ་ཀྱང་ཉེས་མེད་དོ། །མ་གུས་པས་མ་ཞུས་ནའོ། །དད་པ་བླངས་ན་བླངས་ཀྱི་མ་གུས་པའི་ཕྱིར་མ་#ཕུལ་ཡང་བླ་ཞེས་བསམས་ཏེ་འདུག་པ་ནི་དགེ་འདུན་གསོ་སྦྱོང་གི་ལས་ནི་རུང་གི་དགེ་སློང་དེ་ཉེས་བྱས་སོ། །ཉེས་མེད་པ་ནི་འདིས་འཇིགས་ཏེ་ཕྱིའི་མཚམས་ནས་བླངས་པའོ། །
[226b]
[226b.1]དད་པས་#བླངས་ནས་འབུལ་དུ་འགྲོ་བའི་ལམ་ན་དགྲའམ་གནོད་པར་བྱེད་པ་ཞིག་ཡོད་ན་མཚམས་ཀྱི་ཕྱི་རོལ་ནས་བསྐོས་#ཏེ་དགེ་འདུན་ལ་དད་པ་ཕུལ་ཡང་ཉེས་མེད་དོ། །གཙུག་ལག་ཁང་སྐྱོང་གིས་གསོ་སྦྱོང་གི་ཚུལ་ཤིང་#འདྲིམ་པ་ནས་#དགེ་སློང་དགོངས་ཤིག །དགེ་སློང་གྲངས་མང་སྟེ་#
[226b.2]ངོས་མི་ཚོལ་ན་གཙུག་ལག་ཁང་སྐྱོང་གིས་གསོ་སྦྱོང་གི་ཚེ་#ཚུལ་ཤིང་བྲིམ་#ལ་ཤིང་བསྡུས་ཏེ་ཚང་ངམ་མ་ཚང་ཤིང་མི་#བགྲང་ངོ་། །རབ་ཏུ་ཐོན་པའི་ཚིག་ཕྱེད་ཀྱང་མི་འཁྲུལ་བར་ཤོད་ཅིག །གསོ་སྦྱོང་བྱེད་པའི་ཚེ་སོ་སོར་#ཐར་པ་ཁ་དོན་དུ་ཀློག་པ་ནི་ཚིག་ཅུང་ཟད་ཀྱང་མི་འཁྲུལ་བར་ཀློག་
[226b.3]ནུས་པ་གཅིག་གིས་བཀླག་གོ། །དགེ་འདུན་གྱི་གནས་བརྟན་གྱིས་སོ། །སོ་སོར་#ཐར་པ་ཁ་དོན་ཀློག་པ་བསྐོས་པ་ནི་ལས་བྱེད་པ་དགེ་སློང་གིས་གནས་བརྟན་གྲལ་#མཐོན་པོ་ན་འདུག་པ་མེ་ཏོག་བྲིམས་ཏེ་བྱེད་དུ་གཞུག་གོ། །མི་ནུས་ན་གཉིས་པོས་ཀྱང་ངོ་། །གྲལ་ཐོག་མ་པས་ཁ་དོན་
[226b.4]ཀློག་མི་ནུས་ན་དེའི་འོག་ནས་#འདུག་པ་ལ་མེ་ཏོག་བྱིན་ཏེ་བྱེད་དུ་གཞུག་གོ། །གསུམ་པོས་ཀྱང་ངོ་། །དེས་ཀྱང་མ་#ནུས་ན་གཉིས་ཀྱི་འོག་ནས་དགེ་སློང་སུ་འདུག་པ་ལ་མེ་ཏོག་བྱིན་ཏེ་ཀློག་ཏུ་གཞུག་གོ། །དེས་ཀྱང་ན་རེ་མོར་རོ། །དེས་ཀྱང་མ་ནུས་ན་དེ་གསུམ་ཁ་དོན་ཅི་ཤེས་པ་ལས་
[226b.5]གཅིག་གི་མཇུག་#གཅིག་གིས་མཐུད་དེ་ཁ་དོན་ཟེར་དུ་གཞུག་གོ། །མི་ནུས་ན་གཞན་ལ་བསྐོ། །དེ་#གསུམ་གཅིག་གིས་གཅིག་མཐུད་དེ་བྱར་ཡང་མི་ནུས་ན་འོག་ན་ཁ་ཐོན་ཤེས་པ་སུ་ཡོད་པ་ལ་མེ་ཏོག་བྱིན་ཏེ་བྱེད་དུ་གཞུག་གོ། །མི་བཏུབ་ན་དགེ་འདུན་གྱིས་སོ། །ཁ་ཐོན་ཤེས་པ་དེ་བྱེད་
[226b.6]དུ་མི་བཏུབ་ན་དགེ་འདུན་ཀུན་གྱིས་བསྐོས་ཏེ་#བྱེད་དུ་གཞུག་གོ། །བརྟག་པ་ཡང་ངོ་། །སོ་སོར་ཐར་པ་ཁ་ཐོན་ཤེས་ཤིང་ཚིག་མི་འཁྲུལ་བར་མཁས་པ་ཞིག་ཡོད་ན་རྟག་ཏུ་དེ་སོ་སོར་ཐར་པ་ཁ་ཐོན་བྱེད་དུ་གཞུག་གོ། །ལུས་ན་ལྷག་མ་གཞན་གྱིས་སོ། །སོ་སོར་ཐར་པ་མི་གཅིག་གིས་
[226b.7]ཁ་ཐོན་མཇུག་ཏུ་མ་ཕྱིན་ཏེ་ལྷག་མ་ལུས་ན་སུ་ཤེས་པ་གཅིག་གིས་བརྗེས་ཏེ་འཕྲོ་ནས་བཟུང་སྟེ་བྱའོ། །དུམ་བུ་དུམ་བུར་བཟུང་སྟེ་ནམ་འབྱོར་གྱི་བར་དུའོ། །མདོ་ལྟག་མ་ལྟར་གཅིག་གིས་མཐུད་དེ་མ་ནུས་ན་མི་དུ་མས་གཅིག་གི་མཇུག་གཅིག་གིས་མཐུད་དེ་མཇུག་ཏུ་ཕྱིན་ཕྱིན་དུ་
[227a]
[227a.1]བྱའོ། །མི་རིགས་པ་ནི་འཇིགས་པ་དང་བཅས་པའི་གནས་མཛེས་པར་འདོད་དེ་གྲོང་དང་མི་ཉེ་བར་གསོ་སྦྱོང་བྱེད་པའོ། །འཇིགས་ས་ཞིག་ཏུ་མེ་ཏོག་དང་གཟིང་མ་བཟང་པོའི་ཕྱིར་གཙུག་ལག་ཁང་ནས་བྱུང་སྟེ་དེར་གསོ་སྦྱོང་བྱས་ན་ཉེས་བྱས། མི་འདུག་པར་
[227a.2]འགྲོགས་ཏེ་#དོང་བ་ན་ཡང་བྱ། ལམ་དུ་ཞུགས་པ་ལ་#གསོ་སྦྱོང་བྱར་ལམ་གྲོགས་དང་བྲལ་ན་འགྲོ་ཞིང་ལམ་གྲོགས་ཁྱིམ་པ་#དང་འགྲོགས་བཞིན་དུ་སོ་སོར་ཐར་པ་བཀླག་#གོ། །སྒྲ་མི་འདོད་ན་མདོས་སོ། །ལྟག་མ་ལྟར་ཀླག་#ཏུ་འཇིགས་པའི་ཕྱིར་ལམ་གྲོགས་གཤེ་ན་སྒྲ་བསྐྱུངས་ཏེ་མདོ་
[227a.3]ཙམ་བཀླག་གོ། །དེ་ལྟར་ཡང་ན་བསྔོ། །ལྟག་མ་ལྟར་ཤུབ་#བུར་བཀླག་ཏུ་ལམ་གྲོགས་གཤེ་ན་ཉེས་པ་ཅི་ཡོད་པ་གྲོགས་ལ་དཔང་བཙུགས་ཏེ་བརྟགས་#ལ་གཞག །ཁ་ན་མ་ཐོ་བ་མེད་པ་ནི་དད་པ་ལ་གཙོ་བོ་#སྟེ་དགའ་བར་འགྱུར་ན་#བསྙད། དགེ་བསྙེན་ཁྲིམས་ཐོས་ཀྱང་ཕྱིར་མི་ནུར་ཞིང་
[227a.4]མི་འགྱུར་བ་དང་མི་དགའ་བར་མི་འགྱུར་བ་དགེ་འདུན་གྱི་རག་ལུས་ཤིང་ཞལ་ཏ་བྱེད་པའི་དགེ་བསྙེན་དད་པ་ཆེན་པོ་ཞིག་ན་གསོ་སྦྱོང་གི་ཆོ་ག་དང་ཁྲིམས་ལ་སོགས་པ་བསྟན་ཀྱང་ཉེས་མེད་དོ། །འདུག་ན་གསོ་སྦྱོང་བྱ། ཁྱིམ་པ་ཞིག་གསོ་སྦྱོང་གི་ཆོ་ག་ལ་ལྟ་འདོད་དེ་མི་བལྟར་མི་རུང་ཞེས་ཟེར་ཏེ་
[227a.5]འདུག་ན་དྲུང་ན་འདུག་བཞིན་དུ་གསོ་སྦྱོང་བྱས་ཀྱང་ཉེས་མེད་དོ། །རིང་བ་ཞིག་ན་ཁྱིམ་པ་འདུག་ཀྱང་བཤད་དེ#། བདག་ན་ཚབས་ཆེ་སྟེ་ཤི་ལ་ཐུག་པ་དང་མི་རྒོད་ལ་སོགས་པས་གསད་#པར་བཤམས་ཏེ་འཆི་བར་འགྱུར་ཞིང་དགེ་སློང་གྲོགས་ལ་མཐོལ་དུ་མི་སླེབས་ན་ཁྱིམ་པ་ལ་བདག་གི་ཉེས་པ་
[227a.6]ཅི་ཡོད་པ་ཚངས་#སུ་བྱ། དེ་ལ་ཆོ་ག་བསྙད། མི་རྒོད་ལ་སོགས་པ་མི་སྲུན་པ་ཞིག་གིས་ཁྲིམས་ལ་#མ་བསྟན་ན་གསད་#དོ་རྡེག་གོ་ཞེས་ཟེར་ན་ཁྲིམས་བསྟན་ཀྱང་ཉེས་མེད། རྒྱལ་པོ་ལ་ཡང་བསྙད། རྒྱལ་པོ་ཁྲིམས་འདྲི་ན་བསྟན་ཀྱང་ཉེས་མེད། མཐའ་ལ་ཕན་ཆད་མི་སྐྱེ་བ་མ་ཡིན་སོ་སོར་ཐར་
[227a.7]པའི་གཞི་བཀླགས་#ཟིན་ཏེ་རྐྱེན་ཅིག་བྱུང་སྟེ་རྐེད་ཆད་དུ་བཞག་སྟེ་མན་ཆད་མཇུག་ཏུ་ཕྱིན་པར་མ་བཀླག་#ཀྱང་གསོ་སྦྱོང་དུ་ཆུད་དོ། །བཤད་པ་དང་དེ་ཙམ་པ་དང་དུས་དང་#ཆད་པ་བདག་དེ་བཞིན་དུ་མ་བླངས་ན་འདིར་ཆོས་མ་ཡིན་ནོ། །རྣ་ལམ་ནས་འདས་ན་སོང་བའོ#། །ལྟག་ནས་སྔ་མ་གསོ་སྦྱོང་
[227b]
[227b.1]ཟིན་ཏེ་གྱེས་པ་ལས་ཕྱི་མས་མཇུག་སླེབས་ན་སླར་འདུས་ཤིང་དེས་བྱུང་བའི་ཚད་ནི་ཕྱི་མ་འོངས་ནས་སྔ་མ་གཞན་ནི་གྱེས་ཀྱི་དགེ་སློང་གཞན་ཅིག་འགའ་ཞིག་གཏམ་ཐ་མལ་པར་སྨྲས་པའི་སྒྲ་ཐོས་ཚུན་ཆད་ཅིག་ན་འདུག་སྟེ་སླེབས་ན་གསོ་སྦྱོང་བྱེད་པའི་ས་ཉིད་ལས་འཕགས་ཏེ་གྱེས་ཀྱང་#སླར་འདུ་
[227b.2]དགོས་སོ། །རྣམ་པར་འབྱེད་པ་ལ་སོགས་པར་ཆུད་པའོ། །གསོ་སྦྱོང་གི་ཆོ་ག་འདུལ་བ་རྣམ་པར་འབྱེད་པའི་ནང་ནས་འབྱུང་བའི་དངོས་པོའོ། །#གསོ་སྦྱོང་གི་དངོས་པོ་རྫོགས་སོ། །#གསོ་སྦྱོང་གི་#བཤད་པའི་དངོས་པོ་རྫོགས་སོ།། །།དབྱར་ཚུལ་དུ་འཇུག །དབྱར་ཟླ་འབྲིང་
[227b.3]པོ་ནས་སྟོན་ཟླ་འབྲིང་པོ་#ཉའི་བར་དུ་ཡང་རུང་། དབྱར་ཟླ་ཐ་{ཆུངས་,ཆུང་}ཉ་ནས་སྟོན་ཟླ་ཐ་{ཆུངས་,ཆུང་}ཉའི་བར་དུ་ཡང་རུང་། སྔ་ཕྱི་གང་ཡང་རུང་ལ་ངལ་#བསོ་བའི་ཕྱིར་ཚུལ་དུ་འཇུག་གོ། །ཟླ་བ་གསུམ་དབྱར་ཚུལ་དུ་འཇུག་པའི་ཟླ་བ་གསུམ་གྱི་བར་དུ་བསྲུང་ངོ་། །ཚེས་ཞག་གཅིག་དབྱར་ཟླ་
[227b.4]འབྲིང་པོ་ལ་ཚུལ་དུ་འཇུག་སྟེ་དེ་ནི་ཚུལ་སྔ་མའོ། །དབྱར་ཟླ་འབྲིང་པོ་དེ་མ་ཐག་པ། དབྱར་ཟླ་འབྲིང་#པོའི་ཚེས་བཅུ་དྲུག་ཅེས་བྱ་བ་ནི་དབྱར་ཟླ་འབྲིང་པོ་ཉ་བྲི་བ་ཞག་གཅིག་ལ་བྱའོ། །དབྱར་ཟླ་ཐ་{ཆུངས་,ཆུང་}ལ་ཡང་ངོ་། །ཚུལ་ཕྱི་མ་ནི་#དབྱར་ཟླ་ཐ་{ཆུངས་,ཆུང་}ཚེས་བཅུ་དྲུག་ལ་འཇུག་གོ། །གཙུག་
[227b.5]ལག་ཁང་བརྒྱན། ཚུལ་དུ་འཇུག་པའི་ཚེ་གཙུག་ལག་ཁང་གི་རལ་ཚེམས་དང་རི་མོ་གསོ་བ་དང་རྒྱན་#ལ་སོགས་པ་གདགས་ཤིང་ཕྱི་བདར་བྱ། ཞག་བཅུའམ་ཟླ་བ་ཕྱེད་ན་འགྱུར་#བ་ནའོ། །མདོ་ལྟག་མ་ལྟར་གཙུག་ལག་ཁང་བརྒྱན་པ་ནི་གཙུག་ལག་ཁང་ཆེ་ན་ཟླ་#བ་ཕྱེད་ནས་བརྒྱན། 
[227b.6]གཙུག་ལག་ཁང་ཆུང་ན་ཞག་བདུན་ཙམ་ནས་བརྒྱན། ཞག་བདུན་ནམ་བརྒྱད་དུ་ཡང་གཞན་ལས་སོ། །ཚུལ་དུ་འཇུག་པའི་ཚེ་གཙུག་ལག་ཁང་བརྒྱན་པ་ནི་གཞུང་ཁ་ཅིག་ལས་གཙུག་ལག་ཁང་ཆེན་ཞག་བརྒྱད། ཆུང་ན་ཞག་བདུན་མན་ཆད་བརྒྱན་ཏོ་ཞེས་ཀྱང་འབྱུང་སྟེ་ལྟག་མ་དང་གཉིས་#
[227b.7]གར་དགའ་བར་བྱའོ། །སྔ་དེ་ཉིན་མལ་སྟན་བསོག །སང་ཚུལ་དུ་འཇུག་པའི་དུས་ལ་བབ་ན་དེ་རིང་དགེ་འདུན་གྱི་མལ་སྟན་ལས་སོ་སོར་བརྙས་པ་དང་འཐོར་བ་ཀུན་ཁྲི་ཡན་ཆད་བསྡུ་ཞིང་བསོག །རྐང་པའི་ཆོལ་ཟངས་ཡན་ཆད་དོ། །ཚུལ་དུ་འཇུག་པའི་ཞག་གཅིག་གི་སྔ་ནས་མལ་སྟན་བསྡུ་བ་
[228a]
[228a.1]ནི་ཆོལ་ཟངས་ཡན་ཆད་བསྡུས་ཏེ་གཞག་གོ། །དེ་ལེན་པས་བསྒོ། །ཚུལ་དུ་ཞུགས་པའི་སྔ་དེ་ཉི་མ་ལ་བསྟན་པ་ཉིད་འབྱུང་སྟེ་གསར་གྱིས་བརྗེ་དགོས་ཏེ་གསར་དགེ་འདུན་གྱིས་གཏི་མུག་དང་རང་དབང་དང་ཞེ་སྡང་འཇིགས་པ་དང་#མཐོ་བ་སེམས་ཅན་དང་འདི་རྣམས་ལྟ་བུ་
[228a.2]དང་མི་ལྡན་ཞིང་མེད་པ་ལས་བསྐོ། །མི་ནུས་ན་དུ་མས་སོ། །མལ་#སྟན་རྫི་བསྐོ་#བ་གཅིག་གིས་མི་ཆོག་ཅིང་ལག་གིས་མི་ཁྱབ་ན་གཉིས་#གསུམ་ཡན་ཆད་དུས་ཆོག་བར་བསྐོ། །དུས་#བྱུག་པ་བསུང་གིས་ཏེ་སློབ་མར་གྱུར་པ་ལ་གོས་དཀར་པོས་གཡོགས་ལ་#བཞག་པ་ཚུལ་ཤིང་སྟེ་
[228a.3]རྒན་རིམས་སུ་བཞག་ལ་འདི་དང་འདིའི་གནས་འོག་ཁྲིམས་ཏེ་གང་ཁྱོད་ཀྱི་ནང་ནས་དང་བ་འོག་ཁྲིམས་འདིས་གནས་འདི་རང་#དབྱར་ཚུལ་དུ་ཞུགས་#ན་དེས་ཚུལ་ཤིང་ལོང་ཤིག །ཚུལ་དུ་འཇུག་པའི་ཉིན་པར་ཚུལ་ཤིང་སྤོས་དང་གུར་ཀུམ་#ལ་སོགས་
[228a.4]པ་བསུང་གིས་བསྐུས་ལ་སློ་#མར་བཅུག་ལ་རས་དཀར་པོས་གཡོགས#། །དེའི་ཚེ་འོག་ཁྲིམས་བསྒོ་སྟེ་འོག་ཁྲིམས་ནི་འདུག་པའི་འཐབ་#མོ་མི་གླེང་བ་དང་ལྟུང་བ་སྡེ་ལྔ་ལ་ནོངས་པའི་དམིགས་ཤིག་ཡོད་ནའང་མི་བརྒལ་བར་བྱ་བ་དང་བརྒལ་བ་ཞིག་ཡོད་ནའང་ཚུལ་དུ་འཇུག་པའི་ཚེ་#རྒོལ་
[228a.5]ཅིག་ཅེས་བྱ་བ་དང་ཚུལ་འདིར་འཇུག་འདོད་ན་ཚུལ་ཤིང་ལོང་ཤིག་ཅི་#མི་འདོད་ན་མ་ལེན་ཅིག་ཅེས་བྱ་བ་དང་ཉེས་པ་སྤྱོད་པ་ཞིག་ཡོད་ནའང་ཆད་པས་#མི་བཅད་པར་དམ་བཅའ་བ་ལ་སོགས་པའི་འོག་ཁྲིམས་བསྒོ། དེའི་འོག་ཏུ་ཚུལ་ཤིང་འདྲིམ་པའི་དགེ་སློང་མ་ཡིན་པ་གཞན་གཅིག་#
[228a.6]གིས་དགེ་འདུན་ཚུལ་དུ་འཇུག་སྟེ་ཚུལ་དུ་འཇུག་པར་འཚལ་ལོ་ཞེས་གསོལ་ཞེས་གསོལ་བའི་སྔགས་བྱའོ། །དེའི་འོག་ཏུ་ཚུལ་ཤིང་འདྲིམ་པའི་དགེ་སློང་གིས་ཚུལ་ཤིང་འདྲིམ་མོ། །ཚུལ་ཤིང་འདྲིམ་པ་ནི་རྒན་རིམས་ནས་བྲིམ་#མོ། །ཚུལ་དུ་འཇུག་པའི་ཚེ་ལས་{གོ་རིམས་,གོ་རིམ་}འདི་
[228a.7]བཞིན་དུ་བྱ་སྟེ་ཁ་ཅིག་ནི་མདོ་དམིགས་ཀྱིས་འོག་ནས་འཆད་པ་རྣམས་ཡིན#། ཁྱེད་ཀྱི་ནང་ན་འགས་དབྱར་གྱི་ནང་དུ་དགེ་འདུན་གྱི་དབུས་སུ་འཐབ་མོ་མ་སྐྱེད་གཅིག# །ཚུལ་དུ་འཇུག་པའི་ཚེ་འོག་ཁྲིམས་སུ་བཅའ་བའི་ཚིག་འདི་ཡང་བསྒོ་དགོས་ཏེ་ཚུལ་ན་འཁོད་པ་ཟླ་བ་གསུམ་གྱི་
[228b]
[228b.1]ཚེ་དགེ་འདུན་གྱི་ནང་དུ་འཐབ་མོ་དང་འཁྲུག་ལང་#མ་བྱེད་ཅིག་ཅེས་ཁྲིམས་སུ་བཅའ། གང་ཁྱེད་ཅུང་ཟད་ཤེས་ན་དེས་ན་སྨྲོས་ཤིག །མདོ་ལྟག་མ་ལྟར་ཚུལ་གྱི་ཚེ་འཐབ་མོ་རྒོལ་ཞིང་མ་གླེངས་པར་#ཚུལ་ཁྲིམས་ཀྱི་ཕྱི་ནས་གླེང་བ་#ཞིག་ཡོད་དམ་ཉེས་པ་བརྒལ་བ་ཞིག་ཡོད་ན་ད་གྱིས་ཤིག་ཅེས་
[228b.2]ཀྱང་བསྒོ། །གང་གིས་དབྱར་གྱི་དབུས་སུ་དགེ་འདུན་ལ་འཐབ་མོ་སྐྱེད་#པར་གྱུར་ན་དེ་ལ་དགེ་འདུན་གྱིས་ཕྱིས་བརྟགས་#པར་དགོངས་ཤིག་ཅེས་དགེ་འདུན་ལ་#བསྒོ། །ཚུལ་དུ་ཞུགས་ཟིན་ནས་དགེ་སློང་ལ་ལ་ཞིག་གིས་ཉེས་པ་ཞིག་#བྱས་སམ་འཐབ་#མོ་བསྐྱེད་ནའང་ཆད་པས་འཕྲལ་དུ་
[228b.3]མི་བཅད་པར་ཚུལ་ནས་བྱུང་ནས་སྤངས་ཤིང་#ཆད་པས་བཅད་ཅིང་སྦྱར་བར་བརྟགས་ཏེ་གཞག་གོ་ཞེས་ཀྱང་དགེ་སློང་ཀུན་ལ་བསྒོ་ཞིང་འོག་ཁྲིམས་སུ་བཅའ། ལེན་པ་དང་འཇུག་པའི་ཕྱིར་དགེ་འདུན་གྱིས་ཞུ། ཚུལ་ཤིང་མ་བྲིམ་པའི་མདུན་དུ་ཚུལ་ཞིང་འདྲིམ་#པར་བསྐོས་པའི་དགེ་
[228b.4]སློང་མ་ཡིན་པ་དགེ་སློང་ལས་པ་གཅིག་གིས་དགེ་འདུན་ཚུལ་དུ་འཇུག་ཅིང་ཚུལ་ཤིང་བྲིམ་མོ་ཞེས་གསོལ་བའི་སྔགས་བྱ། ཚུལ་ཤིང་བྲིམ། མདོ་ལྟག་མ་ལྟར་སྔགས་བྱས་ཟིན་ནས་བྲིམས་ནས་#སྔ་དེ་ཉིད་ཚུལ་ཤིང་འདྲིམ་#པར་བསྐོས་པའི་དགེ་སློང་གིས་ཚུལ་ཤིང་བྲིམ་མོ། །ཐོག་
[228b.5]མར་སྟོན་པའི་བླང་། ཚུལ་ཤིང་བྲིམ་#པ་ནི་ཐོག་མར་སངས་རྒྱས་ཀྱི་ཚུལ་ཤིང་གཅིག་གཞག །དགྲ་བཅོམ་པའི་ཚུལ་ཤིང་སྐལ་བ་གཅིག་གཞག །གཞན་གྱིས་སྟན་ཕྱེད་བོར་ཏེའོ། །ཚུལ་ཤིང་འདྲིམ་པ་ལ་ལེན་པའི་ཚེ་ན་སྟན་ལས་འཕགས་ཏེ་གུས་པར་བླང་ངོ་། །སློབ་དཔོན་
[228b.6]མཁན་པོས་དགེ་སྦྱོང་གིའོ། །དགེ་སྦྱོང་གི་ཚུལ་ཤིང་ནི་མཁན་པོ་དང་སློབ་དཔོན་གྱིས་བླང་ངོ་། །འཁོད་པ་ཡང་འདི་བཞིན་ཏེ་མཐའ་ནས་སོ། །དགེ་འདུན་ཐམས་ཅད་ལ་ཚུལ་ཤིང་བྲིམས་ཟིན་པའི་འཇུག་#ཏུ་གཙུག་ལག་ཁང་གི་སྲུང་#མའི་ལྷ་ལ་ཚུལ་ཤིང་གཅིག་བསྔོས་#ཏེ་གཞག་གོ། །
[228b.7]དལ་གྱིས་གཞག །ཚུལ་ཤིང་བླངས་ནས་སླར་གཞག་པའི་ཚེ་མ་ཁྲོལ་བར་དལ་གྱིས་གཞག །བགྲངས་ཏེ་གནས་འདི་ན་དགེ་སློང་འདི་སྙེད་ཀྱི་#ཚུལ་ཤིང་བླངས་སོ་ཞེས་སྦྲན#། ཚུལ་ཤིང་བྲིམས་ཏེ་བསྡུས་ནས་ཚུལ་ཤིང་བགྲངས་ལ་མི་འདི་སྙེད་ཀྱིས་ཚུལ་ཤིང་བླངས་ཏེ་ཚུལ་དུ་
[229a]
[229a.1]ཞུགས་སོ་ཞེས་དགེ་འདུན་ལ་བསྙད་#ཅིང་སྨྲ། གནས་ཀྱི་དངོས་པོ་ལེན་དུ་འཇུག །ཚུལ་དུ་ཞུགས་པའི་འོག་ཏུ་ཁང་བུ་སོ་སོའི་རྐྱེན་ལ་སོགས་པ་དགེ་སློང་རྣམས་སོ་སོར་ཁང་བུ་#སྦྱིན་ཞིང་བགོ# །ཐ་མར་ས་དང་ཟུང་ང་#བླངས་ཏེ་མདུན་དུ་འདུག་ལ། དད་པ་ཐོག་མར་
[229a.2]བསྐྱེད་དེ་གནས་བརྟན་གྱི་གཙུག་ལག་ཁང་ཆེ་གེ་མོ་ཞིག་སྟེ་རྙེད་པ་དང་བཅས་གོས་དང་བཅས་ཀྱིས་བཞེས་ཤིག་ཅེས་ཡོན་ཏན་ཅི་བཞིན་པར་རོ། །ཁང་བུ་བགོ་བ་ནི་ཁང་བུ་སོ་སོའི་སྒོ་ལྕགས་དང་ཟུང་ང་#བསྡུས་ཏེ་དགེ་འདུན་གྱི་མདུན་དུ་བསོགས་པ་#ལ་སྒོ་ལྕགས་འདི་ནི་ཁང་བུ་འདིའི་ཡིན་ཏེ་རྐྱེན་
[229a.3]མང་ཉུང་འདི་ཙམ་ཡོད་དོ་ཞེས་མིག་རེ་རེ་ནས་ཀུན་གྱི་རྐྱེན་ཅི་ཡོད་པ་བཤད་ལ། དགེ་སློང་རྒན་ཞིང་ཡོན་ཏན་དང་ལྡན་མི་ལྡན་རིམ་བཞིན་དུ་དབུལ་ཞིང་བསྒོའོ། །ལྷུང་བཟེད་བཞིན་དུ་བླངས་པ་ལ་སོགས་པའོ། །ལྷུང་བཟེད་སྤང་བ་ལྟུང་བར་འགྱུར་ཏེ་དགེ་འདུན་ལ་བྲིམས་པ་ལས་གྲལ་ཐོག་མ་
[229a.4]པས་མི་འདོད་ཅེས་བྱས་ནས་ཐུར་དུ་ཐལ་བ་ལས་ལན་གསུམ་གྱི་བར་དུ་སླར་སློང་ན་སླར་བྱིན་པ་བཞིན་ཁང་བུ་མི་འདོད་ཅེས་བྱས་པ་ལས་སླར་བླངས་ན་ལན་དུ་བསླངས་པ་བཞིན་དུ་ཉེས་བྱས་རེ་རེ་སྟེ་ལན་གསུམ་དུ་བསླངས་པའི་#ཐ་མ་ལ་སྦྱིན། མ་བྱིན་ན་དགེ་འདུན་འཁྲུག་པར་འགྱུར་བའི་ཕྱིར་རོ། །
[229a.5]བགོ་#བར་ཤེས་པ་#ལ་མཆོད་རྟེན་དང་དགེ་འདུན་གྱི་དོན་མ་ཡིན་པར་སོང་ན་གྲལ་རིམ་དུ་བགོའོ#། །ཚུལ་དུ་འཇུག་ཅིང་ཁང་#བུ་འགོད་པར་ཤེས་བཞིན་དུ་རང་དོན་ལ་གུད་དུ་སོང་ན་དགེ་འདུན་གྱིས་ཀྱང་ཁོའི་སྐལ་བའི་ཁང་བུ་རིམ་བཞིན་དུ་མ་བཞག་པར་བགོས་#ཀྱང་ཉེས་མེད་དོ། །ཁང་བུ་ལྷག་
[229a.6]ན་ནི་སུ་མི་འདོད་#པའི་ཁང་བུ་ནང་པ་ལ་#སྐལ་བ་བཞག་གོ། །དཀོན་མཆོག་གི་ཕྱིར་དགེ་འདུན་གྱིས་བསྐོས་ཏེ་#བཏང་བ་ནི་ཁང་བུ་རིམ་བཞིན་དུ་སྐལ་བ་སྦྱིན་ནོ། །ཤིང་དྲུང་དང་སྔོན་པོ་དང་གསིང་#མ་དང་སྒང་ལ་ཡང་ཇི་ལྟར་རྒན་པའི་རིམས་སུ་བགོ# །དགེ་སློང་ལམ་དུ་ཞུགས་ཏེ་འདོད་པ་ཞིག་
[229a.7]ན་ནས་རྒན་པའི་རྣམས་ལ་གྲང་ན་ནི་དྲོ་བའི་ས་སྦྱིན། ཚ་བ་ཞིག་ན་གྲིབ་མ་དང་བསིལ་བའི་སར་གཞག་གོ། །ཁང་བུས་མི་ཆོག་ན་གཉིས་ལ་སོགས་པ་སྟེ་མཐར་ན་གདིང་བ་ཙམ་གྱིས་སོ། །ཁང་བུ་བགོས་#ཏེ་གྲངས་ཀྱིས་མི་ཆོག་སྟེ་མི་མང་ན་ཁང་བུ་མིག་གཅིག་ལ་མིག་#གཉིས་གསུམ་ཡན་ཆད་དུ་
[229b]
[229b.1]ཤོང་ཤོང་#དུ་གཞག་གོ། །དེ་ལྟར་བྱས་ཀྱང་མི་མང་སྟེ་མི་ཤོང་ན་ཁང་བུའི་ནང་དུ་གདིང་བ་བཀྲམ་སྟེ་གདིང་བ་དུ་ཤོང་བ་བཞིན་དུ་མི་ཡང་དེ་སྙེད་དུ་འཁོད་དུ་གཞུག་#གོ། །ལྷུང་བཟེད་དང་རིལ་བ་སྤྱི་བླུགས་དང་གོ་#འདུན་དང་སོ་ཤིང་གི་གནས་སྤགས་ཏེའོ། །མདོ་ལྟག་མ་ལྟར་མི་མང་སྟེ་མི་
[229b.2]ཤོང་བ་གདིང་བའི་ཚད་ཀྱི་གྲངས་ཀྱིས་བགོས་པ་ལ་མི་དེ་རྣམས་ཀྱི་རིལ་བ་དང་ལྷུང་བཟེད་ལ་སོགས་པ་ཡོ་བྱད་གཞག་པའི་སར་གདིང་བ་གཅིག་གིས་མི་གྲངས་ལ་#མ་གཏོགས་པར་ལྷག་པར་གཞག །སྒོ་ཁང་དང་སྐས་ཁང་དང་ཁྱམས་དང་འཁོད་པའི་དང་ཁྲུས་ཁང་དག་ནི་མི་བགོའོ#། །
[229b.3]མིང་གིས་སྨོས་པ་འདི་རྣམས་ནི་དགེ་འདུན་གྱི་སྤྱིའི་སྤྱོད་པ་ཡིན་པས་མི་ཅི་#ལྟར་མང་ཡང་མི་བགོ་#བར་བཞག་གོ། །མལ་སྟན་ལ་མཚན་མོ་མ་ཡིན། མལ་སྟན་བགོ་#བ་ནི་ཉིན་པར་འགོད་ཀྱི་མཚན་མོ་#མི་འགོད་དོ། །ནད་པ་གནས་པའི་ཁང་བུ་གཞན་ལ་མ་ཡིན། ཁང་བུ་བགོ་#བའི་ཚེ་
[229b.4]ནད་པ་འདུག་ན་ནི་རིམ་དུ་བགོ་#ཞིང་སྐྱོ་བར་མི་བྱ་བར་ནད་པ་གཞི་ལ་གཞག་#སྟེ་གཞན་རིམ་པར་#བགོའོ། །དེ་#ཐོབ་པར་མི་འགྱུར་ན་མི་སྦྱིན་པར་མི་བྱ། ནད་པ་#འདུག་པའི་ཁང་བུ་དེ་དགེ་སློང་ཡོན་ཏན་དང་ལྡན་པའི་རྐྱེན་ཡིན་གྱི་ནད་པས་མི་མཐོལ་བ་ཞིག་ཡིན་ཀྱང་ན་བ་བརྩན་#པས་མི་སྤོ་
[229b.5]བར་གཞག་གོ། །དེ་དང་གཡོག་ཏུ་ལས་བྱེད་དུ་མི་གཞུག །དགེ་འདུན་གྱི་ལས་ཀྱང་དགེ་སློང་ནད་པ་དང་ནད་གཡོག་#སུ་བྱེད་པ་མི་བསྐོ་བར་གཞག་གོ། །མཛེ་ཅན་དགེ་འདུན་གྱི་མལ་སྟན་ལ་མི་སྤྱད། དགེ་སློང་མཛེ་བྱུང་བ་དགེ་འདུན་གྱི་མལ་སྟན་དང་ཁང་བུ་ལ་སོགས་པ་ལ་སྤྱོད་དུ་
[229b.6]མི་གཞུག་སྟེ་ཁོ་ཉིད་ལ་གཉེར་དུ་འགྱུར་བའི་ཕྱིར་རོ། །མཐའ་འཁོབ་ཀྱི་གཙུག་ལག་ཁང་སྦྱིན། དགེ་སློང་མཛེ་ཅན་གཞག་པའི་གནས་ནི་གཙུག་ལག་ཁང་གི་མཐའ་དབེན་པ་གར་བ་གཅིག་#ཏུ་དགེ་སློང་གཞན་དང་མི་འདྲེ་བར་གཞག་གོ། །གནས་པ་དང་བཅས་པ་དང་གཞན་#དགེ་
[229b.7]འདུན་གྱི་ཁྱམས་དང་བཀད་ས་དང་། སྒོ་གང་དང་ཕྱི་ཁྱམས་དང་འཆག་ས་#དང་གྲིབ་ཤིང་གི་བར་དུ་མ་ཡིན། དགེ་སློང་མཛེ་ཅན་དེ་དགེ་སློང་གཞན་གནས་ཤིང་སྤྱོད་པའི་ཁང་བུ་དང་། སྤྱོད་པའི་ཁྱམས་ལ་སོགས་པ་མིང་གིས་སྨོས་པ་འདི་རྣམས་གང་ཡང་རུང་སྟེ་གནས་ཤིང་སྤྱོད་དུ་མི་
[230a]
[230a.1]གཞུག་གོ། །བཤང་གཅིའི་གནས་སུ་མི་གཞུག །མཛེ་ཅན་དེ་དགེ་འདུན་གྱི་བཤང་གཅིའི་སར་ཡང་མི་འཇུག །འདི་ལ་སྙིང་རྗེར་གཡོག་སྦྱིན། དགེ་སློང་མཛེ་ཅན་དེ་ལ་སྙིང་རྗེ་བའི་ཕྱིར་དགེ་འདུན་གྱིས་#ཡོན་དང་ཟས་ཀྱི་སྐལ་བ་དང་གོས་དང་ཁྱིམ་པ་ལས་གཡོག་
[230a.2]གཅིག་#ཀྱང་སྦྱིན། དགོན་པ་པ་རྣམས་ཀྱི་ལྷུང་བཟེད་དང་ཆོས་གོས་གཞག་པའི་ཕྱིར་རྟག་ཏུ་གནས་བསྐོ། །དགེ་སློང་དགོན་པ་ལ་#འཇིགས་པའི་རྐྱེན་ཡོད་དེ་གཙུག་ལག་ཁང་དུ་རྟེན་བཅའ་བའི་ཕྱིར་ལྷུང་བཟེད་དང་ཆོས་གོས་ལ་སོགས་པ་གཞག་པའི་ས་ཀུན་གྱི་སྤྱིར་ཁང་བུ་མིག་གཅིག་
[230a.3]བསྔོ་སྟེ་གཞག་གོ། །དབྱར་ཚུལ་དུ་འཇུག་ཁར་འབའ་#ཞིག་འོང་བར་གྱུར་ན་དངོས་པོ་དང་མལ་སྟན་གཞག །ཚུལ་དུ་འཇུག་པའི་ཚེ་#གུད་ནས་དགེ་སློང་གཞན་གནས་དེར་ཚུལ་དུ་འཇུག་ཏུ་འོང་བའི་ཕྱིར་ཁང་བུ་ཡོད་ན་རྐྱེན་དང་བཅས་པར་སྟ་གོན་བྱས་ལ་གཞག །ཚུལ་གཅིག་པུའང་
[230a.4]མ་ཡིན་ཏེ། ཁང་བུ་ཡོད་ན་དགེ་སློང་གཞན་འོང་བའི་ཕྱིར་རྟག་པར་གཞག་གོ། །ཚུལ་དུ་ཞུགས་པ་བས་མང་དུ་ལྷགས་ན་སླར་བགོ །ཚུལ་དུ་ཞུགས་ཏེ་ཁང་བུ་དང་མལ་སྟན་བགོས་ཟིན་པ་ལས་ཕྱིས་དགེ་སློང་མང་#ཞིག་ལྷགས་ན་ཚུལ་དུ་ཞུགས་པ་ནི་མི་གཅིག་གི་#མལ་སྟན་དང་ཁང་བུ་
[230a.5]ནི་སླར་བསྡུས་ལ་བགོ# །ཚུལ་འོག་མར་#ཞུགས་ན་མ་ཡིན་ནོ། །ཚུལ་ཕྱི་མར་ཞུགས་ནས་མལ་སྟན་དང་#ཁང་བུ་བགོས་ཟིན་པ་ལས་ཕྱིས་དགེ་སློང་དག་གཅིག་#གུད་ནས་ལྷགས་ན་དུ་ལྷགས་ཀྱང་རུང་སྟེ་སླར་མི་བགོའོ#། །ཆོག་ན་གཉིས་ལ་སོགས་པའོ། །མལ་སྟན་དང་ཁང་བུ་མང་ལ་དགེ་སློང་ཉུང་
[230a.6]ན་ཁང་བུ་དང་མལ་སྟན་ཕྲུགས་དུ་ཡང་རུང་སྟེ་ཅི་ཐོབ་ཐོབ་ཏུ་མང་དུ་སྦྱིན་ནོ། །གཅིག་གི་ཕྱིར་མལ་སྟན་མི་བླང་། དགེ་འདུན་འང་#རུང་སྟེ་གནས་དེར་ཞག་གཅིག་ལས་མི་ཐོགས་པ་ཞིག་ན་ཞག་གཅིག་གི་ཕྱིར་མལ་སྟན་#ཁང་བུ་མི་མནོད་དོ། །ལ་ལ་ན་#ནོད་པ་ཡོད་ཀྱང་དགེ་འདུན་གྱིས་མ་བྱིན་
[230a.7]ཡང་ཉེས་མེད། རྙེད་པ་འདོད་པར་གཙུག་ལག་ཁང་མ་ཡིན་ནོ། །ཡོན་བདག་གིས་ཁང་པ་སྦྱར་བ་ལ་ཁང་བུ་ལ་ལ་ནི་རྐྱེན་དང་ཡོ་བྱད་མང་བར་སྦྱར། ལ་ལ་ཉུང་ངུ་སྦྱར་ཏེ་རྐྱེན་མང་ཉུང་དང་བཟང་ངན་#ཡོད་པ་ཞིག་འགོད་པ་#ན་གནས་བརྟན་ནམ་གྲལ་མཐོ་བས་འདམས་#ཏེ་ཁྱེར་ན་ཉེས་བྱས་སོ། །
[230b]
[230b.1]དགེ་འདུན་གྱིས་གང་འདོད་པ་ངོམས་ཤིག་ཅེས་བསྒོ་བ་ནི་ཉེས་མེད། ཐམས་ཅད་སྤྱད་མི་ཉུང་ལ་ཁང་བུ་མང་སྟེ་སྐལ་བ་མང་དུ་ཐོབ་ན་ལྷག་པར་མི་གཞག་གི་ཐབས་འོག་ནས་འབྱུང་བ་ལྟར་སྤྱད་དོ། །ལ་ལ་ལ་སྔ་དྲོའི་ཀློག་པ་དང་ཁ་ཏོན་གྱི་གནས་དང་འཆག་པ་ལས་འགའ་བྱ། མི་གཅིག་
[230b.2]ལ་ཁང་བུ་#ཐོབ་ན་ལ་ལར་ཡི་གེ་ཀློག་ཅིང་ཁ་ཐོན་བྱ། ལ་ལར་འཆག་པ་སྟེ་ཁང་བུ་དང་མིག་རེ་ལས་སྣ་རེ་བྱའོ། །ལ་ལར་གུང་གི་དང་མཚན་མོའོ། །ཁང་བུ་མང་དུ་ཐོབ་ན་ཁ་ཅིག་གི་ནང་དུ་ཉི་མ་གུང་གི་ཚེ་ལས་སྤྱད། ལ་ལར་མཚན་མོའི་སྤྱོད་པ་བྱ། གཞན་ལྷུང་བཟེད་དང་ཆོས་གོས་
[230b.3]གཞག་པའི་གནས་མཚན་མོ་གཞན་ཡང་འདི་ལྟར་དེ་ལ་རིགས་སོ། །ཁང་བུ་མང་དུ་ཐོབ་ན་ཁ་ཅིག་གི་ནང་དུ་ལྷུང་བཟེད་ཆོས་གོས་གཞག །ཁ་ཅིག་གི་ནང་དུ་ཉལ་མལ་བྱ་བ་ལ་སོགས་པ་མིག་རེ་ནས་སྣ་རེ་སྤྱད་དོ། །དེ་ལྟར་ལས་སྣ་རེ་སྤྱད་པ་ནི་ཡོན་ཏན་རྣམ་#གཉིས་ཡོད་དེ་གཅིག་ཏུ་ན་བདག་ལ་
[230b.4]ཡང་ཡངས་ཤིང་བདེ། །གཅིག་ཏུ་ན་ཡོན་བདག་གིས་#ཡོན་བསྐྱེད་ཅིང་བསོད་ནམས་སུ་འགྱུར་བའི་ཕྱིར་རོ། །ཚུལ་དུ་ཞུགས་པས་གནས་ཀྱི་དངོས་པོ་གས་པ་དང་གོགས་པ་སླར་བཅོས་སོ། །ཚུལ་དུ་ཞུགས་ནས་ཁང་བུ་དགོས་#པས་མི་ཆོག་གི་ཁང་བུའི་ཞིག་རལ་དང་#གས་ཤིང་གོགས་པ་
[230b.5]ལ་སོགས་པ་བཅོས་ཤིང་གླན་ཏོ། །ཚུལ་དུ་མ་ཞུགས་པའི་ཚེ་ཡང་འདི་བཞིན་བྱའོ། །དབྱར་མོ་ཐང་ལ་ཡང་དབྱར་ཚུལ་དུ་ཞུགས་པའི་དགེ་སློང་མ་དག་གི་#བཅོས། དགེ་སློང་མ་རྣམས་ཀྱང་ཚུལ་དུ་ཞུགས་པའི་ཚེ་དབྱར་མོ་ཐང་ཞིག་རལ་བ་དང་གས་ཤིང་གོགས་པར་གྱུར་ན་དགེ་སློང་ཕ་
[230b.6]གི་#དང་འདྲ་བར་#བདག་བདག་གིས་#གནས་ལ་སྒོ་#ཚེ་མི་བྱ་བར་སྤྱིས་བཅོས་སོ། །འཐབ་#མོ་པ་འཇུག་པར་མི་འགྲུབ་པའི་ཕྱིར་དགུན་དང་དཔྱིད་དུ་#མལ་སྟན་བླང་བར་བྱ། དགུན་དང་དཔྱིད་དང་དབྱར་དུས་གསུམ་མལ་སྟན་#དང་ཁང་བུ་སླར་བསྡུས་ཤིང་ཁོང་མཉམ་པར་བགོ །དེ་ལྟར་བྱ་བ་ནི་ཁོ་ན་
[230b.7]མཉམ་པའི་ཕྱིར་རོ། །ཡང་གཅིག་ཏུ་གུད་ནས་དགེ་སློང་འཐབ་མོ་#ཞིག་འོང་ན་འཐབ་#མོ་པ་དེ་བདག་གཅིག་#གི་ནང་དུ་མི་གཞག་པའི་ཕྱིར་མལ་སྟན་དང་ཁང་པ་ལྷག་པར་མི་གཞག་པར་བགོ །ཐམས་ཅད་བགོ །ལྟག་ཏུ་སྒོ་ཁང་ལ་སོགས་པ་མི་བགོ་#ཞེས་བྱུང་བ་ཡང་མ་བགོས་ན་འཐབ་#
[231a]
[231a.1]མོ་པ་འདུག་ཅིང་ཐེན་དུ་འོང་གིས་སྒོ་གང་དང་ཁྱམས་ལ་སོགས་པ་ཀུན་བགོ་འཐབ་#འོག་ནས་འཆད། འདི་ལྟ་སྟེ་གཙུག་ལག་ཁང་གི་འཁོར་ཡངས་#ཀྱང་ངོ་། །ལྷག་མ་ཐམས་ཅད་བགོས་ཤིང་བྱ་བ་ནི་སྒོ་གང་དང་སྣམ་ཕྱི་ས་ལ་སོགས་པ་ཀུན་སོ་སོར་བགོས་ཏེ་འཐབ་#
[231a.2]མོ་པ་འདུག་པའི་གནས་མེད་པར་བྱ། ཁྱམས་ཀྱང་དེ་བཞིན་ནོ། །དགེ་འདུན་འདུ་བའི་ཁྱམས་ཀྱང་དགེ་འདུན་འདུ་བས་ཞེས་པ་ཡིན་ཏེ་མི་བགོ་འདྲ་མོད་ཀྱི་འཐབ་#མོ་པ་འོངས་པར་#ཐོས་ན་དེ་ཡང་བགོ། །དེ་སོང་ཕྱིན་ཆད་དེ་ལྟར་མི་འཇུག །འཐབ་པ་འོངས་པའི་ཕྱིར་རྟག་#ཏུ་སྨོས་པ་ལྟར་
[231a.3]བགོས་པ་ལས་འཐབ་#མོ་པ་སླར་སོང་སྟེ་མི་འོང་ན་སྤྱི་ལ་འདུག་པའི་ཁང་བུ་ཁྱམས་ལ་སོགས་པ་རྣམས་ཐལ་བྱུང་དུ་བགོས་#ཏེ་བཞག་པ་མ་ཡིན་གྱི་སླར་བཀྲོལ་ཏེ་སྤྱི་ལ་གཞག །རང་བཞིན་དུ་འཇུག་པའི་ཕྱིར་དགག་པར་མི་བྱ། །དགེ་སློང་ཡོན་ཏན་དང་ལྡན་པ་ཞིག་འོངས་ནས་འཐབ་#མོ་པ་
[231a.4]ལྟར་ཁང་བུ་མི་སྦྱིན་པ་མ་ཡིན་གྱི་ཚུལ་བཞིན་དུ་ཁང་བུའི་སྐལ་བ་གཞག་གོ། །འགྱུར་བའི་ཕྱིར་ན་མ་ཡིན་པ་འགོད་པའི་ཚེ་བདག་གི་གནས་སུ་བྱའང་རུང་གྲོགས་པའི་#གནས་སུ་བྱའང་རུང་སྟེ་སོང་ཕོད་#ནས་འདུག་པའི་ཕྱིར་ད་ནས་སྐལ་བ་ནོད་ཅིང་སྒོ་ལྕགས་བཅུག་ནས་མཐུས་མནན་པ་
[231a.5]ལྟ་བུར་མི་བྱ། འདི་དུས་ཆེ་གེ་མོ་ཞིག་ནས་#བདག་ཞག་གཅིག་གམ་དེའི་ཆར་མཆིས་སོ། །ཁང་བུ་འགོད་པའི་སྐལ་བ་གར་བབ་པ་ནམ་འདུག་གི་བར་དུ་ཐལ་བྱུང་མནོད་ཀྱི་དབྱར་ནི་བསེལ་བ་#འདིར་འདུག་གོ། །དགུན་#ནི་དྲོ་བ་འདིར་འདུག་གོ། །ཞག་ལྔ་ཞིག་འདིར་འདུག་ཞག་དྲུག་ཅིག་
[231a.6]འདིར་འདུག་གོ་ཞེས་ཟེར་ཞིང་གནས་གཅིག་ཏུ་མ་བཅད་པར་མནོད་པར་མི་བྱའོ། །འདིར་སློབ་དཔོན་ཆེ་གེ་མོ་ཞིག་གིར་འགྱུར་མཁན་པོ་ཡིར་འགྱུར་ལྷན་ཅིག་ཏུ་སྤྱོད་པ་ཡིན་འདི་#ཉེ་གནས་ཀྱིར་འདིར་གཏམ་ཟླ་བོ་ལ་སོགས་པ་ཡིར་ཞེས་གཙུག་ལག་ཁང་ལ་མི་བགོ། །ཁང་བུ་འགོད་
[231a.7]པའི་ཚེ་སློབ་དཔོན་མཁན་པོ་དང་སློབ་མ་དང་ཉེ་གནས་དང་མཛའ་བོ་དང་གྲོགས་པོ་ལ་སོགས་པ་གང་ཡང་རུང་སྟེ་འགའ་ཞིག་ན་འདུག་སྟེ་ཕྱིར་འོང་བར་གྱུར་ཏེ་དེའི་ཕྱིར་བདག་གིས་ཁང་བུའི་སྐལ་བ་སྔ་ནས་མནོས་ཏེ་མི་གཞག་གོ། །དེ་ལྟར་མནོས་ན་ཉེས་བྱས། མི་མནོད། མདོ་ལྟག་མ་ལྟར་
[231b]
[231b.1]བདག་གི་སྐལ་བའི་ཁང་བུ་རོག་#གཅིག་གིས་མནོས་ཏེ་བཞག་ཅིང་འདུག་ན་མནོད་དུ་མི་དབང་བ་ལས་མནོས་ཏེ་མ་བརྟགས་པ་ཡིན་པས་བདག་ཀྱང་འདིར་མི་འདུག་གོ། །ཁར་བའི་རུབ་མ་པ་བྱ་ཚང་ལ་ཐབས་ཀྱི་ཕྱིར་བསྒོ། །དགེ་སློང་གཅིག་གསོལ་བ་དང་ཞུ་བའི་ལས་བྱས་ལ་ཁར་བ་བསྐུར་
[231b.2]ཏེ་བྱ་ཚང་འཇིག་ཏུ་གཞུག་བྱ་ཚང་ཅི་ལྟ་བུར་གཞིག་པ་ནི་ཐབས་འོག་ནས་འཆད་སྒོ་ང་མེད་ན་གཞིག །བྱ་ཚང་གཞིག་པ་ནི་སྒོ་ང་མེད་ན་གཞིག་གོ། །དགེ་འདུན་གྱིས་མ་བསྒོས་པར་བྱ་ཚང་བཤིག་པ་ནི་ཉེས་བྱས་པ་#གོང་ནས་འཆད་པ་ཡིན། ཕྲ་མོ་རྣམས་ལ་མི་འཕེལ་བར་སྐུད་པས་
[231b.3]དཀྲི་བུང་བ་དང་ཁ་བརྒྱད་ཀྱི་ཚང་ཞིག་གཙུག་ལག་ཁང་ན་འདུག་ན་མང་དུ་མི་འཕེལ་བར་བྱ་བའི་ཕྱིར་སྐུད་པས་ཚང་དཀྲིས་ཏེ་གཞག་ན་ཆེར་མི་འཕེལ་ཞིང་གུད་དུ་འཕོ་བར་འགྱུར་རོ། །མལ་སྟན་ལ་སོགས་#པ་སྦྱིན། མལ་#བགོ་བ་ནི་དགེ་སྦྱོང་ཡན་ཆད་མཉམ་པར་བགོ། །ཡོད་ན་དུ་མར་
[231b.4]ཡང་ངོ་། །མལ་སྟན་གྲངས་དུ་མ་ཡོད་ན་ཕྲུགས་དུ་མ་ཅི་ཐོབ་ཐོབ་ཏུ་བགོ། །ཁྲི་ཆེན་པོ་ཡང་བགོ། །འདུག་པའི་ཁྲི་ཆེན་པོ་རྒྱབ་རྟེན་ཅན་དང་ཁྲི་ཆུང་ངུ་ཡང་བགོའོ#། །གདིང་བ་ཡང་ངོ་། །ཡོན་བདག་གིས་རེ་ལྡེ་དང་སྟན་ལ་སོགས་པ་སྦྱར་བ་ཞིག་ནའང་ཅི་ཐོབ་པ་ཙམ་དུ་བགོ། །དགེ་འདུན་
[231b.5]གྱི་གཡོགས་པའི་མལ་སྟན་མི་གཙང་བ་#དང་ཟག་པས་ཆུད་གཟོན་པའི་དགེ་སྦྱོང་སུ་ལ་ཡང་མི་སྦྱིན། དགེ་འདུན་གྱི་མལ་སྟན་གདིང་བ་ཤིང་བལ་དང་སྲིན་བལ་དང་བལ་ལ་སོགས་པའི་བར་ཚངས་ཅན་དགེ་སློང་#འོག་རྫིང་ཅན་#མི་སྦྱིན་ནོ། །སྟན་ཐ་མལ་པ་རྐྱང་པ་ནི་བཀྲུར་རུང་བའི་ཕྱིར་སྦྱིན་ནོ། །
[231b.6]དགེ་སློང་མ་ལ་ཡང་མ་ཡིན། མདོ་ལྟག་མ་ལྟར་#དང་འདྲ་བར་གདིང་བ་བར་ཚངས་ཅན་དང་#དགེ་སློང་མའི་ཡང་དགེ་སྦྱོང་ཟ་གུ་ལ་མི་སྦྱིན། དེ་དེར་གནས་པར་གྱུར་ན་གཙུག་ལག་ཁང་གི་མཐའ་འཁོབ་ཏུ་སྦྱིན། དགེ་སློང་ཕོ་མོ་དང་དགེ་སློང་ཕོ་མོ་#ལས་ཟ་གུ་འོག་རྫིང་ཅན་ཞིག་ཡོད་ན་
[231b.7]གཙུག་ལག་ཁང་གི་མཐའ་འཁོབ་ཁང་བུ་ངན་པ་ཞིག་ཏུ་གཞག་གོ། །མལ་སྟན་ན་#ལྷག་མ་ངན་པ་ལས་སོ། །དགེ་སློང་ཕོ་མོ་དང་དགེ་སྦྱོང་#ཕོ་མོ་འོག་རྫིང་ཅན་ལ་མལ་སྟན་ཡང་ངན་པ་ལས་སྦྱིན། ཁྱེད་སུ་ལའང་དགེ་འདུན་གྱི་མལ་སྟན་ལ་གདིང་བ་མེད་པར་མ་སྤྱོད་ཅིག །མལ་སྟན་
[232a]
[232a.1]གྱི་རུབ་མ་པས་ཟླ་བ་ཕྱེད་ཕྱེད་ཅིང་དགེ་སློང་རྣམས་ལ་གདིང་བ་མེད་པ་དང་#ཚས་ངན་པར་མ་བྱ་ཤིག་པར་བསྒོ་ཤིག །བརྟགས་#པའི་གདིང་བ་ཅན་མ་ཡིན། མལ་སྟན་གྱི་རུབ་མ་པས་#གདིང་བ་མེད་པར་མ་བྱ་ཤིག་ཅེས་བསྒོ་བ་ལ་གདིང་བའི་མཚན་མ་ཙམ་དུ་འོག་
[232a.2]སྐ་ལ་སོགས་པ་ཆུང་(དུས་,ངུས་)གདིང་བའི་སྐྱིན་#པར་བཏིང་སྟེ་ཉལ་བར་མི་བྱ། དྲི་མ་ཅན་གྱི་གདིང་བ་མ་ཡིན་ནོ་ཞེས་བསྒོ་#ཤིག །གདིང་བ་དྲི་མ་ཅན་གྱི་དགེ་འདུན་གྱི་མལ་སྟན་ལ་གདིང་ཞིང་མི་ཉལ། ཟླ་བ་ཕྱེད་ཕྱེད་ཅིང་བརྟག །མལ་སྟན་གྱི་རུབ་མ་པས་གདིང་བ་མེད་པ་#མ་བྱ་ཤིག་
[232a.3]ཅེས་བསྒོ་བ་བཞིན་དུ་མཉན་ཏམ་མ་མཉན་པར་བརྟག་པའི་ཕྱིར་ཟླ་བ་ཕྱེད་ཕྱེད་ཅིང་སྒྲོན་མ་ཐོགས་ཏེ་ཉལ་ཁར་བལྟ། དུས་ལས་འགལ་བར་སྤྱོད་ན་ཕྲོགས་#ལ་ཞུས་ཏེ་གནས་པ་ན་གནས་པའོ#། །མལ་སྟན་རྫིས་གདིང་བ་མེད་པ་དང་དྲི་མ་ཅན་དང་བརྟག་པ་ཙམ་བྱེད་ཅིག་ཅེས་བསྒོ་བ་ལས་
[232a.4]ཟླ་བ་ཕྱེད་ཅིང་བྱུལ་བའི་ཚེ་བསྒོ་བ་བཞིན་དུ་མ་བྱས་ན་དགེ་སློང་ངམ་དགེ་སྦྱོང་དེའི་སློབ་དཔོན་ལ་དེ་ལྟར་བྱེད་དུ་མ་གཞུག་ཤིག་མལ་སྟན་རྫིས་བསྒོ། །དེ་ལྟར་བསྒོ་བ་ནས་#སློབ་དཔོན་ན་རེ་ངའི་ངག་མི་ཉན་གྱི་ཅི་བདེར་བྱོས་ཤིག་ཅེས་ཟེར་ན་མལ་སྟན་ཕྲོགས་ལ་དྲུབས་ཏེ་གཞག །
[232a.5]གཞན་ན་དགེ་འདུན་ལའོ། །དགེ་སློང་རྒན་པོ་གནས་བརྟན་དུ་ཆུད་པ་ཡན་ཆད་གཅིག་གིས་མལ་སྟན་བསྒོ་བ་བཞིན་དུ་ཚས་མ་བྱས་ན་མལ་སྟན་ཚས་ངན་ཏེ་ཞེས་བསྒོ་སྟེ། ཉན་དུ་མ་བཏུབ་ན་དགེ་འདུན་ལ་ཞུས་ཏེ་སླར་དབྲོག །སྦྱིན་བདག་ཆེ་གེ་མོ་ཞིག་དོན་བསྒྲུབ་#པ་ཆེ་གེ་མོ་
[232a.6]ཞིག་ཡུལ་གྱི་གྲོང་ཆེ་གེ་མོ་ཞིག་ཏུ་སོང་#དགེ་འདུན་རྣམས་ཚུལ་དུ་འཇུག་གོ་ཞེས་ཞུ། ཚུལ་དུ་འཇུག་པའི་ཚེ་མིང་གིས་སྨོས་པ་འདི་རྣམས་སྨོས་ཏེ་འཇུག་གོ། །ཚུལ་དུ་ཞུགས་པའི་ཚེ་སྦྱིན་བདག་གི་མིང་འདི་ཞེས་བྱ་བ་དང་དོན་སྒྲུབ་ཅིང་ཞལ་ཏ་བྱེད་པ་མིང་འདི་ཞེས་བྱ་བ་དང་ཡུལ་གཙུག་
[232a.7]ལག་ཁང་མིང་འདི་ཞེས་བྱ་བའི་གནས་སུ་དགེ་འདུན་འདི་རྣམས་ཚུལ་དུ་འཇུག་གོ་ཞེས་ཞག་གཅིག་གི་སྔོན་ལོགས་སུ་སྨོས་ཏེ་ཁོང་དུ་ཆུད་པར་བྱས་ལ་ཚུལ་དུ་འཇུག །མ་བྱུང་བ་དང་། ཉེས་པ་དང་ལྟར་ནི་མ་#བྱུང་ན་ཕྱིས་འབྱུང་ངམ་མི་འབྱུང་གཏོལ་མེད་པར་མི་བྱའི་བརྟགས་#ཏེ་མི་འབྱུང་བ་#
[232b]
[232b.1]རྟོགས་ན་ཚུལ་དུ་འཇུག་པ་ལ་བྱ། གསོལ་#བ་ནི་ཐེ་ཚོམ་དང་། བདག་གི་ཚུལ་ཁྲིམས་ལས་ཉེས་པ་ཞིག་བྱུང་ན་ཐེ་ཚོམ་ཟོས་པ་དང་གཞན་ཞིག་གིས་བརྒལ་ཏེ་#ཐེ་ཚོམ་སེལ་བའི་མི་ཡོད་ན་ཚུལ་དུ་འཇུག་པ་ལ་བྱ། གཞན་ཡང་སྡུག་བསྔལ་དང་། ལུས་ཀྱི་སྡུག་བསྔལ་ཁ་ཟས་དང་སྡིག་
[232b.2]སྦུར་#དང་སེམས་ཅན་གྱི་#གནོད་པར་བྱེད་པ་ཡོད་དམ་མེད་བརྟགས་ཏེ་དེ་ལྟ་མི་བདེ་ཡང་ཕྱིས་བདེ་བར་གྱུར་ན་#ཚུལ་དུ་འཇུག་པ་ལ་བྱ། ཡིད་མི་བདེ་བ་དང་། སེམས་འཁྲུགས་ཤིང་#མི་བདེ་བར་གྱུར་ནའང་ཚུལ་དུ་མི་འཇུག་སྟེ་ལྟག་མ་དང་འདྲ། བསྲུང་བ་དང་། བདག་གི་ལུས་ལ་གནོད་ཅིང་གཙེ་#
[232b.3]བ་ཞིག་བྱུང་ན་ཕ་སྐྱབས་དང་ར་མདའ་བྱེད་པ་ཡོད་དམ་མེད་བརྟགས་ཏེ་མེད་ན་མི་འཇུག་པ་ལ་བྱ། ནད་གཡོག་ཏུ་ཚངས་པ་མཚུངས་པར་སྤྱོད་པ་ལས་འགྱུར་བར་རེ་བ་དང་། ཚུལ་དུ་ཞུགས་ན་བདག་གི་གྲོགས་#ཚངས་པ་མཚུངས་པར་སྤྱོད་པ་ནད་གཡོག་བྱེད་དུ་#བཏུབ་པ་དང་། ནད་གཡོག་
[232b.4]ཡོད་དམ་མེད་བརྟགས་ཏེ་མེད་ན་ཚུལ་དུ་མི་འཇུག་ཡོད་ན་ཚུལ་དུ་འཇུག་པ་ལ་བྱ། གནས་དང་། བདག་ཚུལ་དུ་ཞུགས་ན་གནས་ཁང་ཡོད་དམ་མེད་པ་དང་། ཡོད་ཀྱང་ངན་#ཏེ་ཉོན་མོངས་པར་འགྱུར་ན་ཚུལ་དུ་མི་འཇུག །ཡུལ་དང་། ཡུལ་འཁྲུག་ཅིང་དགྲ་དང་ཆོམ་པོ་ལ་སོགས་པ་#ཡོད་
[232b.5]དམ་མེད་བརྟགས་ཏེ་ཡོད་ན་མི་འཇུག །ཟས་དང་། གནས་དེ་ན་དགེ་འདུན་གྱི་ཟས་སྦྱིན་ནམ་སྦྱིན་#པ་དང་། བསླང་དུ་རྙེད་པ་བརྟགས་ཏེ་མི་རྙེད་ན་ཚུལ་དུ་མི་འཇུག །སྨན་དང་། གནས་དེ་ན་སྨན་ཡོད་དམ་མེད་བརྟགས་ཏེ་སྨན་མེད་ན་#མི་འཇུག །སྦྱིན་པ་བརྟགས་ཏེ་ཚུལ་དུ་འཇུག་གོ། །
[232b.6]མིང་གིས་སྨོས་པ་འདི་རྣམས་སྦྱིན་ཞིང་སྦྱོར་བ་ཡོད་དམ་མེད་བརྟགས་ཏེ་ཡོད་ན་ཚུལ་དུ་འཇུག་མེད་ན་མི་འཇུག །གཡོགས་པར་དགེ་སློང་གི་མདུན་དུའོ། །ཚུལ་དུ་འཇུག་པ་ནི་ཁང་པ་ཐོག་མེད་པར་ཚུལ་དུ་མི་འཇུག་སྔགས་བྱེད་པའི་ཚེ་དགེ་སྦྱོང་ངམ་དགེ་སློང་མ་ལ་སྔགས་མི་བྱ། བདག་གཅིག་
[232b.7]པུ་ཡང་སྔགས་མི་བྱ། དགེ་སློང་གི་གན་དུ་སྔགས་བྱས་ཏེ་ཁང་པ་ཐོག་ཡོད་པར་འདུག །གཙུག་ལག་ཁང་དུ་མར་མ་ཡིན། གཙུག་ལག་ཁང་བཞི་ལྔ་ཙམ་ཞིག་མཚམས་འདབ་ཆགས་སུ་སྦྲེལ་དུ་རུང་ན་མཚམས་ཀྱི་#མདོར་རེ་ལྡེ་བཏིང་ལ་དེའི་སྟེང་དུ་ཚུལ་གྱིས་#སྔགས་བྱས་སྟེ་#
[233a]
[233a.1]ཁང་པ་ཀུན་དུ་གནས་པར་བྱས་ན་ཚུལ་དུ་འཇུག་#པར་ནི་འགྱུར་#ཁང་པ་དེ་དུ་ཡོད་པ་བཞིན་དུ་ཉེས་བྱས་རེ་རེར་འགྱུར་རོ། །གང་ན་དགེ་སློང་དང་སྒོར་མ་བཅས་པ་མ་ཡིན་ཚུལ་དུ་འཇུག་པ་ན་ཁང་པ་སྒོ་དང་བཅས་པ་ལ་དགེ་སློང་རོགས་ཀྱང་ཡོད་ན་ཚུལ་དུ་འཇུག་གོ། །འདི་
[233a.2]གཉིས་གང་མེད་ཀྱང་རུང་གཅིག་མེད་པར་ཚུལ་དུ་ཞུགས་ན་ཉེས་བྱས་སོ། །སྦྱིན་བདག་དང་དོན་སྒྲུབ་པ་དང་ཡུལ་གྲོང་དང་གཡོག་ཡོད་ན་བརྗོད། །ལྟག་ཏུ་སྦྱིན་བདག་དང་དོན་སྒྲུབ་#པ་དང་། ཡུལ་དང་གཙུག་ལག་ཁང་གི་མིང་བརྗོད། མ་བསྐོས་#པར་མཚམས་ཀྱི་ཕྱི་རོལ་དུ་སྐྱ་
[233a.3]རེངས་ཤར་བར་མི་བྱ། ཚུལ་དུ་ཞུགས་ནས་ཟླ་བ་གསུམ་གྱི་ཚེ་གནས་གཞན་གར་ཡང་མི་འགྲོ། །འགྲོ་བ་ཞིག་ཏུ་གྱུར་ནའང་སྔགས་ཀྱིས་མ་#བཏབ་པར་སོང་སྟེ་སྐྱ་རེངས་བྱུང་ན་ཚུལ་ཞིག་པར་འགྱུར་རོ། །སྔགས་ཀྱིས་བཏབ་ན་ཞག་བདུན་ཚུན་ཆད་འགྲོར་རུང་ངོ་། །ཆོས་ཀྱི་དོན་ཞག་
[233a.4]བདུན་དུ་#བསྔོ། །ཞག་བདུན་དུ་འགྲོར་#གནང་བ་ཡང་ཆོས་ཀྱི་དོན་འོག་ནས་འབྱུང་བ་རྣམས་ལྟ་བུ་ཞིག་གི་ཕྱིར་འགྲོ་བ་ནི་ཞག་བདུན་པའི་སྔགས་རུང་ངོ་། །ཆོས་ཀྱི་དོན་མ་ཡིན་པ་ཁ་ཟས་དང་རང་ཉམས་ཀྱི་ཕྱིར་འགྲོ་བ་ནི་#སྔགས་བཏབ་ཀྱང་ཚུལ་ཞིག་གོ། །འདི་ལྟ་སྟེ་ཀུན་དགའ་ར་བ་
[233a.5]དབུལ་བ་དང་། ཡོན་བདག་དད་པ་ཞིག་གིས་ཞིང་དང་ནོར་རྫས་དང་གྲོང་ཁྱིམ་ཞིག་དབུལ་#ཏེ་སྤྱན་འདྲེན་ན་ཞག་བདུན་པའི་སྔགས་ཀྱིས་བཏབ་ན་ཚུལ་གྱི་ཚེ་འགྲོར་དབང་། གཙུག་ལག་ཁང་སློང་བ་དང་། གཙུག་ལག་ཁང་གསར་ཞིག་བསླངས་ཏེ་ཞལ་བསྲོ་བའི་ཚེ་སྤྱན་འདྲེན་ན་ཚུལ་གྱི་
[233a.6]ཚེ་སྔགས་ཀྱིས་བཏབ་སྟེ་འགྲོར་དབང་ངོ་། །མལ་སྟན་སྦྱིན་པ་དང་། ཡོན་བདག་དད་པ་ཞིག་གིས་མལ་སྟན་དང་ནོར་རྫས་ཤིག་སྦྱིན་པའི་ཕྱིར་སྤྱན་འདྲེན་ན་ཚུལ་གྱི་ཚེ་སྔགས་བཏབ་ན་འགྲོར་རུང་ངོ་#། །རྟག་པའི་བཤམས་#པ་དང་། དགེ་འདུན་ནམ་གཙུག་ལག་ཁང་དུ་རྟག་པར་ཟན་སྦྱོར་
[233a.7]བའི་ཕྱིར་སྤྱན་འདྲེན་ཅིང་འབོད་ནའང་འགྲོར་རུང་ངོ་#། །མཆོད་རྟེན་སློང་བ་དང་། ཙེ་#ཏི་དང་སྐུ་གཟུགས་ལ་སོགས་པ་ཞིག་བྱས་ཏེ་ཞལ་བསྲོ་ཞིང་སྤྱན་དབྱེ་བའི་#ཕྱིར་སྤྱན་དྲོང་#ན་འགྲོར་རུང་། སྲོག་ཤིང་ཙེ་#ཏིའི་སྲོག་ཤིང་གཟུགས་པར་འདོད་པ་དང་། རྒྱལ་མཚན་གཟུགས་པ་དང་། ཆོས་
[233b]
[233b.1]ཀྱི་རྒྱལ་མཚན་ནམ་(བདན་,བ་དན་)ཤིང་ཞིག་བཙུགས་པའི་ཕྱིར་མཆོད་རྟེན་ལ་འདོད་པ་དང་། མཆོད་པ་བྱ་བ་དང་། དཀོན་མཆོག་ལ་ཡོན་དབུལ་ཞིང་མཆོད་པའི་ཕྱིར་འདོད་པ་ནི་ཚུལ་གྱི་ཚེ་འགྲོར་#རུང་སྟེ་མཆོད་པ་ནི་འོག་ནས་འབྱུང་བ་རྣམས་ཡིན་ནོ། །ཡུང་བ་#དང་གུར་གུམ་དང་ཙན་དན་གྱིས་#ཆག་
[233b.2]ཆག་འདེབས་པ་དང་། མིང་གིས་སྨོས་པ་འདི་རྣམས་ལྟ་བུས་མཆོད་པའི་ལས་བྱེད་པ་ལས་བོས་པ་དང་། ཀླག་#པ་དང་། ཡི་གེ་ཁ་དོན་དང་ཀློག་པ་ཟུར་མི་ཕྱིན་ཅིང་མི་ཤེས་པའི་ཕྱིར་འབོད་པ་དང་བདག་མི་ཤེས་ཏེ་ཀློག་སློབ་ཏུ་འགྲོ་བ་དང་། ཐེ་ཚོམ་བསལ་#བ་དང་། ཁྲིམས་ལྕི་ཡང་དང་ཞིག་
[233b.3]མ་ཞིག་པ་ལ་སོགས་པ་ལ་ཐེ་ཚོམ་ཁྱེར་བའི་འབོད་པའང་རུང་བ་དག་ཐེ་ཚོམ་ཁྱེར་ཏེ་མཁན་པོ་མཁས་པའི་གན་#དུ་འདྲིར་འགྲོ་བ་དང་། །ལྟ་བར་ཞུགས་པ་སྤོང་བ་དང་། དགེ་སློང་གཅིག་གིས་#གཅིག་སྡིག་པ་ལ་ལྟ་བར་གྱུར་ཏེ་དེའི་ཕྱིར་སྡིག་པ་ལ་ལྟ་བ་དེ་དང་དབྲལ་བར་བྱ་བའི་བོས་ཀྱང་རུང་
[233b.4]བདག་རང་#འགྲོ་ཡང་རུང་སྟེ་སོང་བ་དང་། རོགས་གསོལ་ཞིང་འཆགས་#པ་དང་། དགེ་སློང་གཅིག་ན་རེ་ངའི་སློབ་མ་ཉེས་པར་སྤྱོད་ཅིང་ལོག་པར་ལྟ་བ་#སྟེ་ངའི་ངག་ནི་མི་ཉན་ན་ཁྱོད་ཀྱིས་བསྒོ་ཞིང་མི་གདམས་སུ་མི་རུང་གིས་ཤོལ་#ཅེས་བོས་ཏེ་འགྲོ་བ་དང་། ཆད་པ་ལ་སོགས་པ་བཞི་སྦྱིན་པ་དང་། ཆད་
[233b.5]པ་དང་རྩ་བའི་ཆད་པ་དང་མགུ་བ་དང་རྩ་བའི་མགུ་བ་བཞི་ལས་གང་ཡང་རུང་བ་བྱེད་པ་ཞིག་དགེ་འདུན་གྲངས་མ་ཚང་བའི་ཕྱིར་འབོད་པ་དང་། འབྱུང་བ་དང་། དགེ་འདུན་ལྷག་མ་བྱུང་བ་ཞིག་#དབྱུང་བའི་ལས་བྱེད་དེ་དགེ་འདུན་ཉི་ཤུར་མ་ཚང་བའི་ཕྱིར་འབོད་པ་དང་། ནད་པའི་ཡིད་བརྟན་#པ་
[233b.6]དགེ་སློང་ལའོ། །དགེ་སློང་ནད་པ་ཞིག་སེམས་འཁྲུགས་ཤིང་མི་དགའ་སྟེ་ཚིག་པ་ལ་མཛའ་བའི་ཕྱིར་ཕྲད་ན་དགའ་ཞིང་ཡི་རང་བར་འགྱུར་ལ་ངག་ཉན་པའི་ཕྱིར་བཀུག་སྟེ་འགྲོ་བ་དང་མིང་གིས་སྨོས་པ་འདི་རྣམས་ཀྱི་ཕྱིར་སྔགས་ཀྱིས་བཏབ་སྟེ་སོང་ན་ཚུལ་ཞིག་པར་མི་འགྱུར་རོ། །
[233b.7]དགེ་སློང་མ་ལྕི་བའི་ཆོས་ཀྱིས་མགུ་བར་བྱེད་པ་སྦྱིན་པ་ཡང་ངོ་། །དགེ་སློང་མ་ལྕི་བའི་ཆོས་ཤིག་ཤིག་#པར་འགྱུར་ཏེ་མགུ་བར་བྱེད་པའི་དགེ་འདུན་གྲངས་མི་ཆོག་པའི་ཕྱིར་འབོད་ན་ཚུལ་གྱི་ཚེ་སྔགས་བཏབ་སྟེ་དགེ་སློང་ཕ་དང་དགེ་སློང་མ་གང་སོང་ཡང་ཉེས་མེད་དོ། །དགེ་སློང་མ་ལ་
[234a]
[234a.1]ཚངས་པར་སྤྱོད་པ་སྐྱེད་#པའི་སྡོམ་པའི་ཕྱིར་རོ། །དགེ་སློབ་མ་ཚངས་པར་སྤྱོད་པའི་གནས་སྡོམ་པ་ནོད་པའི་ཕྱིར་ཚུལ་གྱི་ཚེ་དགེ་སློབ་མ་སྔགས་བཏབ་སྟེ་སོང་ཡང་ཉེས་མེད་དོ། །བསྙེན་པར་རྫོགས་པ་ཡང་ངོ་། །དགེ་སྦྱོང་ལས་ཁྲིམས་རྫོགས་པར་བྱེད་དེ་དགེ་
[234a.2]འདུན་གྲངས་མ་ཚང་བའི་ཕྱིར་འབོད་#པའང་སྔགས་ཀྱིས་བཏབ་སྟེ་སོང་ན་ཉེས་མེད་དོ། །དེར་དགེ་སྦྱོང་ཡང་ངོ་། །ཁྱིམ་པ་ཞིག་དགེ་སྦྱོང་དུ་རབ་ཏུ་འབྱུང་བའི་ཕྱིར་འབོད་ན་ཚུལ་གྱི་ཚེ་སྔགས་བཏབ་སྟེ་སོང་ཡང་ཉེས་མེད་དོ། །དགེ་སྦྱོང་མ་སློབ་པའི་སྡོམ་པ་སྦྱིན་པ་དང་། དགེ་སྦྱོང་མ་ཞིག་
[234a.3]དགེ་སློང་མའི་ཁྲིམས་ནོད་པའི་ཕྱིར་དགེ་སློང་མ་ལས་འབོད་ན་ཚུལ་གྱི་སྔགས་ཀྱིས་#བཏབ་སྟེ་སོང་ཡང་ཉེས་མེད་དོ། །མགོ་#དཀྲི་བ་དང་། མི་གཞོན་ནུ་ཞིག་ཐོད་བཅིང་བའི་དུས་ལ་བབ་སྟེ་མི་མང་པོ་ཞིག་བསྡུས་ཏེ་བཀྲ་ཤིས་བྱེད་པའི་ཕྱིར་ཚུལ་གྱི་ཚེ་འབོད་ནའང་སྔགས་ཀྱིས་བཏབ་སྟེ་
[234a.4]སོང་ཡང་ཉེས་མེད། རྡུལ་བཀྲུ་བ་དང་། བུད་མེད་བུ་བྱུང་བའི་འོག་ཏུ་ཁྲུས་#བྱས་ཏེ་བཀྲ་ཤིས་པའི་ཕྱིར་འབོད་པ་དང་། ཕུང་པོ་འཇོག་པ་དང་། བུས་#སྐྲ་འདྲེག་འདྲེག་པ་ལས་ཕུད་བུ་#འཇོག་པའི་ཚེ་བཀྲ་ཤིས་པའི་ཕྱིར་འབོད་པ་དང་། རལ་བུ་འབོག་པ་དང་། བྱིས་པའི་སྐྲ་རལ་བུར་
[234a.5]འདུག་འདུག་པ་ལས་འདྲེག་པའི་ཚེ་བཀྲ་ཤིས་ཀྱི་ཕྱིར་འབོད་པ་དང་། །རྣ་ཆའི་སྐྱེད་#པའི་ཁྱིམ་པ་དང་ཁྱིམ་མ་ལའོ། །རྣ་ཆ་གཅིག་གསར་དུ་ཐོགས་ཏེ་བཀྲ་ཤིས་པའི་ཕྱིར་འབོད་དེ་སོང་བ་དང་མིང་གིས་སྨོས་པ་འདི་རྣམས་གང་ཡང་རུང་སྟེ་ཁྱིམ་བདག་བོའམ་#མོ་ཞིག་དགེ་སློང་ཕོ་མོ་གང་ཡང་
[234a.6]རུང་ཚུལ་གྱི་ཚེ་སྔགས་ཀྱིས་བཏབ་སྟེ་སོང་ན་ཚུལ་མི་འཇིག་ལ་ཉེས་མེད་དོ། །དགེ་འདུན་གྱི་#ལྷག་མ་མ་གཏོགས་པར་#བསྙེན་པར་མ་#རྫོགས་པ་ལ་#སྔ་མ་ཡང་ངོ་། །དགེ་འདུན་གྱི་#ལྷག་མ་བྱུང་སྟེ་ཆད་པ་དང་རྩ་བའི་ཆད་པ་དང་། མགུ་བ་དང་རྩ་བའི་མགུ་བ་འདི་བཞི་དང་། དགེ་འདུན་གྱི་
[234a.7]ལྷག་མ་འབྱིན་པ་དང་སྔ་མ་མ་གཏོགས་པར་ལྷག་ནས་ཆོས་ཀྱི་དོན་གྱི་ཕྱིར་འགྲོར་རུང་ངོ་ཞེས་བྱ་བ་མན་ཆད་ཚུལ་གྱི་ཚེ་སྔགས་ཀྱིས་བཏབ་སྟེ་སོང་ཡང་#ཉེས་མེད་དོ་ཞེས་འབྱུང་བ་ཐམས་ཅད་གང་ཡང་རུང་སྟེ་ཁྱིམ་པ་ཞིག་གིས་སྤྱན་འདྲེན་ཞིང་འབོད་ནའང་ཚུལ་གྱི་ཚེ་སྔགས་ཀྱིས་#བཏབ་སྟེ་སོང་
[234b]
[234b.1]ན་ཉེས་མེད་དེ་ཚུལ་མི་ཞིག་གོ། །ཁྱིམ་པ་ལ་བཤད་པར་བཟོད་པའོ། །དགེ་སློང་ལ་ཁྱིམ་པས་ཉེས་པའི་དམིགས་པར་སྐུར་པ་བཏབ་ན། དགེ་འདུན་གྱིས་ལྷུང་བཟེད་ཁ་ཕུབ་#པ་ལས་ཕྱིས་ཁྱིམ་པས་བཟོད་པར་གསོལ་ཞིང་སྤྱན་འདྲེན་ནའང་ཚུལ་གྱི་ཚེ་སྔགས་བཏབ་སྟེ་སོང་ཡང་ཉེས་མེད་དོ། །
[234b.2]ཟས་དང་སྨན་དང་གཡོག་དེ་དག་མེད་ལ་#མེད་པས་འཚོ་མི་ནུས་ན་རྒལ་ཚུལ་དུ་ཞུགས་པ་ལས་ཁ་ཟས་དང་སྨན་དང་གཡོག་ལ་སོགས་པ་འཚོ་བའི་ཡོ་བྱད་མེད་དེ་#གུད་དུ་འགྲོ་དགོས་པའི་རྐྱེན་ཅིག་བྱུང་ན་འཚོ་བ་ག་ལ་ཡོད་པར་སོང་ཡང་ཚུལ་ནི་ཞིག་པར་འགྱུར་ཉེས་བྱས་ནི་མེད་དོ། །དགེ་སྦྱོང་དང་
[234b.3]འཚོ་བ་དང་ཚངས་པའི་བར་ཆད་དུ་འགྱུར་ན་ཡང་ངོ་། །དགེ་སློང་གྲོགས་ཐམས་ཅད་ཚུལ་ཁྲིམས་ལ་གཡེལ་ཏེ་སྲིན་བུ་མི་རྟོག་ཅིང་ཆུ་མི་འཚག་པ་དང་སྤགས་པའི་ཁ་ཟས་ལ་སོགས་པ་ཟ་བ་དང་བཏུང་བའི་སྡིག་པ་སྤྱོད་དེ་བདག་གཅིག་པུས་ནི་དགེ་འདུན་གྱི་ལས་ཀུན་མི་ནུས་ཀྱི་བདག་གི་དོན་
[234b.4]དགེ་སྦྱོང་གི་འབྲས་བུ་དགྲ་བཅོམ་པའི་རིམ་པ་བཞི་ལ་བར་དུ་གཅོད་ཅིང་སྡིག་པར་འགྱུར་བ་དང་བདག་འཚོ་བའི་སྲོག་ལ་བབས་#པ་དང་། ཚངས་པར་སྤྱོད་པའི་བར་ཆད་དུ་འགྱུར་བ་དང་རྐྱེན་འདི་རྣམས་ལྟ་བུ་ཞིག་བྱུང་ན་ཚུལ་གྱི་ཚེ་གུད་དུ་སོང་ན་ཚུལ་ནི་ཞིག་ཉེས་བྱས་ནི་མེད་དོ། །མི་མཐུན་པར་
[234b.5]སེམས་བསྐྱེད་པ་དང་། ཡུལ་གྱི་རྣམས་ཀྱིས་བདག་གི་#སེམས་མི་བདེ་ཞིང་སྡིག་པ་སྤོང་བར་#འགྱུར་བ་ཞིག་ན་ཡུལ་གཞན་རྣམས་ལས་སེམས་བདེ་ཞིང་དགེ་བར་#སེམས་བདེ་བར་འགྱུར་བ་ཞིག་ཡོད་དེ་ཚུལ་གྱི་ཚེ་སོང་ཡང་ཚུལ་ནི་ཞིག་#ཉེས་བྱས་ནི་མེད་དོ། །སྡིག་པ་ངག་གིས་བརྗོད་ཅིང་དགེ་འདུན་
[234b.6]གྱི་དབྱེན་དུ་འཇུག་ན་ཡང་ངོ་། །ཡུལ་གྱི་རྣམས་ལས་སེམས་འགྱུར་བ་བཞིན་དུ་ཁ་ནས་#སྡིག་པ་སྨྲ་ཞིང་སྡིག་པའི་གྲོགས་བྱེད་པར་འགྱུར་ན་ཡུལ་བདེ་བ་གཞན་དུ་འཕོས་ཀྱང་ཉེས་མེད་དོ། །དེ་དག་ཞི་བར་གྱུར་ན་མི་འགྲོ་བར་མི་བྱ། དགེ་སློང་ཞིག་དབྱེན་ལ་ཞུགས་ཏེ་བདག་གིས་གྲོས་བཏབ་
[234b.7]ན་དབྱེན་ལ་མི་འཇུག་པར་ནུས་པ་དང་དབྱེན་ལ་ཞུགས་ཟིན་པ་ལས་སླར་ཟློག་ནུས་པ་ཙམ་གྱི་ཚོད་ནི་ཚུལ་དྲལ་ཏེ་སོང་ན་ཞིག་ཉེས་བྱས་ནི་མེད་དོ། །མ་སོང་ན་ཉེས་བྱས་སོ། །སོང་ན་མི་རྒལ་བར་མི་བྱ། མདོ་གོང་མ་ལྟར་འགྲོ་བ་ལ་ཞག་བདུན་གྱིས་སླར་འཁོར་བ་ཞིག་སྟེ་ཞག་བདུན་པའི་སྔགས་
[235a]
[235a.1]བཏབ་པ་ལས་ཞག་བདུན་གྱི་བར་དུ་སླར་མ་བཟློག་ཤིག་དབྱེན་མ་བཏང་ན་ཞག་བདུན་ལས་འདས་པར་འདུག་ཀྱང་ཚུལ་ནི་ཞིག་ཉེས་བྱས་ནི་མེད། དབྱར་གྱི་གནས་སུ་གནས་པར་དམ་བཅས་པ་མི་བཅའ་བར་མི་བྱ། ཡོན་བདག་གཅིག་གིས་ཚུལ་གྱི་ཚེ་འཚོ་བ་སྦྱར་ཏེ་
[235a.2]འདུག་པར་འཐམས་པའང་རུང་ཆོས་སྡེ་སྣོད་གསུམ་བཤད་པའི་ཕྱིར་གསོལ་ཏེ་འཚོ་བ་སྦྱར་ནས་ཚུལ་གྱི་ཚེ་བཞག་པའང་རུང་འདུག་པར་ཁས་བླངས་པ་ལས་གུད་དུ་སོང་ན་ཉེས་བྱས་སོ། །གསོ་སྦྱོང་གཅིག་པའི་#གནས་སུ་འདི་ལྡང་བ་མེད་དོ། །དགེ་འདུན་ཚུལ་ཐ་དད་དུ་མཚམས་སོ་སོར་
[235a.3]ཞུགས་ལ་གསོ་སྦྱོང་གཅིག་ཏུ་འདུས་ཤིང་བྱེད་ན་གཙུག་ལག་ཁང་དེ་གཉིས་སྔགས་ཀྱིས་#མ་ཐེབས་པར་ཞག་ཏུ་གནས་ཀྱང་ཚུལ་ཞིག་པར་མི་འགྱུར་ཏེ་ཉེས་མེད་དོ། །ཡོད་ན་#ནི་རྙེད་པ་གཅིག་པའོ། །གཙུག་ལག་ཁང་སོ་སོར་ཐ་དད་དུ་ཞུགས་ལ་#གསོ་སྦྱོང་ནི་གཅིག་ཏུ་མི་བྱེད་ཀྱི་#ཁ་ཟས་ལྷག་པར་
[235a.4]སྤྱིར་བསྲེས་ཤིང་ཟ་བ་ནི་གཙུག་ལག་ཁང་དེ་གཉིས་ལྷག་#མ་ལྟར་གནས་སུ་མི་རུང་སྟེ་སྔགས་མ་ཐེབས་ན་ཚུལ་ཞིག་གོ། །དབྱར་གྱི་དངོས་པོའོ། །དབྱར་ཚུལ་དུ་འཇུག་པའི་ཆོ་ག་བཤད་པའོ།། །།སྡེ་ལྔ་ཆར་ཡང་ཚུལ་དུ་འཇུག་པར་བྱེད་པའོ། །དགེ་སློང་ཕོ་མོ་དང་དགེ་སྦྱོང་ཕོ་མོ་དང་དགེ་
[235a.5]སློབ་མའང་ཚུལ་དུ་འཇུག་དགོས་སོ། །དགེ་སྦྱོང་འབའ་ཞིག་མ་ཡིན་ནོ། །དགེ་སློང་དང་མཁན་པོ་ལ་སོགས་པ་མེད་ན་དགེ་སྦྱོང་འབའ་ཞིག་ཉི་ཚེ་ཚུལ་དུ་འཇུག་ཏུ་མི་རུང་ངོ་། །ཚུལ་དུ་ཞུགས་ན་ཚུལ་དུ་ཞུགས་པར་མི་འགྱུར་ན་ཉེས་བྱས་གྲངས་མེད་དོ། །ལོར་མ་ལོན་པ་ཡང་ངོ་། །མཁན་
[235a.6]པོ་དང་གནས་བརྟན་མེད་པར་དགེ་སློང་ལོ་གཅིག་ཏུ་མ་ལོན་པ་ཉི་ཚེ་ཚུལ་དུ་འཇུག་པར་མི་བྱའོ། །དེ་དག་ལ་ཚུལ་དུ་ཞུགས་པ་མི་འཆགས་པ་མ་ཡིན་ནོ། །མདོ་གོང་མ་གཉིས་ལྟར་བཤད་པ་དགེ་སྦྱོང་དང་ལོ་མ་ལོན་པ་ཚུལ་དུ་ཞུགས་ཀྱང་ཚུལ་དུ་ནི་མི་རུང་ངོ་། །མལ་སྟན་མི་བླང་མི་བྱ། དགེ་
[235a.7]སློང་དང་ལོ་མ་ལོན་པ་ཚུལ་དུ་ཞུགས་པས་གནས་བརྟན་མེད་པའི་ཕྱིར་མལ་སྟན་མི་བགོ་བ་མ་ཡིན་ཏེ་བགོས་ཀྱང་ཉེས་#མེད་དོ། །སྡུད་པ་མེད་ཀྱང་མ་ཡིན་ནོ། །དགེ་འདུན་གྱི་མལ་སྟན་གྱི་#རྫིའམ་སྡུད་པ་དང་འགོད་པའི་མི་མེད་པར་མལ་སྟན་ཡོད་ན་བདག་ཅག་གིས་བགོས་ཀྱང་ཉེས་མེད་དོ། །
[235b]
[235b.1]མ་བགོས་པར་བསྡུ་བ་མ་ཡིན་ནོ། །དགེ་འདུན་གྱིས་#མལ་སྟན་རྫིར་མ་བསྐོས་པར་མལ་སྟན་ཐུག་#ཐུབ་ཏུ་ཕྱུང་སྟེ་བརྙེན་#པོར་མི་བཏང་། མ་བྱུང་བ་ལ་སོགས་པར་སྡེ་སྣོད་འཆང་བ་དང་འཐབ་མོ་བྱེད་པ་ཡོད་དམ་མེད་པ་ཡང་དེར་མ་ཆུད་པ་མ་ཡིན་ནོ། །ལྟག་ཏུ་ཉོན་མོངས་པར་འགྱུར་བ་དང་ཐེ་
[235b.2]ཚོམ་སྐྱེ་བར་འགྱུར་པ་དང་འཐབ་ཅིང་འཁྲུག་པ་ཡོད་ན་ཚུལ་དུ་མི་འཇུག་གོ་ཞེས་འབྱུང་བ་ལ་སྡེ་སྣོད་གསུམ་ཤེས་པའི་མཁན་པོ་ཡོད་ན་མྱ་ངན་དང་ཐེ་ཚོམ་སེལ་ཅིང་འཁྲུག་པ་ཞི་བར་འགྱུར་བའི་ཕྱིར་ཚུལ་དུ་ཞུགས་ཀྱང་ཉེས་མེད་དོ། །སྡེ་སྣོད་གསུམ་ཤེས་པ་མེད་ན་མྱ་ངན་དང་ཐེ་ཚོམ་སྐྱེ་ཞིང་
[235b.3]འཁྲུལ་བར་འགྱུར་བའི་ཕྱིར་འཕྲལ་དུ་བདེ་བའང་ཚུལ་དུ་མི་འཇུག་གོ། །ཚུལ་དུ་མ་ཞུགས་ཀྱང་གནས་མ་བཏང་ན་གནས་པའོ། །ཚུལ་དུ་འཇུག་པའི་སྔགས་ཀྱིས་མ་བཏབ་ཅིང་ཚུལ་དུ་མ་ཞུགས་ཀྱང་ཚུལ་ཟླ་བ་གསུམ་གནས་གཅིག་ན་འདུག་ཅིང་གུད་དུ་མ་སོང་སྟེ་ཞག་མ་ལོན་ན་
[235b.4]ཚུལ་དུ་ཞུགས་པ་དང་འདྲ་སྟེ་ཡོན་ཏན་བཅུ་ཡང་འཐོབ་པར་འགྱུར་ཏེ་འོག་ནས་འཆད། ནམ་མཁའ་ལ་ཚུལ་དུ་ཞུགས་པ་ནི་མི་སྐྱེའོ། །རྫུ་འཕྲུལ་ཅན་ཞིག་གིས་ནམ་མཁའ་ལ་ཚུལ་དུ་ཞུགས་ཏེ། ཟླ་བ་གསུམ་དུ་གནས་པ་ནི་ཚུལ་དུ་ཞུགས་#པར་མི་འགྱུར་རོ། །གྲུར་མ་ཡིན་ཏེ་མ་
[235b.5]གཏོགས་པ་ནི་ས་ལ་བརྟེན་པའམ་བཅིངས་སམ་ས་ལ་རྟེན་#པ་བརྟེན་པར་བར་ཆད་འབྱུང་བར་མི་ཤེས་ནའོ། །གྲུའི་ནང་དུ་#ཚུལ་དུ་ཞུགས་པའང་ཚུལ་དུ་ཞུགས་པར་#མི་འགྱུར་རོ། །གྲུ་ས་ལ་བརྟེན་ཅིང་ཆུས་འཕགས་པར་མི་འགྱུར་བ་དང་ཉག་ཐག་ཤིང་ལ་བཏགས་ཏེ་མི་འཕགས་པ་དང་
[235b.6]ཉིན་པར་ཉག་ཐག་བཀྲོལ་ནས་ཡན་མན་དུ་དྲངས་ཏེ་ནང་པར་སྐྱ་རེངས་མ་བྱུང་བར་ཉག་ཐག་སླར་བརྟགས་#པ་ནི་ཚུལ་དུ་ཞུགས་ཀྱང་ཚུལ་ཞིག་པར་མི་འགྱུར་རོ། །འཇིག་པ་ནི་(ད་འི་,དའི་)#ལྟ་བ་ལ་གནས་ཏེ་ཆོས་མ་ཡིན་པའི་སྐྱབས་སུ་སོང་ནས་སྐྱ་རེངས་ཤར་ནའོ། །དགེ་སློང་སེམས་མུར་འདུག་
[235b.7]གམ་ལོག་པར་ལྟས་པར་འགྱུར་ཏེ་ལུས་ནི་དགེ་སློང་གི་ཚུལ་དུ་འདུག་ལ་#སེམས་ལོག་པ་ལ་དད་པའི་ཕྱིར་ལོག་པ་ལ་ལྟ་བ་གཞན་མཚམས་ཀྱི་ནང་དུ་འཇུག་#ཀྱང་དེ་དང་ལྷན་ཅིག་ཏུ་དེའི་གནས་སུ་ཞག་ལོན་ཏེ་སྐྱ་རེངས་བྱུང་ན་ཚུལ་ཞིག་པར་འགྱུར། ཐེ་ཚོམ་གྱིས་ནི་མ་ཡིན་ནོ། །ཚུལ་དུ་ཞུགས་
[236a]
[236a.1]ལ་ཚུལ་དུ་ཞུགས་སམ་མ་ཞུགས་ཐེ་ཚོམ་ཟ་བར་གྱུར་ན་ཡང་ཚུལ་ཞིག་པར་མི་འགྱུར་ཏེ་ཚུལ་དུ་ཞུགས་པར་མི་འགྱུར་རོ། །མཐའ་གཞན་དྲུག་ཏུ་བསྔོས་པ་#ནི་མི་ལྡང་ངོ་། །ཚུལ་གྱི་ཞག་བདུན་གྱི་སྔགས་(གྱིས་,ཀྱིས་)བཏབ་སྟེ་#འགྲོར་རུང་བ་ཡིན་ན་ཞག་དྲུག་ན་ཚུལ་ནས་འབྱུང་
[236a.2]བའི་མདུན་དུ་ཞག་བདུན་པའི་སྔགས་ཀྱིས་བཏབ་སྟེ་ཆོས་ཀྱི་དོན་དང་སྲོག་ལ་བབ་པའི་ཕྱིར་གུད་དུ་སོང་ཡང་ཞག་གཅིག་གི་སྐྱ་རེངས་བྱུང་བ་ན་ཚུལ་ཞིག་པར་འགྱུར་རོ། །ཞིག་པ་ནི་ཚུལ་དུ་ཞུགས་ནས་དགོས་པ་མེད་པར་དེ་ལས་མ་ལོག་གམ་#གནས་ནའོ། །ལྟག་ཏུ་ཆོས་ཀྱི་དོན་ལ་སོགས་པའི་
[236a.3]ཕྱིར་འགྲོ་ན་ཞག་བདུན་གྱི་#སྔགས་ཀྱིས་བཏབ་སྟེ་འགྲོར་དབང་ངོ་ཞེས་མིང་གིས་སྨོས་ཏེ་བཤད་པ་འདི་རྣམས་ལ་ཆོས་ཀྱི་དོན་ལ་སོགས་པ་ཕ་རོལ་གྱི་ལས་ཟིན་པར་འགྱུར་#ན་ལས་ཟིན་པར་ཐོས་བཞིན་དུ་གཞི་ནས་སོང་ཡང་རུང་ལམ་དུ་ཐོས་ཏེ་སླར་མ་ལོག་ཀྱང་ཞག་ལོན་ཏེ་སྐྱ་རེངས་བྱུང་ན་ཚུལ་
[236a.4]ཞིག་པའོ། །ཆོས་ཀྱི་དོན་གྱི་ཕྱིར་ཞག་བདུན་པའི་སྔགས་ཀྱིས་བཏབ་སྟེ་སོང་བ་ལས་སྔར་ཟིན་ན་ཞག་བདུན་མ་ལོན་གྱི་བར་དུ་མི་འགྲོའོ་ཞེས་ཟེར་ཞིང་འདུག་པ་ནི་ཚུལ་ཞིག་པའོ། །དེའི་མཐའ་ནི་ཞག་བདུན་ཚུན་ཆད་དོ། །ཆོས་ཀྱི་དོན་གྱི་ཕྱིར་འགྲོར་དབང་ངོ་ཞེས་གོང་དུ་མིང་གིས་སྨོས་
[236a.5]པ་རྣམས་ཀྱང་ཞག་བདུན་པའི་སྔགས་ཀྱིས་བཏབ་ན་རུང་གི་དེ་ལས་ཞག་མང་བའམ་#སྔགས་ཀྱིས་བཏབ་ཀྱང་མི་ཕན་ཏེ་ཚུལ་ཞིག་པའོ། །གནང་བ་མ་ཐོབ་པ་དེ་ནི་མཐའོ། །གུད་དུ་འགྲོ་བར་དགེ་འདུན་ལས་གནང་བ་ཐོབ་པ་ནི་ཆོས་ཀྱི་དོན་གྱི་ཕྱིར་ན་ཞག་བཞི་#བཅུར་འགྲོར་གནང་སྟེ་
[236a.6]དེ་ནི་མ་གཏོགས་#པར་ཞག་བདུན་འདས་ཏེ་བརྒྱད་ཀྱི་སྐྱ་རེངས་བྱུང་ན་ཚུལ་ཞིག་པར་འགྱུར་རོ། །གཞན་ཡང་ནུབ་བཞི་བཅུའོ། །ངོ་མཚར་གྱི་རྐྱེན་ཅིག་བྱུང་ན་དགེ་འདུན་གྱིས་ཞག་བཞི་བཅུའི་བར་དུ་འགྲོར་དབང་བར་གནང་བ་སྦྱིན་ནོ། །དེ་ལྟར་བྱིན་ནས་#ཕྱི་མ་གནས་པའི་ཚེ་ཞག་
[236a.7]མང་པོ་#ཡང་ཚུལ་ཞིག་པར་མི་འགྱུར་རོ། །དེ་སྦྱིན་རྐྱེན་བྱུང་ཏེ་ཞག་བཞི་བཅུར་འགྲོར་གནང་བ་རིགས་ན་དགེ་འདུན་གྱིས་གནང་བ་སྦྱིན་ནོ། །མ་བྱིན་ན་ཉེས་བྱས་སོ། །དེ་ལས་ལྷག་པར་ཕྱི་ལོགས་སུ་མི་གནས་སྡེ་ལྔ་ཆར་ཡང་འདི་བཞིན་ནོ། །ཞག་བཞི་བཅུར་དགེ་འདུན་གྱིས་གནང་སྟེ་
[236b]
[236b.1]སོང་ལས་ཞག་བཞི་བཅུ་འདས་ཀྱང་རུང་དོན་ནི་སྔར་གྲུབ་ཀྱི་ཞག་བཞི་བཅུ་མ་ལོན་གྱི་བར་དུ་མི་འགྲོ་ཞེས་འཁྱམ་#ཞིང་འདུག་པ་ནི་ཞིག་པར་འགྱུར་རོ། །དགེ་སློང་ཕོ་མོ་དང་དགེ་སྦྱོང་ཕོ་མོ་དགེ་སློབ་མ་ལྔ་ཆར་ཀྱང་ཞག་བཞི་བཅུར་འགྲོ་བ་ཆོ་ག་མཚུངས་སོ། །འདི་མཚམས་ཀྱི་ནང་དུ་
[236b.2]སྐྱེའོ། །ཞག་བཞི་བཅུའི་སྔགས་མནོད་པ་ཡང་ཚུལ་དུ་ཞུགས་པའི་གནས་ཉིད་ནས་ནོད་ཀྱི#། གནས་གཞན་ནས་ནོད་#ན་སྔགས་བྱས་པར་མི་ཆུད་དོ། །དགེ་སློང་གི་མདུན་དུའོ། །ཞག་བཞི་བཅུའི་སྔགས་མནོད་པ་ནི་བདག་གཅིག་པུ་མ་ཡིན་གྱི་དགེ་སློང་གཅིག་ལས་མནོད་དོ། །དགེ་སྦྱོང་#
[236b.3]དགེ་སློང་ལས་མནོད་དོ། །མ་དོགས་ཤིག་མ་ཆུད་པ་མ་ཡིན་པ་ནི། མིང་གིས་སྨོས་པ་འདི་རྣམས་ཀྱང་ཞག་བདུན་གྱི་སྔགས་ཀྱིས་བཏབ་སྟེ་སོང་ཡང་ཞིག་པར་མི་འགྱུར་ཏེ་ཞིག་པར་འགྱུར་བ་#མ་དོགས་ཤིག །མུར་འདུག་ཏུ་ལྟ་བ་དབྱེ་བའི་ཕྱིར་དང་། མུར་འདུག་གཅིག་ལ་སངས་
[236b.4]རྒྱས་ཀྱི་ཆོས་བཤད་པ་#ན་མུར་འདུག་གི་ཆོས་འདོར་ཞིང་སངས་རྒྱས་ཀྱི་ཆོས་ལ་ཕྱོགས་པར་འགྱུར་བ་ཙམ་གྱི་ཚོད་ན་ཚུལ་གྱི་ཚེ་#སྔགས་བཏབ་སྟེ་སོང་ཡང་ཉེས་མེད། གཉེན་ལ་བྱ་བ་དང་། གཉེན་ལ་ཆོས་བཤད་པའི་ཕྱིར་དང་ན་བའི་ཕྱིར་དང་སེམས་དགའ་བའི་ཕྱིར་ངོ་ཕྲད་#དུ་
[236b.5]འགྲོ་བ་#དང་། ཆུད་པ་དང་། བདག་ཁ་ཐོན་དང་ཀློག་པ་ལ་སོགས་པ་དོན་མ་ཆུད་ཅིང་མ་གོ་བ་གོ་བར་བྱ་བའི་ཕྱིར་འགྲོ་བ་དང་། ལྷག་པར་ཆུང་བ#། དགྲ་བཅོམ་པའི་རིམ་པ་ལྟ་བུ་གདོན་མི་ཟ་བ་དང་ཐོབ་པར་འགྱུར་བའི་གདེང་ཡོད་པའི་ཕྱིར་མཁན་པོ་དང་སློབ་དཔོན་ལ་ཉན་དུ་འགྲོ་བ་དང་། 
[236b.6]བདག་འདོད་པ་བསལ་བའི་དོན་དུ་འགྲོ་བའི་ཕྱིར་དེ་བྱས་ནའོ། །ལྟུང་བ་སྡེ་ལྔ་ལས་ཐེ་ཚོམ་དུ་གྱུར་པ་ཞིག་ན་ཐེ་ཚོམ་བསལ་བའི་ཕྱིར་མཁན་པོ་མཁས་པའི་གན་དུ་འགྲོ་བ་དང་འདི་རྣམས་ཀྱི་ཕྱིར་འགྲོ་བ་ཡང་ཞག་བདུན་གྱི་སྔགས་ཀྱིས་བཏབ་སྟེ་སོང་ན་ཉེས་མེད་དོ། །ཚུལ་དུ་ཞུགས་ཏེ་
[236b.7]འདུག་པ་སྤང་བ་མི་བྱ་ཚུལ་དུ་ཞུགས་པ་ཟླ་བ་གསུམ་གྱི་ཚེ་དགེ་སློང་སྡེ་ལྔ་ལས་སངས་རྒྱས་ཀྱིས་གསུངས་པ་བར་དུ་གཅོད་པར་མི་འགྱུར་རོ་ཞེས་ཟེར་བ་བསྐྲད་པའི་རིགས་པ་ཡང་མི་བསྐྲད་པར་ཆད་པས་མི་བཅོད་#པར་བརྟགས་ཏེ་གཞག་གོ། །དེ་བཞིན་དུ་ཆད་པ་ཕྲེའུ་དང་སྤྲོ་#བ་ཡང་མི་
[237a]
[237a.1]བླང་#ངོ་། །ཕས་ཕམ་པ་ནི་བསྐྲད་དོ། །བཞི་ལ་སོགས་པར་ཆུད་དོ#། །ཚུལ་གྱི་ཚེ་ཟན་སྦྱར་གྱིས་འདུག་ཤིག་ཅེས་ཁས་བླངས་ཏེ་སོང་ན་ཉེས་བྱས་པར་འགྱུར་བ་བཞིན་དུ་ལྷུང་བཟེད་སྦྱིན་ནོ་ཞེས་བྱ་བ་#ལས་མ་བྱིན་པ་དང་ཆོས་གོས་སྦྱིན་ནོ་ཞེས་བྱས་པ་#ལས་སོང་བ་དང་ཆོས་
[237a.2]བཤད་དོ་ཞེས་ཁས་བླང་པ་ལས་མ་སོང་ཡང་ཉེས་བྱས་སོ། །དབྱར་གྱི་དངོས་པོ་རྫོགས་སོ།། །།ཁ་རོག་པའི་ཡི་དམ་མི་བཅའ། མུར་འདུག་གི་དཀའ་ཐུབ་ཁ་རོག་པར་འདུག་ན་མྱ་ངན་ལས་འདའ་བར་འགྱུར་ཞེས་ཟེར་བ་ལྟ་བུ་ཁ་རོག་པར་འདུག་པའི་ཡི་དམ་མི་བཅའ། །འདི་ལ་
[237a.3]ཞུགས་ན་གྲོལ་བ་གཙང་མ་བར་ན་སྦོམ་པོའི་ཉེས་བྱས་པའོ། །མདོ་གོང་མ་ལྟར་མི་སྨྲ་བ་ཡང་མུར་འདུག་གི་དཀའ་ཐུབ་ཀྱི་མི་སྨྲ་བར་བྱས་པ་ལྟ་བུ་ནི་དབྱེན་གྱི་སྦོམ་པོར་འགྱུར་རོ། །གྱི་ན་མི་སྨྲ་བར་འདུག་པར་བསམས་#པ་ནི་ཉེས་བྱས་སོ། །མཐོང་བ་དང་ཐོས་པ་དང་དོགས་པས་ཚུལ་དུ་
[237a.4]ཞུགས་#པ་ལས་དགེ་འདུན་གྱིས་དབྱུང་། ཚུལ་ནས་འབྱུང་བའི་ཚེ་དགེ་འདུན་ཀུན་ལ་ཁྱེད་ཀྱིས་བདག་ལ་ལྟུང་བ་སྡེ་ལྔ་ལས་གང་ཡང་རུང་ཉེས་པར་མཐོང་བ་དང་ཐོས་པ་དང་དོགས་པ་ཞིག་ཡོད་ན་རྒོལ་ཅིག་ཅེས་སྐབས་ཕྱེ་བའི་སྔགས་འདི་བྱས་ཏེ་དབྱུང་ངོ་། །དབྱར་གྱི་མཐའ་ཉིན་
[237a.5]མོའོ། །ཚུལ་ནས་གནས་པ་ནི་#ཚུལ་སྔ་མ་དབྱར་ཟླ་འབྲིང་པོ་ཉ་ལ་ཞུགས་པ་#ནི་སྟོན་ཟླ་འབྲིང་པོ་ཚེས་#བཅོ་ལྔ་འབྱུང་ངོ་། །ཚུལ་ཕྱི་མ་དབྱར་ཟླ་ཐ་{ཆུངས་,ཆུང་}ཚེས་བཅུ་དྲུག་ལ་ཞུགས་པ་ནི་སྟོན་ཟླ་ཐ་{ཆུངས་,ཆུང་}ཚེས་བཅོ་ལྔ་ལ་#འབྱུང་ངོ་། །ཡུལ་ཞུ་སྟེ་ཕྱགས་པ་ཚུན་ཆད་ཞག་འདི་ཙམ་ན་དགེ་འདུན་
[237a.6]འབྱུང་བར་འགྱུར་གྱིས་ཁྱེད་ཞུགས་ཤིག །ཚུལ་ནས་འབྱུང་བའི་ཞག་བཅུ་གཅིག་ཙམ་གྱི་སྔོན་ལོགས་སུ་ཉེ་འཁོར་གྱི་ཡུལ་མི་དང་ལྷ་འཕངས་ལ་སོགས་པ་ལ་འདི་ཙམ་ན་དགེ་འདུན་ཚུལ་ནས་འབྱུང་གི་#གཙུག་ལག་ཁང་དུ་འདུ་#ཤིག་ཅེས་བྱ། གཙུག་ལག་ཁང་བརྒྱན། ཚུལ་ནས་འབྱུང་བའི་
[237a.7]ཚེ་གཙུག་ལག་ཁང་བརྒྱན། ཁང་བུ་རྩེག་མ་གླན། ཡུལ་བསྐོར་བའི་གཟུགས་#ཀྱི་ཁང་བུ་སྦྱར་ཅིང་བཅོས། དྲི་གཙང་ཁང་བྲི། དྲི་གཙང་ཁང་ལ་སོགས་པའི་རི་མོ་བྲི་མཆོད་རྟེན་དག་ཕྱི་ཞིང་བསང་། སྐུ་གཟུགས་དང་མཆོད་རྟེན་ལ་སོགས་པ་ལྕེ་ཏི་བཀྲུ་བཤལ་དང་ཕྱག་བདར་
[237b]
[237b.1]བྱ། སེང་གེའི་སྟན་བརྒྱན། ཁ་དོན་ཀློག་པའི་སེང་གེའི་སྟན་བརྒྱན།# དེ་རིང་ནུབ་མོ་ཐམས་ཅད་དུ་ཆོས་བསྟན་#པར་འགྱུར་གྱིས་དེར་ཁྱེར་#བ་བྱིན་ཅིག་ཅེས་ནས་ཡུལ་ཞུ། མདོ་ལྟག་མ་རྣམས་ནི་ཞག་ལྔ་དྲུག་གམ་བདུན་#ནས་བྱ་བའི་ཆོ་ག་འདི་རྣམས་ནི་ཚུལ་ནས་འབྱུང་བའི་སྔ་དེ་ཉིན་ནས་
[237b.2]སྦྱར་ཞིང་བྱའོ། །དོ་མོད་#མཚན་རངས་ཁ་ཐོན་ཀློག་ཅིང་ཆོས་མཉན་གྱི་#དགེ་འདུན་ཀུན་འདུས་ཤིག་ཅེས་བགོས་ཏེ་རེས་ཀྱིས་ཁ་ཐོན་བྱེད་དུ་གཞུག་གོ། །ཡུལ་མི་ལ་སོགས་པ་བསྡུས་ཏེ་ཆོས་ཉན་དུ་གཞུག །མདོ་སྡེ་དང་འདུལ་བ་དང་མ་མོ་འཛིན་པ་ལ་བསྐོས་ཏེ་ཚེས་བཅུ་བཞིའི་ནུབ་
[237b.3]མོ་ཐམས་ཅད་དུ་#ཆོས་བསྟན་པ་སྦྱིན་དུ་གཞུག །ཁ་ཐོན་ཀློག་ཏུ་གཞུག་པ་ནི་མདོ་སྡེ་དང་འདུལ་བ་དང་མ་ལྟ་#བུ་འཛིན་པ་ལ་སོགས་པ་ལས་ལས་རེས་#ཀྱིས་ནུབ་མོ་ཐོག་ཐག་ཏུ་ཁ་ཐོན་ཏུ་གཞུག་གོ། །གཞན་དུ་ཡང་དེ་དག་ལས་ཀྱི་ཚུན་ཆད་དུ་ཆོས་གདོན་མི་ཟ་བའི་གཏམ་གྱིས་ནུབ་མོ་
[237b.4]བཟླའོ། །ཚུལ་ནས་འབྱུང་བའི་ཚེས་བཅུ་བཞིའི་ནུབ་མོ་ནི་དགེ་སྐོས་#འབའ་ཞིག་མི་ཉལ་གྱི་#དགེ་སློང་གཞན་རེས་ཁ་དོན་ཀློག་ཅིང་ཆོས་བསྙད་པ་ཙམ་གྱིས་ཆོག་གི་གཞན་ནི་གཉིས་#ཀྱིས་མི་ཐུབ་ན་ཉལ་ཀྱང་ཉེས་མེད། ཚེས་བཅུ་#ལྔའི་ནུབ་མོ་ནི་ཐམས་ཅད་ཉལ་དུ་མི་གནང་སྟེ་ཆོས་བསྙད་ཅིང་#
[237b.5]འཆད་པའི་རྗེས་ལ་ཚུལ་ནས་འབྱུང་ངོ་། །སྐྱ་རེངས་བྱུང་བས་མཆོད་པ་ཚུན་ཆད་འབྱུང་བ་ལས་སོ། །ཚེས་བཅོ་ལྔའི་ནུབ་མོ་བཅུ་དྲུག་གི་སྐྱ་རེངས་མ་བྱུང་ཚུན་ཆད་དུ་ཚུལ་ནས་འབྱུང་བར་བྱའོ། །སྐྱ་རེངས་བྱུང་ན་ལས་སུ་མི་རུང་ངོ་། །འབྱིན་པའི་དགེ་སློང་བསྐོ། ཚུལ་ནས་འབྱིན་པའི་#
[237b.6]དགེ་སློང་སྔགས་འདེབས་པ་སུ་དད་པ་ལས་བསྒོ#། །གཅིག་གིས་མི་ནུས་ན་དུ་མས་ཀྱང་ངོ་། །སྔགས་འདེབས་པའི་དགེ་སློང་གཅིག་གིས་མི་ཆོག་ན་དུ་ཆོག་པར་བསྐོ། །ཕྲེང་ལས་ཆ་ཆར་བགོས་པ་ཡང་རིགས་སོ། །སྔགས་འདེབས་པའི་དགེ་སློང་མང་དུ་
[237b.7]བསྐོས་ནས་#ཕྲེང་བ་པོས་#རེ་རེ་ཚན་ཚན་དུ་བསྐོས་པ་ལ་སྔགས་གདབ་པོ་ཞེས་སྐལ་#སྐལ་དུ་བསྒོ། །དེ་#འཇག་མའང་བྲིམ་མོ། །སྔགས་འདེབས་པའི་དགེ་སློང་གིས་སྔར་དགེ་འདུན་ལ་རྩྭ་#འཇག་མ་བྲིམ་མོ། །ཚུལ་ནས་འབྱུང་བའི་ཕྱིར་གཞན་གྱིས་དགེ་འདུན་ལ་ཞུ། 
[238a]
[238a.1]ཚུལ་ནས་འབྱུང་བའི་ཚེ་རྩྭ་འཇག་མ་རིམས་ཟིན་ནས་དགེ་སློང་སུའང་རུང་ལས་པ་གཅིག་གིས་དགེ་འདུན་ཚུལ་ནས་འབྱུང་བར་བྱའོ་ཞེས་ཞུ་བའི་སྔགས་བྱ། དགེ་སློང་སོ་སོར་ཚུལ་ནས་འབྱུང་བའི་བར་དུ་མདུན་དུ་འདུག་གོ། །མདོ་ལྟག་མ་ལྟར་སྔགས་བྱས་པའི་
[238a.2]འོག་ཏུ་དགེ་སློང་སྔགས་འདེབས་པ་སོ་སོ་མདུན་མདུན་དུ་འདུག་ལ་རྩྭའི་ཏོར་ཏོ་ལས་བཟུང་སྟེ་སྔགས་བྱའོ། །སོ་སོར་སྔགས་ཤེས་ན་རང་རང་གིས་བྱ་སྟེ་སྔགས་པ་དབང་དུ་གཞག་གོ། །དེ་ལས་འབྱུང་བས་སྨྲ་བ་ལན་གསུམ་དུའོ། །ཚུལ་ནས་འབྱུང་བའི་སྔགས་བྱ་བ་ནི་ལན་གསུམ་
[238a.3]དུ་བཟླས་སོ། །གཉིས་ནི་དེ་ཙམ་དུ། མིང་གིས་སྨོས་པ་འདི་རྣམས་གང་ཡང་རུང་སྟེ་རྐྱེན་ཅིག་བྱུང་ན་སྔགས་ལན་གཉིས་བཏབ་པས་ཀྱང་ཚུལ་ནས་འབྱུང་#པར་འགྱུར་ཏོ། །ནད་པ་ནད་གློ་བུར་ཅིག་བྱུང་བ་དང་། མྱོས་པ་དང་སེམས་སྟོར་#ཏེ་མི་དྲན་པར་གྱུར་པ་དང་། མལ་སྟན་གྱུར་པ། 
[238a.4]མལ་སྟན་ཞིག་བླ་གབ་མེད་པ་ལ་ལུས་ཏེ་ཆར་གྱིས་མ་རུང་བར་གྱུར་པའམ#། དུས་འདའ་བའམ། སྐྱ་རེངས་བྱུང་དུ་ཉེ་སྟེ་སྔགས་རྫོགས་པར་བྱར་མི་ཁོམ་པ་དང་། གློ་བུར་དུ་བྱུང་བར་གྱུར་ནའོ། །ཆུ་དང་མེ་ལ་སོགས་པ་འཕྲལ་དུ་གློ་བུར་དུ་རྐྱེན་ཅིག་བྱུང་བ་དང་འདི་རྣམས་གང་བྱུང་
[238a.5]ཡང་རུང་སྟེ་སྔགས་ལན་གཉིས་བཏབ་ཀྱང་རུང་། དེ་ཙམ་གྱིས་གཅིག་གོ། །སྔགས་འདེབས་པའི་ཚེ་རྐྱེན་ཅིག་བྱུང་སྟེ་ལན་གཉིས་སུ་ཟློས་སུ་ཡང་མ་ཁོམ་ན་ལན་གཅིག་གིས་ཀྱང་ཚུལ་ནས་བྱུང་བར་འགྱུར་རོ། །ཕྲེང་ཟད་ནས་དེ་དག་ཕན་ཚུན་དུའོ། །དགེ་འདུན་ཀུན་ལ་སྔགས་ཀྱིས་
[238a.6]བཏབ་ཟིན་ནས་མཇུག་ཏུ་སྔགས་འདེབས་པ་ན་ནང་གཅིག་གི་མདུན་དུ་གཅིག་འདུག་སྟེ་སྔགས་བྱའོ། །མེད་ན་གཞན་ལས་#ཡང་རུང་། སྔགས་འདེབས་པ་གཅིག་ཏུ་ཟད་དེ་འདེབས་པའི་གྲོགས་མེད་ན་དགེ་སློང་སུ་ཡང་རུང་གཅིག་གི་དྲུང་དུ་འདུག་སྟེ་འབྱུང་བའི་སྔགས་བྱའོ། །དགེ་འདུན་
[238a.7]ཐམས་ཅད་བྱུང་ངོ་ཞེས་དེ་སྐད་དུ་དགེ་འདུན་ལ་བྱའོ། །ཀུན་སྔགས་བཏབ་ཟིན་ནས་ལས་བྱེད་པའི་དགེ་སློང་གཅིག་གིས་དགེ་འདུན་ཐམས་ཅད་ཚུལ་ནས་བྱུང་བར་གྱུར་ཏོ་ཞེས་དགེ་འདུན་གྱི་ནང་དུ་སྨྲའོ#། །དགེ་བར་བྱུང་ངོ་། །ཤིན་ཏུ་བྱུང་ངོ་ཞེས་ཐམས་ཅད་ཀྱིས་བརྗོད། །མདོ་ལྟག་མ་ལྟར་
[238b]
[238b.1]དགེ་སློང་གཅིག་གིས་བརྗོད་མ་ཐག་ཏུ་དགེ་འདུན་ཐམས་ཅད་ཀྱིས་དགེ་བར་བྱུང་ངོ་ཞེས་བརྗོད་དོ། །གང་ཅི་ཡང་ཁབ་ཡན་ཆད་བདག་གི་དངོས་པོ་འབྱུང་བར་གང་གིས་བརྩམས་ཏེ་དེ་བཟུང་ནས་#དགེ་འདུན་ལས་དེ་ཐོབ་བོ། །བཙུན་པ་དག་གིས་འདི་ལྟ་བུ་གཟུགས་ཀྱི་དངོས་པོས་དབྱར་
[238b.2]གནས་པའི་དགེ་སློང་གི་དགེ་འདུན་འབྱུང་ངོ་ཞེས་སོ། །དགེ་འདུན་ཚུལ་ནས་བྱུང་ཟིན་ནས་དགེ་འདུན་ལ་ཡོན་འབུལ་བའི་འོས་ཅི་ཡོད་ཀྱང་རུང་སྟེ་དགེ་འདུན་ལ་དངོས་པོ་འདི་འབུལ་ན་འོས་སམ་རིགས་སམ་ཞེས་སྨྲས་ཏེ་ཁ་ཐོན་དུ་བྱེད་བྱེད་པ་དེས་འབུལ་#ལོ། །དགེ་སློང་གཞན་གྱིས་ཀྱང་
[238b.3]ཡོན་གྱི་#འོས་ཡོད་ན་ཐམས་ཅད་ཀྱིས་དབུལ་ལོ། །ཡོན་ཕུལ་ཞིང་དངོས་པོ་འདི་བཞེས་པའི་རིགས་སམ་འོས་སམ་ཞེས་སྨྲས་ཏེ་དགེ་འདུན་ཀུན་ཁ་རོག་འཁོད་ན་བཞེས་པར་གནང་བ་ཡིན་ཏེ་ཕུལ་ཅིག །དེ་ནས་དགེ་སྦྱོང་དབྱུང་ངོ་། །དགེ་སློང་རྣམས་ཚུལ་ནས་བྱུང་ཟིན་པའི་འོག་ཏུ་དགེ་
[238b.4]སྦྱོང་རྣམས་ལ་དབྱུང་བའི་སྔགས་བྱའོ། །དེ་ནས་དགེ་སློང་མའོ། །དགེ་སྦྱོང་ཚུལ་ནས་བྱུང་ཟིན་ནས་དགེ་སྦྱོང་མ་རྣམས་སྔགས་བྱས་ཏེ་ཚུལ་ནས་དབྱུང་ངོ་། །བྱུང་བ་བཞིན་དུ་བསྔོས་ཏེ་སོང་བ་ཚུན་ཆད་དེ་དག་དབྱུང་བ་དང་ལྷན་ཅིག་བྱས་ནའོ། །ཚུལ་ནས་བྱུང་བའི་ཁར་སླེབས་སུ་རེ་སྟེ་
[238b.5]ཞག་བདུན་པའི་སྔགས་ཀྱིས་བཏབ་སྟེ་གུད་དུ་སོང་སོང་བ་ལས་ཞག་གྲངས་འཁྲུལ་ཏེ་སོང་སོང་བའི་གནས་དེ་ན་དགེ་འདུན་ཚུལ་ནས་འབྱུང་ཞིང་འཁོད་ན་ཐལ་བྱུང་ཚུལ་ནས་འབྱུང་བ་དེ་ནི་#ནང་དུ་ཞུགས་ཏེ་བྱུང་ཡང་ཚུལ་ནས་བྱུང་བར་ཆུད་#དོ། །དེ་ལྟར་ཚུལ་ནས་བྱུང་སྟེ་སླར་སོང་སོང་བ་ལས་
[238b.6]བདག་ཉིད་ཀྱི་དགེ་འདུན་ཚུལ་ནས་བྱུང་#བ་ཡང་སླེབས་ན་དེའི་ནང་དུ་ན་བདག་ཚུལ་ནས་འབྱུང་མི་དགོས་སོ། །བུད་མེད་དང་གྱུར་པ་ནི་མ་ཡིན། དགེ་སློང་བུད་མེད་ཀྱི་མདུན་དུ་ཚུལ་ནས་འབྱུང་བ་དང་དགེ་སློང་མའི་མདུན་དུ་ཚུལ་ནས་འབྱུང་#བའི་བྱུང་བར་མི་ཆུད་དོ། །དགེ་སློང་མའང་དགེ་
[238b.7]སློང་མ་གྲོགས་ཀྱི་མདུན་དུ་ཚུལ་ནས་བྱུང་བར་མི་ཆུད་ཀྱི་དགེ་སློང་གི་མདུན་དུ་གཉིས་ཀས་རྩ་#ལས་བཟུང་སྟེ་སྔགས་བྱའོ། །གནས་པར་མི་ནུས་ན་གང་བསྐྲད་#པའི་དགེ་སློང་ལ་བྱ་སྟེ་འདུས་ནས་དབྱུང་བའོ། །དགེ་སློང་མ་དགེ་སློང་ཕའི་མདུན་དུ་ཚུལ་ནས་འབྱུང་བའི་སྔགས་བྱེད་བྱེད་པ་
[239a]
[239a.1]ལས་དགེ་སློང་དེ་མོ་མཚན་དུ་གྱུར་ན་ཚུལ་ནས་འབྱུང་བར་མི་ཆུད་དེ་གཞན་གཅིག་གི་མདུན་དུ་སྔགས་བྱའོ། །དབྱར་གྱི་བར་#བྱ་བར་འགྲོ་ན་ཕྱུང་སྟེའོ། །དགེ་སློང་ལ་རྐྱེན་ཅིག་བྱུང་སྟེ་ཚུལ་ནས་འབྱུང་བའི་ཞག་དུས་སུ་སྡོད་#དུ་མི་ཁོམ་ན་དགེ་འདུན་ལ་
[239a.2]གསོལ་ཏེ་ཚུལ་ནས་འབྱུང་བའི་སྔགས་བྱས་ཏེ་སོང་ན་བྱུང་བར་ཆུད་དོ། །དངོས་པོ་དང་གང་ཟག་དང་གཉིས་#ཀ་གཞག་སྟེ་ན་ཡང་ངོ་། །དགེ་འདུན་གྱི་ལྷག་མ་#ཞིག་བྱུང་བ་དང་སྤང་བ་ལྟུང་བ་འཕྲལ་ལ་མཐོལ་དུ་མི་བདེ་བ་ནི་བརྟགས་ཏེ་བཞག་པ་ཡིན་པས་སྐབས་དབྱེ་བ་ལ་མ་གཏོགས་ཏེ་གཞན་
[239a.3]ཉེས་པར་མཐོང་བ་དང་དོགས་པ་དང་ཐོས་པ་ཅི་ཡོད་པ་རྒོལ་ཅིག་ཅེས་བྱ་སྟེ་སྐབས་དབྱེའོ། །འདི་ལ་ཁས་བླང་ངོ་། །མདོ་ལྟག་མ་ལྟར་གསོལ་བ་ལ་དགེ་འདུན་གྱིས་ཁོའི་སེམས་བསྲུང་ཞིང་དགའ་བར་བྱ་བའི་ཕྱིར་དེ་ལྟར་རུང་ངོ་ཞེས་བྱའོ། །བཞག་པ་ཡང་ཐ་མ་མ་ཡིན་པ་ལས་བསྐོས་ཏེའོ། །
[239a.4]ཚུལ་ནས་འབྱུང་བའི་ཚེ་ཕས་ཕམ་པ་ནི་མ་གཏོགས་ཏེ་གཞན་ལྟུང་བ་སྡེ་ལྔ་ལས་སྐབས་ཕྱེ་#བ་ཡིན་གྱིས་རྒོལ་ཅིག་ཅེས་ཟེར་ན་ཕས་ཕམ་པ་བརྟགས་#ཅིང་གཞག་ཏུ་མི་གནང་སྟེ་བསྐྲད་དོ། །ཚེ་དང་ལྡན་པ་བདག་ཅག་འདིའི་ཕྱིར་ནི་འདུས་ཤིང་ཚོགས་#པ་ཡིན་ཏེ་དེ་ལྟ་མོད་ཀྱི་ཚེ་དང་ལྡན་པའི་
[239a.5]དངོས་པོ་དང་གང་ཟག་ཀྱང་གཞག་པར་རོ། །ལྟག་ནས་འབྱུང་བ་དགེ་འདུན་གྱི་ལྷག་མ་དང་སྤང་བའི་ལྟུང་བ་འཕྲལ་དུ་མཐོལ་དུ་མི་བདེ་སྟེ་བརྟགས་ཏེ་གཞག་པ་མ་གཏོགས་པར་གཞན་ལྟུང་བ་སྡེ་ལྔ་ལས་རྒོལ་ཅིག་པར་སྐབས་འབྱེད་ཅིང་འོང་ཞིང་གསོལ་དུ་འོང་སྟེ་ལྟུང་བ་དང་ལྷག་
[239a.6]མ་བརྟག་ཅིང་དབང་འཇུག་#པ་ལགས་ན་དགེ་འདུན་གྱིས་མཁྱེན་པར་བགྱིར་ཅི་#གནང་ཞེས་ཟེར་ན་དགེ་འདུན་གྱིས་ཀྱང་དེང་འདུས་པ་ཁྱོད་ཀྱི་དོན་དང་དབང་དུ་བྱ་བའི་ཕྱིར་འདུས་པ་མ་ཡིན་མོད་ཀྱི་ཁྱེད་ཉེས་པ་གཞན་ལ་སྐབས་ཕྱེ་ཞིང་དམིགས་ཀྱིས་ཕྱེ་བ་འཕྲལ་དུ་མཐོལ་དུ་མི་བདེ་སྟེ་དཔང་
[239a.7]དུ་མཁྱེན་པར་བྱ་བར་གསོལ། དགེ་འདུན་གྱིས་མཁྱེན་པར་བྱ་ཞིང་གང་ཟག་དེ་ཚུལ་ནས་དབྱུང་#ངོ་། །དེ་ལྟར་#ཚུལ་ཁྲིམས་རྣམ་པར་དག་པར་བྱ་བའི་ཕྱིར་ནི་གསོ་སྦྱོང་ཆོས་རྣམ་པར་དག་པར་བྱ་བའི་ཕྱིར་ནི་དབྱུང་བའོ་ཞེས་བཅོམ་ལྡན་འདས་གསུངས་ཀྱིས་འོན་ཏེ་འདོད་ན་དབྱུང་ངོ་
[239b]
[239b.1]ཞེས་སོ། །མདོ་ལྟག་མ་ལྟར་ལྷག་མ་དང་ལྟུང་བ་བརྟགས་ཏེ་དགེ་འདུན་གྱིས་མཁྱེན་པར་བྱས་ནས་ཚུལ་ནས་དབྱུང་བ་ནི་རྣམ་པ་གཅིག་ཏུ་ན་ཉེས་པ་ཡོད་པའི་མི་དེ་ཉིད་ལྟུང་བ་སྡེ་ལྔ་ལས་ཉེས་པ་ཚངས་ཤིང་བྱང་བར་འགྱུར་བའི་ཕྱིར་ཚུལ་ཁྲིམས་རྣམ་པར་དག་པ་ཞེས་བྱ་སྟེ། གང་ཟག་དེ་ཉིད་#
[239b.2]དོན་དུ་འགྱུར་བ་དང་ཉེས་པ་བརྟགས་ཏེ་གཞག་#ན་དགེ་འདུན་ཚུལ་ནས་འབྱུང་བའི་ལས་སུ་རུང་བའི་ཕྱིར་ཆོས་རྣམ་པར་དག་པ་ཞེས་བྱ་སྟེ། དགེ་འདུན་གྱི་དོན་ཡང་ཡིན་པས་དོན་འདི་རྣམ་པ་གཉིས་ཀྱི་ཕྱིར་དགེ་འདུན་གྱིས་ཤེས་པར་གྱིས་ལ་བརྟག་པ་#རྟོགས་ཏེ་ཚུལ་བྱུང་ཅིག་#ཅེས་ཞལ་
[239b.3]ནས་གསུངས་སོ། །གང་ཟག་གཞག་པ་དང་དོན་གྱིར་མ་ཡིན་ནོ་ཞེས་སོ། །དོན་གཞག་པ་དང་གང་ཟག་ཀྱང་ངོ་། །གཞག་པར་རམ་མི་#གཞག་པའི་ཕྱིར་ཁས་བླངས་པ་ལས་བསྙོན་ན་ཁས་བླངས་པ་ཞིག་མ་ཡིན་ནོ། །ཚུལ་ནས་འབྱུང་བའི་ཚེ་དགེ་སློང་ལྷག་མ་དང་ལྟུང་བ་ཡོད་དེ་འཕྲལ་
[239b.4]དུ་མཐོལ་དུ་མི་བདེ་བར་དགེ་འདུན་ལ་མཁྱེན་པར་བྱ་སྟེ་བརྟགས་ཏེ་བཞག་པའི་འོག་ཏུ་ཕྱིས་བསྙོན་ཏེ་མཐོལ་ཚངས་དང་ཆད་པ་བྱེད་དུ་མི་བཏུབ་ན་ཁོ་བསྙོན་ཏེ་མེད་ཅིང་མ་མཐོང་མི་ཤེས་#ཟེར་བ་མི་བརྩན་#གྱི་ཐོག་མ་དགེ་འདུན་ཐམས་ཅད་མཁྱེན་པར་བྱས་པ་བརྩན་#གྱིས་དགེ་འདུན་ཐམས་ཅད་
[239b.5]ཀྱིས་མཐོལ་དུ་གཞུག་ཅིང་མཐོལ་ཚངས་དང་ཆད་པ་བྱེད་དུ་གཞུག་གོ། །ཅི་ལྟར་བྱེད་དུ་གཞུག་པའི་ཐབས་འོག་ནས་འཆད། འདི་སྐད་ཀྱི་ཚུལ་དུ་ཅུང་ཟད་ཀྱང་མེད་ཅིང་#སྨྲ་བ་ནི་འདིའམ་སྔོན་གྱི་#{བརྫུན་,རྫུན་}ནོ། །མདོ་ལྟག་མ་ལྟར་དགེ་འདུན་གྱིས་ལྷག་མ་དང་སྤང་པའི་ལྟུང་བ་ཡོད་དེ་དགེ་འདུན་
[239b.6]ལ་བརྟགས་ཏེ་གཞག་ལ། བསྙོན་པ་འདི་#དགེ་སློང་དེ་སྔར་དགེ་འདུན་ལ་བརྟགས་ཏེ་གཞག་ལ་ཕྱིས་བསྙོན་#པའི་{བརྫུན་,རྫུན་}གྱིས་ལྟུང་བ་གཅིག་དང་འཕྲལ་དུ་བྲིས་#པ་ན་བསྙོན་པའི་ལྟུང་བ་གཅིག་དང་གཉིས་ཡོད་དེ་ཐོག་མ་རྟོགས་#པའི་ཚེ་དགེ་སློང་སུ་སུ་འདུག་འདུག་པ་ཀུན་བསྡུས་ཏེ་མངོན་སུམ་
[239b.7]དུ་རྨས་ལ་ཤགས་ཀྱིས་ཐུབ་པར་བྱས་ལ་ཆད་པས་བཅད་དོ། །ཆད་པ་བྱེད་དུ་མ་བཏུབ་ན་བསྐྲད་དོ། །དེ་སྟེ་ཐབ་མོ་པའི་དགེ་སློང་དག་འོང་བར་ཚུལ་དུ་ཞུགས་པ་ཐོས་ནས་#གསོ་སྦྱོང་གཉིས་སམ་གསུམ་འདས་ན་དབྱུང་ངོ་། །དགེ་འདུན་ཚུལ་ནས་འབྱུང་བའི་དགེ་སློང་ཕ་མ་རུངས་པ་
[240a]
[240a.1]དག་ཅིག་གྲོགས་གཅིག་སྟེ་ཚུལ་ནས་འབྱུང་བའི་ཚེ་ལྟུང་བ་སྡེ་ལྔ་ལས་རྒོལ་ཅིག་ཕར་#སྐབས་འབྱེད་པའི་རིགས་ཀྱི་#དེའི་ཁར་སྐུར་པ་#བཏབ་ལ་བསྐུར་ཏེ་དཀྲུག་#གོ་ཞེས་ཟེར་བ་གཅིག་ཐོས་ན་#འབྱུང་བའི་ཞག་དུས་ལས་ཟླ་བ་གཅིག་གཅིག་སྔར་#བསྡུམས་ཏེ་འབྱུང་ངོ་། །དེ་
[240a.2]ལྟར་བསྡུམས་ཀྱང་ཐབ་མོ་པ་དེ་འོང་ཞིང་སླེབས་#པར་འགྱུར་ན་ཟླ་བ་ཕྱེད་#དང་གཉིས་ཀྱིས་ཀྱང་སྔར་བསྡུམས་ཏེ་འབྱུང་ངོ་། །དེ་ལྟར་བྱས་ཀྱང་མྱུར་དུ་འོང་ན་#ཚུལ་ཟླ་བ་གཅིག་བསྲུངས་པས་ཆོག་གི་#ཟླ་བ་གཅིག་གིས་བསྡུམས་#ཏེ་བྱུང་ཡང་ཚུལ་དུ་ཆུད་དེ་དེ་ལྟར་སྔར་བྱུང་ཡང་བསྲུང་བ་ནི་ཟླ་བ་གསུམ་ཐང་བཞིན་དུ་བསྲུང་
[240a.3]ངོ་། །ཡོན་ཏན་ཡང་འཐོབ་བོ། །དེ་ལྟར་བྱས་ན་ཕྱིས་འཐབ་མོ་པ་འོངས་སུ་ཟིན་ཀྱང་སྐབས་མི་འབྱེད་པས་ཀླན་ཀ་མི་རྙེད་དོ། །མི་གྲུབ་ན་དཀྱིལ་འཁོར་ལྔའམ་དྲུག་བསྔོ། །མདོ་ལྟག་མ་ལྟར་བསླབས་བསྡུམས་སུ་#ཞག་དུས་མེད་དེ་ཚུལ་ནས་འབྱུང་ཀར་འཐབ་#མོ་བའི་དགེ་སློང་འོང་བར་ཐོས་ན་དགེ་འདུན་
[240a.4]མྱུར་དུ་འདུས་ལ། མཚམས་ཆེན་པོ་ཁྲོལ་ལ་མཚམས་བུ་ཆུང་ལྔའམ་དྲུག་འཕྲལ་ལ་#བཅད་དོ། །མཚམས་བུ་#ཆུང་ཅི་བྱ་བ་ན་#འོག་ནས་འཆད། ཚིག་འཇམ་པོ་དང་བསུ་ནས་ལྷུང་བཟེད་དང་ཆོས་གོས་དང་བསྟི་#སྟང་དང་ཁང་བུ་དང་ལྔ་#ཁང་དང་ཁང་བུ་བརྩེག་#མ་བསྔོ། ལྟག་མ་ལྟར་མཚམས་
[240a.5]བུ་ཆུང་བཅད་ཟིན་ནས་འཐབ་#མོ་པ་འོང་བ་ལ་བསུ་ཞིང་ཚིག་འཇམ་པོ་ལ་#གཏམ་བྱ་ཞིང་ལྷུང་བཟེད་དང་ཆོས་གོས་ལ་སོགས་པ་ཚུལ་བཞིན་དུ་བླངས་པ་གནས་ཁང་ཁྱམས་ལ་སོགས་པ་ཡང་བསྔོ་ཞིང་སྦྱིན་ནོ། །ཁྲུས་དང་སྣུམ་ཐོབ་པར་བྱ། འཐབ་#མོ་པ་འོངས་པ་ལ་ཁྲུས་བྱ་ཞིང་ལུས་མཉེད་པ་ལ་
[240a.6]སོགས་པ་བྱ། ལུས་བསྐུ་བའི་སྣུམ་དང་ཁ་ཟས་ཀྱང་སྦྱིན། ཆོས་སྙན་#པ་སྦྱིན་པ་བདག་གི་#བསུ་བར་བྱ། འཐབ་#མོ་བ་འོངས་པ་དེ་དང་ཆོས་བསྙད་ཅིང་གཏམ་ལ་སོགས་པ་བྱ་སྟེ། དུམ་ཞིང་མགུ་བའི་ཚུལ་དུ་བྱ། མ་གྲུབ་ན་བདག་ཅག་གི་གསོ་སྦྱོང་དཀྱིལ་འཁོར་དུ་བྱ། མདོ་ལྟག་མ་
[240a.7]རྣམས་ལྟར་བྱས་ཏེ་བཞག་པ་ལས་གུད་དུ་འདོང་དུ་མ་བཏུབ་ན་མདོ་གསུམ་གྱི་ལྟག་ནས་མཚམས་བུ་ཆུང་བཅད་དེ་གཞག་པར་བཤད་པའི་མཚམས་བུ་ཆུང་བཅད་#དེ་སོ་སོར་དགེ་སློང་ལྔ་ལྔའམ་དྲུག་དྲུག་ཏུ་ཡོད་པ་དོང་སྟེ་འཐབ་#མོ་པ་ལས་དད་པའང་བླངས་ཏེ་གསོ་སྦྱོང་བྱའོ། །ཁྱེད་དེ་
[240b]
[240b.1]རིང་དབྱུང་#བ་མ་ཡིན་ནམ་ཞེས་ཟེར་ན་ཚེ་དང་ལྡན་པ་སྡོད་ཅིག་ཁྱོད་ནི་འོང་བ་སྟེ་དོན་འདི་ནི་གནས་པའོ་ཞེས་སྒོ་ཤིག# །མདོ་ལྟག་མ་ལྟར་གསོ་སྦྱོང་བྱེད་པ་འཐབ་#མོ་པ་ན་རེ་དུས་ཀྱིས་ཚུལ་ནས་དབྱུང་#བ་ཡིན་ན་ཅིའི་#ཕྱིར་གསོ་སྦྱོང་བྱེད་ཅེས་འདྲི་ན་ཁྱེད་ཅིག་#གསར་དུ་འོངས་པ་ཡིན་ཏེ་རྒྱུས་མི་ཤེས་ཀྱི#། ལས་
[240b.2]ཇི་ལྟར་བྱ་བ་དགེ་སྦྱོང་#གཞི་ལ་འཁོད་པ་ཤེས་ཏེ་དྲི་མི་དགོས་ཀྱི#། ཟས་དང་ཁང་བུ་ལ་སོགས་པ་ཅི་འདོད་པ་ངེད་ལ་ནོས་ལ་#ཅི་དགོས་པ་ལ་སོགས་པ་ལོང་ལ་འདུག་ཤིག་ཅེས་བསྒོ། འདས་ན་དབྱུང་ངོ་། །ཐབས་གོང་མ་རྣམས་ལྟར་བྱས་ནས་སླར་འདོང་ནས་སླར་མི་ལྡོག་པ་ཙམ་གྱི་ཚོད་ན་འདུས་
[240b.3]ཏེ་ཚུལ་ནས་འབྱུང་ངོ་། །ཐབ་#མོ་པ་དོང་ནས་ཚུལ་#མི་འབྱུང་སྟེ་ཚུལ་ཡང་ཞིག་པ་ཡིན་ནོ། །འབྱུང་#བའི་དངོས་པོ་འཁོན་#པ་བཤགས་པ་མ་བྱས་པར་མི་དབྱུང་ངོ་། །ཚུལ་ནས་འབྱུང་བ་ནི་གཅིག་#ལ་གཅིག་སྐབས་ཕྱེ་སྟེ་རྒོལ་དུ་བཅུག་ལ་འཁོན་#བཤགས་ཏེ་ཚུལ་ནས་འབྱུང་ངོ་། །དེའི་དུས་ནི་
[240b.4]ཉི་མ་བཅུའམ་ཟླ་བ་ཕྱེད་ན་འབྱུང་བ་ནའོ། །འཁོན་#བཤགས་ཤིང་བཟོད་པ་གསོལ་བ་ནི་ཞག་བཅུ་ཙམ་གྱི་མདུན་ནས་གཅིག་ལ་གཅིག་བཟོད་པར་གསོལ་ཞིང་མགུ་བར་བྱའོ། །བདུན་ནམ་#བརྒྱད་དོ་ཞེས་གཞན་དག་ལས་སོ། །འདུལ་བ་འཛིན་པ་ཁ་ཅིག་ན་རེ་ཞག་བདུན་ནམ་#བརྒྱད་ཀྱི་སྔ་ལོགས་སུ་
[240b.5]འཁོན་#བཤགས་ཀྱང་ཉེས་མེད། འདུས་པར་མ་ཡིན་ནོ། །དགེ་སློང་བདག་དང་འཁོན་#ཡོད་པ་ཞིག་#ན་མི་མང་པོའི་ཁྲོད་དུ་མི་བྱའི་ལྐོག་ཏུ་ཁོ་གཅིག་པུ་ལ་བཟོད་པར་གསོལ་ལོ། །འདུས་པའི་སྤྱིར་ཡང་སྤྱིའི་བཟོད་པ་གསོལ། དེས་ཀྱང་མ་བཟོད་པར་མ་ཡིན་ནོ། །འཁོན་#ཡོད་པ་ལ་མདོ་
[240b.6]ལྟག་མ་ལྟར་བཟོད་པ་གསོལ་ཞིང་འོག་ནས་#དགེ་སློང་དེས་ཀྱང་བཟོད་པར་བྱའོ། །མགུ་བ་མ་བྱས་ཀྱི་བར་དུ་ཚོགས་པ་ཐམས་ཅད་ཀྱིས་ཀྱང་དེའི་ཚེ་མི་བྱའོ། །ཚུལ་ནས་འབྱུང་བའི་ཞག་བཅུའི་མདུན་ནས་གཅིག་ལ་གཅིག་འཁོན་#བཤགས་ཤིང་བཟོད་པ་མ་གསོལ་ན་ཚུལ་ནས་འབྱུང་བར་
[240b.7]མི་འགྱུར་རོ། །བཟོད་པ་གསོལ་བ་ནི་གཞོན་རིམས་ཀྱིས་རྒན་#རིམས་ལ་གསོལ་གཞོན་ནུ་ལ་ཡུས་#ཡོད་ན་རྒན་པོས་ཀྱང་གཞོན་ནུ་ལ་གསོལ། ཁྲོས་པས་#ཡང་མ་བཟོད་པར་མ་ཡིན། དགེ་སློང་གཞན་གྱིས་བདག་ལ་ཉེས་པ་ལ་སོགས་པ་བྱས་ཏེ་ཕྱིས་མཐོལ་ཚངས་བྱེད་ཅིང་བཟོད་པ་ལ་#
[241a]
[241a.1]གསོལ་དུ་འོངས་ན་བཟོད་པ་བྱིན་ཅིག །ལྟག་ཏུ་མདོ་འདི་འདྲ་བ་ཅིག་བྱུང་#བ་ནི་ཚུལ་གྱི་ཚེའོ། །འདི་ནི་ནམ་ཡང་རུང་སྟེ་འདྲ་#བར་བྱ་བ་ལ་བྱའོ། །དགེ་སློང་དང་དགེ་སློང་མ་གནས་ཀྱི་ཕྱི་རོལ་དུ་མ་ཡིན། དགེ་སློང་མས་དགེ་སློང་ཕ་ལ་བཟོད་པ་གསོལ་བ་ནི་གར་བབ་བབ་ཏུ་
[241a.2]ལམ་ཁ་ལ་སོགས་པར་བཟོད་པ་གསོལ་བ་མ་ཡིན་དབྱར་མོ་ཐང་དུ་བཀུག་སྟེ་བཟོད་པ་གསོལ་བ་མ་ཡིན་གྱི། དགེ་སློང་ཕའི་གཙུག་ལག་ཁང་དུ་སོང་ལ་བཟོད་པར་གསོལ་ལོ#། །རྐང་པ་ལ་ཡང་མི་གཏུགས། དགེ་སློང་མས་དགེ་སློང་ཕ་ལ་བཟོད་པ་གསོལ་བ་ནི་རྐང་པ་ནས་བཟུང་ལ་
[241a.3]བཟོད་པ་མི་གསོལ་གྱི། འདོམ་གང་ཙམ་དུ་འདུག་ལ་དགུས་#ཏེ་བཟོད་པ་བགྱིར་ཅི་གནང་ཞེས་གསོལ་ལོ། །བཟོད་པ་#བགྱི་འཚལ་ཏེ་འགྲོ། །མདོ་ལྟག་མ་ལྟར་གསོལ་ཏེ་བཟོད་པར་གནང་ན་གདོང་དཔྲལ་#བ་གཏུགས་ཏེ་ཕྱག་བྱ། འདི་འཆགས་ན་བསྟི་སྟང་མེད་པར་མི་འགྲོ། །མདོ་
[241a.4]ལྟག་མ་གཉིས་ལྟར་དགེ་སློང་མ་#བཟོད་པ་གསོལ་དུ་འོངས་ན་དགེ་སློང་གིས་ཀྱང་བཟོད་པ་གསོལ་དུ་མི་གཞུག་#པའམ་བདག་བྱོལ་ཏེ་འགྲོ་བར་མི་བྱའོ། །མི་བསྒོམ་གསོལ་ཏེ་གཤེགས་པ་ལ་སྔོན་དུ་ཤེས་པས་སོ། །དགེ་སློང་གྲོགས་ལ་བཟོད་པ་གསོལ་དུ་སོང་སོང་བ་ལས། མ་བཏུབ་ན་དེ་དང་
[241a.5]སུ་མཛའ་བའི་གན་དུ་སོང་ལ། བཟོད་པར་བྱོས་ཤིག་ཅེས་གྲོས་འདེབས་སུ་བཅུག་ལ་#དེ་ནས་བཟོད་པ་གསོལ། མ་དད་ན་ཐབས་བཙལ་མི་བསྒྲུབ་པར་མི་བྱ། མདོ་ལྟག་མ་ལྟར་ཐབས་བྱ་སྟེ། ཡང་བཟོད་པར་མ་བཏུབ་ན། སྔོན་ཁོ་ལ་གནོད་པ་དང་ཉེས་པ་བྱས་པ་ཅི་ཡོད་པ་བརྟགས་ཏེ། ཉེས་
[241a.6]པ་ཞིག་ཡོད་ན་དེ་ཡང་དམིགས་ནས་བཤགས་དེས་#བཟོད་པར་གསོལ་ལོ། །རིང་པོར་མ་ཐོགས་པའོ#། །ཉེས་པ་བྱས་ཤིང་འཁོན་པ་ཞིག་ཡོད་ན་ལོའམ་ཟླ་བར་གཞག་པ་མ་ཡིན་གྱི། མྱུར་དུ་མཐོལ་ཞིང་བཟོད་པར་གསོལ་ལོ། །ཁྲོས་མ་ཐག་ཏུ་མ་ཡིན་ཏེ་བསྡད། མྱུར་དུ་བཟོད་པ་
[241a.7]གསོལ་བ་ཡང་འཕྲལ་དུ་འཁྲུག་#པ་མ་ཞི་བ་ལ་མི་གསོལ་གྱི་ཞི་ནས་གསོལ་ལོ། །འཆགས་པའི་ཚེ་མི་བཟོད་པར་མི་བྱ། གཅིག་ལ་གཅིག་འཆགས་ཤིང་བཟོད་པ་གསོལ་བའི་ཚེ། སེམས་ལས་འཁོན་#མ་བཏང་ཞིང་། ཁས་བཟོད་ཅིང་འཇམ་པོར་བྱ་བ་མ་ཡིན་གྱི། སེམས་ཀྱིས་ཀྱང་
[241b]
[241b.1]བཟོད་པར་བྱས་ཏེ་གསོལ་ལོ། །ཕྲན་ཚེགས་སུ་ཆུད་པའོ། །དབྱུང་བའི་དངོས་པོ་རྫོགས་སོ།། །།དྲུབ་པ་གདིང་། ཚུལ་ནས་བྱུང་བ་#དྲུབ་གདིང་སྟེ། ཆོས་གོས་སྨད་གསུམ་སློབ་པའི་#ནང་དུ་བཏིང་ལ་གཞག་པ་ལ་བྱའོ། །ཅི་ལྟར་གསུམ་ལ་དེ་བཞིན་དྲུབས་པ་#བཏིང་ན་ཡང་ཡང་བཟའ་ཡང་
[241b.2]ཉེས་མེད་དེ་སྡེ་སྡེར་ཟ་བ་དང་མ་གཏོགས་པར་གྲོང་དུ་འཇུག་པ་དང་། གོས་སློང་བ་དང་ལྷག་མ་དང་རྙེད་པ་ཡང་སྤྱིའོ། །དྲུབས་#པ་བཏིང་བའི་ཚེ་ཟླ་བ་ལྔའི་བར་དུ་འཆད་པ་དང་འབྲལ་བ་དང་འཇོག་པ་དང་ཡང་ཡང་དང་ཟས་བཟང་པོ་དང་སྡེ་ཟན་དང་གོས་གཉེན་མ་ཡིན་པར་སློང་བ་#དང་
[241b.3]དུས་མ་ཡིན་པར་གྲོང་དུ་འགྲོ་བ་དང་། འདི་བརྒྱད་ནི་ཚུལ་དུ་ཞུགས་པའི་ཡོན་ཏན་ཡིན་ཏེ་བསྲུང་མི་དགོས་སོ། །ལྷག་མ་དང་རྙེད་པ་དང་སྤྱིའོ་ཞེས་འབྱུང་བ་ནི་མདོ་འོག་མ་རྣམ་#ལྟར་གྱུར་ན་ཡོན་ཏན་ནི་མི་ཐོབ་ཀྱི་ཚུལ་དུ་ཞུགས་པ་རྣམས་སྤྱིའོ། །ནོར་རྫས་དང་ཡོན་སྐལ་ལས་འཐོབ་པ་
[241b.4]ལ་བྱ་སྟེ། དམིགས་དམིགས་ནས་འོག་ནས་ཞིབ་ཏུ་འཆད་པ་ཡིན་ནོ། །འདི་མི་སྐྱེ་བ་ནི། མིང་གིས་སྨོས་པ་འདི་རྣམས་ཡོན་ཏན་དང་རྙེད་པའི་སྐལ་བ་ཐོབ་པའང་ཡོད། མི་འཐོབ་པའང་ཡོད་དོ། །ལོན་མ་ལོན་པ་དང་། ཚུལ་དུ་#མ་ཞུགས་ཀྱི་ཟླ་བ་གསུམ་གྱི་བར་དུ་#བསྲུངས་པ་དང་། 
[241b.5]དབྱར་#ཆད་པ་དང་། ཚུལ་དུ་ཞུགས་པ་ལས་ཚུལ་དྲལ་ཏེ་སོང་པ་ལས་སོ། །དབྱར་ཕྱི་མ་དང་། ཚུལ་ཕྱི་མར་ཞུགས་པ་དང་། གནས་གཞན་དུ་གནས་པའོ། །གཙུག་ལག་ཁང་གཞན་ན་ཚུལ་སྲུང་སྲུང་བ་དང་འདི་རྣམས་ནི་རྙེད་པའི་ཡོན་སྐལ་ལས་མི་དབང་བ་ཡང་ཡོད། གང་ཐོབ་
[241b.6]གང་མི་ཐོབ་པ་ནི་འོག་ནས་འཆད། གནས་གཞན་དུ་འཕོས་པ་ལ་ཡང་ངོ་། །སངས་རྒྱས་ཀྱིས་གསུངས་པ་བར་དུ་གཅོད་དོ་ཞེས་ཟེར་བ་ལ་ཆད་#པས་བཅད་པ་ལ་སོགས་པ་ཆད་པ་རྣམ་བདུན་གྱིས་བཅད་པ་དང་། སློབ་པ་བྱིན་པ་དང་དགེ་འདུན་གྱི་#ལྷག་མ་བྱུང་སྟེ་ཆད་པ་ཡོད་པ་དང་
[241b.7]འདི་རྣམས་ནི་ཚུལ་དུ་ཞུགས་ཏེ་གདིང་བ་དྲུབས་ཀྱང་ཡོན་ཏན་བཅུ་མི་ཐོབ་པ་དང་ཡོན་ཏན་དེ་གང་མི་ཐོབ་པ་འོག་ནས་འཆད། དེ་ཐོབ་ནས་ནི་ལོག་གོ། །སྔ་ནས་ཆད་པས་བཅད་ཅིང་སྤངས་#པ་ནི་མ་ཡིན་གྱི་གདིང་བ་དྲུབས་ཟིན་ནས་ཉེས་པ་མེད་ཅིང་ཆད་པ་རྣམ་བདུན་ལ་སོགས་
[242a]
[242a.1]པས་#བཅད་པ་ནི་དེ་ཉི་#ཚེ་ནས་ཡོན་ཏན་བཅུ་མི་ཐོབ་སྟེ་མེད་པར་གྱུར་ཏོ། །ཐ་མ་མ་ཡིན་པ་དགེ་སྦྱོང་དང་གནས་གཞན་དུ་གནས་པས་ཀྱང་གནས་པའི་སྐལ་བ་འཐོབ་#པོ། །མདོ་གཉིས་ཀྱི་ལྟག་ནས་ལོ་མ་ལོན་པ་དང་དབྱར་ཆད་པ་དང་དབྱར་ཕྱི་མ་དང་གནས་གཞན་
[242a.2]གནས་པ་བཞི་ལ། ཐ་མ་གནས་གཞན་དུ་གནས་པ་མ་གཏོགས་པར་གསུམ་གྱི་སྟེང་དུ་མདོ་འདི་གཅིག་གི་ལྟག་མའི་ནང་ནས་སློབ་པ་བྱིན་པ་དང་། དགེ་འདུན་གྱི་#ལྷག་མ་འབྱུང་བའི་ཆད་པ་ཡོད་པ་དང་གསུམ་གྱིས་ཀྱང་བསྣན་#ཏེ་དགེ་སྦྱོང་དང་འདི་རྣམས་ནི་ཚུལ་
[242a.3]གྱི་ཡོན་ཏན་ནི་མི་ཐོབ་ཀྱི་རྙེད་པའི་སྐལ་བ་ཐོབ་བོ། །གནས་གཞན་དུ་གནས་པ་མ་གཏོགས་ཞེས་བྱ་བ་ནི་ཚུལ་གྱི་ཡོན་ཏན་དང་རྙེད་པའི་ཡོན་སྐལ་གཉིས་ཀ་མི་འཐོབ་བོ། །སྤང་བ་#མ་ཡིན་ནོ། །མདོ་གཉིས་ཀྱི་ལྟག་#ནས་སློབ་པ་བྱིན་པ་དང་དགེ་འདུན་གྱི་ལྟག་#མ་ཡོད་པ་གཉིས་ནི་
[242a.4]བཤད་ཟིན་ཏེ་མ་གཏོགས་ཀྱི་ཆད་པ་རྣམ་བདུན་གྱིས་བཅད་ཅིང་བསྐྲད་པ་ཞེས་འབྱུང་བ་ཡང་ཚུལ་གྱི་ཡོན་ཏན་དང་རྙེད་པའི་ཡོན་སྐལ་གཉིས་ཀ་མི་ཐོབ་བོ#། །དེར་འགྱུར་བ་བཞིན་དུ་ཆོས་མ་ཡིན་པའི་ཕྱོགས་སུ་ལྟུང་ཞིང་བྱའོ། །དབྱར་ཚུལ་དུ་ཞུགས་པ་ལས་དགེ་སློང་ཁ་ཅིག་ཆོས་
[242a.5]ལོག་པ་ལ་བལྟས་ཤིང་མི་དགེ་བ་ལ་ཕྱོགས་ནི་#ཚུལ་གྱི་ཡོན་ཏན་དང་རྙེད་པའི་ཡོན་སྐལ་གཉིས་ཀ་ལས་མི་དབང་ངོ་། །དེ་བཞིན་དུ་དགེ་སློང་འགའ་ཞིག་གིས་ཚུལ་གྱི་ཚེ་སེམས་ལོག་པ་ལ་ཕྱོགས་ཤིང་ཕྱི་རོལ་གྱི་ཚུལ་དགེ་སློང་ལྟར་བསྲུངས་ནས་ལོག་པར་ལྟ་བའི་གྲོགས་ཀྱི་གན་དུ་ཞག་ལོན་པ་
[242a.6]ཡང་ཚུལ་གྱི་ཡོན་ཏན་དང་རྙེད་པའི་ཡོན་སྐལ་གཉིས་ཀ་མི་དབང་ངོ་། །རྩ་བའི་དུས་དང་། ཚུལ་ཐོག་མར་དང་པོ་ཞུགས་ཚུན་ཆད་ནས། དབྱུང་བའི་མཐའ་དང་། ཚུལ་ནས་བྱུང་སྟེ་གདིང་བ་དྲུབས་#པ་ཡན་ཆད་ཀྱི་བར་དུ། དབྱར་གྱི་ཕྱིར་བ་དང་། དབྱར་ཟླ་བ་གསུམ་གྱི་ཚེ་ཡོན་དང་
[242a.7]ཆོས་གོས་རྙེད་པ་ལས་གདིང་བའི་ཆོས་གོས་སུ་བྱས་ཀྱང་རུང་། གདིང་བའི་ཉིན་པར་གྱི་མཐར་གཏོགས་པ་གོས་ཀྱི་རྙེད་པར་གཏོགས་པའི་ཆོས་གོས་གསུམ་མོ། །གདིང་བ་འདྲུབ་པའི་ཉིན་པར་སུའང་རུང་སྟེ་ཡོན་བདག་གཅིག་གིས་གདིང་བའི་ཆོས་གོས་ཕུལ་ན་དེ་དེ་ལས་གདིང་བའི་
[242b]
[242b.1]ཆོས་བྱས་ཀྱང་རུང་སྟེ་རྙེད་པ་འདི་རྣམས་གཉིས་ལས་གང་ཡང་རུང་སྟེ་ཆོས་གོས་ཆེ་ཆུང་གསུམ་སྦྱར་ལ་གདིང་བ་དྲུབ་པར་བྱའོ། །དགེ་འདུན་གྱིའོ། །གདིང་བའི་ཆོས་གོས་མདོ་ལྟག་མ་ལྟར་རྙེད་པ་མེད་ན་དགེ་འདུན་གྱི་སྤྱིའི་དཀོར་ལས་ཕྱུང་སྟེ་ཆོས་གོས་གསུམ་བྱའོ། །མ་བསུབས་པ་#
[242b.2]དང་། ཆོས་གོས་སྤུ་ཅན་དང་བསྲུབས་#ཤིང་ཕུར་པ་ལྟ་བུ་དང་། ཁམ་ཁུམ་མེད་པ་དང་། རས་སང་སེང་དུ་འདུག་ཅིང་ཐགས་བཟང་ངན་དུ་འདུག་པ་དང་། མ་མུག་#པ་དང་། རུལ་ཅིང་མུག་#པའི་རས་སྙི་བ་དང་། སྲབ་མོ་མ་ཡིན་པ་དང་། སེང་རས་#སྲབ་མོ་དང་མིང་གིས་སྨོས་པ་
[242b.3]འདི་རྣམས་ལས་ཆོས་གོས་གསུམ་མི་བྱའོ། །ཁ་དོག་ཅན་མ་ཡིན་པ་མ་ཡིན་ནོ། །གདིང་བའི་ཆོས་གོས་ཁ་དོག་མ་བསྒྱུར་བ་དང་། ཚོན་མ་བརྟགས་པ་ལས་མི་བྱ། མ་སྤྱད་པ་སྲ་བ། རས་སྔོན་སྤྱོད་སྤྱོད་པ་རྙིང་པ་མ་ཡིན་པ་སྲ་བ་ལ་གདིང་བའི་ཆོས་#སུ་བྱའོ། །གསར་ཡང་སྣོན་རྙིང་#ཅན་
[242b.4]སྙི་བ་ལས་མི་བྱ། གོ་འདུན་དང་། རྒྱུ་སྤུན་རིགས་ཐ་དད་དེ་གོ་འདུན་དུ་བྱས་པ་དང་རས་མ་སྣ་ཚོགས་སུ་བསྡུས་ཏེ་བྱས་པ་དང་། ལྷན་པ་ཅན་དང་། མཚོན་#གྱིས་ཁྲ་བོར་བཏགས་པ་ཕུར་མ་ཅན་དང་། ཤིང་ལོ་དང་སེམས་ཅན་གྱི་གཟུགས་སུ་བཏགས་པ་དང་། བསུལ་བ་དང་། རས་ཀྱི་སྤུན་
[242b.5]ཕྲ་#སྦོམ་དུ་བྱས་ཏེ་བཏགས་པ་དང་། བསྐོར་བ་ལས་མ་ཡིན་ནོ། །རས་ཀྱི་མཐའ་མ་རིགས་གཞན་གྱིས་བྱས་ཏེ་བསྐོར་ཅིང་བཏགས་པ་དང་འདི་རྣམས་ལྟ་བུའི་རྒྱུ་ལས་གདིང་བའི་ཆོས་གོས་གསུམ་དུ་མི་བྱ། སྤང་བར་དང་། སྔོན་སྤང་བར་འགྱུར་བའི་#ཆོས་གོས་དང་། མ་
[242b.6]བཏགས་#པ་དང་། སྤང་བ་ལྟུང་བ་ཡོད་པའི་ཁྲིམས་ཀྱི་རྫས་ཕྱིས་འོངས་པའང་སྤང་དགོས་པར་འགྱུར་བའི་རིས་#སོང་སྟེ་སླར་འོངས་པ་མ་ཡིན་པ་ལས་སོ། །སྔོན་རོ་ལ་བསྔོས་ཤིང་གཡོགས་པའི་རས་འདི་རྣམས་ལས་གདིང་བའི་ཆོས་གོས་སུ་མི་བྱ། དྲས་#དྲུབས་པ་ལྟག་ཏུ་སྨོས་པ་ལྟ་བུ་ནི་མ་
[242b.7]ཡིན་གྱི་རས་བཟང་པོ་གཙང་མ་ཚུལ་བཞིན་དུ་དྲས་ཤིང་དྲུབས་#པ་ལས་གདིང་བའི་ཆོས་གོས་བྱའོ། །ཟིན་པ། རས་བརྟགས་ཤིང་བཀྲུས་ལ་#བཙོས་ཏེ་དྲས་ཤིང་དྲུབས་ཟིན་པ་ལ་བྱའོ། །ལྔ་པ། ཆུར་#ཁྲུ་ལྔ་ཞེང་དུ་ཁྲུ་གསུམ་ཡོད་པ་ལས་བྱའོ། །ལྷག་མ་ཡང་ངོ་། །ཁྲུ་གསུམ་དང་ལྔ་ལས་
[243a]
[243a.1]ལྷག་ཀྱང་གདིང་བའི་ཆོས་གོས་སུ་རུང་ངོ་། །སྔོན་མ་བཏིང་བ། སྔོན་དྲུབས་ཤིང་བཏིང་བའི་ཆོས་གོས་མ་ཡིན་པ་ལས་བྱ། བཏིང་སྟེའོ། །ཆོས་གོས་དྲུབས་པ་ནི་སློབ་མའི་ནང་དུ་བཏབ་#སྟེ་བཏིང་ལ་གཞག་གོ། །དུ་མ་ཡང་ངོ་། །ཡོན་བདག་སོ་སོ་ནས་ཕྲུགས་མང་པོ་ཞིག་
[243a.2]ཕུལ་ན་དུ་ཕུལ་བ་བཞིན་དུ་བླངས་ཏེ་ཟད་པར་བླངས་ཏེ་གདིང་ངོ་། །དེ་ཅི་ཙམ་པར་གདིང་ངོ་། །ཆོས་གོས་སུམ་ཕྲུགས་མང་པོ་ཞིག་བཏིང་ན་ཕྲུགས་རེར་#དགེ་སློང་རེ་རེ་སྲུང་#མར་གཞག་གོ། །ཆོས་གོས་གཞན་བསྔོ་བའང་འདི་བཞིན་ཏེ་དེ་བས་ན་ཕྱུང་སྟེ་བསྔོ། གདིང་བ་དྲུབ་པའི་ཚེ་དགེ་སློང་སོ་སོའི་ཆོས་
[243a.3]གོས་རྙིང་པའི་སྔགས་ཕྱུང་ལ་གདིང་བ་དྲུབ་པའི་ཆོས་གོས་དྲུབས་ཏེ་དེ་ལ་སྔགས་གདབ་པ་#ནི་མི་དགོས་སོ། །འདུས་པ་ལ་མ་གནས་པས་དད་པར་བྱ། གདིང་བ་དྲུབ་པའི་ཆོས་གོས་དགེ་སློང་གང་ཤོམ་ཤིང་ཞལ་ཏ་བྱེད་པ་དེས་རྙེད་ཅིང་ཟིན་མ་ཐག་ཏུ་བདག་གི་ལག་ན་ཞག་ལོན་པར་མི་
[243a.4]གཞག་གི་དགེ་འདུན་ལ་འདི་རུང་ངམ་མི་རུང་ཞེས་སྤྱད་བྲིམ་ཞིང་བསྟན་པར་བྱའོ། །མཚམས་ཀྱི་ནང་དུ་བསྐོ། །ཆོས་གོས་དྲུབ་པར་གདིང་བ་ནི་མཚམས་ཀྱི་#ཕྱི་རོལ་དུ་མི་བྱའི། མཚམས་ཀྱི་ནང་དུ་གདིང་བའི་ལས་བྱ་ཞིང་དྲུབ་པོ། །གདིང་བ་ཡང་ངོ་། །ཆོས་གོས་དྲུབ་པར་གདིང་བའི་
[243a.5]དགེ་སློང་སྲུང་མ་གཅིག་#སུ་དད་པ་ལས་གསོལ་བ་དང་ཞུ་བའི་ལས་ཀྱིས་བསྐོ། །གང་ལ་དེ་#ལ་གསོལ་བས་དེ་ལྟར་སྦྱིན་གདིང་བ་དྲུབས་པའི་སྲུང་#མའི་དགེ་སློང་བསྐོ་བ་ནི་གོས་#ལྔ་དང་ལྡན་ཞིང་ཞེ་སྡང་དང་གཏི་མུག་དང་འཇིགས་པ་དང་ལྡན་པ་མ་ཡིན་པ་མཁས་ཤིང་ཚུལ་དང་ལྡན་ལ་ཚུལ་
[243a.6]དུ་ཡང་ཞུགས་ཤིང་སྲུང་#མའི་ཡོན་ཏན་བཅུ་དང་རྙེད་པའི་སྐལ་བ་ཡང་ཐོབ་པ་ལས་བསྐོ། །གདིང་བ་མི་དྲུབ་པའི་སྔོན་ལོགས་ནས་བསྐོ། །བཀྲུ་བ་དང་དྲུབ་པ་དང་བཙོ་བ་དེས་སྔོན་དུ་བྱ། གདིང་བ་དྲུབ་པའི་སྲུང་#མར་བསྐོས་པའི་དགེ་སློང་དེས་ལས་སུ་བྱ་བ་ནི་དྲུབ་པའི་ཆོས་གོས་རྒྱུ་ཞིག་ཡོད་
[243a.7]ན་དགེ་འདུན་བསྡུས་ལ་བཀྲུ་བཙོ་བཙེམ་པའི་ཞལ་ཏ་བྱ་#སྟེ་གདིང་བ་འདྲུབ་པའི་ཚེ་ཟིན་པར་བྱ། གཉིས་སམ་གསུམ་དུ་ནན་ཏན་དུ་བྱ། གདིང་བ་དྲུབ་པའི་ཆོས་གོས་བཀྲུ་བ་དང་བཙོ་བ་དང་བཙེམ་པ་ལ་སོགས་པ་ལེ་ལོ་མི་བྱ་བར་ནན་ཏན་བྱ། ཟིན་པ་ཞིག་དྲུབ་#ན་བདག་གིས་#ཁབ་ཁམ་
[243b]
[243b.1]གཉིས་གསུམ་དྲུབ། གདིང་#བ་དྲུབ་པའི་ཆོས་གོས་བཙོས་ཤིང་དྲུབས་ཟིན་པ་ཞིག་ཉོས་ཀྱང་རུང་གཞན་གྱིས་ཡོན་དུ་ཕུལ་ཀྱང་རུང་སྟེ་རྙེད་ན་དྲུབས་པའི་སྲུང་མར་#བསྐོས་པའི་དགེ་སློང་དེས་(སྐུང་,སྐུད་)པ་ཁམ་གཉིས་སམ་གསུམ་དྲུབ་ཅིང་བཙེམ་དགོས་སོ#། །བླངས་པ་དང་བདག་གིས་བྱས་
[243b.2]པ། གདིང་བའི་ཆོས་གོས་ཐོག་མ་རྙེད་དེ་ལེན་པའི་ཚེ་ན་སྲུང་བའི་#དགེ་སློང་དུ་བསྐོས་པ་དེས་དགེ་འདུན་གྱི་དྲུབ་པར་བྱའོ་སྙམ་དུ་བསམས་ཏེ་བླང་#། ཟིན་པ་དང་གདིང་བ་དང་། ཆོས་གོས་བཙོས་ཤིང་དྲུབས་#ཟིན་ནས་གདིང་བའི་ཚེའང་དགེ་འདུན་གྱིར་བྱའོ་སྙམ་#དུ་བསམས། གདིང་བ་དང་
[243b.3]བཏིང་བའི་རིམ་བཞིན་དུ་སེམས་བསྐྱེད། གདིང་བའི་ཆོས་གོས་བཏིང་ཟིན་ཀྱང་སྲུང་#བའི་དགེ་སློང་གིས་དགེ་འདུན་གྱི་གདིང་བ་བཏིང་ཟིན་ཏོ་སྙམ་དུ་བསམ། ཐོག་མ་དྲི་#བ་ཡང་མ་སྐྱེས་པ་#མ་ཡིན་ནོ། །མདོ་ལྟག་མ་ལས་གདིང་བ་བྱ་བ་ལ་བསམ་པའི་རྒྱུད་གསུམ་ཡོད་པ་དང་པོ་གཉིས་
[243b.4]མ་བསམས་#ན་གང་ཟག་དེ་ལ་ཉེས་བྱས་ཏེ་གདིང་བར་ནི་ཆུད་དོ། །ཐ་མ་དགེ་འདུན་གྱི་གདིང་བ་བཏིང་ཟིན་ཏོ་སྙམ་མ་བསམས་ན་གདིང་བ་དྲུབས་པར་མི་ཆུད་དོ། །ཚེ་དང་ལྡན་པ་#སང་ཁོ་བོ་དྲུབས་པ་གདིང་གི་#ཚེ་དང་ལྡན་པ་དག་བདག་བདག་#གི་ཆོས་གོས་སྔགས་བྱུང་#ཤིག་ཅེས་འདུས་
[243b.5]པ་ལ་ཞུ། གདིང་བ་དྲུབ་པའི་ཞག་གཅིག་གིས་སྔ་ལོགས་སུ་ཆོས་གོས་སྲུང་#པའི་དགེ་སློང་དེས་དགེ་འདུན་ཐམས་ཅད་ལ་ངས་དྲུབས་#པ་གདིང་གི་#སོ་སོའི་ཆོས་གོས་སྔགས་ཕྱུང་#ཤིག་ཅེས་བསྒོ། །འདུ་བར་ཆུད་ན་ནན་ཏན་བྱ། གདིང་བ་དྲུབ་#པའི་ནང་པར་པོག་སྤོས་ལ་སོགས་པ་
[243b.6]མཆོད་པའི་ཡོ་བྱད་དང་གཙུག་ལག་ཁང་བརྒྱན་ཅིང་ཕྱི་བདར་བྱ། སྤོས་དང་མེ་ཏོག་གི་#མཆོད་པ་དང་རབ་ཏུ་ཞིམ་པོའི་བདུག་པས་བདུགས་ཏེ་གཞོང་པ་ཞབས་ཅན་གྱི་སྟེང་དུ་བཞག་ལ་#གཅིག་གི་སྟེང་དུ་དུ་མ་བླངས་ཏེ་བླ་མ་འགྲེངས་ལ་གདིང་#བསྒྲུབ་པོ། །གདིང་བར་དྲུབ་པའི་ཆོས་གོས་ལ་
[243b.7]མེ་ཏོག་དང་པོག་སྤོས་ལ་སོགས་པ་དྲི་ཞིམ་པོས་བདུག་ཅིང་མཆོད་དེ་སློ་མའམ་གཞོང་པ་ཞབས་ཅན་གྱི་ནང་དུ་ཆོས་གོས་སུམ་ཕྲུགས་སུ་གདིང་#བ་ཀུན་བཏིང་སྟེ་གཅིག་གི་ཐོག་ཏུ་གཅིག་བཞག་ལ་གདིང་བ་སྲུང་#བའི་དགེ་སློང་གི་ལག་ཏུ་ཁྱེར་ཏེ་འགྲེངས་#ལ་དགེ་འདུན་ཀུན་ལ་མཐར་གྱིས་བསྟན་
[244a]
[244a.1]ཏེ་གདིང་བར་རུང་ངམ་མི་རུང་མཉེས་སམ་མ་མཉེས་ཞེས་བྱ། ཞག་གཅིག་ལའོ། །གདིང་བ་དྲུབ་པ་ནི་ཉིན་ཞག་གཅིག་ཚུན་ཆད་དུ་དྲུབ་པ་ལས་བྱའོ། །སྟོན་ཟླ་ཐ་{ཆུངས་,ཆུང་}ཀྱིའོ། །ཉིན་ཞག་གཅིག་ཚུན་ཆད་གདིང་བ་#སྟོན་ཟླ་ཐ་ཆུང་ཚེས་བཅུ་དྲུག་གི་ཉིན་ཞག་གཅིག་
[244a.2]ཚུན་ཆད་ལ་བྱ། ཚིག་གསུམ་མོ། །གདིང་བའི་སྔགས་བྱ་བ་ནི་ཚིག་ལན་གསུམ་དུ་བཟླས་སོ། །ཚིག་#གསུམ་དུ་བཟླས་དགོས་པ་ནི་མདོ་འོག་མ་གཉིས་ཀའི་སྔགས་ལ་བྱ། གདིང་ངོ་ཞེས་སོ། །དགེ་འདུན་གྱི་སྤྱིར་ཆོས་གོས་སྲུང་#པའི་དགེ་སློང་གིས་བཙོས་ཀྱི་#ལག་ན་ཁྱེར་ཏེ་བདག་གིས་དགེ་
[244a.3]འདུན་གྱི་ཆོས་གོས་དྲུབ་པར་བགྱིའོ་#ཞེས་ལན་གསུམ་#བརྗོད་དོ། །དགེ་སློང་སོ་སོའི་མདུན་དུ་འདུག་སྟེ་གདིང་ངོ་ཞེས་བྱའོ། །དེ་ནས་དགེ་སློང་ཆོས་གོས་འདྲུབ་པའི་དགེ་སློང་གིས་ཆོས་གོས་ལག་ན་ཁྱེར་ཏེ་དགེ་སློང་སོ་སོའི་མདུན་དུ་འདུག་ལ་གསོལ་ཅིག །ཚེ་དང་ལྡན་པ་དག་གིས་
[244a.4]གདིང་བ་བྱའོ་ཞེས་པ་ལ་སོགས་པའི་སྔགས་ལན་གསུམ་དུ་བཟླས་ཏེ་བྱའོ། །དགེ་བར་བཏིང་ངོ་ཤིན་ཏུ་བཏིང་ངོ་། །སོ་སོའི་མདུན་དུ་སྔགས་བྱེད་པའི་ཚེ་རིམ་གྱིས་དགེ་སློང་གྲལ་ན་འདུག་པ་དེས་དགེ་བར་བཏིང་ངོ་ཤིན་ཏུ་བཏིང་ངོ་ཞེས་བྱ། གང་འདི་རྙེད་པའི་ཡོན་ཏན་དེ་དག་གིའོ་ཞེས་བྱའོ། །
[244a.5]མི་གཅིག་གིས་སྔགས་ཟིན་ཅིང་རྗེས་ལ་རྙེད་པའི་ཡོན་ཏན་བདག་ཅག་གིའོ་ཞེས་སྨྲ། ཡོན་ཏན་ནི་རྣམ་པ་བཅུ་ཐོབ་པ་ལ་བྱ། རྙེད་པ་ནི་གདིང་བ་དྲུབ་#པའི་ཟླ་བ་ལྔའི་ཚེ་ཡོན་དུ་རྙེད་དོ་ཅོག་དགེ་འདུན་དེ་རྣམས་ཀྱི་སྤྱིར་བསྡུ་བ་ལ་བྱ། མྱོང་བ་བཞིན་དུ་དེའི་རྗེས་སུ་ཡི་རང་པའོ། །གདིང་བ་དྲུབ་པའི་ཚེ་དགེ་
[244a.6]སློང་ལ་ལ་ཞིག་གཉིད་ལོག་ནས་#དགེ་འདུན་གྱིས་བསླངས་ཏེ་ཉལ་ཉལ་བ་དེས་རྗེས་སུ་ཡི་རང་ཞིང་དང་ངོ་ཞེས་སྨྲས་ན་དགེ་འདུན་གྱི་ལས་སུའང་རུང་བ་ཁོ་#ཉིད་ཀྱི་སྐལ་བའི་སྔགས་ཀྱང་ལན་གསུམ་དུ་བྱའོ། །མངོན་པར་གྱུར་པས་སོ། །མདོ་ལྟག་མ་ལྟར་གཉིད་ལོག་པ་ཡང་དགེ་འདུན་གྱི་གྲལ་
[244a.7]ན་ལོག་པ་ལ་བྱའི་ལྐོག་ན་བདག་གི་ལྐོག་ན་གཉིད་ལོག་པ་མ་ཡིན་ནོ། །དུས་དུས་སུ་བསྐམ། དུ་བ་དང་རྡུལ་#གྱི་ཁྱིམ་དུ་མི་གཞག །གདིང་བ་དྲུབས་ཟིན་ནས་སྲུང་#བའི་མི་དེས་དུས་དུས་སུ་ཆོས་གོས་བླ་རེ་ཡོད་པའི་འོག་ཏུ་སེར་བུ་ལ་བར་བར་བསྐམ་བསྲད་#ཉི་མས་མ་ཕོག་པར་ཆོས་གོས་
[244b]
[244b.1]བཀྲམ་ལ་སེར་བུ་ལ་བརྐྱང་སྟེ་བསྐམ་པ་ལ་བྱ། སྤྲུག་གདིང་བའི་ཆོས་གོས་དེ་སྤྲུག་ཅིང་ཕྱི་བདར་བྱ། དུ་བ་དང་རྡུལ་#ཅན་གྱི་ཁྱིམ་དུ་དྲུབས་#པའི་ཆོས་གོས་མི་གཞག །རྒྱལ་པོ་ཡིར་མ་ཡིན། རྒྱལ་པོའི་ཁྱིམ་དུ་ཆོས་གོས་དྲུབས་པ་དེ་མི་གཞག་མི་བསྐུར་#དེ་ལས་མི་འབྲལ། གོས་དྲུབས་
[244b.2]པ་མཚམས་ཀྱི་ནང་དུ་བཞག་ལ་སྲུང་#བའི་དགེ་སློང་མཚམས་ཀྱི་ཕྱི་རོལ་དུ་ཞག་ཏུ་སོང་ལ་བྲལ་བར་མི་བྱ། བྱས་ན་ཉེས་བྱས། བླངས་ཏེ་གཞན་དུ་མི་འགྲོ། །གདིང་བ་དྲུབས་#པའི་ཆོས་གོས་དེ་མཚམས་ཀྱི་ཕྱི་རོལ་དུ་ཁྱེར་ལ་མི་འགྲོ་སོང་སྟེ་མཚམས་འདས་ན་དྲུབས་པ་ཞིག་པར་འགྱུར་
[244b.3]རོ། །མི་གཙང་བའི་གནས་སུ་མི་འཇུག །གདིང་བ་དྲུབས་#པའི་ཆོས་གོས་ཁྱེར་ཏེ་བཤང་ས་དང་མི་གཙང་བར་མི་བྱ། བླ་གབ་མེད་པར་མི་འཇུག །གདིང་བ་དྲུབས་པའི་ཆོས་གོས་ཁྱེར་ལ་བླ་གབ་མེད་པའི་སར་མི་འཇུག# །དབྱུང་བ་རྣམ་#གཉིས་ཏེ། གདིང་བ་དྲུབས་ནས་དབྱུང་
[244b.4]བ་རྣམ་གཉིས་ཏེ་བདག་གིས་ཕྱུང་བ་དང་གཞན་གྱིས་ཕྱུང་བའོ། །ཅི་ལྟ་བུ་ཡིན་པ་འོག་ནས་འཆད། བདག་དང་བཅོལ་བས་འཇུག་པའོ། །བདག་#གིས་ཕྱུང་བ་ནི་གདིང་བ་དྲུབས་པ་ལས་གུད་དུ་སོང་སྟེ་ཕྱུང་བའོ། །གཞན་ལ་བཅོལ་ཏེ་ཕྱུང་བ་ནི་དགེ་འདུན་གྱིས་#དྲུབས་པ་ཚུལ་
[244b.5]བཞིན་དུ་ཕྱུང་བ་སྟེ་འོག་ནས་འཆད། བདག་གིས་#འཇུག་པ་ནི་དྲུབ་#པ་དང་མཚམས་གཞན་དུ་ཕྱིན་ནའོ། །དྲུབས་པ་བདག་གིས་བྱུང་#ཞེས་བྱ་བ་ནི་གདིང་བ་དྲུབས་ཏེ་གཞག་པའི་མཚམས་དེ་ལས་ཕྱི་རོལ་ཏུ་དྲུབས་པའི་ཆོས་གོས་དང་བཅས་ཏེ་ཕྱུང་ན་ཞག་མ་ལོན་ཀྱང་དྲུབས་པས་ཞིག་
[244b.6]གོ། །དྲུབས་པ་#ཞིག་ཀྱང་འབྲལ་བའི་སྤང་བའི་ལྟུང་བར་ནི་མི་འགྱུར་གྱི་ཞག་བཅུ་འདས་ཏེ་སྔགས་ཀྱིས་མ་ཐེབས་ན་འཆད་པའི་སྤང་བའི་ལྟུང་བར་འགྱུར་རོ། །བསྔོས་པ་མེད་པའི་མཚམས་སུ་སྐྱ་རེངས་ཤར་ནའོ། །མཚམས་ཀྱི་ནང་ན་ཚུལ་དུ་ཞུགས་ཤིང་དྲུབས་པ་བཏིང་བའི་དགེ་སློང་
[244b.7]གཅིག་ཀྱང་མེད་པར་ཟད་པར་མཚམས་ཀྱི་ཕྱི་རོལ་དུ་བྱུང་ལ་ཆོས་གོས་ནང་དུ་ལུས་ན་དྲུབས་པ་#བཏིང་པའི་དགེ་སློང་དུ་ཡོད་ཀྱང་དྲུབས་པ་ཞིག་པར་འགྱུར་རོ། །དྲུབས་པ་བཏིང་བའི་དགེ་སློང་ལས་གཅིག་ཡོད་ན་ནི་ཞིག་པར་མི་འགྱུར་རོ། །དེ་འགོར་#གྱི་ནང་དུ་བཅད་ནའོ། །གདིང་བ་དྲུབས་པ་ལས་
[245a]
[245a.1]གཞིག་ཏུ་འགྲོ་བར་བསམས་ཏེ་སོང་ན་གདིང་བ་དྲུབས་པ་ཞིག་པ་ཡིན་ཏེ་ཡོན་ཏན་རྣམ་པ་#བཅུ་མི་དབང་ངོ་། །དེ་ལྟར་སོང་བ་དྲུབས་པ་འཇིག་པ་རྣམ་པ་དྲུག་ཡོད་དེ་འོག་ནས་འཆད་དོ། །དེ་ལ་འདིའོ། །མདོ་ལྟག་མ་ལྟར་སོང་བའི་དགེ་སློང་དེ་ཉིད་འཇིག་གི་དགེ་སློང་
[245a.2]གཞན་མི་འཇིག་གོ། །མཚམས་འདས་ནས་འདི་མི་#འགྲུབ་བོ། །ཡོན་ཏན་ལྟ་ཞིག་མ་ཐོབ་ཀྱང་རུང་གི་#དྲུབས་པ་ལ་འབྱིན་པའི་ཚེ་སླར་མི་འཁོར་ཏེ་ཐལ་བྱུང་འགྲོ་བར་བསམས་པ་ནི་སོང་སྟེ་གཙུག་ལག་ཁང་གི་མཚམས་འདས་ན་དྲུབས་པ་ཞིག་པར་གྱུར་ཏོ། །མི་ལྡོག་པའི་སེམས་ཀྱིས་
[245a.3]འགྲོ་བར་ནའོ། །མདོ་ལྟག་མ་ལྟར་སོང་སྟེ་དྲུབས་པ་འཇིག་པ་ཡང་སླར་མི་ལྡོག་པར་བསམས་ཏེ་སོང་ན་དྲུབས་#པ་ཞིག་པར་གྱུར་ཏེ་དྲུག་ཡོད་པའི་གཅིག་འདི་ཡིན་ནོ། །འདི་ཕྱི་རོལ་དུ་མཚམས་སྐྱེས་ན་ཡང་ངོ་། །མཚམས་ཀྱི་ཕྱི་རོལ་ན་འདུག་འདུག་པ་ལས་འབྲལ་བ་#ལ་ཐལ་བྱུང་འགྲོ་
[245a.4]བའི་སེམས་ཤིག་སྐྱེས་ཏེ་སོང་ན་ཞིག་པར་འགྱུར་རོ། །དྲུག་ཏུ་བརྩི་བ་ལ་གཉིས། གོས་བྱའོ་ཞེས་པའི་བསམ་པའི་རྒྱུད་ཀྱང་མེད་ན་དེ་བཞིན་ནོ། །མདོ་ལྟག་མ་གཉིས་ལྟར་སོང་བ་ཆོས་གོས་སམ་ཆོས་གོས་ཀྱི་རྒྱུ་ཞིག་བྱིན་ཀྱང་རུང་ཉོས་ཀྱང་རུང་སྟེ། ལེན་དུ་འགྲོ་བར་བསམས་
[245a.5]པ་ནི་དྲུབས་པ་བསྲུང་བར་བསམ་#ཀྱང་རུང་དྲལ་#བར་བསམས་ཀྱང་རུང་དྲུབས་པ་ཞིག་#པར་མི་འགྱུར་རོ། །བྱ་བར་ཡོད་པར་ལས་ཆད་ན་ཡང་ངོ་། །མདོ་ལྟག་མ་ལྟར་ཆོས་གོས་ཀྱི་ཕྱིར་སོང་སོང་བ་ལས་མཚམས་ཀྱི་ཕྱི་རོལ་ནས་ཆོས་གོས་མི་དགོས་པར་བསམས་ཏེ་གཞན་གྱི་
[245a.6]ཕྱི་རོལ་#སོང་བ་ནི་དེ་མ་ཐག་ཏུ་དྲུབས་པ་ཞིག་གོ། །སླར་ལྡོག་ཀྱང་ངོ་། །ཆོས་གོས་ཀྱི་ཕྱིར་སོང་སོང་སྟེ་དྲུབས་#པ་དྲལ་བར་བསམས་པ་ལས་ལམ་ནས་སླར་ལོག་པ་ནི་སླར་མཚམས་སུ་ཕྱིན་ན་ཞིག །གསུམ་དུ་བྱེད་ནའང་གནས་འདི་བཞིན་བསམ་#པ་ཆད་པ་བརྩམས་པ་སྟོང་#ཟིན་ནའོ། །
[245a.7]དྲུབས་#པ་བཏིང་བའི་ཚེ་ཆོས་གོས་ཀྱི་ཕྱིར་སོང་སོང་བ་ལས་ཆོས་གོས་མ་ཟིན་པར་རྒྱུར་ཐོབ་སྟེ་བདག་གི་#ལག་ནས་སྟོར་ན་དྲུབས་པ་ཞིག་སྟེ་གཅིག །ཆོས་གོས་མ་བྱིན་ནམ་མེད་དེ་དོན་མ་#གྲུབ་ནའང་ཞིག་སྟེ་རྣམ་པ་གཉིས། ཆོས་གོས་ཞིག་ཏུ་རྙེད་དེ་ཐོབ་ནས་ལུས་ལ་གྱོན་ནའང་དྲུབས་
[245b]
[245b.1]པ་ཞིག་སྟེ་གསུམ། འདི་གསུམ་དེ་མ་ཐག་ཏུ་དྲུབས་པ་ཞིག་པར་འགྱུར་རོ། །དྲུག་ཏུ་བརྩི་བ་ལ་གོང་མ་གཉིས་ཀྱི་སྟེང་དུ་འདི་གསུམ་གྱིས་བསྣན་ཏེ་ལྔ། དབྱུང་བ་ལ་ཡིད་གཉིས་ཀྱང་བཅད་པ་བཞིན་ནོ། །དྲུབས་པ་བཏིང་#བའི་ཚེ་གུད་དུ་སོང་སྟེ་དྲུབས་#པ་དྲལ་ལམ་མི་དྲལ་བ་དང་ཆོས་
[245b.2]གོས་ཀྱི་ཕྱིར་འགྲོ་འམ་མི་འགྲོ་ཐེ་ཚོམ་ཟ་བཞིན་དུ་སོང་བ་ནི་མཚམས་འདས་མ་ཐག་ཏུ་དྲུབས་པ་ཞིག་པར་འགྱུར་རོ། །#དྲུབས་པ་བདག་གིས་ཕྱུང་བ་ནི་འདི་དང་དྲུག །ལས་གཞན་གྱི་བྱ་བ་མི་བྱའོ། །དགེ་འདུན་དྲུབས་པ་འབྱིན་པ་ནི་དགེ་འདུན་དང་ཆོས་གོས་སུ་བཅས་#པར་
[245b.3]མཚམས་ཀྱི་ཕྱི་རོལ་དུ་དོང་བ་དང་ཆོས་གོས་བཞག་སྟེ་དགེ་འདུན་ཟད་པར་མཚམས་ཀྱི་ཕྱི་རོལ་དུ་དོང་པ་དང་རྣམ་གཉིས་ནི་དྲུབས་པ་ཕྱུང་བར་ནི་འགྱུར་མོད་ཀྱི། དགེ་འདུན་ལ་ཉེས་བྱས་སུ་འགྱུར་བས་དེ་ལྟར་མི་བྱའི་མཚམས་ཀྱི་ནང་དུ་གསོལ་བ་དང་ཞུ་བས་དྲུབས་#པར་དབྱུང་ངོ་། །
[245b.4]འདི་ནི་གཞན་ལ་བཅོལ་ཏེ་དྲུབས་#པ་སྒྱུ་མ་#ཕྱུང་བ་ཞེས་བྱའོ། །དཔྱིད་ཟླ་ར་བའི་དུས་ལའོ། །གདིང་བ་དྲུབས་པའི་#དབྱུང་བ་ནི་དཔྱིད་ཟླ་ར་བའི་ཉ་ལ་བྱའོ། །མདོ་བཞིན་པའོ། །དཔྱིད་ཟླ་ར་བའི་ཉ་ནི་#ལོ་སྔ་མ་འམ་ཕྱི་མ་ལ་མི་བྱའི་ཚུལ་ནས་བྱུང་བའི་དྲུབས་#པ་ཟླ་བ་ལྔར་བསྲུངས་བའི་རྗེས་བཞིན་
[245b.5]པའི་དཔྱིད་ཟླ་ར་བའི་ཉ་ལ་བྱའོ། །བཅོམ་པའི་ཕྱིར་ན་ཚུན་ཆད་དུ་ཡང་ངོ་། །དྲུབས་#པ་བཏིང་བའི་ཚེ་དགེ་སློང་ཁ་ཅིག་རྐུན་པོའམ་ཆོམ་པོ་ཕྱུང་#སྟེ་གོས་མེད་པའི་རྐྱེན་བྱུང་སྟེ་དྲུབས་#པ་དུས་ལས་སྔར་ཕྱུང་སྟེ་གོས་དགོས་པ་ན་ཉེས་མེད་དོ། །འདིར་མ་མྱོང་བ་ནི་ཐོས་ཀྱི་བར་དུ་ཡོན་
[245b.6]ཏན་རྗེས་སུ་འཇུག་གོ། །མདོ་ལྟག་མ་ལྟར་དགེ་སློང་ཁ་ཅིག་གིས་གདིང་བ་དྲུབས་པ་ཕྱུང་ལ་དགེ་སློང་གུད་དུ་དོང་བ་ཁ་ཅིག་གིས་དྲུབས་པ་ཕྱུང་བར་མ་ཚོར་ཞིང་མ་ཐོས་ན་གོས་སྔགས་ཀྱིས་མ་ཐེབས་པ་ལ་སོགས་པ་ཡོད་ན་ཡོན་ཏན་བཅུའི་ཉེས་པ་ཐོབ་ཀྱི་བར་དུ་མེད་དོ། །རྒྱུན་མེད་
[245b.7]ནའོ། །དྲུབས་#པ་ཕྱུང་བར་ཐོས་ཀྱང་བདག་གི་ཆོས་གོས་མ་ཟིན་ཏེ་འཚེམ་པ་ལ་སོགས་པ་ལས་རྒྱུན་མ་ཆད་པར་བྱེད་པ་ནི་ཟིན་གྱི་བར་དུ་སྔགས་མ་ཐེབས་ཀྱང་ཉེས་མེད་དོ། །རྒྱུན་ཆད་ཀྱི་བར་དུ། དྲུབས་#པ་ཕྱུང་བར་ཐོས་ནས་ཆོས་གོས་ཀྱི་རྒྱུ་ཞིག་ལག་ཏུ་ཐོབ་སྟེ་སྟོར་#བ་རྙེད་དུ་རེ་བ་
[246a]
[246a.1]ལས་བྱེ་བྲག་ཕྱེ་སྟེ་མ་རྙེད་པ་དང་ཆོས་གོས་རྙེད་ནས་སྔགས་ཀྱིས་མ་བཏབ་པ་ནི་ཉེས་བྱས་པར་འགྱུར་རོ། །མ་ཕྱུང་གི་བར་དུ་ཐམས་ཅད་ཀྱིས་དེའི་དུས་ཀྱི་བར་དུ་མི་བགོ། །ཚུམ་#པོ་རྐུན་པོ་ལ་སོགས་པའི་རྐྱེན་བྱུང་སྟེ་གོས་མེད་པར་མ་གྱུར་གྱི་པར་དུ་གདིང་བ་
[246a.2]འབྱིན་པའི་དུས་ལས་སྔར་གདིང་བ་ཕྱུང་#ཞིང་རྙེད་པའི་ཡོན་ལ་སོགས་པ་བགོ་#བར་མི་བྱའོ། །དྲུབས་#པའི་དངོས་པོའོ། །ཅི་ལྟར་བྱུང་ནས་གདིང་། དྲུབས་#པ་གདིང་བའི་དུས་ནི་རྒྱལ་པོ་དང་སྐར་མཁན་གྱིས་ཤོལ་བོར་བྱས་#ཀྱང་དེ་བརྩན་#པར་མི་བྱའི་ཟླ་གྲངས་དང་ཞག་གྲངས་རིམ་བཞིན་དུ་
[246a.3]བརྩིས་ཏེ་དྲུབ་#པོ། །ཚུལ་དུ་འཇུག་པ་ནི་སྐར་མཁན་གྱིས་#ཤོལ་བོར་བ་བཞིན་དུ་བྱའོ། །གསོ་སྦྱོང་དང་མི་ཉེ་བ་མ་ཡིན། གདིང་བ་དྲུབས་#པ་ནི་ཚུལ་ནས་བྱུང་བ་ཉིད་གསོ་སྦྱོང་བྱས་པ་ཡིན་པས་ཚུལ་ནས་བྱུང་ནས་ཞག་གཅིག་ལོན་ཏེ་གདིང་བ་དྲུབ་པོ། །དགེ་སློང་འཐབ་#མོ་པ་འོང་
[246a.4]པར་ཐོས་ནས་ཞག་དུས་ལས་སྔར་ཚུལ་ནས་བྱུང་བ་ནི་གདིང་བ་དེའི་རྗེས་ལ་མི་དྲུབས་#ཀྱི་དུས་བཞིན་དུ་སྟོན་ཟླ་འབྲིང་པོ་ཚེས་བཅོ་ལྔ་ལ་#གསོ་སྦྱོང་ཡང་བྱས་ལ་བཅུ་དྲུག་ལ་གདིང་བ་དྲུབ་པར་བྱའོ། །དབྱུང་བ་ན་ཡང་ངོ་། །གདིང་བ་དབྱུང་བ་ཡང་གསོ་སྦྱོང་བྱས་པའི་འོག་ཏུ་གདིང་བ་
[246a.5]དབྱུང་ངོ་། །དེ་ཉིད་ཀྱི་ཉི་མ་ལའོ#། །གསོ་སྦྱོང་བྱས་ནས་གདིང་བ་དབྱུང་བ་ནི་དཔྱིད་ཟླ་ར་བའི་ཚེས་བཅོ་ལྔ་ལ་སྔ་དྲོ་གསོ་སྦྱོང་བྱས་ལ་ཕྱི་དྲོ་གདིང་བ་དབྱུང་ངོ་། །ཡང་གསོ་སྦྱོང་བྱས་ན་ཕྱུང་བ་བཞིན། ཚུལ་ནས་འབྱུང་བའི་ཚེ་ན་གསོ་#སྦྱོང་མི་དགོས་ཏེ་ཚུལ་ནས་བྱུང་བ་ཉིད་གསོ་སྦྱོང་བྱས་པ་
[246a.6]ཡིན་ནོ། །དེ་ལ་ཚུལ་ནས་བྱུང་བ་དང་དྲུབས་པ་གདིང་#བའི་ལས་བྱས་ཟིན་པའི་འོག་ཏུ་གུད་ནས་དགེ་སློང་དག་གཅིག་#འོངས་ཏེ་ཞག་གྲངས་འཁྲུལ་གྱི་#གདོད་བྱ་དགོས་སོ་ཞེས་ཟེར་ན་དགེ་སློང་ཕྱིས་འོངས་པ་གྲངས་མང་ན་དེ་བརྩན་#པར་བྱ་དགོས་ཏེ་ཚུལ་ནས་འབྱུང་བ་དང་དྲུབས་#པ་གདིང་
[246a.7]བ་གདོད་བླས་ཏེ་བྱ་དགོས་སོ། །བཏིང་ནས་བྱེད་ན་དེ་ཐ་དད་དུ་གྲུབ་པོ། །བཏིང་བ་དྲུབས་ཟིན་པའི་འོག་ཏུ་དགེ་སློང་ཁ་ཅིག་ལོག་པ་ལ་བསྟས་#ན་ཡོན་ཏན་བཅུ་དང་རྙེད་པའི་ཡོན་སྐལ་ནི་དབང་སྟེ་འོག་ནས་ཀྱང་འཆད། དྲུབས་#པ་དབྱུང་བ་ནི་དགེ་བ་ལ་ཕྱོགས་པའི་དགེ་སློང་གོས་སྔར་
[246b]
[246b.1]ཕྱུང་ལ་དེའི་འོག་ཏུ་མི་དགེ་བ་ལ་བལྟས་པ་དབྱུང་ངོ་། །གཅིག་གིས་ཕྱུང་གཅིག་གིས་མ་ཕྱུང་ན་#ཕྱུང་བར་མི་ཆུད་དོ། །ཆོས་སུ་སྨྲ་བ་དེ་དག་གིས་གདིང་ངོ་། །གདིང་བ་མ་དྲུབས་པའི་མདུན་དུ་དགེ་སློང་ཁ་ཅིག་ལོག་པ་ལ་བལྟས་ནས་#དགེ་བ་ལ་ཕྱོགས་པའི་དགེ་སློང་ཉི་ཚེས་གདིང་བ་དྲུབ་
[246b.2]པོ། ཡོན་ཏན་དང་རྙེད་པའི་ཡོན་སྐལ་མི་དགེ་བ་ལ་ཕྱོགས་པས་མི་ཐོབ་བོ། །དེ་བྱེད་ནའང་གནས་དེ་དག་གིས་རྙེད་པ་ནི་དེ་དག་གིས་རིམས་#སོ། །མདོ་ལྟག་མའི་ལྟག་མ་ལ་འཆད་དོ། །དགེ་བར་ལྟ་བ་#མཐུན་ཞིང་གདིང་བ་དྲུབ་#པ་ལས་དེའི་འོག་ཏུ་ཁ་ཅིག་མི་དགེ་བ་ལ་ཕྱོགས་པ་
[246b.3]ཞིག་ཡོད་ན་གདིང་བ་གཅིག་ཏུ་དྲུབས་པའི་ཕྱིར་ཡོན་ཏན་བཅུ་དང་རྙེད་པའི་ཡོན་སྐལ་མི་དགེ་བ་ལ་ཕྱོགས་པའང་དབང་ངོ་། །གཙུག་ལག་ཁང་དང་དགེ་འདུན་གྱི་རྐྱེན་གཏན་དུ་ཕུལ་ཞིང་རྒྱུན་དུ་སྦྱོང་བ་ལས་མི་དབང་ངོ་། །སྤངས་པ་རང་བཞིན་པའི་གནས་སུ་#སྐྱེ་བ་མ་ཡིན་ནོ། །དགེ་
[246b.4]སློང་མའི་གནས་སུ་ཐོན་ཏེ་ཆད་པས་བཅད་པ་དང་སངས་རྒྱས་ཀྱིས་གསུངས་པ་ལ་བར་དུ་གཅོད་པར་མི་འགྱུར་རོ་#ཞེས་ཟེར་བ་ལ་སོགས་པ་ནི་ཐལ་བྱུང་བསྐྲད་པ་ནི་མ་ཡིན་གྱི་མཚམས་ཀྱི་ནང་མཐའ་འཁོབ་གཅིག་ཏུ་འཁོད་པ་ལས་ཆད་#པ་མེད་པ་དང་ཆད་པས་བཅད་པ་དེ་གཉིས་ཀ་དགེ་འདུན་
[246b.5]དུ་ལོངས་པ་ཞིག་སྟེ་གདིང་བ་སོ་སོ་དྲུབས་པའང་ཆད་པ་ཡོད་པ་རྣམས་ཀྱིས་#ཡོན་ཏན་བཅུ་དང་རྙེད་པ་མི་འཐོབ་བོ། །བསམ་པ་#བཞག་ནས་གདིང་བའོ། །གདིང་བ་དྲུབ་#པའི་ཚེ་གདིང་བ་དྲུབ་#པར་ཡང་འདོད་ལ་ཡོན་ཏན་བཅུའང་འདོད་དེ་དད་པར་བྱས་ནས་#གདིང་བ་དྲུབས་པ་ནི་གདིང་བ་དྲུབས་
[246b.6]པ་ཐོབ་པར་འགྱུར་རོ། །དད་པ་བྱིན་པའི་དབང་གིས་ལྷན་ཅིག་བྱ་བ་ལྟག་མ་ནས་བྱས་པར་འགྱུར་རོ། །གདིང་བ་འདྲུབ་#པའི་ཚེ་དད་པ་ཕུལ་ན་འདུས་པ་དང་འདྲ་སྟེ་ལས་སུ་ཡང་རུང་ཡོན་ཏན་བཅུ་དང་རྙེད་པའི་སྐལ་བའང་དབང་ངོ་། །དེ་ལས་འཕྲལ་ན་ཕྱུང་བའོ། །གདིང་བ་དྲུབ་པའི་ཚེ་
[246b.7]ན་ཡོན་ཏན་བཅུའང་ཅི་རུང་གིས་མི་དགོས། །གདིང་བ་དྲུབ་པའང་#མི་དགོས་སྙམ་དུ་སེམས་ཤིང་གདོད་དྲུབ་པ་ནི་གང་ཟག་དེ་ཉིད་དྲུབས་#པར་མི་ཆུད་དེ་དྲུབས་#པ་ཕྱུང་བར་འགྱུར་རོ། །དེ་བས་ན་དད་པ་མ་བྱིན་པ་ཉལ་ལམ་བསམ་གཏན་དུ་ཞུགས་ཤིང་འདུག་ན་གདིང་བའམ་དབྱུང་བ་
[247a]
[247a.1]མི་སྐྱེ་སྟེ་བརྙན་ཚུན་ཆད་དུའོ། །གདིང་#བ་འདྲུབ་པ་ལ་དད་པ་མ་བྱིན་པར་བསམ་གཏན་དུ་ཞུགས་སམ་གཉིད་#ལོག་པ་ལས་སྔགས་བྱེད་པའི་{གོ་རིམས་སུ་,གོ་རིམ་དུ་}#བབས་ཏེ་བསླང་བ་དང་གདིང་བ་དྲུབ་པ་ལ་དད་པ་ནི་གདིང་བ་དྲུབས་#པ་ཐོབ་བོ། །གདིང་བ་དྲུབ་པ་དང་ཡོན་
[247a.2]ཏན་ཅི་དགོས་ཞེས་མ་དད་པའི་སེམས་སྐྱེས་ནས་དྲུབས་#པ་བདག་གིས་བྱུང་བ་ཞེས་བྱ་སྟེ། དྲུབས་#པར་མི་ཆུད་དོ། །གནས་པ་བཞིན་དུ་མཚམས་གཅིག་ཏུ་གདིང་སྟེ་གནས་གཞན་དུ་གནས་ནའོ། །མཚམས་ཆེན་པོ་དཔག་ཚད་ཕྱེད་དང་#གསུམ་ཚུན་ཆད་ཀྱིས་བསྐོར་#བའི་ནང་གཙུག་
[247a.3]ལག་ཁང་སོ་སོར་འདུག་པ་མང་མོ་#ཞིག་ཡོད་དེ་གདིང་བ་འདྲུབ་པའི་ཚེ་གཙུག་ལག་ཁང་དེ་ཀུན་གྱི་གདིང་བ་གཙུག་ལག་ཁང་གཅིག་ཏུ་དྲུབས་ན་དྲུབས་པར་ཆུད་དེ་ཉེས་མེད་དོ། །གདིང་བའི་ཚེ་གནས་དེ་བཞིན་ནོ། །གཙུག་ལག་ཁང་མང་མོ་#ཞིག་སོ་སོ་ན་འདུག་ལ་སོ་སོའི་མཚམས་
[247a.4]བཅད་པ་མེད་ཀྱང་#རུང་ཡོད་ཀྱང་རུང་#གདིང་བ་འདྲུབ་པའི་ཚེ་མཚམས་བཀྲོལ་ཏེ་སྤྱིའི་མཚམས་གཅིག་ཏུ་བཅད་ལ་དྲུབས་པའང་ཉེས་མེད་དོ། །གང་དུ་བཏིང་ནས་མཚམས་བྱས་ཀྱང་གནས་སོ། །མཚམས་གཅིག་གི་ནང་ནས་#གཙུག་ལག་ཁང་སོ་སོར་འདུག་པ་ཞིག་གདིང་བ་
[247a.5]གཅིག་ཏུ་དྲུབས་པའི་འོག་ཏུ་སྤྱིའི་མཚམས་ཆེན་པོ་བཀྲོལ་ཏེ་མཚམས་བུ་ཆུང་སོ་སོར་བཅད་ནའང་ཡོན་ཏན་བཅུ་དང་རྙེད་པའི་ཡོན་སྐལ་མེད་པར་མ་གྱུར་ཏེ་ཀུན་གྱིས་ཐོབ་བོ། །མཚམས་སོ་སོར་དེ་བཞིན་དུ་དབྱུང་བ་ནི་སོས་སོ། །མདོ་ལྟག་མ་ལྟར་གདིང་བ་སོ་སོར་དྲུབས་པའི་འོག་
[247a.6]ཏུ་མཚམས་བུ་ཆུང་སོ་སོར་བཅད་པ་དྲུབས་འབྱིན་པ་ནི་འདུལ་བ་འཛིན་པ་ཁ་ཅིག་ན་རེ་དྲུབས་པའི་ཆོས་གོས་དེ་མཚམས་བུ་ཆུང་སོ་སོའི་སྟེང་དུ་ཁྱེར་ལ་དྲུབས་དབྱུང་ངོ་ཞེས་ཟེར་བ་#ཁ་ཅིག་ནི་ཀུན་འདུས་ཏེ་གང་དུ་དྲུབས་པའི་གནས་དེར་གདིང་ངོ་ཞེས་ཟེར་རོ། །བྱེད་#ན་ཕྱོགས་སོ་
[247a.7]སོར་རོ། །ཚུལ་ཡང་གཅིག་ཏུ་ཞུགས་དྲུབས་པ་ཡང་གཅིག་ཏུ་བཏིང་#བ་ལས་གཅིག་ལོག་པར་བལྟས་ཏེ་དགེ་བ་ལ་ཕྱོགས་པ་དང་སོ་སོར་གྱུར་ནའང་ཡོན་ཏན་བཅུ་དང་རྙེད་པའི་ཡོན་སྐལ་ཡོད་དོ། །མ་བཏིང་བས་བཏིང་བ་ཕྱུང་ན་ཡང་མ་ཕྱུང་བ་མ་ཡིན་ནོ། །དྲུབས་པ་བྱིན་#པའི་ཁར་དགེ་
[247b]
[247b.1]སློང་གཞི་ལ་འཁོད་པ་གུད་དུ་དོང་བའི་འོག་ཏུ་དྲུག་#པ་བཏིང་བའི་དགེ་སློང་ལ་མ་གཏོགས་པའི་དགེ་སློང་དག་ཅིག་གུད་ནས་འོངས་ཏེ་དྲུབས་པ་ཕྱུང་ནའང་ལས་སུ་རུང་སྟེ་དགེ་སློང་བཞི་#པ་ཀུན་ཀྱང་དྲུབས་པ་བྱུང་བར་འགྱུར་རོ། །མི་སྐྱེ་བ་དག་གིས་ནི་ཁམས་#བསྐང་བ་མ་ཡིན་ནོ། །མ་
[247b.2]བཏིང་བས་ཕྱུང་ནའང་མ་ཡིན་ནོ། །དྲུབ་པ་གདིང་བའི་ཚེ་ན་དགེ་འདུན་དུ་ལོངས་པས་འདྲུབ་#ལ་དྲུབས་པ་#འབྱིན་པའི་ཚེ་ན་དགེ་སློང་ཁ་ཅིག་ཤིའམ་ཁྲིམས་ཕུལ་#ལམ་གུད་དུ་དོང་སྟེ་དགེ་འདུན་དུ་མ་ལོངས་#ན་དགེ་སློང་གུད་ནས་བཀུག་ལ་དགེ་འདུན་དུ་ལོངས་པར་བྱས་ལ་དྲུབ་པར་དབྱུང་
[247b.3]ངོ་། །ཉེས་མེད་པ་ནི་བཏིང་བ་དྲུབས་ནས་སྦྱར་མ་མེད་པར་གྲོང་དུ་འཇུག་པ་ལ་སོགས་ཏེ་མངོན་སུམ་དུ་འདུག་པས་#ཡང་ངོ་། །དྲུབས་པ་#བཏིང་བའི་ཚེ་ཡོན་ཏན་བཅུ་ཐོབ་པ་ལ་ལྟག་ཡ་གིར་#བརྒྱད་སྨོས་ཟིན་ཏེ། གྲོང་དུ་ཆོས་གོས་ཆེན་པོ་མེད་པར་འགྲོ་བ་དང་། ཁྱིམ་པའི་དྲུང་དུ་ཆོས་གོས་
[247b.4]ཆེན་པོ་མེད་པར་འགྲོ་བ་དང་འདི་གཉིས་ཀྱིས་བསྣན་ཏེ་བཅུར་བརྩིའོ། །དྲུབས་པའི་དངོས་པོ་སྟེ་དྲིས་པར་ཆུད་པའོ། །དྲུབས་པའི་དངོས་པོ་རྫོགས་སོ།། །།མཚོན་གྱིས་མ་བཏབ་པར་གོས་མི་སྤྱད་ཆོས་གོས་གསུམ་དང་ཡོ་བྱད་#བཅུ་གསུམ་དང་གོས་ལྷག་མ་#ལ་སོགས་པ་ནི་
[247b.5]གོས་ཞེས་བྱ་སྟེ་ཁབ་དང་གྲི་ལ་སོགས་པའི་མཚོན་གྱིས་མ་བཅད་ཅིང་མ་དྲས་པར་མི་བགོ་མི་སྤྱད་#དོ། །དྲས་ཤིང་བཙེམས་པའི་ཆོས་གོས་བསྔོ#། ཆོས་གོས་ཆེན་པོ་དང་གདིང་བ་ནི་མཚོན་གྱིས་མ་བཅད་ན་བསྔོ་བ་མི་འཆགས་ཏེ་ཇི་ལྟར་དྲ་ཞིང་བཙེམ་པ་འོག་ནས་འཆད་དོ། །དུམ་བུར་
[247b.6]དྲས་#པ་ལྷག་མ་དང་མཉམ་པར་སྟེ་དབུ་མ་ལས་གཞན་པ་དེ་དང་དེར་གཏགས་#པའི་འདབ་མའི་ངོས་དང་མཐའ་སྐོར་ཡང་ངོ་། །ཆོས་གོས་དྲས་ཤིང་བཙེམ་པའི་ཐབས་ནི་འདི་ལྟར་བྱ་སྟེ། མདོར་ན་ཆོས་གོས་#ཉིད་ལ་བལྟས་ན་བརྡ་ཕྲད་པར་འགྱུར་རོ། །ནང་དུ་གནས་པ་དང་བླ་གབ་དང་
[247b.7]སྦྱར་མ་ཡང་ངོ་། །ཆོས་གོས་སྣམ་བུ་ལྔ་པ་དང་བདུན་པ་གཉིས་ནི་མཚོན་གྱིས་མ་བཅད་ཀྱང་#རུང་ཆོས་གོས་ཆེན་པོ་ནི་མ་བཅད་ན་མི་རུང་སྟེ་སྔགས་མི་འཆགས་སོ། །གཉིས་ནི་སྔགས་ནི་འཆགས་ཏེ་ཉེས་བྱས་སོ། །བར་ཚངས་ཅན་དང་རྔུལ་གཟན་ཡང་ངོ་། །མདོ་ལྟག་མའི་ནང་
[248a]
[248a.1]ནས་ཆོས་གོས་གསུམ་བཤད་པ་ནི་དགེ་སློང་དབང་བ་ཡིན་དེའི་སྟེང་དུ་རྔུལ་གཟན་དང་བར་ཚངས་ཅན་གཉིས་ཀྱིས་བསྣན་ཏེ་ལྔ་ནི་དགེ་སློང་མའི་ཆོས་གོས་སུ་དབང་ངོ་། །གང་དེའི་རྣམ་པས་དགེ་སློང་མའིའོ། །དགེ་སློང་ཕའི་ཆོས་གོས་གསུམ་བཤད་པ་བཞིན་
[248a.2]དུ་དགེ་སློང་མས་ཀྱང་དྲ་ཞིང་བཙེམ་མོ། །བར་ཚངས་ཅན་དང་(རྡུལ་,རྔུལ་)གཟན་ནི་མ་དྲས་ཀྱང་རུང་། བརྙས་པ་བྱུང་བ་ཡོད་ན་ཡང་ངོ་། །ཆོས་གོས་མེད་དམ་རྐུན་པོས་ཁྱེར་བར་གྱུར་ན་གཞན་ལས་བརྙས་ཏེ་བདག་གིས་སྔགས་ཀྱིས་བཏབ་ནའང་རུང་ངོ་། །སྐྱ་རེངས་འབྱུང་བར་འདི་དག་
[248a.3]དང་བྲལ་བར་མི་བྱའོ། །ཆོས་གོས་རྐུན་པོས་ཁྱེར་རམ་མེས་ཚིག་ན་སྐྱ་རེངས་མ་བྱུང་ཚུན་ཆད་དུ་གཞན་ལ་བརྙས་ཏེ་སྔགས་ཀྱིས་ཐོབས་#ཤིག །སྔགས་ཀྱང་#མ་ཐེབས་ཏེ་སྐྱ་རེངས་བྱུང་ན་ཉེས་བྱས་རེ་རེར་འགྱུར་རོ། །གཞན་མ་འབྱོར་ན་མ་བཅོས་པ་ལ་བསྔོས་ཀྱང་སྐྱེའོ། །ཆོས་གོས་རྐུན་
[248a.4]པོས་ཁྱེར་རམ་མེས་ཚིག་པའི་རྐྱེན་བྱུང་#སྟེ་ཆོས་གོས་མེད་ཅིང་མ་རྙེད་ན་མ་དྲས་ཤིང་མ་དྲུབས་པ་ལ་སྔགས་བཏབ་ཀྱང་འཆགས་སོ། །མ་དྲས་ཀྱང་ངོ་། །རྐྱེན་བྱུང་སྟེ་ཆོས་གོས་མ་རྙེད་ན་གསུམ་ཆར་སྣམ་བུར་བྱས་ཤིང་མ་དྲས་པ་ལ་སྔགས་བཏབ་ཀྱང་འཆགས་སོ། །འོན་ཏེ་འགྲུབ་ན་
[248a.5]བྲེས་པ་འདི་སྦྱིན། ཆོས་གོས་རྐྱེན་བྱུང་སྟེ་མ་རྙེད་ན་ཚལ་བུ་གུད་ནས་སྟེང་དུ་གླན་པའང་སྔགས་འཆགས་སོ། །ཁྱིམ་པའི་རྣམ་པ་ཡང་ངོ་། །ཆོས་གོས་རྐྱེན་བྱུང་ནས་མི་རྙེད་པར་གྱུར་ཏེ་མི་#རྙེད་ན་ཁྱིམ་པའི་གོས་ཤིག་ལ་སྔགས་བཏབ་ན་འཆགས་སོ། །ཕྱིང་པ་དང་ལ་བ་དང་བེའུ་རས་དང་
[248a.6]སྣམ་བུ་སྦོམ་པོ་དང་སྲབ་མོ་མ་དྲས་པར་བྲེ་#བ་བྱིན་ཏེ་བཙེམས་ན་ཡང་ངོ་། །ཆོས་གོས་རྐུན་པོས་ཁྱེར་རམ་མེས་ཚིག་པའི་རྐྱེན་ཅིག་བྱུང་སྟེ་མ་རྙེད་ན་མིང་གིས་སྨོས་པ་འདི་རྣམས་ལ་སྣམ་བུ་#གུད་ནས་བྱོས་ཏེ་བཙེམས་ཏེ་སྔགས་བཏབ་ནའང་འཆགས་སོ། །མལ་སྟན་མི་གཙང་པས་#རེག་
[248a.7]པར་གྱུར་ན་དེ་མ་ཐག་ཏུ་བཀྲུའོ། །མལ་སྟན་དགེ་འདུན་གྱིའམ་རུང་གང་ཟག་གི་ཡང་རུང་བཤང་གཅི་ལ་སོགས་པ་མི་གཙང་བས་རེག་ན་མོད་ལ་བཀྲུ་མ་བཀྲུས་ན་ཉེས་བྱས། གཡོགས་མའི་ཡིན་པའི་ཁྲི་དང་ཁྲིའུ་ལ་དེའི་མ་ཡིན་པའི་#གདིང་བ་དང་འདུག་པའི་བར་དུ་བགོ་བའི་ནང་དུ་མ་
[248b]
[248b.1]ཡིན་པར་དགེ་འདུན་གྱི་དེ་དག་མི་སྤྱད། དགེ་འདུན་གྱི་ཁྲི་དང་ཁྲིའུ་ཤལ་རྩུབ་པ་རྩུབ་ཅིང་ཚ་བའི་ཕྱིར་མ་སྨོས་ཀྱང་གདིང་བ་བྱེད་པར་འགྱུར་བས་དེ་ནི་མ་གཏེགས་#ཀྱི་དགེ་འདུན་གྱི་མལ་སྟན་ལ་གདིང་བའམ་འདབ་མས་མ་གཡོགས་པར་མཐང་གིས་རེག་པ་#བཏིང་ཞིང་སྤྱད་ན་ཉེས་བྱས། 
[248b.2]བྲིས་པ་རབ་ཏུ་མ་ཞིག་པ་ཐམས་ཅད་ལ་ཡང་ངོ་། །སྟན་དང་གོས་རི་མོ་ཅན་ཁྲ་བོར་འདུག་པ་ལ་རི་མོ་མེད་པར་མ་གྱུར་ཏམ་གཞན་གྱིས་མ་གཡོགས་པར་སྤྱད་ན་ཉེས་བྱས། བརྟགས་པར་གྱུར་པའམ་དྲི་མ་ཅན་གྱིས་མ་ཡིན། གདིང་བ་མཚན་མ་ཙམ་དུ་ཆུང་ངུས་བྱས་པ་དང་དྲི་མ་དང་
[248b.3]སྣུམ་ཅན་ལ་སོགས་པས་གདིང་བ་བྱས་ན་ཉེས་བྱས། གདིང་བ་བཅང་། གདིང་བ་བཅང་#ཀྱང་ཉེས་མེད། སྟུག་ན་རིམ་#གཅིག་ཀྱང་རིགས་སོ། །གདིང་བ་སྟུག་པོ་ལ་བྱས་ན་གཅིག་རིམ་དུ་བྱས་ཀྱང་རུང་ངོ་། །སྲབ་ན་ཉིས་#རིམ་དུ་བྱའོ། །གདིང་བ་སྲབ་མོ་ཞིག་ན་ཉིས་#རིམ་དུ་བྱོས་
[248b.4]ཤིག་རི་མོ་དང་ཉེ་བའི་རི་མོ་མ་བརྟགས་པའོ། །ཟ་བུ་#དང་ཕྲུག་སྟན་དང་རི་མོ་ཅན་ལ་གདིང་བ་བྱས་ན་ཉེས་བྱས། གདིང་#བ་ལ་འདབ་#མའི་ངོས་བྱ། གདིང་བ་ལ་ཚལ་བུ་#བྱས་ན་གདིང་བར་མི་ཆུད་དེ་ཉེས་བྱས། འོག་ཏུ་སུམ་ཆའི་སྟེང་དུའོ། །ཚལ་བུ་བྱ་བ་ནི་ཆུར་གསུམ་ཆ་སུམ་གཉིས་
[248b.5]སུ་བཅད་དེ་སྲུབས་གདོད། དུམ་བུ་གཅིག་པ་ལ་མི་བསྔོ། གདིང་བ་སྲུབས་མ་བཏོད་#པར་ཐང་པ་ལ་བྱས་ན་སྔགས་མི་འཆགས། གཡན་པ་དགབ་#དེ་ཡོད་པས་བཅངས། གཡན་པ་ཡོད་པས་གཡན་པ་དགབ་པ་བཅངས་ཀྱང་ཉེས་མེད། ཉི་མ་ལྔ་དྲུག་ཅིང་འདི་བཀྲུའོ། །
[248b.6]གཡན་པ་དགབ་པའི་རས་ཉི་མ་ལྔ་དྲུག་ཅིང་བཀྲུའོ། །#བརྟགས་པ་ནི་སྲིན་#བལ་གྱི་དང་ཤ་ན་#ཀ་དང་གཤོ་མ་ཀའི་ཡང་ངོ་། །མིང་གིས་སྨོས་པ་འདི་རྣམས་ནི་དགེ་སློང་གིས་#གོས་སུ་བརྟགས་ཀྱང་ཉེས་མེད། རྒྱུ་སྤུན་#མེད་པ་དང་གསོ་#མའི་མ་ཡིན། གསོ་མའི་རས་དང་མཐོ་རིས་ཀྱི་གོས་ནི་
[248b.7]མ་བརྟགས་པ་སྟེ་མི་སྤྱད་དོ། །སྐྲའི་དང་སྒྲེན་མོའམ་འུག་པའི་སྒྲོ་ཞེས་ཡི་དམ་བཅས་#པ་ཡང་ངོ་། །སྐྲའི་གོས་གྱོན་པ་དང་སྒྲེན་མོར་འདུག་པ་དང་སྒྲོ་ལས་གོས་བྱས་པ་དང་འདི་རྣམས་གྱོན་ཅིང་བྱེད་ན་ཉེས་བྱས་སོ། །འདི་སྦོམ་པའོ། །ལྷག་#མ་གསུམ་ལྟར་བྱེད་ཅིང་མུར་འདུག་གི་དཀའ་
[249a]
[249a.1]ཐུབ་སྤྱོད་ན་སྦོམ། འདི་ལས་གཞན་སྤྱོད་པ་ཡང་ངོ་། །སྐྲའི་གོས་གྱོན་པ་དང་གཅེར་བུར་འདུག་པ་དང་བྱ་སྒྲོའི་གོས་#བྱས་པ་ལ་#མུར་འདུག་གི་དཀའ་ཐུབ་སྤྱོད་པ་ལ་ནི་མི་སེམས་ཀྱི་འདའ་#སྐད་ཅིག་ཙམ་བྱས་པ་ནི་ཉེས་བྱས། སྐྲ་བཏོག་པ་དང་། བདག་གི་#སྐྲ་
[249a.2]ལག་གིས་འབལ་#བ་དང་། འདབ་མའི་སྣམ་བུ་དང་། ཤིང་ལོའི་འདབ་མ་ལས་གོས་བྱས་པ་དང་། རི་དྭགས་ཀྱི་པགས་པ་དང་། པགས་པའོ་ཅོག་ལས་གོས་བྱས་ཏེ་གྱོན་པ་དང་། བླ་དང་འོག་ཏུ་བཅས་པ། གོས་འོག་ཏུ་གཅིག་#གྱོན་སྟེང་དུ་གཅིག་གྱོན་པ་ཆོག་པར་སེམས་པ་དང་། དི་རི་ཏ་དང་། 
[249a.3]ཐོད་ཀར་དང་འགྲོ་བའི་གོས་གྱོན་པ་དང་། ཡན་ལག་སྤུ་ཅན་དང་། ལག་འབྲག་དང་ཞུ་ལྦུག་#གེ་ལྟ་བུ་སྦུའུ་ཅན་དང་། ཐམས་ཅད་སྔོན་པོས་བགོ་བ་དང་། གོས་ཐམས་ཅད་སྔོན་པོར་གྱོན་པ་དང་དེ་བཞིན་སེར་པོའམ་དམར་པོ་འབའ་ཞིག་ལ་བྱས་ན་ཉེས་བྱས་སོ། །ཁ་ཚར་རིང་པོ་དང་ཁ་ཚར་
[249a.4]བླས་པ་དང་རལ་ག་དང་གཙུག་ཏོར་དང་མགོ་དཀྲིས་པ་དང་རྔ་མོའི་གོས་དང་ཕྱར་བ་དང་#མུར་འདུག་གི་རྒྱལ་མཚན་དང་ཡང་ངོ་། །མིང་གིས་སྨོས་པ་འདི་རྣམས་མུར་འདུག་དཀའ་ཐུབ་བྱ་བའི་སེམས་ཡོད་ནའང་སྦོམ་པོའོ། །དཀའ་ཐུབ་བྱ་བའི་སེམས་མེད་པར་བགོས་ན་ཉེས་བྱས། སུ་ལ་
[249a.5]སའི་འདབ་མར་ཅོག་པ་དང་མེ་མར་གྱི་རས་ཙམ་ཡང་མཉམ་པར་བགོའོ། །ཡོན་བདག་གིས་ཡོན་ཕུལ་ན་ཟར་མའི་འདབ་མ་ཙམ་མམ་མེ་མར་གྱི་རས་ཙམ་ཡིན་ན་དེ་#མཉམ་པར་བགོ །ལ་བ་དང་དེ་ལྟ་ན་ནི་བཙོངས་ཏེའོ། །ལ་བ་ལ་སོགས་པ་ཞིག་ཕུལ་བ་ནི་བཙོངས་ཏེ་རིན་བགོའོ། །
[249a.6]དྲས་ཏེ་མ་ཡིན་ནོ། །ལ་བ་དྲས་ན་རྫས་སུ་མི་རུང་བའི་ཕྱིར་བཙོངས་ཏེ་བགོ །རྙེད་པ་བགོ་བར་བྱ་བ་རྣམ་ལྔ་སྟེ། ཡོན་ཞིག་རྙེད་ན་བགོ་བ་ལ་ཐབས་རྣམ་ལྔ་ཡོད་དེ་འོག་ནས་འཆད། དེ་རིང་རྙེད་པ་བགོས་དེ་ལ་ཁྱེད་འདུ་བར་གྱིས་ཤིག་ཅེས་དགེ་འདུན་ལ་བརྗོད། གཙུག་ལག་ཁང་
[249a.7]སྦྱོང་#གིས་དེ་རིང་སྤྱིའི་ཡོན་བགོས་གཤེགས་ཤིག་ཅེས་བགོས། རྣམ་པ་གཅིག་གཎྜཱི་བརྡུངས་པ་དང་གཎྜཱི་#བརྡུངས་པ་ལ་བགོ་བ་དང་། ཚུལ་ཤིང་བྲིམ་#པ་དང་། ཟད་པར་ཚུལ་ཤིང་བྲིམས་ཏེ་ཚུལ་ཤིང་ལ་བགྲངས་པ་#དང་། བགྲང་བ་ཡང་ངོ་། །གྲངས་ཉིད་དུ་ཁས་བགྲངས་ཏེ་
[249b]
[249b.1]བགོ་བ་དང་། སོ་སོའི་སྐལ་བ་བྲིམ་#པ་ཡང་ངོ་། །གོང་དུ་མིང་གིས་སྨོས་པ་ལྟར་བགྲངས་ནས་བགྲང་དུ་#ཡོད་པ་དང་ནོར་དུ་#སྦྱར་ཏེ་སྐལ་བ་སོ་སོར་མཉམ་པར་བགོ །བྱེད་པའི་ཚེ་མཐའ་ཚུན་ཆད་འོངས་ནའང་དབང་ངོ་། །ཡོན་ལྷག་#མ་རྣམ་ལྔ་ལྟར་འགོད་པའི་ཚེ་དགེ་སློང་ཞིག་
[249b.2]གུད་ནས་འོངས་#ན་སྐལ་བ་དབང་ངོ་། །དགེ་སློང་སུམ་གཉིས་ཙམ་ནོར་ལག་ཏུ་ཐོབ་ལྷག་མ་འགོད་ཅིང་འཁོད་པ་ལ་དགེ་སློང་གཅིག་གུད་ནས་འོངས་ན་ཐམས་ཅད་སླར་བསྡུས་#ཏེ་བགོ་ཟིན་ནས་མ་ཡིན་ནོ། །ནོར་བགོས་ཟིན་པའི་འོག་ཏུ་འོངས་པའི་སྐལ་བ་མི་འཐོབ་པོ། །རྙེད་
[249b.3]པ་ཆུང་ཡང་འདི་#བཞིན་ནོ། །ཡོན་ཆུང་ངུ་ཞིག་རྙེད་ཀྱང་དགེ་སློང་ཕྱིས་འོངས་པ་དབང་ངོ་། །ཐོབ་པ་བྱེད་པར་གཏོགས་པ་སོང་ཡང་མིའི་#རིགས་པ་མ་ཡིན་ནོ། །ཡོན་བདག་གིས་རྟག་ཏུ་དགེ་སློང་སོ་སོར་ཐང་བཅད་དེ་འབུལ་བ་ལས་དགེ་སློང་ཚུལ་བསྲུངས་པ་ཞིག་གུད་དུ་སོང་བར་
[249b.4]གྱུར་ནའང་དེའི་སྐལ་བ་ཐང་བཞིན་དུ་དབང་ངོ་། །དེ་བས་ན་འགྲོ་ན་ལོངས་ཤིག་#ཅེས་བསྒོའོ། །མདོ་ལྟག་མ་ལྟར་སྐལ་བ་དབང་བ་ལས་གུད་དུ་འགྲོ་ནའང་བདག་མི་འདོད་དེ་དགེ་འདུན་ལ་ཕུལ་ཀྱང་ཉེས་མེད། འདོད་ནའང་མཁན་པོ་དང་#གྲོགས་པོ་ལ་ལེན་པར་བཅོལ་ཏེ་ཞོག་ཤིག །དམ་#
[249b.5]བཅས་པ་ལས་མ་བླངས་ནའང་སྦྱིན་དུ་གཞུག# །མདོ་ལྟག་མ་ལྟར་ནོར་ལེན་དུ་བཅོལ་བ་ལས་ཁས་བླངས་པ་ལས་ཕྱིས་མ་བླངས་ན་སྐལ་བ་ཅི་དབང་བའམ་སྐྱིན་#པ་དེ་ལ་དབབ་#པོ། །དོང་ཙེ་ལྔ་ཡན་ཆད་ཐོབ་པ་ཆུང་ངུ་ལས་སོ། །མདོ་ལྟག་མ་ལྟར་སྐྱིན་#པ་བླང་པ་ནི་པ་ན་#ལྔ་ཡན་ཆད་
[249b.6]ཀྱི་རིན་ནི་བླང་གི་ལྔ་ལས་ཉུང་བ་མན་ཆད་ཀྱི་རིན་ནི་མི་ཅོག་#གོ། །མ་སྨྲས་པར་མི་བླང་། དགེ་སློང་གྲོགས་ཀྱིས་ལོང་ཤིག་མ་སྨྲས་པར་མི་བླང་མཁན་པོ་དང་སློབ་དཔོན་གྱིས་#བླང་། མཁན་པོ་དང་སློབ་དཔོན་གྱིས་ནི་སློབ་མའི་ཡོན་སྐལ་ལོང་ཤིག་ཅེས་མ་བསྒོའང་བླང་། སྙིང་
[249b.7]གཅུགས་པའི་གནས་ཀྱི་#ཕྱིར་ཀྱང་ངོ་། །གྲོགས་པོ་མཛའ་བོ་དང་མཁན་པོ་དང་སློབ་དཔོན་གྱི་ནི་སྐལ་པ་ལོང་ཤིག་པར་མ་བསྒོ་བར་བླངས་ཀྱང་ཉེས་མེད་དོ། །བདག་གི་ཕྱོགས་མ་ཡིན་པའི་ཕྱིར་མ་ཡིན་ནོ། །མཁན་པོའང་རུང་སློབ་མའང་རུང་མི་དགེ་བ་དང་ལོག་པ་ལ་བལྟས་
[250a]
[250a.1]པའི་སྐལ་བ་མི་མནོད་དོ། །མལ་སྟན་ཀྱང་དེ་བཞིན་དུའོ། །མཁན་པོ་སློབ་དཔོན་གྱི་#མལ་སྟན་མ་བསྒོ་བར་བླངས་ཀྱང་ཉེས་མེད། སློབ་དཔོན་དང་མཛའ་བོའང་དེ་བཞིན་ནོ། །ཟས་ཀྱང་ངོ་། །མཁན་པོ་དང་སློབ་དཔོན་དང་མཛའ་བོའི་ཟན་སྐལ་མནོད་ཀྱང་
[250a.2]ཉེས་མེད་དོ། །གཞན་གྱི་ཕྱིར་ལེན་ན་ཕ་རོལ་པོ་ཆུད་པར་བྱའོ། །མཁན་པོ་དང་སློབ་དཔོན་དང་མཛའ་བོའི་ཡོན་སྐལ་དང་མལ་ཆ་དང་ཟས་ནོད་པའི་ཚེ་གཞན་ལ་ཤེས་པར་དཔང་བཙུགས་#ཏེ་མནོད་དོ། །མི་འཐོབ་པ་ལས་གཏོགས་ཞེས་མ་ཡིན་ནོ། །དགེ་འདུན་གྱི་ནང་དུ་མ་གཏོགས་
[250a.3]ཤིང་ཟན་སྐལ་མི་ཐོབ་#པར་འཐོབ་པོ་ཞེས་ཟེར་ཞིང་མནོད་ན་ཉེས་བྱས། ཟ་བའི་ཚེ་སྦོམ་པོ། དྲིས་པ་#རིན་ཐང་ཚང་ལ་རྐུ་སེམས་དང་ལྡན་ན་ཕམ་མོ། །རིགས་པ་ནི་གཅིག་པ་#ལ་འཐོབ་པ་རབ་ཏུ་མང་ཡང་མ་བཙུད་པའི་ཕྱིར་མ་ཡིན་ནོ། །གཙུག་ལག་ཁང་གཅིག་ན་དགེ་སློང་གཅིག་པུ་
[250a.4]འདུག་པ་ལས་ཡོན་བདག་དད་པས་ཡོན་མང་ཞིག་#ཕུལ་ན་དགེ་སློང་གཅིག་པུ་དེས་ཁྱེར་ཡང་ཉེས་མེད། མི་རིགས་པ་ནི་ཆོས་མ་ཡིན་པའི་སྐྱབས་སུ་ལྟུང་#སྟེ་བྱེ་བ་དགེ་འདུན་གྱིས་#འཐོབ་པ་ལས་སོ། །དགེ་སློང་སེམས་ལོག་པ་ལ་བལྟས་ཤིང་ཕྱོགས་ཏེ། ཚུལ་དགེ་བ་འདྲ་བར་བསྲུང་
[250a.5]ཞིང་འདུག་པ་ནི་དགེ་འདུན་གྱི་ཡོན་ལས་མི་འཐོབ་བོ། །རིང་དུ་གནས་ན་དེའི་ཚེ་གནས་ཐོབ་#ལའོ། །དགེ་སློང་ཚུལ་དུ་ཞུགས་པ་ནི་ཚུལ་དྲལ་#ཀྱང་ཞག་བཞི་བཅུ་རྩ་ལྔ་ཕན་ཆད་ཅིག་ལོན་ན་ཡོན་སྐལ་འཐོབ་བོ། །དྲིའམ་ལོག་གམ་ཤི་ཡང་ངོ་། །ཚུལ་དུ་ཞུགས་པ་ལ་ཁྲིམས་ཕུལ་ཡང་རུང་
[250a.6]ཁྲིམས་ཕུལ་བ་ལས་སླར་བྱིག་གཤུར་ཞུགས་ཀྱང་རུང་#ཤི་སྟེ་ནོར་སྐལ་བྱིན་ཅིག་ཅེས་ཁས་#ཆེམས་བཞག་ཀྱང་རུང་སྟེ་ཚུལ་ཞག་བཞི་བཅུ་#ལྔ་བསྲུངས་ན་སྐལ་བ་#འཐོབ་བོ། །འཐབ་#པ་ཇི་ལྟར་བསྔོས་པའི་ཚུལ་བཞིན་དུའོ། །ཡོན་བདག་གིས་གཙུག་ལག་ཁང་དང་དགེ་འདུན་ལ་སོགས་པ་
[250a.7]མིང་གིས་སོ་སོར་བསྔོས་ཏེ་ཕུལ་ན་བསྔོས་པ་བཞིན་དུ་གཞི་གཞན་དུ་#མི་སྤྱོད་དོ། །འཐོབ་པ་ཡང་ངོ་། །དགེ་འདུན་གྲངས་ལས་མ་གཏོགས་པར་གུད་ནས་འོངས་པ་ཞིག་ཡོད་ན་གསོལ་ཐང་དང་ཟན་ཐང་བཅད་དེ་ཕུལ་བ་ལས་ཁོང་ཐོག་ཏུ་དད་པ་བྱིན་ནའང་ཉེས་མེད། སློང་བའི་གྲོང་བསྒོས་
[250b]
[250b.1]ཀྱང་ཉེས་མེད་དོ། །རྒྱས་པར་འགྲུབ་#པ་ཡང་ངོ་། །མཚམས་གཅིག་གི་ནང་ན་དགེ་འདུན་མང་ཞིང་གནས་པ་ལས་ཁ་ཅིག་ཆོས་ལོག་པ་ལ་ཕྱོགས་པས་གོང་སྡེ་#གཉིས་སུ་བཅད་དེ་སོ་སོར་བསོད་སྙོམས་དང་ཡོན་ལེན་པར་བསྔོས་པ་ལས་ཆོས་མ་ཡིན་པ་ལ་ཕྱོགས་པའི་གྲོང་ནས་སྤྱིར་ཡོན་
[250b.2]འབུལ་དུ་འོངས་ནས་#ཆོས་མ་ཡིན་པ་ལ་ཕྱོགས་#དབང་ཆོས་ལ་ཕྱོགས་པའང་དེ་དང་འདྲ། དགེ་འདུན་གྱི་ཕྱིར་ཆད་པ་#ལས་ཀྱི་མཚམས་ཀྱིས་#གཅོད་དོ། །དེ་བཞིན་དུ་འདིར་གཅིག་པ་ལ་སོགས་པའོ། །གཙུག་ལག་ཁང་གཅིག་གི་ནང་ན་དགེ་སློང་མང་ཞིག་གནས་གནས་པ་ལས་གཞན་
[250b.3]ཐམས་ཅད་གཙུག་ལག་ཁང་བཏང་སྟེ་ཡན་མན་དུ་འདོང་པའི་འོག་ཏུ་གཙུག་ལག་ཁང་དེར་དགེ་འདུན་སྤྱིར་ཡོན་ཞིག་ཕུལ་ན་གཙུག་ལག་ཁང་དེ་ན་གནས་པའི་དགེ་སློང་དེ་སུ་ཡོད་པ་དབང་ངོ་། །ཆོས་ཀྱི་རྙེད་#པ་དེའི་སྨྲ་བ་དག་གི་སྐལ་བ་ཡང་ངོ་། །དྷརྨ་ལ་ཡོན་ཞིག་ཕུལ་ན་དྷརྨ་ཀློག་
[250b.4]ཀློག་པའི་དགེ་སློང་དབང་ངོ་། །འདིའི་མཐའ་ནི་ཞལ་ནས་གསུངས་པའི་ཚིགས་སུ་བཅད་པ་གཅིག་འཛིན་པའོ། །ལྟག་མ་ལྟར་དྷརྨ་ཀློག་ཀློག་པའི་ཡོན་དབང་བའི་དགེ་སློང་ནི་ཞལ་ནས་གསུངས་པའི་ཚིགས་སུ་བཅད་པ་གཅིག་གི་ཁ་ཐོན་དུ་ཀློག་ཅིང་འཛིན་ནུས་པས་ཀྱང་དྷརྨ་
[250b.5]ལ་ཕུལ་བའི་ཡོན་བླངས་ཀྱང་ཉེས་མེད་དོ། །ཤི་བའི་ཡོ་བྱད་ལ་མི་རིགས་པ་ནི་མཚན་ཐ་དད་པ་དང་གཞན་འགོད་པའོ། །མཚམས་གཅིག་གི་ནང་གི་དགེ་འདུན་ལས་དགེ་སློང་གཅིག་#ཤི་ན་དེའི་ཡོ་བྱད་དང་ནོར་མཚམས་ཐ་དད་པའི་#དགེ་སློང་མ་དང་དེ་བ་དཏྟའི་སྡེ་ལྟ་བུ་དང་དེ་རྣམས་ནི་
[250b.6]མི་དབང་གི་#མཚམས་གཅིག་གི་དགེ་འདུན་ཉི་ཚེ་དབང་ངོ་། །སྤངས་པ་ཡང་དེ་བཞིན་ནོ། །ལྟག་མའི་ལྟར་དགེ་སློང་ཤི་བའི་ནོར་ལས་མཚམས་གཅིག་གི་ནང་ནས་དགེ་སློང་འགའ་ཞིག་བསྐྲད་ན་དེས་ཀྱང་ཤི་བའི་ནོར་ལ་མི་དབང་ངོ་། །མི་འཁོར་ཀྱང་ངོ་། །མཚན་མ་ལས་སེམས་
[250b.7]མ་ལོག་ཀྱང་ངོ་#། །མཚམས་གཅིག་གི་#ནང་ན་དགེ་སློང་གཉིས་སམ་གསུམ་ཞིག་འཁོད་འཁོད་པ་ལས་ཀུན་ཤི་སྟེ་མེད་ན་དགེ་སློང་གཅིག་ཅིག་#ལུས་ཤིང་བསྣམས་ཀུན་གྱི་ནོར་མ་ཤི་#དགེ་སློང་མ་ཤི་བ་གཅིག་པུ་དེ་དབང་ངོ་། །ཟད་པར་ཤི་ན་གཙུག་ལག་ཁང་དེའི་ཉེ་འཁོར་ན་དགེ་
[251a]
[251a.1]སློང་སྤངས་#པ་འབའ་ཞིག་འདུག་པ་དེའི་ཡིད་ལ་སྔ་མའི་མཚན་མ་བཏང་ན་དབང་ངོ་། །མཚན་མ་མ་བཏང་ན་དེའི་ཉེ་འཁོར་ནའང་དགེ་སློང་མ་སུ་ཡོད་པ་དབང་ངོ་། །དེའི་བླང་བ་ཡོད་པ་ལ་ནི་ཐ་དད་པ་མ་ཡིན་ནོ། །སྤངས་པའི་དགེ་སློང་ཞིག་ཤི་ན་དེའི་ཡོ་བྱད་དང་
[251a.2]ནོར་ནི་དགེ་འདུན་དབང་ངོ་། །དགེ་འདུན་དེའི་ནང་ན་ཆད་པ་གཞན་ཞིག་ཡོད་ན་དེས་ནི་མི་འཐོབ་བོ། །བྱེ་བ་དང་ནི་ཐ་དད་དོ། །དགེ་འདུན་ཞིག་ལ་#དགེ་མི་དགེ་སྡེ་གཉིས་སུ་བཅད་དེའི་ནང་ནས་འགའ་ཞིག་དགེ་བ་ལ་ཕྱོགས་པ་ལས་ཤི་ན་དགེ་བའི་དགེ་འདུན་དབང་ངོ་། །མི་དགེ་བ་ཤི་
[251a.3]ན་མི་དགེ་བའི་དགེ་འདུན་དབང་ངོ་། །རབ་ཏུ་བྱུང་བ་ཚངས་པ་མཚུངས་པར་སྤྱོད་པ་ལས་གཞན་མི་དབང་ངོ་། །དགེ་སློང་གི་རབ་ཏུ་བྱུང་བའི་ནང་ནས་འགའ་ཞིག་ཤི་ན་དེའི་ནོར་དང་ཡོ་བྱད་མུར་འདུག་དང་རྒྱལ་པོ་མ་གཏོགས་ཏེ་དགེ་སློང་གི་དགེ་འདུན་དབང་ངོ་། །གསོལ་བས་#བསྔོས་
[251a.4]ཏེ་ཐོབ་པ་ལ་མ་ཡིན་ནོ། །དགེ་སློང་ཤི་བའི་ནོར་ལ་#དགེ་འདུན་གྱི་གསོལ་བ་དང་ཞུ་བའི་ལས་ཀྱི་#སྔགས་ཀྱིས་རྟོག་པ་ལས་དགེ་སློང་འགའ་ཞིག་མཚམས་ཀྱི་ཕྱི་རོལ་དུ་སོང་ན་མི་དབང་ངོ་། །དགེ་འདུན་གྱི་ལས་ཤིག་ལ་སོང་ན་བརྟག་པ་མ་སླེབས་ཀྱང་དབང་ངོ་། །གསོལ་བ་དང་ཞུ་
[251a.5]བའི་ལས་དགེ་སློང་འགྲོན་#པོས་ཀྱང་དབང་ངོ་། །ཐོག་མ་དང་ཐ་མ་ཡང་ངོ་། །ཐོག་མ་དང་ཐ་མ་ཞེས་བྱ་བ་ནི་#མདོ་འོག་ནས་འཆད་པ་ཡིན་ནོ། །དེ་ལས་འགའ་ཙམ་དགེ་འདུན་ལས་རྒན་པོ་དང་གསར་བུ་བྱིན་ནའོ་ཞེས་དེར་གསུངས་སོ། །དགེ་སློང་ཤི་བའི་ནོར་ལས་གནས་བརྟན་གཅིག་
[251a.6]དང་ཙེ་ལུ་ཐ་མ་ན་འདུག་པ་གཅིག་དང་གཉིས་ལ་སྨན་ཏམ་#ནོར་ཆུང་ཤས་ཡན་ཆད་ཅིའང་རུང་སྟེ་སྣ་རེ་ཞིག་བྱིན་ན་མཚམས་དེས་ཆོད་པས་ན་ཕྱི་ནས་འོང་བ་#མི་དབང་ངོ་། །གང་ནས་བསྔོ་བ་ཡོད་པ་དེའི་མཚམས་ཀྱི་ནང་དུ་བསྔོས་པའོ། །དགེ་སློང་གཅིག་ཅིག་གི་ནོར་གཙུག་ལག་ཁང་
[251a.7]གཞན་ཞིག་ན་གཏམས་ཏེ་བཞག་པ་ལས་དགེ་སློང་དེ་ཤི་བར་གྱུར་ན་དགེ་སློང་དེ་གནས་#གནས་པའི་དགེ་སློང་མི་དབང་གི་ནོར་གང་ན་གཞག་གཞག་པའི་དགེ་འདུན་གྱིས་གསོལ་བ་དང་ཞུ་བའི་ལས་ཀྱིས་བརྟགས་ན་གོས་འདུག་འདུག་#པའི་དགེ་འདུན་དེ་རྣམས་དབང་ངོ་། །འདི་#ཤི་བའི་
[251b]
[251b.1]གནས་སུ་ཞེས་པའི་ཕྱིར་མ་ཡིན་ནོ། །ལྟག་མ་ལྟར་དགེ་སློང་ཤི་བའི་ནོར་དགེ་འདུན་གྲོགས་པོ་ན་རེ་ནོར་བཞག་པའི་མཚམས་མི་བརྩན་#གྱི་དགེ་སློང་ཉིད་ངེད་ཀྱི་མཚམས་སུ་ཤི་བ་ཡིན་གྱིས་ནོར་ངེད་དབང་གིས་བྱིན་ཅིག་ཅེས་ཟེར་ཞིང་ལེན་དུ་མི་དབང་ངོ་། །མཚམས་ཀྱི་བར་ན་འདུག་པ་ལུས་
[251b.2]ལ་ཆགས་པའམ་གཞན་ཡང་ཇི་སྙེད་དུ་ཆུད་པ་དེ་གཏོགས་སོ། །གཙུག་ལག་ཁང་དུ་མ་ཞིག་གི་བར་ན་#དགེ་སློང་གཅིག་ཤི་ན་གཙུག་ལག་ཁང་དང་ཉེ་བའི་དགེ་འདུན་དགེ་སློང་ཤི་བ་དེའི་ནོར་དབང་ངོ་། །ཉེ་རིང་མེད་ན་ལུས་གང་ནི་མགོ་གང་ལོགས་སུ་ལྟ་བའི་དགེ་འདུན་དབང་ངོ་། །ལུས་
[251b.3]དང་བྲལ་བར་འདུག་པའི་ནོར་ནི་རོ་ནས་གཙུག་ལག་ཁང་གི་ཕྱོགས་ན་འདུག་པའི་དགེ་འདུན་དེ་དབང་ངོ་། །གཏམས་པ་ལ་ན་དེའི་ཡོ་བྱད་གང་ནའང་རུང་སྟེ་དེར་ཆུད་དོ། །དགེ་སློང་ཤི་བའི་ནོར་ཁྱིམ་པ་ལ་གཏམས་པ་ཞིག་ཡོད་ན་ཁྱིམ་པ་དེ་དང་གང་གི་དགེ་འདུན་དང་ཕྲད་ཅིང་ཟིན་པ་དེའི་
[251b.4]དགེ་སློང་དབང་བ་ལའང་བྱ། ཁྱིམ་པ་དེ་དང་དགེ་འདུན་#དུ་ཉེ་བའི་དགེ་འདུན་དབང་པ་ལའང་བྱ། གཏམས་པས་དངོས་པོ་གཞན་དུ་གཞག་པ་བསྔོའོ། །དགེ་སློང་ཤི་བའི་རྫས་ཁྱིམ་པ་ལ་གཏམས་པ་ལས་ཁྱིམ་པ་དེ་ལྷ་ཁང་དུ་འོངས་ཀྱང་རུང་བཀུག་ཀྱང་རུང་སྟེ་མངོན་སུམ་དུ་འཕྲད་#དེ་
[251b.5]བསྒོམ་ན་ནོར་བགོ་བའི་སྔག་#བྱས་པ་ཡིན་ཏེ་དགེ་འདུན་གཞན་མི་དབང་ངོ་། །བསྐུར་བ་ལས་བྱིན་པས་མ་སྤངས་#ན་དེའི་ཡིན་ནོ། །དགེ་སློང་གཅིག་ལ་ནོར་ཞིག་བསྐུར་པ་ལས་ནོར་འོངས་ཏེ་མི་འདོད་ཅེས་མ་བྱས་པར་དགེ་སློང་དེ་ཤི་ན་ནོར་དེ་ཤི་བའི་ཕྱོགས་ཀྱི་དགེ་འདུན་དབང་ངོ་། །སྤངས་
[251b.6]ན་བསྐུར་བའི་འོ། །མདོ་ལྟག་མ་ལྟར་ནོར་#བསྐུར་ཏེ་འོངས་པ་ལས་མི་འདོད་ཅེས་བྱ་བའི་#འོག་ཏུ་ཤི་ན་ཐོག་མ་བསྐུར་བསྐུར་བའི་#དགེ་སློང་དེ་དབང་ངོ་། །དེས་སྤངས་#ཀྱང་ངོ་། །མདོ་ལྟག་མ་ལྟར་མི་འདོད་ཅེས་བྱས་ཏེ་སླར་བསྐུར་བ་ལས་ཐོག་མ་བསྐུར་བསྐུར་བའི་#དགེ་སློང་དེའང་མི་འདོད་ཅེས་
[251b.7]ཟེར་ན་དེ་བརྩན་#ཏེ་དགེ་སློང་དེ་དབང་ངོ་། །ཕྱི་རོལ་ལ་མཚམས་ཀྱི་ནང་དུ་འདུ་ཤེས་ཏེ་གཅིག་པོས་བསྔོས་ཏེ་མི་སྐྱེའོ། །དགེ་སློང་ཤི་བའི་ནོར་ལ་འགོད་པ་ལ་མཚམས་ཀྱི་ནང་དེ་#དགེ་སློང་ཀུན་ལ་དད་པ་མ་དྲིས་ཤིང་མ་བསྡུས་པར་དགེ་སློང་ཁ་ཅིག་གིས་ཁྱད་པར་བགོ་བའི་སྔགས་བྱས་པ་
[252a]
[252a.1]དང་མཚམས་ཀྱི་ཕྱི་རོལ་ཏུ་བགོ་བའི་#སྔགས་བྱས་པར་མི་ཆུད་དེ་མི་རུང་ངོ་། །དབྱུང་བ་དང་ནན་ཏན་དང་ཆོས་གོས་བསྟན་པ་དང་སྦྱིན་པའི་གཤེགས་པ་མ་བྱས་པར་མི་བསྔོའོ། །དགེ་སློང་ཤི་བའི་རོ་#སྒོར་མ་ཕྱུང་ངམ་མ་བསྲེགས་སམ་མ་སྦས་སམ་ཆུར་མ་
[252a.2]བསྐུར་བའི་ཤི་བའི་ནོར་མི་བགོ །ཤི་བའི་རོ་སྦས་ཟིན་ནས་བགོ་བའི་སྔགས་བྱས་ཏེ་གདོད་ཤི་བའི་ནོར་བགོའོ། །ལྷུང་བཟེད་དང་ཆོས་གོས་ཁྱིམ་གནས་ཀྱི་ཁྱིམ་དུ་ན་ཁྱིམ་བདག་གང་#གིས་བྱིན་པ་དབང་ངོ་། །ལྷུང་བཟེད་དང་ཆོས་གོས་ཁྱིམ་པ་ལ་གཏམས་པ་ལས་དགེ་སློང་
[252a.3]ཤི་སྟེ་ཁྱིམ་པ་དེས་ཁྱེར་ཏེ་འོངས་ན་#དགེ་སློང་སུ་དང་འཕྲད་#པ་བླངས་ཏེ་ཁྱེར་ཡང་ཉེས་མེད་དོ། །གཏམས་ཤིང་འདུག་པ་ཐོས་ན་#བདག་གིས་བླངས་ཏེ་ཁྱེར་ཡང་ཉེས་མེད་དོ། །དེ་སྟེ་རིགས་ནའོ། །མདོ་ལྟག་མ་ལྟར་ཁྱེར་ཀྱང་#ཉེས་མེད་པ་ནི་དགེ་སློང་མ་དང་ཆད་པ་ཡོད་པའི་དགེ་
[252a.4]སློང་ནི་མི་དབང་སྟེ་བླང་བར་མི་རིགས་སོ། །ཕོངས་ཏེ་དེས་སོ། །མདོ་ལྟག་མ་ལྟར་བླངས་ཀྱང་ཉེས་མེད་པ་ནི་དགེ་སློང་ཕོངས་ཤིང་མི་བདོག་པས་བླངས་ཤིང་ཁྱེར་ཡང་ཉེས་མེད་དོ། །མི་སྟེར་བ་ལ་བླངས་པས་སོ། །དགེ་སློང་ཤི་བའི་ནོར་ཁྱིམ་པ་ལ་གཏམས་ཤིང་འདུག་པ་ལས་
[252a.5]དགེ་སློང་ཕོངས་པས་#བླངས་ཏེ་བྱིན་ན་ནི་ཉེས་མེད་དོ། །མི་སྟེར་བཞིན་དུ་མཐུས་བླངས་ན་ཉེས་བྱས། རིམ་གྱིས་#ན་ཐོག་མའི་འོ། །ཤི་བའི་ནོར་གཏམས་ཤིང་འདུག་པ་ལེན་དུ་དབང་བ་དགེ་སློང་མ་ཞིག་ལེན་དུ་འོངས་ཏེ་ཁ་འདོམ་ན་ཁ་གང་སྔ་བ་དབང་ངོ་། །མེད་དམ་མ་བསྔོས་པར་བོར་ན་#སོང་བའི་འོ། །དགེ་
[252a.6]སློང་ཤི་བའི་ནོར་ཁྱིམ་པ་ལ་གཏམས་ཤིང་འདུག་པ་ཁྱིམ་པས་བོར་ཞིང་འདུག་པ་ལ་དགེ་སློང་གིས་མཐོང་ན་བདག་ཕོངས་#ན་བདག་གིས་#ཁྱེར་ཅིག །མ་ཕོངས་ན་མ་ལེན་ཅིག །དགེ་འདུན་སྤྱིར་དབུལ་བར་བསམས་ཏེ་བླངས་པ་ནི་ཉེས་མེད་དོ། །དེ་བཞིན་རིམས་སུའོ། །མདོ་
[252a.7]ལྟག་མ་ལྟར་དགེ་སློང་ཤི་བའི་ནོར་ལ་དགེ་སློང་ཕོངས་པ་མང་ཞིང་འདོད་དེ་ལེན་ན་གང་མགྱོགས་པ་དབང་ངོ་། །ནོར་ཆགས་པར་གྱུར་ན་དེ་ལ་བཏང་བ་ཤི་བའི་ཡོ་བྱད་ལས་དེའི་ཚད་དུ་སྦྱིན། དགེ་སློང་ཤི་བ་དེ་ལ་གཞན་གྱི་བུ་ལོན་ཆགས་པ་ཞིག་ཡོད་ན་ཤི་བའི་ནོར་ལས་ཅི་ཆགས་པ་བྱིན་
[252b]
[252b.1]ལ་ལྷག་མ་ལས་བགོ །བགོས་ཀྱང་ངོ་། །ཤི་བའི་ནོར་བགོས་ཟིན་པའི་འོག་ཏུ་ཤི་བ་ལ་བུ་ལོན་ཆགས་ཏེ་དེད་#དུ་འོངས་ན་ཡང་བགོས་པ་ཀུན་སླར་བསྡུས་ཏེ་ཅི་ཆགས་པ་སྦྱིན་ནོ། །གང་དེ་དང་ལྷན་ཅིག་ཏུ་འཐམས་པ་དེ་ལ་སྦྱིན་ན་མ་བླང་། དགེ་སློང་ཤི་བ་དེ་དང་ཁྱིམ་པ་ཞིག་ཏུ་འཐམས་#ཏེ་ཁྱིམ་
[252b.2]པའི་ནོར་ནི་སྔར་བླངས་ཀྱི་རིན་མ་བྱིན་པ་ཞིག་ཡོད་ནའང་འཐམས་པའི་ཚིག་བཞིན་དུ་རིན་བཅལ་ཞིང་སྦྱིན་ནོ། །རིན་བཅལ་དུ་མེད་ནའང་ཁོའི་ནོར་དངོས་སླར་སྦྱིན་ནོ། །དེས་ནི་མ་ཡིན་ནོ། །དགེ་སློང་ཤི་བ་ད་#ལས་ཤིག་བྱེད་དུ་བཅུག་སྟེ་སླས་སྦྱིན་པར་བྱས་པ་ཞིག་ཡོད་ནའང་ཤི་བ་དང་
[252b.3]འཐམས་པ་བཞིན་དུ་གླ་སྦྱིན་ནོར་དངོས་ཀྱང་བླང་ངོ་། །འདི་ཚངས་པ་མཚུངས་པར་སྤྱོད་པ་ལ་ཆགས་#པར་མི་འགྱུར#། དགེ་སློང་ཤི་བ་ལ་གཞན་གྱི་བུ་ལོན་ཞིག་ཆགས་ཏེ་ཤི་བའི་ནོར་ཀུན་བཅལ་#ཀྱང་མ་འཁོར་#བ་ནི་མ་འཁོར་#དུ་ཟད་ཚངས་པར་#བྱིན་ཀྱང་ཉེས་མེད་དོ། །དཀོན་མཆོག་
[252b.4]གི་བླངས་ཏེ་ཡོད་ན་དེ་ཇི་རྙེད་#པ་དེ་རྙེད་ལས་སར་#པ་ལས་བསྙམས་ཏེ་བགོ །དགེ་སློང་ཤི་བ་དེ་ལ་གཞན་ཞིག་གིས་ཟོང་ཕོག་སྟེ་ལས་བྱེད་དུ་བཅུག་པ་ལས་མ་བྱས་སམ་རྐྱེན་ཆད་དུ་ལུས་ན་ཡང་ཤི་བའི་ནོར་ལས་ཅི་ཆོག་པ་སྤངས་ཏེ་གཞག་པ་ལ་ལྷག་མ་བགོ །ནད་པའི་གཡོག་དང་
[252b.5]བཅས་ན་དེ་འཐོབ་པའི་ཡོ་བྱད་དྲུག་ལ་མི་བསྔོ། །དགེ་སློང་ཤི་བའི་ནད་གཡོག་བྱེད་བྱེད་པ་ནི་ཤི་བའི་#ནོར་བགོ་བའི་སྐལ་བ་ལ་#མ་གཏོགས་པར་ཆོས་གོས་གསུམ་དང་ལྷུང་བཟེད་དང་ཆུ་ཚགས་དང་གདིང་བ་དྲུག་དབང་ངོ་། །རབ་དང་འབྲིང་དང་མཐའ་མར་བཅས་པའོ། །དགེ་སློང་ཤི་
[252b.6]བ་#དེ་ལ་ཆོས་གོས་དང་ལྷུང་བཟེད་དང་གདིང་བ་མང་པོ་ཞིག་ཡོད་ན་ཐམས་ཅད་བཟང་པོ་ལས་མི་དབང་སྟེ་བཟང་ངན་སྤེལ་ལ་ཕམ་རྒྱལ་མེད་པར་དྲུག་སྦྱིན་ནོ། །དུ་མ་ན་དེའི་སྤྱིའོ། །ནད་གཡོག་མང་པོ་ཞིག་ཡོད་ནའང་གྲངས་མང་དུ་ལྷག་པར་མི་དབང་གི་དྲུག་ལས་སྤྱིར་བགོའོ། །
[252b.7]ནད་པ་ཤི་ནས་དེའི་ཕྱིར་སོང་ན་སྦྱིན། ནད་པ་ཤི་བའི་ཚེ་ནད་གཡོག་རང་དོན་ལ་མཚམས་ཀྱི་ཕྱི་རོལ་དུ་འཕྱན་དུ་སོང་ན་ཡོ་བྱད་དྲུག་དང་ཤི་བའི་ནོར་སྐལ་ལ་མི་དབང་ངོ་། །ནད་པའི་དོན་ལ་སོང་བ་ནི་དབང་ངོ་། །འདི་ལ་ཤི་བའི་ནོར་མི་རིགས་སོ། །དེ་ནད་གཡོག་དགེ་སློང་མ་དང་དགེ་
[253a]
[253a.1]སློང་ཆད་པ་བཅད་པ་ཞིག་བྱེད་#བྱེད་པ་ནི་ཡོ་བྱད་དྲུག་ལས་མི་དབང་ངོ་། །གཞན་ཚུལ་དུ་ཞུགས་པ་ལ་མ་#ཡིན་ནོ། །དགེ་སློང་གཙུག་ལག་ཁང་གཞན་དུ་ཚུལ་དུ་ཞུགས་པ་ཞིག་གིས་ནད་གཡོག་བྱས་ནའང་ཡོ་བྱད་དྲུག་དང་ཤི་བའི་ནོར་སྐལ་དབང་ངོ་། །འདི་
[253a.2]བསྙེན་པར་རྫོགས་པ་ཐམས་ཅད་ལའང་རིགས་སོ། །ནད་གཡོག་དགེ་སློང་ཞིག་བྱེད་བྱེད་ནའང་ཤི་བའི་ནོར་སྐལ་ལ་ཐང་དགེ་སློང་གི་#ཐང་བཞིན་དུ་དབང་། ཡོ་བྱད་དྲུག་ཀྱང་དབང་ངོ་། །ནད་པས་བྱིན་ཅིག་ཅེས་སྨྲས་པ་ལ་#ཕྲིན་ཇི་ལྟར་སྨྲས་པ་ལྟར་བྱའོ། །དགེ་སློང་ཤི་བ་དེས་ཁ་ཆེམས་
[253a.3]བཞག་སྟེ་ནོར་བྱིན་ཅིག་ཅེས་སྨྲས་པ་ཞིག་ཡོད་པ་ལས་ནད་གཡོག་ལ་སོགས་པས་མ་བྱིན་ན་ནོར་འགོད་པའི་ཚེ་སྨྲས་ལ་ཁ་ཆེམས་བཞིན་དུ་སོ་སོར་སྦྱིན་ནོ། །དབང་མེད་པ་ནི་ཤི་བ་ན་འདི་ལ་ཤི་བ་དག་གི་ནོར་སྒྲུབས་ཤིག་ཅེ་#ནའོ། །ནད་པའི་ཁ་ཆེམས་ལ་ང་ཤི་ན་མི་འདི་ནོར་འདི་
[253a.4]ཙམ་ཞིག་བྱིན་ཅིག་ཅེས་#ཟེར་བ་ནི་ཁ་ཆེམས་མི་བཙན་ཏེ་སྤྱིར་བགོའོ། །ཁ་ཆེམས་ལྟག་ནས་བྱུང་བ་ནི་མ་ཤིའང་སྦྱིན་པར་ཆད་པ་ལ་བྱ། འདི་ནི་ཤི་ན་གདོད་བྱིན་#གྱི་མ་ཤི་ན་མི་སྦྱིན་པར་བྱས་པ་ལ་བྱ། དབང་བ་ནི་ཁྱིམ་པའིའོ། །ཁྱིམ་པ་ཞིག་ཤི་བའི་ནོར་དགེ་འདུན་དང་དགེ་སློང་
[253a.5]ལ་ཕུལ་ཅིག་ཅེས་ཁ་ཆེམས་གཞག་པ་ནི་བླངས་ཀྱང་ཉེས་མེད་དོ། །ཕུལ་ནས་ཁྱིམ་པ་ཤི་ན་ཁྱེའུ་དང་ཆུང་མ་ནི་ཅི་བདེར་བྱ། ཁྱིམ་པས་ནད་པའི་ཁ་ཆེམས་ཀྱིས་སྐྱེས་པ་དང་བུད་མེད་ལ་སོགས་པ་མི་ཕུལ་བ་ནི་བཀོལ་#དུ་བཏང་ངོ་། །བ་ལང་དང་རྟ་དང་རྔ་མོ་དང་བོང་བུ་དང་དྲེའུ་དང་
[253a.6]གོ་ཆ་དག་རྒྱལ་པོ་ལ་ཕུལ#། མིང་གིས་སྨོས་པ་འདི་རྣམས་ཡོན་དུ་ཕུལ་བ་ནི་རྒྱལ་པོ་ལ་སྦྱིན་ནོ། །མཚོན་ཆ་ནི་མི་སྦྱིན་ནོ། །གསུམ་ལ་དབྱིག་དང་གསེར་དང་གཞན་དང་བྱས་པ་དང་མ་བྱས་པའོ། །རིན་པོ་ཆེ་དག་ཀྱང་ངོ་། །དབྱིག་དང་གསེར་དང་#དངུལ་ལ་སོགས་པ་རིན་པོ་ཆེ་ཕུལ་བ་
[253a.7]ནི་སུམ་ཆ་གཅིག་སངས་རྒྱས་ལ་དབུལ། སུམ་ཆ་གཅིག་ཆོས་ལ་དབུལ། སུམ་ཆ་གཅིག་དགེ་འདུན་ལ་དབུལ་ལོ། །རྒྱལ་པོ་མ་བྱིན་ན་ཕམ་པར་ཡང་འགྱུར་རོ། །འོན་ཏེ་གཞན་ཡོད་དམ་དེའི་ཆ་ལས་ལྷག་ཀྱང་ངམ་དེ་སྟེ་མ་ཡིན་ཀྱང་དེ་བཞིན་དུ་སངས་རྒྱས་ལ་ནི་མུ་ཏིག་དག་གོ། །
[253b]
[253b.1]ཁྱིམ་པས་ནོར་#ཕུལ་བ་དེ་ལ་ནོར་གཞན་དང་མུ་ཏིག་འདྲེས་སམ་མུ་ཏིག་འབའ་ཞིག་ཡོད་ཀྱང་རུང་སྟེ་རིན་ཐང་བརྩིས་#ཏེ་མུ་ཏིག་རྣམས་ནི་སངས་རྒྱས་ལ་དབུལ་ལོ། །མ་ཕུལ་ན་སྦོམ་པོར་ཀྱང་འགྱུར་རོ། །ཚོན་ཆེན་པོ་ཡང་ངོ་། །ཚོན་ཆེན་པོ་བརྒྱད་དུ་གཏོགས་པ་ཞིག་ཕུལ་
[253b.2]ནའང་དགེ་སློང་གིས་སྤྱད་དུ་མི་རུང་བའི་ཕྱིར་སངས་རྒྱས་ལ་དབུལ་ལོ། །བཏགས་ཏེ་དྲི་#གཙང་ཁང་སྐྱང་ནུལ་བྱུག །སངས་རྒྱས་ལ་མུ་ཏིག་དང་ཚོན་ཆེན་པོ་ཕུལ་ན་བསྲེས་ཏེ་བཏགས་ལ་སངས་རྒྱས་ཀྱི་དྲི་གཙང་ཁང་གི་རི་མོ་དང་སྐྱང་ནུལ་དུ་བྱུག །དེ་ལས་གཞན་སངས་རྒྱས་ཀྱི་ནི་
[253b.3]གཟུགས་དང་དྲི་གཙང་ཁང་དང་མཆོད་རྟེན་གྱི་ཡོ་བྱད་དུ་བསྒོ#། །ནོར་བུ་རིན་པོ་ཆེ་ལ་སོགས་པ་ནི་སངས་རྒྱས་#ཀྱི་སྐུ་གཟུགས་ཀྱི་རྒྱན་ནམ་#བཙོངས་ལ་གཟུགས་དང་མཆོད་རྟེན་དུ་བརྩིག# །ཆོས་ཀྱི་ནི་སངས་རྒྱས་ཀྱི་ཚིག་བྲི་བ་དང་སེང་གེའི་ཁྲིའོ། །ཆོས་ཀྱི་སྐལ་བར་ཕུལ་བ་རྣམས་ནི་
[253b.4]ཆོས་ཀྱི་ཡི་གེ་བྲི་བ་དང་ཡི་གེ་ཀླག་#པའི་ཁྲི་ལ་སོགས་པ་བྱ། ཐེག་པ་ནི་གཟུགས་ལའོ། །ཁྱོགས་དང་ཤིང་རྟ་ལ་སོགས་པ་ཕུལ་བའི་ཡུལ་བསྐོར་བའི་གཟུགས་བཞག་པའི་ཕྱིར་སྐུ་གཟུགས་ལ་དབུལ་ལོ། །རྒྱལ་མཚན་ལ་དེའི་འོད་མ་དང་ཡུ་བ་དག་དེ་ལ་རིགས་པའོ། །ཤིང་རིང་
[253b.5]པོ་དང་འོད་མ་ཕུལ་བ་ནི་འཕེན་#ཤིང་དང་རྒྱལ་མཚན་གྱི་ཡུ་བ་བྱའོ། །གཞན་དང་ལག་ཆ་དག་ནི་དགེ་འདུན་ལའོ། །ཤིང་ཐུང་ངུ་དང་ལག་ཆ་ལ་སོགས་པ་ནི་དགེ་འདུན་ལ་དབུལ་ཏེ་སྤྱི་ལྟར་སྤྱད་པའི་ཐབས་ནི་འོག་ནས་འཆད། འཁར་གསིལ་དང་ཁབ་དང་མཚོན་དུ་བྱས་ཏེ་དེ་དག་
[253b.6]བྲིམ་#ལྕགས་སམ། མཚོན་ཆ་ནི་ཁབ་དང་འཁར་གསིལ་དང་གྲི་ལ་སོགས་པ་བྱ་སྟེ་དགེ་འདུན་ལ་བྲིམ#། གཞན་དགེ་འདུན་གྱི་ནི་གཞག་པ་དང་མཆོད་རྟེན་#དང་བགོ་བ་ཅི་རིགས་པའོ#། །དགེ་འདུན་ལ་ཕུལ་བའི་ནོར་ལ་ཁ་ཅིག་ནི་གཞག་ཁ་ཅིག་ནི་སོ་སོར་བགོ །ཁ་ཅིག་ནི་མཆོད་
[253b.7]རྟེན་#དང་འདི་རྣམས་གསུམ་དུ་སྦྱར་ཏེ། གང་བཞག་ཅིང་བགོ་བ་ནི་འོག་ནས་འཆད། ཞིང་དང་ཁྱིམ་དང་ཚོང་དུས་དང་། མལ་སྟན་དང་མགར་པའི་དང་ལྕགས་ཀྱི་དང་སྐྲ་འདྲེག་གི་དང་། རྫ་མཁན་གྱི་དང་། ཤིང་མཁན་གྱི་དང་། རེ་ལྡེ་མཁན་དག་གི་ཡོ་བྱད་དང་བྲན་མོ་དང་
[254a]
[254a.1]ལས་བྱེད་པ་དང་། མི་ལྷག་མ་#དང་། བ་ལང་དང་། མ་ཧེ་དང་། ར་ལུག་དང་། སྨན་དང་། སངས་རྒྱས་ཀྱིས་#བསྟན་པའི་གླེགས་བམ་དང་། མིང་གིས་སྨོས་པ་འདི་རྣམས་ནི་དགེ་འདུན་གྱི་སྤྱིར་སྤྱད་ཅིང་བཀོལ་བ་ཡིན་པས་མི་བགོ་བར་གཞག་གོ། །
[254a.2]མྱུར་དུ་བྲིམ་#པར་མ་བསྒྲུབ་#པ་ནི་སྔ་མར་རིགས་སོ། །ཁྱིམ་པ་དེ་གུད་དུ་བུ་ལོན་ཆགས་ཏེ་#དཔང་རྒྱ་ཕུལ་ནས་དཔང་རྒྱ་འདི་དོས་ཤིག་ཅེས་ཟེར་ནའང་བླངས་ཏེ་བཞག་པ་ལ་བྱ། རས་ཡུག་ཆེན་དང་རེའུ་རས་དང་ལྷམ་བོལ་མེད་དང་། ལྷམ་སྒྲོ་གུ་ཅན་དང་། ཡུངས་མར་གྱི་
[254a.3]འབྲག་དང་། བུམ་བུ་དང་རིལ་བ་སྤྱི་ལུགས་དང་། མིང་གིས་སྨོས་པ་འདི་རྣམས་ནི་འཕྲལ་དུ་དགོས་ཏེ་སྤྱད་པ་ལ་#བྱ། གཞན་གྱི་གླེགས་བམ་དང་། མུར་འདུག་གི་ཡི་གེ་ཏར་ཀ་དང་བྱཱ་ཀ་ར་ཎ་#ལ་བྱ། ཡི་གེ་དང་། སྨན་དཔྱད་ཀྱི་ཡི་གེ་ལའང་བྱ་བུ་ལོན་འཕྲལ་དུ་ཁུགས་#པའི་དཔང་
[254a.4]རྒྱའང་#བྱ། ཁ་དོག་དག་ནི་གོས་བཙོས་པའི་ཚོན་རྩི་ལ་བྱ། གཉིས་སུའོ། །གསུམ་གྱིར་ནི་འབྲས་དང་ནས་དང་། ཏིལ་དང་བལ་སྲན་དང་དམ་པ་མ་ཡིན་པ་འབྲས་དག་ནི་ཟས་དང་སྐོམ་དུའོ། །མིང་གིས་སྨོས་པ་འདི་རྣམས་ནི་མཆོད་སྟོན་དུ་བྱ་ཞིང་སྤྱད་དོ། །གོས་ཀྱི་དངོས་པོའོ།། །།
[254a.5]ལེབ་ལེབ་པོ་དང་ལེབ་ལེབ་#པོའི་ཕྱེད་དུ་མཉམ་པར་བྱ། ཆོས་གོས་ཀྱི་ཚལ་བུ་རིང་ཐུང་དུ་འདུག་པ་ལ་#རིང་པོའི་ཕྱེད་ཀྱི་ཚད་དུ་ཐུང་ངུ་བྱའོ། །བཅལ་#བའི་ཕྱིར་ཆག་ཤིང་བཅང་། ཀ་ཤ་དྲུབ་པའི་ཚལ་བུ་བཅལ་#བའི་ཕྱིར་ཆག་ཤིང་བཅངས་ཀྱང་ཉེས་མེད་དོ#། །འདབ་
[254a.6]མའི་དངོས་པོ་ཡང་#ངོ་། །ཚལ་བུ་སྣོལ་མ་ཆུར་འགྲོ་བ་དང་ཞེང་དུ་འགྲོ་བ་དང་ཐ་མ་བསྐོར་#བ་ཞེང་ཚད་ཆེ་ཆུང་མ་ཁྱེར་བར་མཉམ་པར་བྱ། དེ་ཙམ་དུ་ཆག་ཤིང་བཅང་། ཚལ་བུའི་ཞེང་ཚད་ཀྱི་ཆག་ཤིང་ཡང་བཅང་། འདིའི་མཐའ་ནི་རབ་ཏུ་ཆེ་ན་སོར་བཞིའོ། །ཚལ་བུའི་སྣེ་སྣོལ་
[254a.7]དུ་འགྲོ་བ་དང་མཐའ་བསྐོར་བའི་ཞེང་ཚད་ནི་སོར་བཞིར་བྱའོ། །བྱ་རོག་གི་མཐོ་ཡང་ངོ་། །ཚལ་བུའི་ཞེང་ཚད་བྱ་རོག་གི་རྐང་པའི་ཚད་དུ་བྱས་ཀྱང་རུང་། ཆུང་ངུ་ནི་ཕྱེད་དང་གསུམ་པའམ་མཐེ་བོའི་#ངོས་སོ། །ཚལ་བུ་ཆུང་ངུ་ཕྱེད་དང་གསུམ་དང་ཚོན་གང་དུ་བྱས་ཀྱང་
[254b]
[254b.1]ཉེས་མེད་དེ་ཞེང་ཚད། ས་ལ་གོས་མི་གདིང་། ཆོས་གོས་འཚེམ་#བའི་ཚེ་གཞི་མེད་པར་མི་གདིང་། གདིང་བ་དེའི་ཕྱིར་བྱ། ཆོས་གོས་ས་ལ་མི་གཞག་པའི་ཕྱིར་གདིང་བ་བྱ། ཤིང་གིའམ་སྨྱིག་#མའི་ལས་གྲུ་བཞིར་རོ། །གདིང་བ་བྱ་བ་#ནི་ཤིང་ངམ་སྨྱིག་མ་ལས་གསེག་#བྱ། 
[254b.2]རེ་ལྡེ་དང་སྤར་ལས་#བྱས་ཀྱང་རུང་། བྱས་པ་བཅིངས་པའི་#ཕྱིར་སྲད་བུའི་སྐབས་ཀྱི་ཕྱིར་དེ་བུ་གུ་ཞེས་སོ། །ཆོས་ཀྱི་འོག་ཏུ་གདིང་བ་གྲུ་བཞི་ལ་ཐ་མ་གྲུ་བཞིར་བུ་གུ་ཕུག་སྟེ་བརྒྱངས་ལ་བཙེམས་ཀྱང་ཉེས་མེད་དོ། །ཆོས་གོས་ཅི་ཙམ་པར་རོ། །ཆོས་གོས་ཀྱི་འོག་ཏུ་གདིང་བ་
[254b.3]བྱ་བའི་ཚད་ནི་ཆོས་གོས་ཇི་ཙམ་པ་དང་མཉམ་པར་བྱ། མཚོན་གྱིས་དྲ། ཆོས་གོས་དྲ་བ་ནི་མཚོན་གྱིས་དྲས་ཀྱང་ཉེས་མེད་དེ་བཅང་། གྲི་བཅངས་ཀྱང་ཉེས་མེད། བྱ་རོག་གི་མཆུ་ལྟ་བུའམ་བྱ་གག་གི་སྒྲོ་ལྟ་བུར་རོ། །གྲིའི་གཟུགས་ནི་འདི་ལྟ་བུ་ལ་བྱ། ལྕགས་ལས་གཞན་
[254b.4]མ་ཡིན། གྲིའི་རྒྱུ་ནི་ལྕགས་ལས་#བྱ། ཡུ་བ་ཚོན་#གྱིས་བྱུགས་པ་རི་མོ་དང་ཉེ་བའི་རི་མོ་ཅན་མ་ཡིན། གྲི་ཡུ་བ་#རི་མོ་ཅན་དུ་མི་བྱ། སོར་དྲུག་གི་ཚད་ལས་ལྷག་པ་མ་ཡིན། གྲིའི་ལྕགས་ཉི་ཚེ་བ་#ལ་སོར་དྲུག་ལས་རིང་བར་མི་བྱ། བརྒྱད་ཕན་ཆད་ལས་མ་ཡིན་ནོ། །འདུལ་བ་འཛིན་པ་
[254b.5]ཁ་ཅིག་ན་རེ་གྲིའི་ལྕགས་ལས་#སོར་བརྒྱད་ཙམ་དུ་བྱའོ་ཞེས་ཟེར་ཏེ་གང་ལྟར་བྱས་ཀྱང་ཉེས་མེད། སོར་བཞི་དང་ཆུང་ན་དགོས་པ་ཡང་མེད། གྲིའི་ལྕགས་སོར་བཞི་མན་ཆད་དུ་བྱས་ན་སྤྱད་དུ་མི་མཁོ་བའི་ཕྱིར་མི་བྱ། བ་ལང་གི་ལྕི་བས་བྱུགས་པར་བཙེམ། ཆོས་གོས་འཚེམ་པའི་ཚེ་
[254b.6]སའི་གཞི་བ་ལང་གི་ལྕི་བས་བྱུགས་པའི་སྟེང་དུ་བྱ། ལྕི་བ་མེད་ན་བཏབ་བྱུགས་ཏེའོ། །ས་སྔ་#ནས་བསྐུས་པ་མེད་ན་འཕྲལ་ལ་བྱུགས་ཏེ་བཙེམ། དེ་བཙེམ། ཆོས་གོས་དགེ་སློང་གིས་བཙེམས་ཀྱང་ཉེས་མེད། ཁབ་ཀྱིས་ཀྱང་ངོ་། །ཆོས་གོས་བཙེམ་པ་ནི་ཁབ་ཀྱིས་བྱའོ། །དེ་
[254b.7]བཅང་། ཁབ་བཅངས་ཀྱང་ཉེས་མེད། ར་གན་དང་ཟངས་དང་ཁར་#བ་དང་ལྕགས་ཀྱིས་ཏེ་#གཞན་མ་ཡིན་ནོ། །ཁབ་བྱ་བའི་རྒྱུ་ནི་འདི་རྣམས་ལས་བྱའོ། །ཟངས་སམ་ལྕགས་རྣོན་པོ་ཞེས་གཞན་ལའོ#། །འདུལ་བ་འཛིན་པ་ཁ་ཅིག་ན་རེ་ཟངས་དང་ལྕགས་གཉིས་ལས་ཁབ་བྱ་ཞེས་ཟེར་
[255a]
[255a.1]ཏེ་གང་ལས་བྱས་ཀྱང་ཉེས་མེད། དེའི་སྣོད་སྦུ་#བུ་འམ་ཆང་བ་བཅང་བ། ཁབ་རལ་ནི་ཕྱིང་བུ་དང་རས་མ་དང་སྨྱིག་མ་ལས་#བྱ། འདི་གཡེལ་བ་དང་དགེ་སྦྱོང་ལ་དབང་དུ་མི་བྱ། ཁབ་རལ་དང་དགེ་སྦྱོང་དང་དགེ་སློང་ཁྲིམས་ལ་གཡེལ་བ་ལ་ཆུད་ཟ་བར་གྱུར་པའི་#
[255a.2]ཕྱིར་མི་གཞག །སྦྲང་རྩིའི་ཚིགས་#མས་བྱུགས་ཏེ་ཁབ་ཀྱི་ལྕགས་བཙས་མི་ཁྱེར་བའི་ཕྱིར་རས་མ་བཞག་དབྱར་ར་ད་ལ་སྤྲ་ཚིལ་གྱིས་བསྐུས་#ལ་དེའི་ནང་དུ་ཁབ་དྲིལ་ན་མི་སྟོར་ཅིང་བཙའ་མི་འཇུག་གོ། །མི་སྙིལ་བའི་ཕྱིར་ཆོས་གོས་ལ་སྒྲོ་གུ་གདགས། ཆོས་གོས་མི་སྙིལ་བའི་ཕྱིར་
[255a.3]སྒྲོ་གུ#། སྒྲོག་མཁར་བཏགས་ཏེའོ། །ཆོས་གོས་སྒྲོག་མཁར་གདབ། མདུད་པ་ཡང་ངོ་། །སྒྲོ་གུ་མདུད་པ་ཅན་དུ་བྱ། བཙོ་བླག་#པས་བཙོས་ཀྱང་རུང་མ་བཙོས་ཀྱང་རུང་མི་བཀྲུ། ཆོས་གོས་ཁ་དོག་བསྒྱུར་ཀྱང་རུང་མ་བསྒྱུར་ཀྱང་རུང་དྲག་ཏུ་འདྲུབ་#པའི་ཕྱིར་བཙོ་བླག་མཁན་མི་བཅོལ། དེ་བཞིན་
[255a.4]དུ་བདག་གིས་ཀྱང་མ་ཡིན་ནོ། །ཆོས་གོས་བདག་གིས་ཀྱང་མི་བརྡུང་། དེའི་གདིང་བར་མ་ཡིན། །བཙོ་#བླག་མཁན་གྱི་རས་བརྡུང་བའི་སྤྱད་ཀྱི་སྟེང་དུ་མི་གཞག །ཤིང་ལེབ་ལ་མ་ཡིན།# ཤིང་ལེབ་ཀྱི་སྟེང་དུ་ཡང་ཆོས་གོས་བཀྲུ་ཞིང་མི་བརྡུང་ཚོན་མཁན་གྱི་ཤིང་ལེབ་ལ་བྱ། 
[255a.5]རྫ་འཇམ་པོར་བཀྲུས་ཏེ་ཆུ་འདེབས་དལ་གྱིས་སོ། །ཆོས་གོས་བཀྲུ་བ་ནི་ཆུ་འཇམ་ཙམ་གྱི་ནང་དུ་དལ་གྱིས་དགེ་སློང་ཉིད་ཀྱིས་བཀྲུ་ལག་པ་དག་གིས་བཟློག# །འཁྲུ་བའི་ཚེ་ལག་པས་དལ་གྱིས་བཀྲུ། མི་ནུས་ན་རྐང་པས་སོ། །ལག་པས་བཀྲུ་མི་ནུས་ན་རྐང་པས་བཀྲུས་ཀྱང་ཉེས་མེད། 
[255a.6]དེ་ལྟར་བཀྲུ་#ན་ཁྱིམ་བདག་གིས་ཀྱང་བཏགས་#སོ། །ལག་པས་བཀྲུས་#ན་ཆོས་གོས་ཁྱིམ་པ་འཁྲུར་བཅུག་ཀྱང་ཉེས་མེད། གཞན་དུ་སྤྱོད་ན་དེ་བསྲུང་། ཁྱིམ་པ་ཆོས་གོས་འཁྲུར་གཞུག་པ་ནི་བདག་གིས་སྤྱན་བྱས་ལ་མངོན་སུམ་དུ་འཁྲུར་གཞུག་གི་ལྐོག་ཏུ་འཁྲུར་མ་#བཏང་། 
[255a.7]རབ་ཏུ་དག་རབ་ཏུ་བཙེམས་རབ་ཏུ་བཙོས་པའི་ཕྱག་དར་ཀུད་པ་བླང་། ཚེམ་བུ་ཕྱག་དར་ཀུད་པ་ལས་སྡུད་ཅིང་གོས་སུ་བྱེད་ན་རབ་ཏུ་བཀྲུས་ཤིང་བཙོས་ལ་བཙེམས་ལ་གོས་བྱ། མི་གཙང་བས་རེག་པའི་གོས་མ་ཡིན། ཚེམ་བུ་བསྡུ་བ་ནི་སྟུ་ཁྲག་དང་གཅིན་རྐྱག་#ལ་སོགས་
[255b]
[255b.1]པས་རེག་པའི་རྫས་བླངས་ཤིང་མི་སྤྱད། སྐབ་#པ་མཛེས་པའི་ཕྱིར་བསྐུས་ཏེ་ཁ་དོག་ཉི་གྲིབ་ལའོ#། །ཆོས་གོས་འཚེད་པ་ནི་ཚོན་གྱིས་བཙོས་ལ་བར་འགའ་ཉི་མ་ལ་གཞག །བར་འགའ་གྲིབ་མ་ལ་བཞག་ན་ཁ་དོག་བཟང་པོར་འགྱུར་རོ། །མ་བྱས་ཀྱང་ཉེས་མེད། གོས་མེད་
[255b.2]པར་བཙོ། ཚོན་རྩི་སྔར་བཙོས་ལ་དེ་ནས་གོས་#བཙོ། །གསུམ་གྱི་བར་དུ་ནི་མཆོག་ཏུའོ། །ཚོན་རྩི་བཙོ་བ་ནི་ལན་གསུམ་གྱི་བར་དུ་བལྡབས་#ཏེ་བཙོས་པའི་ཁུ་བ་ནི་མཆོག་གོ། །དེ་བས་ན་མང་པའི་ཕྱིར་ན་གསུམ་བླང་། ལྟག་ཏུ་ལན་གསུམ་དུ་བཙོ་བ་ནི་ཁུ་བ་མང་དུ་བྱ་བའི་
[255b.3]ཕྱིར་ཏེ་བཟང་ངན་རབ་གསུམ་དུ་དབྱུང་ངོ་། །ཕྱིར་ཞིང་འབྲི། ལན་གསུམ་དུ་བཙོས་པ་དང་པོ་ནི་བཟང་པོ་བར་མ་ནི་འབྲིང་པོ་ཐ་མ་ནི་ངན་ཏོ། །དེ་བས་ན་སོ་སོར་གཞག་གོ། །ཚོན་བཟང་ངན་ནི་#རྣམ་གསུམ་མི་བསྲེ་བར་སོ་སོར་གཞག་གོ། །དེ་ནི་སྔ་མའོ་ལ་སོགས་པར་བྲི། ཚོན་
[255b.4]བཟང་ངན་#རྣམ་གསུམ་ནོར་ཅིང་འཁྲུལ་ཏེ་མི་བདེ་བའི་ཕྱིར་སྣོད་ལ་ཁ་བྱང་བྲི། སྔ་མ་ནི་ཐོག་མར་བསྐོ#། །འཚེད་པའི་ཚེ་ན་ཚོན་དང་པོར་ཕྱུང་#བའི་ཁུ་བ་ནི་བཟང་པོས་ཐོག་མར་བཙོ། །ཆོས་གོས་དང་བཅག་ཚོན་གྱི་ནང་དུ་ཆོས་གོས་བཅུག་པའི་ཚེ་ར་རི་མ་ཁྱེར་བར་ལེགས་པར་
[255b.5]བཅག །དེ་བས་ན་བླངས་ཏེ་ལེབ་ལེབ་པོ་ལ་དེ་ཙམ་གྱི་ཐང་གིས་སྦྱིན། རས་ཅི་ཙམ་ཡོད་པ་ལས་ཚོན་གྱི་ཁུ་#བ་རན་པར་བྱའི་མང་#ཉུང་དུ་མི་བྱའོ། །གཤེར་བ་གཟག་གོ། །ཚོན་གྱི་ཁུ་བ་མང་#ན་ཟག་པར་འགྱུར། རབ་ཏུ་བསྐམས་ན་འབྲིའོ། །ཚོན་གྱི་ཁུ་བ་ཉུང་#ན་ཁ་དོག་མི་
[255b.6]འགྱུར་ཞིང་སྐམ་པོར་འགྱུར་རོ། །དེ་བས་ན་རན་པར་བྱའོ། །མདོ་ལྟག་མ་རྣམས་ལྟར་ཆེས་ན་མི་དགེ་བའི་ཕྱིར་རན་པར་བྱ། དགོན་པའི་ལ་བསྐམས་ན་དགེ་བྲེས་པ་ལའོ། །ཆོས་གོས་བསྐམ་#པ་ནི་ཐག་བུ་བྲེས་ལ་བསྐམ་མོ། །མཐའ་བཏགས་#ཏེ་གཟུགས་སོ། །ཆོས་གོས་
[255b.7]ཐག་བུ་ལ་བརྒྱངས་པ་ནི་ཤིང་བུ་ཁ་བྲག་འཛིན་དུ་གཞུག་#གོ། །མི་ཐུབ་ན་རྩྭ་བཏིང་སྟེའོ། །ཤིང་བུ་ཁ་བྲག་གིས་མི་ཐུབ་ཅིང་འཆོར་ན་རྩྭ་དང་ལོ་མ་བཀྲམ་ལ་དེའི་སྟེང་དུ་སྐམ་དུ་མའི་ཕྱོགས་སུ་ཚོན་འགྲོ་བའི་ཕྱིར་ཡང་ཡང་དུ་བཟློག །ཐག་བུ་བརྒྱངས་ཏེ་སྐམ་པ་དེ་ཚོན་རྩི་ཕྱོགས་
[256a]
[256a.1]གཅིག་ཏུ་འགྲོ་བའི་ཕྱིར་ཡང་ཐོག་མ་#དང་མ་ཐོག་བསྣོར། གསར་#པ་ལ་ཚོན་གསར་#པས་དེ་བཞིན་དུ་ན་དགེའོ། །ཆོས་གོས་གསར་#པ་ཞིག་འཚེད་#ན་ཚོན་རྩིས་གསར་#དུ་བལྡབས་པས་བཙོས་ན་#དགེ །རྙིང་པ་ལ་རྙིང་#པས་སོ། །ཆོས་གོས་རྙིང་པ་ན་
[256a.2]ཚོན་རྩི་རྙིང་པས་བཙོ། །གསར་པ་ནི་#ཉི་མ་ལ་བསྐམ། གོས་གསར་#པ་ཞིག་བཙོས་ན་ཉི་མ་ལ་བསྐམ། རྙིང་པ་ནི་གྲིབ་མ་ལའོ། །ཆོས་གོས་རྙིང་པ་ནི་གྲིབ་མ་ལ་བསྐམ། ཆུ་ཐང་གིས་མི་འབྲི་#བའི་ཕྱིར་སྦྱིན། ཆོས་གོས་ཚོན་གྱི་ནང་དུ་ལན་དུ་བཙོས་པ་བཞིན་དུ་ཆུར་བཀྲུ །གཞན་
[256a.3]གྱི་ཉིན་མོ་ལའོ། །བཙོས་ནས་ཆུར་#གཞུག་པ་ནི་བར་ཞག་གིས་བཅད་ལ་བཀྲུ། ཕྱིའི་ཁྱམས་སམ་འཆག་#སར་བཙོ་བའི་ལས་མི་བྱ། དགེ་འདུན་གྱི་འཆག་#ས་དང་ཁྱམས་ལ་སོགས་པར་ཆོས་གོས་བཙོ་བའི་ལས་མི་བྱ། གཙུག་ལག་ཁང་དུ་མ་ཡིན། གཙུག་ལག་
[256a.4]ཁང་གི་ནང་དུ་གོས་བཙོ་བའི་ལས་མི་བྱ། དེའི་སྟེང་དུ་བྱ། གོས་འཚེད་པ་གཙུག་ལག་ཁང་གི་#ཡང་ཐོག་ཏུ་ཆོས་གོས་བཙོ་བའི་ལས་བྱས་ཀྱང་རུང་། བཤང་ཁང་གི་འཁོར་དུ་མ་ཡིན། བཤང་གཅིའི་སར་ཆོས་གོས་ཀྱི་ལས་མི་བྱ། དེའི་ཕྱོགས་སུ་བྱུག་#པ་སྦྱིན། ཆོས་
[256a.5]གོས་འཚེད་པའི་ལས་གར་བྱེད་པའི་སར་རྡུལ་མི་འགོ་བའི་ཕྱིར་འཇི་བ་དང་ལྕི་བས་བསྐུ་ཞིང་བྱུག །དེ་སྟེ་རྡོ་རྗེས་#བྱུགས་པ་ན་བཀྲུ །འོག་གཞི་སྐྱང་ནུལ་བཟང་པོ་འཚེར་བ་#ཞིག་ན་ཆུས་བཀྲུ་བས་ཆོག་གོ། །དེ་སྟེ་བརྩམས་པ་ལས་རླུང་ངམ་ཆར་བབ་པ་འོང་#ན་ཁྱམས་སུ་བྱ། 
[256a.6]ཆོས་གོས་#བཙོ་བར་བསམས་ཤིང་མགོ་བཙུགས་པ་ལས་རླུང་དང་ཆར་པ་ལ་སོགས་པ་#བྱུང་ན་ཁྱམས་སུ་བཙོ་བླག་བྱས་#ཀྱང་རུང་བྱས་ནས་དེའི་ཕྱོགས་སུ་བྱུག་པ་བྱ། ཁྱམས་སུ་བཙོ་བླགས་#བྱས་ཟིན་པའི་འོག་ཏུ་མཎྜལ་བྱ། ལྕི་#བའམ་སས་སོ། །མཎྜལ་བྱ་བ་ནི་ལྕི་བའམ་
[256a.7]སས་#བྱུག་ཅིང་བསྐུ། བརྟག་པ་མ་བྱས་པར་བཅག་པ་དང་བཟླས་པའི་ཆོས་གོས་སྤྱད་པར་མི་བྱ། ཆོས་གོས་བརྡུངས་ཤིང་(གནིགས་,གཞིགས་)པ་ཁ་དོག་འཚེར་བ་ནི་མ་བཏགས་#པ་ཡིན་ཏེ་སྤྱད་ཅིང་བགོ་བར་མི་བྱ། བྱུག་#པ་གོགས་ན་དེ་བཏགས་#པའོ། །ཆོས་གོས་ཁ་དོག་འཚེར་
[256b]
[256b.1]བ་བྱེད་ཅིང་མེད་པར་བྱས་ན་བཏགས་#པ་ཡིན་ཏེ་བགོས་ཀྱང་ཉེས་མེད་དོ། །ཆུས་བརླན་ནའོ། །ཁ་དོག་འཚེར་བར་བྱས་ན་ཆུས་བརླན་པར་བྱས་ན་#ཉེས་པར་འགྱུར་རོ། །བ་མོ་ལ་སྦགས་པ་སླ་#བའི་ས་ལག་པས་མཉེས་ཏེ་གོགས་#ནའོ། །ཁ་དོག་འཚེར་བ་བ་མོའམ་ཟིལ་བ་ལ་
[256b.2]གོར་ལ་བསྲུབས་#ན་མེད་པར་འགྱུར་རོ། །ཤམ་ཐབས་བགོས་ནས་སྟེང་དུ་ལུས་བཅིང་། ལུས་ལ་ཤམ་ཐབས་བགོ་བ་ལ་སྟེང་དུ་སྐ་རགས་ཀྱིས་བཅིང་། ཤུར་བུའམ་རྒྱ་ཅང་#ངམ་ལྕག་པོད་དམ་དྲ་བས་བཅིང་། ཤམ་ཐབས་ཀྱི་སྐ་རགས་ཀྱི་རྒྱུ་ནི་འདི་རྣམས་སོ། །མི་བརྒྱན་
[256b.3]པ་མ་ཡིན་པ་ནི་ཕོ་སུམ་པ་དང་ནང་དུ་རུབ་པ་དང་ཟུར་གསུམ་#དང་གསེར་གྱི་སྲད་བུའོ། །མིང་གིས་སྨོས་པ་འདི་རྣམས་ཀྱི་སྐ་རགས་མི་བཅིང་། རི་མོ་ཡང་དེ་བཞིན་ནོ། །སྐ་རགས་རི་མོ་ཅན་གྱིས་མི་བཅིང་མི་བཏིང་#པའི་ས་ལ་མི་གཞག །ཆོས་གོས་གྱོན་ལ་སྟན་#མེད་པར་ས་ལ་
[256b.4]མི་འདུག །གདིང་བ་མེད་པར་གཞག་པར་ཡང་མི་བྱ། མི་གཙང་བའི་ཕྱོགས་སུ་མ་ཡིན། ས་མི་གཙང་བར་ཆོས་གོས་གཞག་པར་མི་བྱ་སྟན་མི་གཙང་བ་ལའང་མི་གཞག་མི་འདུག །ཐབས་ཡོད་ན་ཁུར་ལྕི་བ་མི་བསྐྱ་ཆོས་#གོས་གཟན་དུ་བོར་ཞིང་མི་བསྐྱ། གཞན་
[256b.5]སྤྱད་#པར་མི་སྤྱད། ཆོས་གོས་དང་#ཤམ་ཐབས་ལ་སོགས་པ་གོ་བསྣོར་ཅིང་མི་བགོ །བཤང་གཅི་བྱ་བ་དང་མི་གཙང་བ་ཕྱག་པའི་ལས་སུ་བླ་གོས་བགོས་ཏེ་མི་བྱ། བཤང་གཅི་བྱེད་པ་དང་ས་ཕྱག་པ་ལ་སོགས་པའི་ལས་བྱེད་པར་ཆོས་གོས་སྣམ་བདུན་པ་གྱོན་ཏེ་མི་
[256b.6]སྤྱད#། འདི་ལ་མི་ཉལ། ཆོས་གོས་སྣམ་བདུན་པའི་འོག་ཏུ་ཡང་མི་གདིང་གྱོན་བཞིན་དུ་ཡང་མི་ཉལ། བསོད་སྙོམས་ལེན་པ་སྤྱོད་པ་དང་མཆོད་རྟེན་ལ་ཕྱག་འཚལ་བ་དང་དགེ་འདུན་ལ་#འདུ་བ་དང་ཆོས་མཉན་པའི་ཆ་མནོད་#པ་མྱོང་བ་ལས་གཞན་བྱེད་པ་ལ་སྦྱར་མས་མ་ཡིན། མིང་
[256b.7]གིས་སྨོས་པ་འདི་རྣམས་བྱེད་པར་ཆོས་གོས་ཆེན་པོ་བགོ་བའི་ལས་གཞན་བྱེད་པར་མི་བགོ །འདི་རྣམས་ལ་གྲོང་བར་དུ་མ་གྱོན་ན་ཉེས་མེད་དོ། །འདིའི་སྟེང་དུ་འདུག་གམ་འདུག་ཏུ་མི་གཞུག་ཆོས་གོས་ཆེན་པོ་འདིའི་སྟེང་དུ་#བདག་ཀྱང་མི་འདུག་གཞན་ཀྱང་མི་གཞག །འདི་
[257a]
[257a.1]ལ་མི་གནད#། ཆོས་གོས་ཆེན་པོ་བལྟ་བ་སྟེ་#ལུས་སམ་ལག་པས་མནན་པར་མི་བྱ། བཅུག་སྟེ་སུ་ལ་ཡང་མི་བསྐོ། །ཆོས་གོས་ཆེན་པོའི་ནང་དུ་ལན་ཚྭ་#དང་མེ་ཏོག་ལ་སོགས་པ་ཅིའང་རུང་སྟེ་བདག་གིས་ཀྱང་མི་བླུགས་གཞན་བླུགས་སུ་ཡང་མི་གཞུག# །
[257a.2]ལུས་ཀྱི་རེག་པར་ཡང་མི་སྤྱད་ལག་པ་མ་གཏོགས་པར་ལུས་ཀྱིས་རེག་པར་མི་བྱ། མཆན་ཁུང་གཡས་པའི་དུགས་ཀྱིས་འདི་མ་རུང་བར་འགྱུར་རོ། །ཆོས་གོས་ལག་པ་གཡས་པའི་མཆན་ཁུང་དང་#དུགས་དང་རྔུལ་གྱིས་མ་རུང་བར་བྱེད་དེ་ཐབས་འོག་ནས་འཆད། དེ་
[257a.3]མི་འགྱུར་བར་དེའི་ཕྱོགས་སུ་དེ་ལ་གོས་སྦྱིན། མཆན་ཁུང་གཡས་པའི་ཐད་ཀར་དུགས་ཀྱིས་མ་རུང་བར་#འགྱུར་བའི་ཕྱིར་དུགས་གཟན་#གུད་ནས་གླན། ཁྲུ་ཕྱེད་དང་དོ་དང་མཐོ་གང་ངོ་། །རྔུལ་གཟན་གུད་ནས་གླན་པའི་ཚད་ནི་ཞེང་དུ་མཐོ་གང་ཆུར་ཁྲུ་ཕྱེད་དང་ངོ་། །
[257a.4]ངོས་གཉིས་སུ་ནན་བུས་མནན། རྔུལ་གཟན་གླན་པའི་དུས་སུ་#ནན་བུས་མནན། དུས་དུས་སུ་འདི་བཀྲུ། རྔུལ་གཟན་གླན་པ་དེ་དུས་དུས་སུ་#བཀྲུ། བཙོ་བ་ཡང་ངོ་། །རྔུལ་གཟན་དེ་བཀྲུས་ནས་བཙོ། །གླང་བཙག་གིས་#དེ་དེ་བཞིན་དུའོ། །བཙོ་བ་ནི་གླང་བཙག་གིས་#བཙོས་ཀྱང་
[257a.5]རུང་ངོ་། །གདོང་ཕྱིས་བཅང་། གདོང་ཕྱིས་བཅངས་ཀྱང་ཉེས་མེད། ལུས་ཟག་ན་ལུས་ལ་ཕྱི་བ་#ཡང་ངོ་། །དགེ་སློང་སྡིག་པོ་ཆེ་དུགས་དང་རྔུལ་ཆེ་བ་ལུས་ཀྱི་#ཕྱི་བ་བཅངས་ཀྱང་ཉེས་མེད། ཆོས་གོས་དེའི་ནང་དུ་དེ་བགོའོ། །རྔུལ་ཆེ་བ་དང་ཤུ་བ་དང་རྣག་ཁྲག་ཡོད་ན་ཆོས་
[257a.6]གོས་ཀྱི་འོག་ཏུ་རྣག་གཟན་#བགོ །ཆགས་ན་གྲོའི་#ཆུའམ་ཚིག་པ་ཆུ་དང་བསྲེས་ཏེ་བྱུགས་ལ་དལ་བུ་དལ་བུས་#དགོག །རྣག་གཟན་#དང་ལུས་སུ་འབྱར་ན་ནས་ཀྱི་ཕྱེ་དང་སོ་ཕག་བཏགས་#པའི་ཕྱེ་ཆུ་དང་སྦྱར་ཏེ་བཀྲུས་ལ་དལ་བུས་དགོག་གོ།# །རྣག་དང་ཁྲག་ལ་ཡང་ངོ་། །རྣག་དང་ཁྲག་ལ་
[257a.7]རྣག་གཟན་#འབྱར་ན་དགོག་པའི་ཐབས་གོང་མ་ལྟར་བྱ། དུས་དུས་སུ་གདིང་#བཀྲུ་བསྐམ་བཙོ། དེ་#གླང་བཙག་གིས་ན་དགེ །རྣག་གཟན་#(བཅོ་,བཙོ་)བ་ན་ཤུ་བ་ལ་ཕན་པའི་ཕྱིར་གླང་#བཙག་གིས་བསྐུས་ན་དགེ །གར་བབ་བབ་ཏུ་#གོས་མི་གཞག །གོས་ལྷག་མ་#ལ་སོགས་
[257b]
[257b.1]པ་གར་བབ་བབ་ཏུ་མི་གཞག་གི་བལྟབ་ཅིང་ནན་ཏན་#བྱ། དེའི་ཕྱིར་གདང་བཅའ། གོས་དགལ་#བའི་ཕྱིར་གདང་བཅའ། ལུང་བུ་ཡང་དེའི་ཕྱིར་རོ། །གདང་#ཤིང་གཞུག་པའི་གནས་རྩིག་པ་ལ་བུ་གུ་གཏོད་དེ་ཤིང་སྦུ་བུ་#ཅན་གཞུག །གཙུག་ལག་ཁང་བྱེད་པ་ནའོ། །
[257b.2]གདང་ཤིང་#བུ་གུ་གདོད་པ་ཐོག་མ་གཙུག་ལག་ཁང་བརྩིག་པ་ནས་བྱ། བུ་གུ་མི་བྱ། གདང་ཤིང་གིས་འཕྲལ་བུ་གུ་མི་གདོད། གཙུག་ལག་ཁང་ནི་དཔེ་སྟེ་ཁང་བུ་ཡང་དེ་བཞིན་ནོ། །གདང་ཤིང་གི་#བྱ་བ་དང་བུ་གུ་མི་བརྐོ་གཙུག་ལག་ཁང་བཞིན་དུ་གང་ཟག་གི་ཁྱིམ་བུ་#
[257b.3]ཡང་མི་བརྐོ་ཞིང་ཐོག་མ་ནས་གདོད། ལྕུག་མ་དང་ཐག་བུས་འདི་འགྲུབ་བོ། །གདང་ཤིང་གི་སྐྱིན་པར་ལྕུག་མའམ་ཐག་བུ་བཏགས་#ཀྱང་རུང་ངོ་། །ཚང་ཐུར་གྱིས་གོས་བླངས་ན་དགེའོ། །ཆོས་གོས་ཀྱི་སྣོད་ཚང་ཐུར་གྱི་ནང་དུ་བཅུག་ན་དགེ །འདི་བྱ། ཚང་ཐུར་བྱས་
[257b.4]ཀྱང་ཉེས་མེད། གསུམ་དང་ཕྱེད་དང་དོར་སྦྱར་ཏེ་བཙེམ། ཚང་ཐུར་གྱི་ཚད་ནི་ཆུར་ཁྲུ་གསུམ་ཞེང་ཁྲུ་ཕྱེད་དང་དོ་བྱ། ཁ་དབུས་སུ་གདོད། སྒྲོག་བུ་སྦྱིན། ཚང་ཐུར་གྱི་ཁ་མི་བྱ་བའི་ཕྱིར་སྒྲོག་བུ་བྱ་སྲད་བུས་སོ། །སྒྲོག་པའི་རྒྱུ་སྲད་བུ་ལས་#བྱ། གཞན་གྱིས་བཅིང་། ཚང་
[257b.5]ཐུར་གྱི་ཁ་གཅད་#པའི་ཕྱིར་སྒྲོ་གུ་གཅིག་གི་མིག་ཏུ་གཅིག་བཅུག་སྟེ་ལུ་གུ་རྒྱུད་དུ་བཙེམ། བཅད་#པ་ནི་སྟེང་དུ་བཅའ། ཆོས་གོས་རྟག་ཏུ་དབྱུང་། དགོས་ན་ཚང་ཐུར་གྱི་ཁ་ལོགས་སུ་གཞུག །སང་#འགྲོ་ན་བླ་མ་ལ་གསོལ་ཏེ་གནང་ན་འགྲོ། །དགེ་སློང་གནས་བཅའ་
[257b.6]བ་ཞིག་གུད་དུ་འགྲོ་ན་གནས་བརྟན་ལ་སང་འགྲོའོ་ཞེས་ཞུ། གནས་མི་བཅའ་བ་ཞིག་ནའང་གྲོགས་ལ་འགྲོའོ་ཞེས་ཤེས་པར་བྱ། བདག་གི་གནས་སུ་ཆག་ཆག་ལ་སོགས་པ་བྱས་ཏེའོ། །དགེ་སློང་གུད་དུ་འགྲོ་ན་བདག་འདུག་འདུག་པའི་གནས་ཕྱག་དར་དང་ཆག་ཆག་
[257b.7]ལ་སོགས་པ་བྱས་ཏེ་འགྲོ། ལམ་དུ་འགྲོ་བས་ཆོས་ཀྱི་གཏམ་མམ་བསྲིངས་#པའི་མི་སྨྲ་བས་སོ། །ལམ་དུ་ཞུགས་ནས་འགྲོ་བའི་ཚེ་གཏམ་ཅལ་#ཅོལ་མི་སྨྲ་བའི་#ཆོས་ཀྱི་གཏམ་མམ་ཆོས་ཀྱི་དོན་ལ་བསམ། ངལ་བསོ་བའི་གནས་ནས་ཞལ་ནས་གསུངས་པའི་ཚིགས་སུ་བཅད་པ་
[258a]
[258a.1]བཀླགས་ཏེའོ། །ལམ་ན་ངལ་བསོ་བ་ལས་ལངས་པའི་ཚེ་ཞལ་ནས་གསུངས་པའི་ཚིགས་སུ་བཅད་པ་བཀླགས་#ཏེ་འགྲོ། །ཆུ་བཅུ་བ་ན་#ཡང་ངོ་། །ཆུ་བཅུ་བའི་ཚེའང་ཞལ་ནས་གསུངས་པའི་ཚིགས་སུ་བཅད་པ་བཤད། དེའི་ཆུ་གང་གི་བ་དེའི་ཕྱིར་རོ། །ཆུ་བཅུ་བའི་ཚེ་
[258a.2]ཚིགས་སུ་བཅད་པ་བཀླགས་པ་#ནི་ཁྲོན་པའམ་ཡུར་#བ་འདྲེན་འདྲེན་པའི་མི་དེ་ཉིད་ཀྱི་ཕྱིར་བསྔོ། །འབབ་ཆུའི་རྒྱལ་པོ་ལ་བསྔོ#། གཞན་ལྷ་ལ་ཡང་ངོ་། །ཆུའི་ལྷ་ལ་ཚིགས་སུ་བཅད་པ་གཅིག་བཀླགས། གནས་སུ་གསུམ་#རྒྱུད་དོ། །ལམ་དུ་ཞག་ལོན་ན་ནང་པར་གསུམ་#རྒྱུད་བཀླགས་
[258a.3]ཏེ་འགྲོ། དགོན་པ་པའི་བཅང་། དགོན་པ་བས་ཆུ་བཅུ་བའི་སྲད་བུ་བཅངས་ཀྱང་ཉེས་མེད། དེའི་ཚད་ནི་ཁྲུ་བརྒྱ་ལྔ་བཅུ་ནས་བརྒྱ་ཡན་ཆད་དོ། །ཆུ་བཅུ་བའི་ཐག་བུའི་ཚད་ནི་ཁྲུ་བརྒྱ་ལྔ་བཅུ་མན་ཆད་བརྒྱ་ཡན་ཆད་དུ་བྱའོ། །ཡུལ་གྱི་རྣམས་ལས་སོ་ཞེས་གཞན་ལས་སོ། །འདུལ་
[258a.4]བ་འཛིན་པ་ཁ་ཅིག་ན་རེ་ཆུ་བཅུ་བའི་ཐག་བུ་ཁྲོན་པ་རིང་ཐུང་ཚད་བཞིན་དུ་བཅངས་པས་ཆོག་གོ་ཞེས་ཀྱང་བཤད། ཁྲོན་པ་མ་ཡིན་པའི་ཆུ་དཀོན་ན་འདི་མེད་པར་ཡུལ་རྒྱུ་བ་མི་སྤྱད། འབབ་ཆུ་མེད་དེ་ཁྲོན་པ་འབའ་ཞིག་ཡོད་ན་ཐག་བུ་བཅང་དགོས་ཀྱི་ཁྲོན་པ་མེད་ཀྱི་འབབ་#ཆུ་ཡོད་པའི་#
[258a.5]ཡུལ་དུ་ནི་ཐག་བུ་བཅངས་ཀྱང་#ཉེས་མེད། ལམ་པས་ཆོས་གོས་སྤྲུགས་#ལ་ཁྲུས་བྱས་པའམ་རྐང་ལག་བཀྲུ་བ་དང་ཆུ་བླངས་ནས། ལམ་དུ་ཞུགས་ཏེ་སོང་སོང་བ་ལས་གཙུག་ལག་ཁང་ཞིག་ཏུ་འགྲོ་ན་ཆོས་གོས་ལ་སོགས་པ་སྤྲུགས་ལུས་ཀྱི་དྲི་མ་ཡོད་ན་ཁྲུས་བྱས་ལ་ཁྲུས་མ་ནུས་
[258a.6]ནའང་ཡན་ལག་ལྔ་བཀྲུས་ཏེ་མཎྜལ་བྱ་བའི་ཆུ་དག་བླངས་ཏེ་བཏགས་#ལ་ལྷམ་ཕྱི་སྟེ་ལྷམ་ལ་རྡུལ་མེད་པར་ཆུས་ཕྱིས་སྟེ#། ཆོས་གོས་གསུམ་བགོ་སྟེ། གཙུག་ལག་ཁང་དུ་འགྲོ་བའི་ཚེ་ཆོས་གོས་གསུམ་#བགོ་སྟེ། ཞི་བའི་སྤྱོད་ཡུལ་གྱིས་གཙུག་ལག་ཁང་དུ་འཇུག །མགོ་སྒྱུར་
[258a.7]དང་ལག་བརྒྱངས་མི་བྱ་བར་གཙུག་ལག་ཁང་དུ་འགྲོ། རྒན་པོ་བཞི་ལ་ཕྱག་འཚལ་ཏེ་འགྲེང་། གཙུག་ལག་ཁང་དུ་འོངས་ནས་ལོ་གྲངས་མ་དྲིས་ཀྱི་བར་དུ་དགེ་སློང་པའི་#དགེ་འདུན་དུ་ལངས་#པ་ལ་ཕྱག་བྱས་ཏེ་འགྲེང་ལ་བསྡད། གསང་#བའི་ཕྱོགས་སུ་སྒྲ་བསྐྱུངས་#ཏེ་མཛེས་ཤིང་
[258b]
[258b.1]རབ་ཏུ་བསྡམ་#པའི་སྤྱོད་པས་སོ། །འགྲེངས་ཏེ་#འདུག་པ་ནི་ཀུན་གྱིས་མཐོང་ཞིང་གསལ་བའི་ཕྱོགས་སུ་སྒྲ་བསྐྱུངས་ལ་མཛེས་ཤིང་ཚུལ་བསྡམས་ཏེ་གཏོགས་འདོད་དང་ཤེས་འདོད་མི་བྱ་བར་འདུག་གོ། །རྒྱུས་#དང་བཅས་པས་ངལ་བསོ། །མི་ཤེས་པར་ངལ་མི་བསོ། གུད་ནས་
[258b.2]དགེ་སློང་ཞིག་འོངས་ན་འདུག་པས་མཁན་པོ་དང་སློབ་དཔོན་ལ་སོགས་པའི་རྒྱུས་ཤེས་ཤིང་ངོ་ཤེས་ན་ངལ་སོར་གཞུག །རྒྱུས་དང་ངོ་མི་ཤེས་ན་ངལ་སོར་མི་གཞུག །མུ་གཅིག་པ་ཡང་ངོ་། །མུར་འདུག་ངོ་ཤེས་ཤིང་གཡོ་མི་བྱེད་པ་ཞིག་འོངས་ནའང་ངལ་སོར་གཞུག །སྒོ་གཅད། 
[258b.3]སློང་ན་མི་སྦྱིན། དགེ་སློང་ངོ་མི་ཤེས་པ་ཞིག་གུད་ནས་འོངས་པ་ཞིག་ཡོད་ན་ཐུག་#ཐུབ་བྱེད་པའི་ཕྱི་སྒོ་ཆོད་ཅིག་ཅེས་གདམས། གུད་ནས་འོངས་པ་#ཁ་སུའང་སྲིད་ཀྱིས་ང་ན་རེ་བྱིན་ཅིག་ཅེས་ཟེར་ཞིང་འོངས་#ནའང་མ་སྦྱིན་ཅིག་ཅེས་བསྒོ། །བླངས་ནས་ཟོ་ཅིག་ཅེས་བསྒོ་#ནས། གུད་ནས་
[258b.4]འོངས་པའི་དགེ་སློང་དེ་རྫས་དག་ལས་ཐུག་#ཐུབ་ཏུ་སྤྱོད་ན་མ་སྤྱོད་པར་ཞོག་ཤིག་ཅེས་བསྒོ། །ཁས་བླངས་ཏེ་ཡལ་བར་བཏང་ནས་སྟོར་ན། གྲོགས་ལ་#སྒོ་ཆོད་ཅིག་རྫས་དག་སློང་ན་#མ་སྦྱིན་ཅིག་ཅེས་གཏམས་ཏེ་བཞག་ནས་ཁས་བླངས་པ་ལས་སྟོར་བར་གྱུར་ན་དགེ་སློང་ཁས་ལེན་
[258b.5]པ་ལ་སྐྱིན་པ་དབབ་པོ། །ཡིད་བརྟན་པའི་གནས་བརྟན་འདི་དག་གི་གྲོགས་པོ་ཞེས་པ་ལ་སོགས་པ་བསྟན་ནས་སྦྱིན་དུ་གཞུག །ཚིག་ལྷག་#མ་སྐད་དུ་གྲོགས་ལ་གཏམས་ཏེ་གུད་ནས་འོངས་པ་ཐུག་#ཐུབ་བྱེད་ཅིང་རྐུ་ཡང་སྲིད་ཀྱིས་སྒོ་ཆོད་ཅིག །རྫས་དག་ལེན་དུ་མ་གཞུག་ཅིག་ཅེས་བསྒོ་བ་
[258b.6]ལས་གྲོགས་དེ་ན་རེ་མི་འདིའི་རྒྱུས་ངས་ཤེས་ཏེ་ཐུག་#ཐུབ་ལ་སོགས་པ་མི་བྱེད་ཀྱི་ཡིད་རྟོན་#ཅིག་ཅེས་ཟེར་ཏེ། བདག་གུད་དུ་སོང་བའི་འོག་ཏུ་རྫས་ཤིག་སྟོར་ན་དགེ་སློང་གྲོགས་དེ་ལ་སྐྱིན་#པ་དབབ་པོ། །མངོན་རྟགས་ཀྱི་གནས་གཞན་གྱིས་མི་རིག་པའི་བྱེ་བྲག་གི་ཐབས་ཀྱིས་སོ། །
[258b.7]དགེ་སློང་གུད་ནས་འོངས་ཤིང་རྒྱུས་མི་ཤེས་པ་བདག་གི་གྲོགས་པོས་ནོར་འདི་བྱིན་གྱིས་ལོང་ཞིག་ཅེས་ཟེར་ཞིང་དན་རྟགས་ཀྱི་ཚིག་#ཁྱེར་ཞིང་ལེན་དུ་འོངས་ན་བདག་དང་གཉིས་སུ་འཁོད་པའི་དན་རྟགས་ཤིག །ཁྱེར་ཏེ་འོངས་ན་ནི་བྱིན་ཀྱང་ཉེས་མེད། གཞན་ཞིག་དང་གསུམ་
[259a]
[259a.1]འཁོད་#པའི་དན་རྟགས་ཤིག་ཁྱེར་ཏེ་འོངས་པ་ནི་མི་སྦྱིན་ནོ། །བྱིན་པ་ལས་ལྷུང་ན་ཡང་ངོ་། །རྫས་ཤིག་ཕར་བྱིན་པ་ལས་ཟིན་ཏམ་ཞེས་མ་#དྲིས་པར་བར་དུ་ལྷུང་སྟེ་ཆག་ན་སྐྱིན་#པ་བདག་ལ་འབབ་པོ། །དེ་སྟེ་མ་བཟུང་བར་གཏམས་#ནའོ། །རྫས་ཕར་བྱིན་ཏེ་ཟིན་ཏམ་
[259a.2]ཞེས་དྲིས་པ་ལས་ཟིན་ཏོ་ཞེས་ཟེར་བའི་འོག་ཏུ་ཤོར་ཏེ་ཆག་ན་སྐྱིན་#པ་ཕ་རོལ་པོ་ལ་འབབ་#པོ། །འདི་ལ་བག་མེད་པར་མ་གྱུར་ཏམ་ཞེས་འདྲི་བ་ལ་བྱ། སྣོད་སྤྱད་དམ་རྫས་མི་གཞན་གྱི་ལག་ཏུ་སྦྱིན་ན་ཟིན་ཏམ་མ་ཟིན་ཅེས་དྲིས་ལ་སྦྱིན་མ་དྲིས་པར་བྱིན་ཏེ་བཏང་ན་ཉེས་བྱས། བརྙས་པ་ལ་
[259a.3]སོགས་པ་དག་གིས་མ་རུང་བར་#གྱུར་ན་བཀྲུ་བ་ལ་སོགས་པས་སེམས་མི་རངས་ན་རིན་སྦྱིན། ནོར་ཞིག་བརྙས་ཏེ་སྤྱོད་སྤྱོད་པ་ལས་སླར་བྱིན་ན་ངན་སྐྱུགས་ཀྱིས་རེག་གམ་ཁ་དོག་ལ་སོགས་པ་ཉམས་ཏེ། མ་འདོད་ན་བཅོས་ཤིང་བྱི་དོར་བྱས་ལ་སྦྱིན་ནོ། །བཅོས་ཏེ་བྱིན་ཀྱང་མ་འདོད་ན་ནོར་
[259a.4]དེ་ཅི་རི་བ་རིན་དུ་བྱས་ཏེ་སྦྱིན་ནོ། །ལྷུང་བཟེད་དང་ཆོས་གོས་བླངས། དགེ་སློང་ངོ་ཤེས་པ་ཡོན་ཏན་དང་ལྡན་པ་ཞིག་འོངས་ན་བསུ་ཞིང་ལྷུང་བཟེད་དང་ཆོས་གོས་བདག་གིས་བླང་། སྟན་གདིང་། བསུ་ནས་#སྟན་བཏིང་སྟེ་གཞག །རྐང་པ་བཀྲུ་བར་སྤྱན་དྲངས#། གུད་ནས་འོངས་པའི་དགེ་
[259a.5]སློང་རྐང་པ་བཀྲུ་ཞིང་མདོངས་གསོལ་#བྱ། ཆུས་སོ། །མི་སྐོམ་མམ་ཞེས་དྲིས་ལ་ཆུ་བླུགས#། ཕྱག་བྱ། ལོ་གྲངས་དྲིས་ཏེ་རྒན་ན་ཕྱག་བྱ། བདེ་བར་སྤྱད་དམ་ཞེས་དྲི། ལམ་ན་ཉོན་མོངས་པ་མེད་དམ་ཞེས་ནད་དྲི་#ཅི་ནུས་པར་མགུ་བར་བྱ། གུད་ནས་འོངས་པ་ལ་ལུས་མཉེ་བ་དང་མར་གྱིས་བསྐུ་
[259a.6]བ་ལ་སོགས་པས་མགུ་བར་བྱ། མལ་སྟན་ཚུལ་བཞིན་དུ་བྱིན#། གུད་ནས་འོངས་པ་རིམ་པ་ཇི་ཙམ་དུ་ཆུད་པ་བཞིན་མལ་#སྟན་ཡང་སྦྱིན། དགེ་འདུན་གྱི་གནས་བརྟན་གྱི་གན་#དུ་འགྲོ །གུད་ནས་འོངས་པའི་དགེ་སློང་དེ་གནས་བརྟན་གྱི་གན་#དུ་སོང་ལ་ཕྱག་བྱའོ། །དེས་དེ་ལ་གནས་ལོང་
[259a.7]ཤིག་ཅེས་བསྒོ། གནས་བརྟན་གྱིས་ཀྱང་ཕ་རོལ་པོ་འོངས་པ་གནས་བཙལ་དགོས་པ་ཞིག་ན་གནས་བརྟན་གྱིས་ཡོན་ཏན་ལྡན་པ་འདི་ལ་གནས་ཆོས་ཤིག་ཅེས་བསྒོ། དེ་སྟེ་རྒན་ན་མལ་སྟན་#འདི་ལ་བྱིན་གཅིག་#ཅེས་བསྒོ། གུད་ནས་འོངས་པ་གནས་བཅའ་མི་དགོས་པ་ཞིག་
[259b]
[259b.1]ནའང་མལ་སྟན་ཚུལ་བཞིན་བྱིན་ཅིག་ཅེས་བསྒོ། །མ་བརྟགས་པར་མལ་#སྟན་མི་བརྙ་གུད་ནས་འོངས་པའི་དགེ་སློང་གིས་ཀྱང་གཞི་ལ་མལ་#སྟན་ཡོད་དམ་མེད་དམ་#མ་བརྟགས་པར་མལ་སྟན་མི་བརྙ་ཡོད་ན་གདོད་བརྙ། ཆོས་གོས་ཀྱི་ཐ་མ་མ་རུང་བར་གྱུར་ན་མཐའ་བསྐོར་བའི་ཐབས། 
[259b.2]ཆོས་གོས་ཀྱི་ཐ་མ་ཟེགས་སམ་མ་རུང་བར་གྱུར་ན་མཐའ་བསྐོར་གྱིས་གླན། དེ་སྨྱུང་ཁམ་གྱིས་#སྦྱར། མཐའ་བསྐོར་གྱིས་སྦྱར་བ་ནི་བཙོ་ཞིང་བཀྲུ་བ་ལ་བདེ་བའི་ཕྱིར་སྐབས་སུ་གཟུངས་གདབ་པ་ཙམ་དུ་བཙེམ། རོའི་གོས་འཆད་ན་བླ་གབ་མེད་པ་དང་ཤིང་གི་སྟེང་དུ་ཞག་བདུན་
[259b.3]བརྒྱད་དམ་ལྔ་དྲུག་ཏུའང་གཞན་ལས་དེ་བཀྲུས་ནས་ཀུན་དགེ་སློང་དུར་ཁྲོད་པའི་རོའི་རྫས་ཀྱི་བདག་པོ་ཡོད་དམ་མེད་#བརྟགས་ལ་མེད་ན་བླངས་ཏེ་ཤིང་ངམ་རྩིག་པའི་ཁར་ཞག་བདུན་ནམ་བརྒྱད་དུ་གཞག་ལ་རོའི་དྲི་མི་ཞིམ་པ་མེད་པར་གྱུར་ན་བཀྲུས་ཏེ་གོས་སུ་བྱའོ། །དུར་ཁྲོད་
[259b.4]པ་མ་ཡིན་པར་#རོའི་རྫས་བླངས་པ་ནི་ལེན་དུ་མི་དབང་སྟེ་བླངས་ན་ཉེས་བྱས་སོ། །གཙུག་ལག་ཁང་དང་གྲོང་དུ་འཇུག་པར་སྤྱན་དྲངས་པ་ལས་བདག་དུར་ཁྲོད་པའོ་ཞེས་སྨྲ་བ་ནི་མ་བཏང་བར་སྤྱོད་ཅིག་ཅེ་ན་བདག་དུར་ཁྲོད་པའོ་ཞེས་ནས་སྤྱད། དགེ་སློང་དུར་ཁྲོད་པ་གཙུག་
[259b.5]ལག་ཁང་དང་ཁྱིམ་དུ་མི་འགྲོའོ། །འགྲོ་ནའང་སྒོ་ན་བསྡད་དོ། །བསྡད་པ་ལས་#སྤྱན་འདྲེན་ཅིང་འབོད་#པ་ནའང་དུར་ཁྲོད་པ་ཡིན་ནོ་ཞེས་སྨྲོས་ཤིག །དེ་སྐད་སྨྲས་པ་དང་ཡོན་ཏན་དང་ལྡན་པ་བཙུན་པ་ཁྲོད་#བཙོག་པ་མེད་ནང་#དུ་བཞུད་སྟན་ལ་བཞུགས་ཞེས་ཟེར་ན་ནང་དུ་སོང་ཞིང་
[259b.6]སྟན་ལ་འདུག་ཀྱང་ཉེས་མེད་དོ། །དེ་སྐད་མི་ཟེར་བར་ནང་དུ་#འགྲོ་ཞིང་སྟན་ལ་འདུག་པར་མི་བྱ། དགེ་འདུན་གྱི་མལ་སྟན་ལ་མི་སྤྱད། དུར་ཁྲོད་པའི་དགེ་འདུན་གྱི་སྟན་ལ་གཞག་ཅིང་སྤྱོད་དུ་བཅུག་ནའང་མི་སྤྱད། མཆོད་རྟེན་ལས་འདོམ་གྱིས་མཐའ་སྤང་#། དགེ་སློང་དུར་
[259b.7]ཁྲོད་པས་མཆོད་རྟེན་ལ་མ་རེག་ཅིང་འདོམ་གང་ཙམ་ནས་བསྐོར། སྦྲང་ཡབ་བཅང་། སྦྲང་མ་#ཟ་ན་དགེ་སློང་གིས་སྦྲང་ཡབ་བཅངས་ཀྱང་ཉེས་པ་མེད་དོ། །#བལ་དང་ཤ་ན་དང་ཤིང་བལ་དང་རས་མ་དང་ལོ་མ་ལྷབ་#ལྷུབ་པའོ། །སྦྲང་ཡབ་བཙང་བའི་རྒྱུ་བལ་ལས་#སྐུད་པར་བཀལ་བ་
[260a]
[260a.1]དང་ཤིང་གི་ལོ་མ་གཡག་རྔ་འདྲ་བ་དང་ཤིང་བལ་ལས་#སྐུད་པར་བཀལ་བ་དང་རས་དང་སྣམ་བུའི་རས་མ་དང་ཤིང་གི་ལོ་མ་ཤད་ཤད་པོར་འདུག་པ་དང་། འདི་རྣམས་ཀྱིས་#བྱའོ། །བ་ལང་དང་རྟ་དང་བ་ལང་གི་སྤུའི་#མ་ཡིན། སྦྲང་ཡབ་རྟ་དང་གཡག་རྔ་ལ་
[260a.2]སོགས་པ་སྤུ་#བྱས་པའི་སྦྲང་ཡབ་མི་བྱ། གང་ཟག་གིས་#ཡུ་བ་ཐམས་ཅད་ཚོན་རྩིས་མ་ཡིན། སྦྲང་ཡབ་དང་སེག་ཅང་#གི་ཡུ་བ་རི་མོ་ཅན་མི་བྱ། རི་མོ་མེད་ཀྱང་ཁ་དོག་འཚེར་བ་ལའང་མི་བྱ། རི་མོ་དང་རི་མོ་ཉེས་པས་#མ་ཡིན། ཅིའང་རུང་སྟེ་རི་མོ་ཅན་གྱི་རྫས་མི་སྤྱད། 
[260a.3]སྦྲང་བུའི་ཁང་བུ་ཡང་ངོ་། །སྦྲང་མ་ཟ་ན་རས་ཀྱི་ཁང་བུ་དབུབ། སྟེང་བུ་#རས་བཏིང་སྟེའོ། །ཁང་བུའི་སྟེང་དུ་རས་གདིང་། རྒྱུག་པ་ལ་བཅིངས་ཏེའོ། །ཁང་བུའི་རས་རྒྱུག་པ་ལ་བཅིང་། ཁྲུ་བཞི་དང་གཉིས་སོ། །རས་ཁང་གི་ཚད་ནི་ཞེང་ཁྲུ་བཞིར་བྱ། མཐའ་སྣམ་
[260a.4]བུས་བསྐོར། རས་ཀྱི་ཁང་པའི་གློའང་#རས་ཀྱིས་བསྐོར་ཅིང་གཡོགས་སོ#། །ཁྲུ་བཅུ་གཉིས་ཀྱིས་སོ། །ཁང་བུའི་གློ་རས་ཀྱིས་བསྐོར་བ་ནི་ཆུར་ཁྲུ་བཅུ་གཉིས་སུ་བྱའོ། །མནན་པ་དང་བཅས་སོ། །དེ་མལ་སྟན་གྱི་འོག་ཏུ་མནན། ཁང་བུ་གློར་བསྐོར་བའི་རས་ཀྱི་མཐའ་མ་མལ་
[260a.5]འོག་ཏུ་ཆུད་པར་མནན། སྒོའི་སྒོ་ཡོལ་བྱ། རས་ཁང་གི་སྒོ་བཅད་པའི་ཕྱིར་རས་སྣེ་སྣོལ་དུ་གཏང་#བར་བྱ། ཚ་ན་རྔུལ་ཡབ་ཀྱིས་ཐབས་སོ། །ཡུལ་ཚ་ན་བསིལ་ཡབ་ཀྱིས་གཡབས་ཀྱང་ཉེས་མེད། རྔུལ་ཡབ་བཅང་། བསིལ་ཡབ་བཅངས་ཀྱང་ཉེས་མེད། རེ་ལྡེ་མཁན་གྱིས་བྱས་
[260a.6]པ་ལའང་ཏ་ལའི་#འདབ་མ་ལྟ་བུའོ། །བསིལ་ཡབ་ནི་ཏ་ལའི་#འདབ་མའམ་སྨྱུག་མ་ལ་གདགས་#པར་བྱ། རི་མོ་དང་རི་མོ་ཉེས་པས་#མ་ཡིན། བསིལ་ཡབ་རི་མོ་ཅན་མི་བྱ། དགེ་འདུན་གྱིས་ན་གཞན་ཡང་ངོ་། །དགེ་འདུན་གྱིས་ནི་རི་མོ་ཅན་སྤྱད་ཅིང་བཅངས་ན་#ཉེས་མེད་དོ། །རྩིད་
[260a.7]པའི་རྔུལ་ཡབ་ནོར་བུ་ཅན་བྱུང་ན་མཆོད་རྟེན་ལ་དབུལ། རྩིད་པའི་རྔུལ་ཡབ་ནོར་བུ་དང་གསེར་དངུལ་གྱིས་བརྒྱན་པ་ཞིག་རྙེད་ན་མཆོད་རྟེན་ལ་དབུལ་ལོ། །ཉན་ཐོས་ཀྱི་ཡང་ངོ་། །སྦྲང་ཡབ་རྒྱན་ཅན་ཉན་ཐོས་ཀྱི་མཆོད་རྟེན་ལ་ཕུལ་ནའང་ཉེས་མེད། ཆོངས་#ཤིག །བེའུ་རས་
[260b]
[260b.1]དང་སྔས་གྲུ་བཞི་ཡང་ངོ་། །བེའུ་རས་དང་སྔས་#བར་ཚངས་ཅན་གང་ཟག་གིས་བཅངས་ཀྱང་ཉེས་མེད་དོ། །བུ་དང་ཆུང་མ་རྙེད་ན་སྦྱིན་བདག་གི་དབང་གིས་ནན་ཏན་བྱ། ཡོན་བདག་བསོད་ནམས་འདོད་པའི་ཕྱིར་བུ་དང་ཆུང་མ་དགེ་འདུན་ལ་ཡོན་དུ་ཕུལ་ན་ཁོས་ཅི་ལྟར་བསྔོས་
[260b.2]ཏེ་ཕུལ་བ་བཞིན་དུ་ནན་ཏན་དུ་སྤྱད། དེ་སྟེ་སླུ་བར་གྱུར་#ན་དེ་ཅི་ཙམ་དུ་འདོད་#པའི་རིན་གྱིས་སོ། །མདོ་ལྟག་མ་ལྟར་བུ་དང་ཆུང་མ་ཕུལ་བ་ལས་སླར་སླུ་#ཞེས་ཟེར་ན་དགེ་འདུན་གྱིས་རིན་ཐང་མི་བཅད་ཀྱི་ཁོ་བོ་#ཁ་ཐབས་བཞིན་དུ་སླུ་#སྦྱིན། ཡང་ཕུལ་ཡང་#བརྟགས་པའོ། །ཡོན་དུ་ཕུལ་
[260b.3]ཟིན་པ་ལས་བསོད་ནམས་སུ་འགྱུར་བའི་ཕྱིར་སླར་མ་བསླུས་ཀྱང་ལན་དུ་མར་བསླུས་#ཤིང་འབུལ་ལོ་ཞེས་ཟེར་ཞིང་འབུལ་ནའང་#མི་རུང་བ་མེད་དོ། །དེ་སྟེ་ཤིང་ཕུལ་བའི་རྒྱན་དུས་མཆོད་ཀྱི་ཚེ་བརྒྱན་པའི་ཕྱིར་གཞག །བཟའ་ཤིང་དང་གྲིབ་ཤིང་ལ་དགེ་འདུན་འདུ་ཞིང་སྤྱོད་པའི་
[260b.4]ཕྱིར་བརྒྱན་པ་རྒྱན་དུ་ཕུལ་ནའང་ཕྱིས་འདུ་བའི་ཚེ་བརྒྱན་པའི་ཕྱིར་གཞན་དུ་མི་སྤྱད་#དོ། །དེ་སྟེང་#ཁང་བུ་བརྩིག་པ་ལ་ནི་#འབྲི་བའི་ཕྱིར་རོ། །ཁང་བུའི་རྒྱན་དང་རྩིག་པའི་རི་མོ་བྲི་བའི་ཕྱིར་བསྔོས་ཏེ་ཕུལ་ནའང་གཞན་དུ་མི་སྤྱད་པ་དེ་ཉིད་དུ་སྤྱད་དོ། །དེ་སྟེ་མ་ཡིན་ཏེ་ཀ་བ་ན་ལས་སར་#པར་
[260b.5]རོ། །ཀ་བ་ལ་བསྔོས་ཏེ་ཕུལ་ནའང་ཀ་བའི་རི་མོ་དང་རྙིང་པ་བརྗེ་བའི་ཕྱིར་སྤྱད་དོ། །ས་ལའོ། །ས་ལ་བསྔོས་ཏེ་ཕུལ་ནའང་གཞན་དུ་མི་སྤྱད་དེ་འོག་ནས་འཆད་དོ། །མེའི་གནས་སུ་ན་འབུད་པ་བྱ། མེ་བུད་པའི་ཕྱིར་ཕུལ་ན་ཤིང་དང་མེ་མར་ལ་སོགས་པར་སྤྱད་དོ། །སྣུམ་འཐོབ་#པ་ཡང་ངོ་། །
[260b.6]མེ་བུད་པའི་ཕྱིར་ཕུལ་བ་ལས་མི་དགོས་སམ་ལྷག་ན་ཁུར་བ་ལ་སོགས་པར་ཡང་བྱའོ། །ལུས་བསྐུ་བར་ཡང་བྱ། ནད་པའི་གནས་སུ་བརྟགས་པར་སྨན་དང་ཡོ་བྱད་དོ། །ནད་པ་རྣམས་ལ་བསྔོས་ཏེ་ཕུལ་ནའང་རྩི་སྨན་དུ་སྦྱར་ཏེ་སྦྱིན་ནོ། །ཟས་ཀྱི་གནས་སུ་ཟས་བྱའོ། །ཚང་མང་གི་
[260b.7]གནས་སུ་ཕུལ་བའི་རྣམས་ནི་ཟས་སུ་བྱ་ཞིང་སྤྱད་དོ། །སྐོམ་གྱིར་སྐོམ་གྱི་གནས་སུའོ། །གྲུང་ཚད་དུ་ཕུལ་བའི་རྣམས་ནི་སྐོམ་དུ་བཏུང་ཞིང་སྤྱད་དོ། །བསྲོ་གང་གི་གནས་སུ་བསྲོ་གང་ངོ་། །བསྲོ་གང་དུ་ཕུལ་བའི་རྣམས་ནི་བསྲོ་གང་མེ་བུད་པ་ལ་སོགས་པ་སྨན་དཔྱད་དུ་སྤྱད་
[261a]
[261a.1]དོ། །སྣུམ་འཐོབ་པ་ཡང་ངོ་། །གོང་མ་ལྟར་བསྲོ་གང་ལ་ཡོན་ཕུལ་བ་མེ་འབུད་པར་མི་དགོས་ན་དགེ་འདུན་གྱི་སྣུམ་དང་ཁ་ཟས་བསོད་པའི་རྒྱུར་བྱ། སྣུམ་འཐོབ་པའི་གནས་སུ་ཟླུམ་པོར་ཡོ་བྱད་ཀྱི་གནས་སོ། །དགུན་མེ་འབུད་པའི་ཁྱིམ་ཁང་ཟླུམ་དུ་
[261a.2]ཡོན་ཕུལ་བ་ནི་ཤིང་དང་ལུས་དང་རྐང་པ་བསྐུ་#བའི་སྣུམ་དུ་བྱ། དབྱར་ཡོན་དུ་ཕུལ་ཏེ་མེ་འབུད་#མི་དགོས་ན་ལུས་ལ་བྱུག་པ་དང་བཤོས་ཀྱི་རྒྱུར་བྱ། སྐྱེས་པའི་རབས་བྲི་#བ་ཡང་ངོ་། །དགེ་འདུན་གྱི་བཀད་སར་ཡོན་ཕུལ་ཏེ་བཀད་པའི་#ཡོ་བྱད་དུ་སྤྱད་ཅིང་དགོས་པ་#སྤྱད་ཀྱང་
[261a.3]ལྷག་ཡོད་ན་སངས་རྒྱས་འཇིག་རྟེན་དུ་བྱུང་བ་དང་བདུད་བཏུལ་བ་ལ་སོགས་པའི་གཏམ་རྒྱུད་བྲི། ཕྱི་ཁྱམས་དང་འཆག་ས་དང་སྒོ་ཕུགས་དང་ཁྱམས་#སུ་བགོ །ཕྱི་རོལ་གྱི་ཁྱམས་#དང་སྒོ་ཕུགས་དང་འཆགས་ས་#ལ་སོགས་པ་ལ་བསྔོས་ཏེ་ཕུལ་བ་ནི་དགེ་འདུན་སྤྱིའི་#བགོ །
[261a.4]དབུས་ཀྱང་ངོ་། །གཙུག་ལག་ཁང་གི་དབུས་ཀྱི་མཐོངས་#སུ་ཕུལ་བ་ཡང་སྤྱིར་བགོ །ཕྱོགས་བཞིའི་དགེ་འདུན་གྱིར་འདི་གཞག་གོ་ཞེས་ཀྱང་གཞན་#ལས་སོ། །སྒོ་ཕུགས་དང་དབུས་ཀྱི་མཐོངས་སུ་ཕུལ་བ་ལ་སོགས་པ་འདུལ་བ་འཛིན་པ་ཁ་ཅིག་ན་རེ་ཕྱོགས་བཞིའི་དགེ་འདུན་ལ་
[261a.5]བསྔོས་ཏེ་ཞོག་ཤིག་ཅེས་ཀྱང་བཤད་དོ། །དཀོན་མཆོག་གི་ཕྱིར་སློང་བ་ནི་བརྟགས་#པའོ། །སངས་རྒྱས་དང་ཆོས་དང་དགེ་འདུན་གྱི་ཕྱིར་སློང་བ་ནི་ཉེས་མེད་དོ། །བརྗོད་པ་ཡང་ངོ་། །དཀོན་མཆོག་གསུམ་པོ་ལ་ཡོན་བདག་ཡོན་འབུལ་བའི་ཚེ#། ཡོན་བདག་སེམས་བསྐྱེད་པའི་ཕྱི་སྟོད་
[261a.6]ཏྲ་#བསྐྱེད་ཀྱང་ཉེས་མེད#། བླངས་ཏེའོ། །སྟོད་ཏྲ་#བྱ་བ་ནི་སྔར་མི་བྱའི་ལེན་པའི་ཚེ་བྱ། མཐོང་བའི་ཕྱིར་འཁོར་ལོ་བྱ། སྟོད་ཏྲ་#བྱ་བ་ནི་དགའ་བར་བྱ་བའི་ཕྱིར་ཀུན་གྱིས་མཐོང་བར་ས་མཐོན་པོར་འདུག་སྟེ་བྱའོ། །ཚའམ་རླུང་ངམ་ཆར་པའི་གནོད་པས་མི་རེག་པའི་ཕྱིར་ཁང་བུ་
[261a.7]བརྩེགས་པ་སྒོ་བཞི་#པ་བྱ། སྟོད་ཏྲ་#ཀློག་པས་མཐོན་པོར་བྱ་བ་ནི་ཤིང་རྟའི་སྟེང་དུ་ཁང་བུ་ཤིང་ཁང་ཕུབ་ལ་སྒོ་བཞིར་བཏོད་#དེ་དེའི་ནང་ནས་བཀླག །མཆོད་པ་ཟིན་ནས་འཁོར་ལོ་དབྱུང་། སྟོད་ཏྲའི་#ཁ་དོན་ལ་སོགས་པ་ཟིན་ནས་ཁང་བུ་སོ་སོར་བཤིག་སྟེ་སྦས་ལ་གཞག །སྣོད་དུ་
[261b]
[261b.1]སྦེད་པས་འཐོབ་པ་སྦ། སྟོད་ཏྲ་ཀློག་པས་#ཁང་བུ་ནས་བྱེད་པའི་ཚེ་ཡོན་#ཕལ་ཆེར་ཕུལ་ན་དེ་རྣམས་བསྡུ་ཞིང་བརྟུལ་བ་#སྡུད་པའི་དགེ་སློང་ནི་གཞན་གཅིག་བསྐོ#། །སྟོན་པ་མཆོད་པ་ནི་#གཉིས་སུ་མ་དགོས་#པར་སྦྱིན་པར་དགེ་སློང་མའི་#དགེ་འདུན་མ་གཏོགས་སོ། །ལྟག་མ་ལྟར་
[261b.2]སྟོད་ཏྲ་བྱེད་ཅིང་མཆོད་པའི་ཚེ་ན་ཡོན་བདག་གིས་དགེ་སློང་ཕོ་མོའི་སྤྱིར་ཕུལ་བ་ནི་བགོ །དགེ་སློང་འབའ་ཞིག་ལ་བསྔོས་ཏེ་ཕུལ་བ་ནི་དགེ་སློང་མ་མི་དབང་ངོ་། །འདིར་གཅིག་པ་#ལས་འཁོར་ལོ་སོ་སོར་བཙུགས་པ་ན་སྦོམ་པོར་ཉེས་པའོ། །ལྟག་མ་ལྟར་དགེ་སློང་གིས་འཁོར་
[261b.3]ལོའི་གནོད་པ་དང་བརྗེད་པར་བྱ་བ་#དང་ཡོན་བདག་གིས་ཡོན་མང་དུ་ཕུལ་ཏེ་དགེ་སློང་མས་ཡོན་སྐལ་བླངས་ཏེ་མ་སྟེར་བ་དང་བསྡུ་ལ་ནན་དས་དེའི་ཉིན་མོ་དགེ་སློང་གིས་མཆོད་པ་འདྲ་བ་ཅིག་ཕྱུང་སྟེ་ཡོན་ཏན་ཐོབ་པ་ལས་དགེ་སློང་ལ་སྙོམས་པ་ལྟར་གྱུར་ཏེ་#དེ་ལྟར་བྱེད་ན་
[261b.4]དགེ་སློང་མ་དབྱེན་གྱི་སྦོམ་པོར་འགྱུར། སྣོད་#འགྱེད་པས་བགོ །སྟོད་ཏྲ་#བྱས་པའི་ཕྱིར་ཡོན་ཕུལ་བའི་རྣམས་སོ་སོར་བགོ་བ་ནི་ཡོན་ཕུལ་བ་སྡུད་པར་བསྐོས་པའི་དགེ་སློང་དེས་བྱའོ། །འདི་བསྐོའོ། །སྟོད་ཏྲ་#ཀློག་པའི་ཚེ་ཡོན་འབུལ་བ་སྡུད་པ་དང་སོ་སོར་འགོད་པའི་དགེ་
[261b.5]སློང་གཅིག་བསྐོ། །བཙོང་བའི་རིགས་པ་བཙོང་གཡུ་དང་རྟ་ལྟ་བུ་ཞིག་ཕུལ་ཏེ་བགོར་མི་བདེ་བ་ནི་བཙོངས་ཏེ་རིན་བགོ །དགེ་འདུན་གནས་པར་རོ། །བཙོང་བ་ནི་དགེ་འདུན་གྱི་ནང་དུ་རིན་ཐང་དྲིས་ཏེ་གང་གིས་རིན་ཆེར་བཏབ་པ་དེ་ལ་བཙོང་བསྐྱེད། དགེ་འདུན་ལ་མཐར་
[261b.6]གྱིས་དྲིས་ཏེ་གང་གིས་ཆེར་བཏབ་པ་ལ་བཙོང་། དེས་འདི་ལ་གདུག་#པར་གཏོགས་པའི་ནན་ཏན་བྱ། ནོར་འགོད་པར་བསྐོས་པའི་དགེ་སློང་དེས་ནོར་འགོད་ཅིང་དགེ་འདུན་འདུ་བའི་སར་ཆག་ཆག་ཕྱག་དར་ལ་སོགས་པ་བྱ། དགེ་འདུན་གྱི་གནས་བརྟན་གྱིས་རིན་བྱ། ནོར་
[261b.7]རིན་གཅོད་པའི་ཕྱིར་དགེ་འདུན་ལ་སྟོན་པའི་ཚེ་ཐོག་མར་གནས་བརྟན་གྱིས་རིན་ཐང་གཅད་དོ#། །རན་པར་རོ། །གནས་བརྟན་གྱིས་ནོར་རིན་ཐང་བཅད་པ་ན་སྲང་གཅིག་རི་བ་ཞོ་དྲུག་རི་བ་ཙམ་དུ་གདབ་པོ། །དེའི་ཕྱིར་དེ་ལ་མི་བསྟབས་གནས་བརྟན་གྱིས་རིན་བཅད་པ་ལས་ཆེར་
[262a]
[262a.1]འབེབས་པ་གཞན་མ་བྱུང་ན་གནས་བརྟན་མི་ཉོར་མི་གནོང་#བར་ནི་མི་བྱའོ། །ཆད་པར་བྱ་སྟེ་སླར་འཕེལ་བར་མི་འགྱུར་ན་དབྱུང་ནོར་བཙོང་བ་ནི་རིན་འདེབས་པའི་ཕྱིར་བརྟན་#པ་ལས་རིན་གང་གིས་ཆེར་བཏབ་པ་དེ་ལས་བཟླས་ཏེ་དྲིས་ཀྱང་གཞན་ཆེར་#འདེབས་པ་
[262a.2]མེད་ན་དེ་ཉིད་ལ་ཉོར་གཞུག་གོ། །མི་བཙོང་མི་#སྤེལ། བདག་ཉོར་མི་འདོད་པ་ལས་རིན་བསྐྱེད་པའི་ཕྱིར་རིན་ཐང་ཆེར་མི་གདབ། བུད་མེད་ལ་མ་ཡིན། བུད་མེད་ནི་སྤྱད་#བྲིམ་ཞིང་རིན་ཐང་མི་གཅད། རིན་#མ་བླངས་པར་མི་སྤྱད། དགེ་འདུན་ལས་ནོར་ཉོ་བར་བླངས་པ་
[262a.3]ལས་རིན་མ་ཕུལ་གྱི་བར་དུ་སྤྱད་པར་མི་བྱ། བཅོས་པར་ཡང་ངོ་། །དགེ་འདུན་ལ་ནོར་ཉོ་བའི་ཕྱིར་བླངས་པ་ལས་རིན་མ་ཕུལ་གྱི་བར་དུ་མི་སྤྱད#། ཁ་དོག་བསྒྱུར་བའམ་བཅོས་ལེགས་མི་བྱ། ལེན་པ་མང་ན་དུ་ལ་སོགས་པའི་སྡེར་བགོ །ཡོན་བདག་གིས་ཡོན་མང་མོ་ཞིག་ཕུལ་
[262a.4]ཏེ་འགོད་ན་བགོ་སླ་བའི་ཕྱིར་དགེ་སློང་ཡོད་པ་ལས་བཅུ་ཕུང་དུ་བཅད་#དེ་སོ་སོར་བཅུ་སྡེར་བྱིན་ལ་འགོད་དུ་གཞུག་སྡེར་བྱིན་པ་ལས་མ་བགོས་པར་འགའ་ཞིག་ཤི་ན་དེའི་ཚེ་ཆ་སྡེར་གཏོགས་སོ། །མདོ་ལྟག་མ་ལྟར་བཅུ་ཞིག་བགོ་གཅིག་ཏུ་ནོར་སྐལ་བྱིན་པ་ལ་བཅུ་སྡེ་#དེའི་ནང་ནས་
[262a.5]འགའ་ཞིག་ཤི་ན་དེའི་སྐལ་བ་བཅུ་སྡེ་དེར་གཏོགས་པའི་རྣམས་ཀྱིས་བགོས་ཀྱང་ཉེས་མེད། རིགས་པ་ནི་མྱ་ངན་ལས་#འདའ་བའི་བསམ་པས་རབ་ཏུ་བྱུང་བ་ཚུལ་ཁྲིམས་དང་ལྡན་པ་ལ་གོས་སྟོང་ཕྲག་བརྒྱ་དང་ཁང་ཕ་བརྩེགས་མ་ལྔ་#བརྒྱའོ། །མྱ་ངན་ལས་#འདའ་བའི་ཕྱིར་དད་ཅིང་མོས་ཏེ་
[262a.6]རབ་ཏུ་བྱུང་བའི་དགེ་སློང་ཡོན་ཏན་དང་ཚུལ་ཁྲིམས་དང་ལྡན་པས་ནི་གོས་བཟང་པོ་སྣ་གྲངས་སྟོང་ཕྲག་བརྒྱ་དང་ཟས་ཞིམ་བཟང་པ་#རོ་སྣ་བརྒྱ་དང་ཁང་པ་བརྩེགས་#མ་ལྔ་བརྒྱ་ལ་སོགས་པ་བཟང་པོ་དང་མང་པོ་ཅི་སྤྱད་ཀྱང་རུང་སྟེ་ཡོན་ཏན་དང་ལྡན་པས་ཞུ་བར་འགྱུར་བས་སྤྱོད་དུ་དབང་སྟེ་
[262a.7]བརྟགས་པའོ། །དགེ་འདུན་གྱི་ནོར་ཀྱང་ངོ་། །མདོ་ལྟག་མ་ལྟར་ཡོན་ཏན་དང་ལྡན་པས་ནི་དགེ་འདུན་གྱི་ནོར་དང་ཟས་ལ་སྤྱད་ཀྱང་བརྟགས་པའོ། །མི་སློབ་པའི་བར་དུའོ། །མྱ་ངན་ལས་འདས་པར་སེམས་བསྐྱེད་ཅིང་ཚུལ་ཁྲིམས་དང་ལྡན་པས་ནི་དགྲ་བཅོམ་པ་མན་ཆད་གང་
[262b]
[262b.1]ཟག་རིམ་པ་བདུན་གྱིས་ནོར་ལས་སྤྱད་#ཀྱང་བརྟགས་པའོ། །མ་རབས་ཀྱང་ངོ་། །མདོ་ལྟག་མ་ལྟར་སྤྱད་ཀྱང་བརྟགས་པ་ནི་གང་ཟག་མ་རབས་ཡིན་ཀྱང་ཚུལ་ཁྲིམས་དང་ལྡན་ཞིང་མྱ་ངན་ལས་འདའ་བར་སེམས་བསྐྱེད་པ་#ནི་སྤྱོད་པར་བརྟགས་པའོ། །ཚུལ་ཁྲིམས་ལོག་པ་
[262b.2]ལས་ནི་མ་ཡིན་ནོ། །དགེ་འདུན་གྱི་ཟས་དང་གོས་ཀྱི་ཤས་ཀྱི་སྐལ་བ་ལ་ཕས་ཕམ་པ་བཞི་བྱུང་བ་ནི་མི་དབང་ངོ་། །ཕས་ཕམ་པ་བཞིའི་ཚུལ་ཁྲིམས་ཕྲ་མོ་ཉམས་ཀྱང་ཤས་ཀྱི་སྐལ་བ་ནི་དབང་ངོ་། །ཕས་ཕམ་པ་དང་ཁྱིམ་པ་དགེ་འདུན་ལ་#འཁོར་ཞིང་ཡོན་ཕུལ་བ་ནི་དགེ་འདུན་གྱིས་ཟ་
[262b.3]ཞིང་སྤྱོད་དུ་བཅུག་པ་ནི་དབང་ངོ་། །བུ་ལོན་དུ་འགྱུར་བ་ནི་ལེ་ལོ་ཅན་གྱི་བླངས་ཏེ་བཙོ་བའོ། །ཚུལ་ཁྲིམས་མ་ཉམས་སུ་ཟིན་ཀྱང་ལེ་ལོ་ཆེ་ཞིང་དགེ་བ་སྤྱོད་པའི་ཤས་ཆུང་ན་ཡོན་བདག་གི་ནོར་རྫས་ལ་སྤྱད་པ་མི་ཞུ་སྟེ་བུ་ལོན་དུ་འགྱུར་རོ། །དགེ་འདུན་གྱི་རྙེད་པ་ལས་རིགས་པ་
[262b.4]ནི་མཚམས་གཅིག་པའི་གང་ཟག་གི་གཙུག་ལག་ཁང་ན་སྡེ་པ་དེའི་རྙེད་པ་ལ་སྤྱོད་པ་ཡང་ངོ་། །ཚུལ་ཁྲིམས་དང་ལྡན་པས་ནི་དགེ་འདུན་གྱི་ཟན་སྐལ་ཡང་ཟོས་ལ་ཡོན་བདག་གཞན་ཞིག་གིས་ཟན་ཁྱེར་ཏེ་འོངས་ཏེ་བྱིན་ན་ཡང་ཟོས་ཀྱང་ཉེས་མེད་དོ། །གཅིག་ཟོས་ན་གཅིག་#
[262b.5]བསགས་སུ་ནི་མི་དབང་ངོ་། །ཁང་བུ་བསྔོས་པ་ཡང་ངོ་། །ཡོན་བདག་གིས་ཁང་#བུའི་རྐྱེན་དུ་ཁང་བུ་དེ་ན་སུ་འདུག་པ་ལོ་གཅིག་ཅིང་རྟག་ཏུ་གསེར་ལྟ་བུ་འབུལ་བ་ཞིག་ཡོད་ནའང་དེའང་བླངས་ལ་དགེ་འདུན་སྤྱིའི་ཡོན་སྐལ་བླངས་ཀྱང་ཉེས་མེད་དོ། །འདི་ལ་རེས་ཀྱིས་བསྒོ། །ཁང་
[262b.6]བུའི་རྐྱེན་རྟག་ཏུ་སྲང་གྲངས་འབུལ་བ་ཞིག་ཡོད་ན་ཁང་བུ་དེ་རྟག་ཏུ་དགེ་སློང་གཅིག་པུ་མི་གཞག་གི་རེས་ཀྱིས་དགེ་འདུན་ཀུན་འཁོད་དོ། །དགེ་སློང་གཅིག་གིས་མངན་རྣོགས་སུ་ཐེག་སྟེ་རྐུ་སེམས་དང་ལྡན་ན་ཕམ། ལྷུང་བཟེད་དང་། ལྷུང་བཟེད་ཆུང་ངུ་དང་ཕུར་#བུ་དང་བུམ་
[262b.7]པ་དང་ཀྱོ་བ་ཏང་#དང་གྲི་དང་ཁབ་དང་སེན་རེག་#དང་གཟར་བ་དང་སོལ་བ་བསྡུ་བ་དང་སྟ་རེ་དང་སླ་ང་དང་ཁ་ཕྱིས་དང་། ལྕགས་ཀྱི་སྣོད་བགོ །ཡོན་བདག་གིས་མིང་གིས་སྨོས་པ་འདི་རྣམས་དགེ་འདུན་ལ་ཕུལ་ན་དགེ་འདུན་སོ་སོར་བགོ །སའི་སྣོད་དག་ཏུ་ལྷུང་བཟེད་ཆུང་
[263a]
[263a.1]ངུ་དང་བུམ་བུ་དང་བླུགས་#མ་དང་ཆབ་སྟོང་དང་རིལ་བ་སྤྱི་བླུགས་དང་ཆུ་སྣོད་དག་ཀྱང་ངོ་། །མིང་གིས་སྨོས་པ་འདི་རྣམས་ལྟ་བུ་ཞིག་ཡོན་བདག་གིས་ཕུལ་ནའང་དགེ་འདུན་སོ་སོར་བགོ །རིན་པོ་ཆེའི་ཁྲི་ལ་སོགས་པ་མཐར་ལྕགས་ཀྱང་ངོ་། །རིན་པོ་ཆེའི་ཁྲི་
[263a.2]མན་ཆད་ལྕགས་ཀྱི་ཁྲི་ཡན་ཆད་གཅིག་ཕུལ་ན་བཙོངས་ལ་རིན་ལ་བགོ །བརྗེ། མདོ་ལྟག་མ་ལྟར་ཁྲི་ཡོན་དུ་ཕུལ་བ་རིན་དུ་བརྗེས་ལ་བགོ །ཤིང་གི་ནི་མ་ཡིན་ནོ། །ཤིང་གི་ཁྲི་ཆེ་སྲ་#ཤིག་ཕུལ་ན་མི་བགོ་བར་སྤྱི་ལ་གཞག །ཚོན་སྣ་ལྔ་ལས་གཞན་དག་ཀྱང་ངོ་། །ཚོན་
[263a.3]ཆེན་པོ་སྣ་བདུན་ཕུལ་ན་མཚལ་#དང་ལི་གྲུ་#དང་ནུ་མེད་གསུམ་ནི་བགོའི་གཞན་སྣ་ལྔའི་རི་མོ་བྲི་བའི་ཕྱིར་བཞག་གོ། །མ་བཅོས་པ་ཡང་ངོ་། །ཚོན་ཆེན་པོ་སྣ་བདུན་ལས་བཙོས་པ་ཞིག་ན་#མི་བགོ །མ་བཅོས་པ་ནི་བགོ །བཅོས་པ་བཙོར་རུང་བ་ནི་བགོ །བཙོས་པའི་ཁུ་བ་དགེ་འདུན་
[263a.4]གྱི་#གོས་བཙོར་རུང་བ་ཡོད་ན་#ཕྱིར་གཞག་གོ། །གཞན་དགེ་འདུན་གྱིའོ། །ལྟག་མ་ལྟར་སྤྱིའི་བཙོ་བར་བཞག་པ་ནི་དགེ་འདུན་གྱི་སྤྱིའི་ཕྱིར་བཞག་གོ། །མི་བཙོ། །མིང་གིས་སྨོས་པ་འདི་རྣམས་ལྟ་བུ་ཞིག་ཡོན་ཕུལ་བ་ནི་བགོ་ཞིང་བཙོ་བར་མི་བྱ། ཀུན་དགའ་དང་། སྐྱེད་ཤིང་
[263a.5]དང་ལྡུམ་ར་ཕུལ་བ་དང་། གཙུག་ལག་ཁང་དང་། གཙུག་ལག་ཁང་གི་#ཁང་པ་ཕུལ་བ་དང་། དེའི་དངོས་པོ་དང་། གཙུག་ལག་ཁང་གི་འཁོར་གྱི་ས་དང་། མལ་སྟན་དག་གོ#། །ཁྲི་དང་ཁྲིའུ་དང་མལ་སྟན་དང་འདི་རྣམས་བགོ་བར་མི་བྱ། དབང་དུ་མི་བྱ། མདོ་ལྟག་མ་ལྟར་མིང་གིས་
[263a.6]སྨོས་པ་འདི་རྣམས་སྤྱིར་བཞག་པ་ལས་བུ་ལོན་ཆགས་པ་ལ་སོགས་པའི་གཏའ་འོག་ཏུ་མི་བཞག །མི་བསྔོ་བ་ཡང་ངོ་། །གཙུག་ལག་ཁང་ལ་སོགས་པ་སྤྱིར་བཞག་པ་ལས་དགེ་སློང་གང་ཟག་བདག་གི་ནོར་དུ་མི་བསྔོ་མི་བསྐུར་#པ་དག་ལ་ཟས་དང་#གོས་བསྟན་པར་བྱ། མ་དག་ལ་གོས་དང་
[263a.7]ཟས་ལས་#སྦྱིན། དེ་སྟེ་གོས་དང་ལྷུང་བཟེད་ལྷག་པ་མེད་ན་བསླང་། ཕ་མ་ལ་སྦྱིན་དུ་ཆོས་གོས་དང་ལྷུང་བཟེད་ཙམ་ལས་མི་བདོག་ན་#གཞན་ལས་བསླངས་ཏེ་བྱིན་ཀྱང་ཉེས་མེད། མ་གྲུབ་ན་ཟས་ཐོབ་པ་དེ་ལས་ཕྱེད་སྦྱིན་ཕ་མ་ལ་སྦྱིན་པར་བསླང་#དུའང་མ་རྙེད་ན་བདག་གི་ཟས་དང་གོས་ཀྱི་
[263b]
[263b.1]སྐལ་བ་ཅི་ཐོབ་པ་ལས་ཕྱེད་ཕ་མ་ལ་སྦྱིན་པར་བྱ། ཕྲ་མོ་ལ་སོགས་པར་ཆུད་པ་སྟེ་གོས་ཀྱི་དངོས་པོའོ།། །།བྱེ་བྲག་དབྱེ་བར་ཤེས་པའི་ཕྱིར་གོས་ལ་གདབ་གོས་ལ་མཚན་མ་མངོན་པར་གདབ། སངས་རྒྱས་དང་ནན་ད་#འདྲ་ཞིང་བོང་མཉམ་སྟེ་ངོ་#མི་ཤེས་པར་གྱུར་ཏེ་སངས་རྒྱས་སུ་
[263b.2]འཛིན་པའི་ཕྱིར་བཅས། དེ་ལ་གདབ་པ་སྦྱིན་#སྣག་ཚའི་ཐིག་ལེ་ཞེས་སོ། །གོས་ངོ་མི་ཤེས་ཤིང་ནོར་གྱིས་དོགས་པའི་ཕྱིར་སྣག་ཚའི་ཐིག་ལེ་ཆོས་གོས་ཀྱི་གྲྭར་སྣག་ཚའི་ཐིག་ལེ་གདབ། སྤྱད་པ་ཡང་ངོ་། །ཆོས་གོས་སྐམ་ལ་ལྕི་སྟེ་ཐག་བུ་ལ་མི་འཆགས་ཏེ་ཐག་བུས་མཐའ་ལ་
[263b.3]བརྒྱུས་ཏེ་སྲད་བུ་ལ་གདགས། ཚར་ཚར་གྱི་ཁ་ཆག་བྱ། རས་ཁ་ཚར་#བཅད་ལ་ཆག་#བྱ་སྟེ་བགོ་ཞིང་སྤྱད་དོ། །སྦྱར་མ་མ་ཡིན་པ་དག་ཞིག་གཅད་#པར་མ་ཆད་དོ། །ཆོས་གོས་ཆེན་པོ་མ་གཏོགས་པར་སྣམ་བུ་བདུན་པ་དང་ལྔ་པ་གཉིས་ནི་སྣམ་བུར་མ་དྲས་ཤིང་མ་བཙེམས་#པ་ལ་
[263b.4]བསྔོས་ཀྱང་འཆགས་སོ། །དེ་ལྟ་བུའི་རྐྱེན་མེད་ན་མ་བཅད་པར་གྲོང་དང་ཁྱིམ་དུ་འཇུག་པ་དང་འདུག་པ་མ་ཡིན། ཆར་པ་ལ་སོགས་པ་བབ་པའི་རྐྱེན་མ་བྱུང་བར་གྲོང་ཁྱེར་#དུ་ཆོས་གོས་ཆེན་པོ་མེད་པར་འདུག་པར་མི་བྱ། དེ་བཞིན་དུ་མུར་འདུག་གི་གནས་སུའོ། །ཆོས་གོས་
[263b.5]ཆེན་པོ་མེད་པར་མུར་འདུག་གི་གནས་སུ་མི་འགྲོ། །ཡོད་ན་འདུག་པར་མ་ཡིན། རྐྱེན་བྱུང་ཡང་ཆོས་གོས་ཆེན་པོ་མེད་པར་མུར་འདུག་དང་བཅས་པའི་གནས་སུ་འགྲོ་བའམ་འདུག་པར་མི་བྱ། སྤུ་ཅན་ཆོས་གོས་གསུམ་དུ་མི་བསྔོ། ལ་བ་དང་བེའུ་རས་ལ་སོགས་པ་སྤུ་ཅན་
[263b.6]ལ་ཆོས་གོས་གསུམ་གྱི་རྒྱུས་#མི་བསྔོ། །དེ་བགོས་ཏེ་མཆོད་སྟོན་#དུ་མི་སྤྱད། ཟན་ཟ་བ་དང་མཆོད་སྟོན་བྱེད་པའི་ཚེ་ལ་བ་དང་པགས་པ་ལ་སོགས་པ་སྤུ་ཅན་མི་བགོ །སྲབ་མོ་ནི་བདག་གིར་བྱ། སྡེ་རས་སམ་རས་སྲབ་མོ་ནི་ཆོས་གོས་སུ་བསྔོར་#མི་རུང་གི་གོས་ལྷག་པར་སྤྱད་ཅིང་
[263b.7]བགོས་ཀྱང་ཉེས་མེད་སྲབ་མོ་ནི་རྒྱུ་འོག་ནས་འབྱུང་། འདི་ནི་རྣམ་པ་#བཞི་སྟེ་བལ་གྱི་དང་ཟར་མའི་དང་དུ་གུ་ལའི་#དང་ཤིང་བལ་གྱིའོ། །མིང་གིས་སྨོས་པ་འདི་རྣམས་གོས་ལྷག་ཏུ་བསྔོས་ཤིང་སྤྱད་ཀྱང་ཉེས་མེད་དེ་སེང་རས་དང་སྲབ་མོར་བྱས་པ་ལ་བྱ། གཞན་ཡང་སྣམ་བུའི་
[264a]
[264a.1]རྣམ་པ་ཡང་བ་སྤུ་ཐུང་བ་ལ་སོགས་པ་དག་གོ། །གཞན་སྣམ་བུ་ལ་སྤུ་ཐུང་ངུར་བྱས་པའི་རྣམས་ནི་ཆོས་གོས་སུ་མི་རུང་གི་གོས་ལྷག་གི་#སྔགས་ཀྱིས་བཏབ་པ་ལ་སྤྱད་དོ། །བ་ལ་#ཡང་ངོ་། །ལ་བ་ཡང་གོས་ལྷག་གི་སྔགས་ཀྱིས་བཏབ་སྟེ་སྤྱད་ཀྱང་རུང་ངོ་། །
[264a.2]འཚོ་ལས་གཞན་དུ་ན་དེའི་ཕྱིར་ལོག་ཏུ་བགོ་བར་མི་སྤྱད། ཕྲུག་དང་བེའུ་རས་ལ་སོགས་པ་ལུས་ལ་རྩུབ་ཅིང་གཡའ་#དང་ཤིག་ཟ་ན་བཟློག་སྟེ་བགོས་ཀྱང་ཉེས་མེད་དེ#། དེ་བགོས་ཏེ་མི་བཅག །མདོ་ལྟག་མ་ལྟར་ཤིག་ཟ་བ་ལ་སོགས་པའི་རྐྱེན་བྱུང་ཡང་བཅག་པའི་ཚེ་བཟློག་ཏེ་#མི་
[264a.3]བགོ །བསྲིངས་པའི་ལ་བ་དང་མེ་ཏོག་ཅན་གྱི་སྣམ་བུ་དང་དྲེའུ་རྔོག་ཁྲ་ཁྲ་བོ་གང་ཟག་གིས་བདག་གིར་བྱས་ཏེ་མི་སྤྱད། མིང་གིས་སྨོས་པ་འདི་རྣམས་དགེ་སློང་གང་ཟག་གིས་སྤྱད་ཅིང་བཅང་བར་མི་བྱ། འཆགས་སར་དྲེའུ་རྔོག་བཏིང་ན་ཁས་བླངས། ཁྱིམ་པ་བསོད་ནམས་
[264a.4]འདོད་པས་འཆགས་སར་དྲིའུ་#རྔོག་བཏིང་ན་དེའི་སྟེང་དུ་བཅག་ཀྱང་ཉེས་མེད། རྟག་ཏུ་རྒྱུན་གཅིག་ཏུ་མི་བཅག །དྲེའུ་རྔོག་དེའི་སྟེང་དུ་འཆགས་པའི་#རྒྱུན་གཅིག་ཏུ་མི་བཅག །ནུས་ན་བཅོས། དྲེའུ་རྔོག་དེ་རྡོལ་ལམ་རལ་ན་བཅོས། བཙེམ་#པ་གཞུང་བུ་གླན་པ་སྦྱིན། དྲེའུ་རྔོག་
[264a.5]རལ་ན་གཞུང་བུ་གཞུག་ཅིང་གླན#། མི་ནུས་ན་བ་ལང་གི་ལྕི་#བ་དང་འཇི་བས་སྦྱར་ཏེ་འཆག་པར་བྱུག །དྲེའུ་རྔོག་རྙིངས་ཏེ་འདྲུབ་ཅིང་བཙེམ་དུ་མི་རུང་ན་འཇི་བ་དང་ལྕི་བ་#བསྲེས་ཏེ་འཆག་#སའི་སྐྱང་ནུལ་དུ་#བྱས་ཀྱང་རུང་འཆག་#སར་དྲེའུ་རྔོག་བཏིང་ལ་དེའི་སྟེང་དུ་འཇི་བས་
[264a.6]གཡོགས་ལ་བཅགས་ན་ཡོན་བདག་ལ་བསོད་ནམས་སུ་འགྱུར་བའི་ཕྱིར་སྤྱད་དུ་རུང་། དེ་བཞིན་དུ་བཅངས་ཏེ་སྦྱིན་བདག་ལ་བརྟེན་ཏེའོ། །དགེ་སློང་གི་གོས་སུ་མ་བཏགས་པ་#དྲེའུ་རྔོག་དང་ཁྲ་བོ་ལ་སོགས་པ་ནི་སྦྱིན་བདག་ཁྱིམ་པ་ལ་བསྔོས་#ཏེ་བཅངས་ཀྱང་ཉེས་མེད་དོ། །ཤམ་
[264a.7]ཐབས་ནང་ལོགས་མ་དང་རྔུལ་ཟན་དང་འཐེབ་#བཅང་། མིང་གིས་སྨོས་པ་འདི་རྣམས་ཀྱིས་འཐེབ་རེ་རེ་བཅངས་ཀྱང་ཉེས་མེད། ཡོ་བྱད་ཀྱིས་ཀྱང་ངོ་། །སྨན་ཟོང་དུ་ཟས་སམ་གོས་བཅངས་ཀྱང་ཉེས་མེད། འདི་ནི་དཀར་པོའམ་ཁ་ཚར་དང་བཅས་ཀྱང་མ་ཉེས་སོ། །སྨན་ཟོང་གི་རྫས་
[264b]
[264b.1]བཅང་བ་ནི་རས་དཀར་པོ་དང་ཁ་ཚར་མ་བཅད་ཀྱང་ཉེས་མེད། རིན་གྱི་ཚད་ནི་སྲང་འགའ་ཙམ་ཅི་རིན་#པར་བཅང་། དགེ་འདུན་གྱི་ཡང་མ་ཡིན། དགེ་འདུན་སྤྱིའི་#གོས་ལྷག་ན་#ཁ་ཚར་མ་བཅད་དམ་ཁ་དོག་མ་བསྒྱུར་བར་བཅངས་ཀྱང་ཉེས་མེད་དོ། །གནང་བའི་གོས་དེར་བསྔོས་
[264b.2]ཏེ་བཅངས། ཡོ་བྱད་བཅུ་གསུམ་འཆང་དུ་གནང་བ་ནི་བདག་འཆང་#བའི་སྔགས་ཀྱིས་བསྔོས་ལ་བཅང་། གཞན་བརྟགས་ཏེ་དུ་མའང་བཅང་། ཡོ་བྱད་བཅུ་གསུམ་ལ་མ་གཏོགས་པར་གོས་ལྷག་ཅིང་འཆང་ན་ལྷག་པའི་སྔགས་ཀྱིས་བརྟགས་ཏེ་བཅངས་ཀྱང་ཉེས་མེད། 
[264b.3]སེམས་མི་བརྟན་པ་ལ་མི་བརྟག །གོས་ལྷག་མ་བརྟག་#པ་ནི་མཁན་པོ་དང་སློབ་དཔོན་ཀླ་ཀློ་ཅན་ཚུལ་ཁྲིམས་ལ་དམ་ཞིང་ཀླ་ཀློ་མེད་ཅིང་བརྟན་པ་ལ་བརྟག །རབ་ཏུ་མ་རྫོགས་པ་ལ་མ་ཡིན། གོས་བརྟག་#པའི་སྔགས་བྱ་བ་ནི་ཁྱིམ་པ་དང་དགེ་སློང་ལ་མི་བརྟག་གོ། །མངོན་
[264b.4]སུམ་དུ་མ་ཡིན། མཁན་པོ་དང་སློབ་དཔོན་ལ་གོས་བརྟག་པ་ཡང་མཐོང་ཞིང་ཤེས་པ་དང་ཐོས་པར་མི་བྱའི་ལྐོག་ཏུ་གྲོགས་གཅིག་གི་གམ་དུ་བརྟག །མཐོང་བ་དང་ཐོས་པར་སྔགས་བཏབ་ན་ཉེས་བྱས། ཡུལ་གཞན་དུ་འདུག་པ་ལ་བརྟགས་ན་མི་འཇིག །མཁན་པོའམ་
[264b.5]སློབ་དཔོན་ནམ་གོས་སུ་བརྟགས་པའི་མི་དེ་གུད་ན་འདུག་གམ་ཡུལ་གཞན་དུ་སོང་ནའང་ཞིག་པར་མི་འགྱུར། ཞིག་པ་ནི་འཕོས་ནའོ། །གོས་བརྟགས་པའི་མི་དེ་ཤིའམ་ཁྲིམས་ཕུལ་ན་བརྟགས་པའི་སྔགས་མེད་པར་འགྱུར་རོ། །ཤེས་ནའོ། །ཁྲིམ་#ཕུལ་ལམ་ཤི་བར་མ་
[264b.6]ཤེས་ཀྱི་བར་དུ་སྔགས་འཆགས་སོ། །འདིའི་བདག་པོ་ནི་བརྟགས་པའོ། །གོས་སྔགས་ཀྱིས་འདེབས་པའི་ཚེ་ཕ་རོལ་གྱི་ཡིན་#པར་བསམས་ཤིང་བརྟགས་མོད་ཀྱི་བདག་སྤྱོད་ཅིང་འཆང་དུ་དབང་ངོ་། །བཏང་བ་བདག་གིར་མི་བྱ། གོས་སྤང་བ་ལྷུག་པ་#བྱིན་པ་ལས་ཕ་རོལ་པོས་ཐལ་
[264b.7]བྱུང་མི་བསྐུར#། དགེ་སློང་ལ་གཏད། གོས་སྤང་ལ་ལྟུང་#བ་བྱུང་བ་དགེ་སློང་ཚུལ་ཤེས་པ་གཅིག་#ལ་སྦྱིན། དགེ་འདུན་གྱི་ལ་མ་ཡིན། གོས་སྤངས་པ་ནི་#དགེ་འདུན་ལ་མི་སྦྱིན་གྱི་དགེ་སློང་གང་ཟག་གཅིག་ལ་སྦྱིན། བླུན་པོ་ལ་མ་ཡིན། དགེ་སློང་གང་ལ་སྤང་བའང་བླུན་
[265a]
[265a.1]ཞིང་ཚུལ་མི་ཤེས་པ་#མི་སྦྱིན་གྱི་ཟིན་པོ་ཚུལ་ཤེས་པ་ལ་སྤང་། མི་སྟེར་བསླང་#། གོས་སྤངས་པ་ལས་#ཕ་རོལ་པོ་#དེས་མ་བྱིན་ན་མཐོལ་བ་གསོས་ཀྱི་འོག་ཏུ་བདག་གོས་ཀྱིས་བྲེལ་ཏོ་ཞེས་བསླང་#། མཐུ་ཡིས་བླང་། གོས་སྤངས་པ་བདག་གིས་བསླངས་ཀྱང་མ་
[265a.2]སྟེར་ན་གྲོགས་པོ་བཟློག་ལ་དབྲོག་གོ། །གོས་ལ་བསུང་གིས་རེག་ན་བཀྲུས་ཏེ་སྤྱད། བདག་གི་#གོས་ལ་སོགས་པ་བསུང་#གིས་རེག་ན་མ་བརྟགས་#པའི་ཕྱིར་སྤུ་བཀྲུ། ཕྱེ་མ་ན་སྤྲུག །བསུང་གི་#ཕྱེ་མས་རེག་ན་སྤྲུག །སྣུམ་གྱིས་ན་དག་པར་རོ། །གོས་ལ་སྣུམ་གྱིས་རེག་ན་བཀྲུ། 
[265a.3]ཆར་པ་བབ་ན་བླ་གབ་མེད་པ་ལ་དགེ་འདུན་གྱི་མ་ཡིན། ཆར་པ་བབ་པའི་ཁྲོད་དུ་དགེ་འདུན་གྱི་གོས་གྱོན་ཏེ་མི་འགྲོ། བཀྲུ་བ་དང་འཚེད་པ་དང་ལྷུང་བཟེད་ཀྱི་ལས་དང་ཤིང་གཤགས་#པ་ལ་སོགས་པའི་བྱེད་པར་མ་ཡིན། མིང་གིས་སྨོས་པ་འདི་རྣམས་ལས་བྱེད་པའི་ཚེ་དགེ་འདུན་
[265a.4]གྱི་གོས་གྱོན་ཏེ་མི་བྱ། བཞག་པ་ལས་ལྷན་ཅིག་ནའོ་ཞེས་མ་སྨྲས་ན་གཞན་མེད་ཀྱང་སྦྱིན་ཏེ་ཡང་དག་པར་བགྲང་། མི་གསུམ་གྱིས་བདག་ལ་རྫས་ཞིག་གཏམས་ཏེ་ངེད་གསུམ་མ་ཚོགས་ཀྱི་བར་དུ་མ་སྦྱིན་ཅིག་ཅེས་ཟེར་བ་ལས་གཅིག་གམ་གཉིས་ལེན་དུ་འོངས་ནའང་མི་
[265a.5]སྦྱིན་ནོ། །ངེད་གསུམ་མ་ཚོགས་ཀྱི་བར་དུ་མ་#སྦྱིན་ཅིག་ཅེས་མི་ཟེར་བར་གཏམས་པ་ནི་གཅིག་གམ་གཉིས་ལེན་དུ་འོངས་ཏེ་སྦྱིན་ཀྱང་ཉེས་མེད། གཞོག་པ་དང་མ་འགྲོགས་པར་མ་ཡིན། ནོར་གཞོག་པའི་ཚེ་ནོར་བདག་དང་འགྲོགས་པ་མ་ཡིན་པ་ཞིག་ལེན་དུ་འོངས་ཏེ་དན་རྟགས་
[265a.6]ཡོད་ཀྱང་མི་#སྦྱིན། གཉེན་དང་བདག་གི་ཁྱིམ་མ་ཡིན་པ་སྨྱོན་པ་ལས་མི་བླང་། མི་སྨྱོན་པ་ཞིག་གིས་ཁོ་བདག་གི་ཁྱིམ་དང་ཕ་མའི་ཁྱིམ་ནས་བླངས་ཏེ་བདག་ལ་བྱིན་ན་བླངས་ཀྱང་ཉེས་མེད། བུ་བསྐྲད་པ་ལས་བླངས། ཕ་མས་བུ་བསྐྲད་པ་ལས་བུ་དེས་ཕ་མའི་ཁྱིམ་ནས་ནོར་ཞིག་
[265a.7]བླངས་ཏེ་བྱིན་ནའང་#བླངས་ཀྱང་ཉེས་མེད། དུར་ཁྲོད་ནས་སླར་བཟློག་པ་ལས་ཡང་ངོ་། །དུར་ཁྲོད་ཀྱི་རོའི་རྫས་ཞིག་བླངས་ཏེ་བདག་ལ་བྱིན་ན་བླངས་ཀྱང་ཉེས་མེད། དེ་སླར་#སློང་ན་སྦྱིན། མདོ་ལྟག་མ་ལྟར་རོའི་རྫས་བྱིན་པ་སླར་འདོད་ཅེས་ཟེར་ནའང་བྱིན་ཅིག །སླར་འཐོམ་#ན་འང་
[265b]
[265b.1]བླངས#། མདོ་ལྟག་#མ་ལྟར་སླར་#སློང་སྟེ་བྱིན་པ་ལས་ཡང་སླར་འབུལ་ན་མ་ཁྲོ་བར་ལོང་ཞིག །མཆོད་རྟེན་གྱི་དཀོར། མཆོད་རྟེན་ལ་ཕུལ་བའི་དཀོར་རྣམས་ནི་དགེ་འདུན་གྱིས་བགོ་ཞིང་སྤྱད་པར་མི་བྱའོ། །རྩྭ་#དང་བུ་རམ་ཤིང་དག་ལས། རྩྭ་#བ་དང་འབྲས་བུ་ལ་སོགས་པ་བཅད་
[265b.2]པ་#ཞིག་དགེ་འདུན་ལ་ཕུལ་ན་བགོས་ཤིང་སོ་སོར་སྦྱིན་ནོ། །གཞན་ཟས་ཀྱི་ཕྱིར་བསྔོས་པ། བཅའ་བ་ལ་མ་གཏོགས་པ་མར་དང་བག་ཕྱེ་ལ་སོགས་པ་ཕུལ་བ་ནི་མི་བགོ་བར་གཡོས་སུ་བྱས་ཏེ་སྤྱིར་བྲིམ་མོ། །ཉེ་བར་འཚོ་བ་དང་ནད་པ་ལ་བརྟགས་པ་བདག་གིར་བྱ་བའི་ཕྱིར་བགོ། །
[265b.3]མལ་ཆ་དང་ཁྲི་སྟན་ལ་སོགས་པ་དང་སྨན་ལ་སོགས་པ་ཕུལ་བ་ནི་སྤྱིས་སྤྱད་དགོས་པའི་ཕྱིར་མི་བགོ་བར་གཞག་གོ། །དབྱར་གྱི་མཚམས་རྙེད་ན་འཇུག །དབྱར་ཚུལ་དུ་ཞུགས་པས་ནི་ཚུལ་གྱི་ཡོན་#སྐལ་གྱི་ནང་དུ་འཇུག་ཅིང་བླང་། མ་ཞུགས་ན་མི་བླང་། དབྱར་ཆད་པ་ལ་ཡང་
[265b.4]མི་རིགས་པ་#མ་ཡིན། དབྱར་ཚུལ་དྲལ་བ་#ནི་ཞག་བཞི་བཅུ་རྩ་དགུའི་བར་དུ་ཚུལ་བསྲུངས་པ་ནི་ཡོན་སྐལ་དབང་ངོ་། །བཞི་བཅུ་རྩ་ལྔ་བསྲུངས་པ་ནི་ཕྱེད་དབང་ངོ་། །བཞི་བཅུ་རྩ་བཞི་བསྲུངས་པ་ནི་མི་དབང་ངོ་། །བསྐྲད་པ་ནི་མ་ཡིན། དགེ་སློང་ཆད་པས་བཅད་དེ་བསྐྲད་པ་ནི་
[265b.5]ཚུལ་གྱིས་#ཡོན་སྐལ་མི་དབང་ངོ་། །རྫས་ཀྱིས་ནོན་པར་དབྱར་གནས་པ་ལ་ཆ་གཅིག་གོ། །གཙུག་ལག་ཁང་མང་པོ་ཞིག་ཀུན་གྱི་མཚམས་སུ་རེ་ལྡེ་ལྟ་བུས་མནན་ཏེ་ཚུལ་དུ་ཞུགས་པ་ནི་གཙུག་ལག་ཁང་ཀུན་གྱི་ཡོན་སྐལ་མི་དབང་གི་གཙུག་ལག་ཁང་རེ་རེ་ནས་ཀྱང་ཆ་རེ་རེ་དབང་སྟེ་
[265b.6]ཅི་ལྟར་དབང་བ་འོག་ནས་འཆད་དེར་བདག་གིས་#བགྲངས་ཏེ་མ་ནོན་པའི་སྐལ་བའོ། །གཙུག་ལག་ཁང་གཅིག་ནས་ཆ་རེ་རེ་དབང་བ་ནི་གཙུག་ལག་ཁང་དུ་ཡོད་པའི་གྲངས་ལས་གཙུག་ལག་ཁང་དེ་གཅིག་གི་དགེ་སློང་མི་གཅིག་གི་སྐལ་བ་ཅི་ཐོབ་པ་ལས་ལྷ་ཁང་ལྔ་ཡོད་ན་ནི་མི་གཅིག་
[265b.7]གི་སྐལ་བའི་ལྔ་ཆ་གཅིག་#སྦྱིན་ནོ། །དྲུག་ཡོད་ནའང་དྲུག་ཆ་རེ་རེ་སྦྱིན་ནོ། །#གཞན་དུ་དུ་མར་ཚུལ་དུ་ཞུགས་ན་རིང་དུ་གནས་པ་#དེར་ཆོས་སོ། །ལྟག་མ་ལྟར་གཙུག་ལག་ཁང་དུ་མ་ཞིག་གི་མཚམས་སུ་མནན་ཏེ་ཚུལ་དུ་ཞུགས་པ་ལས་གཙུག་ལག་ཁང་དུ་ཟན་ཟ་བ་གཅིག་ཏུ་ཟན་གྱི་
[266a]
[266a.1]ཕྱིར་ཡང་འདུག་རྙེད་པའི་ཡོན་ཆེ་བ་གཅིག་ཏུ་ཡང་ཡོན་འདོད་པའི་ཕྱིར་གནས་པ་#ན་གང་དུ་རིང་དུ་གནས་པའི་གཙུག་ལག་ཁང་དེའི་ཡོན་སྐལ་ལ་#དབང་ངོ་། །དགེ་སྦྱོང་#ཕ་དང་དགེ་སྦྱོང་མའི་རྙེད་པ་ནི་སུམ་ཆ་མ་#གཏོགས་པ་ལས་སོ། །གཙུག་ལག་ཁང་དུ་
[266a.2]རྟག་པར་ནར་མར་ཡོན་འབུལ་བ་ཞིག་ལས་འགོད་པ་ནི་དགེ་སློང་ཕ་དང་#དགེ་སློང་མས་གསུམ་ཐོབ་ན་#དགེ་སྦྱོང་ཕ་དང་དགེ་སྦྱོང་མ་གཉིས་སྦྱིན་ནོ། །ཡོན་བདག་གིས་འཕྲལ་དུ་#ཕུལ་བ་ནི་དགེ་སློང་དང་མཉམ་པར་སྦྱིན་ནོ། །ཟས་ནི་མཉམ་མོ། །དགེ་འདུན་སྦྱིན་སྤྱིར་ཟས་ལྟ་བུ་
[266a.3]ཞིག་ཡོན་དུ་ཕུལ་བ་ལས་འགོད་པ་ནི་དགེ་སློང་དང་དགེ་སྦྱོང་མཉམ་པར་བགོ །བསྙེན་པར་རྫོགས་པར་འདོད་པ་དང་དགེ་སློང་མ་ཡང་ངོ་། །དགེ་སྦྱོང་ལོ་ཉི་ཤུ་ཚང་བ་དང་དགེ་སློང་ལོ་གཉིས་སྤྱད་ཟིན་ཏེ། བསྙེན་པར་རྫོགས་པ་རུང་བ་ཞིག་ན་ཡོན་ལ་སོགས་པ་བགོའོ། །#ཅོག་མཉམ་
[266a.4]པར་བྱ། དགེ་སློང་དང་དགེ་སློང་མར་ན་ཆ་བླང་བ་ནི་དགེ་འདུན་གྱིས་མ་ཡིན་ཏེ་གང་ཟག་ཏུའོ། །དགེ་སློང་མའི་དགེ་འདུན་སྤྱིར་ཡོན་ཞིག་ཕུལ་བ་ལས་འགོད་པ་ནི་དགེ་འདུན་སྡེ་#མཉམ་པར་མི་བགོའི་གྲངས་སུ་བགོ། །མ་བསྔོས་པར་མཆོད་སྟོན་གྱི་རྗེས་སུ་རྙེད་པ་ལ་དགེ་སློང་མས་
[266a.5]ཀྱང་ཟོས་ན་མ་གཏོགས་པ་མ་ཡིན་ནོ། །དགེ་འདུན་སྤྱན་དྲངས་ཏེ་དགེ་སློང་བཤོས་གསོལ་ཟིན་པའི་རྗེས་ལ་དགེ་སློང་མས་སླེབས་ན་དགེ་སློང་ཕྱིས་ཤོས་#མི་དབང་བ་མ་ཡིན་ཏེ་#དགེ་སློང་དང་མཉམ་པར་དབང་ངོ་། །སྟན་དང་ཆུ་དང་བསོད་སྙོམས་ལ་དགེ་སློང་དགེ་སློང་མ་བས་#ཐུ་བོ་མ་
[266a.6]ཡིན་པ་མ་ཡིན་ནོ། །དགེ་སློང་གསར་དུ་ཁྲིམས་རྫོགས་ན་#དགེ་སློང་མ་རྫོགས་ནས་ལོ་ཉི་ཤུ་ལོན་ཀྱང་སྟན་དང་ལག་ཆུ་འདྲིམ་པ་དགེ་སློང་ལས་སྔར་བྲིམ་མོ། །དགེ་སློང་མ་འཁོད་#ན་རྒན་རིམས་ནས་སྟན་དོར། །དགེ་སློང་མ་འབའ་ཞིག་སྤྱན་དྲངས་ཏེ་བཤོས་གསོལ་བའི་ཚེ་ཕྱིས་
[266a.7]དགེ་སློང་ཕ་འོང་གིས་དོགས་#པའི་ཕྱིར་དགེ་སློང་ཕའི་སྟན་གོང་དུ་གཉིས་གསུམ་ཙམ་#གཞག་དགེ་སློང་ཕ་དེ་དག་གིས་སྦྱིན་པ་ལས་འཆགས་པ་བྱེད་མི་ནུས་ན་དགེ་སློང་མ་དག་གིས་སོ། །གཙུག་ལག་ཁང་དུ་ཡོན་བདག་གིས་དགེ་སློང་ཕ་དང་#དགེ་སློང་མ་བཤོས་གསོལ་བའི་འོག་ཏུ་
[266b]
[266b.1]ཚིགས་བཅད་དགེ་སློང་ཕས་ཀློག་མི་ནུས་ན་དགེ་སློང་མ་མཁས་པས་#ཀྱང་རུང་། ཟས་འདྲིམ་པ་མངོན་པར་འདུག་ན་ཟས་སྙོམས་པར་བྲིམས་ཤིག་ཅེས་དགེ་འདུན་གྱི་གནས་བརྟན་གྱིས་ཐོག་མར་བསྒོ#། །དགེ་འདུན་བཤོས་གསོལ་བའི་ཚེ་ཕྱག་ཚང་དང་ཐོང་ངན་གྱིས་འབྱོར་
[266b.2]ཚོགས་ཞེས་སྨྲས་ན་གནས་བརྟན་གྱིས་སྙོམས་པར་བྲིམས་ཤིག་ཅེས་བསྒོ། །འཁོར་དུ་བལྟས་ཏེ་མང་ལ་ཟས་ཉུང་ན་ཅི་འབྱོར་དུའོ་ཞེས་ཐོག་མར་རོ། །གཙུག་ལག་ཁང་ངམ་ཡོན་བདག་གི་གནས་སུ་དགེ་འདུན་བཤོས་གསོལ་བའི་ཚེ་གནས་བརྟན་གྱིས་དགེ་སློང་གྲངས་
[266b.3]ལས་ལྷག་པར་འོངས་ན་ཡོན་བདག་ལ་སྦྲན་ནས་དགེ་སློང་བཤོས་བཤུགས་ཏེ་ཐམས་ཅད་ཐོབ་པར་བྱ་བའི་#ཕྱིར་བྲིམས་ཤིག་ཅེས་བསྒོ། །གཞན་དུ་ན་#ཅི་ནུས་པས་སོ། །དགེ་སློང་གྲངས་བཅད་དེ་བཤོས་སྦྱར་བ་ལས་དེའི་ནང་ནས་ཁ་ཅིག་གུད་དུ་སྤྱན་དྲངས་ཏེ་དོང་ནས་ཟས་
[266b.4]ལྷག་པར་གྱུར་ན་དགེ་འདུན་ཁོང་རྟག་ཏུ་བཅིང་བ་དེར་#བྲིམས་ཞེས་གནས་བརྟན་གྱིས་བསྒོ། །སམ་པྲ་ཏ་ཞེས་རྒན་རིམས་ལ་མ་བརྗོད་པའི་སྔོན་རོལ་དུ་མི་བླང་། བཤོས་འདྲིམ་#པའི་ཚེ་ཐོང་ངན་གྱི་འབྱོར་ཚོགས་ཞེས་མ་སྨྲས་པར་བཤོས་བླངས་ན་གནས་བརྟན་ལ་འབྱོར་ཉེས་
[266b.5]བྱས་པའི་ཕྱིར་གནས་བརྟན་གྱིས་ཐོད་ངན་ལས་འབྱོར་ཚོགས་ཞེས་སྨྲོས་ཤིག་ཅེས་བསྒོ། །#ཟས་སྟ་གོན་བྱས་ཏེ་སྤྱན་དྲངས་པ་ལས་གཞན་འོངས་ཏེ་དེ་ལ་སྦྲན། ཡོན་བདག་གཅིག་གིས་གྲངས་བཅད་དེ་སྤྱན་དྲངས་པ་ལས་ཡན་མན་#ནས་དགེ་སློང་ལྷག་མ་#ཞིག་འོངས་ན། ཡོན་
[266b.6]བདག་ལ་དགེ་སློང་འདི་སྙེད་ཅིག་འོངས་སོ་ཞེས་གནས་བརྟན་གྱིས་བསྒོ། ཆོས་གོས་གསུམ་བྱིན་ཅིག་ཅེས་དགེ་སློང་ལ་མི་བསྐྱུར། དགེ་སློང་ན་བ་ལ་དགེ་སློང་གྲོགས་ཀྱིས་ཆོས་གོས་གསུམ་བསྔོས་པ་ཁྱོད་སང་ངམ་ནམ་ཤི་ཏོལ་#མེད་ན་ཆོས་གོས་དགེ་འདུན་ལ་དབུལ་བའི་
[266b.7]རིགས་སོ་ཞེས་མི་བསྒོ། བདག་མ་#ཤི་ན་ཞག་རེ་ཉེས་བྱས་རེ་རེར་འགྱུར་བའི་ཕྱིར་རོ། །དགེ་འདུན་གྱིས་#བླངས་ན་འདི་སོས་ན་སླར་སྦྱིན་ནོ་ཞེས་ཡིད་དེ་དག་#ལས་གཞན་དུ་མ་#ཡིན། མདོ་ལྟག་མ་ལྟར་དགེ་སློང་ནད་པས་ཆོས་གོས་བསྔོས་པ་དགེ་འདུན་ལ་ཡོན་དུ་ཕུལ་བ་དགེ་འདུན་གྱིས་
[267a]
[267a.1]ཀྱང་ཁོ་སོས་ན་གོས་འདི་སླར་སྦྱིན་ནོ་སྙམ་དུ་བསམས་ཏེ་བླངས་ན་གོས་#སླར་སྦྱིན། ཤི་ནས་བླ་འོག་ཏུ་བཅའ་བར་རོ། །དགེ་སློང་ཤི་ན་འོག་ཏུ་གདིང་བའི་རས་ཡུག་གཅིག་དང་སྟེང་དུ་གཡོགས་#པའི་རས་ཡུག་གཅིག་གིས་གཡོགས་ལ་དོར། འབྲིང་པོ་ལྟག་མ་
[267a.2]ལྟར་རོ་ལ་གཡོགས་པའི་གོས་ནི་བཟང་པོ་ཡང་མ་ཡིན་ཏེ་འབྲིང་པོ་གཡོག །ལྟག་མ་ནི་མ་ཡིན་ནོ། །དགེ་སློང་ཕྱུག་པོ་ཤི་ན་དགེ་སློང་གྲོགས་ཀྱིས་གོས་བཟང་པོ་མང་པོ་ཞིག་གིས་གཡོགས་ཏེ་དོར་ཞེས་ཟེར་ནའང་ཅི་རན་པར་དཀྲིས་ཏེ་དོར་རོ། །དྲི་བ་#དང་བཅས་པ་ཕྲན་ཚེགས་
[267a.3]ལ་སོགས་པར་ཆུད་པ་སྟེ་གོས་ཀྱི་དངོས་པོའོ། །དྲིས་པ་དང་ཕྲན་ཚེགས་ལ་སོགས་པའི་ནང་ནས་འབྱུང་བ་སྟེ་གོས་ཀྱི་དངོས་པོ་རྫོགས་སོ།། །།གོས་ཀྱི་དངོས་པོའོ། །འདི་མན་ཆད་པགས་#པའི་དངོས་པོ་ལ་འཆད་དེ། ཡུལ་དབུས་མའི་མཚམས་ནི། ཡུལ་གྱི་དབུས་ནི་སངས་རྒྱས་སྔ་
[267a.4]རབས་ཀྱང་གནས་དེ་ནས་འདས་ཕྱིས་འདའ་བར་འགྱུར་བའང་མ་ཧཱ་#བོ་དེ་ནས་འདས་པས་ན་རྡོ་རྗེའི་གདན་བཞུགས་ཏེ་ཡུལ་གྱི་དབུས་#བྱ་སྟེ། གང་ཚུན་ཆད་དབུས་སུ་བརྩི་བ་འོག་ནས་#འཆད། ཤར་ཕྱོགས་ཀྱི་མཚམས་ནས་པུན་#ཏྲ་བརྟ་ནའི་མདུན་གྱི་ཚལ་བུ་#འདའ་ཀ་ཞེས་བྱའོ། །པུན་
[267a.5]ཏྲ་བརྟན་#ཞེས་བྱ་བའི་མཚམས་ཚུན་ཆད་དབུས་སུ་བརྩི། པུན་ཏྲ་བརྟ་ན་#ཞེས་བྱ་བ་ཉིད་ནི་མཐའ་འཁོབ་#ཏུ་བརྩི། དེའི་མདུན་ན་ཚལ་#བུ་འདའ་ཀ་ཞེས་བྱ་བ་ཚུན་ཆད་ཡུལ་གྱི་དབུས་སུ་བརྩི་སྟེ#། ལྷོ་ཕྱོགས་ཀྱི་ནི་ཤ་ར་བ་ཏི་ཞེས་བྱ་བའི་ཆུ་བོ་དེའོ། །ལྷོ་ཕྱོགས་ཀྱི་མཚམས་ནི་ཤ་ར་བ་ཏི་གཙང་
[267a.6]པོ་ཆེན་པོ་#ཚུན་ཆད་ཡུལ་གྱི་དབུས་སུ་བརྩི། ནུབ་ཕྱོགས་ཀྱི་ནི་བྲམ་ཟེའི་གྲོང་ཏུ་ན་དང་ཨུ་པ་ཏུ་ནའོ། །ནུབ་ཕྱོགས་ཀྱི་#བྲམ་ཟེ་སྤུན་གཉིས་ཏུ་ན་དང་ཨུ་པ་ཏུ་ན་དང་གཉིས་ཀྱི་གྲོང་ཁྱེར་ཚུན་ཆད་ཡུལ་གྱི་དབུས་སུ་བརྩི། བྱང་ཕྱོགས་ཀྱི་ནི་#ཨུ་ཤི་རའི་རིའོ། །བྱང་ཕྱོགས་ཀྱི་ནི་ཨུ་ཤི་ར་
[267a.7]ཞེས་བྱ་བའི་ཡུལ་དེ་ན་རྩ་#མན་མ་ཞིམ་པོ་ཞིག་སྐྱེ་བའི་ཡུལ་དེ་ཚུན་ཆད་དབུས་སུ་བརྩི། མཐའ་འཁོབ་ཏུ་ལྷམ་#བོལ་མེད་བཅང་། ལྷག་མའི་ཕྱོགས་བཞིའི་མཚམས་ཕན་ཆད་ནི་ལྷམ་བོལ་མེད་གྱོན་དུ་#དབང་། མལ་སྟན་སྦ་#བའི་ཕྱིར་ཡང་ངོ་། །ཡུལ་གྱི་དབུས་ན་མལ་སྟན་ལ་རྡུལ་
[267b]
[267b.1]མི་གོས་པར་བྱ་བའི་ཕྱིར་ལྷམ་བོལ་མེད་བཅངས་ཀྱང་ཉེས་མེད། ཚིག་#རིམ་མོ། །ལྟག་མ་ལྟར་དབུས་སུ་ལྷམ་གྱོན་དུ་དབང་བ་ནི་ཆིག་#རིམ་དུ་བྱ། ལྷན་པ་སྦྱིན་པས་བཅོས་ལྷམ་རྡོལ་ན་ལྷན་པ་གླན། རིམ་པ་གཞན་དུ་མི་བྱ། རྟིང་པའམ་བྲང་བ་གང་དུ་རྡོལ་བར་གླན་གྱི་ཆེར་ནི་མི་གླན་
[267b.2]ནོ། །ཁྱིམ་པས་གོམ་པ་བདུན་ཙམ་དུ་སྤྱོད་སྤྱོད་ན་རིམ་མང་པོ་ཡང་ངོ་། །ལྷམ་མཐིལ་#རིམ་པ་བདུན་ཙམ་དུ་སྟུག་པོའང་#ཁྱིམ་པས་གོམ་པ་དྲུག་བདུན་ཙམ་བགོས་པས་རྙིངས་པར་#ཆུད་དེ་གྱོན་དུ་དབང་། བརྟགས་པ་ཙམ་གྱི་ཕྱིར་དེའི་དབང་གིས་སྦྱར་བར་བླངས་ནི་#མ་བརྟགས་
[267b.3]པར་བླངས་པ་མ་ཡིན་ནོ། །བདག་ལ་ལྷམ་སར་པ་ཀོ་བ་རིམ་པ་མང་པོ་ཅན་ཡོད་ན་རིམ་པ་གཅིག་གཏོགས་པས་བརྟགས་#པར་ཆུད་ཡང་གཅིག་ཏུ་ན་#ཁྱིམ་པ་ལ་གོམ་པ་དྲུག་བདུན་ཙམ་གྱོན་དུ་འང་བརྟགས་པར་ཆུད་དེ་གྱོན་དུ་དབང་། རི་མོ་དང་ཉེ་བའི་རི་མོ་མ་ཡིན་པ#། ལྷམ་
[267b.4]མདའ་ཚོན་གྱིས་བྲིས་པའི་རི་མོ་ཅན་གྱོན་དུ་མི་དབང་། ལུག་རུ་ལྟ་བུར་མ་ཡིན། ལྷམ་གྱི་བོལ་ལ་སྟེ་འཛོམ་གྱི་གོང་རས་འདྲ་བས་བརྒྱན་པའི་ལྷམ་མི་དབང་། ཤུ་བ་ཏ་དང་ཀ་རི་བྱའི་#ལོ་མ་ལྟ་བུ་མ་ཡིན། ལྷམ་གྱི་བོལ་ལ་ཤིང་བོ་དེའི་ལོ་མ་དང་འདྲ་བ་དང་གོང་ནན་ཏན་གྱི་རི་
[267b.5]མོ་འདྲ་བ་རྟ་བག་#ཏུ་འདུག་པས་བརྒྱན་པའི་ལྷམ་#མི་བགོ །གསེར་དངུལ་གྱིས་སྤྲས་པ་མ་ཡིན། གསེར་དངུལ་དང་རིན་པོ་ཆེས་བརྒྱན་པའི་ལྷམ་མི་#བགོ །ཙི་གི་ཙི་ཀི་མ་ཡིན། འདི་སྐད་ཅེས་ཟེར་བའི་ལྷམ་མི་བགོ །ཀི་ནི་ཀི་ནིར་མ་ཡིན། འདི་སྐད་སྒྲ་འབྱུང་བའི་ལྷམ་མི་
[267b.6]བགོ །ཁི་ནི་ཁི་ནིར་མ་ཡིན། འདི་སྐད་དུ་ཟེར་བའི་ལྷམ་མི་བགོ །ཛི་ནི་ཛི་ནིར་མ་ཡིན། དེ་སྐད་ཟེར་བ་ལ་སོགས་པའི་ལྷམ་གྱོན་ན་ཉེས་བྱས། གཞན་ཡན་ཏྲོག་ཏྲོག་པོར་སྐྱེ་བ་མ་ཡིན། ལྷམ་སྒྲོག་#པོར་འགྱུར་བའི་ལྷམ་མི་བགོ །ཞིང་དུ་བྲེས་པ་མ་བརྟགས་པ་མ་ཡིན། ལྷམ་
[267b.7]གྱི་བོལ་འབྲིང་#བུས་ཆུ་ཞེང་དུ་བྲེས་པ་བགོ་དབང་དེ་#མདུན་དང་རྟིང་བར་རིམ་པ་ཅན་བཅང་། ལྷམ་སོར་མོའི་སྟེང་གཡོགས་པ་དང་རྟིང་པ་ཀོ་#བ་འཁྱུད་པ་ནི་བྱ་རྒོད་ཀྱི་ཕུང་པོ་ལ་འཛེག་པའི་ཚེ་གྱེན་བུ་ལ་འགྲོ་བའི་ཚེ་མི་འབྱིན་པ་དང་ཐུར་བུ་ལ་མི་སྣད་པའི་ཕྱིར་བཅངས་ཀྱང་ཉེས་མེད། 
[268a]
[268a.1]ལ་ལའི་ཆུ་ལས་སྐྱེས་པའི་ཡང་ངོ་། །སྦྲུལ་ཡན་མན་དུ་སོང་བའི་མཆིལ་མ་དང་ཁ་ཆུས་སམ་རྩྭ་#ལ་རེག་པ་ལ་རྐང་པ་ལ་རེག་ན་གདུག་པར་འགྱུར་བའི་ཕྱིར་བོལ་#ཅན་གྱི་ལྷམ་བཅངས་ཀྱང་ཉེས་མེད་དོ། །ལྷམ་ཡུ་རྡུམ་ཡང་ངོ་། །ལྷམ་ཡུ་རྡུམ་གྱོན་དུ་དབང་
[268a.2]ངོ་། །ཆབ་བྲོམ་དུ་འགྱུར་བའི་ཡུལ་དུ་ཞྭ་དང་ཡུ་{རིངས་ཀྱང་,རིང་ཡང་}ངོ་། །ཡུལ་ལྷག་#པ་ཆེ་སྟེ་ཆབ་བྲོམ་ཡོད་པའི་ཡུལ་དུ་ཞྭ་དང་ལྷམ་ཡུ་{རིངས་,རིང་}བགོར་གནང་ངོ་། །དགེ་སློང་མ་ཡུལ་གྱི་དབུས་སུ་ན་ན་ཞྭ་དང་ལྷམ་དབང་ངོ་། །མཐའ་འཁོབ་ཆབ་བྲོམ་ཡོད་པའི་ཡུལ་དུ་ནི་ཞྭ་དང་ལྷམ་གྱོན་དུ་དབང་། 
[268a.3]མཆོད་པའི་དྲུང་དུ་ལྷམ་བགོས་ཏེ་མི་སྤྱད། དཀོན་མཆོག་གསུམ་དང་མཁན་པོ་དང་སློབ་དཔོན་ལྔ་ལ་ཕྱག་འཚལ་ཞིང་མཆོད་པའི་ཚེ་གན་#དུ་ལྷམ་གྱོན་ཏེ་མི་འགྲོ །སེང་གེ་དང་སྟག་དང་གཟིག་དང་བ་གླང་#ཅང་ཤེས་ཀྱི་ཡན་ལག་ལས་ཅུང་ཟད་ཀྱང་ལུས་ལ་མི་ཐོགས། མིང་
[268a.4]གིས་སྨོས་པ་འདི་རྣམས་ཀྱི་#པགས་པ་དང་སོ་དང་རུས་པ་དང་སྡེར་མོ་ལ་སོགས་པ་ལུས་ལ་བགོ་བའམ་ལྷམ་ལ་བརྒྱན་པར་མི་བྱ། བ་གླང་#ཕལ་དང་རྟ་མ་རུང་བ་#དང་དེ་ལས་གཞན་{རི་དགས་,རི་དྭགས་}ཁྲ་བོ་དག་ཀྱང་ཆུད་དོ། །མིང་གིས་སྨོས་པ་འདི་རྣམས་ཀྱང་མདོ་སྟེང་མ་དང་འདྲ་བར་བགོ་བ་དང་སྤྱད་
[268a.5]ཅིང་གདགས་པར་མི་བྱ། ལྷམ་མི་སྤྲུག །ལྷམ་རྡུལ་ཅན་ལ་ལ་བརྡབས་པའམ་ནང་མི་དྲུད་མི་བརྡབ། རས་མ་ལ་ཆུས་བརླན་ཏེ་འདི་ལ་རྡུལ་དབྱུང་བའི་ཕྱིར་བཅངས་#ལྟག་མ་ལྟར་རྡུལ་ཅན་མི་བརྡེབ་པར་རས་#མ་ལ་ཆུས་བརླན་ཏེ་ལྷམ་ཕྱི་ཞིང་འདར་#བའི་ཕྱིར་རས་མ་དེས་#ཕྱིས་ཀྱང་
[268a.6]དགོས་#པའི་ཕྱིར་སྦས་#ཏེ་གཞག །དེ་བཙེམ། ལྷམ་རལ་ན་བཙེམ་སྟེ་ཐབས་འོག་ནས་འཆད། མི་མཛེས་པའི་དངོས་པོ་བྱེད་ན་ཕྱོགས་དབེན་པར་རོ། །ལྷམ་བཙེམ་པ་མི་མང་པོས་མི་མཐོང་#བའི་ཕྱིར་ལྐོག་དབེན་པར་རོ། །དེའི་ཕྱིར་བསྙུང་#བུ་དང་གླ་#རྒྱུན་བཅངས་ཡན་མན་ཡུལ་
[268a.7]རྒྱུ་#བའམ་གནས་ན་འདུག་པའང་#རུང་ལྷམ་རལ་ན་བཙེམ་པའི་ཕྱིར་གླ་#རྒྱུན་དང་བསྙུང་#བུ་བཅང་བཟོ་གྲི་མ་ཡིན། བཟོ་གྲི་ལྟག་#དགྱེ་དགེ་སློང་གིས་མི་བཅང་། ཤིང་ལྷམ་མི་གོན#། དགེ་སློང་ཤིང་ལྷམ་གྱོན་དུ་མི་གནང་སྟེ་གནང་བའི་སྐབས་འོག་ནས་འཆད། གྲོང་#མི་གཙང་བའི་
[268b]
[268b.1]གནས་ལས་གཞན་དུའོ། །གྲོང་བར་དུ་འདམ་ཡོད་པར་གྲོང་དུ་ཞག་ལོན་པ་ལ་ཁྱིམ་པས་མལ་སྟན་བསྲུང་#བའི་ཕྱིར་ལྷམ་གྱོན་ཅིག་ཅེས་བགོ་བ་དང་། བཤང་ས་ཆེ་ཆུང་དུ་འགྲོ་བའི་ཚེ་གྱོན་དུ་དབང་། སྨྱིག་མའི་ལོ་མ་དང་མུན་ཛ་དང་སི་རི་དང་འདར་བ་ལས་མ་ཡིན། མིང་གིས་སྨོས་པ་འདི་
[268b.2]རྣམས་ཀྱི་རྒྱུ་ལས་ལྷམ་#བྱས་ཏེ་མི་བགོ །སྐུད་པའི་ཡང་ངོ་། །རྩྭ་#ལས་སྐུད་པར་བཀལ་བའི་ལྟམ་#མི་བགོ །ཏྲག་ཡོད་ན་མ་ཡིན་ནོ། །ཏྲག་ཅན་གྱིས་གོང་མ་མིང་གིས་སྨོས་པ་རྣམས་ཀྱིས་རྩྭ་ལས་ལྷམ་#བྱས་ཏེ་གྱོན་དུ་གནང་བ་ནི་ཏྲག་ཅན་གྱི་#ཆོ་ག་བྱ་བའི་ཕྱིར་དྲོ་བར་རྐང་པ་དང་བཅས་ཏེ་གཞུག་#པའི་ཕྱིར་
[268b.3]གནང་ངོ་། །གྲོང་དུ་གཞན་མེད་ན་པགས་པ་ལ་འདུག# །གྲོང་དུ་སྤྱན་དྲངས་#ཏེ་པགས་པ་སྟན་དུ་བཏིང་ན་སྟན་གཞན་མེད་དམ་ཞེས་སྨྲོས་#ཏེ་སྟན་གཞན་མེད་ཅེས་ཟེར་ན་པགས་སྟན་ལ་འདུག་ཀྱང་ཉེས་མེད་དོ། །དེར་ཡང་དེ་ལ་འདི་ལྟ་བུའི་རྐྱེན་ཡང་མི་འདུག་#གཙུག་ལག་ཁང་ན་ནི་རྐྱེན་ཡོད་ཀྱང་པགས་སྟན་
[268b.4]ལ་འདུག་པའམ་ཉལ་དུ་#དབང་། མིག་གི་ཕྱིར་དོམ་ལྤགས་བཅང་། མིག་ལ་ཕན་པའི་ཕྱིར་དོམ་ལྤགས་བཅངས་ཀྱང་ཉེས་མེད། རྐང་པའི་གནས་སུ་གདིང་། ལྟག་མ་ལྟར་བཅང་བ་ནི་སྟན་དང་རྐང་པ་ཕྱི་བར་བྱ། སངས་རྒྱས་ཀྱི་ནི་དྲི་གཙང་ཁང་གི་སྒོར་#རོ། །སངས་རྒྱས་ལ་དོམ་
[268b.5]ལྤགས་ཡོན་དུ་ཕུལ་ན་དྲི་གཙང་ཁང་གི་སྒོར་བཞག་སྟེ་ཡན་མན་དུ་དོང་བའི་མིག་ལ་ཕན་པའི་རྐང་པ་ཕྱིས་ཏེ་འགྲོ །ལྷམ་བོལ་མེད་བགོ །དོམ་ལྤགས་ཀྱི་ལྷམ་མིག་ལ་ཕན་པའི་ཕྱིར་བགོས་ཀྱང་ཉེས་མེད། རླུང་གིས་ནི་#འདུག་ཅིང་ཉལ། རླུང་ནད་ཅན་དོམ་ལྤགས་ཀྱི་སྟེང་ཉལ་ལམ་
[268b.6]འདུག་ཀྱང་ཕན་པའི་ཕྱིར་དབང་ངོ་། །མཁྱེན་པས་བརྟགས་པ་#ཐམས་ཅད་ལ་འདི་མཁོ། དོམ་ལྤགས་ཀྱི་སྟེང་ན་འདུག་ན་མཁྱེན་པས་བརྟགས་པ་བད་ཀན་བྱུང་བར་ཕན་པའི་ཕྱིར་བཅང་། སྤུས་རེག་ན་ཕན་པར་ཤེས་པར་བྱ། ལྟག་#མ་ལྟར་དོམ་ལྤགས་བཅངས་པ་ནི་ཤ་ལ་རེག་པ་
[268b.7]ནི་མ་ཡིན་གྱི་སྤུ་ལ་རེག་པ་ནི་ཕན། ལྷམ་བོལ་མེད་རིམ་པ་མང་པོ་ན་#ཡང་ངོ་། །ལྷམ་བོལ་མེད་ཀོ་#བ་རིམ་པ་མང་དུ་བྱས་ཀྱང་རྐང་པ་འབྱར་བའི་རིམ་གཅིག །དོམ་ལྤགས་སྤུ་ཡང་བསྟན་ཏེ་བྱས་ན་རིམ་པ་མང་ཡང་ཉེས་མེད། མདོ་འོག་མའི་ཏི་ཀའོ#། །དུ་མའི་སྟེང་དུ་གཅིག་བཞག་
[269a]
[269a.1]ན་ཡང་ངོ་། །དོམ་ལྤགས་འབའ་ཞིག་ལས་ལྷམ་རིམ་པ་མང་པོ་ཞིག་བྱས་ཏེ་གྱོན་ཀྱང་ཉེས་མེད་དོ། །མདོ་#སྟེང་མའི་ཏི་ཀའོ། །ཨ་སྨ་བ་རནྡ་#ཀ་ལས་གཞན་དུ་མི་བཅང་། ཡུལ་ཨ་སྨ་བ་རནྡ་#ཀ་ཞེས་བྱ་བ་ནི་སྟག་གཟིག་ལ་སོགས་པ་མ་གཏོགས་པར་གཞན་ཐམས་
[269a.2]ཅད་པགས་#པ་བཅང་དུ་དབང་ངོ་། །སེང་གེ་ལ་སོགས་པའི་ཡང་མ་ཡིན། ཡུལ་ཨ་སྨ་པ་རནྡ་#ཀ་ན་སེང་གེ་དང་སྟག་དང་གཟིག་གི་པགས་པ་གྱོན་དུ་མི་དབང་། རྒྱུས་པ་དང་རུས་པ་དང་སོ་དང་ཤ་དང་ཚིལ་དག་ཀྱང་གང་གི་པགས་པ་མ་བརྟགས་པ་དེའི་འོ། །ལྟག་མ་ལྟར་པགས་པ་
[269a.3]བཅད་དུ་མི་གནང་བ་རྣམས་ཀྱི་མིང་གིས་སྨོས་པ་འདི་རྣམས་མི་བཅང་། རྐྱལ་པ་བཅང་། རྐྱལ་པ་བཅངས་ཀྱང་ཉེས་མེད། ངུར་སྨྲིག་གམ་སྔོན་པོར་ཡང་ངོ་། །རྐྱལ་པའི་ཁ་དོག་འདི་འདྲ་བར་བྱ། རི་མོ་དང་རི་མོར་ཉེ་བ་མ་ཡིན། རྐྱལ་པ་རི་མོ་ཅན་མི་བཅང་། རྐྱལ་མི་ཤེས་པ་ཐམས་
[269a.4]ཅད་མ་སྦྱངས་པར་ཆུ་ཟབ་མོར་མི་འཇུག །བདག་རྐྱལ་མི་ཤེས་པར་གྲུའམ་གཟིངས་སམ་ཤིང་ལེབ་ལྟ་བུའི་ཐབས་མ་སྦྱར་བར་ཆུ་ཆེན་པོར་མི་འཇུག །དབེན་པའི་ཕྱོགས་སུ་རྐྱལ་བསླབ#། དགེ་སློང་དབེན་པར་རྐྱལ་སློབས་#ཤིག །གཏིང་ཟབ་ལ་གླང་པོ་མ་གཏོགས་ཏེ་བ་ལས་མི་
[269a.5]འཇུག་ཆུ་ཆེན་པོ་ལ་བའམ་གླང་བུ་མ་གཏོགས་པར་གླང་པོ་#ཆེན་པོའི་མཇུག་མ་ལ་འཇུས་ཏེ་འགྲོ་བའི་#མཇུག་མ་ལ་འཇུས་ན་ཉེས་བྱས། གླང་བུ་ལ་འཇུས་ན་སྟོབས་ཆུང་བའི་ཕྱིར། འཇུ་བ་ནི་བ་གླང་#དང་རྟ་དང་མ་ཧེ་དང་གཡག་ལས་སོ། །མིང་གིས་སྨོས་པ་འདི་རྣམས་མ་ཡིན་པའི་
[269a.6]མཇུག་མ་ལ་མི་འཇུ། པགས་པའི་དངོས་པོའོ།། །།#འདི་མན་ཆད་སྨན་དཔྱད་#ལ་འཆད་དེ། སྨན་སྤྱད། དགེ་སློང་ནད་པས་སྨན་བཟའ་བར་སྤྱད་པ་དང་དགེ་བའི་བར་ཆད་དུ་མི་འགྱུར་བའི་ཕྱིར་སྤྱད་དོ#། །འདི་ལ་རྣམ་པ་བཞི་སྟེ། ཟས་ཀྱི་སྨན་རྣམ་པ་#བཞི་ལ་སྐད་ཅིག་པ་དང་ཕྱི་
[269a.7]དྲོ་བ་དང་ཞག་བདུན་པ་དང་ཚེ་གཅིག་པའོ། །སྐད་ཅིག་པ་ནི་སྐྱ་རེངས་བྱུང་ནས་དྲོའི་བར་དུའོ། །ཐུན་གྱི་སྐྱ་རེངས་བྱུང་ནས་ཉི་མ་ནུབ་ཀྱི་བར་དུའོ། །ཞག་བདུན་པ་དང་ཚེ་གཅིག་པ་ནི་དངོས་སུ་ཟད་དོ། །ནད་པ་ལ་#དང་པོ་མ་ཡིན་པའོ། །སྐད་ཅིག་པའི་ཟས་ནི་ན་བ་དང་མི་ན་བ་དང་#
[269b]
[269b.1]མི་ན་བ་འདྲ་སྟེ་བཟར་རུང་#སྟེ་ནད་པས་ཟས་ཞག་ཏུ་བཞག་ནི་མི་དབང་། གཞན་གསུམ་ནི་ནད་པས་བཅངས་ཀྱང་ཉེས་མེད། ཚོ་ཙ་དང་མོ་ཙ་ཏ་ཀོ་ལ་དང་ཀ་ཤུད་ཏའི་དང་ཨུ་དུམ་བཱ་ར་#དང་པ་རུ་#ཤ་ཀ་དང་རྒུན་འབྲུམ་དང་ཁ་ཟུ་རའི་ཆུ་ནི་ཐམས་ཅད་ལའོ། །མིང་གིས་#སྨོས་པ་འདི་རྣམས་
[269b.2]ཀྱི་འབྲས་བུའི་ཁུ་བ་བཙགས་#ཏེ་ན་བའང་རུང་མི་ནའང་རུང་#བཙགས་ཏེ་འཐུང་ངུ་དབང་ངོ་། །སྔ་དྲོའང་འཐུང་ངུ་དབང་ངོ་། །དེ་བཞིན་དུ་འབྲས་བུའི་ཚ་དང་#། ཚྭ་དང་ཞོ་ཁུ་དང་ཚུར་ཁུ་དང་རྩྭ་བ་#མོ་དག་གོ#། །མིང་གིས་སྨོས་པ་འདི་རྣམས་བཙགས་ཏེ་ནའང་རུང་མི་ནའང་རུང་ཕྱི་དྲོའང་འཐུང་ངུ་
[269b.3]དབང་ངོ་། །འདི་རྣམས་ཆུས་བརྟགས་#དགོས་སོ། །ཆུ་#དབྱེ་སྣམ་བུར་བཙགས་ཏེ་དང་བ་བཞིན་སྣང་བ་ཤར་བ་#དེའི་ཁ་དོག་ལྟ་བུའོ། །མདོ་ལྟག་མའི་བཏུང་བ་རྣམས་ཚགས་སུ་བཙགས་ཏེ་དད་པར་བྱས་ལ་བཞིན་སྣང་ལ་ཆུས་བརྟགས་ལ་བཏུང་དུ་དབང་ངོ་། །དེའི་ཕྱིར་
[269b.4]སྔོན་དུ་བསྙེན་#པར་རྫོགས་པར་རེག་པ་#མི་རིགས་ཏེ་མཚན་མཚུངས་པས་ནའོ། །མདོ་ལྟག་མ་ལྟར་བཏུང་བ་རྣམ་པ་བཅུ་གསུམ་སྔ་དྲོ་དགེ་སློང་བདག་གིས་བཙིར་ཞིང་བཙགས་ན་བཏུང་དུ་རུང་། ཕྱི་དྲོ་ནི་བྱིན་ལེན་བྱས་ཀྱང་དགེ་སློང་གིས་བཙིར་ཞིང་བཙགས་ཀྱང་འཐུང་ངུ་
[269b.5]མི་དབང་གི །དགེ་སྦྱོང་ངམ་ཁྱིམ་པ་ཞིག་གིས་བཙིར་བཙགས་ལ་ཆུས་བརྟགས་ཏེ་བྱིན་ལེན་བྱས་ནས་འཐུངས་པ་ནི་ཉེས་མེད། ཨ་རུ་ར་ལ་སོགས་པ་ལྔ་ཡང་ངོ་། །ཨ་རུ་ར་དང་རེའུ་ར་དང་ཨ་མ་ལི་དང་། པི་པི་ལིང་དང་ན་ལེ་ཤམ་དང་ལྔ་ནི་དགེ་སློང་ནའང་རུང་སྔ་དྲོའང་རུང་#
[269b.6]ཟར་དབང་ངོ་། །བུ་རམ་ཡང་ངོ་། །བུ་རམ་དང་ཁ་ར་ཕྱི་དྲོའང་བཟར་རུང་། བུ་རམ་དང་ཁ་ར་ཆུས་བྱས་ཏེ་བཏུང་དུའང་དབང་། འདི་བསྔོས་པ་ལས་བཟའ་#བ་ནད་པ་བཞིན་པ་ནི་ལམ་པ་དང་རྫས་འཚོ་དང་ལས་སར་པ་པ་ཡང་ངོ་། །སྨན་ཞག་བདུན་དུ་བསྔོས་ཏེ་བཞག་པ་ནད་པ་བདག་
[269b.7]ཀྱང་བཟའ་གྲོགས་#པོ་གཞན་ཡང་བཟར་རུང་བ་བཞིན་དུ་ལམ་རིང་པོ་ནས་ངལ་ཆད་དེ་འོངས་པ་དང་། དགེ་འདུན་གྱི་མལ་སྟན་རྫི་ལ་སོགས་པ་དང་གཙུག་ལག་ཁང་གསར་དུ་བརྩིག་པར་བསྐོ་#བའི་དགེ་སློང་དང་འདི་རྣམས་བཟར་དབང་ངོ་། །ཟན་བཅད་པས་དུས་མ་ཡིན་པའི་འདི་
[270a]
[270a.1]བཟའ། དགེ་སློང་དྲོ་ཡོལ་ཏེ་ཟན་མ་ཟོས་པའང་། སྨན་ཞག་བདུན་པ་བཟར་#རུང་། སྐོམ་ནི་ཐུན་དུའོ། །ཕྱི་དྲོ་བཏུང་དུ་དབང་བ་རྣམས་ནང་པར་ནས་ཉི་མ་ནུབ་ཀྱི་བར་དུ་བཏུང་དུ་རུང་བ་#ལས་བྱ། དང་པོའོ། །ཐུན་བཏུང་བའི་སྐོམ་དེ་རྙོག་མ་ཅན་མ་ཡིན་པ་
[270a.2]དང་བ་ལ་བྱ། དེར་མ་རེག་པའི་རྫས་ཏེ་(འོ་ན་,འོན་)ཏེ་#དུས་ཀྱི་ནི་བསྙེན་#པར་མ་རྫོགས་པས་མཉེ་ཞིང་སྣམ་བུར་བཙག །ལྟག་ཏུ་ཕྱི་དྲོ་བཏུང་བ་རྣམ་པ་བརྒྱད་སྔ་དྲོ་དགེ་སློང་གིས་བྱིན་ལེན་བླངས་ཏེ་སྔ་དྲོ་བདག་གིས་མཉེས་ཏེ་བཏུང་དུ་རུང་བ་དང་ཕྱི་དྲོ་དགེ་སློང་གིས་མཉེ་ཞིང་བཙག་ཏུ་མི་རུང་ཞིང་
[270a.3]དགེ་སློང་གིས་བཙགས་ཤིང་#བྱིན་ལེན་བྱ་བ་དེ་བཞིན་དུ་རྣམ་པ་བརྒྱད་པོ་འདི་ལ་#མ་གཏོགས་པར་ཤོ་གམ་ལ་སོགས་པ་གཞན་ཡང་བརྩི། འོག་འདི་དང་འདྲ#། བལ་པོ་སེའུ་དང་པི་ཟང་#སུ་ར་ག་ལ་སོགས་པའི་རྫས་གཞན་ཡང་འདིར་རོ། །འདི་རྣམས་ཀྱང་ལྟག་ཏུ་བརྒྱད་མིང་གིས་
[270a.4]སྨོས་པའི་བརྩི་#འོག་དང་འདྲ་སྟེ། ཕྱི་དྲོ་དགེ་སློང་གིས་བཙག་ཅིང་ལས་བྱར་མི་རུང་སྟེ་དགེ་སྦྱོང་གིས་བྱ། དུས་ཀྱིར་ན་ཐུན་གྱི་མཐར་རོ། །ལག་#ཏུ་རྣམ་བརྒྱད་དང་བལ་པོ་སེའུ་ལ་སོགས་པ་དྲོ་ཟོས་ནས་དམར་ཐག་མ་ཆད་ཚུན་ཆད་དུ་#དགེ་སྦྱོང་གིས་#མཉེས་བཙགས་ཏེ་ངོ་སྣད་ན་དགེ་
[270a.5]སློང་འཐུང་དུ་དབང་ངོ་། །དམར་ཐག་གི་མཚམས་འདས་ཏེ་འཐུང་དུ་མི་དབང་ངོ་#། །གཞན་ཡང་དེའོ། །ཞག་བདུན་པ་དང་ཚེ་གཅིག་གི་སྔགས་ཀྱིས་བརྟགས་པ་ལས་སྐོམ་དུ་བྱས་ནའང་དམར་ཐག་མ་ཆད་ཚུན་ཆད་འཐུང་དུ་རུང་། དེ་མ་གྱུར་ན་སྟེང་གང་དུ་གྱུར་ནའང་དེར་རོ་ཞེས་
[270a.6]འགའ་ལས་སོ། །སྐོམ་དུ་བཏུང་བ་ཉུག་པོར་#སྦྱར་བ་ལས་སྐྱུར་པོར་གྱུར་པ་དང་། དང་བར་#བྱས་པ་ལས་རྙོག་མ་ཅན་དུ་འགྱུར་བ་ཐུན་མ་འདས་ཀྱང་བཏུང་དུ་རུང་ངོ་ཞེས་འོག་ནས་འཆད། འདུལ་བ་འཛིན་པ་ཁ་ཅིག་ན་རེ་སྐོམ་བཏུང་བའི་རྣམས་ལ་ད་ལྟར་ར་མི་རོའང་དེའུ་རེ་ར་རོ་བར་
[270a.7]འགྱུར་བ་དང་ད་ལྟར་དང་ཡང་དེའུ་རེ་རྙོག་མ་ཅན་དུ་འགྱུར་བ་དང་། ད་ལྟར་མངར་ཀྱང་དེའུ་རེ་སྐྱུར་པོར་འགྱུར་བས་#བཏུང་དུ་མི་རུང་ཞེས་བཤད། དེ་མི་བཟང་སྟེ་དུས་ལས་འདས་པར་གནས་#ན་ནི་མི་སྐྱེ་བ་ཐོབ་དེ་ཡང་འོང་བ་ན་ཕལ་གྱིས་མི་ཆུད་པའི་ཕྱིར་མི་བསྔོས་པར་འཐོབ་
[270b]
[270b.1]པས་སོ#། །ལྟག་ཏུ་མངར་པོ་ལས་སྐྱུར་པོར་གྱུར་པ་དྭངས་པ་#ལས་རྙོག་པོར་འགྱུར་བ་#དང་ར་མི་རོ་བ་ལས་ར་རོ་བར་གྱུར་ན་ཐུན་པ་#འདས་ཀྱང་བཏུང་དུ་མི་རུང་ངོ་ཞེས་འབྱུང་བ་དེའི་གཞུང་བཙན་པར་བྱས་ཏེ་གཟུང་#གི་ལྟག་ཏུ་མཁན་པོའི་ཚིག་ཕྱིས་འགྱུར་#ཞེས་ཟེར་བ་མི་བཙན་ཏེ་དེའི་
[270b.2]ཚིག་མི་གཟུང་#ངོ་། །འདིར་རོ་ཞུགས་པའི་ཕྱིར་ཕྱེ་བའི་སྐོམ་#བུ་རམ་ཤིང་དང་རྒུན་འབྲུམ་ལ་སོགས་པ་ཆུ་མ་བླུགས་ཀྱང་ཁུ་བ་རང་འབྱུང་བས་ཐུན་མ་འདས་ཚུན་ཆད་བཙགས་ཏེ་འཐུང་དུ་རུང་ཕྱེ་མའི་སྐོམ་ཡང་བཏུང་དུ་རུང་སྟེ་གང་ཡིན་པ་ནི་སྒ་#དང་པི་པི་ལིང་ལ་སོགས་པ་བུར་མར་བྱས་ཏེ་
[270b.3]གླུམ་གྱི་རླངས་#པ་ལ་བདུགས་#ཏེ་རོ་ཡོད་པ་དང་#ཆུ་དང་བསྲེས་ཏེ་ཐུན་གྱི་བར་དུ་བཏུང་དུ་དབང་། སོ་བི་རའི་#ཡང་དང་ངོ་། །སོ་#བི་ར་གང་ཡིན་པ་ནི་འོག་ནས་འཆད་དེ#། སོ་བི་རས་བརླན་པའི་ཁུ་བའང་བཏུང་དུ་རུང་། འདི་ནི་འབྲས་བུ་ལ་སོགས་པའི་སྨན་བརྙན་ནས་སྐྱུར་ནའོ། །སོ་བི་
[270b.4]ར་ཞེས་བྱ་བ་ནི་ཆུ་བ་ཏི་ད་#མ་ཏི་ལ་སོགས་པ་འབྲས་བུ་དང་མེ་ཏོག་ལས་སྐྱུར་བ་གང་ཡང་རུང་སྟེ་ཆུ་བར་སྦྱར་ན་ཐུན་གྱི་བར་དུ་བཏུང་དུ་རུང་ངོ་། །འདི་མན་ཆད་ནི་སྐད་ཅིག་མ་དང་ཐུན་གྱི་བར་དུ་ཆུ་ལས་བཤད། མར་དང་ཡུངས་མར་དང་སྦྲང་རྩི་དང་བུ་རམ་ནི་ཞག་བདུན་པའི། མིང་
[270b.5]གིས་སྨོས་པ་འདི་རྣམས་ནི་ཞག་བདུན་པའི་སྨན་ནོ། །ཁཎྜ་#དང་བུ་རམ་དང་ཤ་ཁ་ར་ལ་སོགས་#ཐམས་ཅད་ཀྱང་བུ་རམ་དུ་ཆུད་དོ། །འདི་རྣམས་ཀྱང་སྨན་བུ་རམ་ཞེས་བྱ་བའི་ནང་དུ་གཏོགས་ཏེ་ཞག་བདུན་དུ་འཆང་དུ་དབང་ངོ་། །མདོ་ཡང་མར་དུ་ཆུད་དོ། །མཐོ་རིས་ཀྱི་ཁམས་
[270b.6]ན་འདུག་པ་ཞིག་སྟེ་འདི་ཡང་མར་དུ་གཏོགས་ཏེ་ཞག་བདུན་པའོ། །ཡུངས་མར་དུ་ཚིལ་ལས་བཞུས་#ཏེ་བཙགས་པའང་ཆུད་དོ། །ཚིལ་དང་ཆུ་གཉིས་བསྲེས་#ཏེ་བསྐོལ་ནས་ཆུ་ནི་སྐམས་ཚིལ་གྱི་ཁུ་བ་ལུས་པ་(ཚེགས་,ཚགས་)ཀྱིས་བཙགས་ནས་ཞག་བདུན་པའི་མར་གྱི་གོར་#བཅད་དུ་རུང་། 
[270b.7]ཉ་དང་སྦལ་པ་དང་དོམ་དང་ཕག་པའིའོ། །འདི་རྣམས་ཀྱི་ཚིལ་བཙགས་པའང་མར་གྱི་གོར་ཞག་བདུན་པར་བཅང་། འདི་རྣམས་#ནི་ནད་པ་མང་པོ་ལ་མཁོ་བས་སོ། །མདོ་ལྟག་མའི་ཚིལ་རྣམས་ནད་པ་ལ་དགོས་པའི་ཕྱིར་བཅངས་ཀྱང་ཉེས་མེད། སོས་ནས་ནད་པའི་ཕྱིར་འདི་
[271a]
[271a.1]རྣམས་ལས་སློང་ན་སྦྱིན་ནོ། །ཚིལ་འདི་རྣམས་ནད་པའི་ཡོ་བྱད་#དུ་བྱས་ཏེ་གསོས་#ནས་ལྷག་ན་ནད་པ་གཞན་ལ་སྦྱིན་#ཀྱང་ཉེས་མེད། མེད་ན་ནད་ཀྱི་གསོས་པ་ལའོ། །བདག་ནད་སོས་ནས་ཚིལ་གྱི་སྨན་དགེ་སློང་ནད་པ་མེད་ན། དགེ་འདུན་གྱི་སྨན་ཁང་དུ་རུབ་#པ་
[271a.2]ལ་གཏད་དོ། །གདུས་པ་དང་བསྐུལ་བ་ཡང་ངོ་། །འབྲས་བུ་དང་མེ་ཏོག་ལ་སོགས་པ་ལྟ་བུ་ལྕགས་ཀྱི་གཞོང་། ཀུན་དུ་ནད་ཀྱི་ཆོ་ག་བྱ་བ་དང་། མིག་ནག་པོར་བསྐུ་བའི་རྩིའང་ནད་སོས་ནས་#དགེ་སློང་ནད་པ་ལ་བྱིན། གྲོགས་ནད་པ་མེད་ན་སྨན་ཁང་དུ་དབུལ། འདི་ཡན་ཆད་ཞག་
[271a.3]བདུན་པའི་སྨན་བཤད་པ#། ནམ་འཚོ་བར་དུ་བ་ནི་རྩ་བ་དང་སྡོང་བུ་#དང་ལོ་མ་དང་མེ་ཏོག་དང་འབྲས་བུའོ། །མིང་གིས་སྨོས་པ་འདི་ལྔ་ཚེ་གཅིག་གི་བར་དུ་བཅང་དུ་རུང་བའི་སྨན་ཡིན་ཏེ་ནད་པས་བརྟགས་ཏེ་བཅང་དུ་རུང་གནང་སྟེ་འོག་ནས་མིང་གིས་སྨོས་པ་རྣམས་ཡིན་ཟས་ཀྱི་དོན་
[271a.4]དུ་མི་ཆོག་པ་ལས་སོ། །མདོ་ལྟག་མ་ལྟ་བུར་རྣམ་པ་#ལྔ་ཟས་ཀྱི་གོར་མི་ཆོག་པ་ནི་ཚེ་གཅིག་གི་#བར་དུ་བཅང་དུ་གནང་ངོ་། །འདི་ལྟ་སྟེ་མུ་སྟ་དང་ཧ་རི་བྲ་དང་ཤུ་བ་དག་དང་སྒེའུ་གཤེར་དང་བོང་#ངའོ། །མིང་གིས་སྨོས་པ་འདི་རྣམས་ནི་རྩ་བའི་སྨན་ཡིན་ནོ། །#ཙན་དན་དང་རྩི་བྱི་ཀ་དང་
[271a.5]ཐང་ཤིང་དང་སྐྱེར་པ་#འདི་རྣམས་ནི་སྡོང་བུའི་#སྨན་ཏེ་ཚེ་གཅིག་ཏུ་བཅང་དུ་རུང་ངོ་། །བ་ཤ་ཀ་དང་ཀོ་ཤ་ཏ་#གི་དང་པ་ཏོ་ལ་དང་ནིམ་པ་དང་འདབ་མ་བདུན་པའི་ལོ་མའོ། །མིང་གིས་སྨོས་པ་#འདི་རྣམས་ནི་ལོ་མའི་སྨན་ཡིན་ཏེ་ནད་པས་ཚེ་གཅིག་ཏུ་བཅངས་#ཀྱང་ཉེས་མེད། མེ་ཏོག་ནི་#
[271a.6]བ་ཤ་ཀའི་དང་ནིམ་པའི་དང་འདའ་ཀའི་དང་ན་གའི་པད་ཏ་མོའི་སྙིང་པོ་དང་ངོ་། །མིང་གིས་སྨོས་པ་འདི་རྣམས་ནི་མེ་ཏོག་གི་སྨན་ཡིན་ཏེ་ནད་པས་ཚེ་གཅིག་ཏུ་བཅང་ངོ་། །ཨ་རུ་རའི་དང་ཨམ་ལའི་#དང་བྱི་བྱི་ཏ་ཀའི་དང་ན་ལེ་ཤམ་དང་པི་པི་ལིང་ངོ་། །མིང་གིས་སྨོས་པ་འདི་རྣམས་
[271a.7]ནི་འབྲས་བུའི་སྨན་ཡིན་ཏེ་ནད་པས་ཚེ་གཅིག་ཏུ་བཅང་དུ་རུང་ངོ་། །ཛ་ཏུ་ཛ་ཏུ་#ཞེས་བྱ་བ་ནི་སྨན་སྤྱིའི་མིང་ཡིན་ཏེ་འོག་ནས་འབྱུང་བའི་རྣམས་སོ། །འདི་ལྟ་སྟེ་ཤིང་ཀུན་དང་སར་པྲ་ར་ས་དང་རྒྱ་སྐྱེགས་དང་པྲ་ཚིལ་དང་སྟ་#པ་ཀ་རའོ། །མིང་གིས་སྨོས་པ་འདི་རྣམས་ཀྱི་སྨན་ཀྱང་
[271b]
[271b.1]ཚེ་གཅིག་ཏུ་བཅང་དུ་དབང་ངོ་། །ཛ་#ཏུ་ནི་འདི་ཡན་ཆད་དོ། །ཐལ་བའོ། །འདི་ཡང་འོག་ནས་འབྱུང་བ་རྣམས་ཀྱི་སྤྱིའི་མིང་སྟེ་འོག་ནས་འཆད། འདི་ལྟ་སྟེ་ཏིལ་དང་བ་ལ་ཤ་དང་སརྫི་ཀ་དང་ནས་དང་གྲ་མ་དང་བ་ཤ་ཀ་དང་ཐལ་བའི་ཐལ་བའོ། །མིང་གིས་སྨོས་པ་འདི་རྣམས་
[271b.2]ཀྱི་ཐལ་བའང་སྨན་དུ་འགྱུར་ཏེ་ཚེ་གཅིག་ཏུ་འཆང་དུ་གནང་ཐལ་བའི་སྨན་འདི་ཡན་ཆད་དོ། །ལན་ཚྭའོ། །འདིའང་འོག་ནས་འབྱུང་བའི་སྤྱིའི་མིང་ངོ་། །འདི་ལྟ་སྟེ་སེན་ཏ་པ་དང་ལན་ཚྭ་ནག་པོ་དང་བྱི་ལྔ་དང་། རྒྱ་མཚོ་མཆིང་རྣམས་ཀྱི་དང་རོ་#མ་ཁའི་འོ། །མིང་གིས་སྨོས་པ་འདི་
[271b.3]རྣམས་ཀྱང་ཚེ་གཅིག་གི་སྨན་དུ་བཅང་ངོ་། །འདུས་པའོ། །འདི་འང་འོག་ནས་འབྱུང་བ་རྣམས་ཀྱི་སྤྱིའི་མིང་། འདི་ལྟ་སྟེ་ཨ་པྲ་#དང་ནིམ་པ་དང་ཀོ་ཤམ་པ་དང་ཤི་རི་ཤ་དང་འཛམ་བུ་དག་གོ། །མིང་གིས་སྨོས་པ་འདི་རྣམས་ཀྱི་ལོ་མའང་སྨན་དུ་རུང་སྟེ་ཚེ་གཅིག་ཏུ་བཅང་དུ་གནང་
[271b.4]ངོ་། །མཆོག་#གི་བར་དུ་སྦྱིན། སྨན་སྟེང་མ་རྣམས་ཀྱི་ལོ་མ་གདུས་པའི་ཁུ་བ་ནམ་སྲོས་ཀྱི་བར་དུ་ལན་དུས་བཀྲུས་ཀྱང་རུང་ངོ་། །བཀྲུས་ཏེ་ཡང་ངོ་། །ལྟག་མའི་སྨན་གྱིས་བཀྲུས་པའི་འོག་ཏུ་ཡང་ཆུ་ཐ་མལ་པས་ཀྱང་བཀྲུ། མ་རེག་པར་བཀྲུ་བ་གཅིག་གོ། །ལྟག་མ་ལྟར་འདུས་
[271b.5]པའི་སྨན་གྱིས་བཀྲུ་བ་ནད་ཁ་ཅིག་ལ་བསྲུབ་#ཅིང་མཉེ་སྟེ་སྨན་གྱི་ཆུས་བཀྲུས་ནའང་ཕན། གཅིག་ཏུ་ནད་པ་ཁ་ཅིག་ལ་མ་#མཉེས་པར་སྤྱི་བོ་ནས་བླུགས་ནའང་ཕན། འདི་ལྟར་འདུས་པ་སྦྱིན། ལྟག་མ་ལྟ་བུ་སྨན་གདུས་པས་རྔོ་དང་གཡན་པ་ལ་སོགས་པ་ལ་ཕན་པའི་ཕྱིར་རྟག་
[271b.6]པར་བཀྲུ། ཟས་ཐལ་བ་དང་བླངས་ན་མ་བླངས་པ་མ་ཡིན་ནོ#། །ཟས་ངན་པའི་སྨན་ཆེས་བྱ་བ་ཡང་འོག་ནས་འཆད་པ་རྣམས་ཡིན་ནོ། །འདི་དག་ནམ་འཚོ་བའི་བར་དུའོ། །འོག་ནས་འབྱུང་བའི་སྨན་དེའང་ཚེ་གཅིག་ཏུ་བཅང་དུ་གནང་ངོ་། །དེར་གསུངས་པ་ནི་ཡང་བཤད་པ་
[271b.7]དང་བཅིངས་པ་དང་#བཤངས་ཏེ་ནུ་མས་འཚོ་བའི་འོ། །སྨན་དུ་བསྲུངས་#པ་ནི་བེའུ་ནུ་མ་འཐུང་བའི་གཅིན་དང་ལྕི་#བ་ནི་དུག་ལ་ཕན་པའི་ཕྱིར་བཅང་དུ་གནང་ངོ་། །འདི་ནི་དུག་ལ་ཕན་ནོ། །ལྟག་མའི་བེའུའི་ལྕི་བ་དང་#གཅིན་དུག་འཐུངས་མ་ཐག་ཏུ་དེ་#འཐུངས་ན་སླར་སྐྱུག་#པའི་ཕྱིར་བཅང་ངོ་། །
[272a]
[272a.1]ཐལ་བ་དང་ཤིང་ཀན་ཙན་དང་ཀ་པྱི་ཏལ་དང་། ཨ་ཤྭ་ཏ་#དང་ཨུ་དུམ་བཱ་ར་དང་ནྱ་གྲོ་དྷ་#དག་ཀྱང་ངོ་#། །མིང་གིས་སྨོས་པ་འདི་#རྣམས་ཀྱི་ཐལ་བ་དག་ཀྱང་དུག་ལ་ཕན་པའི་ཕྱིར་#ཚེ་གཅིག་ཏུ་བཅངས་ཀྱང་ཉེས་མེད། དེ་ལའོ། །ལྟག་མའི་ཐལ་བ་རྣམས་དུག་འཐུངས་མ་
[272a.2]ཐག་ཏུ་འཐུང་#ན་འཚོ་བའི་ཕྱིར་བཅང་ངོ་། །ས་སོར་བཞིའི་འོག་གི་ས་ལ་དགེའོ། །བཤང་#གཅི་ལ་སོགས་པས་མ་འབབས་#པའི་ས་གཙང་མ་ཟབ་ཏུ་སོར་བཞི་བརྐོས་#པའི་འོག་མན་ཆད་ཀྱི་ས་དུག་ལ་ཕན་པའི་ཕྱིར་བཅངས་ཀྱང་ཉེས་མེད། འདི་དད་པའི་དགེ་བསྙེན་ལས་བླངས། མདོ་ལྟག་
[272a.3]མའི་བེའུའི་བཤང་གཅི་དང་སའི་སྨན་ནི་དད་པའི་དགེ་བསྙེན་ཕྱིར་མི་ནུར་བ་ལས་བླང་། ལེན་དུ་གཞུག །བྱིན་ལེན་བྱ། ལྟག་མའི་སྨན་དད་པའི་དགེ་བསྙེན་ལས་བྱིན་ལེན་བྱས་ཏེ་བླང་། ཤ་རློན་པའི་སྨན་ཀྱང་ངོ་། །དགེ་སློང་ན་ན་སྨན་དུ་དད་པའི་དགེ་བསྙེན་གྱིས་འབུལ་ན་ལེན་དུ་དབང་
[272a.4]ངོ་། །དད་པའི་དགེ་བསྙེན་མེད་ན་དགེ་སློང་ན་བ་ཤས་མི་གསོར་མི་རུང་ན་མ་དད་པ་ལས་ཀྱང་བླང་། ཤ་འཚོང་དག་ཀྱང་ཐམས་ཅད་བླང་། དགེ་སློང་ནད་པ་ཤའི་སྨན་གྱིས་མི་གསོར་མི་རུང་བར་གྱུར་ན་དགེ་བསྙེན་དད་པ་ཤ་འཚོང་ལ་ཉོར་བཏང་སྟེ་ཉོས་ལ་ཟོས་#ཀྱང་ཉེས་མེད། འདི་དགོས་
[272a.5]སོ། །བདག་ན་བའི་སྨན་དུ་ཤ་དགོས་ན་ལྟག་མ་ལྟར་ཉོ་བའང་མི་རིགས་#པ་མ་ཡིན་ཏེ་རིགས་སོ། །དེ་སྟེ་དུས་མ་ཡིན་པར་#མཁོ་ན་བ་ལང་རྒན་པའི་བཤང་བ་#ལས་ནས་ཀྱིས་བྱ་བའི་སྨན་དེའི་ཕྱིར་བྱ་སྟེ་གཞན་མི་བཟའ། གླང་#རྒན་ནས་ཟར་བཅུག་སྟེ་མ་ཆོམས་པ་ལྕི་#བའི་ནང་ནས་བཏུས་ཏེ་ཕྱིར་
[272a.6]བཏབ་#ལ་ནད་པ་ཕྱི་དྲོ་ཟན་ནམ་ཐུག་པ་བྱས་ཏེ་བཟའ་ཞིང་བཏུང་དུ་གནང་ངོ་། །འདི་#ལྟ་བུའི་སྨན་ནད་པས་བཟའ་མི་ནུས་ན་ཟན་དང་ཐུག་པ་གཞན་འཐུང་དུའང་དབང་ངོ་། །དེ་ཟ་ནུས་ན་གཞན་མི་བཟའ། དེ་སྟེ་སྐྱོན་སྣམ་བུར་བཙགས་ཏེ་གཞན་དུ་མ་ཡིན། བ་གླང་#གི་ལྟོ་ནས་བྱུང་བའི་
[272a.7]ནས་དེ་བརྔོས་དེ་#བཏགས་ལ་སྐྱོ་མར་བྱས་ནས་སྣམ་བུས་བཙགས་པའི་ཁུ་བ་ནད་པ་ལ་བླུད། དེས་མ་ངོམས་སམ་མ་འདྲངས་ན་སྐྱོ་མ་ཉིད་ཀྱང་བླུད། དེ་སྟེ་ཤའི་སྨན་ཀོ་ཀས་བཤངས་པའི་#གཞན་དུ་མ་ཡིན། ནད་པའི་སྨན་དུ་སྨན་པས་ཤ་བཙོས་པའི་#ཁུ་བ་འཐུངས་ན་ཕན་པར་
[272b]
[272b.1]བསྒོ་ན་ཕྱི་དྲོ་ཤ་ཁུ་འཐུངས་ཀྱང་ཉེས་མེད། ཤ་ཁུས་སྙིང་མ་ཚིམ་ན་ཤ་གཞན་ཟོས་#ཀྱང་ཉེས་མེད། དྲེད་མོའམ་འཕར་#བས་ཕྱུགས་ཀྱི་ཤ་ཟོས་པ་དེ་བཞིན་ཐལ་བྱུང་བྱུང་བ་བཟར་རུང་ངོ་ཞེས་སྨན་པས་ཕན་པར་བསྒོ་ན་ཟོས་ཀྱང་ཉེས་མེད། དེ་མ་སོས་ན་སྨན་གཞན་ཀྱང་བྱ། དེ་སྟེ་ཁུ་བ་
[272b.2]ནི་#གོས་ཀྱིས་བཙགས་པའི་#གཞན་དུ་མ་ཡིན། ནད་པ་ལ་ཕན་པའི་ཕྱིར་ཤ་ཁུ་#སྣམ་བུར་བཙགས་ཏེ་འཐུངས་ཀྱང་ཉེས་མེད། ཤ་ཁུས་མ་སོས་ན་སྨན་གཞན་གྱིས་གསོ་བའི་ཕྱིར་སྦྱིན། གཞན་དང་བཅས་ན་ཆོས་ཡོད་པའོ། །ཞག་བདུན་པའི་སྨན་དང་ཐུན་གྱི་སྨན་འདྲེས་ན་
[272b.3]གཉིས་ཀ་དོར་རམ་གཅིག་དོར་བ་བྱེ་བྲག་འོག་ནས་འཆད། དེ་བས་ན་སྔོན་དུ་བརྟགས་པ་དང་ལྷན་ཅིག་ཏུ་འཇུག་གོ། །སྐད་ཅིག་མ་དང་ཐུན་གྱི་སྨན་འདྲེས་ན་སྐད་ཅིག་མའི་དབང་དུ་བྱ། ཐུན་གྱི་སྨན་དང་ཞག་བདུན་པ་འདྲེས་ན་ཐུན་གྱི་དབང་དུ་བྱ། ཞག་བདུན་པ་དང་ཚེ་གཅིག་
[272b.4]པ་འདྲེས་ན་ཞག་བདུན་པ་བཙན་ནོ། །གཟུགས་མ་གྱུར་ན་སྔ་མའི་གཟུགས་མ་ཡིན་ནོ། །མདོ་ལྟག་མ་ལྟར་འདྲེས་ན་དབྱེར་རུང་#ན་སྔ་མ་ལྟར་མི་བཙན་གྱི་#ཕྱེ་ཤིག །དེ་སྟེའང་འདྲེས་ཏེ་དབྱེར་ཡང་#མ་རུང་ན་སྔ་མ་དང་འདྲ་བར་བྱ། དེ་བས་ན་གཞན་ལ་སོ་སོར་བྱས་པ་དེ་ལ་
[272b.5]བདག་གིར་བརྟགས་པས་བརྟགས་ན་མི་འགྲུབ་པར་མི་འགྱུར་རོ། །མདོ་ལྟག་མ་ལྟར་སྨན་འདྲེས་པ་བདག་གི་#སོ་སོར་དབྱེ་ནུས་ནས་ཕྱེ་ལ་ཐུན་དང་ཞག་བདུན་པ་དང་ཚེ་གཅིག་པའི་སྔགས་ཀྱིས་སོ་སོར་བཏབ་སྟེ་རིམ་པར་བཅང་ཞིང་བཟའ། ཕྱེ་དང་འབྲས་བུ་བུ་རམ་ཟླུམ་པོ་
[272b.6]གཞག་པ་བདག་ཙམ་གྱིས་བཀྲུས་ན་གྲངས་སུའོ། །འབྲས་སམ་ཕྱེའི་ནང་དུ་བུ་རམ་གཞག་པ་དབྱར་བུ་རམ་ཞུས་ཏེ་ཁ་ཟས་དང་འདྲེས་ན་འབྲས་སམ་ཕྱེ་བསལ་ཏེ་ལྷག་མ་བུ་རམ་གྱི་ནང་ཕྱེ་དང་འབྲས་ཅུང་ཟད་ཅིག་མ་མཐོང་སྟེ་ཁོང་དུ་ལས་པའང་ཕྱི་དྲོ་ཐུན་གྱི་བར་དུ་བཟར་རུང་
[272b.7]ངོ་། །བུ་རམ་དུ་གཏོགས་པའང་བུ་རམ་དུ་ཆུད་དོ། །བུ་རམ་བཙིར་ཏེ་བུ་རམ་དུ་གྱུར་པ་ལས་དབྱར་ཞུས་ཏེ་སླར་བུ་རམ་ལིང་དུ་བྱར་མི་རུང་པ་ལས་ཕྱེ་ཅུང་ཟད་ཅིག་གིས་བསྲེས་ཏེ་བསྐོལ་ནས་སླར་བུ་རམ་ལིང་དུ་ཕྱེས་གཟུངས་བྱས་པ་དང་། དེ་ལྟ་བུ་ཡང་ཕྱི་དྲོ་ཐུན་གྱི་བར་དུ་
[273a]
[273a.1]བཟར་རུང་ངོ་། །བསྔོས་པ་ལ་སོགས་པ་མི་སྐྱེའོ། །ཞག་བདུན་པ་དང་ཚེ་གཅིག་པ་དང་ཐུན་ལྟ་བུའི་སྨན་ནི་སོ་སོའི་བརྟགས་#པས་བརྟགས་ན་ཐུན་གྱི་ལྟུང་བར་མི་འགྱུར་རོ། །ནད་པའི་ཕྱིར་བཟའ་ཕྱིར་བསྔོས་ཤིག་མདོ་ལྟག་མ་ལྟར་ཞག་བདུན་པ་དང་
[273a.2]ཚེ་གཅིག་ཏུ་གནང་བ་ནི་ནད་པ་དབང་ངོ་། །བདག་གི་#དུས་ཀྱི་མཐའ་པའི་བར་དུའོ། །ཐུན་གྱིར་བསྔོས་པ་ཞག་བདུན་པར་བསྔོར་མི་རུང་ཞག་བདུན་པའི་#ཚེ་གཅིག་པར་མི་བསྔོ། །ནད་པར་མི་བཟའ། ཐུན་དང་ཞག་བདུན་པ་དང་ཚེ་གཅིག་གི་སྨན་བརྟགས་པ་ནི་སྔ་དྲོ་#བརྟགས་ཏེ་
[273a.3]གཞག་གོ། །བྱིན་བླངས་པའོ། །བརྟགས་པ་#རྣམས་བྱིན་ལེན་མ་བྱས་པར་མི་བརྟག་གོ། །བྱིན་ལེན་#མ་བླངས་པ་དང་འདྲེས་པ་བསྲུང་། བྱིན་ལེན་བླངས་པ་ནི་བྱིན་ལེན་བྱས་པ་#དང་མ་བྱས་པ་མི་བསྲེའི་བྱིན་ལེན་བྱས་ལ་སྔགས་གདབ་པོ། །དེ་བས་ན་ལག་བསྙལ། བྱིན་ལེན་
[273a.4]བྱ་བ་ལག་པ་དྲི་མ་ཅན་གྱིས་མི་བླང་བླངས་པ་དང་བདག་གི་ལག་ཏུ་བྱིན་ལེན་མ་བྱས་པར་ས་ལ་བཞག་ཏེ་#སྔགས་ཀྱིས་བཏབ་པ་དང་། སྤོགས་#པ་དང་། སྤགས་པ་དང་། བྱིན་ལེན་མ་བྱས་པ་དང་། བྱིན་ལེན་མ་བྱས་པར་བདག་ཉིད་ཀྱིས་བླངས་སྔགས་བཏབ་པ་དང་། ནང་དུ་བསྲུབས་#
[273a.5]ཤིང་། མཚམས་ཀྱི་#ནང་དུ་དགེ་སློང་དང་ཞག་ལོན་པའི་ཟས་དང་། བཙོས་པ་དང་། མཚམས་ཀྱི་ནང་ནས་#བཙོས་པའི་ཁ་ཟས་དང་། བསྔོས་པ་མི་#སྐྱེའོ། །མིང་གིས་སྨོས་#པ་འདི་རྣམས་ཐུན་དང་ཞག་བདུན་པ་དང་ཚེ་གཅིག་པའི་སྔགས་ཀྱིས་གདབ་ཏུ་མི་རུང་། བཙོག་#པ་
[273a.6]ནི་བྲོ་དང་བ་ལས་ལོག་ནའོ། །སྤགས་པ་སྟེ་ཐུན་གྱི་བཏུང་བར་སྦྱར་ལ་#ཉུག་པོ་ལས་སྐྱུར་པོར་གྱུར་པ་དང་། དང་བ་#ལས་རྙོག་མ་ཅན་ཀྱང་ཐུན་མ་འདས་ཀྱང་ཟོས་ན་སྤགས་#པར་འགྱུར། བསྔོས་པ་འོག་མ་དང་ལྷན་ཅིག་ཏུ་མི་སྤྱད་ཐུན་དུ་བསྔོས་པ་དང་ཞག་བདུན་པ་
[273a.7]དང་ལྷན་ཅིག་བསྲེས་ཏེ་མི་སྤྱད་ཀྱིས་སྨན་གྱི་རིམ་པའི་དཔེར་རོ། །ཐུན་དང་ཞག་བདུན་པ་དང་ཚེ་གཅིག་པར་བསྔོས་པ་མ་གཏོགས་པར་མིག་གི་སྨན་དང་རྣ་བ་དང་སྣར་ལྡུགས་པ་ནི་སྔ་དྲོའང་རུང་ཕྱི་དྲོའམ་#ནམ་ཡང་བསྐུར་རུང་ངོ་། །བྱུག་པ་བྱའོ། །ལྷག་མ་ལྟ་བུའི་སྨན་མིག་ན་
[273b]
[273b.1]ན་#སྨན་བྱུག་གོ། །སྨན་གྱི་ཕྱིར་མ་ཡིན་ན་མ་ཡིན། ལྟག་མ་ལྟར་སྨན་གྱིས་བསྐུ་བ་མིག་ན་ན་བསྐུའི་#མི་ན་བར་མི་བསྐུའོ། །འདིའི་སྣོད་དུ་ཐུབ་པའོ། །ལྟག་#མའི་མིག་སྨན་ཟངས་དང་ཁར་#བའི་ནང་དུ་བླུགས་ན་གཡའ་འོང་བའི་ཕྱིར་རྭ་#དང་གཡའ་མེད་པར་བླུག་གོ། །ཁུ་བ་#བྱུག་ན་
[273b.2]གབ་ཚེའི་འོ། །མིག་ལ་སོགས་པའི་སྨན་ཁུ་བ་རྣམས་ནི་སྦའི་གབ་#ཚེ་ནང་དུ་བླུགས་#རྡོ་གུ་བྱུག་#ན་སྒྱེའུ་འོ། །སྨན་རྡོ་གུ་རྣམས་ནི་སྣོད་སྒྱེའུ་#ནང་དུ་བླུགས། མེ་ཏོག་དང་། མེ་མར་གྱི་དུ་བ་མིག་ལ་ཕན་པ་དང་། བཙོས་པ་དང་། སྨན་སྣ་ཚོགས་ལས་བཙོས་ཏེ་མིག་སྨན་དུ་འགྱུར་བ་དང་། 
[273b.3]ཕྱེ་མའི་བྱུག་པར་ནི་བུ་གུའི་སྨན་ཕྱེ་མ་དང་རྣམ་པ་འདི་གསུམ་གྱི་སྣོད་ནི་སྨྱིག་མའི་དུམ་བུར་#བླུགས་ཏེ་གཞག །ཐུར་མ་བཅང་། སྨན་མིག་ལ་བྱུག་#པའི་རྣམས་ལག་པས་བྱུགས་ནའོ། །མི་གཟེ་བའི་ཕྱིར་ལྕགས་ཀྱི་ཐུར་མ་མདེའུ་རྔལ་མ་འདྲ་བས་བྱུག །ལྕགས་དང་ཟངས་དང་མིང་
[273b.4]བུ་མི་ལས་དགེ །ཐུར་མའི་རྒྱུ་ནི་ལྕགས་དང་ཟངས་ལ་དགེ་སྟེ་མིང་བུ་#མི་ཞེས་བྱ་བ་བལ་ཡུལ་གྱི་ཟངས་སྦྲང་བུ་དང་ལྕགས་མཉེན་པོ་ལ་བྱས་#ན་བཟང་ངོ་། །བཅང་བ་ནད་པས་སྨན་གཞན་པའི་ཕྱིར་སྣོད་ཁ་{མངས་སོ,མང་ངོ་}། །དགེ་སློང་ནད་པས་སྨན་སྣ་ཚོགས་གཞག་པའི་ཕྱིར་རས་གཉིས་
[273b.5]སྦྱར་ལ་ཐད་ཀར་སྐུད་པས་བཙེམས་#ཏེ་ཁ་མང་པོར་འདུག་པའི་ནང་དུ་སྨན་སོ་སོར་གཞག །དེར་མི་གྲུབ་ན་བཅེར་བའམ་ཐུམ་#པོར་གཞག་སྨན་མང་སྟེ་ལྟག་མ་ལྟར་སྣོད་དུ་གཞུག་#ཏུ་མི་རུང་ན་ཕྱི་མ་རྣམས་ནི་སོ་སོར་ཕུར་མར་བྱ། རྡོག་#རྡོག་པོ་དང་ཆེན་པོའི་རྣམས་སོ་སོར་
[273b.6]གཞག་པ་ཕུར་མར་བྱས་(ལགནམ་,ལ་གནམ་)ལ་གདགས་པའམ་བཅེར་ཏེ་བཞག །མི་རུལ་བའི་ཕྱིར་དུས་དུས་#སུ་བསྐམ་ཞིང་བཞག །སྨན་མི་རུལ་པ་དང་རླན་པར་མི་འགྱུར་བའི་ཕྱིར་དུས་དུས་སུ་བསྐམ། ཉི་གྲིབ་ལའོ། །སྨན་བསྐམ་པ་བར་བར་ཉི་མ་ལ་བསྐམ་ཞིང་གྲིབ་མ་ལ་བསྲད#། 
[273b.7]ཉི་མ་འབའ་ཞིག་ལ་བསྐམས་ན་མཐུ་འབྲི་བའི་ཕྱིར། བསྐམས་#ན་མཐུ་འབྲིའོ། །ཉི་མ་འབའ་ཞིག་ལ་བསྐམ་#ནའང་ནད་ལ་མི་ཕན་པའི་ཕྱིར#། གྲིབ་མ་འབའ་ཞིག་ལ་བསྐམས་ནའང་ནད་ལ་མི་ཕན་པའི་ཕྱིར་སྔ་མ་ལྟར་བསྐམ་པར་བྱ#། མ་རུང་བར་འགྱུར་བའི་ཕྱིར་འབབ་ན་
[274a]
[274a.1]བདག་གིས་བརྟུལ#། སྨན་སྐམ་དུ་བཅུག་པ་ལས་མེས་ཚིག་གམ་ཤ་བྱུང་བ་ལ་སོགས་པ་རྐྱེན་གཅིག་བྱུང་ངམ་ཆར་པ་བབ་ན་དགེ་སློང་བདག་གིས་བརྟུལ་#ཀྱང་སྤགས་པའི་ཁ་ཟས་སུ་མི་འགྱུར་རོ། །བསྙེན་པར་#རྫོགས་པ་མེད་ནའོ། །ལྟག་མ་ལྟར་བརྟུལ་
[274a.2]བའང་དགེ་སྦྱོང་དང་ཁྱིམ་པ་མེད་ན་གདོད་བདག་གིས་བརྟུལ་#ལོ། །སྨན་གྱི་ཕོར་བུ་བཅང་། དགེ་སློང་ལྷུང་#བཟེད་གཅིག་ལས་བཅང་དུ་མི་གནང་ན་སངས་རྒྱས་ཀྱིས་#ཕན་པར་གསུངས་ཏེ་སྨན་བཏུང་བའི་ཕོར་བུ་ཟངས་དང་ཁར་#བ་ལས་བྱས་པ་བཅང་། སྨན་གྱི་གཟར་བུ་ཡང་ངོ་། །
[274a.3]སྨན་དཀྲུག་ཅིང་བསྔོ་བ་དང་བཅུ་བ་ལག་#པ་ཚ་བར་མི་འགྱུར་བར་བྱ་བའི་ཕྱིར་ལྕགས་སམ་ཟངས་ལས་གཟར་བུ་བྱས་ཏེ་བཅང་། བརྣངས་པས་#ཕྱི་བཞིན་ཕོར་བུ་བཅང་། །ཟན་བཟའ་བའི་ཚེ་བརྣངས་པར་གྱུར་ན་ཆུས་འཕུལ་#བར་བྱ་བའི་ཕྱིར་ཕོར་བུའི་ནང་ཆུས་བཀང་སྟེ་གམ་དུ་གཞག །
[274a.4]ནད་པ་#ལན་ཚྭའོ། །ནད་པའི་བད་ཀན་ལ་ཕན་པའི་ཕྱིར་ཚ་རྡོག་ཟླུམ་པོར་བདར་ཏེ་མིད། བད་ཀན་གྱི་སྟེང་དུ་འཕོག་#ན་བད་ཀན་སླར་བྱུང་བར་ཕན་ཏེ་རྒྱ་མཚོའི་ལན་ཚྭ་#མ་རྙེད་ན་ཐ་མལ་བ་བཅང་། འདི་གཞག་པའི་སྦུ་བུ་#དགེའོ། །ལན་ཚྭའི་#སྨན་གཞག་པའི་སྣོད་ལས་བྱས་ཏེ་དེར་
[274a.5]གཞུག# །གཅི་བས་བཙོས་པའོ། །ལྟག་མའི་སྨན་གྱི་#སྣོད་ལས་བྱས་པ་ཁྲག་དང་མི་གཙང་བས་རེག་པ་བཀྲུ་བའི་ཕྱིར་ཟངས་ཀྱི་ནང་དུ་བ་ལང་གི་གཅི་བ་དང་བསྲེས་ཏེ་བཙོས་ན་འདག་པར་འགྱུར་རོ། །མེད་ན་ཉེས་མི་འབྱུང་བའི་ཕྱིར་ཁ་གབ་བྱ། ལྟག་མའི་སྨན་གྱི་སྣོད་ལ་རྡུལ་#
[274a.6]མི་འོང་བའི་ཕྱིར་ཁ་གབ་བྱ། འདི་ལྟ་བུ་ལས་སོ། །ཁ་གབ་ཀྱི་རྒྱུ་ནི་རྭ་#ལས་བྱ་སྟེ་བཀྲུ་བ་ནི་སྔ་མ་དང་འདྲ་སྟེ་བསུང་#གིས་ཀུན་དུ་སྤགས་པའི་སའོ། །བཤང་བ་དང་ཁ་ལག་བཀྲུ་བ་ས་རང་ལས་བསུང་#བྱུང་བ་དེ་ལྟ་བུས་བཀྲུས་ཀྱང་མི་རིགས་པ་མ་ཡིན་ཏེ་#བཀྲུས་ཀྱང་གནང་འཆད་དུའང་གནང་། 
[274a.7]ཆུ་བསྲོ་བའི་ཕྱིར་ལྕགས་ཀྱི་ཐུ་ལུམ་མོ། །ལྕགས་ཀྱི་ཐུ་ལུམ་བསྲེགས་ཏེ་ཆུར་བཅུག་ན་ཆུ་དྲོན་པོར་འགྱུར་བའི་ཕྱིར་བཅངས་ཀྱང་ཉེས་མེད་དོ། །ཐམས་ཅད་#ལ་མཁོ། ལྕགས་ཀྱི་ཐུ་ལུམ་ནི་ནད་པ་དང་མི་ན་བ་གཉི་ག་ལ་#བཅང་དུ་གནང་ངོ་། །དེ་བྱུང་བའི་དེ་ལ་ལྕགས་ཐག་གིས་#
[274b]
[274b.1]གདགས། ལྕགས་ཀྱི་ཐུ་ལུམ་མེར་བསྲེགས་ཏེ་དེ་ལ་སླར་དབྱུང་དུ་ལག་པ་མི་ཚ་བའི་ཕྱིར་ལྕགས་ཐག་ཕྲེའུས་#བཏགས་ལ་དབྱུང་སྲེག་#པའི་ཚེ་འཇི་བ་གཤེར་བས་གནན#། ཐུ་ལུམ་བསྲེགས་#པའི་ལྕགས་འཇི་བས་གཡོགས་ལ་ཐུ་ལུམ་བསྲེག# །ཟས་ཀྱིས་རེག་པ་སྲེག་#ན་གནས་
[274b.2]མེད་དོ། །ལྕགས་ཀྱི་ཐུ་ལུམ་ཟས་ཀྱིས་རེག་པ་དགེ་སློང་ནད་པ་#ཞིག་ཆུ་དྲོན་པོར་བཏུང་དགོས་པར་གྱུར་ན་ཟས་ཀྱིས་འབགས་པའི་ཆུ་བསྲེས་ཏེ་འཐུངས་ཀྱང་ཉེས་མེད་#པ་ནི་ཆུ་བསྲེས་པའི་ཚེ་སྤགས་པ་ཡང་#བར་འགྱུར་རོ། །བརྟགས་པ་ནི་#སྔར་བསྲོ། །བརྟགས་#པའི་ཆུ་དང་ཕྱི་རོལ་
[274b.3]ཆེ་ཆུང་གི་ཆུ་བསྲོ་ན། ལྕགས་ཀྱི་ཐུ་ལུམ་བསྲེགས་པས་བརྟགས་པའི་ཆུ་འཐུང་བ་སྔར་བསྲོ། །ཕྱིས་སྤྱད་པའི་འོ། །#ཕྱི་རོལ་ཆེ་ཆུང་གི་ཆུ་ཕྱིས་བསྲོ#། །སྔར་བསྲོ་ན་ལྕགས་ཀྱི་ཐུ་ལུམ་མི་བཅང་བའི་ཕྱིར་རོ། །མས་གསོ་བའི་འཆང་#ནད་པ་ལ་སྨན་པས་ཕན་པར་རྐུབ་ནས་གྱེན་དུ་
[274b.4]གཅེའུ་གཙུགས་པོའི་#ནང་དུ་མར་བླུགས་ཏེ་གློ་བརྫང་བ་བཞིན་དུ་དེ་ལྟར་བྱས་ཀྱང་རུང་ངོ་། །གཞན་གྱིས་བསླང་ནུས་པ་ལས་འདི་བྱས་ན་སྦོམ་པོའོ། །མདོ་ལྟག་མ་ལྟར་སྨན་བྱ་བ་ཡང་#གཞན་ཅིས་ཀྱང་གསོ་མ་ནུས་ན་གདོད་ལྟག་མའི་#སྨན་ཐབས་སུ་བྱ། དེ་ལ་མི་ཚངས་པར་བྱ་
[274b.5]བའམ་དགའ་བར་འདོད་པའི་ཕྱིར་གཅེའུ་བཅུག་ཅིང་བྱེད་ན་ཕས་#ཕམ་པའི་སྦོམ་པོའོ། །ཟངས་སམ་ཁར་བའི་སྦུ་#གུ་ནི་དགེ་བའི་ལྕགས་ན་ཡིན་ནོ། །སྟེང་མའི་རྐུབ་ཏུ་གཞུག་པའི་སྦུ་#གུའི་རྒྱུ་ནི་ཟངས་སམ། ལྕགས་མཉེན་པོ་ལས་#བྱས་ཏེ་སྲིད་སོར་བཞི་བཅུ་ལ་རྐུབ་ཀྱི་ནང་དུ་སོར་བཞི་བཅུ་
[274b.6]ལ་ཕྱི་རོལ་དུ་སོར་བརྒྱད་བཞག་སྟེ། སྲང་#དུ་འགྲོ་བ་དང་ཕྱི་རོལ་ན་འདུག་པའི་མཚམས་སུ་ཀུན་དེའི་མགོ་འདྲ་བར་བྱ། དེ་བཞིན་དུ་མཚོན་གྱིས་གསོ་བའོ། །ནད་པའི་སྨན་ནི་བྱས་ཀྱང་མ་སོས་ན་གཏར་ག་#བྱ། སྨན་གྱིས་#གསོར་རུང་བ་ལ་གཏར་ག་#བྱས་ན་ཕས་ཕམ་པའི་སྦོམ་པོར་འགྱུར་རོ#། །
[274b.7]འདི་ནི་གཏར་ག་#གདབ་པ་ལས་གདོད་ལ་གཞན་མི་བྱ། གཏར་ག་#གདོད་ལ་བྱ་ན་རྩ་ག་ལ་འདུག་པའི་སྟེང་དུ་བྱས་པ་ནི་ཉེས་མེད་དོ། །རྩ་མེད་པར་#བྱས་ན་ཕས་ཕམ་པའི་སྦོམ་པོའོ། །ལུས་ལ་ནི་ཡོད་པ་དང་མེད་པ་གཉིས་ཀ་སྨན་པས་བསྒོ་བ་བཞིན་དུ་བྱས་ཀྱང་#ཉེས་མེད་དོ། །མཁྲེན་
[275a]
[275a.1]པ་ལས་བཅད་པར་#མི་བྱ། དགེ་སློང་མཁྲེན་པས་བཏགས་ཏེ་གཞན་#བྱུང་བ་སྨན་པ་ན་རེ་བཅད་ན་ཕན་ནོ་ཞེས་ཟེར་ཀྱང་སྨན་པའི་ངག་མི་ཉན་ཏེ་མི་བཅད་དོ། །མཚོན་གཞན་གང་གིས་ཀྱང་ངོ་། །ལྟག་མ་ལྟར་མཚོན་གྱིས་མི་བཅད་པ་བཞིན་དུ་མཚོན་མ་ཡིན་པ་རྒྱུས་
[275a.2]པ་དང་རྟ་རྔ་དང་སོ་ལ་སོགས་པས་མི་#གཅད་དོ། །སྨན་དང་སྔགས་ཀྱིས་གསོ#། །སྨན་དང་སྔགས་ཀྱི་ཆོ་ག་བྱ་ཞིང་གསོ། །གཏུམ་པོས། གཞན་འབྱུང་བ་ལ་སོགས་ཏེ་ནད་ཐམས་ཅད་བདག་དང་འཁོན་#ཡོད་པའི་སྨན་པ་གསོར་མི་གཞུག །གསོ་བའི་ཕྱིར་ནུབ་མོ་ཟ་བ་མི་རིགས་
[275a.3]པ་མ་ཡིན། དགེ་སློང་ནད་པ་ལ་སྨན་པས་ཕན་པར་བསྒོ་ན་ཕྱི་དྲོ་བཟའ་བ་དང་བཅའ་བ་ཟོས་ཀྱང་ཉེས་མེད། འདི་ལ་བྱིན་ལེན་མ་བྱས་པས་རྩེག་#པ་མ་བརྟགས་པར་མ་#དོགས་ཤིག །དགེ་སློང་ནད་པ་ནི་ན་བའི་རྐྱེན་གྱིས་བྱིན་ལེན་མ་བྱས་པ་དང་སྤགས་པའང་ཟོས་ཀྱང་ཉེས་མེད་དོ། །
[275a.4]གསོ་བའི་ཕྱིར་དྲིལ་བའི་དུ་བ་བཏུང་། དགེ་སློང་གློ་དང་ཆམ་པ་ན་བ་ལ་གྱོ་མོའི་ནང་དུ་བ་མར་དང་ཕྱེ་གཉིས་བསྲེས་ཏེ་དེའི་དུ་བ་བཏང་ངོ་། །སྤུ་བུས་#འདི་སྦྱར་རོ། །དུ་བ་#བཏུང་བ་ནི་དུ་བ་འབྱུང་བར་གྱོ་མོ་བརྟོལ་#བའི་ནང་དུ་སྦུ་བུ་#བཅུག་ལ་སྦུ་བུ་#དེའི་ཁར་བཅུག་ལ་དུ་བ་བཏུང་ངོ་། །ལྕགས་
[275a.5]ཀྱིས་བྱ། ལྟག་མ་ལྟར་བཏུང་བའི་སྦུ་བུ་#ནི་ལྕགས་ལས་བྱས་ཏེ་#ལྕགས་མེད་ན་སྨྱིག་མ་ལས་#བྱས་ཀྱང་ཉེས་མེད་དོ། །སོར་བཅུ་གཉིས་ན་དགེ་སྟེ་མི་རྣོ་མི་རྩུབ་པར་རོ། །ལྟག་མ་ལྟར་དུ་བ་རྔུབ་པའི་སྦུ་བུ་#སོར་བཅུ་གཉིས་མན་ཆད་བརྒྱད་ཡན་ཆད་གང་བྱས་ཀྱང་རུང་སྟེ་རྩེ་མོ་མི་རྣོ་བ་
[275a.6]དང་ཐག་ཐུག་མེད་པར་#བྱ། སྣོད་མར་རམ་ཡུངས་མར་གྱིས་བསྐུས་ཤིང་གཞག །དུ་བ་རྔུབ་#པའི་ལྕགས་ཀྱི་སྦུ་བུ་བཙས་#མི་འཁྱེར་བའི་ཕྱིར་མར་གྱིས་བསྐུས་ལ་ཕྱིས་བདག་ནའམ་དགེ་སློང་གྲོགས་ན་བའི་ཕྱིར་མི་དོར་བར་སྦ། བ་ལང་གི་སོའམ་#གོས་ཀྱི་གདང་དེ་ལ་གཞག །དུ་བ་
[275a.7]རྔུབ་པའི་སྦུ་བུ་སྒྱེའུར་བཅུག་ལ་བ་ལང་སོའི་གོས་ཀྱི་གདང་ངམ་གོས་ཀྱི་གདང་གང་ཡང་རུང་བ་ལ་གདགས། བཀྲུ་བའི་ཕྱིར་མེར་གཞུག# །དུ་བ་རྔུབ་#པའི་ལྕགས་ཀྱི་སྦུ་བུ་#ཆུས་མི་འདག་གི་མེར་བསྲེགས་ན་འདག་གོ། །སྣའི་ལས་བྱ། མཚུལ་པ་སུབས་པ་དང་ཀླད་པ་ན་བའི་ཕྱིར་
[275b]
[275b.1]སྨན་པ་ན་རེ་ཆུ་ནས་སྨན་འཐུང་ཞིག་ཅེས་ཟེར་ན་འཐུངས་ཀྱང་ཉེས་མེད། འདི་ནི་སྣའི་བྱ་བར་#འགྱུར་རོ། །སྣའི་ནང་དུ་སྨན་བླུགས་པ་ནི་ལྕགས་ལས་བྱེའུ་#འདྲ་བར་བྱས་ལ། ཆུ་#ལ་གཅེའུ་གཉིས་འཛག་པར་བྱས་ལ། སྣ་བུ་ག་གཉིས་ཀྱི་ནང་དུ་སྨན་བླུགས། བཅུ་གཉིས་པ་མི་རྣོ་བ་
[275b.2]དགེའོ། །ལྟག་མ་ལྟར་སྣར་བླུགས་པའི་གཅེའུ་གཉིས་མི་རྣོ་བ་#བྱ། འདི་བྱ། གོང་མ་ལྟར་སྣར་བླུགས་པའི་གཅེའུ་གཉིས་ལྕགས་སམ་ཟངས་ལས་བྱ། ཤ་རྗེན་པ་སྨན་གྱི་ཕྱིར་ཤ་རྗེན་བཟའ། དགེ་སློང་ནད་པ་སྨན་གཞན་གྱིས་མི་འཚོ་སྟེ་སྨན་པ་ན་རེ་ཤ་རྗེན་ཟོ་#ཞེས་བསྒོ་ན་
[275b.3]ཟོས་ཀྱང་ཉེས་མེད། དེ་ཟ་མི་ཕོད་ན་ཐབས་སོ། །ནད་པ་ཤ་རྗེན་ཟ་མི་ནུས་ན་ཐབས་འོག་མ་ནས་འབྱུང་བ་ལྟར་བྱ། མིག་སྣམ་བུས་དགབ། ཤ་རྗེན་མིག་གིས་མི་མཐོང་བར་བྱ་བའི་ཕྱིར་ཤ་མ་འོངས་པའི་མདུན་དུ་མིག་སྣམ་བུས་གཡོགས་#མི་ལྡང་བའི་ཕྱིར་བསུང་#ཞིམ་པོ་དང་བསྲེས་ཏེའོ། །ཤ་རྗེན་ཟོས་པ་
[275b.4]སླར་སྐྱུགས་པར་དོགས་#པའི་ཕྱིར་སྤོད་བསུང་ཞིམ་པོ་དང་བསྲེས་ཏེ་བཟའོ། །འབགས་པ་ཕྱུང་སྟེ་ཡིད་དུ་འོང་བའི་བཟའ་བ་དང་བཅའ་བ་མདུན་དུ་བཞག་སྟེ་དགོགས། ལྟག་མ་ལྟར་ཤ་རྗེན་ཟོས་ཟིན་ནས་ཕྱིས་མི་སྐྱུགས་#པ་དང་། མི་དགའ་བར་མི་འགྱུར་བའི་ཕྱིར་མིག་གཡོགས་པ་མ་
[275b.5]ཤུས་པའི་མདུན་དུ་ཁ་ར་དང་ལ་དུ་བསུང་#ཞིམ་པོ་བཀྲམ་ལ་#མིག་གཡོགས་པ་སྣམ་བུ་བཤུ། འདི་ལས་གཞན་པའི་ཕྱིར་འདི་ནི་#སྦོམ་པོའོ། །བདག་དང་མི་ན་སྨན་པས་ཀྱང་ཕན་པར་མ་བསྒོ་བར་ཤ་རྗེན་ཟོས་ན་དབྱེན་གྱི་སྦོམ་པོའོ། །མིའི་ཤ་ནི་ཐམས་ཅད་དུའོ། །མིའི་ཤ་ནི་དགེ་སློང་
[275b.6]ནའང་རུང་མི་ན་#ནའང་རུང་སྨན་པས་བསྒོའང་རུང་ཟར་#མི་གནང་ངོ་། །ཟོས་ན་དབྱེན་གྱི་སྦོམ་པོའོ། །ཕྱིར་བྱས་པས་ཤེས་ན་མི་བཟའ། བདག་གི་ཕྱིར་ཕ་རོལ་གྱི་ཕྱུགས་ཞིག་བསད་དེ་ཤ་བྱིན་ཏེ་ཤེས་བཞིན་དུ་ཟོས་ན་#ནའང་རུང་མི་ན་#ནའང་རུང་ཉེས་མེད། སྟག་གི་གོད་#ལ་མ་ཡིན། སེང་གེ་མ་
[275b.7]གཏོགས་པ་སྟག་ལ་སོགས་པས་ཕྱུགས་སམ་གཅན་གཟན་གྱིས་ཟོས་པའི་ལྷག་མ་ཡང་བཟའ་བར་རེ་བའི་སེམས་ཡོད་པ་བདག་གིས་བླངས་ན་ཉེས་བྱས་བ་ལང་དང་རྟ་དང་ཀླུ་དག་མ་ཡིན། འདི་རྣམས་མིང་གིས་སྨོས་པའི་ཤ་ཟོས་ན་ཉེས་བྱས། རྨིག་པ་གཅིག་པའི་དང་། ཝ་#དང་སྤྲེའུ་
[276a]
[276a.1]དང་། ཤིང་རྟ་དང་བྱ་རོག་དང་སོ་བྱ་དང་ཁྱུང་དང་འོལ་བ་དང་འུག་པ་དང་དེ་ལས་གཞན་ཡང་རོ་ལ་ཟ་བའི་བྱ་བ་ཀ་དང་ཛ་#ཏུ་ཀ་དང་། སྦལ་པ་དང་སྲིན་བུ་འགའ་འདུས་པ་ཀ་དག་གོ། །མིང་གིས་སྨོས་པ་འདི་རྣམས་ཀྱི་ཤ་ཟོས་ན་ཉེས་བྱས། འདི་བཅད་
[276a.2]པའི་ཤ་མ་ཡིན་ནམ་ཞེས་བྱིན་ལེན་བྲིམ་#པ་ལ་དྲི། ཤ་ཞིག་གཞན་གྱིས་བྱིན་ན་མ་ཉོའམ་འདྲིམ་ན་ལྟག་མ་མིང་གིས་སྨོས་པ་འདི་#རྣམས་ཀྱི་ཤ་མ་ཡིན་ནམ་ཞེས་དྲིས་ཏེ་#ཡིན་ན་མི་བཟའ་བ་དང་། ལུག་དང་རའི་ཤ་ནི་བཟར་མི་#རུང་། དུ་མ་ན་དང་པོ་པས་དེ་དྲི། ལྟག་མ་ལྟར་འདྲིམ་ན་འདྲི་
[276a.3]བ་ནི་གནས་བརྟན་གྱིས་བྱ#། ཕྲི་ན་དྲུང་ན་པས་སོ། །གནས་བརྟན་གྱིས་བརྗེད་ན་དྲུང་ན་སུ་འདུག་པས་ཀྱང་དྲི། བ་གླང་#དང་མིའི་འོ་མ་མི་བཏུང་། མིང་གིས་སྨོས་པ་འདི་རྣམས་ཀྱི་འོ་མ་དགེ་སློང་མི་ན་བས་མི་བཏུང་། ནད་པ་ནི་སྨན་པས་ཕན་པར་བསྒོ་ན་འཐུང་#དུ་དབང་ངོ་། །མ་སྨད་
[276a.4]པ་ནི་པགས་པའི་རྨ་ལ་གླན་པས་ན་བླུགས་པ་ནེ་#མིག་བྱུག་པ་སྟེ་མི་བཟའ་རྣམས་ཀྱིས་སོ། །ལྟག་ཏུ་ཤ་བཟར་མི་རུང་བའི་རྣམས་དང་འོ་མ་རྣམ་གཉིས་ཟོས་ན་ཉེས་བྱས་སུ་འགྱུར་གྱི་མི་བཟའ་བར་འབྲས་སམ་སྣ་ལ་ཕན་པའི་ཕྱིར་གླན་པ་དང་སྲབ་#ཅིང་འདུག་པ་ལ་སོགས་པ་ལུས་ཀྱི་ཕྱིར་ལོགས་
[276a.5]སུ་སྤྱད་པ་ནི་ཉེས་མེད་དོ། །ནད་པས་ཆང་ངམ་#ཡུངས་མར་རམ་མར་དང་བསྲེས་པ་བཏུང་། དགེ་སློང་ནད་པ་ལ་ཕན་པར་བྱ་བའི་ཕྱིར་མར་རམ་ཡུངས་མར་གྱི་ནང་དུ་ཆང་ཉུང་ཟད་ཅིག་བླུགས་ཏེ་འཐུངས་ཀྱང་ཉེས་མེད། ཉེས་མེད་པ་#ནི་ཆང་མ་ཡིན་པ་ནའོ། །ལྟག་མ་ལྟར་མར་དང་
[276a.6]བསྲེས་པའི་ཆང་ཡང་ཁ་དོག་ཀྱང་ཆང་མི་#འདྲ་རོ་དང་བསུང་#ཡང་ཆང་མི་འདྲ་ན་བཏུང་དུ་རུང་ངོ་། །བསྐོལ་བས་འབྱོར་ཏོ། །ཆང་ཟངས་གང་ཙམ་བསྐོལ་ནས་ཕྱེད་ཙམ་དུ་གདུབས་བསུང་#མི་བྲོ་རོ་དང་ཁ་དོག་ཀྱང་ཆང་མི་འདྲ་ན་#འཐུང་དུ་རུང་། འདི་སར་བཅུག་པ་ལ་ནས་བརྔོས་པས་
[276a.7]བླུགས་ཏེ་ཚར་གྱུར་ནའོ། །ཆང་བུམ་གང་ཙམ་སའི་#འོག་ཏུ་བཅུག་ལ་ཡོས་ཚིག་པར་བརྔོས་#ཏེ་ཆང་གི་ནང་དུ་བླུགས་ཏེ་བྱིབས་ཏེ་བཞག་ན་ཚར་འགྱུར་ཏེ་ཁ་དོག་ཀྱང་ཆང་མི་འདྲ་རོའང་ཆང་མི་བྲོ་ན་ཉེས་མེད། རྒུན་ཆང་བསྐོལ་ན་ར་རོ་བར་མི་འགྱུར། རྒུན་ཆང་བསྐོལ་ཏེ་འཐུངས་
[276b]
[276b.1]པས་རའང་མི་རོ་ལ་བསུང་#ཆང་མི་བྲོ་ན་འཐུངས་ཀྱང་ཉེས་མེད། སོ་སོར་མ་བྱས་ན་ཡོད་པ་མ་ཡིན་ནོ། །རྒུན་འབྲུ་#དང་བུ་རམ་ཤིང་དང་ཏིལ་ལྟ་བུ་དགེ་སློང་གྲོགས་ཀྱིས་རེག་པ་བྱིན་ལེན་མ་བྱས་པ་ཟོས་ན་ལྟུང་བར་འགྱུར་ནས་དེ་རྣམས་ཀྱི་ཁུ་བ་བཙིར་བ་དགེ་སློང་གྲོགས་ཀྱིས་བྱིན་
[276b.2]ལེན་མ་བྱས་པར་རེག་པ་འཐུངས་པ་ནི་ཉེས་བྱས་སོ། །བག་ཆགས་པར་གྱུར་ན་ཡོད་པའོ། །སྨོད་#དམ་ཆུ་ཁ་ཟས་#ཀྱིས་འབགས་པ་ཞིག་ལས་ཟས་བཙོས་ཏེ་ཟོས་པ་རྣམས་ཀྱིས་#ཉེས་བྱས་སུ་འགྱུར། གཞན་གྱིས་འབགས་པར་མི་ཤེས་ན་གཞན་ལ་ནི་ཉེས་བྱས་མེད་ཀྱི་སུས་ཤེས་བཞིན་
[276b.3]དུ་བྱིན་པ་དེ་ལ་ཀུན་གྱི་ཉེས་བྱས། ཆང་ལ་བསྲེས་#པ་འབྲལ་བའི་#ཕྱིར་ཆང་གི་བསུང་#གིས་སྤགས་པའི་རྩ་བ་དང་སྡོང་པོ་དང་ལོ་མ་དང་མེ་ཏོག་དང་འབྲས་བུ་དང་སྨན་སྐམ་པོའི་ཕྱེ་མའི་ཆུས་སོ། །དགེ་སློང་ཆང་དད་ཆེ་བ་ལ་ཆང་དང་འབྲལ་བའི་ཕྱིར་མིང་གིས་སྨོས་པ་འདི་རྣམས་
[276b.4]སྨོད་#དུ་བཅུག་སྟེ་གླུམ་གྱི་རླངས་པ་ལས་གཏུགས་ཏེ་དེ་#ཆུ་དང་བསྲེས་ཏེ་རོ་སྐྱུར་ཙམ་ཅུང་ཟད་ཆང་བྲོ་བ་འཐུངས་ཀྱང་ཉེས་མེད་དོ། །ཆང་གི་སྣོད་ལ་སྤྱད་པའི་གནས་ལ་སྤགས#། གོང་མའི་ཕྱེ་མ་རྣམས་རས་དཀར་པོའི་ཐུམ་པོར་བྱས་ལ་ཆང་རླངས་པ་ལ་སྦྱང་། མ་རེག་པར་
[276b.5]བསྲུངས་#ཏེ་དེ་བས་ན་བྲི་བ་བརྒྱལ་བ་ཞི་ནས་སོ། །གོང་མ་ལྟར་ཆང་ལ་སྦྱངས་པ་#ནི་ཆང་ལ་མ་རེག་པར་ཆང་གི་སྤང་མ་ཁ་ནས་ཕྲིས་#ཏེ་བྱས་ཀྱང་རུང་ཆང་གཞོན་#ནུ་ནམ་མས་ཡར་རྒལ་བ་ཞིག་མེད་ན་གདོད་སྦྱང་། དེ་བཞིན་དུ་རོ་དང་འབྲལ་#བར་བྱེད་པ་དང་དུས་མ་ཡིན་པའི་སྐོམ་ལ་ཟས་
[276b.6]ཀྱང་ངོ་། །མེ་ཏོག་དང་འབྲས་བུ་ལ་ལ་ལྟག་མ་ལྟར་ཕྱེ་མ་#བྱ་བ་ནི་རོ་ཁ་བ་དང་མངར་བ་ལས་#མི་བྱའི་ཉུག་པ་དང་སྐྱུར་པ་ལས་བྱ། འདི་འདྲ་བར་བཏུང་བ་ཚེ་གཅིག་པ་དང་ཞག་བདུན་པ་ལ་བྱའི་འཕྲལ་དུ་བཏུང་བ་མི་#ལ་བྱ་སྟེ་ཁ་ཟས་ཀྱིས་འབགས་ན་ལྟུང་བའི་ཕྱིར་མ་འབགས་པར་བྱ། 
[276b.7]མཛེས་པར་ན་དགེ །ཁ་བ་དང་མངར་བའང་རོ་མི་ཞིམ་པས་མི་མཛེས་པ་མ་ཡིན་རྣམ་པ་ཅིག་#ཏུ་རྙོག་མ་དང་སྐྱོ་མ་ལྟ་བུ་ཡོད་ན་#མཛེས་པའི་ཕྱིར་རས་ཀྱིས་བཙགས་ལ་གཙང་མར་བྱས་ཏེ་བཏུང་། དེ་བས་ན་རས་མ་དཀར་པོས་ཐུམ་པོ་བྱ། ལྟག་མ་ལྟར་གཙང་སྦྲ་དང་#དང་བར་བྱ་བ་ནི་
[277a]
[277a.1]རས་དཀར་པོའི་ནང་དུ་ལྟག་མའི་སྡོང་པོ་དང་མེ་ཏོག་དང་ལོ་མ་བཅུག་ལ་བཙིར་ན་དང་བ་དང་གཙང་སྦྲར་འགྱུར་བའི་ཕྱིར་དེ་ལྟར་བྱའོ། །ནད་པས་ཀྱང་ཆང་རྩྭའི་#ཏོར་ཏོ་འང་མི་བཏུང་ངོ་། །ནད་པ་དང་མི་ན་བས་ཀྱང་རུང་ཏེ་#ཆང་ཉིད་ནི་ཆུང་ངུ་དང་#རྩྭ་མཆོག་ཙམ་ཡང་
[277a.2]འཐུང་དུ་མི་གནང་ངོ་། །དགེ་བསྙེན་དང་ཐམས་ཅད་ཀྱང་སྦྱིན། དགེ་སློང་རྣམ་བཞི་དང་དགེ་བསྙེན་མན་ཆད་ཁྱིམ་པ་སུ་ལ་ཡང་རུང་ཆང་#བླུད་ན་ཉེས་བྱས། དགེ་སློང་རྣམ་བཞིས་ཀྱང་གཞན་ལ་ཆང་བླུད་ན་ཉེས་བྱས། དགེ་བསྙེན་མན་ཆད་ཀྱིས་གཞན་#ལ་ཆང་བླུད་ན་བསོད་
[277a.3]ནམས་མ་ཡིན་པ་སྡིག་པ་སྐྱེའོ། །གསོ་བའི་ཕྱིར་མ་གཏོགས་པ་ནི་རང་བཞིན་གྱི་ཁ་ན་མ་ཐོ་བ་དང་བཅས་པ་སྟེ་ལྷག་མ་ཐམས་ཅད་དོ། །ཕས་ཕམ་པ་བཞི་དང་ཆང་ལྟ་བུ་ནི་སྲོག་ལ་བབ་ཀྱང་མི་བཏུང་ཞིང་མི་དྲལ་ལོ། །ལྟག་ཏུ་རྨེ་བ་#ཅན་གྱི་ཤ་མི་བཟའ་བ་དང་མི་དང་རྟའི་འོ་མ་མི་
[277a.4]འཐུང་བ་དང་ཆང་མར་དང་བསྲེས་པ་དང་བསྐོལ་བ་ལ་སོགས་པ་ནི་གཞན་གྱིས་མི་འཚོ་ན་དབེན་པར་འཐུངས་ཀྱང་ཉེས་མེད་དོ། །བཙང་#དང་སྒོག་སྐྱ་དང་རྒྱ་སྒོག་ཀྱང་མི་བཟའ། མིང་གིས་སྨོས་པ་འདི་རྣམས་མི་བཟའ་ཟོས་ན་ཉེས་བྱས་སོ། །ནད་པས་ནི་དབེན་པར་རོ། །ལྟག་མ་
[277a.5]ལྟ་བུའི་སྒོག་པ་རྣམས་ནད་པས་ནི་ཆོ་ག་ལ་ཕན་པའི་ཕྱིར་མཚམས་ཀྱི་ཕྱི་རོལ་དུ་དབེན་པར་བཟའ། ཟ་བ་དང་དེའི་འོག་ཏུ་བཙང་#ནི་ཞག་བདུན་དགེ་སློང་གིས་སྒོག་པ་བཙང་#ཟོས་ནས་ཞག་བདུན་པ་སོང་སྟེ་གཙུག་ལག་ཁང་དུ་འཇུག །སྒོག་སྐྱ་ནི་ཞག་གསུམ། སྒོག་#སྐྱ་ཞག་ཏུ་ཟོས་
[277a.6]ན་རུང་ཟོས་ནས་ཞག་གསུམ་ཟོས་ཏེ་གཙུག་ལག་ཁང་དང་དགེ་འདུན་གྱི་ནང་དུ་འཇུག་གོ། །རྒྱ་སྒོག་ནི་ཞག་གཅིག་ལས་གཙུག་ལག་ཁང་དུ་མི་སྤྱད། དགེ་སློང་གིས་#དབེན་པར་རྒྱ་སྒོག་ནི་ལྟག་མ་བས་རོ་ཆུང་བའི་ཕྱིར་ཞག་གཅིག་བསངས་#ཏེ་གཙུག་ལག་ཁང་དུ་འགྲོ། མལ་སྟན་#ལ་
[277a.7]མི་སྤྱད། ལྟག་ཏུ་སྒོག་པ་རིམ་པ་གསུམ་ལ་ཞག་ཏུ་བསངས་པ་བཞིན་དུ་#དགེ་འདུན་གྱི་མལ་སྟན་ལ་ཞག་གཅིག་གི་རིམ་པ་བཞིན་མི་སྤྱད། བཤང་སར་མི་འཇུག །ལྟག་མའི་ཞག་གྲངས་#རིམ་པ་བཞིན་དུ་དགེ་འདུན་གྱི་བཤང་སར་#མི་འཇུག །གཟགས་པར་མ་ཡིན། ལྟག་#མའི་
[277b]
[277b.1]ཞག་རིམ་པ་#བཞིན་གཅིན་གཅི་བའི་སར་ཀྱང་མི་འཇུག །དགེ་འདུན་གྱི་ནང་དུ་མི་འཇུག །ལྟག་མའི་སྒོག་པ་རྣམས་ཟོས་ཏེ་ཞག་གྲངས་མ་ཚང་བར་དགེ་འདུན་གྱི་ནང་དུ་མི་འགྲོ། མཆོད་རྟེན་གྱི་མཚམས་སུ་མ་ཡིན། སྒོག་པ་ཟོས་ཏེ་ཞག་གྲངས་མ་ཚངས་པར་#མཆོད་རྟེན་ལ་
[277b.2]ཕྱག་འཚལ་དུ་མི་འགྲོ །དེའི་ཚད་ནི་འདོམ་མོ། །བདག་དང་པའི་ཤས་ཆེ་སྟེ་མཆོད་རྟེན་ལ་ཕྱག་མི་འཚལ་དུ་མི་རུང་ན་མཆོད་རྟེན་དང་བར་འདོམ་གང་ཙམ་གྱིས་#བཅད་ལ་བསྐོར། ཁྱིམ་པ་ལ་ཆོས་མི་བཤད། སྒོག་པ་ཟོས་པའི་ཞག་གྲངས་མ་ཚང་པར་ཁྱིམ་པ་ལ་ཆོས་མི་བཤད། 
[277b.3]#དད་པའི་དགེ་བསྙེན་ཕྱིར་མི་ནུར་བ་ལ་བཤད་ཀྱང་ཉེས་མེད། གྲོང་དུ་མི་འགྲོ །སྒོག་པ་ཟོས་པའི་ཞག་གྲངས་མ་ཚང་བར་གྲོང་དང་ཁྱིམ་དང་#ཁྱིམ་དུ་མི་འགྲོ །འགྲོ་བ་མང་པོའི་ཕྱོགས་སུ་མ་ཡིན་སྒོག་པ་ཟོས་ཏེ་ཞག་མ་ཚང་བར་དགེ་འདུན་འདུ་བའི་སའམ་མི་མང་པོ་འདུ་བའི་སར་མི་
[277b.4]འགྲོ# །མཐར་ཁྲུས་སོ། །སྒོག་པ་ཟོས་ཏེ་ཞག་གྲངས་ཚང་ན་ཁྲུས་བྱ། གོས་ལ་བསུང་#བ་བསལ། བདག་སྒོག་པ་ཟ་བའི་ཚེ་གོས་ལ་རེག་པ་རྣམས་མེད་པར་བྱས་ཏེ་ཐབས་འོག་ནས་འཆད། བཀྲུ་བ་དང་བདུགས་སོ། །གོང་མ་ལྟར་གོས་#སྒོག་པས་རེག་པ་ནི་བཀྲུས་ལ་སྒོག་
[277b.5]པའི་རོ་མེད་པར་བྱ་བའི་ཕྱིར་པོག་གམ་སྤོས་ཀྱིས་བདུག# །རྫིང་བུ་ཚུན་ཆད་ལ་#ལོ་ཉེས་པའོ། །འོག་ནས་མདོ་རྫིང་བུ་ཞེས་#བྱུང་བ་ཡན་(ཚད་,ཆད་)ལོ་ཉེས་པའི་ཚེ་དབང་བ་ལ་འཆད་དེ#། ཕྱི་རོལ་བཞིན་དུ་བཙོ་#གནས་པ་ལ་ཡང་#བསྔོས་ཏེ་བརྟགས་ནའོ#། །ལོ་ཉེས་ཀྱི་ཚེ་མཚམས་ཀྱི་ནང་དུ་
[277b.6]བཙོས་པ་དང་། མཚམས་ཀྱི་ནང་དུ་ཞག་གཅིག་ལོན་པའི་ཟས་དང་དགེ་སློང་གིས་བཙོས་པ་དང་བྱིན་ལེན་#མ་བྱས་པ་དང་། དགེ་སློང་གིས་#ཚང་མང་ནས་བླངས་ཏེ་གུད་དུ་ཟ་བ་དང་ཕྱི་དྲོ་འབྲས་བུ་རྒུན་འབྲུ་ལ་སོགས་པ་དང་། ཤིང་ཏོག་པུ་ཀ་རེ་ལ་སོགས་པ་ཕྱི་དྲོ་ཡང་ཡང་#ཟ་བ་དང་། 
[277b.7]བདག་གིས་བཙོས་པ་དང་ཕྱི་དྲོ་རྒུན་དང་འབྲས་བུ་པ་#ཀ་རེ་ལ་སོགས་པ་འདི་བརྒྱད་ཀྱང་ཕྱི་དྲོ་ལོ་ཉེས་པའི་ཚེ་བཟར་དབང་ངོ་། །བསྔོའོ། །ལོ་ཉེས་པའི་ཚེ་མཚམས་ཀྱི་ནང་དུ་ཚང་མང་དང་སྲིས་འཚོད་#བསྔོར་རུང་ངོ་། །ལོ་ཉེས་མ་བྱུང་བའི་ཚེ་བསྔོར་མི་དབང་ངོ་ཞེས་ཏི་#ཀ་ལས་འཆད་
[278a]
[278a.1]དོ། །ལོ་ཉེས་པ་མ་བྱུང་ཡང་སྔགས་ཀྱིས་#གདབ་ཅིང་བསྔོར་རུང་ངོ་ཞེས་འདུལ་བ་འཛིན་པས་བཤད་དོ#། །ཤིང་དྲུང་དང་བ་ལང་གི་གནས་དང་མུར་འདུག་གི་གནས་དང་རྒྱལ་པོའི་གྲོང་གི་#དངོས་པོ་དང་དགེ་སློང་མའི་དབྱར་མོ་ཐང་གཙུག་ལག་ཁང་གི་ཕྱི་རོལ་གྱི་ཁྱིམ་ས་#
[278a.2]དང་སྒོ་ཕུབས་#དང་ཁྱམས་དང་#བསྲོ་གང་གི་གནས་སུ་ཡང་#མ་ཡིན་ནོ། །མི་#དགེ་སློང་གི་ཚང་མང་དང་སྲིས་མཛོད་#མིང་གིས་སྨོས་པ་འདི་རྣམས་ཀྱི་གནས་སུ་ལོ་ཉེས་པ་དང་མ་ཉེས་པ་འདྲ་སྟེ་བསྔོར་མི་དབང་། བླ་གབ་མེད་པ་དང་མིའི་གནས་དང་མཆོད་རྟེན་གྱི་གནས་དང་། ཁྱིམ་གྱི་
[278a.3]གནས་སུ་ཡང་ངོ་ཞེས་གཞན་ལས་སོ། །མིང་གིས་སྨོས་པ་འདི་རྣམས་ཀྱི་གནས་སུ་ཚང་མང་#དང་སྲིས་མཛོད་བྱར་མི་རུང་ངོ་ཞེས་འདུལ་བ་འཛིན་པ་ཁ་ཅིག་གིས་བཤད། བསྒྲུབ་པ་དང་བཙོ་བ་དེར་མི་བྱ། ལྟག་ཏུ་ཤིང་དྲུང་དང་ཞེས་བྱ་བ་མན་ཆད་གཞན་ལས་སོ་ཞེས་བྱ་བ་ཡན་
[278a.4]ཆད་མི་གནས་སུ་ཚང་མང་དང་སྲིས་#མཛོད་བསྔོ་བ་མ་གཏོགས་ཀྱི་སྣོད་སྤྱད་གཞག་པ་དང་ཁ་ཟས་བཙོ་བའང་གནས་དེར་མི་བྱའོ། །བཙོ་བ་བཟླས་པ་མི་བྱ་བ་ཡང་ངོ་། །ལྟག་ཏུ་མིང་གིས་སྨོས་པ་འདི་རྣམས་ཀྱི་གནས་སུ་ཁ་ཟས་བཙོས་#ཟིན་པ་ཞིག་སླར་བཙོ་བའམ་མ་ཚོས་པ་བཙོ་བའི་
[278a.5]གནས་ཀྱང་དེར་མི་བྱ། དེ་ལ་དུས་བཞི་སྟེ། ཚང་མང་དང་སྲིས་མཛོད་བརྟགས་ན་རུང་བའི་གནས་བཞི་#ཡོད་དེ་འོག་ནས་འཆད་པ་ཡིན་ནོ། །ཐོག་མའི་ཕ་གུ་འཇོག་པ་ནའོ། །ཐོག་མ་གཙུག་#ལག་ཁང་རྩིག་ཅིང་རྨང་འདིང་བ་ན་ཚང་མང་དང་སྲིས་#མཛོད་དུ་བསྔོས་ནའང་རུང་། སྟེང་དུ་
[278a.6]ལས་སར་པ་དང་བཅས་པ་ནའོ། །ཁང་པ་བརྩིགས་ཏེ་གཞག་#ཀུན་ཟིན་ལ་སྐྱང་ནུལ་ལམ་རི་མོ་ཙམ་མ་#ཟིན་པར་བསྔོས་ནའང་རུང་ངོ་། །གཞན་གྱི་དུས་དགེ་སློང་གི་གནས་མ་བྲལ་བའོ། །གཙུག་ལག་ཁང་ཟིན་ཏེ་དགེ་སློང་ནང་དུ་ལྷགས་ནས་ཟླ་བ་དང་ཞག་དུ་ལོན་ཀྱང་རུང་སྟེ། གཙུག་
[278a.7]ལག་ཁང་དང་དགེ་སློང་གཅིག་ཀྱང་ཞག་#དུ་མ་བྲལ་ན་བསྔོས་ན་#རུང་ངོ་། །གནས་སུ་མ་གྱུར་པ་ནི་འདི་དག་མེད་པ་ལས་དགེ་སློང་དག་བྱིན་ནའོ། །དགེ་སློང་གིས་གཙུག་ལག་ཁང་ཡོང་མ་བཏང་སྟེ་སྟོང་པར་འགྱུར་བ་ལས་དགེ་སློང་ཁ་ཅིག་གུད་ནས་ལྷགས་#ཏེ་ཞག་མ་ལོན་པར་ཚང་
[278b]
[278b.1]མང་དང་སྲིས་མཛོད་བསྔོས་ཀྱང་རུང་རྣམ་པ་གཅིག་ཏུ་གཙུག་ལག་ཁང་གི་ནང་གི་དགེ་སློང་ཐམས་ཅད་མཚམས་ཀྱི་ཕྱི་རོལ་དུ་དང་#སྟེ་སྐྱ་རེངས་བྱུང་ནས་སླར་གཙུག་ལག་ཁང་དེའི་ནང་དུ་ཞག་མ་ལོན་པར་གསོལ་བ་དང་ཞུ་བའི་ལས་ཀྱིས་བསྔོས་ན་ཚང་མང་དང་སྲིས་མཛོད་དུ་རུང་ངོ་། །
[278b.2]བྱ་བ་གཞན་བརྩམས་པ་དང་ཞི་བ་དག་ལ་དེའོ། །གཙུག་ལག་ཁང་སྟོང་#པར་བོར་ལ་དགེ་སློང་གུད་ནས་ལྷགས་#པས་ཁང་བུ་འགོད་པ་དང་ཆུ་ལྟ་བ་ལ་སོགས་པའི་ལས་ཅིའང་མི་བྱ་བར་ཐོག་མར་ཚང་མང་དང་སྲིས་མཛོད་བསྔོའོ། །ཐམས་ཅད་དགེ་འདུན་གྱི་ལས་སོ། །ལྟག་
[278b.3]ཏུ་གནས་བཞིར་#བསྔོར་གནང་པ་གང་ཟག་གི་འོག་ནས་འཆད་དེ། འདི་ནི་དགེ་སློང་གི་དགེ་འདུན་གྱིས་གསོལ་བ་དང་ཞུ་བ་གཉིས་ཀྱི་ལས་ཀྱིས་བསྔོ། ཐོག་མ་ནི་གང་ཟག་གི་ལས་ཀྱང་ངོ་། །བསྔོ་བ་རྣམ་བཞི་ལྟག་ཏུ་བཤད་པ་ལ་རྨང་བཙུགས་པ་དང་ཅུང་ཟད་མ་#ཟིན་པའི་ཚེ་དང་
[278b.4]གཉིས་ནི་གང་ཟག་གཅིག་གིས་བསྔོས་ཀྱང་རུང་ངོ་། །ལས་སར་པས་སོ། །ལྟག་ཏུ་གང་ཟག་གིས་བསྔོའོ་ཞེས་བྱ་བ་ནི་གཙུག་ལག་ཁང་སློང་བའི་ལས་བྱེད་པའི་དགེ་སློང་གིས་བསྔོ་བ་ལ་བྱའོ། །ཐོག་མ་འབའ་ཞིག་གིས་སོ། །ལྟག་ཏུ་ལས་སར་པ་བས་བྱ་ཞེས་བྱ་བ་ནི་དགེ་
[278b.5]སློང་དེ་ཉིད་ཀྱིས་བྱ་བ་ལ་བྱའི་གཞན་གྱིས་#བསྔོར་མི་རུང་ངོ་། །ལྟག་མའི་གང་ཟག་གིས་བསྔོ་བ་ནི་དགེ་འདུན་གྱི་སྤྱིར་བསྔོའོ་ཞེས་ཁར་བརྗོད་དོ། །གཉིས་པོ་ལ་དགེ་སློང་མང་པོ་#དགོངས་ཏེའོ། །ལྟག་ཏུ་གང་ཟག་གཅིག་གིས་ཐོག་མའི་གནས་གཉིས་བསྔོ་བའི་ཚེ་གན་ན་དགེ་སློང་
[278b.6]མན་ཆད་ཡོད་ན་བཙན་#པ་དགོངས་ཤིག་གནས་འདི་ནི་དགེ་འདུན་གྱི་ཚང་མང་དུ་འགྱུར་རོ་ཞེས་སྨྲས་པས་ཀྱང་བསྔོས་པར་ཆུད་དོ། །གང་ན་དགེ་འདུན་དུ་ཚང་པ་#ནི་གསོལ་བ་དང་ཞུ་བས་བསྔོའོ། །མཚམས་གཅིག་ནི་གཙུག་ལག་ཁང་ཟིན་ནས་ནང་#དགེ་སློང་ལྷགས་པ་ཞག་དང་ཟླ་བ་དུ་
[278b.7]ལོན་ཀྱང་རུང་སྟེ་དགེ་སློང་གཅིག་དང་ཡང་མ་བྲལ་ན་དགེ་འདུན་འདུས་ནས་གསོལ་བ་དང་ཞུ་བའི་ལས་ཀྱིས་ཚང་མང་སྲིས་མཛོད་བསྔོར་རུང་། ཅི་ཙམ་ན་འོངས་ཏེ་གནས་པ་དེ་ཙམ་དང་མཉམ་པར་བརྟགས་པ་བཞི་#པའི་གནས་ཞེས་ཚིག་གིས་བརྗོད་ཅིང་སྨྲ། གཙུག་ལག་
[279a]
[279a.1]ཁང་སྟོང་པར་བོར་བ་ལ་དགེ་སློང་གུད་ནས་ལྷགས་པས་ཚང་མང་དང་སྲིས་མཛོད་བསྔོ་བ་དང་མཚམས་གཅིག་གི་#དགེ་སློང་ཐམས་ཅད་ར་བའི་ཕྱི་རོལ་དུ་སྐྱ་རེངས་བྱུང་བ་ལ་གཙུག་ལག་ཁང་དུ་ལྷགས་ཏེ་བསྔོ་བ་དང་དེ་གཉིས་ནི་གསོལ་བ་དང་ཞུ་བ་གཉིས་ཀྱི་ལས་
[279a.2]བརྗོད་ལ། དགེ་སློང་ཐམས་ཅད་ཀྱིས་གནས་འདིར་བྱའོ་ཞེས་བརྗོད་དོ། །འདི་དུ་མ་ལ་གཅིག་པུས་གཙུག་ལག་ཁང་གི་བྱ་བ་བྱས་ཀྱང་མི་མཛེས་པ་མ་ཡིན་ནོ། །མཚམས་ཆེན་པོ་གཅིག་གི་ནང་ནས་#གཙུག་ལག་ཁང་མང་ཞིག་གི་དགེ་འདུན་གནས་གཅིག་ཏུ་འདུས་ཏེ་གཙུག་
[279a.3]ལག་ཁང་གཅིག་གི་ཚང་མང་དང་སྲིས་མཛོད་གསོལ་བ་དང་ཞུ་བའི་ལས་ཀྱིས་བསྔོས་ན་གཙུག་ལག་ཁང་གཞན་ཐམས་ཅད་ཀྱི་ཚང་མང་སྲིས་མཛོད་ཀྱང་བརྟགས་པར་འགྱུར་རོ#། །ཐ་དད་དུ་གྱུར་པ་ལ་འདིས་བདུག་པར་བཤད། མཚམས་ཆེན་པོ་གཅིག་གི་ནང་ན་གཙུག་ལག་
[279a.4]ཁང་མང་ཞིག་འདུག་པའི་དགེ་སློང་གཅིག་ཏུ་འདུས་ཏེ། ལྟག་མ་ལྟར་ཚང་མང་བསྔོས་#ན་ཁ་ཟས་མཚམས་ཀྱི་ནང་དུ་ཞག་ལོན་པ་དང་བཙོས་པ་གཉིས་ཀྱང་མཚམས་ཆེན་པོ་གཅིག་གི་ནང་གི་གཙུག་ལག་ཁང་ཐམས་ཅད་ཀྱིའང་དབང་ངོ་། །འདི་གཉིས་ནི་མུ་གེའི་ཚེ་མ་ཡིན་ཀྱང་
[279a.5]དབང་ངོ་། །འདི་མན་ཆད་ནས་འབྱུང་བ་ཁ་#གཅིག་ནི་མུ་གེའི་ཚེའང་དབང་ངོ་། །དགེ་སློང་གིས་བཙོས་པ་དང་། ལོ་ཉེས་ནས་མུ་གེའི་ཚེ་ཚང་མང་བརྟགས་ཀྱང་རུང་མ་བརྟགས་ཀྱང་རུང་བདག་གིས་བཙོས་ཀྱང་རུང་གྲོགས་ཀྱིས་བཙོས་ཀྱང་རུང་བཟར་དབང་ངོ་། །བླང་བའི་#བྱིན་
[279a.6]ལེན་སྤྱད། དགེ་སློང་གིས་སྔར་ཁ་ཟས་རེག་པ་ཕྱིས་བྱིན་ལེན་བྱས་ཏེ་ཟོས་ན་ཉེས་མེད་དོ། །ནང་པར་གྱི་ཟས་ཀྱང་ངོ་། །མུ་གེའི་ཚེ་ཡང་ཡང་ཟོས་ཀྱང་ཉེས་མེད་དོ། །ཐུག་པ་ནི་ཐམས་ཅད་དུའོ། །ཐུག་པ་ནི་ཉེས་ཀྱང་རུང་མ་ཉེས་ཀྱང་རུང་ཡང་ཡང་མི་ཆུད་དེ་འཐུང་དུ་དབང་ངོ་། །བྱིན་
[279a.7]བླངས་ནས་སྤངས་དང་བླངས་#པ་ཡང་ངོ་། །བསོད་སྙོམས་བླངས་ཏེ་བདག་གིས་ཅི་ཆོག་ཙམ་ཞིག་#ལོང་ཤིག་སྤངས་ཏེ་ལྷག་#མ་མི་ཟ་བར་བསམ་#པ་དེ་སླར་བླངས་ཏེ་ཟོས་ཀྱང་ཉེས་མེད་ཟ་བའི་ཚེ་ལངས་ཏེ་ཡང་འདུག་ནས་ཟོས་ཀྱང་ཉེས་མེད་དོ། །དེ་ལྷག་མ་བླངས་པར་ལྡང་བ་ཡང་ངོ་། །
[279b]
[279b.1]ཟན་བཟའ་བར་ས་ལ་འདུག་སྟེ་ཟོས་ན་དེ་ཆོག་གོ་ཞེས་#བྱས་ཏེ་སླར་གཏོང་#བ་ལས་ཡང་སླར་འོན་#ཅིག་ཅེས་བྱས་ཏེ་ཟོས་ཀྱང་རུང་ལངས་ཏེ་#ཡང་སླར་འདུག་ན་#ཟོས་ཀྱང་ཉེས་མེད་དོ། །མུ་གེའི་ཚེ་མགྲོན་དུ་སོང་བའི་ལྷག་མ་ཟོས་ཀྱང་དབང་སྟེ་ཉེས་མེད་དོ། །འདི་བསག་གོ། །ལོ་ཉེས་
[279b.2]པའི་ཚེ་བདག་ལ་ཡོན་བདག་གིས་ཟས་མང་ཞིག་མདུན་དུ་བཞག་སྟེ་བྱིན་ན་ཅི་ཡོག་ཙམ་ཟོས་ཀྱང་། ལྷག་#མ་ཡང་ཁྱིའུ་#དབང་ངོ་། །ཤིང་གི་#དུས་པ་དེར་གསུངས་པ་ནི་འདི་ལྟ་སྟེ་རྒུན་འབྲུ་དང་བལ་པོ་སེའུ་དང་། ཁ་རྫུ་ར་དང་སྟར་ག་དང་འབའ་སྟ་མ་དང་བེའུ་འབྲུ་དང་ཐང་ཤིང་དང་འབའ་
[279b.3]འབྲུ་དང་སིན་ཙི་ཏི་ཀ་དག་གོ། །མིང་གིས་སྨོས་པ་འདི་རྣམས་ལོ་ཉེས་པའི་ཚེ་སྔ་དྲོ་ཡང་ཡང་ཟར་རུང་ངོ་ཞེས་བྱི་ཛ་ཡ་བར་མས་བཤད། ཕྱི་དྲོ་ཡང་བཟར་རུང་ངོ་ཞེས་བྱི་ཤུ་#ཏས་བཤད། རྫིང་བུ་ཡང་ངོ་། །ལྟག་ཏུ་རྫིང་བུ་ཡན་ཆད་ལོ་ཉེས་ཀྱི་ཚེ་བཟར་རུང་ངོ་ཞེས་ཟེར་བ་ནི་འདི་ཡན་ཆད་དོ། །
[279b.4]དེར་གསུངས་པ་ནི་འདི་ལྟ་སྟེ་པདྨོའི་རྩ་བ་དང་འཛེར་#བུ་དང་འབེ་ཏ་དང་ཨུཏྤ་ལའི་རྩ་བ་དང་པདྨོའི་ས་བོན་ནོ། །ལོ་ཉེས་ཀྱི་ཚེ་རྫིང་བུའི་ནང་ནས་སྐྱེས་པ་འདི་རྣམས་ཀྱང་བཟར་རུང་ངོ་#། །སྨན་གྱི་དངོས་པོའོ། །ཕྲན་ཚེགས་ལ་སོགས་པའི་མདོ་རྫོགས་སོ།། །།རྒྱལ་པོའམ་རྒྱལ་པོའི་
[279b.5]ཆེད་དུ་ཁས་མི་བླང་#། རྒྱལ་པོ་ཤིའམ་མེད་དེ་འབངས་#ཕལ་ན་རེ་དགེ་སློང་ཁྱོད་ཀྱིས་རྒྱལ་པོའམ་རྒྱལ་ཚབ་བམ་བློན་པོ་ཆེན་པོ་གྱིས་ཤིག་ཅེས་ཟེར་ནའང་ཁས་#མི་བླང་། དགེ་འདུན་གྱི་ཕྱིར་གྲོང་བླང་། དགེ་འདུན་ལ་གྲོང་ཁྱེར་དང་ཁོར་ཡུག་དང་#ཁང་ཁྱིམ་འབུལ་ན་བླང་། ཞིང་ཡང་ངོ་། །
[279b.6]དགེ་འདུན་ལ་ཞིང་ཕུལ་ནའང་བླང་ངོ་། །དེ་ཡལ་བར་མི་དོར། ལྟག་ཏུ་གྲོང་དང་ཞིང་བྱིན་པ་ལྟ་བུ་རྨོ་བརྐོ་དང་ཞལ་ཏ་བྱ། འདིའི་ཆ་སྦྱིན། བདག་གིས་ཞིང་རྨོ་མི་ནུས་ན་ཐུན་ཤས་སུ་བཏང་། ཆ་བླང་ཤིང་ཐུན་ཤས་#སུ་བཏང་བ་སླར་མི་སྟེར་ན་བླང་། བྱེད་པས་གཙུག་ལག་ཁང་དུ་བསྐུར#། 
[279b.7]ཁྱིམ་པ་ལ་ཐུན་ཤས་སུ་བཏང་བ་དགེ་སློང་ཉིད་ཀྱི་ཁུར་དུ་མི་བསྐུར་#གྱི་ཁྱིམ་པ་སྐྱེད་དུ་བཞུག# །བདག་གི་ཐོག་མར་རོ། །དགེ་སློང་དང་ཁྱིམ་པ་གཉིས་ཐུན་ཤས་བགོས་ན་དགེ་འདུན་དབང་བ་སྔར་ཁྱིམ་པ་སྐྱེད་དུ་གཞུག་#གོ། །ཕྱིས་བྱས་ན་ཆར་པ་འོང་གིས་དོགས་པའི་ཕྱིར་རོ། །
[280a]
[280a.1]བསྲུང་#བའི་ཕྱིར་དགེ་སློང་བསྐོ་ཞིང་གི་#ཤས་དང་གྲོང་གི་དཔྱ་བླང་བའི་ཚེ་དགེ་སློང་དཔྱ་བ་གཅིག་གཞུག །སྐྱེ་བ་དང་འགོད་པ་དང་གཉིས་ཀ་དང་གང་ཡང་རུང་བར་མི་མངོན་ན་མི་བསླང་#། ཀླུས་དགོན་པར་གཙུག་ལག་ཁང་སྤྲུལ་པ་དྲུག་སྡེས་ཀླན་ཀ་
[280a.2]བཙལ་བ་ལས་བཅས། གཞན་དུ་ན་#དྲན་པ་ཤེས་བཞིན་#མདུན་དུ་བྱས་ཏེ་དེར་འཇུག་གོ། །ལྟག་མ་ལྟ་བུ་མ་ཡིན་རྒྱུ་ག་ལས་འོངས་པའང་ཤེས་ལས་#ཟད་པར་འགྱུར་བའང་ཤེས་ན་རྒྱུ་ལྷག་ཆད་ཅི་ཡོད་པ་བརྩིས་ཀྱང་ཉེས་མེད། དགེ་འདུན་གྱི་ཕྱིར་གཡོག་བླང་། ཡོན་བདག་
[280a.3]དད་པས་དགེ་འདུན་ལ་ཡོན་དུ་གཡོག་ཕུལ་ན་བླངས་#ཀྱང་ཉེས་མེད། གང་ནས་སྒྲས་གཙུག་ལག་ཁང་དུ་#ཡོང་བ་དེར་ཁང་པ་བརྩིག་#པར་བྱ། གཙུག་ལག་ཁང་གི་རྐྱེན་དུ་ཡོན་བདག་དད་པས་གྲོང་#ཕུལ་བའམ་རྩེ་རྒོད་ལྟ་བུ་གཙུག་ལག་ཁང་གི་འདབ་ཅ་ཅོ་དང་སྒྲ་མི་ཐོས་
[280a.4]པ་ཙམ་གྱི་ཚོང་དུ་གནས་ཁང་བྱས་ལ་གཞག །དེ་སྟེ་ལས་བྱེད་ན་ཟས་བྱིན་པ་བྱ། རྩེ་རྒོད་དང་ལྷ་བྲན་དགེ་འདུན་གྱི་ལས་བྱེད་ན་ཟས་དང་གོས་དགེ་འདུན་གྱིས་སྦྱིན། བ་ལང་དང་མ་ཧེ་དང་ར་ལུག་དང་བལ་གླང་དང་རྟ་#དང་རྔ་མོ་དང་བོང་བུ་དང་འབྲུ་རྗེན་པ་དང་སྣོད་དག་ཀྱང་ངོ་། །མིང་གིས་
[280a.5]སྨོས་པ་འདི་རྣམས་དགེ་འདུན་ལ་ཕུལ་ན་བླངས་ཀྱང་ཉེས་མེད། འདི་མཆོད་རྟེན་ལ་མ་བརྟགས་པ་#མ་ཡིན། གྲོང་དང་ཞིང་དང་རྫས་ལ་སོགས་པ་མཆོད་རྟེན་ལ་ཡོན་དུ་ཕུལ་ན་#བླངས་ཀྱང་ཉེས་མེད། ཁ་གཟར་བཅང་། ཟས་བཟའ་བའི་ཚེ་ཁ་གཟར་#བཅངས་ཀྱང་ཉེས་མེད། ཚྭ་ཁུག་
[280a.6]ཀྱང་ངོ་། །ཚྭ་ཁུག་བཅངས་ཀྱང་ཉེས་མེད་འདི་དག་དང་ཕྱི་བཞིན་དུ་བཏུང་བའི་ཕོར་#བུ་ལས་གཞན་པའི་ཁར་#བའི་སྣོད་གང་ཟག་གིས་མི་བཅང་། གང་ཟག་གིས་ཁར་#བའི་ཁ་གཟར་དང་ཁར་#བའི་ཚྭ་ཁུག་དང་ཆུ་ལྟ་#བ་དང་རྣངས་པའི་#བཞིན་དུ་ཆུས་འཕུལ་བའི་སྣོད་འདི་རྣམས་#བཞི་
[280a.7]ལས་གཞན་གང་ཟག་གིས་མི་བཅང་། ཀུན་དགའ་བ་བཅང་། གཙུག་ལག་ཁང་གི་ར་བའི་ལས་བྱེད་པའི་གཡོག་རྙེད་ན་བཅང་། མ་རྙེད་ན་གླ་བྱ་བ་ཡིན། #མཚུངས་པའི་བྱིས་པ་བསྲུང་བའི་ཕྱིར་འབུལ་ན་བླང་ཁྱིམ་པ་རྟག་པར་བུ་ཤི་བས་ཕྱིས་བུ་གཅིག་བདོག་སྟེ་ཤི་ནས་དགེ་སློང་
[280b]
[280b.1]གི་གཡོག་ཏུ་ཕུལ་ན་དགེ་སློང་གིས་#བླངས་ལ་གཙུག་ལག་ཁང་དུ་གཞག །བུ་མོ་ན་དགེ་སློང་མའི་གཙུག་ལག་ཁང་དུ་གཞག །དེའི་མཚན་མ་མགུལ་བར་#གོས་གདགས་པ་ཡིན་ནོ། །འདྲེག་#གིས་མི་ཁྱེར་བར་བྱ་བའི་ཕྱིར་དགེ་སློང་གིས་ཆོས་གོས་ཀྱི་#ཚལ་བུ་མགུལ་དུ་གདགས། 
[280b.2]རྐེད་པར་ཡང་ངོ་། །ཆོས་གོས་ཀྱི་ཚལ་བུ་རྐེད་པར་བཏགས་#ཀྱང་རུང་ངོ་། །སྙིང་རྗེའི་སེམས་ཀྱིས་བསྲུང་། བྱིས་པ་བདག་གི་གན་དུ་བཞག་པ་དེ་ཕྱིས་གཡོག་#ཏུ་བྱ་བའམ་འདི་བཅངས་ཀྱང་བྱ་དགའ་མང་ཞིག་བྱིན་དུ་རེ་བའི་ཕྱིར་ནི་མི་བསྲུང་གི་ཕོངས་ཏེ་སྐྱབས་ཚོལ་བའི་ཕྱིར་སྙིང་རྗེས་
[280b.3]བརྩི་བར་བྱའོ། །དེའི་གཉེན་གྱིས་ཕུལ་ན་བླང་། བྱིས་པ་བཞག་པ་དེའི་ཕ་མའམ་#གཉེན་གྱིས་སྤྱན་གཟིགས་སམ་གོས་ཤིག་དགེ་སློང་དེ་ལ་ཕུལ་ན་བླངས་ཀྱང་ཉེས་མེད། མཐར་རྔན་#པ་ཡང་ངོ་། །ལྟག་མ་ལྟར་བྱིས་པ་བཞག་པ་ཕྱིས་མ་#ཤི་སྟེ་སོས་ནས་དེའི་ཕྱིར་ཕ་མས་དད་དེ་ནོར་
[280b.4]དང་རྫས་བྱིན་ན་ལེན་དུ་གནང་ངོ་། །ངེས་དྲིན་ཤེས་པར་ཡང་ངོ་། །ལྟག་མ་ལྟར་བྱིས་པ་གསོས་པ་དེ་ཉིད་ཀྱིས་ཁྱོད་ཀྱི་ཡིན་ནོ་ཞེས་ཟེར་ཞིང་ནོར་འབུལ་ན་ལེན་དུ་དབང་ངོ་། །རྔན་པ་མི་བླང་། དགེ་སློང་གིས་བྱིས་པ་གསོས་ཏེ་མ་ཤི་བ་རྔན་པ་བྱིན་ཞེས་མི་བྱ། འབྲས་བུ་ལ་སོགས་པ་བདག་
[280b.5]གིར་བྱ། ཡོན་#བདག་གིས་ཤིང་ཏོག་ལ་སོགས་པ་དགེ་འདུན་དང་གང་ཟག་ལ་འབུལ་ན་སུས་ཕུལ་ཀྱང་ལེན་དུ་དབང་། མར་དང་ཏིལ་དང་སྦྲང་རྩི་དང་བུ་རམ་གྱི་#རྫ་མ་ཡང་ངོ་། །#མིང་གིས་#སྨོས་པ་འདི་རྣམས་རྫ་མ་བཀང་སྟེ་དགེ་འདུན་དང་གང་ཟག་གང་ལ་ཕུལ་ཀྱང་
[280b.6]ལེན་དུ་དབང་ངོ་། །དེའི་སྣོད་ཀྱང་ངོ་། །ལྟག་མ་རྣམས་ཀྱི་སྣོད་རྫ་མ་ལ་སོགས་པ་ཕུལ་ཀྱང་ལེན་དུ་དབང་ངོ་། །དེའི་གཞི་བཞག །རྫ་མའི་ཞབས་སུ་ལྕུག་སྐོར་གྱི་གཞི་གཞག་བཤང་གཅི་དང་ཆང་གི་#སྣོད་དག་མི་སྤྱད། རྫ་མ་ལ་སོགས་པའི་སྣོད་བཤང་གཅིས་རེག་པའམ་ཆང་གིས་རེག་པ་#ཡོན་དུ་ཕུལ་ཀྱང་མི་
[280b.7]བླང་། བདག་ཅག་ཡོད་ནའང་སྤང་། བཙོ་བ་དང་བསྲེག་པ་དགེ་འདུན་གྱི་ཕྱིར་བསྲུང་བ་#བྱ། ཁ་ཟས་བཙོ་བ་དང་ཁུར་བ་ལ་སོགས་པ་བསྲེག་ཅིང་བཙོ་བ་ཡང་དགེ་འདུན་གྱི་ཕྱིར་དགེ་སློང་གིས་འདི་བསྲེག་#འདི་ཚོས་ཞེས་བྱས་ཀྱང་བཙོས་པར་མི་ཆུད། མཁན་པོ་བྱི་ཤུ་ཏས་ནི་ཁ་ཟས་འཚེད་
[281a]
[281a.1]པའི་ཚེ་དགེ་སློང་ཐོ་ངན་གཅིག་སྤྱན་དུ་གཞག་ཅེས་བཤད། ཟས་འོངས་ཀྱི་བར་དུ་ཐེལ་གྱིས་མ་བཞག་པར་འཇུག་ཅིང་མི་སྤྱོད། བསོད་སྙོམས་བླང་བའི་ཚེ་ཟས་མི་#འོངས་པར་ལྷུང་བཟེད་ལག་པའི་མཐིལ་དུ་བཞག་ཅིང་མི་བསླང་ཟས་གཡོགས་#པ་བཅང་། ལྷུང་
[281a.2]བཟེད་ཁ་བཅད་པའི་རས་བཅངས་ཀྱང་ཉེས་མེད། ཁར་#བའི་སྣོད་དང་གཞི་འདི་དག་སྤྱིའི་མ་ཡིན་པར་མ་དོགས་ཤིག །ལག་ཏུ་ཁར་#བའི་སྣོད་རྣམ་བཞི་ལས་གང་ཟག་སྤྱོད་དུ་#མི་གནང་བ་བཞིན་དུ་དགེ་སློང་མའང་འཆང་དུ་མི་གནང་། ནད་པ་མོ་ཞྭ་བཅང་བ་མ་བརྟགས་
[281a.3]པར་མ་ཡིན་ནོ། །དགེ་སློང་མ་ན་བའི་ཚེ་ཞྭ་ཇི་ལྟ་བུ་#རུང་བཅང་དུ་གནང་། འཁར་གསིལ་གྱི་སྒྲ་མ་བྱུང་བར་ཟས་ཀྱི་ཕྱིར་གྲོང་དུ་མི་འཇུག་གྲོང་དུ་བསོད་སྙོམས་ལེན་པའི་ཚེ་འཁར་གསིལ་གྱི་སྒྲ་མ་ཕྱུང་བར་ཟན་མི་བླང་། དེ་བཅང་། མཁར་#གསིལ་བཅང་། རིགས་སུ་འཇུག་པ་ཤེས་
[281a.4]པར་ནན་ཏན་བྱ། གྲོང་དུ་སློང་བའི་ཚེ་ལམ་སྲང་གྱ་གྱུ་མང་དུ་འདུག་ན་ཐོག་མའི་ལམ་སྲང་མི་ནོར་བར་བསམ་ཞིང་། ཕྱི་ཤུ་#ཏས་ནི་གྲོང་མང་དུ་ཡོད་ན་རིམ་གྱིས་#བསོད་སྙོམས་བསླང་#ཞེས་བཤད་མངོན་མཚན་བྱ་བའི་ཕྱིར་ཟས་དོར་བ་ལ་སོགས་པས་སོ། །གྲོང་དུ་འཇུག་པའི་ཚེ་དགེ་སློང་དེས་
[281a.5]རྒྱུས་མི་ཤེས་ཏེ་ལམ་ནོར་གྱིས་དོགས་ན་སུའི་གཙུག་ལག་ཁང་ག་ལས་གར་འདུག་པ་ཡིད་ལ་མཚན་མར་བཟུང་བ་དང་ཕྱེ་ལ་སོགས་པར་མདོ་མདོར་ག་ལས་འོངས་པར་གཏོར། བྱི་ཤུ་#ཏས་ནི་གྲོང་སྟུག་པོ་ལ་#ཟས་ལན་གཉིས་པ་བླངས་ཀྱིས་དོགས་པའི་ཕྱིར་མཚན་མ་གདབ་པ་ལ་བཤད། 
[281a.6]ཆོས་ཀྱི་ཚོང་པས་འཚོ་བར་མི་བརྟག་#ཆོས་བཤད་པའི་གླ་མི་བླང་བ་དང་མི་འདི་ལ་ཆོས་བཤད་ན་ཟས་དང་སྨན་དང་གོས་ལ་སོགས་པ་བྱིན་པར་རེ་བའི་ཕྱིར། དེའི་ཕྱིར་ཆོས་མི་བཤད་ཆུ་མ་གྲུ་བ་ན་ཞོ་ཁུ་དག་གིས་རྐང་པ་བཀྲུ། ཆུ་དཀོན་པའི་སར་ཆུ་མེད་དེ་ཁྱིམ་པས་ཆུར་ཁུ་ཞིག་བྱིན་ན་
[281a.7]དེ་འང་བརྟགས་ཏེ་རྐང་པ་བཀྲུ་འོ། །རྩྭའི་#ཐུམ་པོ་ལ་འདུག་ཀྱང་རུང་དགེ་སློང་སྟན་མེད་ན་རྩྭའི་ཐུམ་པོ་ལ་འདུག་ཀྱང་ཉེས་མེད་དོ། །དབེན་པར་བླ་གབ་མེད་པས་བཞག །ལྷག་#མ་ལྟར་རྩྭ་སྟན་ལ་ནུབ་མོ་ཉལ་བ་ནང་པར་ལངས་ནས་རྩྭ་སྟན་དེ་བསྡུས་ཏེ་དབེན་པར་བཞག །སྤུངས་ཏེ་ཡང་ངོ་། །
[281b]
[281b.1]དགེ་སློང་མང་ན་རྩྭ་སྟན་མང་དུ་སྤུང་། རྣམ་#གཅིག་ཏུ་ལྟག་མ་ལྟར་ཉལ་བ་ལས་ལངས་ན་སྤུངས་ཏེ་བཞག་ཀྱང་ཉེས་མེད། ཟིན་ནས་དོར#། ནུབ་མོ་#ཞག་ལོན་ནས་རྩྭ་སྟན་དེ་བསྐུར་#བ་མ་ཡིན་གྱི་དོར་རོ། །ཕལ་ཆེ་ན་དུ་མར་བྱའོ། །དགེ་སློང་ཕལ་ཆེར་འདུས་ན་གྲལ་རིམ་དུ་མར་བྱས་ཀྱང་རུང་
[281b.2]སྟེ་འོག་ནས་འཆད་དོ། །ལྔ་བརྒྱ་བར་ཡང་ངོ་། །ལྟག་མ་ལྟར་ཉིས་སྟོང་སུམ་སྟོང་ཞིག་ཡོད་ན་ལྔ་བརྒྱ་ལྔ་བརྒྱར་#ཕྲེང་བ་བྱ། རྒན་རིམས་སོ་སོ་#ནས་བསོག །དགེ་སློང་མང་པོས་#འདུས་ན་རྒན་པོ་རྣམས་གྲལ་ལོགས་ཤིག་ཏུ་བྱ། གཞོན་ནུའང་ལོགས་ཤིག་ཏུ་གྲལ་བྱས་ལ་རྒན་
[281b.3]གཞོན་གྱི་#ཟས་ཀྱང་སོ་སོར་གཞག །འདྲིམ་པ་#ནི་མི་བཞོད་པར་ཞལ་ཏ་བསྐོ། དགེ་སློང་གཅིག་འདྲིམ་པ་བཞོད་དམ་མི་བཞོད་པའི་སྤྱན་དུ་བཞག །ཐོག་མར་#ཟས་ལ་གཏོགས་པས་བཟའ་ཐོ་ངན་དང་སྤྱན་ཕྱིས་ལས་འབྲེལ་པའི་ཕྱིར་ཟན་དགེ་འདུན་པས་སྔར་ཟོས་ཀྱང་ཉེས་མེད། རྒན་
[281b.4]རིམས་སུ་འཁོད་པའི་ཕྱིར་སྦྱིན་པའི་ཕྱིར་དུ་བ་མང་ན་དགེ་སློང་དག་བསྐོ། དགེ་སློང་རྒན་པོ་དང་གཞོན་ནུ་དང་དགེ་སློང་ཞིག་#འདུག་ན་འདྲིམ་པ་ལ་མཉམ་པའི་ཕྱིར་སོ་སོར་བཀང་དུ་བཅུག་ལ་ཞལ་ཏ་བ་མང་དུ་བསྐོས། སོ་སོར་འདྲིམ་གཉིས་སམ་གསུམ་བོར་ནས་འདིར་དགེ་སློང་མ་ཅི་བདེར་
[281b.5]འཁོད་དོ#། །དགེ་སློང་མ་ཚར་གཅིག་ཏུ་བཀང་ན་ལྟག་ཏུ་སྟན་རིམ་པ་གཉིས་གསུམ་བོར་ལ་འདུག་པར་བྱའོ། །བཟའ་བའི་གནས་སུ་སྒྲ་བསྐྱུངས་ཏེ་འདེང་ངོ་། །ཟས་བཟའ་བའི་ཚེ་གྲོང་དང་གཙུག་ལག་ཁང་འདྲ་སྟེ་ཅ་ཅོ་མེད་པར་སྒྲ་བསྐྱུངས་ཏེ་འདུག །རབ་ཏུ་བསྡམས་པའི་ཚུལ་
[281b.6]གྱིས་སོ། །ཟན་ཟ་བའི་ཚེ་ལུས་དང་ངག་དང་ཡིད་བསྡམས་ཏེ་བཟའ། མཛེས་པར་རོ། །ཟས་ཟ་བའི་སྤྱོད་ལམ་བཞིར་མཛེས་པར་བྱ། དེ་བཞིན་དུ་འཁོད་དོ#། །སྟན་ལ་འདུག་པའི་ཚེ་གོང་མ་རྣམས་བཞུགས་ལ་འདུག་གོ། །བཟའ་བ་#རྐང་པས་མི་བརྫི། ཁ་ཟས་ཀྱི་བག་ལ་རྐང་པས་མི་བརྫི། 
[281b.7]ལྷུང་བཟེད་ཀྱི་གཞི་#རྐང་པས་མི་བརྫི་ལྷུང་བཟེད་ཀྱི་གཞི་#ཤོ་མའམ་གཞོང་པ་ལ་སོགས་པ་ཡང་རྐང་པས་མི་བརྫི། སེམས་མི་གཡེང་བར་དྲན་པ་མངོན་པར་བཞག་སྟེ་བསོད་སྙོམས་བླང་#། ཟས་བྱིན་ལེན་བྱེད་པའི་ཚེ་སེམས་ཡན་#མན་དུ་མི་གཏོང་#བར་བསམ་པའི་རྒྱུད་བཞིན་དུ་བླང་མི་འཐོར་
[282a]
[282a.1]བར་ལུས་ཀྱི་ཚད་དུའོ། །ཁ་ཟས་བླང་བའི་ཚེ་སྣོད་ལས་ཡན་#མན་དུ་མི་འཐོར་བར་#བྱ་བ་དང་བདག་འགྲངས་#པ་ཙམ་དུ་བླང་ངོ་། །འདི་དག་ནི་#མི་བསྲེ། ཟན་ཟ་བའི་ཚེ་ཕྱེ་དང་འབྲས་བུ་མི་བསྲེ་རྣམ་པ་#གཅིག་ཏུ་གྲོགས་ཀྱི་#ཟན་སྐལ་དང་མི་བསྲེ་བར་བླང་། མི་དཀྲུག །
[282a.2]བསོད་སྙོམས་ལེན་པའི་ཚེ་འོ་མ་དང་ཚོད་མ་དཀྲུགས་ཤིང་#མི་སྡུག་པར་མི་བྱ། ཟན་ཟ་བའི་ཚེ་ཡང་མི་སྡུག་པར་མི་བྱ། རབ་ཏུ་དགབ#། བདག་ཟན་ཟ་བའི་ཚེ་དབེན་པར་བཟའ། རྣམ་པ་གཅིག་ཏུ་གྲོགས་ཀྱི་ཟན་ལེན་པ་གཡོག་#བྱས་ཏེ་བསྐུར། དུས་ལས་འདས་#པར་མི་དཀྲི#། གྲོགས་
[282a.3]ཀྱིས་ཟས་ལེན་དུ་བཅོལ་བ་དུས་མ་འདས་པར་བླང་ཞེས་བྱི་ཤུ་#ཏས་བཤད། ནད་པ་དང་ནད་གཡོག་དང་དཀོར་བ་དང་ཕས་འོངས་པ་དང་ཚུས་འོངས་པ་འདི་རྣམས་ནི་ཚང་མང་ནས་དུས་ལས་སྔར་ལེན་ཅིང་བཟར་#ཡང་དབང་ངོ་། །གང་ལས་སྤྱན་དྲངས་པ་ལས་#དེ་ལས་གཞན་རྙེད་དེ་བདག་
[282a.4]གིར་བྱ་བ་#མི་རིགས་པ་མེད་དོ། །ཡོན་བདག་གིས་སྔར་ཐུག་པའམ་ཚོད་མ་ལ་#སྤྱན་དྲངས་པ་ལ་ཕྱིས་ལ་དུའམ་ཞིམ་དགུ་ཞིག་སྦྱར་ཏེ་གསོལ་ཀྱང་#བཟར་དབང་ངོ་། །ཉེས་མེད་པ་ནི་བདག་གིས་ཟས་ཟ་བ་#ལས་གཞན་ལས་#བླངས་ནའོ། །བདག་གིས་ཟས་ནར་#མ་ཞིག་ཟ་ཞིང་འདུག་པ་
[282a.5]ལ་ཡོན་བདག་གམ། གྲོགས་པོའམ་དགེ་སློང་ངམ་ཞིག་གིས་སྤྱན་གཟིགས་སམ་#ཟས་ཤིག་བྱིན་ན་དེ་དང་བཅས་ཏེ་ཟོས་ན་ཉེས་མེད་དོ། །དེར་ཆུད་པ་བཞིན་དུ་གཞན་གྱིས་སྤྱན་དྲངས་ཏེ་འདུག་པ་ལས་དེས་གནང་ནས་གཞན་གྱིས་བྱིན་ནའོ། །ཡོན་བདག་གཅིག་གིས་དགེ་འདུན་སྤྱིར་
[282a.6]སྤྱན་དྲངས་པ་ལས་ཡོན་བདག་དེའི་གནས་ན་ཟན་བཟའ་བའི་ཚེ་སྦྱིན་བདག་གཞན་ཞིག་གིས་སྤྱན་གཟིགས་སྣ་འགའ་ཞིག་དགེ་འདུན་ལ་འདྲིམ་ཞེས་ཟེར་ན་སྔར་སྤྱན་དྲངས་པའི་ཡོན་བདག་གིས་བྲིམས་#ཤིག་ཅེས་ཟེར་ན་བྲིམ་#ཀྱང་ཉེས་མེད། འདྲིམ་དུ་མི་རུང་ངོ་ཞེས་ཟེར་ན་མི་བྲིམ#། སྒྲའི་
[282a.7]སྦྱོར་བར་བསམས་པའི་དོན་གྱིས་#ཚུལ་ཏེ་གྲགས་པའི་མ་ཡིན་ནོ། །#ཡོན་བདག་དད་པ་ལ་ལ་ཞིག་གིས་དགེ་སློང་ལ་སངས་རྒྱས་ཁྱོད་ལ་ཡོན་འབུལ་ལོ་ཞེས་ཟེར་བའི་ཚེ་ཡིད་ལ་བདག་དགའ་བ་དང་འཚེ་བར་མ་#བསམས་ན་ཡོན་བླངས་ཀྱང་ཉེས་མེད། བླངས་ཏེ་མི་བཏང་། ཡོན་ལ་སོགས་
[282b]
[282b.1]པ་བྱིན་ནོ་ཅོག་ལ་དགོངས་སམ་མི་དགོངས་པ་སྔར་བརྟགས་ཏེ་བླངས་གིས་#བླངས་ཟིན་ནས་སླར་མི་སྦྱིན་ནོ། །ལྟ་བ་དང་། དགེ་སློང་གིས་དགེ་བར་ལྟ་བ་ལས་ཡོན་བླངས་ཏེ་ལོག་པ་ལ་ལྟ་བ་ལ་བྱིན་ན་བདག་ལ་གཉེར་དུ་འགྱུར་བའི་ཕྱིར་ཉེས་བྱས། ཚུལ་ཁྲིམས་དང་ལྡན་པ་ལས་བླངས་
[282b.2]ཏེ། དགེ་སློང་གིས་ཚུལ་ཁྲིམས་དང་ལྡན་པ་ལས་ཡོན་བླངས་ཏེ་ཕས་ཕམ་པ་ལ་སོགས་ཏེ་#ཚུལ་ཁྲིམས་དང་མི་ལྡན་པ་ལ་བྱིན་ན་བུ་ལོན་དུ་འགྱུར་བའི་སྟེང་དུ་ཉེས་བྱས། གཞན་རིམ་#བཞིན་དུ་བྱིན་པ་དང་། མདོ་ལྟག་མའི་རིམ་པ་ལྟར་ཚུལ་ཁྲིམས་དང་ལྡན་པ་དང་#དགེ་སློང་དགེ་བར་#
[282b.3]ལྟ་བ་ལས་ཡོན་བླངས་ཏེ་ཚུལ་ཁྲིམས་དང་མི་ལྡན་པ་དང་#ལོག་པར་ལྟ་བ་ལ་བྱིན་ན་དད་པའི་ཡོན་བདག་གི་བསོད་ནམས་སུ་མི་འགྱུར་བས་དགེ་སློང་ལ་བུ་ལོན་དུ་འགྱུར་བའི་#སྟེང་དུ་ཉེས་བྱས་ཞེས་བཤད་དོ། །ཁམ་ལ་སོགས་པ་ཆུང་ངུ་བྱ་བ་ལས་ལྷག་པར་བླངས་ཏེ་ཟོས་ན་དད་པས་བྱིན་
[282b.4]པ་ཆུད་གསན་པའོ། །ཡོན་བདག་དད་པ་ལ་ལ་ཞིག་གིས་#དགེ་སློང་མགྲོན་དུ་བོས་ཏེ་ཁ་ཟས་ལ་སོགས་པ་སྣ་མི་ཉུང་བ་ཞིག་འདྲིམ་ན་བདག་འགྲངས་#པ་ཙམ་གྱི་ཚོད་བླང་གི་མ་འོང་པར་#བླངས་ནས་ལྷག་རོལ་ལ་སོགས་པར་བྱས་ན་ཡོན་བདག་གི་ཟས་ཆུད་ཟོས་པའི་ཉེས་བྱས་ཞེས་བཤད། 
[282b.5]བརྒྱ་ལ་ཆོག་པ་ཙམ་དུ་སྤགས་ཏེ་བླངས་པ་ལས་མ་འགྲངས་#ན་ཕྱིས་བསྣན་ཏེ་#ཟོས་པ་ནི་ཉེས་མེད་དོ། །ཕ་དང་མ་དང་ནད་པ་དང་རབ་ཏུ་བྱུང་བར་འདོད་པ་དང་། སྦྲུམ་པ་#དང་། འདུལ་བར་འདོད་པ་#དང་། ཟས་ལ་རེག་པ་དང་། ཁྱིམ་པ་ཡང་འོངས་ན་དེ་ལས་བགོ་བར་བྱ། དགེ་སློང་གིས་
[282b.6]དད་པའི་ཡོན་བདག་ལས་བསོད་སྙོམས་སུ་བླངས་ཏེ་མ་དད་པ་དང་ཚུལ་ཁྲིམས་ལོག་པར་ལྟ་བ་ལ་ཟན་#བྱིན་ན་བུ་ལོན་དུ་གྱུར་པའི་སྟེང་དུ་ཉེས་བྱས་པ་ཡིན་ན་བདག་གིས་བསོད་སྙོམས་རན་པར་བླངས་པ་ལས་མིང་གིས་སྨོས་པ་འདི་རྣམས་ལ་བགོས་ཏེ་བྱིན་པ་ནི་ཉེས་མེད་དོ། །ཁམ་གྱི་
[282b.7]ཆངས་#པ་བཞག །དགེ་སློང་ཟན་ཟ་བའི་ཚེ་ཟན་གྱི་ཆངས་#པ་གཅིག་སྔར་བཅད་ལ་གཞག །བཟའ་བ་ནི་མི་བསྔོ། །མདོ་ལྟག་མ་ལྟར་ཟན་གྱི་ཆངས་#པ་བཞག་པ་དེ་འདི་སྦྱིན་ནོ་ཞེས་གཅིག་ལ་མི་#བསྔོ་ཕྱུགས་ཀྱང་སྦྱིན་མདོ་ལྟག་མ་ལྟར་ཟན་གྱི་ཆངས་#པ་བཞག་པ་དེ་མདུན་དུ་མི་དང་
[283a]
[283a.1]ཕྱུགས་སུ་ཕྲད་པ་ལ་སྦྱིན། བཟའ་བ་མ་ཟིན་པའི་ཕྱིར་གཞག་པ་ལས་མི་སྦྱིན། དགེ་སློང་གཞན་ལ་ཟན་ཞིག་སྦྱིན་ན་ཟན་ཁར་མ་བཅུག་པའམ་འགྲངས་#པའི་འོག་ཏུ་སྦྱིན་གྱི་བདག་ཟ་བཞིན་དུ་གཞན་ལ་མི་སྦྱིན། སྤྱན་དྲངས་ཏེ་དད་པས་བྱིན་པ་མ་ཡིན། ཡོན་
[283a.2]བདག་དད་པ་ལ་ལ་ཞིག་གིས་སྤྱན་གཟིགས་དང་ཟས་ལ་སོགས་པ་དགེ་སློང་ཁྱོད་འབའ་ཞིག་ཟོ་#ཤིག་ཅེས་ཟེར་བའི་ཚེ་བདག་འབའ་ཞིག་གིས་བཟའ་བར་ཁས་བླངས་པ་ལའང་གྲོགས་པོ་ལ་སོགས་པ་གཞན་ལ་མི་སྦྱིན། ལྷུང་བཟེད་ཀྱི་གནས་ཀྱི་#ཟས་ཀྱི་ལྷག་མ་དག་ལ་ཅི་བདེ་
[283a.3]ཞེས་བྱའོ། །བདག་ཟས་ཟོས་པའི་ལྷག་མ་ལ་ཅི་བདེར་ཟོ་ཤིག་ཅེས་བྱས་ཏེ་འགྲོ །གནས་པ་དག་གཏོར་མ་སྦྱིན་བདག་ཟས་ཟ་བའི་ཚེ་ལྷ་ཁང་བསྲུང་བའི་ལྷ་སྲིན་ལ་སོགས་པ་ལ་གཏོར་མ་བྱིན#། དེའི་རྟོག་པའི་རྗེས་སུ་སྔ་དྲོ་ལ་སོགས་པའོ། །མདོ་ལྟག་མ་ལྟར་གཙུག་ལག་ཁང་
[283a.4]གི་འཁོར་དུ་གཏོར་མ་གཏང་#བའི་ནི་ཁ་ཅིག་སྔ་དྲོ་ཁ་ཅིག་ཕྱི་དྲོ་སྦྱིན་པ་ཡོད་པས་སྔ་དྲོ་དང་ཕྱི་དྲོ་མི་ནོར་བར་དུས་#དུས་སུ་སྦྱིན། རྟོག་པ་ཐ་དད་ཐ་དད་དུའོ། །གཙུག་ལག་ཁང་གི་སྲུང་#མའི་ལྷ་ལ་ཁྱིམ་པས་མཆོད་པ་ཡོད་དེ་ཁྱིམ་པས་སྔ་དྲོ་དང་ཕྱི་དྲོ་མཆོད་པ་ཡོད་པའི་དུས་བཞིན་
[283a.5]དུ་མཆོད་ཅིང་གཏོར་མ་སྦྱིན། གཅིག་ཆུར་མ་གྱུར་པའི་གནས་ཀྱི་ཨ་མྲ་#མི་བཟའ། ཤིང་ཏོག་ཨ་མྲ་#མ་སྨིན་པར་མི་བཟའ་དེ་བཞིན་དུ་#ཀུ་ཤུ་དང་། ཁམ་བུ་དང་རྒུན་འབྲུ་ལ་སོགས་པའང་མ་#སྨིན་པར་མི་བཟའ། རྩ་བ་དང་སྡོང་པོ་དང་ལོ་མ་དང་མེ་ཏོག་དང་འབྲས་བུ་དང་བཅའ་བ་
[283a.6]འབྲས་ཆན་དང་སྣ་ཚོགས་དང་ཕྱེ་དང་ཤ་དང་ཁུ་#བ་དང་འོ་མ་དང་ཞོ་དང་མར་སར་དང་ཉ་ཤ་དང་ཤ་སྐམ་དག་ལ་#བརྟགས་པ་མ་ཡིན། མིང་གིས་སྨོས་པ་འདི་རྣམས་ནི་བརྟགས་པ་ཡིན་ཏེ་ཟོས་ཤིང་འཐུངས་ཀྱང་ཉེས་མེད་དེ་རྣམ་པ་#འདི་བཅོ་ལྔ་ལ་ཐོག་མ་ལྔ་ནི་བཅའ་བའོ། །
[283a.7]བར་མ་ལྔ་ནི་བཟའ་བའོ། །ཐ་མ་རྣམས་ནི་བཏུང་བ་ཡིན། སོ་མ་དང་ཡུངས་ཀར་གྱི་རྩ་བ་དང་སྡོང་པོ་དང་ལོ་མ་དང་མེ་ཏོག་དང་འབྲས་བུ་ལ་སོགས་པའི་ཐུག་པ་མི་འཐུང་#བར་མ་དོགས་ཤིག །མིང་གིས་སྨོས་པ་འདི་རྣམས་ལས་ཐུག་པར་བྱས་པ་ཞིག་དགེ་སློང་གིས་འཐུངས་ཀྱང་བརྟགས་
[283b]
[283b.1]པ་སྟེ་ཉེས་མེད། རྟའི་ཕྱིར་ཁུ་བས་སོ། །བདག་གི་ལུས་གསོ་བ་དང་བརྟས་#པར་བྱ་བའི་ཕྱིར་འོ་མ་དང་ཤ་ཁུ་#ལྟ་བུ་འཐུངས་ཀྱང་ཉེས་མེད། ཆུས་ཀྱང་ངོ་། །བདག་གི་ཉམས་#བརྟས་པར་བྱ་བའི་ཕྱིར་ཁུ་བ་དང་འོ་མ་ལ་སོགས་པ་མེད་ན་ཕྱེ་དང་ཆུར་སྦྱར་བའི་ཟན་དང་ཐུག་པ་བཏུང་རྐྱལ་པར་
[283b.2]བཅུག་པ་མ་བརྟགས་པ་མ་ཡིན། རྐྱལ་པའི་ནང་དུ་ཁ་ཟས་ལ་སོགས་པ་བཅུག་པ་ཞིག་དགེ་སློང་གིས་ཟོས་ཀྱང་མ་བརྟགས་པ་མ་ཡིན་ཏེ་ཉེས་མེད། སྣོད་དུ་ཟས་བཟའ་བ་དང་བརྟག་#པའོ། །ཟངས་དང་ཁར་#བ་ལ་སོགས་པའི་སྣོད་སྤྱད་ཀྱི་ནང་དུ་ཟས་ཟ་བའི་ཚེ་སྨན་སྣོད་སྙམ་དུ་བསམས་
[283b.3]ཏེ་ཟོས་ཀྱང་ཉེས་མེད། ཤིང་གི་ཡང་ངོ་། །ཤིང#་རྡོ་ལྟ་བུ་ཞིག་ལས་ཕོར་དེབ་ཏུ་བྱས་པ་བསྲེ། རྡོ་ཡང་ངོ་། །བསྲེ་བསྐུས་པ་དང་མ་བསྐུས་པ་འདྲ་སྟེ་དགེ་སློང་གིས་སྤྱད་ཅིང་བཅངས་ཀྱང་ཉེས་མེད། ཟས་སྤྱད་པ་ཡང་ངོ་། །རྡོ་ལ་སོགས་པའི་ཕོར་དེབ་ཀྱི་ནང་དུ་ཟན་ཟོས་ལ་ཟོས་པའི་འོག་ཏུ་
[283b.4]དག་པར་བཀྲུས་ན་ཕྱིས་ཀྱང་དེའི་ནང་དུ་བཟར་རུང་། བཀྲུ་བ་ནི་གནས་པའི་གཏོགས་པའོ། །མདོ་ལྟག་མ་ལྟར་རྡོ་དང་ཤིང་ལས་བྱས་པའི་སྣོད་སྤྱད་དུ་གཏོགས་པ་#རྣམས་མཁན་པོ་ཉིད་ཀྱིས་མི་བཀྲུ་བའི་མཁན་པོ་ཟན་ཟ་བའི་སྔ་རོལ་དུ་གནས་འཆའ་བ་དང་། དགེ་སྦྱོང་ལ་སོགས་པས་
[283b.5]དག་པར་བཀྲུས་ཏེ་མདུན་དུ་གཞག །ཟོས་ནས་ཀྱང་ངོ་། །མཁན་པོ་ཟས་ཟོས་པའི་འོག་ཏུ་གནས་འཆའ་བ་ལ་སོགས་པས་དག་པར་བཀྲུས་ཏེ་གནས་སུ་གཞག །ཕ་རོལ་པོ་དང་ལྷན་ཅིག་ཏུ་སྣོད་གཅིག་ཏུ་མི་བཟའ། ཁྱིམ་པ་ལ་སོགས་པ་མང་ཞིང་མི་དབེན་པའི་སར་དགེ་སློང་གྲོགས་དང་
[283b.6]གཞོང་པ་གཅིག་གི་ནང་དུ་ཟན་མི་བཟའ། ལམ་དུ་སྣོད་#མེད་ན་བཟའ། ལམ་དུ་ཞུགས་ཏེ་སྣོད་ཀྱིས་#ཕོངས་ན་གཞོང་པ་གཅིག་གི་ནང་དུ་མི་གཉིས་བཟར་རུང་། དགེ་སློང་དང་ངོ་། །མདོ་ལྟག་མ་ལྟར་གཉིས་སྣོད་གཅིག་གི་ནང་དུ་བཟར་རུང་བའང་དགེ་སློང་དང་བཟར་རུང་གི་དགེ་སྦྱོང་
[283b.7]དང་བཟར་#མི་རུང་ངོ་། །གཞན་གྱི་ལག་བཏེག་ནས་བདག་གིས་གཞུག །མདོ་ལྟག་མ་ལྟར་སྣོད་གཅིག་གི་ནང་དུ་ཟ་བའི་ཚེ་ལག་པ་འདོམ་པར་འགྱུར་བའི་ཕྱིར་ཕ་རོལ་གྱི་ལག་པ་གཏེག་#ནས་བདག་གིས་གཞུག །དགེ་སྦྱོང་དང་ལྷན་ཅིག་ཏུའང་གཞན་བཞིན་དུ་མི་རུང་། 
[284a]
[284a.1]སྣོད་མེད་ཀྱང་དགེ་སྦྱོང་དང་ལྷན་ཅིག་མི་བཟའི་སྤགས་ཏེ་སྦྱིན། ཟན་གུད་དུ་མི་གྲུབ་ན་བྱིན་ལེན་མ་ཞིག་པར་བྱས་ཏེ་ལྷན་ཅིག་ཟོས་ཀྱང་ཉེས་མེད། བརྟག་པ་བསྒོངས་#ཏེ་སྦྱིན། ལམ་དུ་ཞུགས་པའི་ཚེ་མི་ཐོགས་པར་བྱ་བའི་ཕྱིར་གཡོག་ལ་སོགས་པ་ལ་ཟན་ཟོས་
[284a.2]ཤིག་#པར་བསྒོའོ་ཞེས་བྱི་ཛ་ཡ་བར་མས་བཤད། དགེ་སྦྱོང་ཟས་གུད་དུ་སྦྱིན་ན་མི་འབྲུལ་བར་སྦྱིན་ཞེས་བྱི་ཤུ་#ཏས་བཤད། གཉེན་བསམ་པས་གསོལ་ན། ཐམས་ཅད་དུའང་དབེན་པའི་ས་ཕྱོགས་སུའོ། །གཉེན་ཞིག་གིས་#ང་དང་ལྷན་ཅིག་མི་བཟའ་མི་རུང་ཞེས་དུས་ཀྱིས་བཙུས་#ཏེ་
[284a.3]གསོལ་ན་#སུས་ཀྱང་མི་མཐོང་བར་དབེན་པའི་ཕྱོགས་སུ་བཟའ། བྱིན་ལེན་མ་ཞིག་པ་དང་ཡང་བྱིན་ལེན་མ་བླངས་པ་དང་མ་འདྲེས་པར་བསྲུང་#། མདོ་ལྟག་མ་ལྟར་ཁྱིམ་པ་ལ་#གཉེན་ནམ་དགེ་སྦྱོང་དང་ལྷན་ཅིག་ཏུ་སྣོད་གཅིག་ཏུ་བཟའ་བའི་ཚེ་བདག་གི་ལག་པ་གཡོན་པས་སླེའུའམ་གཞོང་པའི་
[284a.4]མཐེ་མ་#མ་ཤོར་བར་གཟུང་#ལ་ལག་པ་གཡས་བྱིན་ལེན་བྱས་ཏེ་བཟའ། ལྷམ་དང་བཅས་ཏེ་མི་བཟའ། ཟན་ཟ་བའི་ཚེ་ལྷམ་མི་བགོའོ། །ནད་པས་མནན། ནད་པས་ནི་ལྷམ་ཕུད་ལ་ཟན་ཟ་བའི་ཚེ་ས་གྲང་མོ་ལ་སོགས་པས་གནོད་པར་འགྱུར་བའི་ཕྱིར་ལྷམ་རྐང་པའི་འོག་ཏུ་མནན་ཏེ་བཟའ། 
[284a.5]སྒྲེན་མོའམ་གོས་གཅིག་པར་མ་ཡིན་སྒྲེན་མོའམ་ཁྱེད་རེངས་སུ་བྱས་ཏེ་ཟན་མི་བཟའ། ནད་པ་ལ་ནི་ལྟུང་བ་མེད་དོ། །ནད་པ་ནི་ཁྱེད་རེངས་མ་དང་སྒྲེན་མོར་ཟོས་ཀྱང་ཉེས་མེད་དོ། །གཡོག་གིས་འདི་དབེན་པར་བྱ། མདོ་ལྟག་མ་ལྟར་ནད་པ་སྒྲེན་མོ་#ཟ་བའི་ཚེ་ནད་གཡོག་གིས་སྦྲའམ་གུར་ལྟ་
[284a.6]བུ་ཕུབ་སྟེ་སུས་ཀྱང་མི་མཐོང་བར་བྱ། ནུས་ན་རྔུལ་གཟན་ལ་གནས། ནད་པ་མི་ནུས་ན་རྔུལ་གཟན་ཙམ་གྱོན་ཏེ་ཟས་ཟོས་ཀྱང་ཉེས་མེད། ཕྱོགས་དབེན་པར་རོ། །མདོ་ལྟག་མ་ལྟར་རྔུལ་གཟན་ཙམ་གྱོན་ཀྱང་མི་ནུས་ན་ནད་གཡོག་གིས་དབེན་པར་བཞག་སྟེ་ཟན་སྦྱིན། ཟ་བའི་ཕྱིར་འདུག་
[284a.7]པ་ལ་འདི་དང་འོ་ན་བྱིན་ལེན་#ཞེས་འདྲིམ་པ་ལ་མི་བསྒོ། མི་ན་བར་ཟན་ཟ་བའི་ཚེ་ཟས་འདི་དང་འདི་འདོད་ཅེས་འདྲིམ་པ་ལ་བསྒོ་ཞིང་མི་བསླང་#། ལྟུང་བ་མེད་#ན་ནད་པ་དང་འབྱོར་པ་སྟེ། ནད་པས་ནི་ཟས་གང་འདོད་པ་བསླངས་ཀྱང་ཉེས་མེད་དོ། །འདི་ལྟ་སྟེ་མི་གཞན་པ་ལ་བཅོས་པ་དང་། 
[284b]
[284b.1]ནད་པ་རླུང་ནད་ཆེ་བ་དང་གྲང་པའི་ནད་ལ་ཁ་#ཟས་དྲོད་བག་སློང་བའང་ཉེས་མེད། མེ་དྲག་པ་ལ་གཟེན་པ་པོའོ། །ཚ་བའི་ནད་ཀྱིས་བཏབ་པ་ལ་ཁ་ཟས་གྲང་བག་བསླངས་པའང་#ཉེས་མེད། ནད་པའི་འདུ་ཤེས་སུ་བདག་ནད་པ་དང་། ཟས་བཟའ་བ་སྨན་དུ་འདུ་ཤེས་པར་གཞག །ཟས་#ཟ་བའི་
[284b.2]ཚེ་བདག་ནི་ནད་པ་ཡིན་ཟན་#ནི་སྨན་ཡིན་པར་བསམས་ཏེ་བཟའ། དྲན་པ་ཡང་ངོ་། །ཟས་ཟ་བའི་ཚེ་བསམས་པའི་རྒྱུད་མ་བརྗེད་པར་བྱས་ཏེ་ཟ་བ་དང་ཐུ་ཐུ་ཧུ་ཧུ་ལ་སོགས་པ་བྱས་སམ་མ་བྱས་དྲན་པར་བྱ་སྐྱེས་པ་དང་འདྲ་བ་དང་། ཟས་བཟའ་བའི་ཚེ་མི་གཙང་བ་ལས་སྐྱེས་པར་བསམས་ཏེ་མི་
[284b.3]ཆགས་པར་བཟའ། འབྲས་དང་ཁ་ཟས་ལ་སོགས་པ་སྲིན་བུ་དང་སྐྲ་#དང་མི་ལྤགས་འདྲ་བར་བསམས་ཏེ་མི་ཆགས་པར་བསམ#། གྱུར་པ་དང་། ཁ་ཟས་ཟོས་ནས་སྨེ་བ་དང་མི་གཙང་བར་གྱུར་པར་བསམས་ཏེ་མི་ཆགས་པར་བཟའ། དགྲ་དང་། ཟས་ཀྱི་ཕྱིར་གཅིག་ལ་གཅིག་གསོད་ང་
[284b.4]དང་གནོད་པར་བྱེད་པས་དགྲ་དང་འདྲ་བར་བསམ། ཟག་པ་དང་། ཟས་འདི་ཟོས་ནས་སླད་རོལ་ཆེ་ཆུང་ལྟ་བུར་ཟག་སྟེ་འགྲོ་བས་མི་རྟག་པ་དང་བཙོག་པར་བསམས་ཏེ་བཟའ། རྐྱེན་དག་གིས་#ཆོ་ག་དང་། ཁ་ཟས་འདི་ནི་མི་དང་ཕྱུགས་ལ་སོགས་པས་ཉོན་མོངས་པར་བརྩལ་ཞིང་རྨོས་#པ་ལས་སྐྱེས་པ་
[284b.5]ཡིན་པས་མི་ཆགས་པ་དང་མི་གཙང་བར་བསམས་ཏེ་བཟའ། བརྩལ་#བ་དང་། ལས་དང་ཉོན་མོངས་པ་སྤྱད་དེ་ཟས་རྙེད་པ་ཡིན་པས་དཀའ་#བ་ལྟ་བུར་བསམས་ཏེ་བཟའ། དབང་གཞན་ལ་ལུས་པ་དང་། ཟས་ཟ་བའི་ཚེ་ཡོན་བདག་རྒྱལ་པོ་ལྟ་བུ་ཞིག་གིས་བྱེད་ནའང་ཡོན་བདག་དགའ་ན་
[284b.6]ནི་སྟེར། མི་དགའ་ན་ནི་མི་སྟེར།# བྲམ་ཟེ་དང་ཁྱིམ་པ་ལྟ་བུ་ཞིག་ལ་སློང་བའི་ཚེའང་དགའ་ན་ནི་སྟེར། མི་དགའ་ན་ནི་མི་སྟེར་བས་དབང་གཞན་ལ་ལུས་པར་བསམས་ཏེ་བཟའ། ནད་པའི་དང་བཅས་པ་དང་། ཟས་ཟ་བའི་ཚེ་ཁ་ཟས་སྨན་དུ་འགྱུར་བ་དང་། སྨན་དུ་མི་འགྱུར་བ་གཉིས་
[284b.7]བསྲེས་ཏེ་ཟོས་ནའང་ནད་དུ་འགྱུར་#ཁ་ཟས་སྔ་མ་མ་ཞུ་བར་ཕྱི་མ་ཟོས་ནའང་ནད་དུ་འགྱུར། ཕྱི་དྲོ་ཟས་ཟོས་ནའང་ནད་དུ་འགྱུར་བ་ཡིན་ཏེ་ཟས་འདི་ཟོས་ནས་ནད་དུ་འགྱུར་བ་ཡིན་ནོ་སྙམ་དུ་བསམས་ཏེ་བཟའ། སོ་སོར་འགྲོ་བ་རྣམས་ལ་མངོན་པར་གཞག་པ་མི་མཐུན་པར་རོ། །ཟས་ཟོས་
[285a]
[285a.1]པའི་ལས་བཞི་ཆ་གཅིག་ནི་བདག་གི་#ཁོང་ན་#སྲིན་བུ་འདུག་པས་ཟོས་བཞི་ཆ་གཅིག་ནི་ཁོང་གི་མེས་གདུངས་བཞི་ཆ་གཅིག་ནི་ངན་སྐྱུག་ཏུ་#བྱུང་། བཞི་ཆ་གཅིག་ནི་བཙག་ཏུ་གྱུར་ཏེ་ཟས་ཟ་བའི་ཚེ་འདི་ལྟར་རྣམ་བཞིར་གྱུར་པ་#སོ་སོར་བསམས་#ཏེ་མ་ཟོས་ན་ཉེས་བྱས། 
[285a.2]དྲན་པ་ཉེ་བར་གཞག་པ་སྟེའོ། །བྱིན་ལེན་བྱེད་པའི་ཚེའང་གྲོང་དུ་སྨོས་པ་རྣམས་མི་གཙང་བ་དང་མི་རྟག་པར་བསམས་ཏེ་བླང་། མ་འཁྲུགས་པའི་སེམས་ཀྱིས་སོ། །ཟན་ཟ་བའི་ཚེ་སེམས་མ་འཁྲུགས་པ་དང་མི་གཡེངས་པར་#བྱ་སྟེ་བཟའ། ཤེས་བཞིན་པ་དང་། ཟས་ཟ་བའི་ཚེ་
[285a.3]མང་པོ་བསླབ་པའི་ནང་ནས་འབྱུང་བ་ལས་འགལ་ལམ་མ་འགལ་དྲན་པར་བྱ་བ་དང་འགྲངས་པ་#ལས་ལྷག་པར་མི་བླང་། སྒྲ་བསྐྱུངས་#ཏེའོ། །ཟན་ཟ་བའི་ཀླག་ཆོར་#དང་གད་མོ་མི་བྱ་བར་བཟའ། འདི་མི་བྱ། རྐང་ལག་དང་ཕོར་སྣོད་ལ་སོགས་པ་ཟས་ཟ་བའི་ཚེ་མི་བརྡབ། ཐུག་པ་སྒྲ་མི་
[285a.4]བསླང་#། ཐུག་པ་འཐུང་པའི་ཚེ་ཧུབ་སྒྲ་མི་བྱ། བཀྲུམ་བཀྲུམ་སྟེ་མ་ཡིན། ཟན་ཟ་བའི་ཚེ་ཁ་ཟས་སྐམ་པོ་ཞིག་འོངས་ན་སྒྲ་བཀྲུམ་བཀྲུམ་མི་ཟེར་བར་བཟའ། སྒྲ་བྱེད་པ་ཆུ་ལ་སོགས་པས་སྤངས་ཏེའོ། །སཱུ་ཏྲ་ལྟག་མ་ལྟར་ཁ་ཟས་སྐམ་པོ་ཞིག་འོངས་ན་སྒྲར་མི་འགྱུར་བར་སྤངས་ཏེ་བཟའ། 
[285a.5]བཟའ་བའི་ཕྱིར་བསིལ་ན་མ་ཡིན་ནོ། །རོལ་མོ་ལ་སོགས་པ་བྱེད་བཞིན་དུ་ཟས་མི་ཟ་སྟེ་སྡོད་ཅིག་ཅེས་བྱ། བཤད་པ་བྱེད་པ་ན་མ་ཡིན། དགེ་འདུན་མང་པོ་ཟས་ཟོས་ཟིན་པའི་འོག་ཏུ་གནས་བརྟན་གྱིས་སྦྱིན་པའི་བཤགས་པ་བྱེད་པའི་ཚེ་ཟན་མི་བཟའ། དེ་ཐོས་ནའོ། །སཱུ་ཏྲ་ལྟག་མ་ལྟར་
[285a.6]གནས་བརྟན་གྱིས་སྦྱིན་པའི་འཆགས་པ་བྱེད་པ་ཐོས་བཞིན་#དུ་ཟན་མི་བཟའ། མ་ཐོས་པར་ཟོས་པ་ནི་ཉེས་མེད་དོ། །དུས་འདས་ན་ཚིགས་སུ་བཅད་པ་གཉིས་གསུམ་དུའོ། །སཱུ་ཏྲ་ལྟག་མ་ལྟར་གནས་བརྟན་ཚིགས་བཅད་ཀློག་པའི་ཚེ་ཚིགས་བཅད་ཟིན་ཟིན་དུ་(བསྡང་,བསྡད་)ན་གདུགས་
[285a.7]ཚོད་མི་ཐུབ་པ་ཙམ་གྱི་#ཚོད་ན་ཤློ་ཀ་#གཉིས་གསུམ་ཙམ་བཀླག་#པའི་འོག་ཏུ་ཟན་ཟོས་པ་ཉེས་མེད། ཟོས་ན་ཞལ་ནས་གསུངས་པ་བརྗོད་#དོ། །དགེ་སློང་སུའང་རུང་སྟེ་ཟན་ཟོས་ཟིན་ནས་ཚིགས་བཅད་གཅིག་བྱ། སྤྱན་དྲངས་ཏེ་ཟོས་ན་སྦྱིན་པའི་བཤགས་པ་དང་ཆོས་བཤད་པ་
[285b]
[285b.1]དག་བྱ། གུད་དུ་མགྲོན་དུ་བོས་ཏེ་ཟན་ཟོས་ཟིན་པའི་འོག་ཏུ་སྦྱིན་བདག་མདུན་དུ་བཞག་སྟེ་ཚིགས་བཅད་དང་ཆོས་བཤད་དག་བྱ། ཐམས་ཅད་ཟོས་པར་ཤེས་ནས་སོ། །སཱུ་ཏྲ་ལྟག་མ་ལྟར་གནས་བརྟན་གྱི་#ཚིགས་བཅད་དང་ཆོས་བཤད་པ་ནི་ཟས་ཟོས་ཟིན་ནས་བྱ། བལྟ་སྟེའོ། །སཱུ་
[285b.2]ཏྲ་ལྟག་མ་ལྟར་གནས་བརྟན་གྱིས་སྦྱིན་པའི་བཤགས་པ་བྱ་བའི་ཚེ་ཐམས་ཅད་ཟན་ཟོས་ཟིན་ནམ་མ་ཟིན་བརྟགས་ལ་ཟིན་ན་བྱ། དུ་མའི་དང་པོས་སོ། །དགེ་སློང་མང་ཞིག་འཁོད་ཀྱང་ཚིགས་བཅད་དང་ཆོས་བཤད་པ་ནི་གྲལ་དཔོན་གྱིས་བྱ། མི་ནུས་ན་གཞན་ནུས་པ་ལ་བཅོལ། སཱུ་ཏྲ་
[285b.3]ལྟག་མ་ལྟར་ཚིགས་བཅད་དང་ཆོས་བཤད་ལ་སོགས་པ་གྲལ་དཔོན་གྱིས་#མི་ནུས་ན་འོག་མ་ལ་བཅོལ་ཀྱང་ཉེས་མེད། དེ་སྟེ་མ་བྱས་པར་འགྲོའམ་རྐྱེན་གཅིག་གིས་ནི་#དགེ་སློང་ལས་གཡོག་སྦྱིན། དགེ་འདུན་མགྲོན་#དུ་བོས་པ་ལས་ཟན་ཟོས་ཀྱི་འོག་ཏུ་ཚིགས་#བཅད་དབྱར་མི་སླེབས་
[285b.4]པར་རྐྱེན་གཅིག་གིས་འདོད་ན་གྲལ་དཔོན་ཚིགས་བཅད་བྱེད་པའི་གཡོག་བཅང་། བཅུ་ཙམ་བསྐོས་ཏེ་འདོད་ཅེས་བྱི་ཛ་ཡ་བར་མས་བཤད། གྲལ་དཔོན་གྱིས་ཚིག་#སྦྱར་དུ་མི་{རིངས་ཏེ,རིང་སྟེ}། ཆོས་འཆད་པ་དང་ཚིགས་བཅད་བྱེད་པ་བསྒོ་#ཏེ་འགྲོ་ཞེས་བྱི་ཤུ་#ཏས་བཤད། མཐར་ན་
[285b.5]བཞིའོ། །སཱུ་ཏྲ་ལྟག་མ་ལྟར་གྲལ་དཔོན་གྱིས་སྦྱིན་པའི་བཤགས་པ་བྱེད་པའི་གཡོག་དགེ་སློང་བཅའ་བཅུ་ཙམ་བཞག་ཏུ་མེད་ན་དགེ་སློང་བཞི་མན་ཆད་བཞག་བྱིན་པས་ཀྱང་རྐྱེན་གཅིག་གིས་ན་ཞུས་ཏེའོ#། །སཱུ་ཏྲ་ལྟག་མ་ལྟར་གནས་བརྟན་ཚིགས་བཅད་བྱེད་པ་གཡོག་ཏུ་བསྐོས་
[285b.6]པ་རྣམས་ཀྱང་རྐྱེན་གཅིག་བྱུང་སྟེ་{རིངས་,རིང་}ན་དགེ་འདུན་གཞེས་#ཤིག་ཅེས་ཞུས་ཏེ་རྐྱེན་སར་#ཚིགས་བཅད་བྱས་ཏེ་འདོང་#། སྦྱིན་པའི་བཤགས་པར་དགའ་བོ་དང་བསྙེན་དགའ་བོའི་མིང་དབྱུང་། སྦྱིན་པའི་བཤགས་པ་བྱེད་པའི་སྦྱིན་བདག་ལ་སྨོན་ལམ་བཏབ་པའི་འོག་ཏུ་དགའ་བོ་དང་
[285b.7]བསྙེན་དགའ་བོའི་མིང་ནས་ཕྱུང་སྟེ་ཚེ་རིང་བ་#དང་བདེ་བར་ཤོག་ཤིག་ཅེས་དགེ་འདུན་གྱིས་སྨོན་ལམ་གདབ། མིད་པ་གཉིས་ཏེ་དུས་མ་ཡིན་པར་བྱུང་ན་ཐོག་མའི་གཉིས་གསུམ་པོར་ལ་ཁ་བཀྲུས་ཏེ་མིད་དོ། །ཕྱུགས་ལ་མིད་པ་གཉིས་ཡོད་དེ་ཟས་#དང་ཆུ་ལ་སོགས་པ་མིད་པའང་ཐ་
[286a]
[286a.1]དད་པར་ཟས་ལ་སོགས་པ་སྔར་ཟོས་ནས་མཚན་མོ་སླར་ལྡང་ངོ་#། །དགེ་སློང་ལ་ལ་ཞིག་ཕྱུགས་བཞིན་དུ་ཁ་ཟས་ཟོས་པའི་འོག་ཏུ་སྐྱུག་ཅིང་སླར་ལྡང་ན་ལན་གཉིས་གསུམ་ཕྱིར་བོར་ཏེ་ཁ་བཀྲུའོ། །དེ་ཕྱིན་ཆད་#མི་དོར་སླར་མིད་དོ། །འདི་ཁ་ཟས་མ་ཡིན་པ་ནི་
[286a.2]མ་ཡིན་ནོ། །སྐྱུག་བུ་#ལྟ་བུའི་འདྲོག་#ལ་ཁ་ཟས་བྱུང་ན་སླར་མིད་ཀྱི་ཕྱིར་དོར་ཏེ་#ཁ་བཀྲུ། ལྟར་#མིད་ན་ཉེས་བྱས། དེ་བས་ན་དུས་མ་ཡིན་པར་སྐྱུགས་#པ་དང་ལངས་ནས་ནི་གཞན་གྱིས་ཀྱང་བཀྲུའོ། །སཱུ་#ཏྲ་གོང་མ་ལྟར་སྐྱུག་བུའི་འདྲོག་#ལ་ཁ་ཟས་འབྱུང་བ་དང་རེས་འགའ་ན་བའི་ཕྱིར་
[286a.3]སྐྱུགས་པ་བྱུང་བའི་འོག་ཏུ་སླར་མིད་ན་དུས་#མ་ཡིན་པའི་ཟས་སུ་འགྱུར་བས་ཐམས་ཅད་ཕྱིར་བོར་ལ་ཁ་བཀྲུ། མ་བཅས་པའི་ཕྱོགས་སུ་མཆིལ་མ་མི་དོར། མཆིལ་མ་དོར་བའི་གནས་སུ་བྱས་པ་མ་ཡིན་པ་གཙུག་ལག་ཁང་ལ་སོགས་པས་བཟང་ངོ་ཅོག་ཏུ་མཆིལ་མ་མི་དོར། གཏར་
[286a.4]གཏར་པོ་མ་ཡིན། ས་ཐང་བུ་བཟང་པོ་གཏར་#གཏར་པོར་ཕྱགས་པར་ལུད་པ་མི་དོར། དེའི་སྒྲ་ཡང་གནས་བརྟན་གྱི་མདུན་དུ་མི་བྱ། ལུད་པའི་སྒྲ་ལ་སོགས་པ་གནས་བརྟན་དང་བླ་མའི་མདུན་དུ་མི་བྱ། བཟའ་བ་མ་ཡིན། ཟན་ཟ་བའི་ཚེ་གྲོགས་པོ་ལ་སོགས་པ་སྐྱུག་བྲོ་བའི་ཕྱིར་ལུད་
[286a.5]པའི་སྒྲ་མི་བྱ། ཡང་ཡང་དུ་ནི་ལྷག་མ་ལའང་#མ་ཡིན། གནས་བརྟན་གྱི་འོག་མའི་མདུན་དུ་ལན་འགའ་ནི་མ་གཏོགས་ཏེ་ལན་མང་དུ་ལུད་པའི་སྒྲ་མི་བྱ་ཞེས་བྱི་ཤུ་#ཏས་བཤད། དགེ་སློང་གྲོགས་པོའི་མདུན་དུ་ཟས་མི་ཟ་བའི་ཚེའང་ལུད་པའི་སྒྲ་ལ་སོགས་པ་འདོད་འདོད་དུ་མི་བྱ་ཞེས་བྱི་ཛ་
[286a.6]ཡ་བར་མས་བཤད། མི་ནུས་ན་གཞན་དུ་འགྲོའོ། །ལུད་པ་དང་མཆིལ་མ་ལ་སོགས་པ་འདོད་འདོད་#འོངས་ཏེ་དེ་དགག་ཏུ་མི་བཏུབ་ན་གནས་དབེན་པར་སོང་སྟེ་ས་མི་གཙང་བར་མཆིལ་མ་དོར། གཞན་ལ་མི་བདེ་བར་མི་བྱ། ལུད་པ་འདོར་བ་ནི་གཞན་ལ་ཆགས་པ་དང་གཞན་ལ་མི་
[286a.7]མཛེས་པར་མི་དོར། སྔུར་ཅིང་མི་ཉལ། གྲོགས་བསམ་གཏན་བྱེད་པ་ལ་གནོད་པའི་ཕྱིར་སྔུར་བཞིན་དུ་མི་ཉལ། བཅག་གམ་གཞན་དུ་འགྲོ །ལྟག་མ་ལྟར་སྔུར་པ་འབྱུང་བ་ནི་གན་རྐྱལ་དུ་ཉལ་ན་སྔུར་པ་འབྱུང་སྟེ་གློས་ཉལ་ན་སྔུར་བ་མི་འབྱུང་སྟེ་དེ་ལྟར་སྔུར་པ་བྱུང་ན་གྲོགས་ལ་
[286b]
[286b.1]མི་གནོད་པའི་ཕྱིར་འཆག་ཏུ་འགྲོ། །དེའི་སྣོད་འོག་བ་ལང་#གི་རྨིག་པ་ལྟ་བུའམ་གཞི་དང་བཅས་པའོ། །ནད་པ་གུད་དུ་འགྲོ་མི་ནུས་ན་མཆིལ་མ་དོར་བའི་གཞི་བ་ལང་གི་རྨིག་པ་ལྟ་བུའི་ཆོལ་ཟངས་བཅང་། འདི་ཉེ་བར་གཞག །ཆོལ་ཟངས་ནད་པའི་གམ་དུ་གཞག །འདིར་
[286b.2]གདིང་བ་སྦྱིན་ཏེ་ས་ཚིག་པའམ་བྱེ་#མའམ་ཐལ་བས་སོ། །ཆོལ་ཟངས་ཀྱི་ནང་དུ་བྱེ་མའམ་ཐལ་བ་བཏིང་སྟེ་བཞག་པའི་(སྟིང་,སྟེང་)དུ་མཆིལ་མ་དོར། སྦྲང་མ་དག་སྤངས་པར་#ཐབས་ཀྱིས་སོ། །ཆོལ་ཟངས་ཀྱི་ནང་དུ་སྦྲང་མ་མི་འདུ་བར་བྱ་བའི་ཕྱིར་#སྦྲང་ཡབ་བཅངས་ལ་བསྐྲད། དྲི་ང་བ་
[286b.3]མེད་པའི་ཕྱིར་དང་སྲོག་ཆགས་སུ་མི་འགྱུར་བར་བྱ་བའི་ཕྱིར་དུས་དུས་སུ་བཀྲུ་བསྐམ#། ལྟག་མ་ལྟ་བུ་ཆོལ་ཟངས་མཆིལ་#མའི་དྲི་མི་ཞིམ་པ་དང་སྲིན་བུར་འགྱུར་བའི་དུས་དུས་སུ་བཀྲུ་ཞིང་བསྐམ། དེའི་དུས་ཀྱི་ཕྱིར་གཞན་གཞག །ལྟག་མ་ལྟར་བཀྲུ་ཞིང་སྐམ་པའི་ཚེ་འཐེབ་གཞན་གཅིག་#
[286b.4]བྱས་ཏེ་གཞག །མི་བྲེལ་བའི་ཕྱིར་གཙུག་ལག་ཁང་གི་གྲྭ་#བཞིར་ཀ་བའི་དྲུང་དུ་མཆིལ་མའི་སྣོད་གཞག །གཙུག་ལག་ཁང་ན་དགེ་འདུན་གྱི་སྤྱིར་གྲྭ་#བཞིར་མཆིལ་མའི་སྣོད་རེ་རེ་གཞག་ན་དགེ་སྦྱོང་ཡན་ཆད་གནས་བརྟན་མན་ཆད་མཆིལ་མ་དོར་བར་བྱ། ཆོལ་ཟངས་ཀྱི་གཞིའང་གཞག་བྱེ་
[286b.5]མས་གདིང་བའང་ལྟག་མ་དང་འདྲ། སྒྲ་དང་བཅས་པའི་རླུང་གི་ལས་མི་བྱ། མི་མང་པོ་འདུས་པའི་ནང་དུ་ཕྱེན་སྒྲ་ཆེན་པོ་མི་གཏོང་#། ཤིང་དྲུང་དུ་བཤང་བ་དང་གཅི་བ་མ་ཡིན། ཤིང་གང་ཡང་རུང་ཤིང་དྲུང་དུ་བཤང་གཅི་མི་བྱ། ཐང་ལ་དེས་མཚམས་མེད་པ་ནི་མ་གཏོགས། ཐང་རྩྭ་#དང་
[286b.6]ཤིང་ལེབ་ཤེ་དག་གིས་ཡོག་པ་ཞིག་ཡིན་ན་དབེན་པར་བཤངས་ཀྱང་ཉེས་མེད། ཚེར་མ་ཅན་ཡང་ངོ་། །ཤིང་ཚེར་མ་ཅན་གྱི་དྲུང་མི་སུའང་མི་གནས་པས་དེར་བཤངས་ཀྱང་ཉེས་མེད། ཕྱི་ས་ཀུང་བ་#བྱ། གཙུག་ལག་ཁང་གི་#འཁོར་དུ་བཤང་གཅི་#བྱ། དེ་སྟེ་གཙུག་ལག་ཁང་གི་ནི་#ནུབ་བྱང་
[286b.7]གི་#ངོས་སུའོ། །ལྟག་མ་ལྟར་ཕྱི་ས་ཀུང་གིས་བྱ་བ་ནི་གཙུག་ལག་ཁང་གི་སྒོ་ཤར་ཕྱོགས་སུ་ལྟ་ན་ནུབ་དང་བྱང་གི་བར་དུ་བྱ། འཁྱིལ་པའམ་#གཟར་བར་རོ། །བཤང་བ་ཉིད་གཞི་བཟང་པོ་ལ་བྱས་ལ་ཕྱིར་ཕྱུང་བ་ཝ་གཉིས་ཀྱི་ཁ་སྦྱར་སྦུ་བུ་#ཡོད་པར་བྱས་པ་ནས་མ་#དོར་རོ། །འོག་ཏུ་ཚེར་
[287a]
[287a.1]མ་ཅན་གྱི་ཤིང་བསྐྱེད། བཤང་གཅི་བོར་བའི་འཁོར་དུ་#སེམས་ཅན་མི་འོང་བའི་ཕྱིར་ཚེར་མ་ཅན་གྱི་ཤིང་བསྐྱེད། བུ་གུ་དང་ཉེ་བའི་སྟེང་དུ་ཤིང་ལྷམ་གཞག །བཤང་བའི་བུ་གུའི་ཁར་འདུག་པའི་ཚེ་རྐང་པ་ལ་མི་འབགས་པའི་ཕྱིར་ཤིང་ལྷམ་རེ་རེ་གཞག །རིལ་
[287a.2]བ་སྤྱི་བླུགས་#ཀྱི་གནས་བྱ། ཕྱི་ས་ཀུང་གི་འཁོར་དུ་བཀྲུ་བའི་ཕྱིར་རོལ་པོ་གཞག་པའི་ས་བྱ#། སྒོའི་མདའ་ཡབ་བྱ། བཤང་བའི་སྒོ་ཕྱེ་ནས་#ཕས་མི་སྣང་བར་བྱ་བའི་མདའ་ཡབ་བྱ། སྒོའི་རེ་བཞི་#སྦྱིན། ཕྱི་ས་ཁུང་གི་ཁང་བུ་ལ་སྒོའི་རེ་བཞི་#བྱ། སྒོ་ལེབ་དང་ཡང་མིག་ཀྱང་ངོ་། །ཕྱི་ས་ཁུང་གི་སྒོར་
[287a.3]སྒོ་ལེབ་གཞུག་ཅིང་ཡང་མིག་གདགས། འཇུག་པར་འདོད་ན་སྒྲས་སོ། །འོངས་པར་མི་འཇུག །ཐོས་ན་དེར་ཞུགས་པས་ཀྱང་ངོ་#། །ཕྱི་ལོགས་ནས་འོངས་པས་སྐྲ་#བྱས་ན་ནང་ན་འདུག་པས་ཡོད་པར་#གོ་བར་བྱ་བའི་ཕྱིར་སྒྲ་ཡང་#བྱ། གོས་རབ་ཏུ་བཟུང་སྟེ་ཤེས་བཞིན་དུ་འཇུག །བཤང་གཅི་གོས་
[287a.4]ལ་མི་རེག་པ་དང་སེ་གོལ་གྱི་སྒྲ་བྱ་བར་དྲན་པ་མངོན་པར་གཞག །དབྱུང་དུ་འཇུག །ཕྱི་ས་བྱེད་པའི་ཚེ་ཕ་རོལ་གྱི་ཁར་མ་རེག་པར་དབུས་སུ་དོར། དལ་གྱིས་བཤང་སའི་ལྷམ་ལ་མ་རེག་པར་བྱ། བཤང་སའི་ཁན་ཤིང་ལྷམ་#འདུག་པ་ལ་མི་རེག་པར་བྱ། མ་འོངས་པ་མི་བསྡད། བཤང་
[287a.5]གཅི་མི་བྲོ་བར་ནན་གྱིས་བཙིར་#བ་མི་བྱ་བ་དང་མི་བྲོ་བར་བཤང་གཅི་སར་མི་འཇུག །བཤང་གཅི་སར་མི་འཇུག་པར་འདོང་སྒྲ་བྱ། འོངས་པར་མི་འཇུག །འོངས་པར་མི་#དགག །བཤང་གཅི་#འོངས་པ་ལ་མི་དགག་པར་བྱ། དེ་དང་འབྲེལ་པའི་དགོས་པ་ལས་གཞན་པ་དེ་དང་ཉེ་བར་མི་གཞག །
[287a.6]བཤང་གཅི་བྱ་བའི་སར་བཤང་བ་མི་བྱེད་པར་འགྲེངས་ཏེ་མི་འདུག་པ་དང་བཤང་གཅི་བཀྲུ་བ་ལས་གཞན་དེར་བཀྲུ་བཤལ་མི་བྱ། ཉིན་གཅིག་#བཞིན་དུ་གཙུག་ལག་ཁང་སྐྱོང་གིས་བཀྲུ། བཤང་གཅི་སའི་ཁ་དང་འཁོར་གཙུག་ལག་ཁང་སྐྱོང་གིས་རྟག་པར་བཀྲུ། ས་དང་ལོ་མ་
[287a.7]གཞག་པ་ཡང་ངོ་། །རྐུབ་ཕྱི་བ་དང་བཀྲུ་བའི་ས་དང་ལོ་མ་ཡང་གཙུག་ལག་ཁང་སྐྱོང་གིས་རྟག་པར་གཞག་གོ། །ཕྱོགས་མ་ཡིན་པར་གཅི་བར་མི་བྱ། བཤང་གཅིའི་སར་བྱས་པ་མ་གཏོགས་པར་བབ་#བབ་ཏུ་མི་བྱ། དུ་མར་མ་ཡིན། བཤང་གཅི་གྲངས་མང་#དུ་མི་བྱ། ལྟུང་བས་
[287b]
[287b.1]དོང་བརྐོ། བཤང་གཅི་དོར་བའི་སར་དོང་བརྐོ། གཟག་པའི་ཁང་བུ་བྱ། གཅིན་གཅི་བའི་གནས་ཀྱི་ས་ལོགས་ཤིག་ཏུ་#བྱས་ཀྱང་རུང་། འདི་ངོས་ལའོ། །ལྟག་མའི་ས་བྱ་བ་ནི་བཤང་བའི་ངོས་ལ་བྱ། གཟུགས་པོར་རོ། །ལྟག་མ་ལྟར་ཆབ་ཁུང་དུ་བྱ་བ་ཡང་གཟུགས་པོར་བྱ། ཝ་སྦྱིན། 
[287b.2]ལྟག་མ་ལྟར་གཟུགས་པོར་བྱ་བ་ནི་ཝ་གཟུགས། གཞན་དང་མཉམ་པར་རོ། །ལྷག་མ་ལྟར་#ཕྱི་ས་ཁུང་ཆེན་པོར་འགྲོ་བར་ལ་གོས་ལ་མི་རེག་པར་#སྒོ་དང་ཡང་མིག་ལ་མི་རེག་པར་#བཞིན་གཅི་བའི་ཁུང་བུ་ལ་ཡང་དེ་བཞིན་དུ་བྱ། ཚད་པའི་ནད་ཀྱིས་ནི་#ཁྲིའུ་བུ་གུ་ཅན་བྱའོ། །དགེ་
[287b.3]སློང་ནད་པ་ཡིན་ནམ་#འགྲོ་མི་ནུས་ན་ཁྲིའུའི་#དབུས་སུ་བུ་གུ་བཏོད་#ལ་ཚད་པ་གཟག་པར་བྱ། ཁྲི་ཐག་བསྡུ། ལྟག་མ་ལྟར་གཟག་པའི་ཁྲི་ཐག་དབུས་བརྟགས་པ་ཡིན་ན་མི་རེག་པར་བྱ་བའི་ཕྱིར་ཐག་བུ་བསྡུ། མི་གྲུབ་ན་བཅད། ཁྲི་ལྟ་བུ་ཡིན་ན་དབུས་གང་དུ་དགོས་པར་ཁོ་ར་ཁོར་
[287b.4]ཡུག་ཏུ་དྲངས་ཏེ་གདོད། དེ་སྟེ་#ན་འཁོར་དུ་ལོ་མའི་ཕུང་པོ་སྦྱིན། ཁྲིའུ་བུ་གུ་ཅན་གྱི་སྟེང་དུ་ནད་པ་ཉལ་བ་རྐུབ་ན་ན་བལ་བུའམ་#ཤིང་ལོ་འཇམ་པོ་ཕ་ལོགས་ཚུ་ལོགས་སུ་གཞག །ས་མ་རུང་བར་གྱུར་པ་བསྲུང་། ཁྲིའུ་#དབུས་ནས་བཤང་#གཅི་བའི་འོག་གི་གཞི་#མི་རུང་བར་མི་#བྱ་བའི་
[287b.5]ཕྱིར་ཐབས་འོག་ནས་འཆད། དེ་བས་ན་འོག་ཏུ་གྱོ་མོས་སོ། །ལྟག་མ་ལྟར་ས་མི་རུང་བར་འགྱུར་བའི་ཕྱིར་ཁྲིའུའི་བུ་གུའི་#ཁར་གྱོ་མོ་བཞག་སྟེ་བཤང་གཅི་དེར་བཏང་། བར་དུ་མཐོ་ན་མི་དགེ །འོག་ཏུ་གྱོ་མོ་བཞག་#པ་ཁྲི་པ་དང་མི་རིག་པར་གཞག །དུས་དུས་སུ་དྲི་མི་ང་བ་ཕྱིར་
[287b.6]བཀྲུ་བསྐམ་ཡུངས་མར་ཚ་བས་བྱུག །གྱོ་མོ་དྲི་#མི་ཞིམ་པར་འགྱུར་བའི་ཕྱིར་བཀྲུ་ཞིང་སྐམ་#པ་དང་ཡུངས་མར་གྱིས་བྱུག །དེའི་དུས་ཀྱི་ཕྱིར་གཞན་གཞག །ལྟག་མ་བཀྲུ་ཞིང་བསྐམ་པའི་#འཐེབ་ཅིག་གཞག །མ་གྲུབ་ན་གཞི་ལེབ་མ་གཞག །ལྟག་མ་ལྟར་གྱོ་མོ་བ་མ་#རྙེད་ན་
[287b.7]ཤིང་ལོ་མི་ཟག་པ་བཟང་པོ་གཞག །བཤང་ས་ནས་དེའི་ཕྱིར་ཕྱི#། ནའང་རུང་མི་ནའང་རུང་བཤང་ས་ནས་རྐུབ་ཕྱི། རྣོན་པོའམ་རྩ་ཐུམ་གྱིས་མ་ཡིན་ལྟག་མ་ལྟར་རྐུབ་ཕྱི་བ་རྡོའམ་ཤིང་རྣོན་པོའམ་རྩ་རྩུབ་པོས་མི་ཕྱི། རས་མ་དང་ལེབ་མ་དང་ལོ་མའི་ཕུང་པོ་དང་ཤིང་དག་གིས་དེར་དགེ །
[288a]
[288a.1]མིང་གིས་སྨོས་པ་འདི་རྣམས་ཀྱིས་ན་འཇམ་ཞིང་དགེའོ། །གཉིས་སུ་སུ་#དག་གིས་བཀྲུ། །ལྟག་མ་ལྟར་རྐུབ་ཕྱིས་པའི་འོག་ཏུ་ས་ལན་གཉིས་དང་ཆུ་ལན་གཉིས་ཀྱིས་བཀྲུ། སྔར་སོ་སོར་གཞག་པའི་ས་དེས་ཕྱིས་བཀྲུ་བཤང་བར་འགྲོ་བ་ནས་ཕུང་སྔར་བྱས་ལ་བཤང་ས་
[288a.2]པའི་འོག་ཏུ་ལག་པ་དག་པར་བཀྲུ་བའི་ས་སྤུངས་ཏེ་གཞག །དལ་གྱིས་བག་(ཀྱིས་བག་#ཀྱིས་,གིས་བག་གིས་)ཟེར་མས་ཤིང་ལྷམ་མ་#རུང་བར་མི་འགྱུར་བའི་#ཕྱིར་སར་རོ། །རྐུབ་འཁྲུ་བའི་ཚེ་ཤིང་ལྷམ་ལ་མ་རེག་མ་འབགས་པར་དལ་གྱིས་#བཀྲུ། གཡོན་པ་ལ་བདུན་གྱིས་སོ། །ལག་པ་གཡོན་པ་གཡས་
[288a.3]པས་ས་ལན་བདུན་བླུགས་ཤིང་བཀྲུ། གཉིས་ཀ་ལ་ཡང་བདུན་གྱིས་སོ། །ལག་པ་གཉིས་ཀ་ལ་ཡང་ས་ཕུང་བདུན་གྱིས་བཀྲུ། ལག་ངར་#བཀྲུ། ལྟག་མ་ལྟར་ལག་པ་གཉིས་ཀར་བཀྲུས་ནས་{ཆུང་ཟད་,ཅུང་ཟད་}ཅིག་གིས་ལག་ངར་མན་ཆད་དག་པར་བཀྲུ། ཡང་སས་ལག་པ་གཉིས་པའོ། །
[288a.4]དྲུང་མོ་བཀྲུས་ནས་ཡང་ས་ཕུང་གཅིག་གིས་ལག་པ་གཉིས་ཀ་བཀྲུ། གཞན་གྱིས་རིལ་བ་སྤྱི་བླུགས་#ལའོ། །དེ་ནས་ས་ཕུང་གཅིག་གིས་རིལ་བ་སྤྱི་བླུགས་#དག་པར་བཀྲུ། རྐང་པ་བཀྲུ། བཤང་གཅི་བྱས་ནས་ལག་པ་བཀྲུས་པའི་འོག་ཏུ་རྐང་པ་ཡང་བཀྲུ། ཉེས་མེད་པ་ནི་ཟ་གུ་སྟེ་ཐ་
[288a.5]མར་ཕྱིས་མཚམས་ཏེ་འདུག་ཀྱང་ངོ་། །སྨན་རྒོད་འཐུངས་པའམ་རྟག་པར་ཚད་པ་ཟག་པ་ལ་ལན་ཅིག་ཕྱིས་ལ་#ཕྱིས་སྨན་གྱི་རྗེས་ཆད་ནས་ཆུ་དྲོན་གྱིས་ཚུལ་བཞིན་དག་པར་བཀྲུ། དེ་ལས་གཞན་གྱི་#ཆུ་ཡོད་ན་མ་བཀྲུས་པར་མི་འདུག །ནད་པ་མ་གཏོགས་པ་མི་ན་བར་བཤངས་པའི་
[288a.6]འོག་ཏུ་མ་བཀྲུས་པར་སྟན་ལ་མི་འདུག་པ་དང་བཤངས་ཏེ་ཆུ་མེད་པའི་ཡུལ་དུ་མ་བཀྲུས་ཀྱང་ཉེས་མེད། ཆུ་དང་ཕྲད་ན་ཁྲུས་ཤིག །སྨན་གྱི་དངོས་པོ་སྟེ་ཕྲན་ཚེགས་ལ་སོགས་པར་ཆུད་པའོ། །སྨན་གྱི་དངོས་པོ་རྫོགས་སོ།། །།འདི་མན་ཆད་ནི་ལས་ཀྱི་#དངོས་པོ་ལ་#འཆད་དེ། ཆོ་ག་ལས་
[288a.7]འགལ་བའི་ལས་མི་སྐྱེའོ། །དགེ་སློང་གི་#ལས་བརྒྱ་རྩ་གཅིག་ལས་ཁ་ཅིག་ནི་གསོལ་བ་དང་ཞུ་བའི་ལས་གཅིག་གིས་བྱ། ཁ་ཅིག་ནི་གཉིས་ཀྱིས་#བྱ། ཁ་ཅིག་ནི་གསུམ་གྱིས་བྱ་ཁ་ཅིག་ནི་བཞིས་བྱ་སྟེ་#འདུལ་བ་ལས་བྱུང་བ་བཞིན་དུ་མ་བྱས་ན་ལས་སུ་མི་རུང་། མི་སྙན་པ་ཐོས་ན་མ་ཡིན་ཚུལ་
[288b]
[288b.1]ནས་བྱུང་བ་#དང་། ཚུལ་དུ་འཇུག་པ་དང་བསྙེན་པར་རྫོགས་པ་ལ་སོགས་པ་བྱ་བའི་ཚེ་ཁྱིམ་པ་དང་དགེ་སྦྱོང་གིས་ཐོས་ནས་ལས་སུ་རུང་སྟེ་དགེ་འདུན་ཐམས་ཅད་ཉེས་བྱས་སོ། །མི་ཆགས་པར་མི་བྱ། ལས་བརྒྱ་རྩ་གཅིག་གི་#ལས་གང་བྱ་བའང་རུང་#མཁན་པོ་ཤེས་པ་ལ་མ་དྲིས་པར་
[288b.2]ལས་བྱས་ན་ལས་སུ་ཡང་མི་རུང་ལ་དགེ་འདུན་ཡང་ཉེས་བྱས་སོ། །གསོལ་བ་དང་། ལས་བརྒྱ་རྩ་གཅིག་ལས་གསོལ་བའི་ལས་གཅིག་དང་གཉིས་དང་གསུམ་གྱིས་ལས་བྱ་བ་དང་། ཀློག་པ་དང་། ཞུ་བ་ལན་གཅིག་གམ་ལན་གཉིས་སམ་ལན་གསུམ་དང་། སོ་སོར་ཐར་པ་
[288b.3]འཆད་པ་དང་། ཟླ་བ་ཕྱེད་ཅིང་སོ་སོར་#ཐར་པ་འཆད་པའི་ཚེ་སེང་གེའི་ཁྲི་ལ་འདུག་སྟེ་འཆད་པ་དང་། དབྱུང་བ་དེའོ། །ཚུལ་ནས་བྱུང་བ་ལ་སོགས་པ་དེ་#ལྟག་ཏུ་ཆོ་ག་བཞིན་དུ་མ་བྱས་ན་ལས་མི་སྐྱེ་#ཞེས་བྱ་བ་ནི་འདི་རྣམས་སོ། །ཆོས་མ་ཡིན་པར་མི་བྱ། གཙུག་ལག་ཁང་ནས་བསྐྲད་པ་
[288b.4]དང་ཚར་བཅད་ཅིང་བརྒྱད་པ་ལ་སོགས་ཏེ་ལས་གང་བྱའང་རུང་ཐོག་ཏུ་མ་བབ་པར་བྱས་ན་ལས་སུ་ཡང་མི་རུང་ལ་དགེ་འདུན་ཡང་ཉེས་བྱས་སོ། །ཐ་དད་དུ་མ་ཡིན། མཚམས་#གཅིག་གི་ནང་ན་ལས་སུ་བྱའོ་ཅོག་དགེ་སློང་ནའང་རུང་དད་པ་མ་བླངས་པར་ལས་སུ་བྱས་ན་ལས་#སུའང་མི་རུང་
[288b.5]ལ་དགེ་འདུན་ཀྱང་ཉེས་བྱས་སོ། །མང་པོ་མ་ཡིན། དགེ་སྦྱོང་ཡང་རུང་དགེ་སློང་ཡང་རུང་སྟེ་གསུམ་མན་ཆད་ལྷན་ཅིག་འབྱུང་དུ་རུང་གི་བཞི་ཡན་ཆད་རབ་ཏུ་བྱུང་བ་དང་བསྙེན་པར་རྫོགས་པར་མི་རུང་བ་བསྐྲད་པ་དང་བརྒྱད་པ་ཡང་བཞི་ཡན་ཆད་ལ་མི་བྱ། དགེ་འདུན་དུ་མ་གྱུར་པས་མ་
[288b.6]ཡིན། དགེ་འདུན་བཞི་ཡན་ཆད་དུ་མ་ཚང་#བས་ལས་བརྒྱ་རྩ་གཅིག་ལས་གང་བྱས་ཀྱང་#ལས་སུ་མི་རུང་། དགེ་འདུན་གྱི་ལས་བྱ་ཞེས་བྱ་བ་མ་གཏོགས་པ་ནི་གང་ཟག་གིས་བྱས་ཀྱང་རུང་། དབྱུང་བ་ནི་ཉི་ཤུ་ལ་སོགས་པ་#དགེ་འདུན་གྱིས་སོ། །དགེ་འདུན་གྱི་ལྷག་མ་བྱུང་བ་ནི་དགེ་སློང་
[288b.7]ཉི་ཤུ་ཡན་ཆད་མ་འདུས་ན་བྱུང་བར་མི་ཆུད་དོ། །བསྙེན་པར་རྫོགས་པར་#ནི་བཅུ་ལ་སོགས་པའོ། །#བསྙེན་པར་རྫོགས་པ་ནི་དགེ་སློང་བཅུ་ཡན་ཆད་འདུས་ཏེ་བྱའོ། །མཐའ་འཁོབ་ཏུ་མི་འགྲུབ་ན་ལྔ་པ་འདུལ་བ་འཛིན་པ་ལ་སོགས་པའོ། །ལྟག་ཏུ་ཡུལ་གྱི་དབུས་སུ་ཞེས་བསྔོས་
[289a]
[289a.1]པ་དེ་ཕན་ཆད་ནི་མཐའ་འཁོབ་ཏུ་བརྩིས་#ཏེ་མཐའ་འཁོབ་དེར་དགེ་སློང་འདུལ་བ་འཛིན་པ་གཅིག་དང་ལྔ་ཡན་ཆད་ཀྱིས་བྱར་རུང་སྟེ་དེ་ཡང་གཞན་མེད་ནའོ། །ལྟག་མ་ནི་བཞི་ལ་སོགས་པའོ། །ལྟག་མའི་ལས་གཉིས་མ་གཏོགས་པ་ནི་གཞན་དགེ་སློང་བཞི་ཡན་
[289a.2]ཆད་འདུས་པས་བྱར་རུང་ངོ་། །དགེ་སློང་མའི་ལས་དང་ནི་ཐ་དད་དོ། །དགེ་སློང་མའི་ལས་བྱ་བ་ནི་དགེ་སློང་དང་མི་མཐུན་ཏེ་འོག་ནས་འཆད། འབྱུང་བ་ནའང་དགེ་སློང་གི་དགེ་འདུན་གྱིས་སོ། །དགེ་སློང་མ་ཚུལ་ནས་འབྱུང་བའི་ཚེ་དགེ་འདུན་སྡེ་གཉིས་འཚོགས་ཏེ་བྱུང་ངོ་། །གསོ་སྦྱོང་ལ་#
[289a.3]འདུ་བ་འབྱོར་ནས་དེས་སོ། །དགེ་སློང་མའི་གསོ་སྦྱོང་དགེ་སློང་གིས་གནང་ལ་དགེ་སློང་མའང་དགེ་འདུན་དུ་ཚང་ན་གསོ་སྦྱོང་བྱར་རུང་ངོ་། །དད་པ་དང་། གསོ་སྦྱིན་རྙེག་པར་དེ་དང་#བསྒྲུབ། གནས་བརྟན་མན་#ཆད་ལ་བདག་ཅག་#གསོ་སྦྱོང་བགྱི་ཞེས་གསོལ་ནས་དགེ་འདུན་གྱིས་དད་པ་བྱིན་
[289a.4]ན་གསོ་སྦྱོང་བྱར་རུང་། མ་བྱིན་ན་མི་རུང་། དེ་ལ་གཏོགས་པ་གཉིས་ཏེ། ལྟག་མ་ལྟར་དགེ་འདུན་ལ་དགེ་སློང་མ་དད་པ་ལེན་པ་ནི་དགེ་སློང་#གཉིས་འདུས་ཏེ་བླངས་ཀྱང་རུང་ངོ་། །འདི་ནུས་པ་དག་གིས་སོ། །ལྟག་མ་ལྟར་དད་པ་#ལེན་པའི་དགེ་སློང་མ་ཆོས་ཤེས་པ་དང་ཚིག་གསལ་བ་དག་
[289a.5]གིས་བླང་ངོ་། །མེད་ན་གཅིག་གིས་ཀྱང་ངོ་། །ལྟག་མ་ལྟ་བུའི་དགེ་སློང་མ་མཁས་པ་གཉིས་མེད་ན་མཁས་པ་གཅིག་དང་མི་མཁས་པ་གཅིག་དང་གཉིས་ཀྱིས་བླང་དུ་རུང་ངོ་། །དགེ་འདུན་གྱི་#དགེ་སློང་ལ་བསྒོ། གསོ་#སྦྱོང་གི་ཚེ་དགེ་སློང་མ་དགེ་འདུན་ལ་དད་པ་གསོལ་དུ་འོངས་པ་#དད་
[289a.6]པ་སྦྱིན་པའི་ཕྱིར་དགེ་འདུན་གྱིས་དགེ་སློང་གཅིག་ལས་སུ་བསྐོས་ཏེ་གནས་བརྟན་མན་ཆད་ལས་དད་པ་བླངས་ལ་སྒོར་བསྡད། སྒོ་ཕུགས་#སུ་དེ་གནས། ལྟག་མ་ལྟར་དད་པ་#བླངས་ནས་དགེ་སློང་མའང་དེ་ལེན་དུ་འོང་པའི་ཕྱིར་འཆག་ཅིང་བསྡད་#དེ་དགེ་སློང་མ་འོངས་#ན་དད་པ་བྱིན་གྱི་#སོང་ཤིག་ཅེས་
[289a.7]བསྒོ། དད་པ་སྦྱིན་པའི་དགེ་སློང་དང་#སྒོ་གང་ན་གནས་པ་འབྲོས་ན་#དགེ་སློང་མས་མ་འབྲོས་#པར་བཙུན་པ་ཚུར་སྤྱོན་ཞེས་བྱ། དེས་ཀྱང་འདི་ལའོ། །དགེ་སློང་མ་ལྟག་མ་ལྟར་འབྲོས་པ་ཚུར་ཤོག་ཅེས་བྱའོ། །མི་འབྲོས། ལྟག་མ་#ལྟར་དགེ་སློང་ཕ་དང་དགེ་སློང་མ་གཉིས་ཀ་མི་འབྲོས། གང་བྲོས་
[289b]
[289b.1]པར་#ཉེས་བྱས། མི་ཤེས་ན་དད་པ་མིང་#རུས་དྲི། དད་པ་སྦྱིན་པའི་དགེ་སློང་དང་དད་པ་ལེན་པའི་དགེ་སློང་མ་གཉིས་གཅིག་ལ་གཅིག་ངོ་མི་ཤེས་ན་སུའི་སློབ་མ་དང་#མིང་དྲི། གཅིག་ཏུ་ན་དགེ་སློང་དད་པ་བྱིན་པའི་དགེ་སློང་གང་ཡིན་པ་གཞན་ལ་དྲི། མགུ་བར་བྱ་བ་དང་དབྱུང་#བ་ལ་
[289b.2]གཉིས་འདུས་ཏེའོ། །དགེ་སློང་མ་དགེ་འདུན་གྱི་#ལྷག་མ་བྱུང་བ་ཟླ་བ་ཕྱེད་མགུ་བ་བྱ་བ་དང་དབྱུང་བ་དགེ་འདུན་སྡེ་གཉིས་ལས་འབྱུང་#ངོ་། །བསྙེན་པར་རྫོགས་པར་བྱ་བ་ཡང་ངོ་། །དགེ་སློང་མ་བསྙེན་པར་རྫོགས་པར་བྱ་བ་ཡང་དགེ་འདུན་སྡེ་གཉིས་ལས་རྫོགས་པར་བྱ། འདིར་དེ་དག་
[289b.3]བཅུ་གཉིས་ཏེའོ། །ཡུལ་གྱི་དབུས་སུ་དགེ་སློང་མ་བཅུ་གཉིས་ཡན་ཆད་དགེ་འདུན་དུ་བརྩིས་ཏེ་དེས་དགེ་འདུན་གྱི་ལས་བྱའོ། །སྡོམ་པ་གཉིས་དང་སྔོན་དུ་བཅས་པ་དང་། དགེ་སློང་མ་ཚངས་པ་སྦྱིན་པ་དང་དགེ་སློང་མའི་སྡོམ་པ་#སྦྱིན་པ་གཉིས་ཀྱང་ཡུལ་གྱི་དབུས་སུ་དགེ་སློང་མ་བཅུ་
[289b.4]གཉིས་ལས་ཉུང་བས་མི་སྦྱིན་#ནོ། །ཚད་མེད་པའི་འཁོར་གྱི་གནས་དང་། དགེ་སློང་མའི་གནས་བརྟན་#ལ་གནས་འཆའ་བ་དང་རབ་ཏུ་འབྱུང་བ་ཡང་དགེ་འདུན་གྱིས་མ་གནང་བར་མི་རུང་བ་ཡིན་ཏེ་དགེ་འདུན་གྱི་གྲངས་ནི་དགེ་སློང་མ་བཅུ་གཉིས་ཡན་ཆད་ལ་བྱའོ། །སྡོམ་པ་སྦྱིན་པ་དགེ་
[289b.5]འདུན་གྱི་མཐའོ། །དགེ་སློང་མའི་གནས་བརྟན་ལོ་གཉིས་ཀྱི་#བར་དུ་བཅད་དེ་སློབ་མ་དབྱུང་དུ་གནང་བའང་དགེ་སློང་མའི་#དགེ་འདུན་བཅུ་གཉིས་ཡན་ཆད་ཀྱིས་གནང་ན་གདོད་དབྱུང་བར་བྱའོ། །བརྟག་པ་ནི་#ལས་བྱེད་པས་མ་ནུས་ལ#། དགེ་སློང་གིས་(ཆིག་,ཚིག་)བྱས་པ་དེ་ཐོས་ནའོ། །ལྟག་
[289b.6]མ་དགེ་སློང་མས་ལས་བྱས་པའི་རྣམས་དགེ་སློང་མ་ཆོ་ག་མཁས་པ་མེད་དེ། ལས་བྱེད་མི་ནུས་ན་དགེ་སློང་མཁས་པ་གཅིག་ལ་གསོལ་ཏེ་དགེ་སློང་གིས་#ལས་བྱས་ཀྱང་རུང་ངོ་། །ཁ་རོག་ཏུ་འདུག་ཅེས་པ་ཡན་ཆད་དོ། །ལྟག་ཏུ་དགེ་སློང་མའི་ལས་བྱ་བ་དགེ་སློང་གིས་ལས་#བྱས་
[289b.7]ཟིན་པའི་འོག་ཏུ་དགེ་སློང་མ་གཅིག་གིས་བཟོད་ན་མ་སྨྲ་བར་འདུག་ཤིག་ཅེས་བྱས་པ་ཙམ་གྱིས་ཀྱང་ལས་སུ་ཆུད་དེ་རུང་ངོ་། །འཁོར་དུ་མ་འདུག་ན་མ་རྫོགས་པའོ། །བསྙེན་པར་རྫོགས་པ་ལྟ་བུ་ལས་བྱེད་པའི་ཚེ་དགེ་སློང་གཅིག་གིས་དད་པ་སྦྱིན་ཏེ་བཞིས་#ལས་བྱས་ན་ནི་#ལས་སུ་མི་
[290a]
[290a.1]རུང་ངོ་། །གང་བྱེད་པ་ནི་མ་ཡིན་ནོ། །དགེ་འདུན་གྱི་#ལས་བྱ་བ་གསུམ་བཀོད་ལ་གཅིག་གིས་བྱས་ནའང་མི་རུང་ངོ་། །གཅིག་ཏུ་དགེ་འདུན་གྱི་ལྷག་མ་ཉི་ཤུས་དབྱུང་དགོས་པ་ལ་དགེ་སློང་བཅུ་དགུ་དང་ལྷག་མ་བྱུང་བ་དང་ཉི་ཤུ་ཡོད་ཀྱང་ལས་སུ་མི་རུང་ངོ་#། །དེ་བས་ན་དད་
[290a.2]པ་ཀུན་གཙང་བའི་ཆོ་ག་རྫོགས་པ་མེད་དོ། །དགེ་སློང་བཞིས་ལས་བྱེད་པའི་རིགས་པ་ལ་དགེ་སློང་གཅིག་གིས་དད་པ་བྱིན་ཏེ་ཁྱེད་གསུམ་གྱིས་#གྱིས་ཤིག་ཅེས་བསྒོ་བའང་#མི་རུང་ལ#། ལྷག་མ་ཉི་ཤུ་དབྱུང་བ་ལ་གཅིག་གིས་དད་པ་བྱིན་ལ་བཅུ་དགུ་#ལས་གྱིས་ཤིག་ཅེས་བྱས་ཀྱང་ལས་སུ་
[290a.3]མི་རུང་ངོ་། །འདི་མི་བླང་། དགེ་སློང་ལྷག་མ་བྱུང་བ་ཉི་ཤུར་ཚང་སྟེ་#དགེ་སློང་གུད་ན་གཉིས་གསུམ་ཞིག་ཡོད་ན་དེའི་དད་པ་ལེན་པ་ཉི་ཤུའི་ནང་མི་གཏོང་#། ཉི་ཤུ་ལས་ལྷག་ན་གཅིག་གར་ལས་དབྱུང་བར་མི་བསྒོ། ཚུལ་ནས་བྱུང་བའི་དགེ་སློང་བཞི་ཡོད་ན་གཅིག་ལས་བྱེད་པར་མི་
[290a.4]བསྒོ། དགེ་འདུན་དུ་མ་ཚང་#ན་ལས་སུ་མི་རུང་ངོ་། །བསྙེན་པར་མ་རྫོགས་པ་དང་ཞིག་པ་དང་མཚམས་མེད་པ་བྱས་པ་དང་། སྡིག་པ་ལྟ་བ་དང་། ས་གཞན་དུ་གནས་པ་དང་། སོ་སོར་གནས་པ་དག་གིས་མ་ཡིན་ནོ། །ལྟག་མ་ལྟར་དགེ་འདུན་གྱི་གྲངས་སུ་མ་ཚང་པ་ལ་མིང་གིས་
[290a.5]སྨོས་པ་འདི་རྣམས་ཀྱི་#དགེ་འདུན་གྱི་#གྲངས་སུ་མི་བསྣན་ཏོ། །འཁྲུལ་པ་དང་བཅས་པ་ཡང་ངོ་། །ཚུལ་ཁྲིམས་དང་མི་ལྡན་པས་དགེ་འདུན་གྱི་གྲངས་མ་ཚང་བར་བསྣན་ཀྱང་དགེ་འདུན་གྱི་གྲངས་སུ་མི་ཆུད་དེ་སཱུ་#ཏྲ་འོག་མ་ལས་འཆད་དོ། །སྡོམ་པར་བྱེད་པས་ཀྱང་ངོ་། །ལྟག་#མ་
[290a.6]མན་ཆད་ཉེས་བྱས་ཡན་ཆད་གཅིག་ཡོད་ན་དགེ་འདུན་གྱི་གྲངས་སུ་བསྣན་དུ་མི་རུང་ཡིད་ལ་ཉེས་པ་ཞིག་བྱས་པའང་རུང་། བསྔོས་པས་ན་ཚང་བར་འགྱུར་རོ། །ལྟག་མ་ལྟར་ཉེས་པ་བྱུང་བ་ཅི་ཉེས་པ་དམིགས་ནས་གྲོགས་ལ་མཐོལ་#ཏེ་དཔང་བཙུགས་ན་དགེ་འདུན་གྱི་#གྲངས་སུ་ཆུད་དོ། །
[290a.7]གཅིག་ཏུ་ལྟུང་བ་སྤྱིར་བསྔོ་ནའང་རུང་། ནུས་ན་མ་ཡིན། ལྟག་#མ་མན་ཆད་ཡིད་ཀྱི་ཉེས་བྱས་ཡན་ཆད་ལ་ལྷག་མ་དང་སྤངས་པ་#གཉིས་ནི་བཏགས་#པ་བྱས་པས་ཆོག །ལྟུང་བ་མན་ཆད་ནི་འཕྲལ་དུ་མཐོལ་ཏེ་གདོད་དགེ་འདུན་གྲལ་དུ་འཇུག་གོ། །དེའི་ཚེ་ནུབ་པ་འབའ་ཞིག་གི་#ལྟུང་བ་
[290b]
[290b.1]དང་སོ་སོར་མཐོལ་བ་དང་ཉེས་བྱས་པ་དང་། འཕྲལ་དུ་མཐོལ་དུ་རུང་བ་ནི་དགུ་བཅུ་ལྟུང་བ་དང་། སོ་སོར་མཐོལ་བ་དང་ཉེས་བྱས་པ་དང་མིང་གིས་སྨོས་པ་འདི་རྣམས་འཕྲལ་དུ་མཐོལ་དུ་རུང་ངོ་། །སླར་བྱ་བ་བླངས་ཡོད་ན་བཤགས་པ་ཙམ་གྱི་#ཕྱིར་རོ། །ཉེས་བྱས་ཡན་ཆད་མཐོལ་བ་ནི་
[290b.2]བདག་གི་#ཉེས་བྱས་འབྱུང་བ་དང་མི་མཐུན་པའི་དགེ་སློང་མཐོལ་ཚངས་བྱས་ཏེ་གཙང་མར་གྱུར་པའི་དགེ་སློང་ལ་མཐོལ་དུ་རུང་ངོ་། །ཅི་ལྟར་འདུ་ཤེས་པའི་བྱུང་བའི་ནན་ཏན་བྱའོ། །དགེ་སློང་གཅིག་ལ་ལས་བྱ་བའི་ཚེ་ཕམ་#པ་འབྱུང་བར་ཤེས་སམ་དོགས་ན་ཕྱིར་ཕྱུང་སྟེ་བཏང་། ལྷག་མ་
[290b.3]ཞིག་བྱུང་ན་མཐོལ་ལམ་མ་མཐོལ་དྲིས་ཏེ་མ་མཐོལ་ན་#མཐོལ་དུ་བཅུག་སྟེ་དགེ་འདུན་ནང་དུ་གཞུག །རིག་#པ་ནི་བྱ་བ་དུ་མ་གཅིག་པུས་མ་རུང་བར་འགྱུར་བ་དང་མ་རུང་བར་མི་འགྱུར་བ་དང་#། ལྟག་མ་ལྟར་དགེ་འདུན་གྱིས་མཐོང་བ་དང་ཐོས་པ་དང་དོགས་པ་ལས་ཕམ་པ་བྱུང་ནའང་བསྐྲད་
[290b.4]པའི་རིགས་སོ། །ལྷག་མ་ཞིག་བྱུང་ནའང་མཐོལ་དུ་བཅུག་ཏེ་#དགེ་འདུན་ནང་དུ་གཞུག་པའི་རིགས་སོ། །ལྟུང་བ་མན་ཆད་ཀྱི་མཐོལ་ཚངས་བྱེད་དུ་བཅུག# །དེ་དག་གིས་#མི་བྱ། དགེ་སློང་#དང་ཁྱིམ་པ་དང་ཆད་པ་བཅད་པ་དགེ་འདུན་གྱི་གྲངས་སུ་མི་གཞུག་ལྷག་མ་བྱེད་པའི་ཚེའང་བཤད། 
[290b.5]དགེ་འདུན་གྱི་#ལྷག་མའི་ཆད་པ་དང་མགུ་བ་བྱེད་པའི་ཚེ་སོ་སོར་ཐར་པ་འཆད་པའི་ཚེ་དགེ་སློང་གཞན་ཁ་ཐོན་མི་ཤེས་ན་འཆད་པ་དེ་ཁ་ཐོན་བྱེད་དུ་བཅུག་ཀྱང་ཉེས་མེད། འདི་ལས་གཞན་དུ་འདི་ཐོས་པར་#བྱ། ལས་བརྒྱ་རྩ་གཅིག་ལས་སོ་སོར་ཐར་པ་འཆད་པ་དང་#འབྱུང་བ་གཉིས་
[290b.6]ནི་ཕམ་པ་བྱུང་བ་དང་ཆད་པས་བཅད་པ་དང་སོ་སོར་གནས་པ་དང་བསྐྲད་པ་དང་འདི་བཞིས་མཉན་དུ་རུང་ངོ་། །མ་སྤངས་པ་དང་། རིགས་སུན་པ་དང་དགེ་འདུན་ལ་ཐལ་མོ་རྒོལ་བ་#དང་དགེ་འདུན་ལྷག་མ་ལྟག་#ཏུ་བྱེད་ཅིང་ཆད་པ་བྱེད་དུ་མི་བཏུབ་པ་ཁྱིམ་པ་དག་ཆོས་སློབ་པ་ལ་ཐལ་མོ་རྒོལ་#
[290b.7]ཅིང་བསོད་ནམས་མེད་ཅེས་ཟེར་དང་འདི་བཞིན་#ཕྱིན་ཆད་མི་བྱེད་ཅེས་ཟེར་ན་ལས་བརྒྱ་རྩ་གཅིག་ཉན་རུང་ངོ་། །མ་ལོག་པ་#མ་གཏོགས་ཏེའོ། །ལྟག་མ་ལྟར་ཆད་པས་བཅད་པ་ཆད་པ་བྱེད་དུ་མ་བཏུབ་སྟེ་སོང་བ་ནི་མ་གཏོགས། སྤངས་ཀྱང་བདག་གིས་ལས་ལའོ། །ལྟག་མ་ལྟར་
[291a]
[291a.1]སྤངས་པ་རྣམ་བཞི་བཟོད་པ་གསོལ། ཕྱིན་ཆད་མི་བགྱིད་ཅེས་ཁས་བླངས་ནས་དེ་རྣམས་དགྲོལ་ཞིང་བླངས་པའི་#ལས་བྱ་བའི་ནང་དུ་ཆུད་པའི་ཉིད་ཀྱང་ནང་དུ་གཞུག་གོ། །ནང་དུ་དྲི་བའི་ཕྱིར་གསོལ་བ་ལ་སོགས་པ་སྟེ་བསྙེན་པར་རྫོགས་པར་བྱ་བ་ན་ཡང་ངོ་། །
[291a.2]དགེ་སློང་#བདག་བསྙེན་པར་རྫོགས་པའི་ཚེ་ནི་ལས་དེའི་ནང་དུ་འཇུག་ཏུ་རུང་ངོ་། །མངོན་སུམ་དུ་བ་ནི་མིག་ལམ་དུ་བཞག་ལ་བསྙེན་པ་ཆུད་པར་བྱ་བ་དེ་བྱ་བས་སྒྲུབ། དགེ་སྦྱོང་#ཞིག་ཉེས་པ་བྱས་ཀྱང་བར་དུ་མི་གཅོད་དོ་ཞེས་ཟེར་བ་དེ་དགེ་འདུན་མཐོང་ཙམ་དུ་མིག་རྒྱང་དུ་བཞག་སྟེ་ལས་
[291a.3]པའི་དགེ་སློང་གཅིག་གིས་ཁྱོད་མཚན་མ་བཏང་ངམ་མ་#བཏང་ལན་གསུམ་དུ་བསྐོས་ཏེ་མཚན་མ་བཏང་ན་ནི་ལེགས། དེ་སྟེ་ཡང་མཚན་མ་མ་#བཏང་ན་གདོད་བསྐྲད་དོ། །མངོན་སུམ་དུ་མི་འགྱུར་བ་ནི་གཙུག་ལག་ཁང་དང་། དགེ་སློང་དང་དགེ་སྦྱོང་ཆོས་ལོག་པ་ལ་བལྟས་#ན་དེའི་ཁྱིམ་
[291a.4]དུ་དགེ་འདུན་འོག་ཁྲིམས་བཅས་ཏེ་མི་འདོང་བ་ནི་མི་དེ་མདུན་དུ་གཞག་སྟེ་མི་བྱའི་ལྐོག་ཏུ་བྱའོ། །དགེ་སློང་སྨྱོན་པ་དགེ་འདུན་གྱི་#དད་པ་བྱིན་ན་ལས་བྱ་བའི་ཚེ་དད་པ་མ་བླངས་ཀྱང་རུང་། དད་པ་ནི་སྨྱོན་པས་མ་ཐོས་པར་བྱ། ཕྱག་མི་བྱ་བ་དང་དགེ་སློང་དགེ་སློང་མའི་
[291a.5]ཁྱིམ་དུ་རྟག་ཏུ་འགྲོ་བ་མ་སོང་ཤིག་པར་ལན་གསུམ་དུ་བསྒོས་ཏེ་མ་བཏུབ་ན་བསྐྲད་པ་ལ་དགེ་སློང་མས་ཕྱག་མི་བྱ་བར་བྱ་བ་ཡང་མ་ཐོས་པར་བྱ། གཏམ་མི་བྱ་བ་དང་། དགེ་སློང་དང་དགེ་སྦྱོང་དགེ་འདུན་ལ་འཐབ་#མོ་རྒོལ་བ་དེ་དང་གཏམ་མི་བྱ་བར་དམ་བཅའ་བ་ཡང་དེ་མ་
[291a.6]ཐོས་པར་ལྐོག་ཏུ་བྱ། མི་སྤྱད་པའི་སྡོམ་པའོ། །ལྟག་#མ་ལྟ་བུའི་དགེ་སློང་དང་མི་སྨྲ་བ་ནི་ཟས་དང་ཆོས་གཉིས་མི་སྤྱད་དེ་ཟས་མི་སྤྱད་པ་ནི་གྲལ་གཅིག་ལ་མི་འདུག །ཆོས་མི་སྤྱད་པ་ནི་ཚུལ་དུ་འཇུག་པ་དང་གསོ་#སྦྱིན་དང་སོ་སོར་#ཐར་པ་འཆད་པ་ནང་དུ་མི་གཞུག །
[291a.7]དེའི་ཕྱིར་མ་གསོལ་བར་ཀློག་པར་མི་བྱ། གསོལ་བ་དང་ཞུ་བའི་ལས་བྱ་བ་གསོལ་བ་དང་ཞུ་བ་གཅིག་བྱས་ལ་གཅིག་མ་བྱས་ན་ལས་སུ་མི་རུང་སྟེ་གཉིས་ཀ་བྱ་དགོས་སོ། །དེའི་མཚམས་སུ་ཆུད་ལ་ཁ་བསྐང་བ་རིགས་ན་ལུས་སམ་དད་པས་འཁོད་པར་
[291b]
[291b.1]མ་ཞུགས་ནའོ། །གསོལ་བ་དང་ཞུ་བའི་ལས་གཉིས་སམ་གསུམ་གྱིས་ལས་བྱ་བ་གང་ཡང་རུང་སྟེ་ལྟག་ཏུ་སྨོས་པའི་ཚུལ་ཁྲིམས་དང་མི་ལྡན་པ་རྣམས་ནི་མ་གཏོགས་ཏེ་ཚུལ་ཁྲིམས་དང་ལྡན་པའི་དགེ་སློང་མཚམས་ཀྱི་ནང་ན་འདུག་ལ་དད་པ་མ་བླངས་དགེ་འདུན་ནང་
[291b.2]དུའང་མི་འདུས། མཚམས་ཀྱི་#ཕྱི་རོལ་དུ་ཡང་མ་སོང་བར་དགེ་འདུན་གྱི་#ལས་བྱས་ན་ལས་སུ་མི་རུང་ངོ་། །ལོག་པར་བརྗོད་ན་ཡང་ངོ་། །དགེ་སློང་གིས་བསྐྲད་པ་རྣམས་བདུན་གང་ཡང་རུང་སྟེ་བསྐྲད་པའི་ཚེ་ཡོན་ཏན་དང་མི་ལྡན་པའི་དགེ་སློང་དང་དགེ་སྦྱོང་ཞིག་ན་རེ་བསྐྲད་པའི་
[291b.3]མི་རིགས་ཞེས་ཟེར་ན་མི་བཙན་གྱི་#ཡོན་ཏན་དང་ལྡན་པས་བསྐྲད་པའི་མི་རིགས་ཞེས་#ཟེར་ན་ལས་སུ་མི་རུང་ངོ་། །གང་གིས་ལས་པ་དེ་ལས་གཞན་དུ་ནའོ། །ལྟག་མ་ལྟར་བསྐྲད་པའི་ལས་བྱེད་པའི་ཚེ་བསྐྲད་དེ་བཏང་བའི་དགེ་སློང་དེ་ཉིད་ན་རེ་ང་བསྐྲད་པ་#མི་རིགས་ཞེས་ཟེར་
[291b.4]བ་ནི་མི་བཙན་གྱི་ཡོན་ཏན་དང་ལྡན་པ་#ནི་བསྐྲད་དུ་མི་རུང་ཞེས་ཟེར་བའི་#ཚིག་བཙན་ཏེ་མི་བསྐྲད་དོ། །དེ་སྟེ་ལོག་#པ་དང་། དབྱར་ཚ་བའི་ཚེ་མེ་བུས་པ་ནི་ལོག་#པའོ། །དགུན་གྲང་བའི་ཚེ་མེ་བུས་པ་ནི་མ་ལོག་#པའོ། །དེ་བཞིན་དུ་འོག་མའི་རྣམས་ཀྱང་རིགས་མི་རིགས་སུ་
[291b.5]བྱའོ། །ཆོས་དང་། #བསྐྲད་པར་མི་རིགས་པ་ནི་མི་བསྐྲད། སྤྱོད་ལམ་མ་འཁྲུལ་བ་ནི#། དགེ་འདུན་ལས་བྱེད་པའི་ནང་ནས་དགེ་སློང་གཅིག་ལུས་མི་གཡོ་བར་ཁས་བསྐྲད་པར་#མི་རིགས་སོ་ཞེས་ཟེར་ན་དེའི་ཚིག་ལྟར་བྱའམ་#མི་བྱ་བ་ནི་འོག་ནས་འཆད་དོ། །རང་བཞིན་
[291b.6]དུ་གནས་པ། ལྟག་མའི་སྐད་དུ་སྨྲ་བའི་དགེ་སློང་དེའི་རང་གིས་དུལ་ཞིང་ཞི་བའི་ལས་སྨྲས་ན་དེའི་ཚིག་ལྟར་བྱ། ཚིག་ལ་རུབ་པ་སྟེ། ལྟག་མའི་#སྐད་དུ་སྨྲ་བའི་དགེ་སློང་དེ་ཚིག་ཀྱལ་#བ་ཅན་ནམ་ཕྲ་མ་ཅན་ཉན་པ་མ་ཡིན་གྱི་སྔོན་ཆད་སྨྲས་པའང་ཚིག་ལས་མི་འགལ་
[291b.7]བ་ཡིན་ན་དེའི་ཚིག་ལྟར་བྱ། མངོན་པར་མི་ཤེས་པ་དང་། དགེ་སློང་ལྟག་མ་སྐད་དུ་ཟེར་བ་དེ་ཅིའང་མི་ཤེས་པ་ཞིག་ཟེར་ན་དེའི་ཚིག་ལྟར་མི་བྱའི་སྡེ་སྣོད་གསུམ་ཤེས་པའི་ཚིག་ལྟར་བྱའོ། །ཁོན་#ཆེན་མ་གཏོགས་ཏེ་ཐ་དད་པའོ། །བསྙེན་པར་རྫོགས་པར་བསྐྲད་
[292a]
[292a.1]པའི་ལས་གང་བྱའང་རུང་སྟེ་དགེ་སློང་གཅིག་ན་རེ་ལས་#འདི་ལྟར་བྱར་མི་རུང་ངོ་ཞེས་ཟེར་ན་དེའི་ཚིག་ལྟར་བྱས་ཏེ་ལས་སུ་མི་རུང་ངོ་། །{བརྫུན་,རྫུན་}དུ་སྨྲ་བས་བཤམས་པའི་ཚིག་#བཤམས་པ་མི་རུང་བའི་ཚིག་གོ། །སཱུ་ཏྲ་ལྟག་མ་ལྟར་ཚིག་ལ་རུབ་པ་ནི་དེའི་
[292a.2]ཚིག་ལྟར་མཉན། {བརྫུན་,རྫུན་}དང་ལྟག་ཆོད་དང་ཕྲ་མ་ཟེར་བ་ལྟ་བུ་ནི་ཚིག་ལ་མི་རུབ་པའོ། །ཕྲ་མ་དང་ཚིག་ཀྱལ་#པ་དང་ངག་རྩུབ་པོ་ཡང་ངོ་། །དེ་སྐད་ཟེར་བ་རྣམ་#ཀྱང་ཚིག་ལ་མི་རུབ་#སྟེ། འདི་སྐད་ཟེར་བའི་མི་#དེའི་ཚིག་ནི་མི་མཉན་དེ་#ལས་སུ་རུང་ངོ་། །རང་བཞིན་དུ་མི་གནས་
[292a.3]པ་ནི་འདི་དང་གཞན་དུ་མི་བྱ་བ་བྱེད་པ་མ་བྱས་པའོ། །དགེ་འདུན་གྱི་#ལྷག་མ་མན་ཆད་ཉེས་བྱས་ཡན་ཆད་ལ་མི་སྲུང་#ཞིང་ཡལ་བར་གཏོང་བ་ཞིག་ན་རེ་ལས་འདི་བྱར་མི་རུང་ཞེས་ཟེར་བའང་ལས་སུ་རུང་སྟེ་དེའི་ཚིག་མི་བཙན་ནོ། །སྤྱོད་ལམ་ལས་འཁྲུལ་བ་ནི་འགྲོ་བའི་སེམས་བརྟན་#
[292a.4]ཏེ་དེ་བཏང་ནའོ། །དགེ་འདུན་འདུས་ཏེ་བསྐྲད་པ་ལ་སོགས་པའི་ལས་ཤིག་བྱེད་ན་དགེ་སློང་གཅིག་ལྟག་མ་ལྟར་ས་ལ་འདུག་སྟེ་བསྐྲད་པའི་རིགས་སོ་#ཞེས་ཟེར་བ་ནི་བཙན་གྱི། ཁྲོས་#ཏེ་ལངས་ནས་བསྐྲད་པའི་མི་རིགས་སོ་ཞེས་ཟེར་བ་#ནི་དགེ་སློང་དེ་ཚུལ་ཁྲིམས་དང་ལྡན་
[292a.5]དུ་ཟིན་ཀྱང་དེའི་ཚིག་མི་བཙན་གྱི་བསྐྲད་པའི་ལས་སུ་རུང་ངོ་། །འགྲེངས་#སྟེ་དེའི་ལུས་མ་གཡོས་པར་ཟེར་ན་དེའི་ཚིག་བཙན་ནོ། །ལྟ་བ་དགེ་འདུན་ལ་བཤགས། གསོ་སྦྱོང་དང་ཚུལ་ནས་#འཇུག་ལ་སོགས་པ་དགེ་སློང་གཅིག་ན་རེ་ལས་འདི་བྱེད་པ་ལ་ཁོ་བོ་#མ་
[292a.6]རུངས་སོ་ཞེས་ཟེར་ན་ལས་ཆོ་ག་བཞིན་དུ་བྱས་པ་ལ་ཟེར་ན་ཉེས་མེད་བྱི་ཤུ་#ཏས་ནི་ཆོས་ལོག་པ་ལྟ་#ནས་སླར་ཡང་དགེ་འདུན་ལ་བཤགས་ཞེས་བཤད། གཞན་ལ་མ་ཡིན་ལྟག་མ་ལྟར་ལས་བྱེད་པའི་སྤྱིར་ནི་མི་ཟེར་གྱི་གང་ཟག་གཅིག་ལ་ཟེར་ན་ཉེས་བྱས། བྱི་ཤུ་#ཏས་
[292a.7]ནི་ལོག་པ་ལ་བལྟས་#གང་ཟག་ལ་བཤགས་པ་མ་ཡིན་ཞེས་བཤད། བསྙེན་པར་མ་རྫོགས་པ་ལ་མ་ཡིན། ལྟག་མ་ལྟར་དགེ་འདུན་གྱི་ལས་བྱེད་པ་ལ་མ་རངས་ཞེས་ཟེར་བ་དགེ་སྦྱོང་དང་ཁྱིམ་པ་ལ་བྱས་ན་ཉེས་བྱས། བསྐྲད་པར་མི་རིགས་པ་ལ་མ་ཡིན། ལྟག་ཏུ་དགེ་འདུན་གྱི་ལས་
[292b]
[292b.1]བྱ་བའི་ཚེ་དགེ་འདུན་གྱི་གྲངས་སུ་མི་ཆུད་པའི་རྣམས་ལ་ལྟག་མ་སྐད་དུ་དགེ་འདུན་གྱི་ལས་བྱེད་པ་ལ་མ་རངས་སོ་ཞེས་སྨྲ་#ནའང་ཉེས་བྱས། ལྷག་མ་མེད་པ་མ་#ཡིན། ཕས་ཕམ་པ་བྱུང་བ་ལ་ལྟག་#མ་སྐད་དུ་བརྗོད་ནའང་ཉེས་བྱས། བསྐོས་པ་ཕྱུང་སྟེ་རབ་ཏུ་#དགེ་བ་དང་རབ་ཏུ་མང་བ་བྱེད་
[292b.2]པ་བསྐོ། གང་ཟག་བཅུ་གཉིས་ཀྱི་ལས་སུ་བསྐོས་པ་#གང་ཡང་རུང་སྟེ་ལས་བྱེད་པར་མ་གུས་སམ་ལས་བྱེད་མི་ནུས་ན་ནུས་པ་མཁས་པ་ལས་སྔ་མ་ཕྱུང་སྟེ་དེ་བསྐོ#། དུས་དང་ཡང་དང་ཡང་ངམ་གཞན་གཅད་#པར་མི་བྱ། ལྷག་#མ་ལྟར་གཙུག་ལག་ཁང་སྐྱོང་གི་#ལྟ་བུ་ནུས་
[292b.3]པ་ཞིག་ན་ལོ་གཉིས་གསུམ་ཙམ་ཞིག་ཏུ་གྱིས་ཤིག་པར་མི་བསྐོའི་ཅི་ནུས་པར་གྱིས་ཤིག་ཅེས་བྱ། ལས་ནུས་པ་ཞིག་ན་ཁྱོད་ཀྱིས་ཡང་བྱར་མི་རུང་ངོ་ཞེས་དུས་བསྣུར་ཞིང་ནན་གྱིས་མི་གནན#། གཞན་དུ་ནམ་དགོས་པ་ན་#སྤངས་པ་སྦྱིན། གཙུག་ལག་ཁང་སྐྱོང་ལྟ་བུ་ཞིག་
[292b.4]ལས་ནུས་པ་ཡོད་ན་དེ་ན་རེ་ཁོ་བོ་གཞན་ལས་ཅིའང་མི་བསྒོ་#ཞིང་གཡོག་དང་ཁང་བུ་སྦྱིན་ན་ལས་རྟག་ཏུ་བྱའོ་ཞེས་ཟེར་ན་གཡོག་དང་ཁང་བུ་སྦྱིན་ནོ། །བསྐོས་པ་མེད་ན་ཚུལ་ཤིང་བཟུང་ཞིང་བསྐོ། །དགེ་སློང་ཡོན་བདག་གིས་#ཡོན་བྱིན་ཏེ་ནོར་འགོད་པའི་ཚེ་རྟག་པར་འགོད་#
[292b.5]པའི་ལས་པ་དེ་མེད་ན་ནོར་སོ་སོར་མཉམ་དུ་བགོ་སྟེ་དགེ་སློང་དུ་ཡོད་པའི་མིང་བྲིས་ལ་མདུང་བྱས་ཏེ་སོ་སོར་བགོ །གང་བསྐང་དུ་མི་རིགས་པ་ཚུལ་ཤིང་འབྲིམ་པ་ལ་#ཡང་ངོ་། །ལྟག་ཏུ་མདུང་སྦྱིན་#པ་དགེ་སྦྱོང་དང་ཚུལ་ཁྲིམས་ལས་འགལ་བའི་རྣམས་ལས་མ་གཏོགས་
[292b.6]པར་དགེ་སློང་ཚུལ་#ཁྲིམས་དང་ལྡན་པ་གཅིག་གིས་གཡོག་སྦྱིན་ནོ། །མི་རིགས་པས་ཚུལ་ཤིང་འབྲིམ་པ་དབྱེན་དུ་མི་སྐྱེ། དགེ་འདུན་སྡེ་གཅིག་ལས་ཁ་ཅིག་ཆོས་ལོག་#པ་ལ་བལྟས་#ན། དགེ་སློང་གཅིག་གིས་ཚུལ་ཤིང་ཁྱེར་ཏེ་ཁྱེད་སུ་ལོག་#པ་ལ་ཕྱོགས་པ་
[292b.7]ནི་ཚུལ་ཤིང་འདི་ལོང་ཤིག་ཅེས་བསྒོ་ན་ཚུལ་ཁྲིམས་དང་མི་ལྡན་པས་ཚུལ་ཤིང་བླངས་ཀྱང་མི་ཆུད་ཚུལ་དང་ལྡན་པས་ཚུལ་ཤིང་བླངས་ན་དབྱེན་དུ་འགྱུར་རོ། །ལས་ཀྱི་#དངོས་པོའོ། །ལས་བསྐང་མི་བསྐང་གི་དངོས་པོ་སྟེ་རྫོགས་སོ།། །།
[293a]
[293a.1]ལྷག་པར་བླགས་པ་མ་#བྱས་པ་མ་ཡིན་ནོ། །གསོལ་བ་དང་ཞུ་བའི་ལས་དུས་བྱ་དགོས་པ་ལས་གྲངས་ལས་ལྷག་པར་བརྗོད་པ་ནི་ཉེས་མེད་དོ། །བྲིན་མ་བྱས་པའོ། །གསོལ་བ་དང་ཞུ་བའི་ལས་གྲངས་དུས་བྱ་བའི་རིག་པ་ནས་#གྲངས་དེར་མ་ཚང་བར་#ལས་བྱས་ན་ལས་སུ་
[293a.2]མི་རུང་ངོ་། །བྱེད་པ་ནི་སོང་ན་མ་རྫོགས་པའི་ལེའུ་དཀྲུགས་པའོ། །གསོལ་བ་དང་ཞུ་བའི་ལས་བྱ་བའི་ཕྱིར་#རིགས་པ་ལས་གསོལ་བ་གཉིས་པ་#དང་ཞུ་བ་གཅིག་ལས་བྱས་ཏེ། གསོལ་བ་གཅིག་བྱེད་པའི་ཚེ་གྲལ་ནས་དགེ་འདུན་ཁ་ཅིག་ལངས་ནས་#དོང་ན་ལས་སུ་མི་རུང་ངོ་། །རྫོགས་
[293a.3]ཀྱང་དེའི་ལས་ཀྱི་དགེ་འདུན་གྱི་ཚད་དུ་འདུག་པ་མ་#ལུས་ནའོ། །དགེ་འདུན་གྱི་ལྷག་མ་དབྱུང་བ་དང་བསྙེན་པར་རྫོགས་པའི་ལས་བྱེད་པ་སྔར་དགེ་འདུན་གྲངས་ཚང་ཞིང་འདུག་པ་ལས་གསོལ་བ་དང་ཞུ་བ་གཉིས་བྱས་ཏེ། ལས་མཇུག་མ་རྫོགས་པར་གྲལ་ནས་ཁ་ཅིག་དད་པ་བྱིན་ཏེ། སོང་ན་ཕྱི་མ་
[293a.4]དགེ་འདུན་དུ་མ་ཚང་ན་ལས་སུ་མི་རུང་ངོ་། །ལུས་ན་མ་ཡིན། དགེ་འདུན་གྱི་ལྷག་མ་དབྱུང་བ་ལྟར་#དགེ་འདུན་ཉི་ཤུ་རྩ་#ཞིག་འདུས་ཏེ། འདུག་པ་ལས་ལས་ཀྱི་མགོ་བརྩམས་ཏེ་མ་ཟིན་པར་གྲལ་ན་ཉི་ཤུ་ནི་#ལུས་དོང་བ་རྣམས་ཀྱིས་དད་པ་མ་སྦྱིན་#ནའང་ལས་སུ་མི་རུང་། ཆུར་བསྣན་ནས་དེ་སྟེ་ཡང་བྱ་བར་
[293a.5]འདོད་ན་དགེ་འདུན་ལ་ཚིག་གིས་ཞུ་བ་ནི་ཡང་བཙུན་པ་དག་བསྟན་#དང་གསོལ་བ་བགྱིའོ་ཞེས་སོ། །ལྟག་མ་ལྟར་དགེ་འདུན་གྱི་ལྷག་མ་བྱུང་བ་ལ་དགེ་འདུན་#ཉི་ཤུ་འདུས་ནས་ལས་ཀྱི་མགོ་བརྩམས་ཏེ། དགེ་སློང་གཉིས་སམ་གསུམ་ལངས་ཏེ། དོང་ནས་ཕྱི་མས་ལས་བྱས་ན་ལས་སུ་མི་རུང་སྟེ། 
[293a.6]སྒོར་སོང་བའི་དགེ་སློང་གཉིས་སླར་འོངས་ན་གཅིག་འདི་སྐད་དུ་#བརྗོད་དེ་ལས་#སླར་བྱའོ། །བཙུན་པའི་རྣམས་བདག་ཅག་གིས་ལས་བྱ་བ་#ནི་ལས་སུ་མ་རུང་སྟེ་#ད་གདོད་སླར་བགྱིའོ་ཞེས་བྱོས་ཤིག །སྤངས་པའི་#ཕྱིར་བསྒོ་བ་མ་རུང་པར་བྱ་བ་དང་། དགེ་འདུན་གྱི་དབྱེན་དང་དེའི་རྗེས་སུ་ཕྱོགས་པ་
[293a.7]དང་རིགས་སུན་པ་དང་ངག་དཀའ་བ་དང་། བར་དུ་གཅོད་པ་ལ་བར་དུ་མི་གཅོད་ཅེས་ཟེར་བའི་དགེ་སློང་དང་དགེ་སྦྱོང་གཉིས་དང་དགེ་འདུན་གྱིས་བསྐྲད་པའི་དགེ་སློང་སུ་ལ་ནན་དས་བསྡུས་པ་ལ་དེ་ལྟར་མ་བྱེད་ཅེས་བསྒོ་བ་དང་། དགེ་སློང་མ་ཆོས་དང་འདུལ་བ་ལ་སོགས་པ་འབུལ་ལོ་ཞེས་
[293b]
[293b.1]ལྐོག་ནས་#འཁྱལ་བའང་དགེ་སློང་མའི་དགེ་འདུན་གྱིས་དེ་སྐད་མ་ཟེར་ཞེས་བསྒོ་བ་དང་། དེའི་རང་བཞིན་ཚོལ་བ་དང་། དགེ་སློང་ལ་ལ་ཞིག་ལྟུང་བ་བྱུང་སྟེ་ལྔ་ལས་གང་བྱུང་གཏོལ་མེད་དེ། ཐེ་ཚོམ་ཟ་ན་གང་བྱུང་རྟོག་ཏུ་གཞུག་པའི་ཕྱིར་ཟླ་བ་འགའ་བཞག་པ་དང་། སློབ་པ་དང་། དགེ་
[293b.2]སློང་ངམ་དགེ་སློང་#མའི་སྡོམ་པ་སྦྱིན་པ་དང་།# དགེ་སློང་གིས་མི་ཚངས་པར་སྤྱོད་པ་ལས་དགའ་བར་མ་ཚོར་ཏེ་མདོ་བཞིན་དགེ་འདུན་གྱི་#གམ་དུ་མཐོལ་ཏེ་སློབ་པ་སྦྱིན་པ་དང་། འདུ་བ་དང་། དགེ་འདུན་དགེ་མི་དགེ་སྡེ་གཉིས་སུ་གྱུར་པ་ལས་སླར་སྡུམ་པ་དང་། དེའི་གསོ་སྦྱོང་དང་། གསོ་
[293b.3]སྦྱོང་གི་ཚེ་སེང་གེའི་ཁྲི་དང་ཆག་ཆག་དང་ཕྱག་དར་བྱེད་པའི་དགེ་སློང་བསྒོ་#བ་དང་། མུར་འདུག་བཅངས་པ་#དང་། མུར་འདུག་རབ་ཏུ་བཅངས་པ་དང་#འབྱུང་བར་འོངས་པའི་ཚེ། མུར་འདུག་གི་ཆོས་སྨད་ནས་མ་དད་པར་གྱུར་པ་ཟླ་བ་འགའ་#དགེ་འདུན་གྱི་འཁོར་དུ་བཞག་ཅིང་བརྟག་པ་དང་། 
[293b.4]དེ་ལས་གཞན་པ་དང་མགུ་བར་བྱེད་པ་དང་། དགེ་འདུན་གྱི་#ལྷག་མ་བྱས་ནས་ཞག་དྲུག་ཏུ་མགུ་བ་བྱེད་དུ་གཞུག་པ་དང་#མགུ་བར་བྱེད་པའི་ཚེ། དགེ་འདུན་གྱི་ལྷག་#མ་བྱུང་ནས་ཆད་པ་དང་མགུ་བ་བྱེད་དུ་གཞུག་པ་དང་། རྩ་བ་ནས་བརྩམས་#པ་དང་། ལྷག་མ་བཅབས་པའི་ཆད་པ་བྱེད་དུ་
[293b.5]གཞུག་པ་དང་བཅབས་#པའི་ཆད་པ་བྱེད་པའི་ཚེ། ཁུ་བ་བྱུང་ནས་རྩ་བའི་ཆད་པ་བྱེད་དུ་གཞུག་པ་དང་། རྩ་བའི་ཆད་པ་བྱེད་པའི་ཚེ་ཁུ་བ་ཕྱུང་ནས་ཡང་རྩ་བའི་ཆད་པ་བྱེད་དུ་གཞུག་པ་དང་།# དྲན་པ་དང་། དྲབ་བྱ་མ་ལྱ་པུད་ཏྲ་ལ་མ་ཏྲི་#བུ་མི་ནས་བསྐུར་བའི་ཚེ་དྲབ་བྱ་མ་ལྱ་པུད་ཏྲས་#མི་
[293b.6]དྲན་ནོ་ཞེས་གསོལ་པ་ལ་ཚངས་པ་སྦྱིན་པ་དང་། མི་གླེན་པ་ལས་#འདུལ་བ་སྦྱིན་པ་དང་། དགེ་སློང་སྨྱོན་པར་གྱུར་པ་ལ་#ཕྱིས་སྨྱོ་བ་བྱང་སྟེ། དགེ་འདུན་གྱི་ནང་དུ་གཞུག་པ་དང་། བསྙེན་པར་རྫོགས་པར་བྱེད་པ་དང་། བསྙེན་པར་རྫོགས་པར་བྱེད་པའི་ཚེ་དང་། མཚམས་དགྲོལ་
[293b.7]བ་དང་། མཚམས་ལ་སོགས་པ་དགྲོལ་བ་དང་། སྨད་པའི་ལས་དང་། དགེ་སློང་ལས་བསྐྲད་པ་རྣམ་བདུན་#པོ་ལྟ་བུ་ཞིག་བྱུང་སྟེ་བསྐྲད་པ་ལས་མཚམས་མ་བཏང་བར་གྱུར་པ་དང་སྨན#་པ་དང་། དབྱུང་བ་ལས་#ཚིག་གསུམ་མོ། །དགེ་འདུན་གྱི་ལྷག་མ་དགེ་སློང་ཉི་ཤུས་དབྱུང་བ་དང་། 
[294a]
[294a.1]སྤངས་པའི་#ཕྱིར་ཞེས་ཟེར་བ་ནས་ཚིག་གསུམ་པོ་#ཞེས་པའི་བར་དུ་སྤྱིར་འཆད་པ་དགེ་འདུན་གྱིས་ལས་འདི་རྣམས་ལྟ་བུ་གང་བྱའང་རུང་སྟེ་སྔར་ཞུ་བ་གསུམ་གསོལ་བ་གཅིག་དང་བཞིས་བྱས་པའི་འོག་ཏུ་བྱའོ། །བཏང་བ་མ་གཏོགས་ཏེ་བདག་གི་#ཕྱིར་སྔགས་བྱ་བ་
[294a.2]རྣམས་ཀྱང་ངོ་། །དགེ་སློང་གི་ཆོས་གོས་གསུམ་དང་དགེ་སློང་མའི་ཆོས་གོས་ལྔ་དང་གོས་ལྷག་དང་ཚུལ་གྱི་ཚེ་ཞག་བདུན་པའི་སྔགས་དང་ཚུལ་ནས་འབྱུང་#འཇུག་ལ་སོགས་པ་སྟེ་#བདག་གི་ཕྱིར་བསྔོ་བ་ཐམས་ཅད་སྔགས་ལན་གསུམ་བཟླས་ཏེ་གདབ་པོ། །བདག་ཟན་ཟོས་ཟིན་ནས་སེམས་
[294a.3]ཀྱིས་བཏང་བ་ལ་ཕྱིས་སྤྱན་གཟིགས་ལྟ་བུ་ཞིག་འོངས་ཏེ་བཟའ་དགོས་ན་ལྷག་མ་བྱས་ཏེ་བཟའ་བ་ནི་སྔགས་ལན་ཅིག་བཏབ་པས་འཚལ་ཏོ། །གང་ཟག་ཕ་རོལ་པོའི་ཕྱིར་བ་ཡང་ངོ་། །གསོ་སྦྱིན་བྱ་བ་དང་ཚུལ་ནས་འབྱུང་འཇུག་དགེ་འདུན་མང་#མ་འདུས་པ་དད་པ་བླངས་ནས་སླར་འབུལ་བ་
[294a.4]ནི་ཚིག་ལན་ཅིག་གིས་འཚལ། གང་ཟག་ལ་འབུལ་བ་#ན་ཚིག་ལན་གསུམ་བཟླས་ཏེ་སྨྲ་མདུན་#དུ་ཙོག་ཙོག་པོར་འདུག་པ་ལས་ཏེ་བཏང་བ་ཡང་ངོ་། །ལྟག་མ་ལྟར་དད་པ་འབུལ་བ་དགེ་འདུན་ལ་ན་#འགྲེངས་ཏེ་འབུལ་གང་ཟག་ལ་འབུལ་ན་གཉིས་ཀ་ཙོག་ཙོག་པོར་འདུག་སྟེ། ཚིག་ལན་གསུམ་
[294a.5]བཟླས་ཏེ་དབུལ། ཞུ་བ་ཡང་ངོ་། །ཁྱིམ་པ་ཞིག་རབ་ཏུ་བྱུང་བའི་ཚེ། གསོལ་བ་བྱེད་ཅིང་ལས་པའི་དགེ་སློང་དང་རབ་ཏུ་བྱུང་བ་གཉིས་ཀ་ཙོག་ཙོག་པོར་འདུག་པ་#ལ་གསོལ་བ་དང་ཞུ་བ་དང་བར་ཆད་དྲི་བ་བྱ། བསྙེན་པར་རྫོགས་པ་ན་གསང་སྟེ་སྟོན་པའི་མ་གཏོགས་པར་ཕག་གུའི་#སྟེང་
[294a.6]དུ་རྟིང་པས་སོ། །དགེ་སློང་བསྙེན་པར་རྫོགས་པའི་ཚེ་ཕག་གུའི་#སྟེང་དུ་རྐང་པ་གཉིས་ཀྱི་རྟིང་པས་མནན་ལ་ཁྲིམས་དབོག་གོ། །དགེ་འདུན་གྱི་སྤྱན་སྔར་བར་ཆད་དྲི་བ་ནི་ཕག་གུའི་#སྟེང་དུ་རྟིང་པ་མ་བཞག་ཀྱང་ཉེས་མེད་དོ། །བུད་མེད་ཀྱི་ན་བར་ཚངས་ཅན་ལ་སོགས་པའོ། །དགེ་སློང་མ་
[294a.7]བསྙེན་པར་རྫོགས་པའི་ཚེ་དང་ཚངས་པའི་སྡོམ་པ་ནོད་པའི་ཚེ་ཕག་གུའི་#སྟེང་དུ་མི་འདུག་པར་ཤིང་བལ་ཅན་གྱི་སྟན་སྟུག་པོ་བྱས་ཏེ་འདུག་ལ་ཁྲིམས་དབོག་གོ། །རང་དབང་དང་#དགེ་འདུན་གྱི་#རྒན་པོས་སོ། །ཆད་པ་དང་རྩ་བའི་ཆད་པ་དང་མགུ་བ་དང་འབྱིན་པའི་ཚེ་གནས་བརྟན་གཅིག་གི་མདུན་
[294b]
[294b.1]དུ་ཙོག་ཙོག་པོར་འདུག་ལ་གསོལ་བ་བྱ། གཞན་གྱི་ཕྱིར་ན་འགྲེངས་ཏེ་བཏུང་ལའོ། །ལྟག་མ་ལྟར་གསོལ་བ་བྱེད་པ་དང་#། བདག་ཉིད་ཀྱིས་ཁ་ཐོན་མི་ཤེས་ན་དགེ་སློང་ཤེས་པ་གཅིག་གིས་ཁ་ཏོན་#སྨྲས་ཏེ་བདག་འགྲེངས་ཏེ་སྤྱི་བོ་བཏུད་ནས་གསོལ་བ་བྱའོ། །གསང་སྟེ་སྟོན་པས་ལམ་
[294b.2]གྱི་མདུན་དུ་གཅིག་གོ། །བསྙེན་པར་རྫོགས་པའི་ཚེ་ལྐོག་ཏུ་བར་ཆད་དགེ་སློང་གཅིག་གིས་དྲིས་ནས་དགེ་འདུན་ནང་དུ་འདུག་#ལ་གཙང་ན་ཅི་ཞིག་མཆི་ཞེས་བྱ་བ་ནི་#དགེ་འདུན་ནང་དུ་འདུག་ལ་སྨྲ་བ་མ་ཡིན་གྱི་དགེ་འདུན་གྱི་འདབ་ཏུ་འགྲེངས་ཏེ་བར་ཆད་གཙང་ཞེས་སྨྲའོ། །རྫས་བསྔོ་#བ་ཡང་ངོ་། །
[294b.3]ལྷུང་བཟེད་ལ་སོགས་པ་ཡོ་བྱད་བཅུ་གསུམ་དང་གསེར་དངུལ་ལ་སོགས་པ་དང་#སྨན་དང་འདི་ཐམས་ཅད་ཀྱང་འགྲེངས་ཏེ་སྔགས་གདབ་པོ། །དེ་བཞིན་དུ་རྟོག་#པའོ། །གོས་ལྷག་ཐམས་ཅད་ཀྱང་འགྲེངས་ཏེ་སྔགས་གདབ་པོ། །དེ་བླངས་ཏེ་དེ་ལྟར་རོ། །ལྷག་མའི་བསྔོ་བ་དང་བརྟག་#པ་
[294b.4]གཉིས་ཀ་ཡང་དགེ་སློང་གཉི་ཀས་ཐ་མ་ཡ་#རེ་ནས་བཟུང་སྟེ་གདབ། ལྷུང་བཟེད་དང་སྨན་ལག་པ་གཡོན་པར་བཞག་ལ་ལག་པ་གཡས་པས་བཀབ་སྟེའོ། །ལྷུང་བཟེད་དང་སྨན་ཞག་བདུན་པ་དང་ཚེ་གཅིག་པ་ཐུན་པ་ལག་པ་གཡོན་པའི་སྟེང་དུ་བཞག་ལ་#གཡས་པས་བཀབ་སྟེ། དགེ་
[294b.5]སློང་ཕ་ལོག་པོས་ཀྱང་དེ་ལྟར་བྱས་ཏེ་ལག་པ་གཉིས་རིམ་དུ་སྦྱར་ཏེ་སྔགས་གདབ་པོ། །མི་གཟུང་བ་ནི་མདུན་#དུ་གཞག་སྟེ། རིན་པོ་ཆེ་གསེར་དངུལ་ལ་སོགས་པ་རེག་ཏུ་མི་རུང་བའི་རྣམས་དགེ་སློང་གཉིས་འགྲེངས་པའི་བར་དུ་གཞག་སྟེ་ལག་པ་གཉིས་ཐུར་དུ་བརྐྱང་#སྟེ་སྔགས་གདབ་པོ། །ལས་
[294b.6]ནི་འདུག་སྟེའོ། །ལས་བརྒྱ་རྩ་གཅིག་དགེ་འདུན་གྱིས་#བྱའང་རུང་གང་ཟག་གིས་བྱའང་རུང་འདུག་#སྟེའོ། །དེ་ལྟར་མ་བྱས་ན་ལས་སུ་མི་རུང་ངོ་། །དགེ་འདུན་དང་གཅིག་ལ་ཡང་མ་གནས་ན་དགེ་སློང་གང་ཟག་ལ་བསྐོ། །ལས་བརྒྱ་རྩ་གཅིག་ཏུ་མ་གཏོགས་པར་ལས་གཞན་བྱོས་ཤིག་པར་
[294b.7]བཀའ་སྩལ་པ་དགེ་འདུན་ནམ་གང་ཟག་འདིས་གྱིས་ཤིག་པར་གསང་བར་མ་བྱུང་བའི་རྣམས་ནི་གང་ཟག་གི་#ལས་བྱའོ། །སྐྱེ་བ་ནི་མི་ཉེ་ཡང་གོས་ཡིད་བརྟག་པ་དང་བཏང་བ་དང་བསྔོས་པ་ཡང་ངོ་། །དགེ་སློང་གཅིག་དགོན་པའམ་དབེན་པ་ན་འདུག་སྟེ། གྲོགས་མེད་ན་བསྔོ་བ་དང་བརྟགས་#
[295a]
[295a.1]པ་དད་ཆོས་གོས་སྔགས་དབྱུང་བ་བདག་གཅིག་པུས་རུང་ངོ་། །ཆོས་གོས་གུད་ན་འདུག་པ་ཞིག་སྔགས་དབྱུང་བ་ཡང་བདག་གཅིག་པུས་རུང་ངོ་། །བསྔོ་བ་དང་བརྟག་པ་གཉིས་གུད་ན་བཞག་ལ་བདག་འདི་ན་འདུག་པས་སྔགས་གདབ་ཏུ་མི་རུང་ངོ་། །སྔ་མ་མ་བཏང་བ་མ་
[295a.2]ཡིན། ཆོས་གོས་གསུམ་དང་གདིང་བ་སྔ་མ་མ་ཕྱུང་བར་ཕྱི་མ་གདབ་ཏུ་མི་རུང་སྟེ་སྔ་མ་ཕྱུང་ལ་ཕྱི་མ་སྔགས་གདབ་པོ། །གཅིག་པུ་བསྔོ་ན་ངག་གིས་སྨྲས། དགེ་སློང་གཅིག་པུ་དགོན་པའམ་དབེན་པ་ན་འདུག་སྟེ། ཆོས་གོས་སྔགས་ཀྱིས་གདབ་པ་སྔར་ཡིད་ལ་བདག་གཅིག་པོ་#
[295a.3]གྲོགས་མེད་པར་#དབེན་པ་ན་འདུག་གོ་སྙམ་བསམས་#ཏེ་དེའི་འོག་ཏུ་སྔགས་གདབ་#པའི་ཚིག་ཁར་བརྗོད་དོ། །དེ་ཐོག་མར་བསམ་#པ་བསྐྱེད། སྔགས་གདབ་པའི་ཚེ་བདག་པས་རྒན་ཀྱང་རུང་གཞོན་ཀྱང་རུང་དེ་ལ་བསྟི་སྟང་གི་ཚུལ་དུ་བདག་གི་ཆོས་གོས་ཀྱི་ཚགས་བཅོས་ཏེ་གུས་པར་བྱས་ལ་
[295a.4]གདབ་པོ། །དགེ་སློང་དང་འགྲོགས་#ན་བླ་གབ་ཕྲག་པ་ཡ་གཅིག་ཏུ་བྱས་ཏེའོ། །ཚུལ་ནས་འབྱུང་འཇུག་དང་བརྟག་པ་དང་བསྔོ་བ་ལ་སོགས་པའི་སྔགས་གྲོགས་གཅིག་དང་གཉིས་འདུག་ལ་སྔགས་གདབ་པའི་ཚེ་བདག་#པས་ན་རྒན་པ་ཞིག་ཡིན་ན་ཕྲག་པ་གཡས་པ་ཕྱུང་ལ་གུས་པའི་ཚུལ་དུ་
[295a.5]ལས་བྱའོ། །དེར་རིགས་པ་ལ་ཕྱག་འཚལ་ཏེ་བདག་གི་དོན་སྔགས་ནི་#ཚིག་གསུམ་#ནའོ། །ལྟག་མ་ལྟར་བསྟི་སྟང་བྱ་བ་#ནི་གུས་པར་ཕྱག་འཚལ་ལ་བདག་གིས་#བསྔོ་བ་དང་བརྟག་པ་ལ་སོགས་པ་ཚིག་ལན་གསུམ་དུ་བཟླས་ཏེ་བྱའོ། །གསང་སྟེ་སྟོན་པ་#ན་ཡང་ངོ་། །བསྙེན་པར་རྫོགས་པའི་
[295a.6]ཚེ་ལྐོག་ཏུ་བར་ཆད་དྲི་བ་ནི་ཐོག་མར་ཕྱག་འཚལ་དུ་བཅུག་ལ་དེ་ནས་བར་ཆད་དྲི་བ་དང་བར་ཆད་དྲིས་ནས་དགེ་འདུན་ལ་ཕྱག་འཚལ་ལ་བར་ཆད་གཙང་ངོ་ཞེས་བརྗོད། བསྙེན་པར་རྫོགས་པའི་ཕྱིར་འཁོད་པ་དག་ལ་སྦྱར་མ་དང་བཅས་ཀྱང་ངོ་། །བསྙེན་པར་རྫོགས་པའི་ཚེ་མཁན་པོར་གསོལ་
[295a.7]བའི་འོག་ཏུ་ཆོས་གོས་གསུམ་བསྐོན་ལ་#དགེ་འདུན་ལ་ཕྱག་འཚལ་དུ་གཞུག་གོ། །ཐོག་མར་གསུམ། བསྙེན་པར་རྫོགས་པའི་ཚེ་བསྙེན་པར་རྫོགས་པར་འདོད་པ་དེ་དགེ་འདུན་ཐམས་ཅད་#ཕྱག་ལན་གསུམ་འཚལ་དུ་གཞུག་གོ། །དེའི་ཕྱིར་ཐལ་མོ་སྦྱར་ཏེ་ཞག་ཞུ་བ་ཡང་། ཚུལ་ནས་
[295b]
[295b.1]འབྱུང་འཇུག་དང་#གསོ་སྦྱིན་བྱས་པའི་#ཚེ། གསོ་སྦྱིན་བྱ་ཚུར་ཤོག་ཅེས་ཚིག་དྲག་ཏུ་མི་བྱ་བར་བདག་པས་རྒན་ན་ཚིག་དལ་བ་དང་འཇམ་པས་བགྱིས། སྤྱོན་ཞེས་བྱ། དེ་སྟེ་གང་ཟག་དག་གི་#ཕྱིར་གསོལ་བའི་ཚིག་ན་མཐར་ཐབས་དེ་ལྟ་བུ་ཤེས་སོ། །བདག་གིས་སྔོན་སྔགས་བཏབ་ཟིན་ནས་དྲུང་ན་
[295b.2]འདུག་པའི་#དགེ་སློང་གིས་ཨཽ་#པ་ཡི་ཀ་ཞེས་ལན་གསུམ་དུ་བྱའོ། །དེའི་#རྗེས་སུ་དྲུང་ན་པོས་དགེའོ་ཞེས་སོ། །དགེ་སློང་གོས་བདག་པོས་ནི་དྲུང་ན་འདུག་པས་ཨཽ་#པ་ཡི་ཀ་ཞེས་སྨྲས་པའི་རྗེས་ལས་དུ་ཞེས་ལན་གསུམ་དུ་བརྗོད་དོ། །རང་དབང་ཅན་ཞེ་སྡང་དང་གཏི་མུག་དང་འཇིགས་པས་འགྲོ་
[295b.3]བ་མེད་པར་བྱས་པ་དྲན་པར་ནུས་ལ་#བསྒོ་སྟེ་སྤྲོ་བས་#སོ། །མིང་གིས་སྨོས་པ་འདི་རྣམས་དང་མི་ལྡན་པ་ལས་གང་ཟག་བཅུ་གཉིས་ཀྱི་ལས་བསྐོ། ལས་སུ་བསྐོས་#པའི་ཚེ་མི་དེ་ལ་སྔར་དད་དམ་མ་དད་དྲིས་ཏེ་བསྒོ། །བྱས་ཟིན་ནས་བརྗོད། དགེ་འདུན་གྱི་ལས་གསོལ་བ་དང་ཞུ་བ་ལས་#བྱའོ། །
[295b.4]ཅོག་བྱས་ཟིན་པའི་རྗེས་ལ་དགེ་སློང་ལས་པས་ལས་དེ་ལྟར་བགྱིས་ནས་དགེ་འདུན་སོ་སོ་ནས་ཅང་མི་གསུང་#ན་བདག་གིས་ལས་#དད་པར་འཛིན་ཏོ་ཞེས་སྨྲ། མཚམས་བཅད་པ་བཞིན་དུ་མཆོད་པར་ནན་ཏན་དུ་བྱ། མཚམས་བཅད་པ་གང་ཚུན་ཆད་བཅད་པའི་ཕྱི་རོལ་དུ་འདུག་སྟེ། མཚམས་
[295b.5]བཅད་པའི་ལས་བྱས་ན་མི་རུང་སྟེ། མཚམས་ཀྱི་#ནང་དུ་འདུག་ལ་བྱའོ། །དེ་བཞིན་དུ་གང་ཟག་བཅུ་གཉིས་ཀྱི་ལས་སུ་བསྐོས་པ་#ཡང་མཚམས་ཀྱི་ནང་དུ་འདུག་ལ་བྱའོ། །འདུག་པར་བྱེད་པས་འདུག་པར་བསྒོ་སྟེ་གཎྜཱི་བརྡུངས་པ་དང་དྲིས་སྨྲོས་ཤིག་བསྒོ། །ཚུལ་ནས་འབྱུང་འཇུག་དང་གསོ་
[295b.6]སྦྱིན་པའི་ཚེ་ཆག་ཆག་དང་དཀྱིལ་འཁོར་དང་སྟན་གདིང་#བའི་དགེ་སློང་གཅིག་བསྐོ། འདུ་བའི་ཕྱིར་གཎྜཱི་#བརྡུངས་ན་#དགེ་སློང་གཅིག་ཅིག་ན་རེ་གཎྜཱི་བརྡུངས་པ་#ཅི་བྱ་ཞེས་དྲིས་ན་ལས་ཅི་བྱེད་པ་དེ་ལ་བསྟན། དེའི་ཕྱིར་#དེས་སྟན་གདིང་། དགེ་འདུན་གྱིས་ལས་སུ་བསྐོས་པའི་དགེ་སློང་#དེས་དགེ་
[295b.7]འདུན་གར་འདུ་བར་སྟན་གདིང་ངོ་། །བསྐོས་པ་#དེ་དགོས་པའི་ཕྱིར་འདིའོ། །གང་ཟག་བཅུ་གཉིས་ཀྱི་ལས་སུ་བསྐོས་པ་རྣམས་ཅི་ནས་#སུ་དགེ་འདུན་མགུ་བར་བྱ། ཐམས་ཅད་དུ་རྒན་རིམས་སོ། །བཤོས་#གསོལ་བ་དང་ཡོན་འགོད་པ་དང་གྲལ་དུ་བཀོད་པ་དང་ཕྱག་འཚལ་བ་ལ་སོགས་
[296a]
[296a.1]སྟེ་ཅིའང་རུང་སྟེ་#གནས་བརྟན་གྱི་རིམ་#པ་བཞིན་དུ་བྱ། བླང་པ་དད་པས་བླང་། ལྟག་མ་ལྟར་རྒན་རིམས་སུ་གནས་དང་#རྒན་པོ་ཁ་ཅིག་ན་རེ་རྒན་པོ་མི་འདོད་དེ་འདིས་#ཆོག་ཅེས་ཟེར་ན་ཅི་དགར་བྱའོ། །ལས་གདོན་མི་ཟ་བའི་སྦ་བའོ། །བསྒོ་བ་མ་བྱས་པར་ལས་མང་#བ་
[296a.2]མི་བྱ། དགེ་འདུན་གྱི་དབྱེན་དང་#རྗེས་སུ་ཕྱོགས་པ་དང་རིགས་#སུན་པ་དང་ངག་དཀའ་བ་དང་ཡང་དག་པར་གཤེགས་པ་ལ་སྐུར་པ་བཏབ་པ་ནི་ཆད་པ་འདི་#དང་གསོལ་བ་མ་བྱས་པར་དགེ་འདུན་གྱི་ལས་བྱ་བའི་ནང་དུ་འགྲོར་མི་དབང་ངོ་། །གསོ་སྦྱོང་དང་དབྱུང་བ་མ་གཏོགས་སོ། །ལྟག་མ་
[296a.3]ལྟ་བུ་དགེ་སློང་ལས་གཞན་ལ་ནི་མཚམས་མ་བཏང་#ན་མི་རུང་གི་གསོ་སྦྱོང་དང་ཚུལ་ནས་འབྱུང་བ་གཉིས་ནི་བརྟགས་ཏེ་#དགེ་འདུན་གྱི་ནང་དུ་འཇུག་ཏུ་རུང་ངོ་། །མཚམས་གཞན་དུ་འདུག་#པ་ནི་གང་དུ་ཡང་ཡན་ལག་མ་ཡིན་ནོ། །དགེ་འདུན་གྱིས་ལས་བྱ་བའི་ཚེ་ལངས་ཏེ་ནམ་མཁའ་ལ་འཕགས་
[296a.4]སམ་མཚམས་ཀྱི་ཕྱི་རོལ་དུ་སོང་ངམ་པར་ཡུར་བས་ཆོད་ན་ཕྱི་ན་འདུག་པའི་དགེ་སློང་དགེ་འདུན་གྲངས་སུ་ཚང་#ན་ལས་སུ་རུང་དགེ་འདུན་དུ་མ་ཚང་ན་ལས་སུ་མི་རུང་། ཞན་པ་ནི་དེར་འགྲོ་ཞིང་བཅས་ཏེ་སོང་ནའོ། །ལྷག་མ་འབྱུང་བའི་དགེ་སློང་ཉི་ཤུས་དབྱུང་དགོས་པ་ལས་#དགེ་སློང་གཅིག་གམ་
[296a.5]གཉིས་ནམ་མཁའ་ལ་འཕགས་སམ་ཡུར་བའི་ཕ་རོལ་དུ་བརྒལ་#ནས་ཕྱི་ན་གྲངས་མི་ཚང་ན་ལས་སུ་མི་རུང་། གཉིས་སུ་འདུག་པ་ནི་ཚུ་ལོགས་སུ་རྐང་པ་#གཅིག་ཕ་ལོགས་སུ་རྐང་པ་གཅིག་ནའོ། །ཡུར་བ་གཅིག་གི་ཕ་རོལ་ཚུ་རོལ་ན་དགེ་འདུན་སྡེ་གཉིས་ལས་བྱེད་དེ། དགེ་སློང་གྲངས་སུ་གཅིག་
[296a.6]གིས་མ་#ཚང་ན་དགེ་སློང་གཅིག་རྐང་པ་ཡུར་བའི་ཕ་རོལ་དུ་བཞག་ནས་#རྐང་པ་ཡ་གཅིག་མཚམས་ཀྱི་ནང་དུ་ཕྱིན་ན་དགེ་འདུན་གྲངས་སུ་ཆུད་དོ། །ཐམས་ཅད་དུ་མནན་#ན་ཀུན་དུ་ནན་པའོ། །མཚམས་བཞིའི་ནང་དུ་བསྙེན་པར་རྫོགས་པའི་ལས་བྱེད་པ་ལ་བཞི་ཀའི་ནང་དུ་དགེ་འདུན་གྲངས་སུ་
[296a.7]གཅིག་མ་ཚང་ན་མཚམས་དེ་བཞི་མདོར་ཁྲིའམ་ཤིང་ལེབ་ཀྱིས་མནན་པའི་སྟེང་དུ་དགེ་སློང་གཅིག་འདུག་ན་བཞི་ཀའི་གྲངས་ཚང་པར་#འགྱུར་རོ། །དེ་ལྟར་དུ་མར་ཚུལ་དུ་ཞུགས་ཏེའོ། །ལྟག་མ་ལྟར་བཞི་མདོར་དགེ་སློང་གཅིག་འདུག་ཏེ་#ཚུལ་དུ་ཞུགས་པའི་གསོལ་བ་དང་ཞུ་བའི་ལས་
[296b]
[296b.1]བྱས་ན་གཙུག་ལག་ཁང་དེ་བཞི་ཀའི་#དགེ་འདུན་ཚུལ་དུ་ཞུགས་པར་ཆུད་དོ། །མལ་སྟན་དུ་མ་བླངས་པའི་#རིགས། །ལྟག་#མ་ལྟ་བུ་གསོལ་བ་དང་། །ཞུ་བའི་ལས་བྱས་པའི་དགེ་སློང་དེ་ནི་གཙུག་ལག་ཁང་བཞིའི་ཁང་པ་དང་མལ་སྟན་གྱི་ཤས་ཀྱང་དབང་ངོ་། །དེ་གང་དུ་དགའ་བར་གནས། ལྟག་མ་
[296b.2]ལྟར་ཁང་པ་དང་མལ་སྟན་མང་དུ་བདོག་སྟེ། ཀུན་སྤྱད་མི་ནུས་ན་བདག་གར་དགའ་བར་འདུག་ལ་སྤྱོད་ཅིག །རྒྱལ་བའི་འགྲེལ་#བར་མི་བྱེད་དོ། །སངས་རྒྱས་མཚམས་ཀྱི་ནང་ན་བཞུགས་ཏེ། དགེ་འདུན་གྱིས་བྱེད་པའི་ཚེ། སངས་རྒྱས་ལ་དད་པ་མ་བླངས་ཀྱང་ལས་སུ་རུང་ངོ་། །མི་བསྐོང་#
[296b.3]ངོ་། །དགེ་འདུན་གྱི་ལྷག་མ་དབྱུང་བ་ལྟ་བུ་དགེ་སློང་ཉི་ཤུ་དགོས་པ་བཅུ་དགུ་ཡོད་དེ་གཅིག་གི་གྲངས་སངས་རྒྱས་སྤྱན་དྲངས་ཀྱང་དགེ་འདུན་གྱི་#གྲངས་སུ་མ་གཏོགས་པ་ལས་སུ་མི་རུང་ངོ་། །ལས་བྱ་བ་ལ་ལས་མ་ཡིན་པས་མི་སྐྱེའོ#། །ལས་བརྒྱ་རྩ་གཅིག་ལྟ་བུ་བྱ་བ་གསོལ་བ་དང་ཞུ་བའི་རིམ་པ་
[296b.4]བཞིན་དུ་མ་བྱས་ན་གཅིག་ཀྱང་ལས་སུ་མི་རུང་ངོ་། །ཁ་ཅིག་གི་སྐབས་སུ་ནི་རུང་གི་དགེ་འདུན་དང་མཁན་པོ་ལ་ཉེས་བྱས་ཞེས་ཟེར་བ་ཡང་དེ་བཞིན་གཟུང་ངོ་། །གང་གིས་མང་དུ་བྱས་པ་ནི་བྱས་པ་བཞིན་ནོ། །གསོལ་བ་གཅིག་དང་ཞུ་བ་གཅིག་ལས་བྱ་བའི་ཚེ། གསོལ་བ་#ཟིན་ཞུ་བའི་ཚིག་
[296b.5]གསུམ་གཉིས་བརྗོད་དེ་སུམ་ཆ་མ་རྫོགས་ཀྱང་ལས་སུ་མི་#རུང་ངོ་། །ལྟག་ན་མེད་པའོ#། །གསོལ་བ་གཅིག་དང་ཞུ་བ་གསུམ་གྱི་ལས་བྱ་བའི་ཚེ། གསོལ་བ་དང་ཞུ་བའི་ལས་གཉིས་ནི་འདས་གཅིག་གི་སུམ་གཉིས་ནི་འདས་སུམ་ཆ་མ་འདས་ཀྱང་ལས་སུ་རུང་ངོ་། །མཚན་མས་བརྗོད་ན་ཆད་པ་མ་
[296b.6]ཡིན། དགེ་འདུན་གྱི་མཚམས་བཅད་པ་རྡོ་འདི་ལས་ཐུག་#ཅེས་སྔར་མ་བརྗོད་པར་གསོལ་བ་དང་ཞུ་བའི་ལས་བྱས་ཀྱང་བྱས་པར་མི་ཆུད་དོ། །ཆད་པ་ལས་ཚངས་པར་སྤྱོད་པའི་གནས་སོ། །དགེ་སློང་ལྷག་མ་ཞིག་བྱུང་སྟེ། ལྟག་#མའི་ལས་བྱེད་པའི་ཚེ། དགེ་འདུན་ཚུལ་ནས་འབྱུང་འཇུག་
[296b.7]དང་གསོ་སྦྱོང་བྱ་བའི་ཚེ་ལས་བྱེད་མི་ནུས་ན་ཆད་པ་པ་དེ་ལས་བྱས་ཀྱང་ལས་སུ་ཆུད་དོ། །དགེ་སློང་མ་ལྷག་མ་བྱུང་བ་ཡང་ལས་གཞན་ཀུན་ནི་བྱར་རུང་གིས་ཚངས་པའི་སྡོམ་པའི་ལས་བྱར་མི་རུང་ངོ་། །སྨྱོན་པ་བཤད་ན་ཡང་ངོ་། །གསོ་སྦྱིན་བྱ་བའི་ཚེ་དགེ་འདུན་གྱི་ནང་ན་སོ་སོར་ཐར་པ་ཁ་
[297a]
[297a.1]ཐོན་དུ་སུས་ཀྱང་མི་ཐོན་ན་དགེ་སློང་སྨྱོན་པ་ཁ་ཐོན་དུ་#ཤེས་པས་བཀླགས་#ཀྱང་ཉེས་མེད། གསོལ་བ་དང་ཞིབ་#ཏུ་བྱེད་པའི་ནན་ཏན་ནོ། །ཆད་པ་དང་སྤངས་པ་དང་ལྷག་#མ་བྱས་པ་ལ་སོགས་པ་ལྟག་ཏུ་དགེ་འདུན་གྱི་ཁ་བསྐང་དུ་མི་ཆུད་པའི་རྣམས་ཀྱི་དགེ་འདུན་གྱི་དབྱེན་བྱེད་པའི་དགེ་འདུན་
[297a.2]མ་ལངས་པའི་ཁར་བསྐང་#ཀྱང་དབྱེན་བྱས་པར་མི་འགྱུར་རོ། །ཡན་ལག་མ་ཡིན་པ་ནི་མཚན་མ་ཐ་དད་ནའོ། །དགེ་སློང་གི་དགེ་འདུན་གྱིས་ལས་བྱ་བའི་དགེ་འདུན་གྱི་གྲངས་མ་ཚང་པ་དགེ་སློང་མས་ཁ་བསྐང་དུ་མི་རུང་ངོ་། །དགེ་སློང་མའང་དེ་བཞིན་དུ་#དགེ་སློང་གི་དགེ་འདུན་གྱི་དབྱེན་བྱེད་
[297a.3]པ་ལ་གྲངས་མ་ཚང་བའོ། །སྣོད་དགེ་སློང་མས་བྱས་ན་གྲོགས་སུ་མི་ཆུད་དོ། །ཏྲོག་ཏྲོག་#པོས་ན་གང་ཡང་མ་ཡིན། ཀུ་རེ་དང་རྩེད་མོས་དགེ་འདུན་གྱི་དབྱེན་བྱས་ན་དབྱེན་དུ་མི་ཆུད་པ་ནི་བདག་གིས་དབྱེན་བྱས་ཀྱང་མི་བྱེད་པར་ཤེས་བཞིན་དུ་བྱས་པ་ལས་སྦོམ་པོ་སྟེ་འོག་ནས་ཀྱང་འཆད། 
[297a.4]མི་སྐྱེ་བའི་བསམ་པས་འབྱེད་པ་དང་སྤངས་ན་སྦོམ་པོའོ། །ལྟག་མ་ལྟར་རྩེད་མོ་དང་ཀུ་རེས་དབྱེན་བྱས་ན་དབྱེན་གྱི་སྦོམ་པོའོ། །དགེ་འདུན་འདུས་ཏེ་གང་ཟག་གཅིག་ཆོས་བཞིན་དུ་ཉེས་པ་བྱུང་སྟེ། །སྤངས་པའི་རིགས་པའི་ལས་གང་ཟག་གིས་བསྐྲད་ན་སྦོམ་པོར་འགྱུར་རོ། །ཉེས་བྱས་པ་ནི་
[297a.5]དགེ་འདུན་དུ་མ་གྱུར་ནའོ། །དགེ་འདུན་གྱི་དབྱེན་བྱེད་པ་དགེ་སློང་བརྒྱད་ལས་བཞིར་ཕྱེ་བ་ནི་དབྱེན་དུ་འགྱུར་རོ། །དགེ་སློང་བདུན་བདག་དང་བརྒྱད་འདུག་པ་ལ་ཕྱེ་བ་ནི་གཉིས་ཀར་དགེ་འདུན་དུ་མ་ཚང་བས་ཕྱེ་ཡང་ཉེས་བྱས་སུ་འགྱུར་རོ། །སོ་སོར་གནས་པ་ལས་གཞན་དག་གྲངས་སུ་བསྐང་
[297a.6]པར་མི་རིགས་པས་གྲངས་བསྐང་ན་གསོལ་བའི་བརྗོད་པ་མ་ཡིན་ནོ། །དགེ་སློང་དེ་བ་དཏྟའི་#སྡེ་ལྟ་བུ་ལོག་པ་ལ་ཕྱོགས་པས་ལས་བརྒྱ་རྩ་གཅིག་ལྟ་བུ་བསྙེན་པར་རྫོགས་པ་དང་ལྷག་མ་དབྱུང་བ་#ལ་སོགས་པ་དགེ་འདུན་གྱི་གྲངས་སུ་མ་ཚང་པ་ལས་ཕམ་པར་འགྱུར་བའམ#། མཚམས་མེད་བྱས་
[297a.7]པའམ་སོ་སོར་གནས་པའམ་ཆད་པས་བཅད་པ་ལྟ་བུ་ཉམས་པས་ཁ་མ་#བསྐངས་ཀྱང་ལས་སུ་མི་རུང་ངོ་། །རིག་#པ་ཡང་བདག་གི་དགེ་འདུན་གྱིས་མྱོང་བ་མ་གྲུབ་པར་ན་ཡང་ངོ་། །དགེ་འདུན་གྱི་ལྷག་མ་དབྱུང་བ་ལྟ་བུ་དགེ་སློང་ཉི་ཤུས་དབྱུང་བའི་རིགས་པ་ལས་ཉི་ཤུས་ཚང་ཡང་ལས་བྱེད་པའི་ཚེ་
[297b]
[297b.1]གྲལ་ན་#ཡུར་ཏེ་གསོལ་བ་དང་ཞུ་བའི་ལས་#མ་ཐོས་ན་དགེ་འདུན་གྱི་གྲངས་མ་ཚང་བ་དང་འདྲ་སྟེ་ལས་སུ་མི་རུང་ངོ་། །གྲུབ་པ་ནི་གསོལ་བ་ཐོས་ནའོ། །ལྷག་མ་དབྱུང་བ་ལ་གཉིད་#ལོག་པས་གསོལ་བ་ནི་ཐོས་ཞུ་བ་བྱ་བའི་ཚེ་མ་ཐོས་ཀྱང་གྲངས་སུ་ཆུད་དེ་ལས་སུ་རུང་ངོ་། །སྐལ་བ་ཡོད་པ་
[297b.2]གཟུགས་བརྙན་#གྱི་ཕོ་ཉས་རབ་ཏུ་ཕྱུང་བ་ཡང་ཆོ་ག་མ་ཡིན་པ་མ་ཡིན་ནོ། །བུད་མེད་ནི་མ་ན་ཞེས་བྱ་བ་སྔ་མའི་བསོད་ནམས་ཀྱིས་དགྲ་བཅོམ་པར་འགྱུར་བ་ཞིག་ཁྱིམ་པའི་གནས་ན་འདུག་སྟེ། མཁན་པོ་ལས་ལུང་མནོས་ཏེ་ཕོ་ཉས་ཁྲིམས་ཕོག་ཀྱང་རབ་ཏུ་བྱུང་བར་གྱུར་ཏོ། །དེ་བཞིན་དུ་ཡོན་ཏན་ཡོད་
[297b.3]ན་དེང་སང་ཡང་ཕོ་ཉས་དབོག་ཏུ་རུང་ངོ་། །ཕྱིས་བསྙེན་པར་རྫོགས་པའི་བར་དུ་ཡང་ངོ་། །ལྟག་#མ་ལྟ་བུར་རྒྱུན་དུ་འཇུག་པའམ་#དགྲ་བཅོམ་པར་འཕྲལ་དུ་འགྱུར་བ་དེ་ལྟ་བུ་ཡོན་ཏན་དང་ལྡན་པ་ཕོ་ཉས་བསྙེན་པར་རྫོགས་པའི་ཁྲིམས་ཕོག་ཀྱང་འཆགས་སོ། །ཁས་མ་བླངས་ན་བྱིན་པ་མ་ཡིན་
[297b.4]ནོ། །རབ་ཏུ་བྱུང་བའི་ཚེ་བདག་#རབ་ཏུ་འབྱུང་བར་ཅི་གནང་ཞེས་གསོལ་ནས་རབ་ཏུ་འབྱུང་བར་བརྩམས་པ་ལས་ང་#རབ་ཏུ་འབྱུང་དུས་འདོད་དེ་#ཞེས་ཟེར་ན་ཁྲིམས་མི་འཆགས་ཀྱིས་སྐྲོད་དེ་ཐོང་ཤིག །འདིས་གསོལ་བ་དང་ཞིག་གོ། །ལྟག་མ་ལྟར་ཁྲིམས་ནོད་དུ་མ་བཏུབ་སྟེ་སོང་པ་ཕྱིས་སླར་རབ་
[297b.5]ཏུ་མི་འབྱུང་དུ་མི་རུང་ཞེས་གསོལ་དུ་འོངས་ན་སྔ་མའི་ལས་ནི་ཞིག་གི་ད་གདོད་ལས་བྱས་#ཏེ་དབོག་ཏུ་རུང་ངོ་། །བསྐོ་བས་བསྒོ་བ་ཐོག་མར་ནི་ཆོ་གའོ། །དགེ་འདུན་གྱི་དབྱེན་དང་རྗེས་སུ་ཕྱོགས་པ་དང་རིགས་སུན་པ་དང་ངག་དཀའ་བ་ལྟ་བུ་ཁྱོད་ཀྱིས་མཚན་མ་དེ་ཐོང་ཤིག་ཅེས་སྔར་མ་བསྒོ་བར་ལྷག་
[297b.6]མ་#བྱས་པ་ཉེས་ཀྱིས་བསྐྲད་དོ་ཞེས་གསོལ་བ་དང་ཞུ་བའི་ལས་བྱས་པ་ནི་ལས་སུ་མི་ཆུད་དོ། །སྤངས་པའམ་འདི་བཞིན་དུའོ། །ཡང་དག་པར་གཤེགས་པས་གསུངས་པ་བར་དུ་མི་གཅོད་དོ་ཞེས་ཟེར་བ་ལ་སོགས་པ་དང་ལྷག་#མ་ལྟར་མ་ཟེར་ཞེས་ལན་གསུམ་དུ་མ་བསྒོ་བར་བསྐྲད་པའི་ལས་
[297b.7]སུ་མི་ཆུད་དོ། །དགོངས་གཅིག་པ་ལ་སོགས་པའི་ཚིག་གཞན་གྱིས་ན་དགོངས་པ་ལས་གཙོ་བོར་རོ། །གོས་དང་གསེར་དངུལ་དང་ཚུལ་ནས་འབྱུང་འཇུག་དང་གསོ་སྦྱིན་ལ་སོགས་པ་#ཆུང་ངུ་ན་མཁན་པོ་ལ་ཞུ་བ་ཡན་ཆད་ཀྱང་ངོ་། །དགོངས་ཤིག་བཙུན་པ་འམ་ཚེ་དང་ལྡན་པ་ཞེས་སྨྲ་བའི་ཚེ། 
[298a]
[298a.1]དགེ་སློང་དེ་སེམས་ལོགས་ཤིག་ཏུ་བསམས་#ན་སྔགས་གདབ་པ་ལ་སོགས་པ་ཅི་བྱས་ཀྱང་ལས་སུ་མི་རུང་ངོ་། །དོན་གྱི་ལེའུ་རིགས་པ་#ལ་བཟློག་ཀྱང་མི་སྐྱེ་བ་མ་ཡིན་ནོ། །དགེ་སློང་དུ་བསྙེན་པར་མ་#རྫོགས་པའི་ཚེ། དགེ་འདུན་ལ་དགོངས་ཤིག་བཙུན་པའི་#དགེ་
[298a.2]འདུན་མཁན་པོ་འདི་ལས་#དགེ་སྦྱོང་#མིང་འདི་བསྙེན་པར་རྫོགས་པར་གསོལ་ལོ་ཞེས་བྱ་བའི་རིགས་པ་ལས་ལྟག་མའི་ཚིག་མགོ་མཇུག་བཟློག་སྟེ་སྔ་ཕྱིར་སྨྲས་ཀྱང་ལས་སུ་ནི་རུང་ངོ་། །འཁྲུལ་#པར་མི་བྱ། ལྟག་མ་ལྟར་ཚིག་མགོ་མཇུག་བསྣོར་ན་ཉེས་བྱས་སུ་འགྱུར་རོ། །མཚན་གཞན་ལ་
[298a.3]གནས་ཏེ་ཡང་ན་ཡིན་ནོ། །དགེ་སློང་མ་བསྙེན་པར་རྫོགས་པའི་ཚེ་ལས་པའི་དགེ་སློང་དགོངས་ཤིག་བཙུན་པའི་#དགེ་འདུན་མཁན་པོ་#འདི་ལ་དགེ་སློང་#མ་འདི་བསྙེན་པར་རྫོགས་སོ་ཞེས་བྱ་བའི་རིགས་པ་ལས་མཁན་པོ་འདི་ལ་རབ་ཏུ་རྫོགས་ཞེས་བྱས་ཏེ་མིང་ནོར་ཀྱང་ལས་སུ་རུང་ངོ་། །དགེ་སློང་
[298a.4]དང་དགེ་སློང་མ་ལས་ལས་#གཞན་དུ་བྱས་ཀྱང་མ་ཡིན། དགེ་སློང་བསྙེན་པར་རྫོགས་པའི་ཚེ། དགེ་སློང་གི་མིང་ལས་དྲངས་ཏེ་གདག་#པའི་རིགས་པ་ལས་དགེ་སློབ་མའི་མིང་ལས་དྲངས་ཏེ་བཏགས་ཀྱང་ལས་སུ་རུང་ངོ་། །དགེ་སློང་མ་ལའང་དགེ་སློང་གི་མིང་ལས་དྲངས་ཏེ་བཏགས་ཀྱང་རུང་
[298a.5]ངོ་། །ལས་ཀྱི་དངོས་པོ་སྟེ་དྲིས་པ་ལ་སོགས་པར་ཆུད་དོ#། །ལས་ཀྱི་དངོས་པོ་རྫོགས་སོ།། །།འདི་མན་ཆད་ཆད་པས་བཅད་པའི་ལས་ཀྱི་དངོས་པོ་ལ་འཆད་དེ། མ་ཞི་བའི་མཚན་མ་ཤེས་ནས་བསྐུལ་བས་དམ་བཅར་བཅུག་ནས་མངོན་སུམ་དུ་སྨད་ལས་བྱ་བ་སྦྱིན། དགེ་སློང་ཞིག་
[298a.6]རྟག་པར་ལྷག་མ་མན་ཆད་ཉེས་བྱས་ཡན་ཆད་གཅིག་རྟག་ཏུ་བྱེད་ཅིང་མི་མཐོལ་བར་འདུག་པ་དང་རྟག་པར་ཐབ་མོ་རྒོལ་བ་གཏོང་དུ་མ་བཏུབ་ན་མི་དེ་དགེ་འདུན་གྱི་མདུན་དུ་བཀུག་ལ་དགེ་སློང་གཅིག་རྒོལ་དུ་བཅུག་སྟེ་ཁྱེད་འདི་ཉེས་སོ་ཞེས་བརྒལ་ནས་ཉེས་པའི་དམིགས་ཅི་ལ་བཏུབ་པ་#བཞིན་དུ་ཆད་པས་བཅད་
[298a.7]དོ། །ཤེས་པ་ཙམ་གྱིས་འདུ་བ་མ་ཡིན་#པར་རོ། །ལྟག་མ་ལྟར་བདག་གིས་ཉེས་པ་བྱས་ཏེ་དགེ་འདུན་གྱིས་ཚུར་ཤོག་ཤིག་པར་བསྒོ་ནས་ཉེས་པས་གནོད་དེ་#འོང་དུ་མ་བཏུབ་ན་ཅི་ལྟར་ཉེས་པ་ཞིག་བཞིན་དུ་མངོན་སུམ་དུ་མ་འོངས་ཀྱང་ཆད་པས་བཅད་དོ། །ཡན་ལག་མ་ཡིན་པ་ནི་གནོད་པ་ནི་མེད་
[298b]
[298b.1]པར་དམ་བཅས་པའོ། །དགེ་སློང་གཅིག་གི་ལ་ཉེས་པ་ཡོད་པར་དགེ་འདུན་གྱིས་ཤེས་ཏེ་ཁྱེད་འདི་ཉེས་སོ་ཞེས་བསྒོ་བ་ཅིའང་མི་སྨྲ་བར་ཁ་བཙུམས་ཏེ་འདུག་པ་མི་བརྩན་#གྱིས་ཅི་ཉེས་པ་དགེ་འདུན་མཁྱེན་པ་བཞིན་དུ་ཆད་པས་བཅད་དོ#། །སྐབས་མ་བྱས་པ་ཡང་སྟེ། མི་རིགས་པས་ལྟག་མ་ལྟར་དགེ་
[298b.2]སློང་གིས་ལྷག་མ་མན་ཆད་ཉེས་བྱས་ཡན་ཆད་ཅིག་བྱས་ཏེ་དགེ་འདུན་གྱི་ནང་དུ་བཀུག་ནས་དགེ་སློང་གཅིག་རྒོལ་#དུ་བཅུག་སྟེ་ཁྱེད་ལ་སྐབས་དབྱེ་བ་ཞིག་བྱས་ན་དབྱེར་མ་བཏུབ་ན་ཆད་པ་དགེ་འདུན་མཁྱེན་པ་བཞིན་གཅོད་དོ། །བསྐུལ་བ་བདག་མ་ལངས་པ་ན་བསྒོ་ཞིང་བསླང་། ལྟག་མ་ལྟར་
[298b.3]དགེ་འདུན་གྱིས་ནང་དུ་དགེ་སློང་ཉེས་པ་ལ་རྒོལ་ཏེ་#བཅུག་པའི་དགེ་སློང་ནི་འཁོན་#མེད་པ་དང་#ཞེ་སྡང་དང་གཏི་མུག་མེད་པ་དང་ཁོ་#ཉིད་དད་ན་གདོད་བསྐོས་ཏེ་རྒོལ་དུ་གཞུག །འདི་མན་ཆད་ཆད་#པ་རྣམས་བདུན་གྱིས་བཅད་པ་ལས་སླར་ཆགས་པའི་ཆོ་ག་ལ་འཆད་རྙོག་པ་དང་དགེ་འདུན་ལ་ཚིག་
[298b.4]ངན་པ་ཟེར་ཞིང་རྙོག་པ་བཏང་བ་དང་། གཤེ་བ་དང་། ཁྲོས་ནས་ཚིག་ངན་པ་ཟེར་བ་བཏང་བ་དང་། དམ་བཅས་#དག་དང་། ང་ལ་སུས་བསྐྲད་པ་གཅིག་ཅིང་#བརྡེག་གོ་ཞེས་སེམས་པ་བཏུང་བ་དང་། རྙོག་པ་དང་ཞེས་པ་ནས་དམ་བཅའ་བ་དག་དང་ཞེས་པའི་བར་དུ་སྤྱིར་སྤངས་པ་རྣམས་
[298b.5]བདུན་གང་ཡང་རུང་སྟེ། མཚན་མ་འདི་རྣམས་ལྟ་བུ་ཡང་མི་བྱ་བར་སེམས་ཀྱིས་བཏབ་ནས་སླར་འཆག་ཏུ་སོང་ན་འཆག་ཏུ་གཞུག་#གོ། །དགེ་འདུན་གྱི་དད་དགེ་འདུན་གྱི་རྙེད་པ་དང་། དགེ་འདུན་གྱི་སྤྱིར་ཡོན་བདག་གིས་ཡོན་ཕུལ་བ་དང་གཙུག་ལག་ཁང་ཉིད་ཀྱི་#རྐྱེན་ལས་ལོ་དུས་རྟག་#པར་ནོར་རྫས་
[298b.6]འབུལ་བ་ལ་དགེ་འདུན་གྱིས་མི་ཐོས་ཤིང་ཡོད་མེད་པར་#གྱུར་ཅིག་པར་སེམས་པ་དང་། གནས་མེད་པར་སེམས་པ་དགེ་སློང་གི་གནས་དང་གཙུག་ལག་ཁང་ཡང་ཞིག་སྟེ་མེད་པར་དགའ་བ་དང་དགེ་འདུན་གྱི་དང་ཞེས་པ་ནས་སེམས་པའི་བར་དུ་སྤྱིར་རྣམ་པ་བདུན་གང་གིས་སྤངས་ཀྱང་རུང་འདི་ལྟར་
[298b.7]སེམས་པའི་སེམས་བཏང་ནས་འཆགས་སུ་འོང་ན་བཟོད་པར་བྱའོ། །སེམས་དེ་ལྟ་བུར་མ་བཏང་ན་མཐོལ་ཞིང་འཆགས་སུ་འོངས་ཀྱང་མི་གནང་ངོ་། །རྒྱལ་པོའི་གྲོང་དང་། རྒྱལ་པོའི་ཕྱག་རྒྱ་ཁྱེར་ཏེ་ནན་ཐུར་གྱིས་སླར་ཤོག་ཤིག་ཅེས་ཟེར་བ་དང་། ཡུལ་དཔོན་དང་། ཞང་བློན་དབང་
[299a]
[299a.1]ཆེན་པོ་ལ་མཐུ་བཙལ་བ། གཉེན་དང་། གཉེན་རིགས་པ་བཟློག་#སྟེ་མཐུར་བྱས་པ་དང་། གང་ཟག་ལ་བརྟེན་པ་#གནས་བརྟན་ནམ་དགེ་སློང་མཐུ་ཆེ་བ་ལ་མཐུ་བཙལ་བ་དང་རྒྱལ་པོའི་ཕྱག་རྒྱ་ཞེས་ཟེར་བ་ནས་བརྟེན་པ་ཞེས་བྱ་བའི་བར་དུ་སྤྱིར་མིང་གིས་སྨོས་པ་འདི་རྣམས་ཀྱི་#མཐུས་
[299a.2]གཙུག་ལག་ཁང་དུ་མི་གཞག་ཏུ་མི་རུང་ཞེས་ཟེར་ཞིང་མཐུ་དང་བཅས་ཏེ་འོངས་ཀྱང་ཆོས་བཞིན་དུ་མཚན་མ་མ་བཏང་ན་གཙུག་ལག་ཁང་དུ་མི་#གཞག །དགེ་འདུན་ལ་མི་བརྟེན་#པ་བཏང་བ་དང་། ལྟག་མ་ལྟར་སྤངས་ཏེ་བཏང་བ་ལྐོག་ན་ནི་དགེ་འདུན་འདིར་མ་ཟད་ཀྱིས་ཕྱོགས་བཅུའི་དགེ་འདུན་གར་
[299a.3]དགའ་བར་འགྲོའོ་ཞེས་ཟེར་ཞིང་དགེ་འདུན་གྱི་ནང་དུ་ནི་#བདག་བཟོད་པ་གསོལ་ན་ཐུགས་རྗེ་ཅིར་གཟིགས་ཤེ་#ན་མི་གནང་ངོ་། །ཡན་ལག་གཅིག་མི་བྱེད་པ་ན་ཁྱིམ་པ་དང་། ལྟག་མ་ལྟར་དགེ་འདུན་གྱིས་སྤངས་པའི་དགེ་སློང་ལྐོག་ན་ཁྱིམ་པའི་ཚུལ་དུ་གོས་དཀར་པོ་གྱོན་ཞིང་ཆོས་གོས་འདོར་ལ་
[299a.4]དགེ་འདུན་གྱི་#ནང་དུ་སྔ་མའི་ནོངས་པ་བཟོད་པར་གསོལ་ཏེ་བདག་དབྱུང་དུ་ཅི་གནང་ཞེས་ཟེར་ཀྱང་བཟོད་པར་མི་བྱ་སྟེ་ཡན་ལག་གཅིག །མུར་འདུག་གི་རྒྱལ་མཚན་འཆད་པ་དང་། ལྟག་མ་ལྟར་དགེ་འདུན་གྱིས་སྤངས་པའི་དགེ་སློང་ལྐོག་ན་མུར་འདུག་གི་ཚུལ་དུ་ལུས་ལ་ཐལ་བས་བྱུགས་#པ་དང་རལ་
[299a.5]པ་ཐོགས་པ་ལ་སོགས་པ་བྱེད་ཅིང་དགེ་འདུན་གྱི་དྲུང་དུ་བདག་སྔ་མའི་ཉེས་པ་བཟོད་པར་གསོལ་ན་ཐུགས་རྗེས་ཅིར་གཟིགས་ཞེས་ཟེར་ཀྱང་མི་གནང་ངོ་། །ཡན་ལག་གཅིག །མུར་འདུག་དང་བསྟེན་པ་དང་། ལྟག་མ་ལྟར་དགེ་འདུན་གྱིས་སྤངས་པའི་དགེ་སློང་ལྐོག་ན་མུར་#འདུག་དང་ལྷན་ཅིག་
[299a.6]ཏུ་འཁོད་ཅིང་མུར་འདུག་#གི་ཆོས་ལ་བལྟས་#པ་ལས་དགེ་འདུན་གྱི་དྲུང་དུ་བདག་གི་སྔ་མའི་ནོངས་པ་བཟོད་པར་གསོལ་ཞེས་ཟེར་ཀྱང་མི་གནང་། ཆོས་མ་ཡིན་པ་སྤྱོད་པ་དང་། གོང་མ་ལྟར་སངས་རྒྱས་ཀྱི་ཆོས་བོར་ལ་མུར་འདུག་གི་ཆོས་སྤྱོད་པས་ན་ཆོས་མ་ཡིན་པ་སྤྱོད་ཅེས་བྱ་སྟེ། མུར་འདུག་དང་
[299a.7]བསྟེན་པ་#འདི་གཉིས་ལ་ཡན་ལག་གཅིག །དགེ་སློང་གི་བསླབ་#པ་ལ་མི་སློབ་པ་དང་། ལྟག་མ་ལྟར་དགེ་འདུན་གྱིས་སྤངས་པའི་དགེ་སློང་སྤང་བའི་#གནས་ན་དུས་གསུམ་#དགེ་བ་མི་#སྤྱོད་པ་དང་། ཆུ་བརྟག་#པ་ལ་སོགས་ཚུལ་ཁྲིམས་ཕྲ་མོ་ལ་ནན་ཏན་མི་བསྲུང་#ཞིང་དགེ་འདུན་གྱི་དྲུང་དུ་བདག་གི་ནོངས་པ་
[299b]
[299b.1]བཟོད་པར་གསོལ་ཅིང་གནང་ཞེས་གསོལ་ཀྱང་མི་གནང་སྟེ་ཡན་ལག་གཅིག །རྙིང་ཞིང་ལྟག་མ་ལྟར་དགེ་འདུན་གྱིས་སྤངས་པའི་དགེ་སློང་སྤངས་པའི་འོག་ཏུ་སྔ་མའི་ཉེས་པ་གནོང་བསྐུར་ནས་ལུས་ལ་བ་སྤུ་འགྲེང་ཞིང་རྡུལ་བྱུང་བ་ཙམ་གྱི་ཚོང་དུ་དགེ་འདུན་ལ་གསོལ་བ་དང་སྐྱོ་བ་དང་། ལྟག་མ་ལྟ་
[299b.2]བུ་དགེ་སློང་སྤངས་པའི་འོག་ཏུ་རབ་ཏུ་#འགྱོད་ཅིང་མི་དགའ་ནས་གྲོགས་པོ་མཛའ་བ་ལ་ཕེ་འུར་#ཡང་བཅོལ། དགེ་འདུན་ཐམས་ཅད་ཀྱི་ཞབས་ལས་བཟུང་སྟེ་གུས་རབ་ཏུ་གསོལ་བ་དང་། དགེ་འདུན་ལ་ངན་པར་བསྟེན་པ་དང་། ལྟག་མ་ལྟར་སྤངས་པའི་དགེ་སློང་དགེ་འདུན་གྱིས་སྤངས་པའི་
[299b.3]འོག་ཏུ་རབ་ཏུ་མི་དགའ་ཞིང་འགྱོད་དེ་དགེ་འདུན་ཐམས་ཅད་ཀྱི་དྲུང་དུ་འགྲེ་ལྡོག་ཅིང་སེམས་ཐག་པ་ནས་གསོལ་བ་དང་། འབྱུང་བར་འཇུག་པ་དང་། ལྟག་མ་ལྟར་སྤངས་པའི་#དགེ་སློང་རྗེ་མོའམ་#དབང་ཆེན་པོས་མགོ་ལ་སླ་#ཙ་གཞག་པ་ཙམ་དུ་མི་དགའ་ཞིང་འདོར་འདོད་པ་བཞིན་དུ་མཚན་
[299b.4]མ་གང་བྱས་པའང་དེ་བཞིན་དུ་འདོར་འདོད་ཅིང་གསོལ་བ་#དང་། མཉམ་པར་སྟོན་པ་དང་#། ལྟག་མ་ལྟར་དགེ་འདུན་གྱིས་སྤངས་པའི་དགེ་སློང་སྔ་མའི་ཉེས་པ་བཏང་ལ་ཕྱིན་ཆད་ཡོན་ཏན་དང་ལྡན་པའི་ཅི་ལྟར་བྱེད་པ་བཞིན་དུ་བགྱིད་དོ་ཞེས་ཡི་དམ་བཅས་ཤིང་ཁར་ཡང་བརྗོད་ཅིང་གསོལ་བ་དང་། 
[299b.5]མཚན་མ་བཏང་སྟེ་གསོལ་བ་ནས་བཟོད་པར་བྱའོ། །སྤང་བ་#རྣམ་བདུན་སཱུ་ཏྲ་རྙོག་མ་#ཞེས་པ་མན་ཆད་སློབ་ཅེས་བྱ་བ་ཡན་ཆད་མཚན་མ་རྣམ་པ་བརྒྱད་བཏང་ལ་བཟོད་པ་ཞེས་བྱའོ་ཞེས་བྱ་བ་ཡན་ཆད་རྙིང་ཞིང་སྐྱོ་བ་མན་ཆད་རྣམས་ལྟར་བཟོད་པ་གསོལ་ན་སྤངས་པ་ལས་སླར་བཟོད་#པར་གསོལ་བ་གནང་བར་བྱའོ། །
[299b.6]སྤང་བ་#རྣམ་བདུན་ནི་འོག་ནས་འཆད། ལས་སྦྱིན་པ་དང་། དབྱུང་བ་དང་། བསྙེན་པར་རྫོགས་པར་བྱ་བ་དང་། གཏང་#བ་དང་གནང་བ་ཡང་ངོ་། །མིང་གིས་སྨོས་པ་འདི་རྣམས་བདག་འདི་ལྟར་བགྱིད་ན་དགེ་འདུན་གྱིས་#གནང་བར་ཐུགས་རྗེ་ཅིར་གཟིགས་ཞེས་གསོལ་དུ་འོང་བ་ནི་#གདོད་
[299b.7]གནང་བར་བྱའི་དགེ་འདུན་གྱིས་འདི་ལྟར་#བྱར་མི་རུང་ཞེས་བྱ་སྟེ་བྱེད་དུ་མི་གཞུག་#གོ། །ཐབ་མོ་བྱེད་པ་ལས་ཀྱིས་སྤྱོད། །དགེ་སློང་གཅིག་གམ་གཉིས་ཀྱང་རུང་སྟེ། དགེ་སློང་རྣམས་ལ་རྟག་པར་ཐབ་མོ་རྒོལ་བ་དེ་ཐོང་ཤིག་ཅེས་ལན་གཉིས་ལན་གསུམ་དུ་ཐབ་མོ་ཐོང་ཤིག་ཅེས་བསྒོ་སྟེ་མ་
[300a]
[300a.1]བཏུབ་ན་དགེ་འདུན་རྣམས་ཀྱིས་ཚིག་གིས་སྤྱོད་#སྟེ། གསོལ་བ་དང་ཞུ་བ་དང་#བཞིའི་ལས་ཀྱིས་བསྐྲད་དོ། །སྤངས་པ་གཅིག་དགེ་འདུན་གྱིས་ལྟག་#མའི་ལྟུང་བའི་ཕྱིར་ཕྱིར་#ལ་མ་མཐོལ་ན་སྨད། དགེ་འདུན་གྱིས་#ལྷག་མ་སྔ་མ་འབྱུང་ལ་མཐོལ་ཏེ་ཡང་བྱེད་ཅིང་མཐོལ་བ་ལྟ་བུ་ནི་མི་#
[300a.2]སྨད་ཀྱི་ལྷག་མ་#མང་དུ་བྱས་ཀྱང་མི་མཐོལ་བར་འདུག་ལ་མཐོལ་ཅིག་ཅེས་བསྒོ་ནའང་མི་མཐོལ་བ་ནི་སཱུ་#ཏྲ་ལྟག་མ་ལྟར་སྤྱོད་དེ་#དབེན་པར་གསོལ་བ་དང་ཞུ་བ་བཞིའི་ལས་ཀྱིས་བསྐྲད་དོ། །སྤང་བ་གཅིག་རིགས་སུན་པ་བསྐྲད་ཀ་ཤྭ་ཀ་དང་སུ་ག་ར་ས་ལྟ་བུ་དགེ་འདུན་གྱི་རིགས་སུན་པར་བྱེད་པའང་གསོལ་བ་དང་
[300a.3]ཞུ་བ་བཞིའི་ལས་ཀྱིས་བསྐྲད་དོ། །དེའི་ཕྱིར་དུ་བ་དང་སྐབས་མི་སྟེར་ཅིང་མི་བྱེད་ན་ཡང་ངོ་#། །ལྟག་མ་ལྟར་རིགས་སུན་པར་བྱས་ཏེ་ཁྱེད་ཉེས་སོ་ཞེས་རྒོལ་#བའི་ཚེ་སྐབས་དབྱེར་ཀྱང་མི་བཏུབ། དགེ་འདུན་ནང་འདུར་ཀྱང་མ་བཏུབ་ན་གསོལ་བ་དང་ཞུ་བ་བཞིའི་ལས་ཀྱིས་#འདུག་པའི་གནས་ནས་བསྐྲད་དེ་
[300a.4]བཏང་ངོ་། །དེ་མ་མཐོང་ངོ་ཞེས་བསྙོན་ཀྱང་ངོ་། །ལྟག་མ་ལྟར་རིགས་སུན་པར་བྱས་པ་དགེ་སློང་དང་ཁྱིམ་པས་ཀྱང་ཤེས་བཞིན་དུ་རིགས་སུན་པ་མཐོལ་ཅིག་ཅེས་བསྒོ་ན་ངན་#རིགས་སུན་པ་མ་བྱས་ཞེས་བསྙོན་ཅིང་འཆགས་སུ་མི་བཏུབ་ན་བསྐྲད་#དེ་བཏང་ངོ་། །རིགས་སུན་པ་མཐོལ་ཅིག་སྤང་#
[300a.5]ཞེས་བྱ་བ་མན་ཆད་འདི་ཡན་ཆད་གསུམ་སྤང་བ་གཅིག་ཁྱིམ་པ་ལ་ཟུག་ཟེར་ན་#བརྟུལ་ནའོ། །ཁྱིམ་པ་ལ་ཐབ་མོ་རྒོལ་བ་དང་ཚིག་ངན་པ་སྤྱོད། དེ་ལྟ་བུ་མ་སྨྲ་ཤིག་ཅེས་བསྒོ་སྟེ་མ་ཉན་ན་ཟས་ཙམ་བྱིན་ལ་གཙུག་ལག་ཁང་གི་འཁོར་དུ་མཚན་མ་མ་བཏང་གི་བར་དུ་གཞག་གོ། །དེ་བཟོད་པར་བྱ་བ་
[300a.6]འདིའི་ལས་ཀྱི་གནས་སུ་བཟོད་པར་བྱའོ། །ལྟག་མ་ལྟར་གཙུག་ལག་ཁང་གི་འཁོར་དུ་སྤངས་ཏེ་གཞག་པ་དང་སླན་ཆད་མི་བགྱིད་དོ་ཞེས་གསོལ་ན་ལྟག་#མ་སཱུ་ཏྲ་རིང་པོའི་རྩིས་མགོ་བཞིན་དུ་མཚན་མ་བཏང་#ལ་གསོལ་བ་བཏབ་པའི་སྟེང་དུ་ཁྱིམ་པ་སུ་ལ་ཁ་ངན་བྱས་པ་དེ་ལ་བཟོད་པར་གསོལ་
[300a.7]ནས་གདོད་གནང་#བར་བྱའོ། །ཁྱིམ་པ་ལ་བཟོད་པར་བྱ་ཞེས་ཟེར་བའི་སཱུ་ཏྲ་ལྟག་མ་དང་འདི་གཉིས་ལས་སྤང་བ་#གཅིག །ལྟུང་བ་ཤེས་པ་དང་། དགེ་འདུན་གྱིས་ཤེས་ཀྱང་མི་མཐོལ་བར་འདུག་པ་དང་། མ་#བཤགས་པ་དང་། ལྟག་མ་མན་ཆད་ཉེས་བྱས་འཆགས་སུ་མི་བཏུབ་པ་
[300b]
[300b.1]དང་སྡོམ་པའི་#བཤགས་པ་མ་ཡིན་པ་དང་། ལྷག་མ་མན་ཆད་སོ་སོར་མཐོལ་#བ་ཡན་ཆད་ཉེས་བྱས་ཤིག་ལུས་ངག་གིས་བྱས་པ་ནི་ལྷག་མ་དང་འདྲ་བར་བྱའི་འདི་ནི་ཉེས་བྱས་ཙམ་ཡན་ཆད་གཅིག་#སེམས་ཀྱིས་ལོག་པར་བསམས་པ་ནི་ལྟག་མ་ལྟར་ཆད་པ་མི་བཅད་དོ། །མ་མཐོང་ངོ་ཞེས་བསྙོན་པ་དང་
[300b.2]ལྟག་མ་ལྟར་ལྷག་མ་དང་ཉེས་བྱས་ཡན་ཆད་བྱས་པ་དགེ་འདུན་གྱིས་ཤེས་ཏེ་མཐོལ་ཅིག་ཅེས་བསྒོ་ན་ཉེས་བྱས་པར་ཡང་མ་མཐོང་ཡིད་ལའང་མི་དྲན་ཞེས་ཟེར་ཞིང་བསྙོན་ན་དེའང་སྤང་བར་བྱའོ། །ལྟུང་བ་ཤེས་པ་མན་ཆད་འདི་ཡན་ཆད་ལ་སྤང་བ་གཅིག །བཤགས་པ་ལ་ནན་ཏན་བྱ་བར་མི་འདོད་
[300b.3]པ་དང་། དགེ་འདུན་གྱི་ལྷག་#མ་མན་ཆད་ཉེས་བྱས་ཡན་ཆད་གཅིག་བྱས་པ་#བཞིན་དུ་མཐོལ་ཚངས་བྱེད་དུ་མི་བཏུབ་ཅིང་ཐན་#ཅིང་འདུག་པ་ཡང་སྤང་བར་བྱའོ། །འདི་ལ་སྤང་བ་གཅིག །སྡིག་པ་ལ་བལྟས་#པའམ་བཏང་བ་ཡང་སྤང་། ཡང་དག་པར་གཤེགས་#པ་ལ་སྐུར་པ་འདེབས་ཤིང་
[300b.4]ཉེས་པ་བྱས་ཀྱང་བར་ཆད་དུ་མི་འགྱུར་རོ་ཞེས་ཟེར་བ་དངོས་ནི་ལྟུང་བ་ཡིན་ན་ལྟུང་བས་མི་ཆོག་གི་མཚན་མ་བཏང་ན་དེ་ཡང་སྤང་བར་བྱའོ། །ལྟག་ཏུ་སཱུ་ཏྲ་ཐབ་མོ་བྱེད་པ་ལ་ལས་ཀྱིས་སྤྱོ་ཞེས་བྱ་བ་མན་ཆད་སཱུ་ཏྲ་འདི་ཡན་ཆད་སྤང་བ་བདུན་#ཡོད་དེ་འདི་རྣམས་ནི་སྤང་བ་#སྟེ་གཙུག་ལག་ཁང་གི་འཁོར་དུ་
[300b.5]གཞག་གོ། །འདི་ལའང་#སྤང་བ་གཅིག །འདི་ཉིད་#ལྟུང་བ་ཤོགས་ཤིག་པའོ། །ལྟག་མ་ལྟར་སྤང་བ་རྣམ་བདུན་གང་སྤང་#ཡང་རུང་སྟེ། ཐོག་#མ་སྤང་བའི་ཚེ་དགེ་འདུན་གྱིས་ཁྱོད་ནམ་དུལ་བར་གྱུར་ན་འདིར་མཐོལ་དུ་ཤོགས་ཤོག་#ཅེས་བསྒོ་སྟེ་བཏང་ངོ་། །དགེ་འདུན་འདི་དག་གིས་ཁྱོད་ཀྱི་སེལ་
[300b.6]ནུས་སོ་བརྗོད་དོ། །ལྟག་མ་ལྟར་སྤངས་ཏེ་བཏང་བ་སླར་མཐོལ་བའི་ཚེ་དང་པོ་དགེ་འདུན་གང་ཟག་གི་གནས་ན་#འདུག་པའི་ཚེ་ཉེས་པ་བྱས་པ་སླར་མཐོལ་བའང་དགེ་འདུན་དེ་ཉིད་ལ་མཐོལ་ཞིང་བཟོད་པར་གསོལ་ལྟུང་བ་མི་བཅང་ལྟུང་བ་སྡེ་ལྔ་ལས་གང་ཡང་རུང་སྟེ་བྱུང་ན་མི་བཅབ་པར་མཐོལ་ལོ། །
[300b.7]ཆུང་ངུ་ན་མིང་ནས་ཀྱང་བརྗོད་དོ། །ལྷག་མ་བཅུ་གསུམ་ལས་གང་བྱས་ཀྱང་རུང་སྟེ་མིང་ནས་མ་ཕྱུང་བས་ཡང་ང་ལྷག་མ་ཞིག་ཡོད་དེ་ཞེས་བརྗོད་ནའང་དཔང་བཙུགས་པའི་ཚུལ་དེ་བསྔོས་པར་ཆུད་དོ། །ཅི་ལྟར་ལྕི་#བ་བཞིན་དུ་ཉེས་བྱས་པ་དག་གོ། །ཉེས་བྱས་ཡན་ཆད་ལྟུང་བ་ཞིག་བྱུང་ན་#ཡང་འདི་
[301a]
[301a.1]ཉེས་སོ་ཞེས་མིང་ནས་མ་སྨོས་ཀྱང་ཉེས་བྱས་དང་ལྟུང་བ་སྤྱིའི་མིང་ནས་སྨོས་ཏེ་ཕ་ལོགས་ལ་#བརྗོད་ནའང་བསྔོས་པར་ཆུད་དོ། །རང་བཞིན་དུ་གནས་པ་ལའོ#། །ལྟག་མ་ལྟར་བསྔོ་བ་ནི་#དགེ་སློང་ཕས་ཕམ་པ་མ་བྱུང་བ་གཅིག་ལ་བསྔོའོ། །གཞན་དུ་ནི་མི་ལྟ་བ་ལའོ། །དགེ་
[301a.2]སློང་ལོག་པར་བལྟས་#པ་དང་ཡང་དག་པར་བལྟས་#པ་གཉིས་སོ་སོའི་སྡེ་ལ་དཔང་བཙུགས་ཤིང་བསྔོ། །བསྙེན་པར་རྫོགས་པ་དང་བཅས་པའོ། །ལྟག་མ་ལྟར་དཔང་གཟུགས་པ་ནི་ཁྱིམ་པ་དང་དགེ་སྦྱོང་ལ་མ་ཡིན་གྱི་དགེ་སློང་གཅིག་ལ་བསྔོ་ཞིང་དཔང་གཟུགས་སོ། །མཚན་མཚུངས་པ་ལའོ། །
[301a.3]དགེ་སློང་ཕོའང་ཕོ་ལ་བསྔོ། མོའང་མོ་ལ་བསྔོ། འདི་ཉིད་དུ་འདི་བཞིན་དུ་ཕྱི་མ་དང་བཅས་པ་ལའོ། །དགེ་སྦྱོང་ནི་དགེ་སློང་ལ་མཐོལ་ལོ། །དགེ་སློབ་མ་དང་དགེ་སྦྱོང་མ་ནི་དགེ་སློང་མ་ལ་མཐོལ་ལོ། །ལྟག་#མ་ལྟ་བུ་རང་བཞིན་ཐ་དད་མ་ཡིན་པ་དང་། བསྙེན་པར་རྫོགས་པ་དང་
[301a.4]མཚན་#མཚུངས་པ་ལ་མཐོལ་ལོ། །འདི་ཡི་ཆོས་པ་ལན་འདི་བྱས་པའོ། །དགེ་སློང་གྲོགས་མེད་ན་དགེ་སློང་མ་ལ་བསྔོ། དགེ་སློང་མ་ལ་གྲོགས་མེད་ན་ཕོ་ལ་བསྔོ། དགེ་སྦྱོང་དང་དགེ་སྦྱོང་མ་དང་འདི་རྣམས་ལ་བསྔོར་ནི་#རུང་སྟེ་ཉེས་བྱས་རེ་རེ་ཡོད་དོ། །མཚམས་གཞན་དུ་འདུག་པ་ལ་
[301a.5]ཡང་ངོ་། །དགེ་སློང་གྲོགས་ལ་བསྔོ་བ་གྲོགས་ནམ་མཁའ་ལ་འདུག་གམ་མཚམས་ཀྱི་ཕྱི་རོལ་ན་འདུག་པ་ལ་བདག་མཚམས་ཀྱི་ནང་ངམ་ས་ལ་འདུག་པས་བསྔོ་ན་#བསྔོས་པར་ནི་ཆུད་ཀྱི་ཉེས་བྱས་སོ། །བསྒོ་བ་ལས་སྐྱེས་པ་དགེ་འདུན་ཐམས་ཅད་ལའོ། །རིགས་སུན་པ་དང་དགེ་འདུན་དབྱེན་ལ་
[301a.6]སོགས་པ་བཞི་ལན་གཉིས་ལན་གསུམ་དུ་བསྒོ་སྟེ་མ་བཏུབ་ནས་ལྷག་མར་འགྱུར་བ་#ནི་ཉི་ཤུ་ལ་མཐོལ་བ་ཡིན། ལན་ཅིག་གམ་ལན་གཉིས་བསྒོ་ཏེ་ལྷག་#མར་གྱུར་པ་ནི་དགེ་འདུན་ལ་མཐོལ་ཏེ་#གྲངས་ནི་འོག་ནས་འཆད#། སྨྲེ་སྔགས་འདོན་པའི་ན་ཚོགས་པ་དེའི་གནས་སུའོ། །བཞི་སོ་སོར་
[301a.7]མཐོལ་བ་གང་བྱུང་ཡང་རུང་སྟེ། མཚམས་གཅིག་གི་དགེ་སློང་གུད་དུ་སོང་བ་ནི་མ་གཏོགས་#ཀྱི་མཚམས་གཅིག་གི་དགེ་འདུན་ཐམས་ཅད་ལ་མཐོལ། ཚེ་དང་ལྡན་པ་ཁོ་བོ་སྨད་པའི་དངོས་པོ་བྱུང་བར་མི་མཐུན་པ་སྟེ། སྨྲེ་སྔགས་འདོན་པ་མཁྱེན་པ་#བགྱིའོ་ཞེས་སོ། །ལྟག་མ་ལྟར་མཐོལ་
[301b]
[301b.1]བ་ནི་ཚིག་འདི་སྐད་ཅེས་བྱས་ཏེ་མཐོལ་#ལོ། །དགེ་འདུན་རེ་རེའི་མདུན་དུ་(ཅོག་,ཙོག་)ཙོག་པོར་འདུག་ལ་བདག་གི་ཉེས་པ་བྱས་པའི་དངོས་པོ་ཅི་ཡིན་པ་མིང་ནས་ཕྱུང་སྟེ་འདི་ཡིན་ནོ་ཞེས་མི་དགའ་ཞིང་འགྱོད་པའི་ཚུལ་ལྟ་བུས་མཐོལ་ལོ། །འདི་སྔགས་ལྟ་བུར་མ་ཡིན་ནོ། །སྔགས་ནི་#ལན་གསུམ་དུ་གདབ་པ་
[301b.2]ཡིན་ན། འདི་ཡང་སྔགས་གདབ་པ་ནི་མ་ཡིན་གྱི་ལྟག་མ་ལྟར་བརྗོད་པའི་ཚིག་དགེ་སློང་གཅིག་གི་དྲུང་དུ་ཐལ་མོ་སྦྱར་ཏེ་གུས་པར་ཙོག་ཙོག་པོར་འདུག་སྟེ་ལན་གསུམ་མཐོལ་བས་ཚངས་སོ། །ཡིད་ཀྱི་བ་ལང་#དེ་བསྡམ་པར་བྱའོ། །ཡིད་ཀྱིས་རྐུ་བ་དང་མི་ཚངས་པ་ལ་སོགས་པ་ཉེས་པ་ཞིག་བྱ་བར་
[301b.3]བསམས་པའི་འོག་ཏུ་ཡིད་ཀྱིས་འགྱོད་དེ་ཕྱིན་ཆད་མི་བྱ་བར་བསམས་ན་གཞན་ལ་མཐོལ་མི་དགོས་ཏེ་བྱང་བར་འགྱུར། གཞན་ནི་འདི་དང་བཅས་ཏེ་བཤགས། ལུས་ཀྱིས་ཉེས་བྱས་པ་ནི་ཡིད་ཀྱིས་མཐོལ་བས་མི་བྱང་གི་དགེ་སློང་ཕ་རོལ་པོའི་གཅིག་ལ་མཐོལ་དགོས་སོ། །གཅིག་ལའོ། །ལྟག་
[301b.4]མ་ལྟར་མཐོལ་བ་ནི་#དགེ་སློང་གཅིག་ལ་མཐོལ་བས་ཚངས་སོ། །གཞན་ལ་མི་ལྟ་བ་དེ་ལའོ། །དགེ་སློང་ཆོས་དང་ཆོས་མ་ཡིན་པ་ལ་བལྟས་པ་ནི་སོ་སོའི་སྡེ་ལ་མཐོལ་ལོ། །ཁ་ན་མ་ཐོ་བ་ཅན་མེད་པའོ། །མཐོལ་བའི་རྣམས་དགེ་སློང་གཙང་མ་ལ་མཐོལ་ལོ། །སྡེ་ཡང་ངོ་། །ལྷག་མ་
[301b.5]མན་ཆད་ཉེས་བྱས་ཡན་ཆད་ཉེས་པ་ཅི་བྱུང་བ་སྡེ་སྣོལ་དུ་མཐོལ་ལོ། །མེད་ན་ལྟུང་བས་སོ། །དགེ་འདུན་ཁྱེར་ཅིག་ཐམས་ཅད་ལ་ལྟུང་བ་ཡོད་པ་ལྟ་བུ་ལས་བསྐོས་པའི་ལྟུང་བ་ཡོད་པ་ལྟ་བུ་སྡེ་#གཅིག་ཀྱང་མཐོལ་དུ་རུང་ངོ་། །སྔོན་དུ་སྤངས་ཤིང་བྲལ་ན་སྤངས་པའི་འོ། །ཆོས་གོས་གསུམ་སྤངས་པའི་ལྟུང་བ་བྱུང་ན་གསུམ་ཀ་#
[301b.6]སྤངས་ཏེ་ཞག་གཅིག་ཆོས་གོས་ཡང་#མེད་པར་འདུག་ལ་ཕྱི་དེ་ཉིད་གདོད་མཐོལ་ཚངས་བྱས་ཏེ་#བསྔོའོ། །གོས་ལྷག་སྤངས་པར་#གྱུར་པ་ཞག་གཅིག་སྤངས་ཏེ་ཕྱི་དེ་ཉིད་མཐོལ་ཚངས་བྱས་ནས་གདོད་སླར་བླང་ངོ་། །ལྷག་མའི་སྦོམ་པོ་ལྕི་བ་ནི་དགེ་འདུན་ཐམས་ཅད་ལས་ཏེ་ལྔ་པ་#ལ་སོགས་
[301b.7]པའོ། །དགེ་འདུན་གྱི་ལྷག་མའི་སྦོམ་པོ་ལྕི་བ་ཞིག་བྱུང་ན་དགེ་འདུན་ལྔ་ཡན་ཆད་ལ་མཐོལ་བ་ནི། མཚམས་ཀྱི་ཕྱི་རོལ་དུ་དགེ་འདུན་སྤྱན་དྲངས་ཏེ་དེ་ལ་མཐོལ་ལོ། །མ་ལུས་པ་བྱུང་ན་མང་པོ་ལ་སྟེ་མ་ཆད་པའོ། །ཕས་ཕམ་པའི་སྦོམ་པོ་ནི་མཚམས་གཅིག་གི་ནང་ནས་#དགེ་སློང་མང་པོ་
[302a]
[302a.1]ཞིག་འདུག་ན་དགེ་འདུན་ཐམས་ཅད་ལ་མཐོལ་ལོ། །གཙུག་ལག་ཁང་དེ་ན་དགེ་སློང་ཉུང་སྟེ་དྲུག་#ཏུ་མ་ཚང་ན་#དྲུག་ལས་ཉུང་བ་ལ་མཐོལ་དུ་མི་གནང་གི་#གུད་དུ་སྤྱན་དྲངས་#ལ་མཚམས་ཀྱི་ནང་དུ་མཐོལ་ཅིག །འདི་ཡང་བ་ན་བཞི་ལ་སོགས་པའོ། །ལྷག་མའི་སྦོམ་པོ་ཡང་#བ་དགེ་
[302a.2]སློང་བཞི་ཡན་ཆད་ལ་མཐོལ། ཕམ་པའི་སྦོམ་པོའི་ཡང་བ་དགེ་སློང་ལྔ་ཡན་ཆད་ལ་མཐོལ་ལོ། །བྱས་པ་བཞིན་དུ་འདི་ལས་རྩོལ་བ་#ལས་རྐྱེན་གྱིས་མ་གྲུབ་ཀྱང་ལས་སོ། །དགེ་སློང་གཅིག་གིས་#དགེ་འདུན་གྱི་ལྷག་མའི་ཁུ་བ་བྱས་ནས་འཁོར་དེར་མཐོལ་དུ་ནི་བདག་ངོ་ཚ་སྟེ་བདག་དང་མཛའ་
[302a.3]བ་གཅིག་#ལ་བསྔོས་ཏེ་ཡུལ་གཞན་དུ་དགེ་སློང་ཉི་ཤུ་ལས་མཐོལ་#དུ་སོང་སོང་བ་ལས་མ་མཐོལ་བར་ལམ་དུ་ཤིའང་མཐོལ་བའི་སེམས་དང་ཆས་ཏེ་སོང་སོང་བས་ལྷག་མའི་སྡིག་བྱང་བར་འགྱུར་རོ། །ཉེས་བྱས་པ་#བཞིན་དུ་ནི་གླེན་པས་བྱས་པ་དང་ཤེས་པའི་ལྟུང་བ་དང་དྲན་པ་དེས་ནའོ། །དགེ་སློང་
[302a.4]སྨྱོན་པ་གཅིག་གིས་ཕས་ཕམ་པ་དང་ལྷག་མ་ལ་སོགས་པ་ཞིག་བྱས་ནས་དེའི་འོག་ཏུ་སྨྱོན་པ་སངས་ནས་སྔ་མ་ཉེས་བྱས་པ་དྲན་ཀྱང་#མི་དྲན་པའི་ཚེ་བྱས་པས་ཕམ་པ་ལ་སོགས་པར་མི་འགྱུར་གྱི་ཉེས་བྱས་ཀྱི་མཐོལ་#བས་ཚངས་སོ། །མིང་དང་རུས་ལྟུང་བར་ལྡན་པས་བརྗོད། ལྷག་མའམ་ལྟུང་བ་
[302a.5]ཞིག་ཉེས་བྱས་ནས་མཐོལ་བའི་ཚེ། ལྟག་#མ་ཞིག་ཉེས་ནའང་ལྷག་མ་ཞིག་ཉེས་བྱས་#སོ་ཞེས་བྱས་ལ་ལྷག་མའི་ནང་ནས་#གང་ཉེས་པའང་མིང་ནས་#དབྱུང་ངོ་། །ལྟུང་བ་ཡང་དེ་དང་འདྲ་བར་བྱ། འདི་སྲིད་དུ་བཅབས་#པ་དང་མ་བཅབས་པ་དང་དགེ་འདུན་གྱི་ལྷག་མ་དང་ངོ་། །བདག་གིས་
[302a.6]དགེ་འདུན་གྱི་ལྷག་མ་བྱས་ཏེ་མཐོལ་བའི་ཚེ། ལྟག་#མ་ལྟར་གང་ཉེས་པའི་མིང་དང་རུས་དང་འདི་སྲིད་དུ་བཅབས་སོ་ཞེས་མཐོལ། དབྱུང་བས་འདི་ལས་སློང་བར་བྱེད་དོ། །དགེ་འདུན་གྱི་ལྷག་མ་ཞིག་བྱས་ན་དགེ་སློང་ཉི་ཤུས་ཕྱུང་ན་ཚངས་པར་#འགྱུར་རོ། །མགུ་བར་བྱ་བ་ཉི་མ་དྲུག་ཏུ་དཔྱད་#དེ་དགེ་
[302a.7]འདུན་ལས་བླང་#ནའོ། །ལྟག་མ་ལྟར་ལྷག་མ་བྱས་པ་བཅབས་པའི་ཆད་པའང་བྱས་ནས་ཉི་མ་དྲུག་ཏུ་དགེ་འདུན་ལ་བདག་མགུ་བ་བགྱིད་ཅིང་མཆིས་སོ་ཞེས་གསོལ་ཏེ་ཞག་དྲུག་མགུ་བར་བྱས་ནས་གསོལ་ཏེ་དབྱུང་བར་བྱའོ། །དགེ་སློང་མའི་ཟླ་བ་ཕྱེད་དོ། །དགེ་སློང་མས་ལྷག་མ་བྱས་པའི་མགུ་བ་
[302b]
[302b.1]དགེ་འདུན་སྡེ་གཉིས་ཟླ་བ་ཕྱེད་ཀྱི་བར་དུ་བྱའོ། །ལྕི་བའི་ཆོས་ལས་འདས་ན་འདི་སྤྱོད་པར་བྱའོ། །དགེ་སློང་མས་ལྕི་བའི་ཆོས་བརྒྱད་ལས་གང་ཡང་རུང་སྟེ་ཉེས་པར་གྱུར་ན་དགེ་འདུན་སྡེ་གཉིས་ལ་ཟླ་བ་ཕྱེད་ཀྱི་བར་དུ་ཆད་པ་བྱའོ། །ཉེས་པ་བཅབས་པ་མེད་ན་དེ་སྐྱེའོ། །དགེ་འདུན་གྱི་ལྷག་མ་བྱས་
[302b.2]ཏེ་ཅི་སྲིད་དུ་བཅབས་པ་#ཆད་པ་མ་བྱས་ན་ཞག་དྲུག་མགུ་བ་བྱས་ཀྱང་དབྱུང་བ་མི་རུང་ངོ་། །ཆད་པས་དེ་མེད་པར་མི་#འགྱུར་རོ། །ལྟག་མ་ལྟར་བཅབས་པའི་ཆད་པ་ཕྱས་#ན་གདོད་དབྱུང་བར་རུང་ངོ་། །དུས་དེ་སྙེད་དུ་དགེ་འདུན་ལས་བླངས་ཏེའོ། །ལྷག་མ་བྱས་ཏེ་ཅི་སྲིད་དུ་བཅབས་པའི་ཞག་
[302b.3]འདི་སྙེད་ཅིག་བཅབས་སོ་ཞེས་དགེ་འདུན་ལ་#གསོལ་ཏེ། དགེ་འདུན་གྱིས་བཅད་པར་གྱིས་ཤིག་པར་བཀའ་སྩལ་ནས་གདོད་ཅི་སྲིད་དུ་བཅབས་པའི་ཆད་པ་བྱའོ། །དེ་བྱེད་པ་ལས་དེ་ལྟ་བུ་དགེ་འདུན་གྱི་ལྷག་མ་བྱུང་ན་བླངས་ཤིང་བྱས་པ་ལས་#ཞིག་སྟེ་དེ་བས་ན་རྩ་བ་ནས་བརྩམས་ཏེ་སྦྱིན། 
[302b.4]དགེ་འདུན་གྱི་ལྷག་མ་ཞིག་བྱས་ནས་ཆད་པ་དང་མགུ་བ་གང་ཡང་རུང་། #དགེ་འདུན་ལས་ལུང་མནོས་ཏེ་ཆད་པ་#བྱེད་པའི་ཚེ་ཡང་ལྷག་མ་ཞིག་བྱས་ན་ལས་སྔ་མ་བྱས་པ་ཡང་ཞིག་དགེ་འདུན་ལས་ལུང་མནོས་པ་ཡང་མི་བརྩན་གྱི་#ད་གདོད་ལུང་ཡང་གདོད་གནོད་པ་#ཆད་པ་ཡང་གདོད་མགོ་
[302b.5]བརྩམས་ཏེ་བྱའོ། །འཇུག་པ་བཞིན་དུ་བརྩམས་པའོ། །ལྟག་མ་ལྟར་ཆད་པ་དང་མགུ་བར་བྱེད་པ་དད་པའི་སེམས་ཀྱིས་མགུ་བར་བྱེད་པ་བཞིན་དུ་ཆད་པ་སླར་མགོ་བརྩམས་པ་ལེ་ལོ་མ་བྱས་པ་མ་ཡིན་གྱི་#སྔ་མ་དང་འདྲ་བས་དད་པ་བྱའོ། །དེ་བས་ན་མ་སྐྱེས་པ་དེ་དེ་ན་ཐོག་མ་སོ་སོར་བསླང་#པ་
[302b.6]ཡང་ངོ་། །དགེ་འདུན་གྱི་ལྷག་མ་ཞིག་བྱས་ཏེ་མཐོལ་ནས་ཆད་པ་དང་མགུ་བ་བྱས་ནས་བྱུང་#བའི་འོག་ཏུ་ཕྱིས་འདུལ་བ་ལས་ཐོས་ནས་སྔ་མའི་ཆད་པ་དང་མགུ་བ་དང་། ཕྱུང་བ་ཚུལ་བཞིན་དུ་མ་བྱས་པར་ཚོར་ན་སྔ་མའི་ལས་མི་རུང་གི་#ད་གདོང་བྱ་དགོས་སོ#། །དེ་ལས་གཞན་པ་ཡང་བྱའོ། །ལྟག་#
[302b.7]མའི་ཆད་པ་བྱ་བ་སྔོན་ལན་ཅིག་ཀྱང་བྱས་ཟིན་པས་ད་ཡག་ཡུག་ཙམ་བྱས་པས་ཆོག་པ་ཙམ་དུ་བསམས་#ཏེ་བྱར་མི་རུང་གི་#སྔོན་ཇི་ལྟར་བྱས་པ་བཞིན་དུ་ནན་ཏན་བྱའོ། །དེ་བས་ན་དེའི་ཕྱིར་ཡང་གནས་པའོ། །དགེ་འདུན་གྱིས་#ལྷག་མ་ཞིག་བྱས་ཏེ་ཆད་པ་དང་མགུ་བ་བྱེད་པ་ལས་ལས་མ་ཟིན་པར་ཡང་
[303a]
[303a.1]ལྷག་མ་གཉིས་གསུམ་ཞིག་རིམ་པར་བྱས་ན་ནང་གི་ཐ་མ་ནས་བྱས་པ་དེ་ནས་མགོ་བཟུང་སྟེ་ལས་ཀུན་གདོད་བྱའོ། །དེ་བཅབས་པ་ལྷག་མ་དེའི་དུས་ཆུད་པར་བྱ། ལྷག་མ་ཞིག་བྱས་ནས་ཆད་པ་བྱེད་པའི་ཚེ་ཡང་ལྷག་མ་ཞིག་བྱས་ནས་ཞག་བཅུ་ཙམ་བཅབས་ཏེ་བཞག་
[303a.2]ནས་ཡང་ལྷག་མ་ཞིག་བྱས་ནས་མཐོལ་ན་བར་དུ་ཞག་བཅུ་ཙམ་བཅབས་པས་བསྣན་ཏེ་ཆད་པ་དེ་བཞིན་དུ་བྱའོ། །འདི་དག་ལས་ཀྱིས་སྦྱིན་ཆད་པ་དང་རྩ་བའི་ཆད་པ་དང་མགུ་བ་དང་རྩ་བའི་མགུ་བ་དང་ཡང་རྩ་བའི་མགུ་བ་དགེ་འདུན་གྱིས་གྱིས་ཤིག་པར་ཁས་#བསྒོ་བ་ཙམ་གྱིས་མི་ཆོག་གི་#གསོལ་བ་དང་
[303a.3]ཞུ་བ་བཞིས་བྱེད་དུ་གཞུག་གོ། །དབྱུང་བ་ཡང་ངོ་། །དགེ་སློང་ཉི་ཤུས་ཆད་#པ་དང་མགུ་བ་བྱས་ཏེ་དབྱུང་བའི་ཚེའང་གསོལ་བ་དང་ཞུ་བ་བཞིས་བྱའོ། །འདིར་སྤྱོད་པ་ཡང་ངོ་། །དགེ་འདུན་གྱིས་#ལྷག་མའི་ཁུ་བ་ཞིག་དབྱུང་#བ་དང་འཛིན་པ་ལ་སོགས་ཏེ་ལྷག་མ་གང་བྱས་ཀྱང་རུང་ཡོན་བདག་དད་
[303a.4]པའི་ཡོན་བླངས་ཤིང་ལས་འདི་ལྟར་བྱེད་པ་ཉེས་སོ་ཞེས་སྤྱོ། གསོལ་བ་དང་ཀློག་པ་དང་པོའི་བར་དུའོ། །ལྟག་མ་ལྟར་སྤྱོ་བ་ནི་ལས་པའི་དགེ་སློང་གཅིག་གིས་གསོལ་བ་གཅིག་བྱས་ལ་དེའི་འོག་ཏུ་སྤྱོ་བར་བྱའོ། །རྩྭ་བཏིང་བ་བཞིན་དུ་བསྙིལ#། དགེ་སློང་ལྷག་མ་བྱས་པ་དེ་དགེ་འདུན་
[303a.5]གྱི་#སྤྱན་སྔར་ཁ་བུབ་དུ་བསྙིལ་#ལ་སྤྱོ་བ་དང་དབྱུང་བ་གཉིས་ཀ་ལས་པའི་དགེ་སློང་གིས་བྱའོ། །དེ་ལྟར་ལས་པས་བསྒོ་ནས་དགེ་འདུན་ལ་བཟོད་དམ་མི་བཟོད་ཞུས་ཏེ་དགེ་འདུན་(གིས་,གྱིས་)བཟོད་ན་བདག་གིས་ཀྱང་དེ་བཞིན་འཛིན་ཏོ་ཞེས་བྱ། བསྔགས་པ་ཡང་ངོ་། །ལྟག་མ་ལྟར་བསྙལ་བ་ལས་
[303a.6]བསླངས་ནས་ཁྱོད་ཀྱིས་མཐོལ་བ་དང་ཆད་པ་བྱས་པ་མ་བཅབས་པར་མཐོལ་བ་ཤིན་ཏུ་དགེ་ད་ཁྱོད་གཙང་མར་གྱུར་ཏོ་ཞེས་ཞིབ་ཏུ་བསྔགས། བརྗོད་པ་བྱས་མ་ཐག་ཏུའོ། །ལྟག་མ་ལྟར་ཡོན་ཏན་བསྔགས་#པ་གོང་དུ་སྤྱོ་#བ་རྣམས་ཟིན་ནས་དེ་མ་ཐག་ཏུ་བསླངས་ལ་བསྔགས་སོ། །ཕྱིར་བྱ་བའི་
[303a.7]དངོས་པོའོ། །ཚུལ་ཁྲིམས་ལོག་མ་ནི་དབྱུང་། #དགེ་སློང་མ་ཕས་ཕམ་པ་བྱུང་ན་གཙུག་ལག་ཁང་ནས་བསྐྲད་དོ། །དེ་དགེ་འདུན་དབང་ངོ་། །ལྟག་མ་ལྟར་ཕམ་པ་བསྐྲད་པ་ནི་གང་ཟག་གིས་བསྐྲད་པར་མི་གནང་གི་དགེ་འདུན་གྱིས་བསྐྲད་དོ། །དེ་དག་གིས་དེ་ལ་མི་གཡེལ་བར་བྱ། 
[303b]
[303b.1]དགེ་སློང་ཕས་ཕམ་པ་བྱུང་བར་ཤེས་བཞིན་དུ་དགེ་འདུན་གྱིས་མ་བསྐྲད་ན་དགེ་འདུན་ཐམས་ཅད་ཉེས་བྱས་སུ་འགྱུར་ཏེ་གཞན་ཡང་གུད་ནས་#ཉེས་བྱས་ཡན་ཆད་#ཡོད་དོ། །མ་རུང་བར་གྱུར་པ་བཟོད་པར་རོ། །དགེ་སློང་དང་དགེ་སྦྱོང་ཞིག་ཉེས་པ་བྱས་ཀྱང་སངས་རྒྱས་ཀྱིས་བཤད་པ་ལ་བར་དུ་གཅོད་པར་
[303b.2]མི་འགྱུར་རོ་ཞེས་ཟེར་བ་དེ་བསྐྲད་དེ་བཏང་ནས་ཕྱིས་ངོ་མཚར་འགྱོད་དེ་ལུས་ཀྱི་སྤུ་ལངས་པར་མི་དགའ་སྟེ་ཕྱེ་འཁྲུད་དེ་གསོལ་#དུ་འོངས་ན་བཟོད་པར་བྱའོ། །སྨད་པ་མ་བསྒོས་#ན་སྨད་པ་བཟོད་པ་མི་སྐྱེ་ལྟག་ཏུ་བཤད་པ་སྨད་པ་མི་#བསྐོས་ན་སྨད་པ་བཟོད་པ་མི་སྐྱེ། ལྟག་ཏུ་བཤད་པ་སྨད་པ་རྣམ་#བདུན་
[303b.3]གྱིས་བསྐྲད་པ་སླར་མཚན་མ་བཏང་སྟེ་ལུས་སྤུ་ལངས་པ་ཙམ་དུ་དད་དེ་གསོལ་དུ་འོང་བ་#དགེ་འདུན་ཐམས་ཅད་ཀྱིས་བཟོད་དེ། དགེ་སློང་གཅིག་གིས་མི་བཟོད་ཅེས་བྱས་ན་གཞན་གྱིས་བཟོད་ཀྱང་བཟོད་པར་མི་ཆུད་དོ། །སུན་པ་དེའི་གནས་སུ་མི་གཞག་པར་བྱ#། དགེ་སློང་རིགས་སུན་པ་བྱས་
[303b.4]ནས་གང་དུ་བྱས་པའི་ཡུལ་ནས་བསྐྲད་དེ་བཏང་ངོ་། །སྤང་བ་#ཐམས་ཅད་དང་མི་གནས་མི་བཟའ་སྤངས་པ་རྣམ་པ་བདུན་ལ་སོགས་པའི་དགེ་སློང་གང་ཡང་རུང་སྟེ་དེ་དང་ལྷན་ཅིག་གསོ་སྦྱིན་ལ་སོགས་པའི་ལས་དང་ཟས་ལ་སོགས་པ་ལྷན་ཅིག་མི་སྤྱད་དོ། །དེ་འདུ་ཤེས་པ་ལས་བཅབས་སོ། །ལྟག་
[303b.5]མ་ལྟར་སྤངས་པར་ཤེས་བཞིན་དུ་དེ་དང་ལྷན་ཅིག་ཏུ་ལས་དང་བཟའ་བ་བྱས་ན་ཉེས་བྱས་ཏེ་མི་ཤེས་པ་ནི་ཉེས་མེད་དོ། །དེ་དག་ཆོས་མ་ཡིན་པའི་སྐྱབས་ཕྱེ་#བའི་དེ་དག་དང་ངོ་། །དགེ་སློང་སྡེ་གཉིས་སུ་ཆད་དེ་ཆོས་ལ་ལྟ་བའི་དགེ་སློང་ཆོས་མ་ཡིན་པ་ལ་ལྟ་བ་དང་ལས་#ལྷན་ཅིག་བྱས་སམ་བཟའ་བ་ལ་
[303b.6]སོགས་པ་ཐབས་ཅིག་#ཏུ་བྱས་ན་ཉེས་བྱས་སོ། །གཞན་དུ་མ་ཡིན། ཆོས་མ་ཡིན་པ་ལ་ལྟ་བའི་དགེ་སློང་#ཆོས་མ་ཡིན་པ་ལ་ལྟ་བ་དང་ལས་ལྷན་#ཅིག་བྱས་སམ་བཟའ་བ་ལ་སོགས་པ་ཐབས་ཅིག་ཏུ་བྱས་ན་#ཉེས་བྱས་སོ། །#གཞན་དུ་མ་ཡིན། ཆོས་མ་ཡིན་པ་ལ་ལྟ་བའི་དགེ་སློང་ཆོས་ལ་ལྟ་
[303b.7]བའི་གན་དུ་འོངས་ཏེ་ལས་བྱས་པ་དང་བཟའ་བ་ལྷན་ཅིག་བྱས་ཀྱང་ཉེས་མེད་དོ། །སྨད་པ་གཞན་འདི་ལ་མ་ཡིན། སྤངས་པ་རྣམ་པ་བདུན་སྤངས་པ་ལ་འཐབ་མོ་བྱེད་པ་དང་ལྷག་མ་མི་མཐོལ་བ་དང་རིགས་སུན་པ་དང་ཁྱིམ་པ་ལ་ཟུག་ཟེར་ཞིང་སྤྱོ་བ་བཞི་ནི་དགེ་འདུན་ནམ་དགེ་སློང་དང་བཟའ་ཞིང་
[304a]
[304a.1]སྤྱོད་དུ་རུང་ངོ་། །བསྙོན་པ་དང་བཤགས་སུ་མི་བཏུབ་པ་དང་སྡིག་པ་ལ་ལྟ་བ་གསུམ་དང་ནི་འགྲོགས་ཤིང་བཟར་མི་རུང་ངོ་། །འདི་མཛའ་བ་ལ་གནས་པར་བྱ། སྤངས་པ་བདུན་ལས་དགེ་འདུན་ལས་གྲོགས་སུ་རུང་བ་བཞི་#ཕྱི་རོལ་དུ་མི་བསྐྲད་པར་མཁན་པོ་འམ་མཛའ་བོ་གཅིག་
[304a.2]དང་གཅིག་དང་གནས་འཆར་#གཞུག་གོ། །མཉམ་#པ་མེད་པ་སྨད་པ་བྱེད་པ་དང་ཞིག་སྟེ་བསྐྲད་པའི་སྣོད་དག་སྤང་ཞིང་དོར། ཕས་ཕམ་པ་དང་སྤང་བ་#བདུན་གང་གང་#རུང་སྟེ། གཙུག་ལག་ཁང་ནས་བསྐྲད་པའི་ཚེ་འགྲོར་མི་བཏུབ་ན་གོས་དང་ཡོ་བྱད་ཐམས་ཅད་ར་བའི་ཕྱི་རོལ་ཏུ་ཕྱུང་སྟེ་དོར། ནན་
[304a.3]གྱིས་བསྐྲད། བསྐྲད་དེ་འགྲོར་མི་བཏུབ་ན་དགེ་འདུན་གྱིས་རྐང་ལག་བཞི་ནས་གཡངས་ཏེ་ཡང་#སྒོར་གཞུག །འདུག་ན་བཅང་། བསྐྲད་པའི་ཚེ་ཀ་བ་ལ་འཇུས་ན་ཀ་བ་ཡང་བཅད་དེ་བསྐྲད་དོ། །རང་བཞིན་མི་ལྟུང་བ་དེ་ནས་དབྱུང་། སྒོའི་རེ་བཞི་#ལྟ་བུའམ་གཅད་#དུ་མི་རུང་བ་ལྟ་བུ་ཞིག་ལ་#འཇུས་
[304a.4]ན། ས་ལ་ཕྱུང་སྟེ་བསྐྲད་དེ་བཏང་། དགེ་འདུན་གྱིས་དེ་བཅོས་ལྟག་མ་ལྟར་བསྐྲད་པས་འཇུས་ཏེ་སྒོ་དང་ཀ་བ་ལ་སོགས་པ་ཕྱུང་བ་ཡང་སླར་བཙིག་#ཅིང་བཅོས་བྱེད་དུ་གཞུག་ལྟག་མ་ལྟར་བཅོས་པ་དགེ་འདུན་གྱིས་མི་ནུས་ན་ཡོན་བདག་གཅིག་#ཡོད་ན་བཅོས་སུ་གཞུག །མ་གྲུབ་ན་གཙུག་
[304a.5]ལག་ཁང་གི་#ཡིས་སོ། །ལྟག་མ་ལྟར་ཡོན་བདག་གིས་ཀྱང་ཆོས་མ་ནུས་དཀོན་#མཆོག་གསུམ་གྱི་དཀོར་ལས་ཕྱུང་སྟེ་བཅོས། འཐབ་#མོ་བྱེད་པ་བསྐྲད་པ་མི་གཟུང་། དགེ་སློང་དང་དགེ་སྦྱོང་རྟག་ཏུ་འཐབ་མོ་བྱེད་དེ་#བསྐྲད་པར་ཆད་པ་ལ་དགེ་སློང་འགས་མི་བསྐྲད་དུ་ཅི་གནང་ཞེས་མི་#གསོལ་བར་
[304a.6]བསྐྲད་དོ། །ཐབ་མོ་ལས་མ་ལོག་ཅིང་མ་ཞི་ན་#ནན་ཏན་ལ་#སྤང་། དགེ་སློང་ཞིག་འཐབ་མོ་ཞིག་རྒོལ་ཏེ་མ་བྱེད་ཅེས་བྱས་ན་བཀའ་#བཞིན་དུ་འཚལ་ཞེས་ཁས་བླངས་ལ་ཕྱིས་#ཀྱང་རྟག་པར་བྱེད་ན་བསྐྲད་དེ་གཏོང་#ངོ་། །ཆད་པར་བྱེད་ན་ཞི་བར་#བྱ་བས་སོ། །དགེ་སློང་གཉིས་ཤིག་ཆོས་ལ་#རྟག་པར་
[304a.7]ལྟ་བའི་མུ་ལྟ་བུ་ལ་རྩོད་དེ་དབུལ་ན་ཞལ་ཅེ་#བས་བཅད་ཀྱང་ཉན་དུ་མི་བཏུབ་ཅིང་རྩོད་པ་གཉིས་ཀ་བསྐྲད་དོ། །གནས་པ་ལ་གནས་ཀྱིས་ནན་ཏན་དུའོ། །ཉེ་གནས་ཀྱིས་ཉེས་པ་ཞིག་བྱུང་སྟེ། དགེ་འདུན་གྱིས་ཆད་པས་གཅད་#ན་མཁན་པོས་ཆད་པ་མྱུར་དུ་གྱིས་ལ་མཐོལ་ཚངས་གྱིས་ཤིག་ཅེས་བསྒོ། 
[304b]
[304b.1]འཐབ་#མོའི་མཚན་མ་འབུལ་བའང་#སྤང་ངོ་། །དགེ་སློང་གཉིས་ཤིག་འཐབ་པ་ལ་དགེ་སློང་མངོན་པར་ནོན་ནི་མི་བྱེད་བགས་ཀྱིས་འཐབ་ཏུ་འཛུད་#ན་འཛུད་པའི་དགེ་སློང་དེའང་བསྐྲད་དོ། །དགེ་སློང་མ་དང་འཁྲི་ཤིང་གནས་པ་ཡང་སྤང་ངོ་། །དགེ་སློང་ཞིག་དགེ་སློང་མའི་ཁྱིམ་དུ་རྟག་པར་འགྲོ་ཞིང་
[304b.2]གནས་པ་དེ་ལྟར་མ་བྱེད་ཅེས་ལན་གཉིས་ལན་གསུམ་དུ་བསྒོ་སྟེ་མ་བཏང་ན་བསྐྲད་དོ། །བསྐྲད་པ་དེ་ལ་ཕྱག་བྱ་བར་ནི་མི་རིགས་པར་དགེ་སློང་མས་བྱ། ལྟག་མ་ལྟར་དགེ་སློང་མའི་གནས་སུ་རྟག་པར་འགྲོ་བའི་དགེ་སློང་བསྐྲད་པ་དེ་ལ་དགེ་སློང་མས་ཕྱག་མི་བྱ། སྨད་པའི་མཚན་མ་གཞན་ལ་དེའི་
[304b.3]ཕྱིར་བས་བསམ་#ན་གཞན་བྱས་ཀྱང་སྐྱེའོ#། །སྨད་པ་རྣམ་པ་#བདུན་ལ་ལྟག་མའི་སྨད་#པའི་གཞི་ཁ་ཅིག་སྨད་པའི་ལས་བྱ་བའི་ཚེ་ལས་པའི་དགེ་སློང་གིས་སྨད་པ་དང་བསྐྲད་དོ་ཞེས་ཟེར་བའི་མིང་ནོར་ཀྱང་ལས་སུ་རུང་ངོ་། །གཞན་དུ་ནི་མི་སྐྱེའོ། །ལྟག་མ་ལྟར་མིང་#ནོར་མི་ཤེས་ན་ནི་རུང་གི་ཤེས་བཞིན་
[304b.4]དུ་ལས་བྱས་ན་མི་རུང་ངོ་། །གཞན་དུ་ནི་མི་སྐྱེའོ། །ལྟག་མ་ལྟར་མིང་ནོར་མི་ཤེས་ན་#ཞིག་གོ། །སྤངས་པ་#རྣམ་བདུན་ལས་སྤང་བ་རྣམ་བཞི་#གང་ཡང་རུང་སྟེ། དེ་གཅིག་གིས་འཐབ་མོ་ཞིག་བྱས་ཏེ་ཆད་པས་བཅད་པས་#ལས་དེའི་ཚེ་རིགས་སུན་པ་ཞིག་བྱས་ན་སྔ་མའི་ལས་བཏང་། ལས་ཕྱི་མའི་
[304b.5]ལས་བྱས། གདོད་མགོ་ནས་བྱེད་དུ་གཞུག་གོ། །སྤངས་པ་#ལ་མི་སྐྱེ། སྤངས་པ་རྣམས་#བདུན་ལས་བསྐྲད་པ་རྣམ་གསུམ་གྱིས་བཅད་དེ་ཆད་པ་བྱེད་པའི་ཚེ་ཕྱི་མ་སྤངས་པ་#གཅིག་ཡང་བྱས་ན་ལྟག་#མའི་ཆད་པ་ལྟར་འབྱུང་བ་མ་ཡིན་གྱི་ཆད་པ་གཉིས་ཀ་བྱེད་དུ་གཞུག་གོ། །སྦོམ་པོར་ནི་
[304b.6]གྲགས་པ་དང་། བསོད་ནམས་ཆེན་པོ་དང་མདོ་སྡེ་དང་འདུལ་བ་དང་མ་ལྟ་བུ་འཛིན་པ་དང་། ཐོས་པ་དང་སྐྱབས་དང་འཁོར་མང་པའོ#། །མིང་གིས་སྨོས་པ་འདི་རྣམས་ལྟ་བུ་དང་ལྡན་པ་དགེ་འདུན་གྱི་གཙུག་ལག་ཁང་ནས་བསྐྲད་ན་དགེ་འདུན་གྱི་དབྱེན་དུ་འགྱུར་རོ། །ཁྱིམ་པ་ནི་དཔེ་
[304b.7]སྟེ་དགེ་སློང་ལ་སོགས་པ་ལྔ་ལ་བཟུང་ཡང་སྤང་ངོ་། །ལྟག་ཏུ་ཁྱིམ་པ་ལ་#ཟེར་ན་བསྐྲད་#དོ་ཞེས་འབྱུང་བ་བཞིན་དུ་དགེ་སློང་རྣམ་ལྔ་ལ་ཟུར་ཟེར་ཞིང་འཐབ་མོ་རྒོལ་བའང་ལན་གཉིས་ལན་གསུམ་དུ་བསྒོ་སྟེ་མ་བཏུབ་ན་བསྐྲད་དོ། །སྨད་པ་ཅན་གྱིས་མི་སྤང་བ་མ་ཡིན། སྨོད་པ་སྣ་ཚོགས་ཀྱི་
[305a]
[305a.1]དགེ་སློང་རྣམས་ལ་སྨོད་ན་ཡང་བསྐྲད་དོ། །སྨད་པའི་ལས་ལ་སྤྱིའི་མ་ཡིན་པར་མ་དོགས་ཤིག་དགེ་སློང་གིས་སྨད་པ་དང་བསྐྲད་པ་བཞིན་དུ་དགེ་སློང་མས་ཀྱང་དགེ་སློང་ལ་དེ་བཞིན་དུ་བྱའོ། །རབ་ཏུ་བྱུང་སྟེ་བསྙེན་པར་མ་རྫོགས་པ་དེ་དག་ལའང་འདི་དག་བྱའོ། །
[305a.2]ལྟག་ཏུ་དགེ་སློང་དང་དགེ་སློང་མ་#ཉེས་ན་སྤང་བ་རྣམ་པ་བདུན་གྱིས་སྤངས་པ་#བཞིན་དུ་དགེ་སྦྱོང་དང་དགེ་སློང་མ་དང་དགེ་སྦྱོང་མ་ཉེས་ནའང་སྤང་བ་རྣམ་བདུན་བཞིན་དུ་བསྐྲད་དོ། །ཁྱིམ་པ་ལ་མ་ཡིན། སྤང་བ་རྣམ་བདུན་ལྟ་བ་རྩེ་རྒོད་དང་གཡོག་ལ་ནི་མི་བསྐྲད་དོ། །དགེ་སློང་ཕ་ལ་ཕས་ཕམ་པ་
[305a.3]བྱུང་བར་སྐུར་ཅིང་སྨོད་དང་སྡིག་པ་ལ་ལྷུང་བཟེད་དབུབ། ཁྱིམ་པ་དགེ་སློང་མ་ཉེས་པ་ལ་ཕས་ཕམ་པར་སྐུར་བ་དང་དམོད་#མོ་ཟེར་བ་དང་ཕྱར་ཀ་འདེབས་པ་ལ་སོགས་པ་ཞིག་ཟེར་ན་མི་དེའི་ཁྱིམ་དུ་ཟན་མི་བསླང་ངོ་། །ཆོས་སུ་བྱ་བས་སོ། །ལྟག་མ་ལྟར་ལྷུང་བཟེད་ཁ་དབུབ་པ་ནི་ལྷུང་བཟེད་ཉིད་
[305a.4]ཁས་དབུབ་པ་ལ་ནི་མ་ཡིན་གྱི་ཟན་མི་བསླང་བ་#ལ་བྱའོ། །གསོལ་བས་སོ། །ལྷུང་བཟེད་ཕུལ་བའི་ཁྱིམ་དུ་ཟན་མི་བསླང་བ་ནི་གསོལ་པ་གཅིག་གིས་བྱའོ། །ལྷུང་བཟེད་ཁས་ཕུབ་#པའི་ཁྱིམ་དུ་མི་འགྲོ་བའོ། །ལྷུང་བཟེད་ཁས་ཕུབ་#པའི་ཁྱིམ་དུ་དམ་བཅས་པ་རྣམས་མི་འགྲོ་སྟན་ལ་#མི་སྤྱད། 
[305a.5]ལྷུང་བཟེད་ཁས་ཕུབ་#པའི་ཁྱིམ་དུ་ནོར་ཏེ་ཕྱིན་ནས་སྟན་ལ་འདུག་ཅེས་ཟེར་ཀྱང་མི་འདུག །ཡོན་བཅས་པ་ལ་མ་ཡིན། ལྷུང་བཟེད་ཁས་ཕུབ་#པའི་ཁྱིམ་པ་དེས་སྔོན་གཙུག་ལག་ཁང་དུ་ཁྱིམ་དང་མལ་སྟན་དང་#ར་བ་དང་སྐྱེད་ཤིང་ལྟ་བུ་ཞིག་ཡོན་དུ་ཕུལ་ནའང་མི་བཟའོ#། །བསོད་སྙོམས་མི་
[305a.6]བླང་། ལྷུང་བཟེད་ཕུལ་པའི་བསོད་སྙོམས་ཤིག་གང་#བར་གཙུག་ལག་ཁང་དུ་ཁྱེར་ཏེ་འོངས་ཀྱང་མི་བླང་། ཆོས་མི་བཤད། ལྷུང་བཟེད་ཁས་ཕུབ་#པ་ལ་ཆོས་#མི་བཤད། གང་གི་ཕྱིར་ལས་བྱ་བ་དེར་གཏོགས་པར་ཕུབ་པའོ། །ལྷུང་བཟེད་ཁས་ཕུབ་#པ་ནི་དགེ་འདུན་གང་འདུས་པ་དེས་མི་
[305a.7]བླང་གི་དགེ་སློང་གཞན་ནི་མ་གཏོགས་སོ། །འདི་དག་གི་ཕྱོགས་མ་ཡིན་པའི་གྲོང་དང་སྤངས་པ་ཚུན་ཆད་ལ་མི་སྐྱེའོ། །དགེ་འདུན་ཆོས་དང་ཆོས་མ་ཡིན་པ་ལ་ཕྱོགས་པ་ལས་ཆོས་ལ་ལྟ་བས་ལྷུང་བཟེད་ཁས་ཕུབ་#ན་ཆོས་མ་ཡིན་པ་ལ་ལྟ་བ་མཚམས་གཅིག་ན་འདུག་ཀྱང་བསླང་དུ་
[305b]
[305b.1]རུང་ངོ་། །འདི་ལ་འགས་བསྒོ། ལྟག་མ་ལྟར་ལྷུང་བཟེད་ཁས་ཕུབ་#པའི་དགེ་བསྙེན་#ལ་དགེ་འདུན་གྱི་ནང་ནས་ཁོ་དང་མཛའ་བ་གཅིག་དགེ་འདུན་ཚིག་སྐད་དུ་མི་བྱ་བར་བཟོད་པ་གསོལ་ཅིག་ཅེས་གདམས་ཀྱང་ཉེས་#མེད། བཟོད་པར་བྱས་ནས་གསོལ་པས་དག་ན། ལྷུང་བཟེད་ཁས་ཕུབ་#
[305b.2]པའི་དགེ་བསྙེན་དེས་ནོས་སོ་ཞེས་ཁས་ལེན་ཅིང་ཆད་པས་ཆད་པ་ལ་འཚལ་ལོ། །བཟོད་པ་གསོལ་ན་དགེ་འདུན་འདུས་ཏེ་གསོལ་བའི་ལས་བྱས་ནས་ཕྱིན་ཆད་དེའི་ཁྱིམ་དུ་བསླང་པར་བྱའོ། །བཅབས་པའི་སེམས་མ་བསྐྱེད་ན་ཐ་མའི་ཚུན་ཆད་ལྡང་ངོ་། །དགེ་སློང་གཅིག་གིས་ཕམ་པ་བྱས་
[305b.3]ཏེ་མི་ཚངས་པའི་ཕམ་པ་བྱས་མ་ཐག་ཏུ་འགྱོད་པའི་སེམས་ཀྱིས་མཐོལ་དུ་འོངས་པ་དེ་ལ་ཚུལ་ཁྲིམས་འཆགས་སོ། །དེ་ལྟར་འཆགས་པ་ནི་རབ་ཏུ་ངོ་ཚ་ཞིང་འགྱོད་པའི་ཤས་ཆེ་བའི་ཕྱིར་རོ། །བསླབ་པ་སྤྱད་པས་སོ། །ལྟག་མ་ལྟར་ཚུལ་ཁྲིམས་འཆགས་#པ་དེ་བསླབ་པ་#དགེ་འདུན་
[305b.4]གྱིས་བྱིན་ནས་བསླབ་པ་བཞིན་དུ་ནི་སྦྱངས་ན་ཚུལ་ཁྲིམས་སྐྱེའོ། །དེ་འཐོབ་པའི་#དགེ་འདུན་ལས་སོ། །ལྟག་མ་ལྟར་བསླབ་#པ་ཐོབ་པ་ནི་དགེ་འདུན་གྱིས་བྱིན་ནས་གདོད་#འཐོབ་པོ། །ལས་ཀྱིས་སྦྱིན། ལྟག་མ་ལྟར་དགེ་འདུན་གྱིས་སྦྱིན་པའང་གསོལ་བ་དང་ཞུ་བ་བཞིའི་ལས་ཀྱིས་
[305b.5]སྦྱིན་ནོ། །ནམ་#འཚོའི་བར་དུ། ལྟག་མ་ལྟར་སློབ་མ་#སྦྱིན་ཞེས་བྱ་བ་ནི་ལོ་གཅིག་གཉིས་ཤིག་སྦྱིན་པ་མ་ཡིན་གྱི་ཚེ་གཅིག་ཏུ་སྦྱིན་པ་ལ་བྱའོ། །དགེ་འདུན་གྱི་ལྷག་མ་བས་ངོ་ཚ་བ་#དང་ལྡན་པ་གཅིག་གི་#མདུན་ན་འདུག་གོ། །མདོ་སྡེ་དང་འདུལ་བ་དང་མ་ལྟ་བུ་དང་འཛིན་པ་དང་
[305b.6]གྲངས་པ་ལ་ཡང་ངོ་། །དགེ་སློང་སྡེ་སྣོད་གསུམ་གང་ཡང་རུང་ཤེས་པ་གཅིག་གིས་དགེ་འདུན་གྱིས་ལྷག་མ་བྱས་ཏེ་རབ་ཏུ་ངོ་ཚ་བའི་སེམས་ཀྱིས་ཕྱིན་ཆད་མི་བྱ་བར་ཡི་དམ་བཅས་ན་གང་ཟག་གཅིག་ལ་མཐོལ་བས་ཚངས་སོ། །བསམ་པས་ལྟུང་བ་དང་ལྡང་གི་ཆད་པས་མ་ཡིན་ནོ། །དགེ་
[305b.7]འདུན་གྱིས་ལྷག་མ་བྱས་ནས་ཞག་དྲུག་མགུ་བ་བྱས་#པའི་ཚེ་རབ་ཏུ་ངོ་ཚ་བ་#དང་ལྡན་ཞིང་གནོང་བ་བཞིན་དུ་མཐོལ་ན་ཚངས་པར་འགྱུར་རོ། །འདིར་ལྟུང་བའི་སྡེའི་མིང་དང་བྱུང་བའི་དུས་སོ། །སཱུ་ཏྲ་ལྟག་མ་ལྟར་མདོ་སྡེའམ་འདུལ་བ་འཛིན་པས་ལྷག་མ་བྱས་ནས་གང་ཟག་གཅིག་ལ་མཐོལ་
[306a]
[306a.1]བའི་ཚེ་ལྷག་མ་གང་ཉེས་པའི་མིང་ནས་དབྱུང་ངོ་། །ཕྱིར་བྱ་བའི་དངོས་པོ་གཏོགས་སོ། །འདི་མན་ཆད་དུས་དང་དུས་མ་ཡིན་པ་དང་བསྡུས་པའི་དངོས་པོ་ལ་འཆད་དོ། །དགེ་འདུན་གྱི་ལྷག་མ་ཞེས་མི་ཤེས་ལ། བརྗེད་ནས་བཅབས་#པའི་སེམས་མ་བཞག་ཅིང་། བྱས་སམ་མ་#
[306a.2]ཡིན་ནམ། ཅི་ལྟར་རམ་ཅི་འདྲ་བར་དྲན་པར་མ་ནུས་པ་དང་། དགེ་སློང་འགའ་ཞིག་གིས་དགེ་འདུན་གྱིས་#ལྷག་མ་བྱས་པ་ལས་བཅབ་པར་ནི་མ་བསམས་ཀྱི་དངོས་པོ་བརྗོད་དམ་ནོར་ཏེ་ལུས་པ་ལས་#ཕྱིས་མཐོལ་ན་བཅབས་པའི་ཆད་པར་ནི་མི་འགྱུར་གྱི། མགུ་བའི་ཆད་པ་ཞག་དྲུག་བྱ་བར་
[306a.3]ཟད། བསྙེན་པར་མ་རྫོགས་པར་རམ་སྤང་བར་#གྱུར་ན་བཅབས་པ་མི་ལྡང་ངོ་། །དགེ་སྦྱོང་དང་སྤངས་པ་ལྟ་བ་#ཞིག་གིས་དགེ་འདུན་གྱིས་ལྷག་#མ་བྱས་ནས་བཅབས་པ་ལས་ཕྱིས་མཐོལ་ན་བཅབས་#པའི་ཆད་པ་ནི་གཉིས་ཀ་ལའང་ཉེས་#མེད་དེ་སྤངས་པས་ནི་ཞག་དྲུག་མགུ་བ་བྱ#། དགེ་སྦྱོང་ནི་
[306a.4]ཉེས་བྱས་སུ་ཟད། སྨྱོས་པའི་འདུ་ཤེས་ཉམས་ན་#ལྟུང་བ་ཡང་སྟེ་ཕས་ཕམ་པའི་ཡན་ཆད་ཀྱང་ངོ་། །དགེ་སློང་རང་བཞིན་ཉམས་ཏེ་སྨོས་པའི་ཚེ། ཕས་ཕམ་པ་ལ་སོགས་པ་ལྟུང་བ་སྡེ་ལྔ་གང་བྱས་ཀྱང་ཉེས་མེད#། མ་བཅབས་ན་ཡང་ངོ་། །སྔོན་སངས་རྒྱས་ཀྱིས་ཁྲིམས་མ་བཅས་པའི་
[306a.5]ཚེ་ལྟུང་བ་སྡེ་#གང་བྱས་ཀྱང་ཉེས་མེད། མི་ཤེས་པ་ནི་མ་ཡིན་ནོ། །དགེ་སྦྱོང་འགའ་ཞིག་ཁྲིམས་མི་ཤེས་ཀྱི་#ཉེས་པ་བྱས་ཀྱང་བླ་གྲང་སྙམ་ཏེ་བྱས་པ་ནི་མི་བརྩན་ཀྱི་#གང་བྱས་དངོས་པོ་བཞིན་དུ་སྦྱར་ཞིང་མཐོལ་ལོ། །མངོན་པར་མ་དད་པ་ཡང་ངོ་། །སོ་སོར་ཐར་པའི་ནང་ནས་ལྟུང་བ་སྡེ་ལྔ་བྱུང་བ་
[306a.6]ལས་དང་དེ་ཤ་ཆང་ལ་སོགས་པ་ཟོས་ཀྱང་ཉེས་མེད་ཅེས་ཟེར་བ་དེ་མི་བརྩན་#ཏེ་ལྟུང་བ་གང་བྱས་པ་མཐོལ་དུ་གཞུག་གོ། །མངོན་པ་#མི་ཤེས་པར་འདུ་ཤེས་ན་ཡང་ངོ་། །དགེ་སློང་གྲོགས་ཀྱིས་ལྟུང་བ་སྟེ་#ལྔ་ལྟ་བུ་མ་བྱེད་ཅིག་ཅེས་བསྟན་ན་ཁྱོད་བདག་ཀྱང་མི་སྲུང་#ན་ང་ལ་བསྟན་ཅི་#དགོས་ཞེས་ཟེར་ན་
[306a.7]དེ་སྐད་ཟེར་བ་མི་བརྩན་#ཏེ་ལྟུང་བ་གང་བྱས་པ་བཞིན་དུ་མཐོལ་དུ་གཞུག་#གོ། །ས་གཞན་དུ་གནས་པ་ནི་ཚུན་ཆད་ཀྱང་ངོ་། །སྤངས་པ་#རྣམ་བདུན་གྱི་ནང་ནས་དང་པོ་བཞི་དང་ལྷག་མའི་ཆད་པ་དང་མགུ་བར་བྱེད་པ་དང་རྩ་བའི་མགུ་བར་བྱེད་པ་དང་། ཚེ་གཅིག་གི་བར་དུ་སློབ་པ་བྱིན་པ་རྣམས་ན་རེ་
[306b]
[306b.1]ངེད་ས་གཞན་ན་གནས་ཀྱིས་དགེ་འདུན་གྱིས་ལྷག་མ་བྱས་པ་བཅབས་ཀྱང་ཉེས་མེད་ཅེས་ཟེར་བ་མི་བརྩན་#གྱི་བཅབས་པའི་ཆད་པ་དང་མགུ་བ་ཚུལ་བཞིན་དུ་བྱེད་དུ་གཞུག་#གོ། །དགེ་འདུན་གྱིས་ལྷག་མ་ཡིད་གཉིས་ཀྱིས་བཅབས་ན་ཤེས་པ་བཞིན་ནོ། །འགའ་ཞིག་གིས་དགེ་འདུན་གྱིས་ལྷག་མ་བྱས་
[306b.2]པའི་འོག་ཏུ་ལྷག་མའམ་སྦོམ་པོ་གང་ཡིན་མི་ཤེས་ཏེ་ཐེ་ཚོམ་ཟ་ནའང་ཐེ་ཚོམ་ཟ་བ་མི་བརྩན་#ཏེ་གང་ཉེས་པའི་དངོས་པོ་མཐོལ་དུ་གཞུག །གང་གིས་སྔར་བཅབས་པའི་མི་#ལྡང་བར་སྤྱོད་པ་ཡང་མེད་དོ། །ལྟག་#མའི་མདོ་རིང་པོ་ལས་དགེ་འདུན་#གྱིས་ལྷག་མ་བྱས་པར་མི་ཤེས་པ་དང་སྤངས་
[306b.3]པ་དང་། དགེ་སྦྱོང་གསུམ་ལ་བཅབས་པའི་ཆད་པ་མེད་པ་ནི་མིང་སྨོས་སུ་ཟད་པ་#དེ་བཅབས་པའི་ཆད་པ་མེད་བཞིན་དུ་བཅབས་པའི་ཆད་པ་བྱེད་དུའང་མ་གཞུག་ཅིག །ཉེས་བྱས་པ་ནི་སྤྱོད་པ་ལ་ནན་ཏན་བྱེད་ཅིང་སྤངས་ནའོ། །དགེ་འདུན་གྱིས་ལྷག་མའི་ཆད་པས་བཅད་དེ་ཆད་པ་སྤྱོད་པའི་
[306b.4]ཚེ། རྒྱལ་པོ་འམ་བློན་པོའི་དབང་གིས་ཆད་པ་བྱེད་པའི་བར་ཆད་དུ་གྱུར་པ་ནི་མ་གཏོགས་ཀྱི་ཆད་པ་ཞག་བཞི་ལྔ་བྱས་པའི་འོག་ཏུ་ཞག་གཅིག་གཉིས་བསྣན་#ཏེ་མི་བྱའོ་ཞེས་ཟེར་བའི་ཚེ་ཉེས་བྱས་གཅིག །དེའི་སྡེ་ལས་#སྤྱོད་ནའང་དེར་རོ། །དགེ་འདུན་གྱིས་ལྷག་མ་བྱ་བར་སེམས་པའི་
[306b.5]ཚེ་ཉེས་བྱས་གཅིག །འགྲུབ་པ་ལས་མ་#བྱས་ནའོ། །ལྷག་མ་བྱས་ནས་ཕ་རོལ་ལ་མཐོལ་ནས་ཆད་པ་གོར་མི་བྱེད་པར་ཕྱིས་བྱའོ་ཞེས་ཟེར་བའི་#ཉེས་བྱས་གཅིག །སྤྱོད་པ་མེད་པའི་གནས་ལས་ཕྱིར་འོངས་ན་དེའི་གནས་སོ། །དགེ་འདུན་གྱིས་#ལྷག་མའི་ཆད་པས་བཅད་དེ་ཞག་མ་
[306b.6]འཁོར་བར་ཁྱིམ་པར་བབས་པ་ལས་ཕྱིས་དགེ་སློང་དུ་ཞུགས་ན་འང་སྔ་མའི་ཆད་པའི་ཆད་པ་བྱ། དངོས་པོ་སྦྱང་བའི་#ལྷག་མ་བསྒྲུབ། མདོ་གོང་མ་ལྟར་དགེ་འདུན་གྱིས་#ལྷག་མའི་ཆད་པས་བཅད་པ་ལས་ཁྱིམ་པར་བབས་པ་ལས་ཕྱིས་དགེ་སློང་དུ་ཞུགས་ན་ལྷག་མའི་#ཆད་པ་དང་མགུ་བ་དང་
[306b.7]དབྱུང་བ་རྣམས་ལ་ནན་ཏན་དུ་བསྒྲུབ་ཅིང་བྱ། བཅབས་པའི་དུས་ཆད་པར་མི་ཤེས་ན་ཉུང་དུ་མི་འགྱུར་བ་ལ་གནས་སོ། །དགེ་འདུན་གྱིས་#ལྷག་མ་བྱས་ནས་ཞག་དུ་བཅབས་པ་མི་ཤེས་ན་ཞག་བཅོ་ལྔ་ཙམ་གླེངས་#ཏེ་བྱ། སྤྱད་པར་བྱ་བ་གཙང་མའི་འོག་ཀྱང་ངོ་། །མདོ་གོང་མ་ལྟར་དགེ་
[307a]
[307a.1]འདུན་གྱིས་#ལྷག་མ་བྱས་ནས་ཞག་གྲངས་ཤེས་ན་ཞག་དུ་བཅབས་པ་བཞིན་དུ་ཆད་པ་བྱ། མི་ཤེས་ན་ལྷག་མ་བྱས་པའི་སྔ་རོལ་ནས་མགོ་བཟུང་སྟེ་གྲངས་ལ་ཀླག་#སྟེ་བྱ། ཟླ་བ་བཞིས་གཙང་མའི་#མཐར་རོ་ཞེས་སོ། །དགེ་འདུན་གྱིས་#ལྷག་མ་ཞིག་བྱས་ནས་བཅབས་པ་སྟེ་
[307a.2]བཅབས་པ་ཉིད་ཟླ་བ་གཉིས་གསུམ་དུ་ལོན་གཏོལ་མེད་ན་ཟླ་བ་ཕྱེད་དང་བཞི་ཙམ་བྱས་ཏེ་བཀླག །བཅབས་པ་ཚད་མེད་པའོ་ཞེས་སོ། །དགེ་འདུན་གྱིས་#ལྷག་མ་བྱས་ནས་བཅབས་པའི་ཞག་གྲངས་དང་འདི་མན་ཆད་བཅབས་སོ་ཞེས་པའི་ཚད་ཡོད་ན་དེ་བཞིན་#བྱ་ཞག་གྲངས་དང་བཅབས་པའི་ཚད་
[307a.3]མེད་ན་སྟེང་མ་ལྟར་བཀླགས་ཏེ་བྱ། བསམས་ཏེ་ཁུ་བ་ཕྱུང་བ་བླངས་ལ་#ཚད་མེད་པ་ཞེས་སོ། །ཁུ་བའི་དགེ་འདུན་གྱི་#ལྷག་མ་བྱུང་ངམ་མ་བྱུང་གཏོལ་མེད་དེ་ཡིད་གཉིས་དང་ཐེ་ཚོམ་དུ་གྱུར་ཏེ་མ་མཐོལ་བ་ལས་བཅབས་པའི་ཞག་གྲངས་ནོར་བར་བཀླགས་ཏེ་བྱ་བ་བཞིན་དུ་ངག་དཀའ་བའི་དགེ་འདུན་
[307a.4]གྱི་ལྷག་མ་ཡན་ཆད་ཀྱང་ཐབས་འདི་དང་འདྲ་བར་བྱའོ། །ཅི་སྲིད་དུ་བསམས་པ་དེ་སྲིད་དུ་སོང་བ་འདིར་ནན་ཏན་དུ་བྱའོ། །མི་གཅིག་གིས་#དགེ་འདུན་གྱི་ལྷག་མ་གསུམ་ཅིག་ཅར་བྱས་ན་ཆད་པ་དང་མགུ་བ་བྱ་བ་སོ་སོར་བྱར་#ཀྱང་རུང་ཅིག་ཅར་བྱར་#ཀྱང་སྟེ། ཅི་ལྟར་ཅིག་ཅར་བྱ་བ་ནི་འོག་ནས་
[307a.5]འཆད། ཆད་པར་མི་ཤེས་ན་ཚད་མེད་པ་ཞེས་བྱ་བ་ལ་གནས་ཏེའོ། །དགེ་འདུན་གྱིས་#ལྷག་མ་ལྟ་བུ་གཅིག་#བྱས་པའི་འོག་ཏུ་གཅིག་བྱུང་སྟེ་དུ་བྱས་པའི་གྲངས་དང་ཚད་གཏོལ་མེད་ན་ཆད་པ་མགུ་#བར་ཅིག་ཅར་བྱ། ཚད་ཡོད་ལ་མང་ན་མང་པོ་ཞེས་སོ། །དགེ་འདུན་གྱིས་#ལྷག་མ་ལྟ་བུ་མང་ཞིག་
[307a.6]ཅིག་ཅར་བྱ་སྟེ་ལྷག་མ་གང་བྱས་པ་དང་ཞག་གྲངས་ཤེས་ན་བདག་གིས་ལྷག་མ་འདི་སྙེད་ཅིག་བྱས་སོ་ཞེས་མཐོལ་ཏེ་མགུ་བ་དང་ཆད་པ་བྱས་ཏེ་འོག་ནས་འཆད་དོ། །དུས་ལྷག་པའི་འོ། །མདོ་གོང་མ་ལྟར་དགེ་འདུན་གྱིས་#ལྷག་མ་མང་ཞིག་ཅིག་ཅར་བྱས་པ་ལས་བཅབས་པའི་ཞག་གྲངས་དང་
[307a.7]གང་གང་བྱུང་བ་དྲན་ན་གང་སྔར་བྱུང་བའི་ཚངས་པ་དང་མགུ་བ་བྱས་ན་གཞན་གྱི་#ཆད་པ་དང་མགུ་བ་བྱས་ན་ཚངས། མིང་ལ་སོགས་པས་སོ། །དགེ་འདུན་གྱིས་#ལྷག་མ་མང་ཞིག་ཅིག་ཅར་བྱས་པ་ལས་དགེ་འདུན་གྱི་དྲུང་དུ་མཐོལ་བའི་ཚེ་བྱས་ནས་ཅི་སྲིད་ལོན་པ་དང་གང་གང་བྱས་པ་བརྗོད། 
[307b]
[307b.1]ལྕི་བ་དང་མི་བཟད་#པའི་བསམ་པས་བྱས་པ་ལ་སོགས་པས་སོ། །མདོ་གོང་མ་ལྟར་དགེ་འདུན་གྱི་དྲུང་དུ་མཐོལ་བ་ནི་ཐམས་ཅད་མཐོལ་བ་#མི་དགོས་#ཀྱི་ལྷག་མའི་ནང་ན་ལྕི་ཞིང་སྡིག་ཆེ་བ་བཞི་གཅིག་#མཐོལ་བས་ཆོག །སྤྱོད་པ་ན་སྔོན་བཞིན་བྱུང་བ་དང་ཕྱིར་བྱ་བ་འདོད་པ་སྐྱེས་ན་སོ་སོར་སྦྱིན་གཅིག་
[307b.2]ཏུ་སྤྱད། དགེ་སློང་གཅིག་གིས་དགེ་འདུན་གྱི་ལྷག་མ་བྱས་ནས་བཅབས་པའི་ཆད་པ་ཟླ་བ་གཅིག་བྱེད་པའི་ཚེ་ཟླ་བ་ཕྱེད་འཁོར་བའི་འོག་ཏུ་ཡང་དགེ་འདུན་གྱིས་#ལྷག་མ་ཞིག་བྱས་ན་སྔ་མའི་ཆད་པ་དང་ལྷན་ཅིག་བྱར་མི་རུང་གི་སྔ་མའི་ཞག་སྤངས་#ལ་ཕུབ་ལ་གདོད་མགོ་ནས་གསོལ་བ་དང་ཞུ་བའི་#
[307b.3]ལས་ཀྱིས་ཆད་པ་བྱེད་དུ་གཞུག་གོ། །འདི་དང་བཅབས་པའི་མགུ་བར་བྱ་བ་འགྲུབ་པ་མེད་དོ། །དགེ་སློང་གཅིག་ཅིག་#གིས་དགེ་འདུན་གྱི་ལྷག་མ་བྱས་ནས་ཞག་དྲུག་མགུ་བ་བྱེད་པའི་ཚེ་ཡང་ཡང་ལྷག་མ་ཞིག་བྱས་ནས་ཞག་གཉིས་གསུམ་བཅབས་ན་བཅབས་པའི་ཆད་པ་གུད་དུ་བྱ་མི་
[307b.4]དགོས་ཀྱི་མགུ་བའི་ཆད་པ་སྔ་མ་སྤངས་ལ་ཕུབ་ལ་གདོད་བྱའོ། །དུས་དང་དུས་མ་ཡིན་པ་དང་བསྡུ་བའི་དངོས་པོའོ། །འདི་མན་ཆད་དུས་དང་དུས་མ་ཡིན་པའི་ཀུན་དུ་ལྟུང་བའི་ཕྲན་ཚེགས་སུ་གཏོགས་པ་ལ་བཤད། ཉིན་གཅིག་གིས་མཐའ་མ་ཡིན་པའི་ཆད་ན་བཅབས་པ་མི་སྐྱེའོ#། །
[307b.5]ལྷག་མ་བྱས་ནས་ཞག་གཅིག་གི་སྐྱ་རེངས་ཚུན་ཆད་ནི་བཅབས་པར་མི་ཆུད་ཀྱི་ཞག་གཅིག་གིས་#འདས་ནས་མ་མཐོལ་བར་བཅབས་པར་འགྱུར་རོ། །སྨྲར་ཡན་ལག་མེད་ལ་དེའི་སེམས་མེད་ན་བཅབས་པའོ། །ལྷག་མ་བྱས་ནས་མཐོལ་དུ་དགེ་སློང་གྲོགས་མེད་ཅིང་བདག་གི་སེམས་ལ་
[307b.6]བཅབས་པར་མ་བསམས་ན་མ་མཐོལ་ཀྱང་བཅབས་པར་མི་འགྱུར་རོ། །མེད་པ་བཞིན་དུ་མི་འགྲོ་བ་དང་སོང་བའི་དབང་གིས་ནའོ། །ལྷག་མ་བྱས་ནས་བདག་འཁོར་དུ་མཐོལ་དུ་དགེ་སློང་གྲོགས་མེད་དེ་རྒྱང་གྲགས་གཅིག་གཉིས་ཕན་ཆད་གཅིག་ན་དགེ་སློང་འདུག་ལ་གཅིག་ལ་མཐོལ་དུ་འགྲོར་
[307b.7]ལམ་དུ་ཆུས་ཆོད་དེ། འབྲུག་#གམ་མི་རྒོད་དམ་སྟག་གཟིག་ལྟ་བུའི་རྐྱེན་གྱིས་མ་ཐར་ལ། བདག་གི་སེམས་ལ་བཅབས་#པའི་སེམས་མེད་ན་མ་མཐོལ་ཀྱང་ཉེས་མེད་དོ། །དེའི་དོན་གྱི་དབང་གིས་བྱས་ན་ཡང་ངོ་། །ལྷག་མར་གྱུར་པའི་འོག་ན་ཉེ་འཁོར་དུ་མཐོལ་དུ་ནི་དགེ་སློང་མེད་རྒྱང་
[308a]
[308a.1]གྲགས་གཉིས་གསུམ་ཙམ་གྱི་དགེ་སློང་འདུག་པ་ལ་ནམ་ཕྲད་པ་ན་མཐོལ་བར་བསམས་ཏེ་སེམས་ལ་བཅབས་པའི་སེམས་མེད་#ན་ལེ་ལོ་བྱས་ཏེ་མྱུར་དུ་མ་མཐོལ་ཀྱང་བཅབས་པར་མི་འགྱུར། དོན་མེད་པར་ཉེས་བྱས་པའོ། །མདོ་གོང་མ་ལྟར་ལྷག་མ་བྱས་པ་ལས་
[308a.2]གུད་ན་དགེ་སློང་ཡང་ཡོད་ལམ་ན་འཇིགས་པའི་རྐྱེན་ཡང་མེད་བཞིན་#དུ་ལེ་ལོ་བྱས་ཏེ་མྱུར་དུ་མ་མཐོལ་ན་ཉེས་བྱས། མཐའ་ཚུན་ཆད་ན་ཡང་ངོ་། །ལྷག་མ་བྱས་ནས་བཅབས་པའི་#སེམས་མེད་དེ་ཞག་གཅིག་གི་སྐྱ་རེངས་མ་བྱུང་ཚུན་ཆད་དུ་མ་མཐོལ་བའི་ཚེའང་ཉེས་བྱས་སོ། །བཅབས་
[308a.3]པའི་སེམས་མ་བཏང་ན་དེའི་སེམས་སོ། །ལྷག་མར་གྱུར་པ་ལ་བཅབས་པར་བསམས་ཏེ་དགེ་སློང་ཡོད་བཞིན་དུ་མ་མཐོལ་ན་ཞག་གཅིག་གི་སྐྱ་རེངས་བྱུང་ནས་བཅབས་པའི་སེམས་ཀྱང་དྲུང་ན་དགེ་སློང་འཁོད་པ་ལ་མ་མཐོལ་ན་སྐྱ་རེངས་བྱུང་ན་བཅབས་པར་འགྱུར#། ཉེས་མེད་པ་ནི་
[308a.4]ཕས་ཕམ་པའི་ལྟུང་བའི་ཕྱིར་མ་བྱས་ནའོ། །ཕས་ཕམ་པ་#ལྟ་བུས་ཕྱིས་ཕམ་པ་དང་ལྟུང་བ་ལ་སོགས་པ་སྡེ་ལྔ་གང་བྱས་ཀྱང་ལྷག་མ་དང་ལྟུང་བ་སོ་སོའི་ཆད་པ་དང་མཐོལ་བ་བྱ་མི་དགོས་ཀྱི་ཉེས་བྱས་མཐོལ་བས་ཆོག །དཔེར་ན་ཏ་#ལའི་མགོ་བཅད་ན་ལོ་མ་མེད་མོད་ཀྱང་སྦོམ་པོ་ཡོད་བཞིན་དུ་
[308a.5]ཕས་ཕམ་པ་#ཡང་ཁྱིམ་པ་དང་མི་འདྲ་བར་ལྟུང་བ་སྡེ་ལྔ་གང་བྱས་ཀྱང་ཉེས་བྱས་ཞེས་བཤད་དོ། །དུས་དང་དུས་མ་ཡིན་པ་དང་བསྡུས་པའི་དངོས་པོ་སྟེ་དྲིས་པའི་འོ།། །།འདི་མན་ཆད་དུས་དང་དུས་མ་ཡིན་པའི་གནས་ཐ་དད་པའི་དངོས་པོ་ལ་འཆད་དེ། ཆད་པ་དང་མགུ་བར་བྱེད་པ་སྤྱོད་པ་
[308a.6]དག་གིས། དགེ་འདུན་གྱི་ལྷག་མའི་ཆད་པ་དང་མགུ་བར་བྱེད་པའི་དགེ་སློང་བཙུན་པ་ཞིག་ལ་དགེ་སློང་ཆད་པ་བྱེད་པ་འོག་མ་ཞིག་གིས་མདོ་འདི་ལས་མིང་གིས་སྨོས་པ་ལྟར་བདག་ལ་བྱེད་ན་དགའ་བར་ཡང་མི་བསམས་ལ་བྱེད་དུའང་མི་གཞུག །རྗེས་དང་ཕྱག་དང་ཕྱིར་ལྡང་བ་དང་ཐལ་མོ་སྦྱོར་བ་དང་
[308a.7]བསུ་བའི་ལས་རྣམས་རང་བཞིན་དུ་གནས་པའི་དགེ་སློང་ལས་བདག་གིར་མི་བྱ། འདི་དག་གིས་མི་བྱ་བ་ལ་གཞན་གྱིས་ཀྱང་#དེ་ལ་དེར་གཏོགས་སོ། །མདོ་གོང་མ་ལྟར་ཆད་པ་དང་མགུ་བ་བྱེད་པ་ལ་ཆད་པ་མེད་པའི་དགེ་སློང་གིས་ཀྱང་ཕྱག་དང་བཀུར་སྟི་ལ་སོགས་པ་མི་#བྱ་ཞིག །གོམ་པ་
[308b]
[308b.1]དབེན་#པ་ལས་གཞན་དུ་འདི་དང་ལྷན་ཅིག་ཏུ་མི་བཅག་ཆད་པ་དང་ལྷན་ཅིག་ཏུ་མཉམ་པར་འགྲོགས་ཏེ་བཅག་པའམ་ཆད་པ་པ་སྔར་བཏང་སྟེ་མི་བཅག །སྟན་དམའ་བ་ལ་#མི་འདུག །ཆད་པ་པ་སྟན་མཐོན་པོ་ལ་བཞག་སྟེ་ཆད་པ་མེད་པ་སྟན་དམའ་བ་ལ་མི་འདུག །གྲོང་ན་འགྲོ་
[308b.2]ན་དགེ་སྦྱོང་ཕྱི་མའི་རང་བཞིན་ལས་ཀྱང་ངོ་། །ཆད་པ་པ་གནས་བརྟན་#ཀྱང་རུང་སྟེ་གྲོང་དུ་འགྲོ་བའི་ཚེ་ཆད་པ་མེད་པ་གྲལ་དམའ་བའང་སྔར་#འགྲོ། །གཡོགས་པ་གཅིག་ཏུ་ཉལ་བ་མི་བརྟག# །དགེ་སྦྱོང་དང་ལྷན་ཅིག་ཏུ་ཞག་གཉིས་ཉལ་དུ་མི་དབང་བ་བཞིན་དུ་ཆད་པ་པ་དང་ནུབ་གཅིག་ཁྱིམ་དུ་ཉལ་
[308b.3]ན་ཉེས་བྱས། རབ་ཏུ་དབྱུང་བ་དང་རབ་ཏུ་རྫོགས་པར་བྱ་བ་དང་གནས་སྦྱིན་པ་དང་། དགེ་སྦྱོང་གི་ཕྱིར་གཞག་པ་མི་བྱ། ཆད་པ་དང་མགུ་བར་བྱེད་པའི་དགེ་སློང་གིས་ལས་འདི་རྣམས་མི་འདུག་ཅིང་མི་བྱའོ། །གསོལ་བ་དང་ཀློག་པ་ལའང་ཁས་མི་བླང་། ཆད་པ་དང་མགུ་བར་བྱེད་པས་
[308b.4]གསོལ་བ་དང་ཞུ་བའི་ལས་མི་བྱ། དགེ་འདུན་གྱིས་ཀྱང་མི་བསྒོ། །ལས་བྱ་བ་དང་དགེ་སློང་མ་ལ་བཤད་པ་དང་དགེ་འདུན་གྱི་ཡིད་བརྟན་#པར་བསྒོས་ན་ཡང་ངོ་། །ཆད་པ་པ་དང་མགུ་བར་བྱེད་པས་ལས་འདི་རྣམས་མི་བྱ། སྔོན་བསྒོས་པའི་ལས་ཀྱང་མི་བྱ། ཆད་པ་པ་དང་མགུ་བ་བྱེད་
[308b.5]པའི་དགེ་སློང་སྔོན་གང་ཟག་བཅུ་གཉིས་ཀྱི་ལས་སུ་བསྐོས་པའང་མི་བྱ། དགེ་སློང་མ་ལ་མི་བཤད་པ་ཡང་ངོ་། །ཆད་པ་པའི་དགེ་སློང་གིས་སྔོན་ལྔ་ཕྲུགས་#དང་ལྡན་ཏེ་དགེ་སློང་མ་ལ་འཆད་#པར་བསྐོས་པའང་མི་བཤད། གསོ་སྦྱོང་གི་སོ་སོར་ཐར་པ་འཆད་པ་བཞིན་ཡོད་ནའང་བཤད་པ་མི་བྱ། #
[308b.6]སོ་སོར་ཐར་པ་འཆད་ཅིང་གསོ་སྦྱོང་བྱེད་པའི་ཚེ། གཞན་ཤེས་པ་ཡོད་ན་ཆད་པ་པས་སོ་སོར་ཐར་པ་མི་ཀླག# །དགེ་སློང་གི་འཁྲུག་པ་མི་གླེང་། དགེ་སློང་གྲོགས་ལ་ལྷག་མ་མན་ཆད་ཀྱི་ཉེས་#བྱས་ཤིག་ཡོད་ནའང་སྔར་སྐབས་དབྱེ་བར་མ་གསོལ་བར་མི་བཅོས་མི་བརྒལ། ཆད་པ་
[308b.7]པའི་དགེ་སློང་གིས་དགེ་སློང་གཙང་མའི་ཉེས་པ་མི་བཅོས་ཞེས་བྱི་ཤུ་ཏས་བཤད། དགེ་འདུན་གྱིས་#མ་སྤངས་པ་ལའོ། །སྤངས་པ་རྣམ་#བདུན་གྱི་ཆད་པས་བཅད་པ་ལྟ་བུ་ལ་ཆད་པ་པས་ཉེས་པ་བཅོས་པ་ནི་ཉེས་མེད། ཚིག་དང་བཅས་པ་ཕུར་པ་དང་བཅས་པ་དག་མི་བྱ། ཆད་པ་པའི་
[309a]
[309a.1]དགེ་སློང་གིས་དགེ་སློང་གཙང་མ་ལ་མིང་གིས་སྨོས་པ་འདི་རྣམས་སྐད་དུ་མི་བྱ། བསྟན་པར་གསོ་སྦྱོང་དང་དབྱུང་བ་དང་ཞུ་བ་ཀློག་#པའི་མི་གཞག །ཆད་པ་པའི་དགེ་སློང་གིས་དགེ་སློང་གཙང་མ་ལ་མིང་གིས་སྨོས་པ་འདི་རྣམས་སྐད་དུ་མི་བྱ། འདིས་འདུ་བར་མི་བྱ།# 
[309a.2]ཆད་པའི་དགེ་སློང་དང་སྤངས་པ་རྣམས་བདུན་གྱི་#དགེ་སློང་གཉིས་ལྷན་ཅིག་ཏུ་མི་འདུ#། གང་བྱས་པའི་ཕྱིར་ཆད་པ་སྤང་། ཆད་པ་པའི་དགེ་སློང་གིས་སྔ་མའི་ཉེས་པ་འགྱོད་དེ་ཕྱིན་ཆད་མི་བྱ་བར་ཡི་དམ་བཅའ། གཞན་ཉེས་པ་དག་ཀྱང་ངོ་། །ལྷག་མའི་ཆད་པ་བྱེད་པའི་ཚེ་ཕྱིན་ཆད་
[309a.3]ཉེས་བྱས་དང་ལྟུང་བ་ཡན་ཆད་ཀྱང་མི་བྱའོ་ཞེས་ཡི་དམ་བཅའ་#ཞིང་ནན་ཏན་དུ་བསྲུང་། ཚངས་པ་མཚུངས་པར་སྤྱོད་པ་ལ་ཉེས་པ་མི་བྱ། ཆད་པ་པའི་དགེ་སློང་གིས་དགེ་སློང་གཙང་མ་ལ་ཉེས་པ་མི་བྱ་ཞིང་ཡིད་ལ་འང་ངན་སེམས་མི་བསྐྱེད། དཀའ་བའི་དོན་མེད་པར་མ་གྱུར་ཅིག་ཅེས་ཡིད་ལ་བྱ། 
[309a.4]ལྷག་མའི་#ཆད་པ་བྱེད་པའི་ཚེ་ཆད་པ་འདི་ནམ་བྱུང་བ་དང་ཐབས་ཅི་ལྟར་བྱས་ན་དགེ་འདུན་འབྱུང་སྙམ་དུ་རྟག་པར་ཡིད་ལ་བསམ་ཞིང་ནན་ཏན་བྱ། ནང་པར་ལངས་ནས་སྒོ་དབྱེ། ཆད་པ་པའི་དགེ་སློང་གིས་ནང་པར་ལངས་ནས་སྒོ་ལ་སོགས་པ་དབྱེ། མེ་མར་སྣོད་དབྱུང་#། ཆད་པ་པའི་དགེ་སློང་
[309a.5]གིས་ནུབ་མོ་གཙུག་ལག་ཁང་དུ་མེ་མར་བུས་ལ་དགེ་འདུན་སླད་རོལ་ཆེ་ཆུང་དུ་གཤེགས་པའི་ལམ་དུའང་བུད། གཙུག་ལག་ཁང་གི་ཆག་ཆག་དང་། །ཕྱག་དར་དང་རབ་ཏུ་#གཞོན་ནུའི་ལྕི་བའི་བྱུག་པ་སྦྱིན། ཆད་པ་པའི་དགེ་སློང་གིས་གཙུག་ལག་ཁང་གི་ནང་དུ་མིང་གིས་སྨོས་པ་འདི་
[309a.6]རྣམས་བྱ། བཤང་གཅིའི་གནས་བཀྲུ །ཆད་པ་པས་བྱ་དུས་དང་འབྱོར་པའི་ཕྱི་བ་དང་ས་དང་ཆུ་གཞག །ཆད་པ་པའི་དགེ་སློང་གིས་བཤང་གཅིའི་སར་དུས་དུས་སུ་བཀྲུ་བའི་ཆུ་དང་ཕྱི་བའི་ས་ལ་སོགས་པ་གཞག །དགུན་གྲང་བའི་ཚེ་ཆུ་དྲོན་གཞག་དབྱར་ཚ་#བའི་ཚེ་ཆུ་གྲང་གཞག་ཝ་བཀྲུ ། 
[309a.7]ཆད་པ་#པའི་དགེ་སློང་གིས་ཝ་ལ་བཤང་གཅིས་འབགས་པ་ཐམས་ཅད་#བཀྲུ། །སྟན་གདིང་། ཆད་པ་པའི་དགེ་སློང་གིས་#སྟན་གདིང་བ་ནི་དགེ་འདུན་བཤོས་གསོལ་བ་དང་ཆོས་གསན་པའི་གདན་དུས་སུ་གདིང་། དུས་ཤེས་པར་བྱ་སྟེ་ཕོག་#དང་དེའི་སྣོད་གཞག་ཆད་པ་པའི་དགེ་སློང་གིས་དུས་
[309b]
[309b.1]དུས་སུ་དགེ་འདུན་གཙུག་ལག་ཁང་དུ་ཕྱག་བཞེས་པའི་ཕྱིར་མེ་ཏོག་དང་པོག་སྤོས་ལ་སོགས་པ་བསོག །དེ་སྟེ་ནུས་#ན་སྟོན་པའི་ཡོན་ཏན་བརྗོད་ན་ཡང་ངོ་། །ཆད་པ་པའི་དགེ་སློང་གིས་དགེ་འདུན་གཙུག་ལག་ཁང་དུ་ཕྱག་བཞེས་ནས་བསྐོར་བའི་ཚེ་པོག་ཐོགས་ཏེ་དང་པོར་སོང་ལ་སངས་རྒྱས་ལ་སྟོཏྟྲ་#
[309b.2]བཀླག །དེ་སྟེ་མ་ཡིན་ན་ཆད་པ་ལ་བསྐོ། །ཆད་པ་པ་སྟོཏྟྲ་#མི་ཤེས་ན་རོགས་པོ་མཛའ་བོ་ལ་གསོལ་བ་བཏབ་སྟེ་སྟོཏྟྲ་ཀླག་#ཏུ་གཞུག་ཚོགས་ནས་གཎྜཱི་#བརྡུང་། ཆད་པ་པའི་དགེ་སློང་གིས་བཤོས་ལ་སོགས་པ་ཚོགས་ནས་གཎྜཱི་བརྡུང་#། དེ་སྟེ་ཚེ་ཆ་ན་དགེ་སློང་ལ་བསླབ། ཆད་པ་པའི་དགེ་སློང་
[309b.3]གིས་ཉི་མ་ཚ་བའི་ཚེ་དགེ་འདུན་བཤོས་གསོལ་བ་ལ་བསིལ་ཡབ་ཀྱིས་གཡབ་པོ། །ཐམས་ཅད་རབ་ཏུ་རྫོགས་པའི་ཐ་མར་དེའོ། །ཆད་པ་པའི་གྲལ་ནི་ཁྲིམས་རྫོགས་པ་ཐམས་ཅད་ཀྱི་མཇུག་ཚེ་ལུས་#ཐམས་ཅད་ཀྱི་སྟེང་དུ་འདུག་#གོ། །བཟའ་བ་བྱས་ནས་མལ་སྟན་གཡོགས་#པར་སྦ། ཆད་པ་
[309b.4]པའི་དགེ་སློང་གིས་དགེ་འདུན་བཤོས་གསོལ་ཟིན་ནས་དགེ་འདུན་གྱི་གདན་ལ་སོགས་པ་སྤྲུགས་ཏེ་བལྟབ་ལ་མལ་སྟན་གྱི་ཁང་བུའམ། གནས་དབེན་པར་གཞག །ལྷུང་བཟེད་ཀྱི་གཞི་དོར། ཆད་པ་པའི་དགེ་སློང་གིས་གདན་བརྟུལ་ནས་ལྷུང་བཟེད་ཀྱི་གཞི་རྩྭ་#དང་ས་ལ་བྲལ་བྲུལ་ལུས་
[309b.5]པ་ཐམས་ཅད་ཕྱགས་ཏེ་དོར། དུས་ཤེས་པར་བྱས་ཏེ་མཆོད་རྟེན་ཕྱགས#། ཆད་པ་པའི་དགེ་སློང་གིས་དུས་དུས་སུ་མཆོད་རྟེན་ཐམས་ཅད་ཕྱགས་ཤིང་ཕྱི་བདར་བྱ#། རབ་ཏུ་གཞོན་ནུའི་ལྕི་བའི་#བྱུག་པ་སྦྱིན། ཆད་པ་པའི་དགེ་སློང་གིས་དགེ་འདུན་འདུ་བའི་སར་གཙུག་ལག་ཁང་དུ་བ་ལང་གི་
[309b.6]ལྕི་བས་བྱུག །འདུ་བའི་དུས་སུ་གདིང་བ་ནས་ཡོན་ཏན་གྱི་བར་དུ་ཆུད་པའོ། །ཆད་པ་པའི་དགེ་སློང་གིས་ནུབ་མོ་དགེ་འདུན་འདུ་བའི་སར་གདན་བཏིང་ལ་དགེ་བརྟག་#བྱ། དེ་སྟེ་ནུས་ན་ཞག་བརྗོད། ཆད་པ་པའི་དགེ་སློང་གིས་དགེ་བརྟག་#བྱས་པའི་འོག་ཏུ་ཞག་གྲངས་འདི་སྙེད་འདས་སོ་
[309b.7]ཞེས་དགེ་འདུན་ལ་བརྗོད། མི་ནུས་ན་དགེ་སློང་གཞན་བསྐོ#། ཆད་པ་པའི་དགེ་སློང་གིས་དགེ་བརྟག་#བྱ། མི་ནུས་ན་གཞན་སུ་ནུས་པ་ལ་བཅོལ་ཏེ་གསོལ། ཆད་པ་པའི་#དགེ་སློང་དག་གིས་#རྐང་པ་ནུབ་མོ་བཀྲུ། ཆད་པ་པའི་དགེ་སློང་གིས་དགུན་དང་དབྱར་ལ་སོགས་པའི་
[310a]
[310a.1]དུས་བཞིན་དུ་ཆུ་གྲང་དྲོར་#སྦྱར་ཏེ་དགེ་འདུན་གྱི་རྐང་པ་བཀྲུ། དུས་དང་འབྱོར་པའི་ཆུས་སོ། །བསྐུ་བ་ཡང་ངོ་། །ཆད་པ་པའི་དགེ་སློང་གིས་#དགེ་སློང་དག་གི་#རྐང་པ་བཀྲུས་ནས་སྣུན་#གྱིས་བསྐུ། མི་འདོད་ན་སྣུམ་དབུལ། ཆད་པ་པའི་དགེ་སློང་གིས་ལྟག་མ་ལྟར་ཆད་པ་པའི་དགེ་
[310a.2]སློང་གི་#རྐང་པ་བཀྲུ་ཞིང་སྣུམ་གྱིས་བསྐུས#། བཏུབ་ན་ཕྱི་དེ་ཉིན་#ཟས་བཟང་པོ་དང་ཁུར་བ་དབུལ་གཙུག་ལག་ཁང་གི་མཐའ་འཁོབ་ཏུ་འོས། ཆད་པ་པའི་དགེ་སློང་གིས་ཆད་པ་བྱེད་པའི་ཚེ། གཙུག་ལག་ཁང་གི་ནང་ནས་#གནས་ཁང་ངན་པ་གཅིག་ཏུ་གཞག །རིགས་པ་ནི་རྙེད་པ་ཐམས་ཅད་
[310a.3]ལའོ། །དད་པའི་བྲམ་ཟེའམ་ཡོན་བདག་གཅིག་གིས་དགེ་འདུན་གྱི་སྤྱིར་ཡོན་ཕུལ་བ་ལ་ཆད་པ་པའི་དགེ་སློང་ཡང་ཕལ་དང་འདྲ་བའི་ཡོན་སྐལ་སྦྱིན། དགེ་བའི་ཕྱོགས་བྱ། དགེ་སློང་ཆད་པ་པས་#ཆད་པ་བྱེད་པའི་ཚེ་དུས་གསུམ་དུ་བདག་གི་#དགེ་བ་རྒྱུན་མི་ཆད་པར་བྱ། དེ་བཞིན་དུ་འདིར་
[310a.4]དེའི་རང་བཞིན་ཚོལ་བ་དང་སློབ་པ་སྦྱིན་པའོ། །མི་ཚངས་པར་སྤྱོད་ན་ཚེ་གཅིག་ཏུ་སློབ་པ་བྱིན་#པའི་དགེ་སློང་དང་ལྟུང་བ་སྡེ་ལྔ་ལས་གང་བྱུང་གཏོལ་མེད་དེ་ཐེ་ཚོམ་ཟོས་ནས་རང་བཞིན་#ཚོལ་དུ་བཅུག་པའི་དགེ་སློང་གཉིས་ཀྱི་#སྟེང་དུ་སྨོས་པའི་ཆད་པ་པས་བྱའོ་ཞེས་བྱ་བ་ཐམས་ཅད་བྱའོ། །བཤད་པ་
[310a.5]ནི་མ་ཡིན་ནོ། །ཚེ་གཅིག་ཏུ་སློབ་པ་བྱིན་པ་དང་རང་བཞིན་ཚོལ་དུ་བཅུག་པའི་དགེ་སློང་གཉིས་ཀྱིས་སོ་སོར་ཐར་པ་འཆད་པའི་ཚེ་དགེ་སློང་གཙང་མ་ལ་ཁ་ཐོན་ཤེས་པ་མེད་ཀྱང་སོ་སོར་ཐར་པ་མི་བཤད། སྔ་མ་ནི་བཤགས་པས་རང་བཞིན་དུ་ཆུད་དོ#། །ལྟུང་བ་སྡེ་ལྔ་ལས་གང་བྱས་གཏོལ་མེད་དེ་
[310a.6]ཐེ་ཚོམ་ཟོས་ནས་རང་བཞིན་ཚོལ་དུ་བཅུག་པའི་དགེ་སློང་ནི་ནམ་དྲན་ནས་དགེ་སློང་ལ་མཐོལ་ན་གཙང་མར་འགྱུར་རོ། །ཕྱི་མ་ནི་དགྲ་བཅོམ་པར་ན་འོ། །དགེ་སློང་གི་#ཚངས་པར་སྤྱད་ནས་ཚེ་གཅིག་ཏུ་སློབ་པ་བྱིན་པ་ནི་ནམ་དགྲ་བཅོམ་པར་གྱུར་ན་གཙང་མར་ཆུད། སྒོ་དབྱེ་ཚུན་ཆད་གཙུག་ལག་
[310a.7]ཁང་པ་ལ་སོགས་པར་ཡང་བྱས་པ་བཞིན་དུ་སྤྱད་པའོ། །ལྷག་མའི་ཆད་པ་དང་མགུ་བ་#བྱེད་པའི་ཞག་གྲངས་ཁོ་ནར་དབྱུང་དུ་དགེ་འདུན་ཉི་ཤུར་མ་ཚང་ངམ་ཚང་ཡང་ཡན་ལག་དང་མ་ལྡན་ན་དགེ་འདུན་ཉི་ཤུར་ཚང་གི་བར་དུ་བསྡད། དེ་ལྟར་སྡོད་པའི་ཚེ་དགེ་འདུན་ཚང་ཚང་གི་བར་དུ་ཆད་པ་དང་
[310b]
[310b.1]མགུ་བ་རྒྱུན་མི་ཆད་#པར་བྱ་བའང་མ་ཡིན་བར་དུ་བཅད་དེ་ཡོད་བཏང་བའང་མ་ཡིན་གྱི་དགེ་འདུན་ཉི་ཤུར་ཚང་#ཚང་གི་བར་དུ་ལས་འདི་རྣམས་བྱའོ། །བསྡུས་པའི་དངོས་འདྲིས་པའི་འོག་གི་#མདོ་ཆད་པ་དང་ཞེས་ཟེར་བ་མན་ཆད་འོག་མའི་མདོ་དཀའ་བའི་དོན་མེད་པར་མ་གྱུར་ཅིག་ཅེས་བྱས་ཏེའོ་ཞེས་འབྱུང་
[310b.2]བ་#ཡན་ཆད་ཀྱི་ཆད་པའི་ལས་ཐམས་ཅད་བྱ་དེ་མན་ཆད་ཀྱི་ཆད་པའི་ལས་ནི་བྱ་མི་དགོས། དེ་ལྟར་ཆད་པ་བྱེད་པའི་ཚེ། གཙུག་ལག་ཁང་གི་ནང་ན་གང་ངན་པ་གཅིག་ཏུ་བཞུགས་ཏེ་དགེ་འདུན་སྤྱིར་ཡོན་ཕུལ་བའི་སྐལ་ཡང་སྦྱིན་ནོ། །དེ་བཞིན་དུ་སྤྱོད་པ་དང་སྨད་པ་དང་བསྐྲད་པ་དང་བརྟལ་བ་དང་
[310b.3]སྤངས་པ་དག་ཀྱང་ངོ་། །དགེ་འདུན་གྱི་སྤང་བ་#རྣམ་བདུན་གྱིས་ཆད་པའི་དགེ་སློང་སྤངས་#པའི་གནས་ནས་#འདུག་པའི་ཚེ་ཆད་པ་དང་ལས་བྱ་བའམ་མི་བྱ་བའི་སྐབས་དང་གནས་ནི་མདོ་ལྟག་མ་བཞིན་དུ་བྱས་ཏེ་དགེ་འདུན་ཡོན་ཕུལ་བའི་ཡོན་སྐལ་ལ་ནི་མི་དབང་སྔོན་སྤངས་པའི་ཆད་པ་མ་བྱུང་བའི་ཚེ་
[310b.4]སྤྱིར་ཡོན་ཕུལ་བ་ལས་སྤང་བའི་#འོག་ཏུ་དགོས་#པའི་སྐལ་བ་ནི་དབང་སྟེ་བླངས་ཀྱང་ཉེས་མེད་ལ་དགེ་འདུན་གྱིས་#སྦྱིན། བཤད་པ་ནི་མ་ཡིན་ནོ། །སོ་སོར་ཐར་པའི་ཚེ་དགེ་སློང་གཙང་མ་ལ་ཁ་ཐོན་ཤེས་པ་མེད་ཀྱང་མདོ་གོང་མ་ལྟར་སྤང་བ་#རྣམ་བདུན་གྱིས་#ཆད་པས་བཅད་པའི་དགེ་སློང་གིས་མི་ཀླག །
[310b.5]སྤངས་པ་#འདི་དག་གིས་སྤངས#། སྤང་བ་རྣམ་བདུན་གྱིས་ཆད་པས་བཅད་པའི་དགེ་སློང་གཙང་མ་དང་ལྷན་ཅིག་མི་འཁོད་ཅིང་གཏམ་མི་བྱ་བ་དང་ཁ་ཟས་མི་སྤྱད། མི་རིགས་པ་#ནི་དེའི་ཕྱིར་རྙེད་པ་ལའོ། །སྤང་བ་རྣམས་#བདུན་གྱི་#ཆད་པས་བཅད་པའི་དགེ་སློང་མཚན་མ་#བཏང་གི་བར་དུ་དགེ་
[310b.6]འདུན་སྤྱིར་ཡོན་ཕུལ་བས་ཤས་མི་སྦྱིན་མ་སྤངས་པའི་སྔ་རོལ་གྱི་ཡོན་ནི་དབང་ངོ་། །བྱེ་བ་བཞིན་དུའོ། །དགེ་སློང་དགེ་བ་དང་མི་དགེ་བ་སྡེ་གཉིས་སུ་གྱུར་པ་ལ་ཕན་ཚུན་གཏམ་དང་ཁ་#ཟས་མི་སྤྱད་པ་བཞིན་དུ་སྡང་#བ་རྣམ་བདུན་གྱིས་#ཆད་པས་བཅད་#ལའང་ཁ་ཟས་ལ་སོགས་པ་མི་སྤྱད་པ་དང་མི་དགེ་
[310b.7]བ་བཞིན་དུ་བལྟ། དེ་བཞིན་དུ་བྱེ་བ་ལ་ཆོས་མ་ཡིན་པའི་སྐྱབས་སོ། །དགེ་སློང་དགེ་མི་དགེ་རྣམ་པ་#གཉིས་སུ་གྱུར་པའི་ཚེ། དགེ་སློང་གཅིག་ཅིག#་ལུས་དགེ་བའི་ནང་ན་འདུག་ལ་སེམས་མི་དགེ་བའི་ནང་དུ་ཕྱོགས་པར་དགེ་འདུན་གྱིས་ཤེས་ན་#དགེ་འདུན་གྱིས་#སྟེང་དུ་མགུ་བ་བྱས་ལ་དབྱུང་དུ་དགེ་
[311a]
[311a.1]འདུན་མ་ཚང་ན་དགེ་འདུན་དུ་ཚང་གི་བར་དུ་ཆད་པ་བྱ་བ་དང་མི་བྱ་བའི་སྐབས་བྱ་བ་བཞིན་དུ་འདིར་ཀྱང་དེ་བཞིན་བྱ། མི་སྐྱེ་བ་ནི་རང་བཞིན་དུ་མི་གནས་པ་ལ་སྟེ་ཆད་པ་དང་མགུ་བར་བྱ་བ་དང་བསླབ་པ་སྤྱོད་པའོ། །དགེ་འདུན་གྱིས་#ལྷག་མའི་ཆད་པ་དང་མགུ་བ་བྱེད་པ་དང་ཚེ་གཅིག་ཏུ་
[311a.2]སློབ་མ་#བྱིན་པ་གསུམ་གྱིས་གཙང་མའི་དགེ་སློང་གཉིས་གསུམ་ཞིག་ལ་ཆད་པ་དང་མགུ་བ་བྱས་པར་མི་ཆུད། དགེ་འདུན་ན#མ་ཡིན་པ་ལ་ཡང་ངོ་། །མདོ་གོང་མ་ལྟར་ཆད་པས་བཅད་པའི་དགེ་སློང་གིས་གཙང་མའི་དགེ་འདུན་དུ་མ་ཚང་པ་ལ་ཆད་པ་དང་མགུ་བ་#བྱས་ཀྱང་ཚངས་པར་མི་ཆུད་དོ། །དེའི་
[311a.3]གནས་སུ་ཞུགས་པ་ལས་ཆད་ན་ཡང་ངོ་། །མཚམས་གཅིག་གི་དགེ་འདུན་ཉི་ཤུ་ཞིག་འཁོད་པ་ལས་གྲངས་བཅད་དེ་སོ་སོར་བསྔོས་ནས་འདི་ལ་བྱ་#འདི་ལ་མི་བྱ་ཞེས་བྱས་ཏེ་ཆད་པ་བྱས་ན་ཆད་པ་བྱས་པར་མི་ཆུད་དོ། {།མངས་,མང་}ཞེས་མི་སྤང་ཆད་པ་པའི་དགེ་སློང་གིས་ཐོག་མ་ཆད་པ་བྱུང་བའི་གནས་ན་
[311a.4]དགེ་འདུན་དུ་ལོངས་པ་ཡོད་བཞིན་དུ་འདི་ལ་མི་བྱའི་(གུང་,གུད་)དུ་དགེ་འདུན་ཉུང་ངུ་ལ་ཆད་པ་བྱའོ་ཞེས་ཟེར་ཏེ་སོང་ནས་ཆད་པ་བྱས་པ་ནི་ལས་སུ་མི་རུང་ལ་ཉེས་བྱས། གནས་བརྟན་དང་སོ་སོར་ཐར་པ་དང་བཅས་#པར་ནན་ཏན་བྱ། ཆད་པ་པའི་དགེ་སློང་གིས་ཐོག་#མ་ཆད་པ་བྱུང་བའི་གནས་ན་དགེ་འདུན་ཡོན་
[311a.5]ཏན་དང་མི་ལྡན་ཞིང་གནས་བརྟན་དང་སོ་སོར་ཐར་པ་འཆད་པ་མེད་ན་གཙུག་ལག་ཁང་གཞན་གྱི་དགེ་འདུན་ལ་ཆད་པ་བྱས་ཀྱང་ཉེས་མེད#། གང་དུ་དར་#གསུམ་ལ་སོགས་པ་ཐམས་ཅད་དུ་གཏོགས་པ་སྤྱོད་པས་དེར་#སྤྱད། ཆད་པ་དང་མགུ་བར་བྱེད་པ་དང་ཚེ་གཅིག་ཏུ་སློབ་པ་བྱིན་པ་གསུམ་གྱིས་
[311a.6]དགེ་འདུན་ལ་ཆད་པ་བྱར་མི་རུང་གི་ཆད་པ་པ་ཉིད་དགེ་འདུན་དུ་ལངས་#པས་ཆད་པ་བྱས་ན་བྱས་པར་མི་ཆུད་དོ། །ཐོག་མ་ལས་གཞན་དུ་སྐྱ་རེངས་འབྱུང་བར་མི་བྱ། ཆད་པ་བྱེད་པའི་ཚེ་#རྐྱེན་བྱུང་བ་ལ་སྔགས་ཀྱིས་བསྔོས་ཏེ་འགྲོ་བ་ནི་མ་གཏོགས་ཆད་པའི་ཞག་གྲངས་མ་འཁོར་གྱི་བར་དུ་མཚམས་
[311a.7]ཀྱི་ཕྱི་རོལ་དུ་ཞག་གཅིག་#སྐྱ་རེངས་འབྱུང་བར་མི་གནས། བྱ་བ་འདས་པ་དགེ་འདུན་འཁོར་བ་ལ་བརྗོད། ཆད་པ་དང་མགུ་བ་བྱེད་པའི་ཚེ་ནུབ་མོ་དགེ་འདུན་འདུས་པ་ལ་བདག་གི་ཞག་གྲངས་སྔ་མ་འདི་སྙེད་ཅིག་ནི་འདས་འདི་སྙེད་ཅིག་ནི་ཕྱི་ན་ལུས་ཞེས་གསོལ་ཞིང་བརྗོད། ཉིན་རེ་ཞིང་བྱ་བ་ནི་དེ་སྟེང་རིང་
[311b]
[311b.1]དུ་མི་སྤྱད་པ་ཡང་མ་ཡིན་ནོ། །ཆད་པ་པ་དང་མགུ་བར་བྱེད་པའི་ཚེ་ཞག་གྲངས་ཉུང་ན་སྔ་མ་ལྟར་ཉིན་རེ་བཞིན་བརྗོད་པ་ཡིན་ན་ཆད་པ་ཟླ་བ་གཉིས་གསུམ་གྱིས་བཅད་#ན་ཉི་མ་གསུམ་ཞིང་དགེ་འདུན་ལ་ཞག་འདི་ཉིད་#ཅིག་འདས་སོ་ཞེས་གསོལ་ཞིང་བརྗོད། འདིར་གསུམ་མམ་བཞིའོ། །ཆད་པ་པ་#ལ་
[311b.2]གསུམ་བཞི་ཞིག་བྱེད་པའི་ཚེའང་ཉི་མ་གསུམ་ཞིང་དགེ་འདུན་ལ་ཞག་འདི་སྙེད་ཅིག་འདས་སོ་ཞེས་གསོལ་ཞིང་བརྗོད། དགེ་སྦྱོང་དང་ཁྱིམ་པ་འཁོད་ན་མི་གསོལ། དོན་འདི་བྱེད་པ་དེས་ཟུར་#མི་བྱ། ཆད་པ་བྱེད་པའི་ཚེ་དགེ་སློང་གཙང་མ་པས་ངོ་ཚ་བ་དང་སྨད་པར་བྱ། དེ་སྟེ་འཐབ་མོ་བྱེད་
[311b.3]པར་འོངས་པར་ཐོས་ཏེ་འཇིགས་ན་དགེ་འདུན་ནམ་#གང་ཟག་གི་#གནས་སུ་བཏང་#། ཆད་པ་པའི་དགེ་སློང་ཆད་པ་བྱེད་པའི་ཚེ་གུད་ནས་དགེ་སློང་འཐབ་མོ་པ་#ཞིག་འོང་བར་ཐོས་ན་དགེ་འདུན་ནམ་གང་ཟག་གི་དྲུང་དུ་འཐབ་མོ་པ་སླར་མཆིས་ཀྱི་བར་དུ་བདག་གི་ཆད་པ་བཏང་#ངོ་ཞེས་གསོལ་ཏེ་སྔོན་གྱི་
[311b.4]གྲལ་གར་#བབ་པར་འདུག་ལ། ཕྱིས་#འཐབ་མོ་པ་སོང་ནས་སྔོན་ཞག་ཇི་སྙེད་བྱས་པའི་མཇུག་ནས་བཟུང་སྟེ་བྱ་(བདག་,བ་དག་)གིས་དགེ་འདུན་ལ་ནི་ལན་གསུམ་དུ་བཟླས#། འཇིགས་པ་དང་བྲལ་ནས་དེ་ཉིད་དུ་བླངས། མདོ་གོང་མ་ལྟར་འཐབ་མོ་པ་སོང་ནས་ཆད་པ་པའི་མཇུག་ནས་བཟུང་#སྟེ་བྱ། 
[311b.5]བདག་གིས་དགེ་འདུན་ལ་ནི་ལན་#གསུམ་དུ་བཟླས། འཇིགས་པ་དང་བྲལ་ནས་དེ་ཉིད་དུ་བླངས། མདོ་གོང་མ་ལྟར་འཐབ་མོ་པ་#སོང་ནས་ཆད་པ་པའི་མཇུག་#སྔོན་གྱི་ཞག་གྲངས་ནས་བཟུང་སྟེ་བྱ་བའང་དགེ་འདུན་ལ་བདག་གིས་ལྷན་ཅིག་གསོལ་ཏེ་བྱིན། ཆད་པ་པ་མ་#སོང་གི་བར་དུ་མི་བྱ། 
[311b.6]གཞན་ལ་གནས་པའི་དངོས་པོའོ། །འདི་མན་ཆད་གནས་པ་ཐ་དད་པའི་དྲིས་པའི་དངོས་པོ་ལ་འཆད་དེ#། དེའི་ཉིན་ཞག་གི་ཆད་པ་ནི་རང་བཞིན་དུ་གནས་པ་དང་ལྷན་ཅིག་ཏུ་གཡོགས་པ་གཅིག་ཏུ་#ཆད་པ་དང་མགུ་བར་བྱེད་པ་སྤྱོད་པ་དང་ལྷན་ཅིག་ཏུ་ཉལ་ནའོ། །ཆད་པ་དང་མགུ་བར་བྱེད་པའི་ཚེ་
[311b.7]དགེ་སློང་གཙང་མ་དང་ལྷན་ཅིག་ཏུ་ཉལ་ན་ཞག་ཏུ་ཉལ་བ་ཆད་པ་དང་མགུ་བར་བྱེད་པའི་ཞག་གྲངས་ལ་མ་གཏོགས་ཏེ་འབྱུང་ངོ་། །མཚམས་ཀྱི་ཕྱི་རོལ་དུ་ཡང་ངོ་། །ཆད་པ་པ་ཆད་པ་བྱེད་པའི་ཚེ་མཚམས་ཀྱི་ཕྱི་རོལ་དུ་སོང་བ་ཉིད་ཀྱང་ཞག་གྲངས་སུ་མི་ཆུད་པའི་སྟེང་དུ་ཆད་པ་སྔ་མ་བྱས་པའི་ཞག་
[312a]
[312a.1]གྲངས་ལའང་ཕྱི་རོལ་དུ་སོང་བ་དབྲིའོ། །མ་བརྗོད་ན་ཡང་ངོ་། །ཆད་པ་ཟླ་#བ་གཅིག་གིས་བཅད་དེ་བྱེད་པའི་ཚེ་ཞག་གསུམ་ཞིང་དགེ་འདུན་ལ་ཞག་འདི་སྙེད་ཅིག་#བརྗོད་པ་ལས་#དེ་ཞག་བཞི་#ཉིན་པར་བརྗོད་པ་ནི་ཉེས་མེད་དེ་བཞི་ལས་འདས་ན་ཆད་པ་སྔ་མ་བྱས་པའི་ཞག་གྲངས་
[312a.2]ལས་ཞག་བཞི་དབྲིའོ#། །བསྙེན་པ་པ་#དེའི་མཚམས་ནི་མི་ཉེ་ན་མི་སྐྱེ། མདོ་གོང་མ་ལྟར་དགེ་འདུན་ལ་བརྗོད་པ་ནི་མཚམས་ཀྱི་ཕྱི་རོལ་དུ་བརྗོད་ན་ཞག་གསུམ་ཞིང་བརྗོད་ཀྱང་ཆད་པ་སྔ་མ་བྱས་པའི་ཞག་གྲངས་ལས་ཞག་གསུམ་དབྲིའོ། །ཉེས་མེད་པ་ནི་དེའི་ཉིན་པར་ལྡོག་ན་མཚམས་གཞན་དུ་
[312a.3]སོང་ན་ཡང་ངོ་། །ཆད་པས་བཅད་པ་དེ་ཆད་པ་བྱེད་པའི་ཚེ་མཚམས་ཀྱི་ཕྱི་རོལ་དུ་སོང་སྟེ་ཞག་མ་ལོན་པར་སླར་འོངས་པ་ནི་ཉེས་མེད། ཆད་པ་དང་ལྷན་ཅིག་ཏུ་གཡོགས་མ་གཅིག་ཏུ་ཆད་པ་པ་མི་ཉལ། ཆད་པ་པ་མང་ཞིག་འཁོད་དེ་ལྷན་ཅིག་ཉལ་ན་ཉེས་བྱས་སུ་འགྱུར་བས་གནས་ཐ་དད་དུ་
[312a.4]འཁོད། མུར་འདུག་གི་ཆད་པ་ལ་གནས་པ་དང་དེར་ལྷན་ཅིག་ཏུ་ན་འདིར་ཉེས་མེད་དོ#། །མུར་འདུག་རབ་ཏུ་འབྱུང་བའི་ཚེ་སེམས་བརྟགས་#པའི་ཕྱིར་ཟླ་བ་གཅིག་དགེ་འདུན་གྱི་འཁོར་དུ་གཞག་པ་དང་། ལྷན་ཅིག་ཉལ་བ་ཉེས་མེད་དོ་#ཞེས་བྱི་ཤུ་#ཏས་བཤད། མུར་འདུག་སེམས་བརྟག་#
[312a.5]པའི་ཕྱིར་ཟ་#བ་གཅིག་ཏུ་གཞག་པའང་ལྷན་ཅིག་ཏུ་ཉལ་ན་ཉེས་མེད་དོ་ཞེས་བྱི་ཛ་ཡས་བཤད། ས་གཞན་དུ་གནས་པ་སྤྱད་པ་དངོས་ཏེ་དྲིས་པའོ། །འདི་མན་ཆད་འདུལ་བའི་དངོས་པོ་ལ་འཆད་དེ། མ་གྲགས་པ་ནི་རྩ་བ་མ་ཡིན་ནོ། །དགེ་སློང་ཞིག་གིས་#ལྟུང་བ་སྡེ་ལྔ་ལས་གང་ཡང་རུང་སྟེ་བྱུང་ན་
[312a.6]དོགས་#པ་ནི་མི་བཙན་གྱི། མཐོང་བ་དང་ཐོས་པས་བརྒལ་བ་དང་གླེང་བ་ནི་ཉེས་མེད། མི་སྐྱེ་བ་ནི་དབྱུང་བའི་སྨྲ་བ་#ཟིན་ནས་དབྱུང་བ་བཞག་པའོ། །དགེ་སློང་ཚུལ་ནས་དབྱུང་#བའི་ཚེ་ཚུལ་ནས་མ་བྱུང་བར་དགེ་སློང་ཡོན་ཏན་དང་ལྡན་པ་ཞིག་ན་རེ་ཁྱོད་ཚུལ་ནས་མ་འབྱུང་ཤིག་ཅེས་ཟེར་ན་མི་
[312a.7]འབྱུང་བྱུང་ཟིན་པའི་འོག་ཏུ་དེ་སྐད་ཟེར་བ་མི་བརྩན#། དེ་བཞིན་དུ་ནད་པ་ལ་བྱེད་ན་ཡང་ངོ་། །དགེ་སློང་ཚུལ་ནས་བྱུང་བའི་ཚེ་ནད་པ་ཞིག་ན་རེ་ཁྱོད་དང་བཅད་པ་ཡོད་ཀྱིས་རེ་ཞིག་#ཚུལ་ནས་མ་འབྱུང་ཤིག་ཅེས་ཟེར་བ་ལས་བྱུང་བ་ནི་ཉེས་མེད་དོ། །ཕོ་ཉས་ཀྱང་ངོ་། །ནད་པའི་བང་ཆེན་གྱིས་
[312b]
[312b.1]མ་འབྱུང་ཤིག་ཅེས་ཟེར་བའང་མི་བརྩན་#ཏེ་འབྱུང་། ནད་པ་ལ་ཡང་ངོ་། །ནད་པ་ཚུལ་ནས་འབྱུང་བའི་ཚེ་མི་ན་བ་ཞིག་གིས་ཁྱོད་སྐད་ཅིག་ཚུལ་ནས་མ་བྱུང་ཤིག་#ཅེས་ཟེར་ན་མི་#བསྡད་པར་བྱུང་ཡང་ཉེས་མེད། བས་#མི་བླང་། མདོ་གོང་མ་ལྟར་ཚུལ་ནས་འབྱིན་པའི་(ཆེ་,ཚེ་)ནད་པ་དང་ཕོ་ཉ་ལྟ་བུ་ཞིག་ན་
[312b.2]རེ་ཚུལ་ནས་མ་བྱུང་བར་སྡོད་ཅིག་ཅེས་ཟེར་བའི་ཚེ་ཁས་མི་#བླང་བར་འབྱུང་ངོ་ཞེས་བྱ། ཚེ་དང་ལྡན་པ་ཁྱོད་སྡོད་ཅིག་ཁྱོད་ནད་པ་སྟེ་སྦྱོར་བ་མི་བཟོད་ཀྱིས་ཞེས་སོ། །དགེ་སློང་ཚུལ་ནས་འབྱུང་བའི་ཚེ་ནད་པ་ཞིག་ན་རེ་ཚུལ་ནས་མ་བྱུང་བར་སྡོད་ཅིག་ཅེས་ཟེར་ཞིང་རྒོལ་ཞིང་འོང་བ་ལ་ཚེ་དང་ལྡན་པ་ཁྱོད་
[312b.3]ནད་པ་ཡིན་ཏེ་དབང་པོ་ཉམས་ཤིང་རྒོལ་ནི་མི་ནུས་ཀྱིས་རེ་ཞིག་སྡོད་#ཅིག་ཅེས་བསྒོ་སྟེ་དགེ་འདུན་གྱིས་དགེ་སློང་ཚུལ་ནས་#དབྱུང་ངོ་། །ཚེ་དང་ལྡན་པ་ནད་#པའི་ཕོ་ཉ་འདི་རྒོལ་#མི་རུང་ངོ་ཞེས་སླར་བསྒོ། དགེ་སློང་ཚུལ་ནས་འབྱུང་བའི་ཚེ་ནད་པའི་ཕོ་ཉ་ཞིག་འོངས་ཏེ་རེ་ཞིག་མ་འབྱུང་ཤིག་ཅེས་པ་
[312b.4]ལ་དགེ་འདུན་གྱིས་འདི་སྐད་དུ་བསྒོ། ནད་པ་ཉིད་དབང་པོ་#ཉམས་པས་རྒོལ་#བ་ལ་སོགས་པའི་ཚིག་མི་བརྩན་གྱི་#སྡོད་ཅིག་ཅེས་དེ་ལ་བསྒོ་སྟེ་དགེ་སློང་ཚུལ་ནས་དབྱུང་ངོ་། །བྱས་པའམ་བྱེད་པའི་རང་བཞིན་མ་ཆུད་པར་གླེང་#པ་ཡང་ངོ་། །ཚུལ་ཁྲིམས་མི་ཤེས་པའི་དགེ་སློང་ཞིག་གིས་དགེ་
[312b.5]སློང་གཙང་མ་ལ་ཕས་ཕམ་པ་བཞིས་སྐུར་བ་ལྟ་བུ་ནི་མི་བརྩན་#གྱི་སྐུར་བ་ནི་གང་སྐུར་པའི་ཉེས་པ་དང་སྦྱར། ལྷག་མ་ཡང་དུས་མ་ཡིན་པར་མི་འཇུག །ལྟུང་བ་སྡེ་ལྔ་ལྟ་བུ་ཞིག་གིས་ཕ་རོལ་ལ་རྒོལ་བའི་ཚེའང་#ལས་བྱེད་པ་དང་འབྲེལ་པའི་#སྐབས་སུ་མི་བརྒལ་གྱི་དལ་བའི་སྐབས་སུ་བརྒལ། 
[312b.6]དྲན་པ་དང་ཤེས་བཞིན་པ་གཞག་པར་མ་ཡིན། ཚུལ་ནས་འབྱུང་བ་དང་ཐོས་པ་#དང་མཐོང་བ་ལྟ་བུས་རྒོལ་བའི་ཚེ་བརྒལ་ན་ཉེས་སམ་མ་ཉེས་པ་དང་། བདག་གིས་མཐོང་བ་ལས་ལྷག་པར་བསྐུར་ཏམ་མ་བསྐུར་བར་#བསམས་ཏེ་བརྒལ། གཅིག་ཏུ་མ་ཆད་པར་མ་ཡིན། སྟེང་མ་ལྟར་རྒོལ་བའི་
[312b.7]ཚེའང་དགེ་སྦྱོང་དང་ཁྱིམ་པའི་དྲུང་དུ་མི་བརྒལ་གྱི་དབེན་པར་བརྒལ། སྐབས་མ་ཕྱེ་བར་མ་ཡིན། མདོ་གོང་མ་ལྟར་རྒོལ་བའི་ཚེ་སྐབས་མ་ཕྱེ་བར་མི་བརྒལ། བྱུང་ན་དེར་རོ། །ཚུལ་ནས་འབྱུང་བའི་ཚེ་ན་དགེ་སློང་སོ་སོ་ནས་ཐམས་ཅད་ཀྱིས་སྐབས་ཕྱེ་ཟིན་ནས་སྐབས་མ་ཕྱེ་བར་བརྒལ་
[313a]
[313a.1]ཀྱང་ཉེས་མེད་མི་དྲན་ན་དྲན་པར་བྱ། ལྟག་མ་ལྟར་སྐབས་ཕྱེ་བའི་འོག་ཏུ་དགེ་སློང་ལ་བརྒལ་ཏེ་ཕ་རོལ་གྱི་ཉེས་པ་#མི་དྲན་ན་དན་རྟགས་ཀྱིས་བརྒལ། འདི་མི་བྱེད་ལ་ཚིག་དང་བཅས་པ་འདིར་བྱ། ཕ་རོལ་ལ་རྒོལ་བའི་ཚེ་སྐབས་དབྱེར་གསོལ་ཏེ་སྐབས་འབྱེད་དུ་མི་#བཏུབ་ན་ཚིག་
[313a.2]དང་བཅས་པ་བྱས་ཏེ་འོག་ནས་འཆད། ཚེ་དང་ལྡན་པ་ཚིག་དང་བཅས་པ་བྱའོ། །སྟེང་མ་ལྟར་སྐབས་དབྱེར་རུང་མ་བཏུབ་ན་ཁོ་བོ་ཅག་གཉིས་མི་བརྩན་#གྱི་སྟེང་དུ་གུད་དུ་འགྲོར་མི་རུང་གིས་གནས་འདི་ན་ཁྱེད་སྐད་ཅིག་འདུག་ཅེས་བྱ། ཁྱོད་གནས་ནས་ང་ལ་མ་དྲིས་པར་འགྲོ་བར་མ་བྱེད་ཅིག །
[313a.3]ལྟག་མ་#ལྟར་སྐབས་འབྱེད་དུ་མ་བཏུབ་ན་ངས་ཁྱོད་ལ་རྒོལ་བ་ཡོད་ཀྱིས་ང་ལ་མ་དྲིས་ཀྱི་བར་དུ་ཁྱོད་གུད་དུ་མ་འགྲོ་ཤིག་ཅེས་བསྒོ། །ཚེ་དང་ལྡན་པ་བརྟགས་པའི་ཚིག་ཡོད་དེ་ཞེས་སོ། །ལྟག་མ་ལྟར་སྐབས་འབྱེད་དུ་མ་བཏུབ་ན་བརྟགས་པའི་ཚིག་ཁྱོད་ལ་རྒོལ་བ་ཡོད་ཀྱི་ང་ལ་མ་དྲིས་ཀྱི་བར་དུ་གུད་དུ་
[313a.4]མ་འགྲོ་ཤིག་ཅེས་བསྒོ། །དེ་ལྟར་ཡང་དུལ་བར་མ་གྱུར་ན་མི་བཤད། གོང་མ་ལྟར་བྱས་ཀྱང་མ་དུལ་ཏེ་སྐབས་འབྱེད་དུ་མ་བཏུབ་ན་ཆོས་ལ་སོགས་པ་བདག་ལ་དྲི་བའི་རྣམས་ཀྱང་མི་བཤད། སྨྲ་བ་ལ་སོགས་པས་ཀྱང་འདི་ལ་ཟློག །སྐབས་འབྱེད་དུ་མ་བཏུབ་པའི་དགེ་སློང་དེ་དག་ལ་གཏམ་
[313a.5]ཟེར་ན་ལན་མི་བླན#། ལམ་སྲང་ངམ་གྲོང་བར་ན་འདུག་ན་བྱོལ་#ཏེ་འགྲོ། འོན་ཀྱང་ན་#གསོ་སྦྱོང་གཞག་ཐབས་ལྟག་མ་ལྟར་བྱས་ཏེའང་མ་དུལ་ཞིང་སྐབས་མི་འབྱེད་#ན་དེ་དང་ལྷན་ཅིག་ཏུ་གསོ་སྦྱོང་མ་བྱེད་ཅིག་ཅེས་དགེ་འདུན་ཐམས་ཅད་ལ་བསྒོ། །འོན་ཀྱང་ན་#དབྱུང་བ་ལའོ། །ཐབས་ལྟག་མ་ལྟར་
[313a.6]བྱས་ཏེ་མགུ་ཞིང་སྐབས་འབྱེད་#ན་དེ་དང་ལྷན་ཅིག་ཏུ་ཚུལ་ནས་མ་འབྱུང་ཞིག་ཅེས་དགེ་འདུན་ཐམས་ཅད་ལ་བསྒོ་ཞིང་ཚུལ་ནས་ཀྱང་མི་དབྱུང་། །འཇོག་པ་གཞག་#པས་དེ་དང་ལྷན་ཅིག་ཏུ་བྱས་ནའང་བཤགས་པའོ། །ལྟག་མ་ལྟར་རྒོལ་བ་དང་སྐབས་འབྱེད་དུ་མ་བཏུབ་པ་གཉིས་ནང་འདུས་
[313a.7]སྟེ#། གསོ་སྦྱོང་དང་ཚུལ་ནས་འབྱུང་བ་གཉིས་ལྷན་ཅིག་གཅིག་ཏུ་བྱས་ནས་#དགེ་འདུན་ལ་མ་གསོལ་ཀྱང་བཟོད་པའང་བྱ། ཚུལ་ནས་འབྱུང་བ་དང་གསོ་སྦྱོང་ཀྱང་ལྷན་ཅིག་བྱར་རུང་། དེ་སྟེ་སྐབས་ཕྱེ་ནས་མི་འཇམ་ན་ཕུར་པ་#དང་བཅས་པ་བྱ། ལྟག་མ་ལྟར་ཉེས་བྱུང་བ་ལ་རྒོལ་བས་
[313b]
[313b.1]སྐབས་འབྱེད་པར་གསོལ་ཏེ། སྐབས་དབྱེ་བའི་འོག་ཏུ་ཚིག་མི་འཇམ་ཞིང་སླར་གཤེ་ན་ཕུར་པ་དང་བཅས་པའི་ཚིག་བྱས་ཏེ་ཕུར་པས་#བཅས་པའི་ཚིག་ནི་འོག་ནས་འཆད། འདིར་རབ་#གནས་ཆེ་གེ་མོ་ཞིག་ཏུའམ་དངོས་པོ་ཞིག་ཁོ་བོ་གང་དུ་འདོད་པར་སྨྲའོ་ཞེས་ནས་ལྟུང་བ་བརྗོད་དེ་ཉེས་པ་བསྟན་པས་
[313b.2]སྤངས་པའོ། །མདོ་གོང་མ་ལྟར་སྐབས་ཕྱེ་བའི་འོག་ཏུ་ཚིག་མི་འཇམ་#པར་ཟེར་ན་གནས་དང་དུས་འདིའམ་གཞན་གྱི་གནས་དང་གཙུག་ལག་ཁང་དུ་འོངས་པའི་ཚེའམ་ཤིང་དྲུང་དང་ཁྱིམ་དྲུང་དུ་ཕྲད་པའི་ཚེ་ལྟུང་བའམ་ཉེས་པ་བྱས་པའི་མིང་ནས་བྱུང་#སྟེ་བརྗོད་པ་འདིས་བརྒལ་ལོ། །ལས་བྱས་ཏེ་
[313b.3]ཁོའི་དྲུང་ནས་སྤངས་ཏེ་འགྲོའོ#། །ཚུལ་ཁྲིམས་དང་ལྟ་བ་དང་སྤྱོད་པ་དང་འཚོ་བ་བཞིན་པ་ནི་དེ་#དག་ཐམས་ཅད་ལ་གླེང་བ་ལ་སོགས་པ་བྱ་བ་རྩ་བ་དང་བཅས་པ་ལ་སྐྱེའོ། །ཕ་རོལ་རྣམ་པ་འདི་རྣམས་འདི་ལྟ་བུ་ཞིག་སྤྱོད་ཅིང་བྱེད་པ་ལ་བརྒལ་བ་ནི་ཉེས་མེད་དེ་རྒོལ་དུ་དབང་། རྩ་བ་
[313b.4]ངན་པས་#མི་བྱ། ཕ་རོལ་ལ་རྒོལ་བའི་ཚེ་འོལ་ཕྱིར་མཐོང་བ་དོགས་#པས་མི་བརྒལ་གྱི་ཡིད་ཆེས་པར་མཐོང་བ་དང་ཐོས་པ་དང་དོགས་པའི་གཏན་ཚིགས་ཡོད་ན་བརྒལ། འདིར་དངོས་བདེན་ཡང་རྐྱེན་མ་ཡིན་ནོ། །ཕ་རོལ་ལ་ཉེས་པ་ཡོད་བདེན་དུ་ཟིན་ཀྱང་། བདག་གིས་ལེགས་པར་མ་
[313b.5]མཐོང་ན་མི་བརྒལ། བརྒལ་ཀྱང་མི་བརྩན་#ཏེ་ལྟུང་བ་སྡེ་ལྔ་གང་ལ་བརྒལ་བའི་ཉེས་པར་གྱུར་ཏེ་མཐོང་བ་ལ་འཆད། ཕ་རོལ་གྱི་ཉེས་པ་ཡང་དག་ཀྱང་བདག་གིས་མང་པོ་སྙམ་དུ་བསམ་ཞིང་#མི་དོགས་པར་དང་ཕ་རོལ་གྱི་#ཉེས་པ་ཡང་དག་སྟེ་མི་ཚིག་སློབ་པའི་ཚིག་ལ་བདག་གིས་ཡིད་མ་
[313b.6]ཆེས་བཞིན་དུ་རྒོལ་བ་མི་བརྩན་#ཏེ་རྒོལ་བའི་མི་དེ་ལྟུང་བ་གང་ལ་བརྒལ་བའི་ཉེས་པ་དང་སྦྱར། བདག་གིས་མངོན་དུ་མཐོང་བ་དང་དགེ་བསྙེན་དད་པས་མགྲིན་པར་རལ་ཀྱུ་འོས་ཀྱང་ཆོས་མི་གཏོང་བ་#ལྟ་བུ་དང་། ཕ་རོལ་སྔོན་ངན་པ་གསུམ་ལྟ་བུ་ལས་བརྒལ་བ་ནི་དངོས་པོ་མ་ཉེས་ཀྱང་རྒོལ་བ་བརྩན་#ཏེ་
[313b.7]གང་གིས་བརྒལ་བ་བཞིན་དུ་སྦྱར། བྱེད་པའི་མཚན་མ་དང་གཞན་གྱི་ཚིག་དང་བདག་གིས་ཐོས་པ་རྣམ་གསུམ་གྱིས་#འདི་ལྟར་ཐོས་ནའོ། །ཕ་རོལ་མི་ཚངས་པར་སྤྱོད་པར་མདོ་འདི་ལྟར་བརྟགས་པར་བདག་གིས་ཐོས་ཏེ་བརྒལ་བ་ནི་ཉེས་མེད་དེ་#རྒོལ་བ་བཞིན་དུ་སྦྱར། ཡིད་མ་ཆེས་པ་ནི་
[314a]
[314a.1]རྩ་བ་མ་ཡིན་ནོ། །ཕ་རོལ་དངོས་པོ་ཉེས་པ་བདེན་ཀྱང་བདག་གིས་ཡིད་མ་ཆེས་ན་མི་བརྒལ། #འདུལ་བའི་དངོས་པོའོ།། །།དུ་མས་ཤེས་ན་གླེངས་པ་ལ་སོགས་པར་འདོད་པས་སོ། །དགེ་སློང་ཕོ་མོ་གང་ཡང་རུང་སྟེ། དགེ་འདུན་གྱི་#ལྷག་མ་མན་ཆད་ཉེས་བྱས་ཡན་ཆད་
[314a.2]གཅིག་བྱུང་#ན་ཚུལ་ནས་འབྱུང་བ་དང་#གསོ་སྦྱོང་གི་ཚེའང་དགེ་སློང་དང་དགེ་སློང་མ་བཞི་ལྔ་མན་ཆད་གཅིག་གིས་ཁྱོད་ལ་བརྒལ་བ་ཞིག་གིས་ཚུལ་ནས་ཀྱང་མ་འབྱུང་#ཞིག་ཅེས་གསོ་སྦྱོང་ཀྱང་མ་བྱེད་ཅིག་ཅེས་བསྒོ་ན་རྒོལ་དུ་གནང་ངོ་། །ཚུལ་གྱི་སྔ་ལོགས་སམ་ཚུལ་གྱི་ཕྱི་ལོགས་སུ་བརྒལ་བ་ནི་མི་གནང་
[314a.3]ངོ་། །མི་དབྱུང་བ་དེ་མི་གཞག །མདོ་གོང་མ་ལྟར་བརྒལ་བ་དེ་ཚུལ་ནས་དབྱུང་#བའི་ཉིན་པར་ཁོ་ན་ལ་བརྒལ་ཏོ། །གསོ་སྦྱོང་མ་ཡིན་པར་དེ་མ་ཡིན། གསོ་སྦྱོང་གི་ཚེའང་གསོ་སྦྱོང་གི་ཉིན་པར་བརྒལ་ཏོ། །བྱེད་པ་ནའམ་བྱས་ནས་འཇོག་པ་བུད་མེད་དུ་གྱུར་ཏམ་གཞན་སྐྱེས་པ་ལ་བཞག་ན་
[314a.4]ཡང་གཞག་པ་མ་ཡིན་ནོ། །ལྟག་མ་ལྟར་བརྒལ་བ་ནི་དགེ་སློང་ཕས་ནི་དགེ་སློང་མ་ལ་བརྒལ་ཞིང་ཚུལ་དང་གསོ་སྦྱོང་ནས་མི་དབྱུང་བར་རུང་། དགེ་སློང་མས་རྒོལ་དུ་མི་གནང་། རྒལ་བའི་དགེ་སློང་ཉིད་མཚན་གྱུར་ཏེ་བུད་མེད་ཀྱི་#མཚན་ཐོབ་ན་རྒོལ་དུ་མི་གནང་། རང་བཞིན་སྟོར་བས་མ་ཡིན། 
[314a.5]དགེ་སློང་རང་བཞིན་སྟོར་ཏེ་སྨྱོས་སམ་མི་དྲན་པ་ཞིག་ཕ་རོལ་ལ་རྒོལ་ཞིང་ཚུལ་ནས་དབྱུང་བ་དང་གསོ་སྦྱོང་གི་ཚེ་རྒོལ་ཞིང་ཁྱེད་ཚུལ་དང་གསོ་སྦྱོང་བྱེད་དུ་མི་གནང་གི་#འདུག་ཤིག་ཅེས་ཟེར་དུ་མི་གནང་། ཚུལ་ཁྲིམས་མེད་པ་དང་། དགེ་སློང་གི་#ཁྲིམས་རྩ་བ་བཞི་ལས་གང་ཡང་རུང་གི་#ཆགས་པས་ཡོན་ཏན་
[314a.6]དང་ལྡན་པ་དང་ཚུལ་དང་གསོ་སྦྱོང་གི་ཚེ་བརྒལ་ཀྱང་མི་བརྩན་#ཏེ་ཚུལ་དང་གསོ་སྦྱོང་#བྱ་ཞིང་དབྱུང་བར་བྱ། གཅིག་པུས་མ་ཡིན་ལོག་པ་ལ་ལྟ་བའི་དགེ་སློང་གིས་ཡོན་ཏན་དང་ལྡན་པའི་དགེ་སློང་ལ་བརྒལ་ནའང་མི་བརྩན་#ཏེ་ལྟུང་བ་བཞིན་འདི་དག་ལ་མ་ཡིན། དགེ་སློང་སྨྱོན་པའམ་མི་དྲན་པ་ཞིག་
[314a.7]ལ་གཙང་མའི་དགེ་སློང་གིས་#ཚུལ་དང་གསོ་སྦྱོང་གི་ཚེ་མི་དབྱུང་བར་བརྒལ་ཀྱང་མི་བརྩན་#ཏེ་ཚུལ་དང་གསོ་སྦྱོང་ནས་དབྱུང་། གདུལ་#བའི་དངོས་པོ་སྟེ་དྲིས་པའི་འོ།། །།དགེ་འདུན་འབྱེད་པ་ཐ་དད་པར་#བྱེད་ནུས་པ་ལ་མི་འདོད་བཞིན་དུ་མི་གླེང་། དགེ་སློང་ཚུལ་ཁྲིམས་དང་མི་
[314b]
[314b.1]ལྡན་པ་ཞིག་སྡེ་སྣོད་གསུམ་ཤེས་ཤིང་འཁོར་དང་རགས་པ་ཞིག་ལ་ཉེས་པའི་དམིགས་ཡོད་དེ་བདག་གིས་བརྒལ་ཀྱང་ཁོ་མི་དགའ་བ་#ལ་(ཕྱེས་,ཕྱིས་)ཤ་ཁོན་དུ་འགྱུར་བ་ཙམ་གྱིས་ཆོད་ན་མ་བརྒལ་ཀྱང་ཉེས་མེད། གླེངས་པ་ལ་མཐར་མི་བྱ། དགེ་སློང་ཁ་དམན་པ་ཞིག་ལ་ཉེས་པའི་དམིགས་ཡོད་དེ་ཕ་རོལ་
[314b.2]འཁོར་དང་རགས་པ་ཞིག་གིས་བརྒལ་ན་གནོང་བཀུར་ཞིང་ཁས་བླངས་ཏེ་བཟོད་#པར་གསོལ་མ་ཉེས་ནའང་ཚིག་དྲག་པོས་མི་བྱ་བར་འདི་ལྟར་བདག་གིས་མ་ཉེས་#སོ་ཞེས་དལ་གྱིས་བཤགས། གང་དུ་མི་འཕྲོད་པ་དེ་དང་ལྷན་ཅིག་ཏུ་མནན་པར་མི་གནས། དགེ་སློང་འཁོན་#ཡོད་པ་ཞིག་དང་གནས་
[314b.3]གཅིག་ནའང་ལྷན་ཅིག་མི་འཁོད། ལམ་དུའང་མི་འགྲོགས། གནས་#གནས་ས་གཅིག་ནའང་མི་གནས། ཁོ་གནས་གནས་པའི་ས་དེར་ཡང་མི་འགྲོ། །གཞན་དུ་ན་སྟན་གཉིས་གསུམ་སྤངས་ཏེའོ། །མདོ་གོང་མ་ལྟར་འཁོན་#ཡོད་པའི་དགེ་སློང་དེ་དང་མཆོད་སྟོན་ནམ་གྲལ་གཅིག་ཏུ་
[314b.4]གནས་པར་གྱུར་ན་བར་དུ་སྟན་གཉིས་གསུམ་ཙམ་སྤོགས་ཏེ་ཁྱེད་ཅིག །གཞན་གྱིས་ཀྱང་དེ་བཞིན་ནོ། །འཁོན་#བྱུང་བའི་དགེ་སློང་ཕ་རོལ་མི་སྲུན་པའི་དགེ་སློང་ནི་ན་རྒན་ཡོན་ཏན་ཅན་གྱི་དགེ་སློང་ནི་གཞོན་ན་གཞོན་ནུས་ཀྱང་སྟན་གཉིས་གསུམ་སྤོགས་ཏེ་ཞོག་ཤིག །དེས་གཙུག་ལག་ཁང་
[314b.5]བཀོལ་ཏེ་སྦྱིན། ལྟག་མའི་དགེ་སློང་འཁོན་#ཡོད་པ་གཉིས་གཙུག་ལག་ཁང་འགོད་པའི་ཚེ། དགེ་འདུན་གྱིས་ཀྱང་ཁང་བུ་འདབ་ཆགས་སུ་མི་སྦྱིན་པར་ལྷོ་བྱང་ཤར་ནུབ་#གནས་སོ་སོར་སྤགས་ཏེ་གཞག །བླངས་པ་ཡང་ངོ་། །ལྟག་མ་ལྟར་དགེ་འདུན་གྱིས་ཁང་བུ་ལྷན་ཅིག་བྱིན་ནའང་
[314b.6]བདག་ཅག་གཉིས་ཀྱིས་ལྷན་ཅིག་ཏུ་མི་འཁོད། ཆོས་དང་འདུལ་བ་འདི་དག་ལས་ཏེ་ཆོས་མ་ཡིན་པ་ལ་ཆགས་པར་ཤེས་ནས་#དགེ་འདུན་འདུ་བ་མེད་དོ། །དགེ་སློང་གཉིས་ཤིག་ལྟ་བ་སོ་སོར་དམིགས་ཏེ་གཅིག་ནི་སངས་རྒྱས་ཀྱི་ཆོས་དང་ཚུལ་ལ་དམིགས། གཅིག་ནི་ལོག་#པ་ལ་དམིགས་ཏེ་དེ་
[314b.7]གཉིས་#རྩོད་པ་ལས་གཞན་ཞིག་གིས་བསྡུམས་ཏེ་མི་དགེ་བ་ལ་ཕྱོགས་པ་སླར་སངས་རྒྱས་ཀྱི་ཆོས་ལ་ཕྱོགས་ཏེ་གཉིས་དུམ་#ན་ནི་ཉེས་མེད། དེ་སྟེ་མ་དུམ་པར་དེ་གཉིས་ཀའང་སོ་སོ་ནས་དགེ་སློང་བཞི་བཞི་#ལྔ་ལྔར་སོ་སོར་ནོས་བྱས་ཏེ་བཞི་#ལ་དགེ་སློང་གཅིག་ཀྱང་མེད་ན་དགེ་འདུན་གྱི་དབྱེན་བྱས་པར་
[315a]
[315a.1]ཆུད་དེ་ལྷག་མར་ནི་མི་འགྱུར་རོ། །དེ་བས་ན་དེ་དང་གཞན་དུ་སྟེ་ལས་སྤྱད་པ་མི་སྐྱེ་ཕན་ཚུན་དུ་མི་བྲེལ་ཏོ། །ལྟག་མ་ལྟར་དགེ་འདུན་གྱི་དབྱེན་དུ་གྱུར་པ་ཕྱི་མཚམས་གཅིག་གི་#ནང་ན་འཁོད་ན་ཕན་ཚུན་དུ་གཅིག་ལ་གཅིག་དད་པས་མ་དྲིས་ཀྱང་དགེ་མི་དགེ་སོ་སོར་
[315a.2]བལྟས་ཤིང་ཚུལ་ནས་འབྱུང་བ་དང་གསོ་སྦྱོང་གི་ཚེ་ལས་བྱས་པ་འང་གཙང་སྦྲར་ཆུད་དེ་ལས་འགྲུབ་བོ། །འཐབ་མོ་ལ་གནས་པ་དེ་དང་དེའི་#(རྒྱེན་,རྐྱེན་)པོར་འདིའི་ཆོས་པས་ཕྱག་མི་བྱ། ལྟག་མའི་དགེ་མི་དགེའི་དགེ་སློང་སྡེ་གཉིས་སུ་ཆད་པ་དེ་ལ་མི་དགེ་བའི་དགེ་སློང་དེ་ལ་དགེ་བ་ལ་ཕྱོགས་པའི་དགེ་
[315a.3]སློང་སྡེ་ལྔས་ཕྱག་མི་བྱ། མི་ལྡང་། སྟན་ལ་སྤྱན་མི་དྲོང་#། གཏམ་དང་། གཏམ་ཀུན་དང་#། མགུ་བར་བྱེད་པ་དང་། རྟོག་པ་དང་ལྟ་བ་དང་འདི་དག་མི་བྱ་ལོག་པ་ལ་བལྟས་པའི་དགེ་སློང་ལ་སངས་རྒྱས་ཀྱི་ཆོས་ལ་ལྟ་བའི་དགེ་སློང་སྡེ་ལྔས་མིང་གིས་སྨོས་པ་འདི་རྣམས་མི་བྱ། མལ་སྟན་ངན་
[315a.4]པ་བྱིན་ཏེ་ལག་བརྡ་བྱ། ལོག་པ་ལ་བལྟས་པའི་དགེ་སློང་དེ་ཡོན་ཏན་དང་ལྡན་པའི་གཙུག་ལག་ཁང་དུ་འོངས་ནས་ནུབ་#མོ་མལ་སྟན་མི་སྦྱིན་པ་མ་ཡིན་ཏེ་#རྡོལ་བའམ་ངན་པ་ཚིག་གིས་མི་སྦྱིན་པར་ལག་བརྡས་སྦྱིན། ཚིག་གིས་གཞན་ཐོས་པར་རོ་ཞེས་གཞན་དག་གོ། །ལྟག་མ་ལྟར་ལོག་པ་ལ་བལྟས་
[315a.5]པའི་དགེ་སློང་སྟན་མི་སྨྲ་བར་ལག་བརྡས་སྦྱིན་ནོ་ཞེས་འདུལ་བའི་གཞུང་ལས་འཆད་དེ་ལྟག་མ་ཡིན། འདི་ནི་འདུལ་བ་འཛིན་པའི་ཚིག་སྟེ་སྟན་སྦྱིན་པ་མི་དགེ་བའི་དགེ་སློང་ཐོས་པར་བྱས་ཏེ་སྦྱིན་ཞེས་བཤད། གཙུག་ལག་ཁང་མཐའ་འཁོབ་ལས་སོ། །ལོག་པ་ལ་བལྟས་པའི་དགེ་སློང་ནུབ་མོ་
[315a.6]གཙུག་ལག་ཁང་དུ་འོངས་ན་སྤངས་པའི་དགེ་སློང་བཞིན་དུ་ཁང་པ་མཐའ་འཁོབ་ངན་པ་སྦྱིན། བདག་ཀྱང་རྒན་པོའོ་#ཞེས་སྨྲས་ན་ཁྱོད་ཀྱང་དགེ་སྦྱོང་ཤཱཀྱའི་བུ་ནའོ་ཞེས་བདག་ལ་འཆའ་འམ། ཅི་ལྟར་ཁྱོད་ཀྱིས་#འདི་ལྟ་བུར་གྱུར་པའི་འདི་ལྟ་བུའི་གཏམ་སྟེ། ཁྱོད་ཀྱི་སྟོན་པ་སྙིང་རྗེ་ཅན་གྱིས་འདི་
[315a.7]གནང་གི་འདི་ཡང་མི་དབང་ངོ་ཞེས་གཞན་ལ་སྨྲའོ། །ལོག་པར་བལྟས་ཤིང་དགེ་འདུན་དབྱེན་དུ་འཇུག་པའི་དགེ་སློང་ཞིག་འོངས་ན་གཙང་མའི་དགེ་སློང་གིས་བཀུར་#སྟི་ལ་སོགས་པ་མི་བྱ་ཞིང་ཕྱག་མི་འཚལ་བ་དང་མལ་སྟན་ངན་པ་སྦྱིན། བརྒྱ་ལ་ལོག་པར་བལྟས་པའི་དགེ་སློང་རྒན་པ་ཞིག་སྟེ་
[315b]
[315b.1]ང་ལ་ཅིའི་ཕྱིར་བཀུར་སྟི་མི་བྱ་བ་དང་མལ་སྟན་ངན་པ་#སྦྱིན་ཞེས་ཟེར་ན་དགེ་སློང་གཙང་མ་པས་མདོ་འདི་ལ་མིང་གིས་སྨོས་པ་སྐད་དུ་དགེ་སློང་རོགས་པོ་གཅིག་ལ་བརྒྱད་པ་སྐད་དུ་སྨྲ་སྟེ་ཟུར་གྱིས་ལོག་པར་བལྟས་པ་བརྒྱད་དོ། །དགེ་སློང་མས་སྟན་དོར་བ་#མི་དབྲི། ལོག་པའི་དགེ་སློང་ཞིག་འོངས་ན་དགེ་སློང་
[315b.2]མས་ཕྱག་མི་བྱ་བར་སྟན་ལས་ལྡང་། དགེ་སློང་གིས་བསོད་སྙོམས་སྦྱིན་ལོག་པའི་དགེ་སློང་ལ་དགེ་བསྙེན་རྣམས་ཀྱིས་མཆོད་སྟོན་བྱ་ཞིང་སྤྱན་དྲངས་#བསོད་སྙོམས་ལ་འོངས་ན་ཟན་སྦྱིན། བཤགས་པ་བྱས་པ་དེའང་འདུས་པའི་རྙེད་པ་མེད་པར་འདུ་བའི་མི་ལྡང་། ལོག་པར་བལྟས་པའི་དགེ་
[315b.3]སློང་སླར་སངས་རྒྱས་ཀྱི་ཆོས་ལ་ལྟ་ཞིང་ཡོན་ཏན་ཅན་#གྱི་དགེ་སློང་ལ་བཤགས་སོ་ཞེས་ཟེར་ན་ཁ་ཟེར་བ་ཙམ་གྱིས་གནང་བ་མི་བྱའི་གསོལ་བ་དང་ཞུ་བའི་ལས་ཀྱི་#ཐབས་འོག་ནས་འབྱུང་བ་ལྟར་བྱ། གསོ་སྦྱོང་མ་ཡིན་པར་རང་བཞིན་དུ་གནས་པ་མི་འཐོབ། ལོག་པ་ལ་བལྟས་པའི་དགེ་སློང་སྔོན་
[315b.4]གྱི་#མཚན་མ་བོར་ནས་གསོལ་བ་དང་ཞུ་བའི་ལས་བྱས་དེ་འཁོན་འཆགས་#ཤིང་གསོལ་ན་གསོ་སྦྱོང་ལན་ཅིག་བྱས་ནས་གདོད་ཡིད་ཆེས་ཏེ་གནང་བར་བྱའོ། །བྱིན་ན་#དེ་བྱ། ལོག་པ་ལ་བལྟས་པའི་དགེ་སློང་འཆགས་ཤིང་གསོལ་ན་དགེ་འདུན་གྱིས་ཀྱང་གསོ་སྦྱོང་ལན་ཅིག་བྱ། དེ་ལས་ཀྱིས་
[315b.5]སོ། །གསོ་སྦྱོང་བྱིན་#པའི་ཚེ་ན་གསོལ་བ་གསུམ་ཞུ་བ་དང་བཞིའི་ལས་ཀྱིས་ལོག་པ་ལ་བལྟས་པའི་དགེ་སློང་གནང་བ་སྦྱིན་ནོ། །སྔ་མ་ཡང་ངོ་། །ཐོག་མ་དགེ་འདུན་འདུ་བའི་ཚེ་ནའང་གསོལ་བ་དང་ཞུ་བའི་ལས་ཀྱིས་འདུས་ཏེ་གདོད་ལོག་པ་ལ་བལྟས་པའི་དགེ་སློང་དགུག །བརྟགས་པ་ནི་#འདུ་
[315b.6]བ་དང་། བཀྲ་ཤིས་པའི་ཕྱིར་དང་གནོད་པའི་གསོ་སྦྱོང་ངོ་། །མིང་གིས་སྨོས་པ་འདི་རྣམས་ནི་དུས་ལ་མ་བབ་ཀྱང་གསོ་སྦྱོང་བྱ། དེའི་སྟེང་དུ་བཅུ་བཞི་དང་བཅོ་ལྔའི་གསོ་སྦྱོང་གིས་བསྣན་ཏེ་སྤྱིར་ལྔ་བྱའོ། །དེར་དེའི་མཚན་མ་ཉིད་དུས་སོ། །ལྟག་མའི་གསོ་སྦྱོང་གི་#རྣམ་པ་དེ་ཉིད་ཀྱིས་དུས་ལ་
[315b.7]བབ་པར་དམིགས། དམིགས་སུ་ཕེབས་པར་བྱ་བའི་དེ་#རྣམས་ལྟག་འོག་བསྣོར་#ཅིང་མི་བྱ། ལས་ཐ་དད་པའི་དངོས་པོའོ།། །།ཆོས་མ་ཡིན་པ་སྨྲ་བ་དང་མཚམས་ཀྱི་ནང་དུ་སོ་སོར་ནི་ཐ་དད་པ་སྟེ་དབྱེ་བའི་སེམས་ཀྱིས་ལས་བྱས་#ནའོ། །མཚམས་གཅིག་གི#་ནང་ན་འཁོད་པའི་དགེ་འདུན་
[316a]
[316a.1]ལས་བཞི་ཡན་ཆད་དགེ་འདུན་དུ་ལངས་པ་#ཞིག་གིས་ལོག་པ་ལ་བལྟས་ཏེ་ལས་བརྒྱ་རྩ་གཅིག་པོ་སོ་སོར་ཐ་དད་དུ་བྱ་སྟེ་གཅིག །གཅིག་དད་པ་མ་དྲིས་ན་ཚིག་གིས་མ་འཐབ་ཀྱང་#དབྱེན་དུ་ཆུད་དེ་ལྷག་མར་མི་འགྱུར། དེར་བདག་གིར་ལས་ཀྱིས་ན་སྐྱེའོ། །མདོ་གོང་མ་
[316a.2]ལྟར་དགེ་འདུན་དགེ་མི་དགེ་སྡེ་གཉིས་སུ་ཆད་པ་གཅིག་ལ་གཅིག་དད་པ་མ་དྲིས་ཀྱང་དགེ་འདུན་གྱི་ལས་སུ་རུང་ངོ་། །བདག་གི་ཕྱོགས་སུ་མ་ཡིན་པར་ན་མ་ཡིན་ནོ། །དགེ་མི་དགེ་མཚམས་གཅིག་གི་ནང་ན་དགེ་འདུན་དགེ་མི་དགེ་སྡེ་གཉིས་སུ་ཆད་པ་ལས་མི་དགེ་བ་བསྐྲད་ཀྱང་རུང་དགེ་
[316a.3]བས་མི་དགེ་བ་བསྐྲད་ཀྱང་རུང་#བསྐྲད་པར་ནི་མི་འགྱུར་གྱི་སྐྲོད་སྐྲོད་པ་ཉེས་མེད། དགེ་འདུན་གྱི་ཆོས་སུ་སྨྲ་བས་བྱས་ན་བྱས་པའོ། །དགེ་བ་དང་མི་དགེ་བའི་དགེ་འདུན་མཚམས་གཅིག་གི་ནང་ན་འཁོད་པ་ལས་དགེ་བའི་དགེ་འདུན་གྱིས་མཚམས་བཅིང་བ་དང་བཀྲོལ་#བ་ནི་མི་དགེ་བའི་དགེ་
[316a.4]སློང་ལའང་བཅིང་བ་དང་བཀྲོལ་#བར་ཆུད་དོ། །མི་དགེ་བའི་དགེ་སློང་གིས་མཚམས་བཅིང་བ་དྲང་བཀྲོལ་#བ་ནི་ཁོ་བདག་གི་ལས་སུ་རུང་གི་དགེ་བའི་དགེ་སློང་གིས་མཚམས་བཅིང་བ་#དང་བཀྲོལ་བར་མི་ཆུད་དེ་ལས་སུ་མི་རུང་ངོ་། །དེ་སྟེ་དེ་ན་བར་མ་ཡོད་ན་དགེ་སློང་མ་ལ་བཤད། དགེ་འདུན་དགེ་
[316a.5]མི་དགེ་སྡེ་གཉིས་སུ་གྱུར་པ་ལ་དགེ་སློང་མ་ལ་ཆོས་འཆད་པར་བསྐོས་པ་དེ་དག་དགེ་མི་དགེ་གང་དུའང་མ་བལྟས་ན་ད་བསྐོ་#མི་དགོས་ཀྱི་#སྔོན་བཞིན་དུ་ཤོད་ཅིག་ཡིད་ཀྱིས་མི་དགེ་བ་ལ་བལྟས་#ལ་སྔོན་བསྐོས་པ་མི་བརྩན་#ཏེ་འཆད་དུ་མི་དབང་ངོ་། །ཆོས་ཀྱི་འདི་སྐྱབས་བཏང་ན་བྲེལ་པའོ། །དགེ་མི་དགེ་
[316a.6]བའི་དགེ་སློང་གཉིས་སུ་ཆད་པ་ལས་དགེ་སློང་གཅིག་ཅིག་གང་དུའང་མ་བལྟས་ལ་དགེ་འདུན་གྱི་ལས་བྱེད་པའི་ཚེ། དགེ་བ་ལ་བལྟས་#པའི་དགེ་སློང་གིས་དགེ་སློང་དེ་ལས་མ་དྲིས་ན་ལས་སུ་མི་རུང་། མི་དགེ་བའི་དགེ་སློང་གིས་མ་དྲིས་ཀྱང་ཉེས་མེད། འཇུག་པས་ན་དེ་བཞིན་དུ་ཞིག་པའོ། །
[316a.7]ལྟག་མའི་དགེ་སློང་དགེ་མི་དགེ་གང་དུའང་མ་བལྟས་པ་དེ་ཕྱིས་དགེ་མི་དགེ་གཅིག་ལ་བལྟས་#ན་བར་མ་ཞེས་#མིང་དེ་ཞིག་སྟེ་མེད་དོ། །དེ་མི་བྱ། བར་མའི་དགེ་སློང་དེ་དགེ་མི་དགེ་རྣམ་#གཉིས་བསྡུ་བར་དགོས་པའི་ཕྱིར་སངས་རྒྱས་ཀྱིས་བསྟོད་པ་ཡིན་ཏེ། དགེ་སློང་དེ་གང་ལའང་མི་འཇུག །
[316b]
[316b.1]དགེ་སློང་མའི་དགེ་འདུན་ཕྱོགས་དང་གཞན་གྱི་ཕྱོགས་སུ་གནས་ན་གཞག །དགེ་སློང་མའི་དགེ་འདུན་མོ་ཞིག་འཐབ་སྟེ་#དབྱེན་དུ་འགྱུར་བ་ཙམ་གྱིས་ཆོད་#ན་ཡང་དེ་གཉིས་ཀས་གསོ་སྦྱོང་དང་ལས་སོ་སོར་མི་བྱ་བར་གཅིག་ཏུ་བྱའོ། །ཟླ་བ་ཕྱེད་ཕྱེད་ཅིང་དགེ་སློང་པའི་#དགེ་འདུན་ལས་དད་པ་དྲིས་
[316b.2]ཤིང་སོ་སོར་ཐར་པ་#འཆད་པའི་དགེ་སློང་དང་། གསོལ་བའང་#དེ་གཉིས་ཀ་སྤྱིས་#བྱའོ། །གཅིག་ལ་གཅིག་དད་པ་མ་དྲིས་ན་ལས་སུ་མི་རུང་ངོ་། །དེ་ལྟར་བྱེད་ནས་མ་ཡིན། ལྟག་མའི་དགེ་སློང་མའི་དགེ་འདུན་སོ་སོར་བྱ་བེར་#གྱུར་ན་བསྡུམ་ཞིང་གདུལ་བའི་ཕྱིར་དགེ་སློང་ཕའི་དགེ་འདུན་གྱིས་ཀྱང་
[316b.3]གཉིས་ཀ་ལ་དད་པ་མ་བྱིན། གསོལ་ན་འདུ་བར་བསྒོ། །ལྟག་མའི་དགེ་སློང་མ་བྱེ་བ་#དགེ་འདུན་ལ་དད་པ་གསོལ་དུ་འོངས་ན་དགེ་འདུན་གྱིས་དད་པ་མ་བྱིན་པར་སྔོན#་དུ་སྲིད་མོད་ཀྱང་གཉིས་མ་འཐབ་པར་མཚན་མ་འོར་ལ་ཆུ་དང་འོ་མ་འདྲེས་པ་བཞིན་དུ་འགྱུར་ན་གདོད་སྦྱིན་ནོ་ཞེས་གྱིས་ཤིག །
[316b.4]དབྱར་གྱི་ཆོས་སྨྲ་བའི་སྒྱུར་རོ། །གཙུག་ལག་ཁང་གི་གྲོང་རྐྱེན་#གྱི་ནོར་དབྱར་ཚུལ་ན་འཁོད་པའི་ཚེ། དགེ་སློང་དགེ་#མི་དགེ་རྣམ་#གཉིས་སུ་བལྟས་པ་ལས་རྐྱེན་གྱི་ནོར་དེ་རྣམས་ནི་དགེ་བ་ལ་ཕྱོགས་པ་དབང་ངོ་། །གཉིས་ཀ་འདུས་པའི་དགེ་འདུན་ལ་བགོ་བར་རིགས་པ་མ་ཕྱེ་བར་བྱིན་ན་
[316b.5]ཡང་ངོ་། །ཡོན་བདག་དད་པ་ཞིག་གིས་དགེ་མི་དགེ་#དགེ་འདུན་གཉིས་ཀྱི་སྤྱིར་ཡོན་ཞིག་ཕུལ་ནས་#དགེ་བ་ལ་ལྟ་བའི་དགེ་འདུན་དབང་གི་མི་དགེ་བ་#མི་དབང་ངོ་། །དེ་སྟེ་དགེ་འདུན་གྱི་ཚད་དུ་ནི་དེ་དག་ལའོ། །དགེ་མི་དགེའི་དགེ་འདུན་ཡོན་བདག་ཞིག་གིས་གུད་དུ་སྤྱན་དྲངས་ཏེ་ཡོན་ཞིག་ཕུལ་ན་མི་
[316b.6]དགེ་བ་ལ་བལྟས་#པའི་དགེ་སློང་གྲངས་མང་སྟེ་དགེ་བ་ལ་#བལྟས་པའི་དགེ་འདུན་གྲངས་ཉུང་ཡང་ཡོན་དབང་ངོ་། །དེ་སྟེ་ཉུང་ལ་དེ་#དག་དོར་ན་གང་གི་ཐུ་བར་བྱིན་པའོ། །མདོ་གོང་མ་ལྟར་གྲངས་མང་ཉུང་དུ་འཁོད་པ་ལས་ཡོན་བདག་གིས་ཡོན་སྤར་སྤར་དུ་བགོས་ཏེ་བྱིན་ན་དེ་བཞིན་དུ་སོ་སོར་དབང་
[316b.7]ངོ་། །གཉིས་ཀྱི་སྤྱིར་བྱིན་ན་མི་དགེ་བའི་དགེ་འདུན་དུ་ལངས་#ལ་དགེ་བའི་དགེ་འདུན་དུ་མ་ལངས་#ན་ཕྱེད་མར་བགོ། དེ་སྟེ་གཉིས་ཀར་ན་གཉིས་ཀས་སོ། །ཡོན་བདག་གིས་དགེ་མི་དགེའི་དགེ་འདུན་གྱི་#མདུན་དུ་ནོར་རམ་ཡོན་སྤུངས་ན་དགེ་བའི་དབང་། མི་དགེ་བའི་དགེ་འདུན་གྱི་མདུན་དུ་སྤུངས་
[317a]
[317a.1]ན་མི་དགེ་བ་དབང་། གང་ཟག་གི་#ཆར་ཏེ་དགེ་འདུན་གྱི་མ་ཡིན་ནོ། །དགེ་བའི་དགེ་སློང་ནི་དགེ་འདུན་དུ་མ་ལངས་#མི་དགེ་བའི་དགེ་སློང་ནི་དགེ་འདུན་དུ་ལངས་#པ་ཞིག་ལ་དེ་གཉིས་སྤྱི་ལ་ཡོན་བདག་གིས་ཡོན་ཞིག་ཕུལ་ན་ཐམས་ཅད་ཅི་ཐོབ་པ་གང་ཟག་རེ་རེའི་#ཐད་དུ་
[317a.2]སོ་སོར་གོས་#ཤིག །ལས་བྱས་པའི་དངོས་པོ་སྟེ། དྲིས་པ་དང་མན་བཀར་ཆུད་པའོ།། །།འདི་མན་ཆད་འཁོར་ལོའི་དབྱེན་ལ་འཆད་དེ། ཆོས་ལས་ཐ་དད་དུ་འགྱུར་བ་ནི་གསོལ་བའམ་ཚུལ་ཤིང་ལེན་པ་སྟེ། དེའི་ཕྱིར་གྱིས་ན་དགེ་འདུན་གྱི་དབྱེན་#ནོ། །དགེ་འདུན་གྱི་དབྱེན་
[317a.3]དུ་གྱུར་པ་ནི་རྗེས་སུ་ཕྱོགས་པ་བཞི་བདག་དང་ལྔ་ཕ་རོལ་ཀྱང་དགེ་འདུན་དུ་ལངས་པ་ལས་འགྱུར་ཏེ་དབྱེན་གྱི་དགེ་སློང་དེས་སངས་རྒྱས་ཀྱི་#ཚུལ་ཁྲིམས་ལས་ཚུལ་ཁྲིམས་ལྔས་ང་ལ་ལྷག་སྟེ་ཁྱེད་སུ་དག་#གི་རྗེས་སུ་ཕྱོགས་པ་ཚུལ་#ཤིང་འདི་ལོང་ཤིག་ཅེས་ཏེ། ཚུལ་ཤིང་བླངས་དང་ལོག་པ་ལ་བལྟས་
[317a.4]པ་དེས་གསོལ་བ་དང་ཞུ་བའི་ལས་ཀྱིས་རྗེས་སུ་ཕྱོགས་པ་རྣམས་བསྡུས། དེ་ལོག་པ་ལ་བལྟས་པ་ལ་#དང་དགེ་བ་ལ་ཕྱོགས་པའི་དགེ་འདུན་གྱིས་ཀྱང་ཁྱེད་དེ་ལྟར་དབྱེན་མ་བྱེད་ཅིག་ཅེས་གསོལ་བ་གསུམ་དང་ཞུ་བ་དང་བཞིའི་ལས་ཀྱིས་བསྒོ་སྟེ་མ་བཏུབ་ན་དེ་དགེ་འདུན་གྱི་ལྷག་མ་དང་དབྱེན་དུ་འགྱུར་
[317a.5]རོ། །འདི་མི་སྐྱེ་བ་ནི་དགེ་འདུན་གྱི་ཚད་དུ་ཆ་མེད་པ་དང་དབྱེ་བར་བྱེད་པ་ན་#གཞན་དང་མཚམས་ཀྱི་ནང་གི་དགེ་འདུན་གྱི་ཚད་དུ་མེད་ནའོ། །མཚམས་གཅིག་གི་དགེ་འདུན་ལས་དགེ་བ་ལ་བལྟས་པའི་དགེ་འདུན་བཞི་མི་དགེ་བ་བལྟས་པ་ཡང་རྗེས་སུ་#ཕྱོགས་པ་བཞི་བདག་དང་ལྔ་སྟེ། དགེ་
[317a.6]འདུན་འཁོད་འཁོད་པ་ལས་གཅིག་ཏུ་སྔར་བལྟས་པ་ལས་དབྱེན་དུ་འགྱུར་རོ། །མི་དགེ་བའི་དགེ་སློང་ཡང་གྲོགས་པོ་གསུམ་བདག་དང་བཞི་ནི་དབྱེན་དུ་མི་འགྱུར། དགེ་བ་བལྟས་པ་དགེ་འདུན་དུ་མ་ཚང་ནའང་དབྱེན་དུ་མི་འགྱུར། བྱེད་པ་ནི་བྱེ་བར་མ་ཡིན་ནོ། །དགེ་མི་དགེ་སོ་སོར་
[317a.7]བལྟས་པ་ལས་དགེ་བའང་བཞི་མི་དགེ་བའང་བཞི་དེའི་སྟེང་དུ་མི་དགེ་བ་ལས་བལྟས་པ་བདག་གིས་བསྣན་ཏེ་དགུ་ཚང་ན་དབྱེན་དུ་འགྱུར་རོ། །ཆོས་དང་ཆོས་མ་ཡིན་པ་དེའི་རང་བཞིན་གྱིས་གདོན་མི་ཟ་བར་ན་མཚམས་མེད་པའོ། །དགེ་སློང་སུའང་རུང་སྔོན་དེ་བ་དཏྟས་དབྱེན་#བྱས་པའི་ཚེ། 
[317b]
[317b.1]དེ་བ་དཏྟས་དགེ་འདུན་གྱི་དབྱེན་བྱེད་ནུས་སམ་མི་ནུས་ཞེས་དགེ་སློང་ཁ་ཅིག་གིས་གསོལ་ན་བཀའ་སྩལ་པ་སྔོན་ངས་ཀྱང་ད་བ་དཏྟས་#དབྱེན་བྱས་ཏེ་ལག་པོད་ཆགས་པའི་སྟེང་དུ་གྲོགས་ཀྱང་དགེ་འདུན་དུ་ལངས་པས་དབྱེན་བྱ་ནུས་སུ་#ཞེས་བྱུང་བ་དང་དེ་བ་དཏྟས་#ན་རེ་སངས་རྒྱས་དེ་སྐད་གསུངས་པ་ལ་བལྟས་
[317b.2]ན་ངས་དབྱེན་ནུས་ཀྱི་#ཚུལ་ཁྲིམས་ལྷག་པ་ལྔ་བཟུང་ངོ་ཞེས་བྱ་བ་ལས་བཅས་ཏེ་དེ་ལྟར་བྱས་ན་མཚམས་མེད་པར་འགྱུར། ཆོས་སུ་འདུ་ཤེས་ནའང་འབྱེད་པར་རོ། །དེ་བ་དཏྟ་སྐད་དུ་ཐམས་ཅད་སྟོང་པར་མྱ་ངན་ལས་བཟླས་ཏེ་བཏང་བ་སྐྱིད་པ་གཅིག་ཡོད་དེ་ཕས་གཉིས་ན་ཁམས་གསུམ་གྱི་ཆོས་
[317b.3]བྱེད་པ་སྐྱིད་ཀྱིས་ང་ལོགས་སུ་ཁམས་གསུམ་གྱི་#ཆོས་ལ་ཕྱོགས་ཤིག་ཅེས་དབྱེན་བྱས་ན་དབྱེན་དུ་འགྱུར་རོ། །འཁོར་ལོ་བྱེ་བའི་དངོས་པོའོ།། །།འདི་མན་ཆད་རྩོད་པའི་དངོས་པོ་ལ་འཆད་དེ། བཞི་འཁྲུག་པའི་ཕྱིར་དགེ་འདུན་ནི་དོན་རྣམ་པ་#བཞིའི་ཕྱིར་འཁྲུག་སྟེ་འོག་ནས་འཆད། དོན་ལ་དེ་
[317b.4]ལྟར་བཟློག་#པ་དང་སྤངས་པ་ལྟུང་བ་དང་བཅས་པ་#ལས་ལ་འདུ་བ་#མི་སྦྱིན་པའོ། །མིང་གིས་སྨོས་པ་འདི་རྣམས་ལྟ་བུར་གཅིག་གི་ནོན་#གཅིག་གིས་བྱས་ཏེ་དགེ་སློང་བཞི་བཞི་ལྔ་ལྔར་སོ་སོར་འཆད་#དེ་དེ་ལས་རྩོད་པ་བྱུང་བ་དང་། ཐོག་མའི་མཚན་མ་གཅིག་ཏུ་ཆད་པར་བྱེད་པ་ཞི་བར་བྱ། རྩོད་པ་རྣམ་པ་བཞི་
[317b.5]ལ་གདུལ་བ་རྣམ་པ་བདུན་གྱིས་གདུལ་ཏེ་ཐོག་མའི་དོན་ལས་བཟློག་ཅེས་ཟེར་བ་ལ་མངོན་པས་གདུལ་བར་ལོབས་#པ་ལ་མངོན་པར་སྦྱིན་ཞེས་ཟེར་བ་དེ་འབུལ་ཏེ་སྡེ་#སྣོད་གང་མང་དུ་ཐོས་པ་དང་ཡོན་ཏན་དང་ལྡན་ཞིང་གང་ཆོས་འཆད་པ་དེའི་ཡུས་སུ་བྱའོ། །གཞན་ནི་འོག་ནས་འཆད། མཚན་མ་གཉིས་པ་ནི་
[317b.6]འདི་དང་དག་པ་སྦྱིན་པའོ། །དང་འོག་གི་སྤངས་པ་#ནི་མངོན་པ་དང་དྲན་པ་དང་མི་བླུན་པ་གསུམ་གྱིས་གདུལ་བར་བྱེད་དེ་ཞིབ་ཏུ་འོག་ནས་འཆད། མཚན་མ་གསུམ་ནི་ཕྱིར་བྱ་བས་དབྱུང་བར་བསྐོ་བ་བྱིན་པས་སོ། །ལྟུང་བ་དང་བཅས་པ་ལ་ཞེས་ཟེར་བ་ལ་འཆད་དེ་མང་དང་ངོ་བོ་ཉིད་ཀྱིས་འདུལ་བར་བྱེད་
[317b.7]དེ་ཞིབ་ཏུ་འོག་ནས་འཆད། མཐའ་ནི་སྦྱིན་དུ་གཞུག་པས་སོ། །ལས་ལ་འདུ་བ་ནི་#སྦྱིན་ཞེས་ཟེར་བ་ལ་འཆད་དེ། རྩྭ་#གདིང་བ་དམ་བཅའ་བའི་འདུལ་བ་དང་། ཁོ་བདག་དགེ་འདུན་གྱི་མདུན་དུ་བཤགས་ཤིང་འདུལ་#བར་བྱེད་དེ་ཞིབ་ཏུ་འོག་ནས་འཆད། སྨྲ་བ་བདག་གིས་མ་ནུས་ན་དགེ་བ་#དཀར་
[318a]
[318a.1]གཅག# །ཐོག་མའི་དོན་ལ་རྩོད་པ་ནི་དོན་གང་ཡིན་གང་མ་ཡིན་པ་མཁས་པ་གཅིག་གིས་གཟུ་བོ་བྱས་དཀར་གཅག# །དགེ་སློང་གིས་སོ། །ལྟག་མ་ལྟར་གཟུ་པོ་དང་དཀར་གཅོག་པ་ནི་དགེ་སྦྱོང་དང་ཁྱིམ་པས་མི་བྱའི་དགེ་སློང་མཁས་པས་གཟུ་པོ་བྱ་ཞིང་དཀར་གཅག# །
[318a.2]དེ་མངོན་པར་འདོད་པ་ལའོ། །ལྟག་མའི་དགེ་སློང་གཟུ་བོ་བྱེད་དེ་རྩོད་#པའི་དགེ་སློང་གཉིས་གཅིག་#དགེ་སློང་གཟུ་བོ་དེ་ལ་དད་པ་གཅིག་#མ་དད་པ་མ་ཡིན་གྱི་གཉིས་ཀ་དང་ན་གཟུ་བོ་དང་དཀར་གཅོག་#པ་བྱ། དེ་དག་གོ། །ཁོ་གཉིས་ཀ་གཟུ་བོ་ལ་དད་ན་གཟུ་བོར་བྱ། གཅིག་ཡན་ཆད་ལའོ། །གཟུ་
[318a.3]བོ་ནི་ཁོ་དག་གཉིས་ཀ་དང་ན་གཅིག་ཡན་ཆད་གཅིག་གིས་ཀྱང་ཚིག་དེ་སྟེ་མང་ན་ཉི་ཤུ་ཙམ་གྱིས་བྱར་ཡང་རུང་ངོ་། །བར་མས་སྤྲོ་བར་བྱ། ལྟག་མའི་གཟུ་བོས་ཀྱང་དེ་གཉིས་བསྡུམ་པར་མ་ནུས་ན་དགེ་འདུན་གྱིས་དགེ་སློང་གཅིག་ལ་དད་པ་དྲིས་ལ་གཟུ་བོར་བསྐོས་ཏེ་དེའང་གསོལ་བ་དང་ཞུ་བའི་
[318a.4]ལས་ཀྱིས་#བྱ། དགེ་འདུན་གྱིས་དེ་རྟག་ཏུ་བསྒོ། །ལྟག་མའི་གཟུ་བོ་དེ་དགེ་འདུན་གྱིས་གསོལ་བ་དང་ཞུ་བའི་ལས་ཀྱིས་དགེ་སློང་དེ་ལ་དད་པ་དྲིས་ཏེ་ནམ་འཐབ་མོ་ཞི་བའི་བར་དུ་གཟུ་བོར་བསྒོ། །གསོལ་བ་དང་ཞུ་བ་#གཉིས་ཀྱིས་བསྒོ། །འཐབ་མོར་མི་འཇུག་པ་ལས་#བསྒོ། །ལྟག་མ་ལྟར་གཟུ་
[318a.5]བོར་གཞུག་པའི་དགེ་སློང་དེ་ཁོ་བདག་ཉིད་འཐབ་རྩོད་ཅན་ནམ་ཕ་རོལ་འཐབ་#པ་ལ་དགའ་ཞིང་འཆུག་པ་དེ་ལ་ནི་མི་བསྒོའི་དགེ་འདུན་ཐམས་ཅད་ཀྱང་མདུན་#དུ་དགའ་བའི་དགེ་སློང་དེ་ལ་བསྒོའོ། །ངོ་ཚ་བ་དང་སློབ་པ་འདོད་པ་དེ་#ལས་སོ། །ལྟག་མ་གཟུ་བོའི་དགེ་སློང་དེ་ཚུལ་ཁྲིམས་ལ་གནས་ཤིང་གཞན་གྱིས་
[318a.6]ཀྱང་ཁྲེལ་གྱིས་དོགས་ཁོ་བདག་ཀྱང་ངོ་ཚ་ཞེས་དེ་ལྟ་བུ་ལས་བསྒོ་སྟེ་ཞིབ་ཏུ་འོག་ནས་འཆད། འདུལ་བ་གདོན་མི་ཟ་བ་དང་། མཁས་པ་དང་། འདས་པའི་སྤྱོད་པ་ལ་སྦྱོང་བ་ཡང་ངོ་། །མིང་གིས་སྨོས་པ་འདི་རྣམས་ལྟ་བུ་དང་ལྡན་ན་རྩོད་པའི་དགེ་སློང་གི་གཟུ་བོ་དང་དཀར་གཅོག་#པར་དགེ་འདུན་གྱིས་
[318a.7]བསྐོ་མི་བཟློགས་#པ་ལས་སོ། །ལྟག་མའི་གཟུ་བོར་ནོར་ངོ་དང་གཉེན་ངོར་བྱེད་ཅིང་ངོ་བཟློག་#མི་ཕོད་པ་ལས་ནི་བསྒོའི། བརྟན་ཅིང་མི་འགྱུར་ཏེ་རྡོ་རྗེ་དང་འདྲ་བ་ལས་བསྒོ། བརྟན་ཅིང་བརྩམས་#པ་མི་འཁྲུག་#པ་ལས་སོ། །བརྟན་ཅིང་ཁོང་རྩོད་པའི་ཚེ་ནའང་སེམས་འཁྲུགས་པ་ཕྱིས་ཀྱང་ཤ་འཁོན་#
[318b]
[318b.1]གྱིས་མི་འཇིགས་ཤིང་ངོ་བཟློག་ཕོད་པ་ལས་བསྒོ། འཐབ་མོར་མི་འཇུག་པ་ལས་བསྒོའོ་#ཞེས་བྱ་བའི་མདོ་མན་ཆད་ཀྱི་མདོ་དེའི་ནང་ནས་མིང་གིས་སྨོས་པ་འདི་རྣམས་དང་ལྡན་པ་ལས་གཟུ་བོར་#དགེ་འདུན་གྱིས་བསྒོ། སྙོམས་པ་ལས་སོ། །སྙོམས་ཤིང་འདོད་ཆགས་ཞེ་སྡང་གཏི་མུག་གསུམ་
[318b.2]དང་མི་ལྡན་པ་ལས་བསྒོ#། བསྒོ་བ་ལས་སོ། །ཁོང་གཉིས་ཀྱི་ཚིག་ལན་ཚིག་གིས་ཁོང་དུ་ཆུད་པ་ལས་བསྒོ། ཕྱིར་བསྒོ་ནུས་པ་ལས་སོ། །འཐབ་པའི་དགེ་སློང་དེ་གཉིས་ལན་ཐེབས་པར་བསྒོ་ནུས་པ་ལས་བསྒོ། མཛངས་#པ་ལས་སོ། །འཐབ་པ་ལ་གཉིས་ལ་བསྒོ་བའི་ཚེ་ཚིག་འབྲུ་
[318b.3]ཐམས་ཅད་བསམ་མི་དགོས་པར་སྨྲ་#ནུས་པས་བསྒོ། དེས་ཞི་བར་མ་ནུས་ན་དགེ་འདུན་ལ་དོར། ལྟག་མ་ལྟར་གཟུ་བོར་བསྒོ་བའི་དགེ་སློང་དེས་འཐབ་མོ་པ་ཞི་བར་མ་ནུས་ན་དགེ་འདུན་གྱི་ཐད་དུ་སོང་སྟེ་དགོངས་ཤིག་འཕགས་པའི་དགེ་འདུན་བདག་གིས་ནི་རྔོ་མ་ཐོགས་ཀྱི་མཛད་དུ་གསོལ་
[318b.4]ཅེས་བྱ་བ་དགེ་འདུན་ལ་ཕུལ་ཅིག །དེ་དག་གིས་མ་ནུས་པ་བསྒོ། ལྟག་མ་ལྟར་དགེ་འདུན་ལ་སླར་ཕུལ་ཏེ་ལོ་གཅིག་གཉིས་ཀྱི་བར་དུ་དགེ་འདུན་གྱིས་འདུལ་བའི་ཐབས་ཀྱིས་ཞི་བར་གྱིས་ཤིག་དེས་ཀྱང་མ་ནུས་ན་ཡང་གཟུ་བོ་ལ་#བསྒོ་སྟེ་ཞིབ་#ཏུ་འོག་ནས་འཆད། དགེ་འདུན་གྱིས་#ཚད་ལས་
[318b.5]མི་ཉུང་བའོ། །དགེ་འདུན་གྱིས་གདུལ་#བར་མ་ནུས་ན་ལྟག་ཏུ་བཤད་པའི་དགེ་སློང་དེས་#ཀྱང་ཡོན་ཏན་དང་མཐུ་ཆེ་བ་བཞི་ཡན་ཆད་དགེ་འདུན་དུ་ལངས་#པ་ལས་གཟུ་བོར་བསྒོ། བདག་གིས་ཏེ་བསྐོས་ཏེ་#མི་ནུས་ན་ནུས་པ་ལའོ། །ལྟག་མའི་དགེ་སློང་བཞི་པོས་ཀྱང་གདུལ་བར་#མ་ནུས་ན་དེ་བས་ཀྱང་
[318b.6]མཁས་ཤིང་མཐུ་ཆེ་བའི་དགེ་སློང་#དེ་བཞི་ལ་དབུལ། བླ་མ་མ་བྱས་མི་ནུས་ན་གང་ནས་བླངས་པ་དེར་གཞག །ད་གཟོད་#ཀྱི་བཞི་པོ་དེས་ཀྱང་གདུལ་བར་མ་ནུས་ན་སྔ་མའི་དགེ་སློང་བཞི་པོ་ལ་སླར་གཏོད་ཅིང་#། དེས་ཀྱང་མ་ནུས་ན་ཐོག་མའི་དགེ་འདུན་ལ་རིམ་#པས་ཕྱིར་གཏད། དགེ་འདུན་
[318b.7]གྱིས་ཀྱང་མ་ནུས་ན་དང་པོ་དགེ་སློང་གཟུ་བོར་བསྐོས་པ་དེ་ལ་གཏད། དེས་ཀྱང་མ་ནུས་ན་ཐོག་མ་བསྐོ་བའི་#དགེ་འདུན་ལ་ཕྱིར་དབུལ། ཕྱིར་འོངས་ན་རྩ་བའི་དགེ་འདུན་གྱིས་ཕྱིར་སྦྱོང་བར་#སྤོ་བར་བསྐོ#། ཐབས་ལྟག་མ་ལྟར་རིམ་#པས་བཏུལ་ཏེ་མ་ཐུལ་ན་དགེ་འདུན་གྱིས་དགེ་སློང་གི་ནང་
[319a]
[319a.1]ནས་གསུམ་བཞི་ཞིག་བསྐོས་ཏེ་དེ་དང་སྦྲོགས་#ལ་མཚམས་ཐ་དད་པའི་གཞན་གྱི་གཙུག་ལག་ཁང་དུ་གདུལ་བར་ཆོལ་ཅིག །དེ་#གནས་བརྟན་དང་བཅས་པ་སོ་སོར་ཐར་པ་དང་བཅས་པའི་དགེ་འདུན་གཞན་དུ་གཞུག །མཚམ་#ཐ་དད་པའི་གཙུག་ལག་ཁང་གཞན་དུ་བཅོལ་
[319a.2]བ་ཡང་གཙུག་ལག་ཁང་དེ་ན་གནས་བརྟན་ཡོན་ཏན་དང་ལྡན་པ་དང་ཟླ་བ་ཕྱེད་ཕྱེད་ཅིང་སོ་སོར་ཐར་པ་རྟག་ཏུ་ཀློག་པའི་དགེ་འདུན་དེ་ལྟ་བུའི་གཙུག་ལག་ཁང་དུ་གཏད་ཅིང་བཅོལ། གྱུར་པ་ཐོག་མར་བསྒོས་ཏེ་ཟླ་བ་གསུམ་གྱི་#དུས་སུ་སྦྱིན། གཙུག་ལག་ཁང་གཞན་དུ་བཅོལ་བའི་ཚེ། ཚུལ་སྐྱེལ་
[319a.3]བའི་དགེ་སློང་རྣམས་ཀྱིས་དགེ་འདུན་བཞི་#པ་ལ་ཐོག་མ་ནས་ཇི་ལྟར་རྩོད་ཅིང་དགེ་སློང་དང་དགེ་འདུན་གྱི་རིམ་པར་ལྟག་ཏུ་སྨོས་པ་བཞིན་དུ་མཐར་ཆགས་ཀྱིས་བཏུལ་ཀྱང་མ་ཐུལ་ཏོ་ཞེས་གཏམ་རྒྱུས་#ཀྱིས་ཐོག་མར་སྨོས་པ་ལ་དའང་#ཁྱེད་ཀྱིས་ཟླ་བ་གཉིས་གསུམ་གྱི་བར་དུ་ཐུལ་ལ་བརྒྱ་ལ་མ་ཐུལ་ན་སླར་ཡི་གེ་
[319a.4]སྤྲིང་ཤིག་ཅེས་བསྒོ། དེས་འདིའོ། །ཕ་ལོགས་སོ། །#གཙུག་ལག་ཁང་དུ་#དགེ་འདུན་དེས་ཀྱང་མ་ཐུལ་ན་དང་པོ་སྐྱེལ་དུ་འོངས་པའི་དགེ་སློང་དེ་རྣམས་ལ་སླར་ཡི་གེ་སྤྲིང་ཤིག་སླར་ཕུལ་ན་དེ་མདོ་སྡེ་འཛིན་པ་དང་#འདུལ་བ་འཛིན་པ་དང་མ་ལྟ་བུ་འཛིན་པ་ལའོ། །དེ་ལྟར་ཡི་གེ་བཏང་ནས་ཐོག་མ་
[319a.5]སྐྱེལ་སྐྱེལ་བའི་དགེ་སློང་དེ་དག་ལ་ཕྱིར་གཏད་ན་སླར་དགེ་འདུན་གང་དུ་ཁྲིད་དེ་མ་འོང་བར་#གཙུག་ལག་ཁང་གང་ན་མདོ་སྡེ་དང་འདུལ་བ་དང་མ་ལྟ་བུའི་དགེ་སློང་གང་ན་ཡོད་པ་དེར་ཁྲིད་དེ་ཐོག་མའི་གཏམ་རྒྱུས་#ནས་ཤོད་དེ་ཡང་དེར་ཆོས་ཤིག# །ཟླ་བ་དྲུག་ཏུའོ། །ལྟག་མ་ལྟར་བཅོལ་བ་ཟླ་
[319a.6]བ་དྲུག་གི་བར་དུ་ཁྱོད་ཀྱིས་ཐུལ་ལ་མ་ཐུལ་ན་སླར་ཡང་ཡི་གེ་ཐོང་ཤིག་བསྒོ་ཤིག །དེས་གནས་བརྟན་གྲགས་པ་ལའོ། །ལྷག་མ་ཟླ་བ་དྲུག་ཏུ་བཏུལ་ཏེ་མ་ཐུལ་ན་སླར་བསྐྱལ་བ་ལས་དགེ་སློང་བང་ཆེན་པ་དེ་རྣམས་ཀྱིས་ཀྱང་གང་ན་གནས་བརྟན་མཆོག་ཏུ་གྲགས་པ་དེ་ལྟ་བུ་ལ་ཐོག་མའི་
[319a.7]གཏམ་རྒྱུས་ནས་ཤོད་དེ་བཅོལ་ཅིག །མཐའ་མེད་པར་རོ། །ལྟག་མའི་གནས་བརྟན་དེ་#ནི་དུས་འདི་ཙམ་གྱི་བར་དུ་གདུལ་ཞེས་བྱ་བ་ནི་མ་ཡིན་གྱི་ནམ་གདུལ་#བའི་ཚད་ཀྱིས་བཟུང་#ངོ་། །དེས་འདིའི་གང་ཡང་བདག་གིར་བྱ་བ་ཡང་སྤང་གནས་བརྟན་གྲགས་པ་དེས་འཐབ་#མོ་པ་གཉིས་
[319b]
[319b.1]གདུལ་བའི་ཚེ་འཐབ་མོ་པའི་དགེ་སློང་གིས་ཡོན་ནམ་སྤྱན་གཟིགས་ཕུལ་ན་གནས་བརྟན་དེས་མི་བླང་། གོ་འདུན་དང་སོ་ཤིང་ཡན་ཆད་དོ། །ལྟག་མ་ལྟར་སྤྱན་གཟིགས་མི་བླང་བར་མ་ཟད་ཀྱི་མིང་གིས་སྨོས་པ་འདི་རྣམས་ཀྱང་མི་བླང་། སྟན་གཅིག་ལ་འདུག་པ་དང་འཆགས་གཅིག་ཏུ་#འཆག་པ་དང་
[319b.2]གཏམ་དང་གཏམ་ཀུན་ཀྱང་ངོ་། །གནས་བརྟན་དེས་འཐོབ་པའི་དགེ་སློང་དང་གྲལ་དང་#སྟན་གཅིག་པ་དང་འཆག་#པའི་ས་དང་གཏམ་དང་གཏམ་རྒྱུད་དང་བཅས་པ་ལ་སོགས་པ་འདི་རྣམས་ལྟ་བུ་མི་བྱ། བསྙེན་ན་འདི་སྐད་སྨྲའོ། །ལྟག་མ་ལྟར་ཡོན་དང་སྤྱན་གཟིགས་མ་བསླངས་#པ་དང་
[319b.3]འཐབ་པའི་དགེ་སློང་ན་རེ་ཅི་ཉེས་ཏེ་སྤྱན་གཟིགས་ཀྱང་མི་ལེན་གཏམ་ཡང་མི་ཟེར་ཞེས་སྨྲ་ན་གནས་བརྟན་གྱིས་འོག་ནས་འབྱུང་བ་སྐད་དུ་བྱ། ཚེ་དང་ལྡན་པ་ཁྱོད་མི་རྙེད་ཅིང་མ་རྙེད་ལ་ངན་པ་རྙེད་དེ་བཟང་པོ་མ་རྙེད་དོ། །གང་ཁྱོད་རབ་ཏུ་བཤད་པ་ཆོས་#འདུལ་བ་ལ་རབ་ཏུ་འབྱུང་ན་འཐབ་མོ་སྐྱེ་བ་དང་སྨྱོན་
[319b.4]ཐབས་སྐྱེ་བ་ལ་སྤྱོད་དམ་དགྲ་བྱེད་རྩོད་པར་གྱུར་ཏོ། །ཚེ་དང་ལྡན་པ་འཐབ་#མོ་མ་བྱེད། སྨྱོན་ཐབས་མ་བྱེད། དགྲར་མ་བྱེད་མ་རྩོད་#འཐབ་པ་ལ་གཉིས་ཀ་རྒྱལ་བ་མེད་དོ། །གཅིག་རྒྱལ་གཅིག་ཕས་ཕམ་མོ། །བརྒྱུགས་པ་ལས་གཉིས་ཀ་མི་རྒྱལ་ཏེ་གཅིག་རྒྱལ་གཅིག་ཕས་ཕམ་མོ་ཞེས་
[319b.5]སོ། །གནས་བརྟན་གྱིས་འཐབ་མོ་པ་སྡེ་གཉིས་ལ་འཐབ་ཅིང་རྩོད་པ་ཉེས་པའི་ཚུལ་དུ་#གཅིག་རྒྱལ་གཅིག་ཕམ་མོ་ཞེས་ཟེར་བའི་མདོ་ཡན་ཆད་ཀྱི་ཚིག་གིས་བསྒོ་བ་ལ་བྱ། མང་པོའི་བློ་ལྟར་བཅའོ་ཞེས་བསྒྲུབ་པའི་རྣམ་པ་གཞན་ནོ། །ལྟག་མ་ལྟར་གནས་བརྟན་#གྱིས་ལོ་མང་ཞིག་གི་བར་དུ་
[319b.6]སྦྱངས་ཀྱང་ཞལ་ཆེ་མ་ཅོད་#ན་དང་པོའི་དགེ་འདུན་ལ་ཕུལ། དགེ་འདུན་གྱིས་འཐབ་མོ་པ་ལ་བསྒོ་བ་ཁྱེད་ཀྱིས་ཞལ་ཅེ་#དགེ་འདུན་གྲངས་མང་བ་རྒྱལ་བར་གཅོད་དོ་ཞེས་བསྒོ་སྟེ་འོག་ནས་འཆད། ཆོས་གདོན་མི་ཟ་བར་འགྱུར་གྱི་ཚུལ་གདོན་མི་ཟ་བར་མ་ཡིན་ནོ། །དགེ་འདུན་གྱིས་འཐབ་མོ་བ་ལ་#འདི་
[319b.7]སྐད་ཀྱང་བསྒོ#། །སྐབས་འདིར་ཚུལ་ཁྲིམས་དང་མི་ལྡན་ན་#མི་བརྩིའི་ཆོས་ཀྱི་གཞུང་ལས་བྱུང་བ་བཞིན་ཞལ་ཅེ་གཅད་དོ་#ཞེས་བསྒོ། །བརྒལ་བ་དང་རྒོལ་བ་ཆུད་པའི་ཕྱིར་ཏེ་དེར་ཆུད་པས་གདོན་མི་ཟ་བའོ། །འཐབ་མོ་པ་གཉིས་ཚུས་ཕར་བརྒལ་བ་དང་ཚུས་ཕར་རྒོལ་བ་དང་གཉིས་ལ་དགེ་འདུན་
[320a]
[320a.1]གྱིས་ཞལ་ཅེ་#གདོན་མི་ཟ་བར་བཅད་དེ་གཏོད་པར་#བྱའོ། །རྒོལ་བ་དང་ཕྱིར་རྒོལ་བས་དྲག་པོར་གཟུང་ཞིང་རབ་ཏུ་ཞེན་ལ་དེ་དག་ནུས་པས་དགེ་འདུན་གྱི་དབྱེན་དུ་དོགས་ན་འདི་ལ་གནས་པར་བྱ་འཐབ་མོ་རྒོལ་བ་#གཉིས་ཕས་རྒོལ་བ་དང་ཚུར་#རྒོལ་བ་གཉིས་སེམས་ལ་#རབ་ཏུ་བཟུང་སྟེ་
[320a.2]མི་གཏོང་#བར་ནན་ཏན་བྱེད་ན་དགེ་འདུན་གྱིས་ཞལ་ཅེ་#མྱུར་དུ་མ་བཅད་ན་དགེ་འདུན་ཕལ་མོ་ཆེ་སྡེ་གཉིས་སོ་སོར་ཆད་པས་ཡུན་རིང་ན་#དབྱེན་དུ་འགྱུར་གྱིས་དོགས་པའི་ཕྱིར་ཞལ་ཅེ་#མྱུར་དུ་བཅད་པ་དང་བསྡུམ་པར་བྱ། སྡོམ་པ་བྱེད་པའི་ཕྱིར་མ་ཡིན་ནོ། །སེམས་ལ་ཉེས་པར་བསམ་པ་ནི་#ཡིད་ལ་
[320a.3]འགྱོད་པས་ཚངས་ཀྱི་ལུས་དང་ངག་གི་ཉེས་བྱས་པ་ནི་མཐོལ་དགོས་སོ། །གནས་བརྟན་གྱིས་མཐར་ཀུན་དུ་ཉོན་མོངས་ནའོ། །དགེ་འདུན་གང་མང་བ་བརྩན་#པར་ཞལ་ཅེས་གཅད་པ་ནི་#ཐོག་མར་དཀར་གཅག་#ཅེས་བྱ་བ་མན་ཆད་གནས་བརྟན་ཆེན་པོས་ཡུན་རིང་དུ་#སྦྱངས་ཞེས་བྱ་བའི་བར་དུ་ཉོན་
[320a.4]མོངས་ཤིང་མ་བཏུལ་བར་དགེ་འདུན་མང་བ་རྒྱལ་ལོ་བར་ཞལ་ཅེ་མི་གཅད་#དོ། །རྩ་བའི་དགེ་འདུན་ལའོ། །ལྟག་མ་ལྟར་དགེ་འདུན་མང་བ་རྒྱལ་ལོ་བར་ཞལ་ཅེ་གཅད་#པ་ནི་དང་པོ་ཉིད་དུལ་#བར་བསྒོ་བའི་དགེ་འདུན་ཞེས་ཞལ་ཅེ་གཅད་#དོ། །ཚུལ་ཤིང་འཛིན་པས་འདི་བསམ་#པ་གཟུང་བར་
[320a.5]བྱ། ལྟག་མ་ལྟར་དགེ་འདུན་མང་ཉུང་དུ་གྲངས་གཟུང་བའི་ཕྱིར་ཚུལ་ཤིང་རྣམ་པ་གཉིས་བཤམས་པ་#ལ་དགེ་བའི་ཚུལ་ཤིང་བླངས་པ་མང་ན་དགེ་བ་ལ་ཕྱོགས་པ་རྒྱལ་བར་བྱ། ཆོས་མ་ཡིན་པའི་ཚུལ་ཤིང་མང་དུ་བླངས་ན་དེ་རྒྱལ་བར་བྱའོ་ཞེས་དགེ་འདུན་གྱིས་དེ་ལྟར་བཤམས་ནས་བརྩིས་མགོ་འོག་མ་
[320a.6]ལྟར་བྱའོ། །ཚུལ་ཤིང་འདྲིམ་པ་བསྒོ#། དགེ་འདུན་གྱིས་གསོལ་བ་དང་ཞུ་བ་གཉིས་ཀྱི་ལས་ཀྱིས་དགེ་འདུན་གྱི་ནང་ནས་དགེ་སློང་ལས་ཚུལ་ཤིང་འདྲིམ་པ་#ཅིག་བསྐོ། །ཚུལ་ཤིང་དེས་གཞག་པ་རྣམ་པ་གཉིས་སུའོ། །ཚུལ་ཤིང་འདྲིམ་པ་དེས་ཚུལ་ཤིང་རྣམ་གཉིས་འོག་ནས་འབྱུང་བ་
[320a.7]བཞིན་དུ་སྟ་གོན་བྱས་ཏེ་གཞག །#མི་འཁྱོར་བ་དང་མི་སྒུར་བ་#དང་ཁ་དོག་བཟང་པོ་བསུང་#ཞིམ་པོ་ཤིན་དུ་འཇམ་པ་ཆོས་ཀྱི་ཚུལ་ཤིང་ངོ་། །མིང་གིས་སྨོས་པ་འདི་རྣམས་མཐུན་པ་ནི་དགེ་བ་ལ་ཕྱོགས་པ་ནི་#ཚུལ་ཤིང་ངོ་། །གཞན་ལ་#བཟློག་ལའོ། །ཚུལ་ཤིང་སྒྲུབ་#འཁྱོར་བ་ཁ་དོག་མི་བཟད་
[320b]
[320b.1]པ་བསུང་#མི་ཞིམ་པ་རྩུབ་པ་#ལ་སོགས་པ་ནི་མི་དགེ་བ་ལ་ཕྱོགས་པའི་ཚུལ་ཤིང་ངོ་། །འདུ་བའི་ཕྱིར་དགེ་འདུན་ལ་ཞུ། ཚུལ་ཤིང་འདྲིམ་པའི་དགེ་སློང་གིས་སང་ཚུལ་ཤིང་འདྲིམ་པའི་ཕྱིར་དགེ་འདུན་ཐམས་ཅད་འདུ་#བར་མཛོད་ཅིག་ཅེས་ཞུ་བའི་ལས་བྱ། ཐམས་ཅད་འདུ་#བར་མཛོད་ཅིག །བདག་གིས་
[320b.2]ཚུལ་ཤིང་བྲིམ་མོ་ཞེས་སོ། །དགེ་མི་དགེ་ལ་ཕྱོགས་པའི་དགེ་འདུན་ཐམས་ཅད་སང་ནང་པར་སྔར་གཤེགས་ཞེས་བདག་གིས་#ཚུལ་ཤིང་བྲིམ་མོ་ཞེས་བསྒོ་#ཤིག །དེ་སྟེ་དེ་ལྟར་ཆོས་མ་ཡིན་པའི་ཚུལ་ཤིང་ལྷག་པར་འགྲུབ་པར་ཤེས་ན་དད་པ་བྱིན་ཡང་འདུས་པར་མི་བྲིམ། ཕྱི་དེ་ནང་པར་ཚུལ་ཤིང་
[320b.3]འདྲིམ་པའི་དགེ་བ་ལ་ཕྱོགས་པའི་དགེ་སློང་ནི་དད་པ་འམ་ཚིག་བྱིན་ལེན་དེ་འདུས་པ་ནི་ཉུང་མི་དགེ་བ་ལ་ཕྱོགས་པའི་དགེ་སློང་ནི་མང་ན་ཐབས་བྱ་སྟེ། དགེ་བའི་དགེ་འདུན་མང་དུ་ནམ་ཚོགས་#ཀྱི་བར་དུ་ཕྱིར་བཤོལ། ཚུལ་ཤིང་འདྲིམ་པའི་ཚེ་ཆོས་ཀྱི་ཚུལ་ཤིང་ལག་པ་གཡས་སུ་བླངས་ལ་གཞན་
[320b.4]གཡོན་དུ་བླངས་ཏེ་བྲིམ་ཚུལ་ཤིང་བྲིམ་པའི་ཚེ་བྲིམ་པའི་དགེ་སློང་དེས་ཆོས་ལ་ལྟ་བའི་ཚུལ་ཤིང་བཟང་པོ་ནི་#ལག་པ་གཡས་ཀྱིས་#བླངས་ལ་མི་དགེ་བ་ལ་ཕྱོགས་པའི་ཚུལ་ཤིང་ངན་པ་ལག་པ་གཡོན་པར་གཞག་སྟེ་དགེ་འདུན་ལ་བྲིམ། སྦས་ལ་སྔོན་དུ་བསྟན་ཏེ་ཉེ་བར་#ཞུས་ཏེ་གནས་བརྟན་འདི་ནི་ཆོས་
[320b.5]ཀྱི་ཚུལ་ཤིང་སྟེ། མི་སྒུ་མི་འཁྱོག་མི་སྒུར་#ཁ་དོག་བཟང་པོ་བསུང་ཞིམ་པར་#ཤིན་ཏུ་འཇམ་གྱིས་ལང་#ཤིག་ཅེས་སོ། །ཚུལ་ཤིང་འདྲིམ་པའི་ཚེ་ཚུལ་ཤིང་ངན་པ་ནི་ནད་པ་ནི་#སྣོད་ཀྱི་ནང་དུ་བཅུག་སྟེ་ཁ་གཡོགས་ལ་ཚུལ་ཤིང་བཟང་པོ་སྔར་བྱུང་#ལ་གནས་བརྟན་དག་ལ་ཉེ་བར་བསྟན་ཏེ་མིང་གིས་སྨོས་
[320b.6]པ་འདི་སྐད་དུ་ཚུལ་ཤིང་གི་ཡོན་ཏན་བསྔགས་ཏེ་བྲིམ་པར་བྱའོ། །གཞན་སློང་ན་ཚིག་གཉིས་ཀྱི་བར་དུ་མི་སྦྱིན། ཚུལ་ཤིང་བྲིམ་#པའི་ཚེ་གནས་བརྟན་དེ་ཚུལ་ཤིང་ངན་པ་སློང་ན་འདྲིམ་#པའི་དགེ་སློང་གིས་གནས་བརྟན་དེ་ལ་#ཁྱོད་ལྟ་བུའི་གནས་བརྟན་སྡེ་སྣོད་གསུམ་ཐུལ་ཅིང་ཡོན་ཏན་དང་ལྡན་པ་
[320b.7]ཚུལ་ཤིང་འདི་བླངས་པ་#རིགས་མོད་ཅེས་དེ་སྐད་ལན་གསུམ་གྱི་བར་དུ་བསྒོ་སྟེ། དེ་སྟེའང་མ་བཏུབ་ན་ཚུལ་ཤིང་ངན་པ་སྦྱིན། ཇི་ལྟར་ཆོས་འབྱུང་བར་དེ་བཞིན་དུ་ཤེས་ཏེ། བྲིམ་པ་བཙུམས་ཏེའམ་#བསྟེན་ཏེའོ། །ཚུལ་ཤིང་འདྲིམ་པའི་ཚེ་ཚུལ་ཤིང་བྲིམ་#པའི་དགེ་སློང་གིས་ཅི་ནས་ཀྱང་ཚུལ་ཤིང་བཟང་པོ་
[321a]
[321a.1]ནི་བླངས་ཤིང་ཚུལ་ཤིང་#ངན་པ་ནི་མི་འདོད་པ་ན་ཐབས་ཅི་ཡོད་པ་#སྦྱར་ཏེ་ཚུལ་ཤིང་སྦས་#ན་ལེགས་སམ་མ་བྱུང་ལེགས་པའི་ཐབས་ཀྱང་འཕྲལ་ལ་བལྟས་ཤིང་#ཅི་ནས་#ཚུལ་ཤིང་བཟང་པོ་ལེན་པར་གྱིས་ཤིག །ཚེ་དང་ལྡན་པ་ཁྱོད་ཀྱི་མཁན་པོས་ཆོས་ཀྱི་ཚུལ་ཤིང་བླངས་སློབ་དཔོན་དང་
[321a.2]མཁན་པོ་གཅིག་པ་དང་འཐམས་#པ་དང་བརྟན་པ་དང་བཤེས་དྲན་པ་དང་ཡིད་དུ་འོང་བས་ཀྱང་ན་ཁྱོད་ཀྱིས་ཀྱང་ཆོས་ཀྱི་ཚུལ་ཤིང་ལོང་ཤིག །གནས་བརྟན་ལ་བྲིམ་པའི་#འོག་ཏུ་འོག་མ་གཞོན་ནུ་རྣམས་ལ་ཚུལ་ཤིང་འདྲིམ་པའི་ཚེ་མོད་ལ་མིང་གིས་སྨོས་པ་འདི་སྐད་ཀྱི་ཚིག་དགེ་སློང་གཞོན་ནུ་དེའི་
[321a.3]རྣ་དྲུང་དུ་ཚུལ་ཤིང་འདྲིམ་པས་བཤུབས་ཏེ་#ཐམས་ཅད་ཀྱིས་ཀྱང་བླངས་པའི་#རིགས་སོ་ཞེས་གྱིས་ལ་ལེན་དུ་ཆུག་ཤིག །ཁྱོད་ཀྱིས་དེ་དག་མི་དགའ་བར་མ་གྱུར་པར་ཞེས་ངག་གིས་རྣ་དྲུང་དུ་བཟླས་ཏེའོ། །ལྟག་མ་ལྟར་ཁྱོད་ཀྱི་མཁན་པོ་དང་སློབ་དཔོན་མཛའ་བོ་ལ་སོགས་པ་ཐམས་ཅད་ཀྱིས་ཚུལ་
[321a.4]ཤིང་བླངས་ཟིན་ན་ད་#ཁྱོད་ཀྱིས་མ་བླངས་པ་དང་མི་དེ་རྣམས་དང་ཡང་ཁྱོད་ཆོས་ཀྱི་#བྱ་བར་འོང་སྟེ་མ་ལེགས་ཀྱིས་ཚུལ་ཤིང་ལོང་ཤིག་ཅེས་རྣ་དྲུང་དུ་བཤུབས་#ལ་གྱིས་ཤིག །ཆོས་མ་ཡིན་པའི་ཚུལ་ཤིང་མི་#བླང་། ཚུལ་ཤིང་བྲིམ་#པའི་ཚེ་ཚུལ་ཤིང་ལེན་པས་ཀྱང་ཚུལ་ཤིང་ངན་པ་བླངས་ན་#ཉེས་བྱས་
[321a.5]ཏེ་དེ་ནི་སྤྱིའི་ཁྲིམས་སོ། །མདོ་སྡེ་འཛིན་པ་དང་འདུལ་བ་འཛིན་པ་དང་མ་ལྟ་བུ་འཛིན་པ་ལ་མ་དྲིས་པར་མ་ཡིན། ཚུལ་ཤིང་ལེན་པའི་ཚེ་མིང་གིས་སྨོས་པ་འདི་ལྟ་བུ་དང་ལྡན་པའི་དགེ་སློང་ལ་མ་དྲིས་ཀྱི་བར་དུ་དགེ་སློང་གཞན་གྱིས་ཀྱང་ཚུལ་ཤིང་མི་བླང་མ་#བརྟགས་པར་བླངས་ན་ཉེས་བྱས། བྱེ་བར་
[321a.6]འདོད་པས་མ་ཡིན། ཚུལ་ཤིང་བླང་བའི་ཚེ་ཆོས་མ་ཡིན་པའི་ཚུལ་ཤིང་ངན་པ་བླངས་ཏེ་ཡིད་ལ་དགེ་འདུན་དབྱེན་བྱའོ་སྙམ་#བསམས་ཏེ་བླངས་ན་ཉེས་བྱས་ཏེ་དེ་བས་ན་མི་བླང་། ཆོས་མ་ཡིན་པས་རྒྱལ་བ་མ་#ཡིན། ཚུལ་ཤིང་ལེན་པའི་ཚེ་ཆོས་མ་ཡིན་པ་ལ་ཕྱོགས་པ་དེ་རྒྱལ་བར་བྱ་སྙམ་སྟེ་ཡིད་
[321a.7]ལ་བསམས་ཏེ་བླངས་ན་ཉེས་བྱས། འདིར་འགྱུར་བར་ཤེས་ན་མ་ཡིན་ཚུལ་ཤིང་ལེན་པའི་ཚེ་ཆོས་མ་ཡིན་པ་ལ་ཕྱོགས་པ་རྒྱལ་བར་ཤེས་ན་ཚུལ་ཤིང་ངན་པ་མི་བླང་། མཉམ་ན་ཉན་ཐོས་ཆེན་པོའི་ཕྱིར་ཚུལ་ཤིང་གཞག །ཚུལ་ཤིང་བྲིམས་ཏེ་དགེ་མི་དགེ་གཉིས་ཚུལ་ཤིང་མཉམ་ན་ཉན་ཐོས་ཀྱི་#
[321b]
[321b.1]གནས་བརྟན་ཆེན་པོར་བྲིམ་ནའོ#། །ལག་ཀ་ཞེས་བྱ་བའི་སྐལ་བར་བཞག་སྟེ་དགེ་བའི་ཕྱོགས་པའི་ཚུལ་ཤིང་དུ་བརྩིས་ཏེ་དགེ་བ་ལ་ཕྱོགས་པ་ལ་#རྒྱལ་བར་བྱ། ཆོས་མ་ཡིན་པར་འདི་ལྟ་བུ་#ཞི་བར་གྱུར་ན་མི་སྐྱེའོ། །ལྟག་མ་ལྟར་གནས་བརྟན་གྱི་ཚུལ་ཤིང་གིས་བསྣན་#ཀྱང་མི་དགེ་བ་ལ་#ཕྱོགས་པའི་ཚུལ་
[321b.2]ཤིང་མང་ན་དེ་ལས་སླར་མི་སྐྱོ་བར་བཟོད་པར་གསོལ་ཏེ་ཉེས་པར་ཁས་བླངས་ན་དེས་ནི་དུམ་པར་འགྱུར་རོ། །ཐོག་མར་གཟུ་བོར་བསྐོས་པ་མན་ཆད་འདི་ཡན་ཆད་ནི་མངོན་པར་གདུལ་བར་འོས་པ་ལྟ་བུ་ལས་མངོན་པར་གདུལ་བ་སྦྱིན་ཞེས་ཟེར་བ་ལ་འཆད་དེ་རྩོད་པ་བཞིའི་དང་པོའོ། །ཁ་ན་མ་ཐོ་བ་མེད་
[321b.3]པ་ལས་བརྒལ་#ན་གཙང་མ་སྦྱིན། དགེ་སློང་ཕས་ཕམ་པ་མེད་པ་ལ་བརྒལ་ན་མ་ཉེས་པའི་ཡུས་#གཙང་མ་སྦྱིན་ཏེ་དཔེར་དྲབ་#བྱམ་ལྱ་བུད་ཏྲ་#བུ་མི་ཀ་སྤུན་གཉིས་ཀྱིས་#བརྒལ་བ་ལྟ་བུ་སྟེ་ཞིབ་ཏུ་འོག་ནས་འཆད། དེའི་བརྒལ་#བ་བཞི་སྟེ་དངོས་པོ་མེད་པ་དང་། ནན་ཏན་གཞན་གྱི་དབང་གིས་
[321b.4]དང་། མཐོལ་བ་ལ་མ་བལྟས་པ་དང་། སྨྱོན་པས་བྱས། རྣམ་པ་འདི་བཞི་ལ་སོ་སོར་ཐར་པའི་ནང་ནས་དྲན་པའི་འདུལ་བས་སྦྱིན་པ་དང་། མི་བླུན་པའི་འདུལ་#བས་སྦྱིན་པ་གཉིས་འཆད་པ་དེ་འོག་ནས་འབྱུང་། དང་པོ་གསུམ་ལ་དྲན་པའི་འདུལ་བ་སྦྱིན། མདོ་ལྟག་མའི་མིང་གིས་སྨོས་པ་
[321b.5]བཞི་ལ་དང་པོ་གསུམ་ལ་དྲན་པའི་འདུལ་བས་འདུལ#། ཐ་མ་ལ་མི་སླེན་#པས་སོ། །ལྟག་#མ་སྨྱོས་པས་བྱའོ་ཞེས་བྱ་བ་ལ་མི་གླེན་པའི་འདུལ་བས་#སྦྱིན་ཏེ་སྔོན་སྨྱོས་ཏེ་མི་དྲན་པའི་ཚེ་ཉེས་བྱས་པ་ངན་པར་གྱུར་ན་མི་དྲན་ན་ཕྱིན་ཆད་དགེ་བ་སྡོམ་དུ་གཞུག# །ལྟུང་བ་དང་བཅས་པ་ལས་འཁྲུག་པ་
[321b.6]གསུམ་བྱུང་སྟེ། གྱུར་པ་མེད་པ་དང་གྱུར་པ་#དང་། དེ་ལ་རྣམ་པ་གཉིས་ཏེ། ཕྱོགས་པ་དང་དགེ་འདུན་ཐམས་ཅད་པའོ། །ཕྱོགས་པ་དང་ཕ་རོལ་གྱི་ཕྱོགས་འཆོས་པས་སོ། །ཐོག་#མ་ལ་ཕྱིར་འཆོས་པ་#ཁས་ལེན་པར་བྱེད་པས་སོ། །གཉིས་ལ་ནི་མངོན་སུམ་གྱིས་འདུལ་བས་སོ། །གསུམ་པ་
[321b.7]ལ་རྩྭ་བཏིང་#བས་སོ། །འདིར་མང་པོའི་ཕྱིར་དགེ་འདུན་ལ་གཤེགས་པ་མ་ཡིན་པ་གཅིག་གིས་བཅོས་སོ། །ལྟག་མ་ལྟར་སེམས་འདུལ་ཞིང་ཞི་ཟིན་ནས་ལྷག་མའི་ཉེས་པ་ཞིག་ཡིན་ན་ལྷག་པའི་ཆོས་བཞིན་དུ་མཐོལ། སྤང་བའི་ལྟུང་བ་ཉེས་པ་བྱུང་ན་དེའི་ཆོ་ག་བཞིན་མཐོལ། ལྟུང་བ་དང་ཉེས་པ་
[322a]
[322a.1]དང་སོ་སོར་མཐོལ་བ་ཞིག་ཉེས་པར་གྱུར་ན་ཕྱིག་གཤུད་#དུ་ཡོད་པའི་མིང་ནས་ཕྱུང་ལ་མིང་འདིས་འདི་ལྟ་བུ་ཞིག་ཉེས་སོ་ཞེས་དགེ་སློང་གཅིག་གིས་ཐམས་ཅད་ཀྱི་#ཉེས་པ་དང་མིང་ནས་ཕྱུང་ལ་#མཐོལ་ན་ཐམས་ཅད་ཚངས་པར་འགྱུར་རོ། །དུ་མ་ལྷན་ཅིག་ན་ཡང་ངོ་། །ལྟག་མ་
[322a.2]ལྟར་དགེ་སློང་གཅིག་གིས་སྤྱིར་མཐོལ་ཀྱང་རུང་སོ་སོར་#ཐམས་ཅད་ཀྱི་མིང་དང་ལྟུང་བའི་མིང་དང་#ཞིབ་ཏུ་བཤད་དེ། དགེ་སློང་གཅིག་གིས་མཐོལ་བས་གཙང་མར་གྱུར་པ་ནི་རྩྭ་བཏིང་#བས་འདུལ་བའི་སྐབས་འདི་འདྲ་བས་མཐོལ་དུ་རུང་ངོ་། །གང་གིས་འདི་ལྟར་བརྗོད་དེ་ཤེས་པ་སྣང་བས་སོ། །ལྟག་
[322a.3]མ་ལྟར་རྩྭ་བཏིང་#བའི་ཉེས་པ་མཐོལ་བ་ཉེས་པ་ཁས་བླངས་པའི་ཕྱོགས་ཀྱི་དགེ་འདུན་ཙོག་ཙོག་པོར་འདུག་ལ་མཉེས་#པའི་དགེ་འདུན་རྣམས་བདེ་བར་འདུག་པའི་མདུན་དུ་#ཉེས་པའི་ནང་གི་#དགེ་སློང་གིས་ཐམས་ཅད་ཀྱི་ཉེས་པ་ལུང་མ་ནོས་ཏེ་གཙང་མའི་དགེ་སློང་ལ་མཐོལ་བའི་ཚེ། ཐོག་མ་བདག་
[322a.4]ཉིད་ཀྱི་#ལྟུང་བ་སྡེ་བཞི་ཅི་ཉེས་པ་མཐོལ་ལ་དེའི་འོག་ཏུ་དགེ་འདུན་ཕལ་གྱི་ཅི་དང་ཅི་ཉེས་པ་མཐོལ་བར་དགེ་སློང་དེ་སྨྲའོ། །ཕྱོགས་གཞན་དང་མཉམ་དུ་ནའོ། །ལྟག་མ་ལྟར་མཐོལ་བ་ཆོས་དང་ཆོས་མ་ཡིན་པ་གཉིས་ཀ་ཕ་ཟད་ཚུ་ཟད་དུ་གྲལ་མཉམ་པར་འདུག་ལ། ལྟག་མ་ལྟར་ལས་བྱ་བ་ནི་
[322a.5]ལས་བརྒྱ་རྩ་གཅིག་ལས་གང་ཡིན་པ་དེས་བྱའོ#། །དམ་མ་བཅས་པ་དང་{བརྫུན་,རྫུན་}དུ་ན་མཐོལ་བར་མི་སྐྱེའོ#། །ལྟུང་བ་སྡེ་བཞིའི་སྤྱིའི་མཐོལ་བ་སྟེ་གང་ཡང་རུང་མཐོལ་བའི་ཚེ། ལྟུང་བའི་མིང་དང་དངོས་པོ་གང་ཉེས་པ་འདིས་ཉེས་སོ་ཞེས་མཐོལ། གང་ཉེས་བྱས་པ་ཐམས་ཅད་མི་དྲན་ན་ཁོ་བོ་
[322a.6]ནོངས་པ་མཆིས་སོ་ཞེས་སྤྱིར་མི་དྲིལ་བར་ཕས་ཕམ་པའི་ཡན་ལག་ལས་ཅི་ཉེས་པ་དང་ཉེས་བྱས་ཡན་ཆད་ཡན་ལག་དང་ཡན་མཛེར་ཅི་མཆིས་པ་མཐོལ་ལོ་ཞེས་བརྗོད་དོ། །བརྒལ་བ་བཅས་པར་ན་ཡང་#བརྟགས་པའོ། །ལྟུང་བ་སྡེ་ལྔ་ལས་གང་ཡང་རུང་དགེ་སློང་གིས་དགེ་སློང་གཅིག་ཡན་ཆད་དགེ་
[322a.7]འདུན་ཐམས་ཅད་ལའང་ཉེས་ན་རྒོལ་དུ་གནང་ངོ་། །དེ་བཞིན་དུ་དེ་ལྟར་བརྒལ་བ་ཡང་ངོ་། །ལྟག་མའི་ཚིག་བཟློག་སྟེ་གང་ཟག་གཅིག་ལ་དགེ་སློང་གཅིག་ཡན་ཆད་དགེ་འདུན་གྱིས་བརྒལ་ནའང་ཉེས་མེད་དེ་རུང་ངོ་། །འདིར་གྲངས་ཀྱི་བྱེ་བྲག་ནི་མ་ཆད་དོ། །མདོ་#ལྟག་མ་གཉིས་ཉེས་པ་ལ་ཕན་
[322b]
[322b.1]ཚུན་དུ་རྒོལ་བའི་དགེ་སློང་གྲངས་སུ་ཆད་པ་མེད་དེ་ཉེས་ན་དུས་བརྒལ་ཀྱང་རུང་ངོ་། །ལུས་དང་ངག་བསྡམས་པ་དང་། སྡེ་སྣོད་ཤེས་པ་དང་ཕྱིན་ཅི་ལོག་ཏུ་མི་སྟོན་པ་དང་། ཆོས་ཀྱིས་འདུལ་བ་དང་། དེ་དག་གིས་བཟློག་པ་དགེ་འདུན་གྱི་#དབུས་སུ་བསམ་#པ་དང་གསུམ་དུ་ལྡན་ན་རྒོལ་བ་ལ་བཀུར་
[322b.2]སྟི་བྱ། དགེ་སློང་གཅིག་གིས་ལྟུང་བ་སྡེ་#ལྔ་ལ་བདག་སྡོལ་#ན་སྐབས་དབྱེར་གསོལ་ཞེས་བྱ་སྟེ། ཕ་རོལ་གྱིས་སྐབས་ཕྱེ་ན་མིང་གིས་སྨོས་པ་འདི་རྣམས་དང་ལྡན་པའི་དགེ་སློང་གིས་བརྒལ་ན་དེའི་ཚིག་བརྩན་#པར་བྱའོ། །ཚུལ་ཁྲིམས་ལོག་པ་དང་ཕྱིན་ཅི་ལོག་ཏུ་སྨྲ་ན་མཐར་བྱ། ཕས་ཕམ་པ་#
[322b.3]བྱུང་བ་དང་ཆོས་ལོག་པ་ལ་བལྟས་ཏེ་ཡང་དག་པའི་ཆོས་ནི་མ་ཡིན་ཞིང་ངན་གྱི་འཇིག་རྟེན་གྱི་ཆོས་རྐུ་བ་དང་ཕྱོགས་ལ་སོགས་པ་ལ་དགའ་སྐྱིད་དོ་ཞེས་ཟེར་བ་གཉིས་ཤིག་ལྟུང་བ་སྡེ་ལྔ་ལས་སྐབས་ཕྱེ་ཤིག་བརྒལ་ལོ་ཞེས་ཟེར་ན་དེ་ལ་སྐབས་མི་དབྱེ་བར་ཚིག་གིས་སྤྱོས་ལ་བསྐྲད་དེ་བཏང་ངོ་། །དེ་ནི་བདག་
[322b.4]ཅག་དང་སྡེ་མི་མཐུན་པའི་ཕྱིར་རོ། །བསྒོ་བ་མ་ཆུད་ཅིང་སྡེ་སྣོད་འཛིན་པ་འདི་ལྟ་བུའི་ཚུལ་མ་ཡིན་ནོ། །ལྟག་མ་ལྟར་སྡེ་སྣོད་གསུམ་ཚིག་ཤེས་ཏེ་དོན་མ་ཆུང་ན་ལུས་དང་ངག་གིས་ཚུལ་ཁྲིམས་དང་ལྡན་པ་དང་ཕྱིན་ཅི་ལོག་ཏུ་མི་སྟོན་ཀྱང་སྟེ་ཕ་ལོག་ལ་བརྒལ་ཀྱང་དགེ་སློང་དེའི་ཚིག་མི་བརྩན་ནོ། །
[322b.5]བསམས་#པ་རིགས་པའི་ཕྱིར་དེ་ལ་བསྐོ#། །ལྟག་མ་སྡེ་སྣོད་གསུམ་ཚིག་ཤེས་ཏེ་#དོན་མི་ཤེས་ཤིང་ལྟག་མ་ལུས་དང་ངག་གི་ཁྲིམས་དང་ལྡན་ཞིང་ཕྱིན་ཅི་ལོག་ཏུ་མི་སྟོན་པ་དེ་ལྟ་བུ་ཞིག་རྒོལ་དུ་འོངས་ན་སྐབས་ཀྱང་མི་དབྱེ། བསྐྲད་དེ་མི་བཏང་བར་ཚིག་གཞན་གྱིས་བརྗོད་དེ་ལན་མི་སྦྱིན་པར་གཞག་གོ། །
[322b.6]གནས་དང་རྟག་ཏུ་ལུས་དང་ངག་ཕྱིན་ཅི་ལོག་མ་ཡིན་པ་དང་། སྡེ་སྣོད་གསུམ་དང་ལྡན་པ་ལ་བྱ། མི་གནས་པའོ། །ལྟག་མ་བཞིན་མི་གནས་པ་སྟེ་གནས་པ་དང་མི་#གནས་པ་ཉིད་ནི་འོག་ནས་གཉེར་གསོད་དོ། །གནས་ནི་དུས་དང་ཡུལ་དང་སྤྱོད་ལམ་དང་ནན་ཏན་ནོ། །རྒོལ་བའི་དགེ་
[322b.7]སློང་ལྟག་#མའི་ཡོན་ཏན་དང་ལྡན་པས་དགེ་སློང་ཉེས་པ་ལ་བརྒལ་ནས་བདེན་ནམ་{བརྫུན་,རྫུན་}པ་དགེ་སློང་རྒོལ་བ་དཀར་གཅག་#པའི་ཕྱིར་དགེ་འདུན་གྱིས་དགེ་སློང་གཉིས་སྔ་ཕྱིར་བཏང་སྟེ་མིང་གིས་སྨོས་པ་འདི་རྣམས་ལྟར་དོན་རྟགས་#དང་མཐུན་ན་རྒོལ་བ་དེའི་ཚིག་བརྩན་#པར་བྱའོ། །རྒོལ་བ་པ་མི་སྐྱེ་བ་ནི་
[323a]
[323a.1]གནས་དག་གུད་དུ་བསྐྱོད་པ་དང་རྟོག་པ་དང་རྟོགས་#པ་བྱུང་བའོ། །མི་གནས་པ་ཞེས་བྱ་བ་ནི་རྟག་ཏུ་དུས་དང་ཡུལ་དང་སྤྱོད་ལམ་དང་ནན་ཏན་བཞི་ལྟར་དགེ་འདུན་གྱིས་ལྐོག་ཏུ་ལན་ཅིག་གམ་གཉིས་དྲིས་ཏེ་#དགེ་སློང་ཡོན་ཏན་དང་ལྡན་པས་བརྒལ་བའི་ཚིག་དང་གལ་ཏེ་ཡུལ་དང་དུས་ལ་
[323a.2]སོགས་པ་མི་མཐུན་པར་གྱུར་ན་ཡོན་ཏན་ལྡན་པས་བརྒལ་ཀྱང་དེའི་ཚིག་མི་བརྩན་#ནོ། །ཞེ་སྡང་གི་ཕྱིར་བརྒལ་ན་ནི་ལྟག་མ་ཀུན་དང་ལྡན་ཀྱང་རྒོལ་དུ་མི་གནང་ངོ་། །ཁས་བླངས་རྒོལ་བཟད་པའོ། །ལྟག་མ་ལྟར་ཡོན་ཏན་དང་ལྡན་པའི་དགེ་སློང་གིས་ཉེས་སོ་ཞེས་ཁས་བླངས་ན་ཅི་ཉེས་པའི་དངོས་པོ་
[323a.3]མཐོལ་ན་ཚངས་པར་འགྱུར་རོ། །བདེན་པ་མཐོང་བ་དང་ཡོན་ཏན་གྱིས་རབ་ཏུ་མཆོག་སྟེ་གཞན་སྨྲ་ན་བརྟག་པར་བྱས་ཏེ་ཁྱིམ་མི་ན་ཡང་ངོ་། །དགེ་སློང་གཅིག་ལ་ཁྱིམ་པ་གཅིག་དང་། དགེ་སློང་གཅིག་དང་གཉིས་ཀྱིས་བརྒལ་ཏེ་ཁྱིམ་པ་ནི་རྒྱུན་དུ་ཞུགས་པ་འམ་ལན་ཅིག་ཕྱིར་འོང་བའི་འབྲས་བུ་ཐོབ་
[323a.4]པ་ཞིག་ཡིན། དགེ་སློང་ནི་ཐ་མལ་པ་ཞིག་ཡིན་ན་ཁྱིམ་པ་དེས་བརྒལ་བའི་ཚིག་བརྩན་#པར་བྱའོ། །དགེ་སློང་གཉིས་ཤིག་རྒོལ་ན་གང་ཡོན་ཏན་དང་ལྡན་པ་དང་གང་འབྲས་བུ་ཐོབ་པ་བརྩན་#པར་བྱའོ། །གཞན་དང་ལྷན་ཅིག་ཏུ་གཏུག །དགེ་སློང་གཅིག་གིས་གཅིག་ལ་བརྒལ་ན་མི་#དེས་ཉེས་
[323a.5]པའི་གན་ན་གཞན་སུ་ཡོད་ཅེས་ཟེར་ན་དགེ་འདུན་གྱིས་གན་ན་འདུག་པའི་མི་དེ་ལ་ལྐོག་ཏུ་ཕོ་ཉ་གཅིག་གིས་དྲེས་ཏེ་རྒོལ་བ་གཉིས་མཐུན་ན་དེ་བཞིན་དུ་གཅད་#དོ། །ཐེ་ཚོམ་བྱུང་ན་ཤེས་པ་མ་ཡིན་ནོ། །རྒུན་ཆུ་འཐུངས་པ་#ལ་གཅིག་གིས་ཀུན་ཆང་འཐུངས་སོ་ཞེས་བརྒལ་ན་དངོས་པོ་རྒུན་ཆུ་ཡིན་པས་
[323a.6]བརྒལ་བ་མི་བརྩན་#གྱིས་འཐུངས་པའི་ཚིག་བརྩན་#ནོ། །ཁས་བླངས་པ་བཞིན་དུ་འདི་གདོན་མི་ཟ་བར་རོ། །དགེ་སློང་ཞིག་ཉེས་པར་གྱུར་ཏེ་ཉེས་པར་བདག་གིས་ཤེས་ནས་མཐོལ་ནས་ཚངས་སོ#། །མ་རྟོགས་པ་ནི་མ་ཆུད་པའོ། །དགེ་སློང་ཞིག་གིས་ལྟུང་བ་སྡེ་ལྔ་ལས་གང་རུང་བ་ཉེས་པ་གཅིག་
[323a.7]བྱས་ཏེ་མཐོལ་ཅིག་ཅེས་བསྒོ་ན་ངས་མ་བྱས་ཞེས་ཟེར་ཞིང་མཐོལ་དུ་མི་བཏུབ་པ་དང་གཅིག་ཏུ་ཉེས་པ་བྱས་སམ་ཞེས་དྲིས་ན་བྱས་ཞེས་ནི་ཁས་བླངས་ལ་གང་བྱས་ཞེས་དྲིས་ན་མ་ཤེས་ཞེས་#ཟེར་ན་སྤང་བར་བྱའོ། །དགེ་འདུན་ལ་ཁས་བླངས་ནས་མི་ཤེས་ན་བཙལ་བ་བསྒོ་ཞིང་བཟུང་། དགེ་སློང་ཞིག་གིས་
[323b]
[323b.1]ཉེས་པ་བྱས་ཏེ་ཉེས་པར་ནི་དྲན་ཏེ་ཁས་བླངས། དངོས་པོ་གང་བྱས་པ་མི་དྲན་ན་དགེ་འདུན་གྱིས་གསོལ་བ་དང་ཞུ་བ་བཞིའི་ལས་ཀྱིས་ནམ་དྲན་གྱི་བར་དུ་སེམས་སུ་གཞུག# །དེའི་རང་བཞིན་ཚོལ་བ་དེ་ལ་ཕན་པས་ན་དེའི་རང་བཞིན་ཚོལ་བའོ། །མདོ་གོང་མ་ལྟར་གསོལ་བ་དང་ཞུ་བའི་ལས་ཀྱིས་དྲན་པར་སེམས་
[323b.2]སུ་བཅུག་ལ་དེའི་རང་བཞིན་ཚོལ་ཞེས་བྱ་བ་ནི་ལྟག་མ་མི་དྲན། ནམ་དྲན་གྱི་བར་དུ་ཚོལ་དུ་གཞུག་པ་ལ་བྱའོ། །སྨད་པའི་ལས་ཀྱི་གཟུགས་ལ་#འདི་ལས་གླགས་#ཅེས་བྱའོ། །ལྟག་མ་ལྟར་ཉེས་པ་བྱས་པ་དྲན་གྱི་བར་དུ་#འདུལ་བ་འཛིན་པ་ཁ་ཅིག་ན་རེ་གསོལ་བ་དང་ཞུ་བའི་ལས་ཀྱིས་ནམ་#དྲན་གྱི་བར་དུ་
[323b.3]ཆད་པས་བཅད་དེ་སྤངས་པ་#བདུན་དང་འདི་དང་བརྒྱད་དུ་བྱའོ་ཞེས་བཤད་དོ། །དེ་མདོ་སྡེ་དང་འགལ་བས་མི་བཟང་བའི་ཕྱིར་རོ། །(ལྷག་,ལྟག་)མའི་མཁན་པོ་#ཚིག་ནི་མི་བཟང་ངོ་། །ཇི་ལྟར་མི་བཟང་ཞེ་ན་མདོའི་མདོ་ལས་འབྱུང་བ་སྤང་བ་རྣམ་པ་བདུན་ལས་མེད་པས་ན་བསྐྲད་ཀྱང་མི་བསྐྲད#། ཆད་པས་ཀྱང་མི་
[323b.4]བཅད་དོ་ཞེས་སངས་རྒྱས་ཀྱིས་གསུངས་པའི་མདོ་ལས་འབྱུང་བས་ན་འདུལ་བ་འཛིན་པའི་ཚིག་མི་བཟང་ངོ་། །ཞི་བ་བས་ན་དགར་བའོ་ཞེས་#མི་འདོད་དོ། །ཞི་བ་ཞེས་བྱ་བ་རྟག་ཏུ་རང་བཞིན་ཚོལ་བ་#ལ་འཆད་དེ་བདུན་ཤིན་ཏུ་ཞི་བའི་ནང་དུ་བགྲང་གི་སྤང་བ་བདུན་གྱི་ནང་དུ་འདི་དང་བརྒྱད་དུ་མི་བརྩིའོ། །འདི་སྤང་
[323b.5]བར་བརྩིས་ན་བདུན་ཤིན་ཏུ་ཞིབ་པ་དྲུག་ཏུ་འགྱུར་བའི་ཕྱིར་འདུལ་བ་འཛིན་པའི་ཚིག་མི་བརྩན་#གྱི་མདོའི་གཞུང་བརྩན་ནོ། །སྤྱོ་བ་ལ་སོགས་པ་ཡང་འདི་ལྟ་སྟེ་མ་བཅས་པས་སོ། །སྤྱོ་བ་ཞེས་བྱ་བ་ནི་སྤང་བ་རྣམ་བདུན་ཏེ། སྤང་བ་རྣམ་བདུན་ལས་བརྒྱད་མེད་ཀྱིས་བརྒྱད་དུ་ཡང་མི་བྱ། དྲུག་ཏུ་ཡང་མི་
[323b.6]དབྲི་བར་བདུན་སོ་ན་གཞག་གོ། །འདི་ཤེས་བཞིན་དུ་མི་ཤེས་སོ་ཞེས་པར་#ཆུད་ན་མ་མཐོང་བ་གྲགས་པ་སྐྱེས་#པར་འགྱུར་རོ། །ཞི་བར་བྱ་བའི་ཕྱིར་མི་བསྒྲིམས་#པར་མི་བྱ། རྟག་ཏུ་རྩོད་པ་རྣམ་བཞི་ལ་ཞི་བ་རྣམ་བདུན་གྱིས་ཚུལ་བཞིན་དུ་ཞི་བར་མ་བྱས་ན་དགེ་འདུན་ཐམས་ཅད་དབྱེན་གྱི་སྦོམ་པོར་འགྱུར་
[323b.7]རོ། །འཐབ་མོའི་དངོས་པོའོ། །འདི་ཡན་ཆད་འཐབ་མོའི་དངོས་པོའོ།། །།འདི་མན་ཆད་འཐབ་མོའི་དངོས་པོ་དྲིས་པ་ལ་འཆད། བྱས་པའི་འཐབ་མོ་ནི་ཞི་བ་ཐམས་ཅད་ལ་འཇུག་གོ། །སྤང་བ་སྤང་བ་རྣམ་བཞིའི་མཇུག་#ལས་ལ་འདུ་བ་མི་སྦྱིན་ཞེས་བྱ་བ་དེ་ལ་ཤིན་ཏུ་ཞི་བར་བདུན་ཀས་འདུལ་
[324a]
[324a.1]ལོ། །བསྐང་བར་མི་རིགས་པ་དགེ་འདུན་གྱིས་སྤྱོད་པ་ལ་འཁོར་བ་མ་ཡིན་ནོ། །རྟག་ཏུ་ལས་བརྒྱ་རྩ་གཅིག་ནང་དུ་མི་ཆུད་པ་ལས་ཕས་ཕམ་པ་བྱུང་བ་#དང་བསྐྲད་པ་དང་དགེ་སྦྱོང་ཁྱིམ་པ་ལ་སོགས་པ་མི་ཆུད་པ་བཞིན་དུ་དགེ་འདུན་འཐབ་#པའི་གཟུ་བོའང་དེ་རྣམས་ཀྱིས་ཀྱང་མི་
[324a.2]རུང་ངོ་། །རབ་ཏུ་རྟོགས་པས་གཞན་གྱི་#ལ་གཏོགས་སོ། །དགེ་སྦྱོང་#མ་དང་དགེ་སློབ་མ་ཞིག་འཐབ་མོ་བྱུང་ན་དགེ་སློང་མས་གདུལ་ལོ། །དགེ་སྦྱོང་ཕ་འཐབ་མོ་བྱུང་བ་ནི་དགེ་སློང་གིས་ཞི་བར་བྱའོ། །རིགས་པ་ནི་སྐྱེས་པས་#བུད་མེད་ཀྱི་ལའོ། །དགེ་སློང་མ་ནང་རྩོད་པར་གྱུར་པ་ལ་དགེ་སློང་གིས་ཞི་
[324a.3]བར་བྱས་པ་ནི་ཉེས་པ་#མེད་དོ། །དགེ་སློང་འཁྲུགས་#པ་ལ་དགེ་སློང་མས་ཞི་བར་བྱེད་དུ་མི་དབང་ངོ་། །ཞི་བ་#ནི་འཚོ་བའམ་རབ་ཏུ་རྫོགས་པ་ལས་འཕོས་ནའོ། །དགེ་སློང་སྡེ་གཉིས་སུ་རྩོད་པ་ཀུན་ཞི་བར་གྱུར་ཏམ#། ཁྱིམ་པར་བབས་ན་ཀུན་ཞི་བར་གྱུར་ཏོ། །ཕྱོགས་གཞན་དུ་སྤང་བ་རྙེད་#པའོ། །
[324a.4]དགེ་སློང་གིས་གཞན་ལ་བརྒལ་བ་ལས་ཆོས་མ་ཡིན་པ་ལ་ཕྱོགས་ཏེ་སོང་ན་དེས་ཀྱང་ཞི་བར་འགྱུར། ཕས་ཕམ་པའམ་ཁྱིམ་པ་ཞིག་ཏུ་བབས་ནའང་ཞི་བར་གྱུར་ཏོ། །གཞན་དུ་སོང་བ་དང་ནང་ཡུན་#རིང་པོས་བཏབ་ན་ཡང་ངོ་། །ལྟག་མ་ལྟར་རྒོལ་བའི་དགེ་སློང་ཡུལ་ལས་རིང་པོ་#ཞིག་དུ་སོང་ནའང་
[324a.5]འཐབ་#མོ་ཞི་བར་འགྱུར། ནད་ཡུན་རིང་#པོ་ཞིག་གིས་#བཏབ་ནའང་ཞི་བར་འགྱུར། རྒོལ་བ་དང་ཕྱིར་རྒོལ་བ་ལས་སོ། །དགེ་སློང་གཉིས་ཤིག་རྩོད་ཅིང་འདུག་འདུག་པ་ལས་རྩོད་པའི་འཕྲོ་ལས་ཤིའམ་ཁྱིམ་པར་བབས་ཏེ་ལམ་རིང་པོར་བབས་#ན་ཞི་བར་འགྱུར་རོ། །འཐབ་མེའི་#དངོས་པོ་སྟེ་
[324a.6]དྲིས་པའི་འོ། །འཐབ་མོའི་དངོས་པོ་རྫོགས་སོ།། །།འདི་མན་ཆད་མལ་སྟན་གྱི་དངོས་པོ་ལ་འཆད་དེ། སོ་སོར་ཐར་པའི་སྡོམ་པའི་མཆོག་ལས་རབ་ཏུ་བྱུང་བས་ཕྱག་བྱ། དགེ་སློང་རྣམ་ལྔ་དང་དགེ་བསྙེན་#ཕ་དང་དགེ་བསྙེན་#མ་དང་དུས་ཁྲིམས་པ་དང་བརྒྱད་རིམ་པ་བཞིན་དུ་གོང་མ་
[324a.7]ལ་ཕྱག་བྱ། མཉམ་ན་རྒན་པ་ལ་བྱའོ#། །དགེ་སློང་སྡེ་ལྔ་ནང་གང་རྒན་པ་ལ་ཕྱག་བྱ། མཚན་གཞན་#ལ་མ་ཡིན། དགེ་སློང་གིས་དགེ་སློང་མ་ལ་ཕྱག་མི་བྱ། དགེ་སྦྱོང་#གིས་ཀྱང་མི་བྱ། སྐྱེས་པ་མི་དམའ་བ་ལ་བུད་མེད་ཀྱིས་#ཕྱག་བྱ། དགེ་སློང་ཁྲིམས་རྫོགས་པ་ལ་དགེ་སློང་མ་
[324b]
[324b.1]དགྲ་བཅོམ་ཞིང་ལོ་བརྒྱ་ལོན་ཀྱང་ཕྱག་བྱ། ས་གཞན་ལ་གནས་པ་དང་ཞིག་པ་དང་དགེ་སློང་མ་སུན་ཕྱུང་བ་དང་། ཆོས་མ་ཡིན་པའི་སྐྱབས་སོ་སོར་གནས་པ་དང་། མཚམས་མེད་པ་བྱས་པ་དང་། ཉལ་བ་དང་ཏིང་ངེ་འཛིན་མ་#རྙེད་པ་དང་། བྲེལ་པ་དང་། གཞན་ལ་སེམས་པ་དང་། རྒྱབ་ཀྱིས་
[324b.2]ཕྱོགས་པ་དང་། གཞན་གྱི་གྲོང་ན་འདུག་པ་དང་། ཟན་ལ་འདུག་པ་མ་གཏོགས་སོ། །མིང་གིས་སྨོས་པ་འདི་རྣམས་ལ་#དགེ་སློང་ཕ་དང་དགེ་སློང་མས་ཕྱག་མི་བྱ། དགེ་སློང་གིས་ཀྱང་འདི་རྣམས་ཁྲིམས་ཉམས་པ་ལ་ཕྱག་མི་བྱ། ཁྱིམ་པས་རབ་ཏུ་བྱུང་བ་ལའོ། །དགེ་སློང་སྡེ་ལྔ་ལ་ཁྱིམ་
[324b.3]པས་ཕྱག་བྱ། སངས་རྒྱས་ལ་ཐམས་ཅད་ཀྱིས་སོ། །སངས་རྒྱས་ལ་བྱང་ཆུབ་སེམས་པ་#མན་ཆད་ལྷ་མ་སྲིན་དང་སེམས་ཅན་ཐམས་ཅད་ཀྱིས་ཕྱག་བྱ། གཙུག་ལག་ཁང་བྱ། གང་ཟག་དང་དགེ་འདུན་གྱི་ཕྱིར་གཙུག་ལག་ཁང་རབ་ཏུ་#བརྩིགས་ཀྱང་ཉེས་མེད་དེ་ཐབས་འོག་ནས་འཆད། ངོས་
[324b.4]གཅིག་གི་#དབུས་སུ་དྲི་གཙང་ཁང་བྱ། གཙུག་ལག་ཁང་གྲུ་བཞིར་བྱས་པའི་དབུས་ཀྱི་ངོས་ལ་དྲིས་#གཙང་ཁང་བྱ། དེ་དང་མངོན་སུམ་དུ་སྒོ་ཕུབས་སོ། །གཙུག་ལག་ཁང་གར་ལྟ་བར་ཕྱི་སྒོ་དེར་གདོད་དོ། །གྲུ་བཞིར་ན་དགེ །གཙུག་ལག་ཁང་གྲུ་བཞིར་བརྩིགས་ན་དགེ་བས་རིགས་སོ། །
[324b.5]ངོས་གསུམ་པ་ཡང་ངོ་། །རྐུན་པོ་མེད་ཅིང་མི་འཇིགས་པའི་གནས་སུ་གཙུག་ལག་#ཁང་ངོས་གསུམ་དུ་བརྩིགས་ལ་ངོས་གཅིག་མ་བརྩིགས་ཀྱང་རུང་བླང་། གཙུག་ལག་ཁང་ལྷག་མ་གཉིས་ཡོན་དུ་ཕུལ་ན་བླང་། གཙུག་ལག་ཁང་དུ་གནས། དགོན་པར་གནས་པ་ནི་སངས་རྒྱས་ཀྱིས་
[324b.6]ཀྱང་བདེ་བར་བསྔགས་ན་དེ་ན་གནས་པ་ལ་ཐེ་ཚོམ་ཟ་བ་ཡོད་དེ་གནས་ཀྱང་ཉེས་མེད་དོ། །གཞན་དགེ་འདུན་གྱི་དངོས་པོ་ལ་དགེ་འདུན་གྱི་ཕྱིར་རམ་གང་ཟག་དགེ་སློང་གི་ཕྱིར་ན་དངོས་པོ་གནས་པར་བྱ། དགེ་འདུན་གྱི་གཙུག་ལག་ཁང་གི་འཁོར་ནའང་གཙུག་ལག་ཁང་བརྩིག་#པའི་ས་ཡངས་པ་
[324b.7]ཞིག་ཡོད་དེ་དགེ་སློང་ཞིག་དགེ་འདུན་གྱི་ཕྱིར་གཙུག་ལག་ཁང་བརྩིག་#ཅེས་ཟེར་ཀྱང་རུང་གང་ཟག་བདག་འདུག་ན་ཅི་གནང་ཞེས་གསོལ་ན་སྦྱིན་ནོ། །དེས་ཏེ་#སྦྱིན་བདག་ཡོད་ན་དེས་གནང་ནའོ། །ལྟག་མ་ལྟར་ས་སྦྱིན་པ་ཡོན་བདག་ཡོད་ན་ཡོན་བདག་ལ་དྲིས་ཏེ་སྦྱིན། ཡོན་བདག་མེད་ན་དགེ་འདུན་གྱིས་
[325a]
[325a.1]སྦྱིན། གྲོང་ཁྱེར་གྱི་ནང་ངམ་ཕྱི་རོལ་དུ་ངལ་བསོ་བའི་གནས་བརྟགས་པའོ། །གྲོང་གི་འདབ་དང་ལམ་གྱི་མདོ་དང་གཙུག་ལག་ཁང་གི་འདབ་ཏུ་དགེ་སློང་གིས་མི་ཕལ་མོ་ཆེ་ཡན་མན་དུ་འགྲོ་བ་ལ་ཕན་པའི་ཕྱིར་བསིལ་ཁང་བརྩིགས་ཀྱང་ཉེས་མེད་དོ། །བདག་གི་ཁྲོན་པ་འདོད་ཆགས་ཀྱི་
[325a.2]རྐྱེན་སྤང་བའི་ཕྱིར་བསྒྲིབས་པའི་རྩིག་#པ་བྱ། གཙུག་ལག་ཁང་གི་#འདབ་ན་ཁྲོན་#པ་ཡོད་དེ་དགེ་སློང་དང་ཁྱིམ་#པ་གཉིས་ཀ་ཆུ་དེར་ཆུ་ན་འདོད་ཆགས་སྤང་བར་བྱ་བའི་ཕྱིར་ཁྲོན་པ་སྐྱེད་དུ་སོ་ཕག་གིས་བརྩིགས་ཏེ་དགེ་སློང་དང་ཁྱིམ་#པ་ཆུ་ཆུ་ཆ་གཅིག་ལ་གཅིག་མི་མཐོང་བར་བྱ། བུད་མེད་ཆུ་སློང་#ན་སྙིམ་
[325a.3]པ་བཀང་ཞིང་བླངས་ཏེ་དེའི་རྒྱུན་ཆད་མེད་#པར་མ་ཡིན། བུད་མེད་ཆུ་སློང་ན་བུམ་པས་ཁ་ལུགས་སུ་མི་བླུད་པར་སྙིམ་པ་བཀང་སྟེ་འཐུང་དུ་གཞུག་གོ། །ཐོག་མ་དགེ་སློང་བཟང་པོ་ཞིག་གིས་#བུད་མེད་ལ་ཆུ་ཁ་ལུགས་སུ་#བླུད་དེ་བུད་མེད་ལྟོ་ཆུས་གང་སྟེ་ཤི་བ་ལས་བཅས། དབྱར་གྱི་ནང་གི་རྙེད་པའི་ཚེ་
[325a.4]འོངས་པ་ལ་རིགས་གཙུག་ལག་ཁང་གཅིག་ན་རྐྱེན་གྲོང་དང་ཞིང་མང་ཞིག་ཡོད་དེ་#དགེ་སློང་སུ་འོངས་པ་གཙུག་ལག་ཁང་དེའི་རྐྱེན་གྱི་ཤས་དབང་བ་ལས་དགེ་འདུན་ཐམས་ཅད་དབྱར་ཚུལ་དུ་ཞུགས་པའི་ཚེ། དགེ་སློང་ཞིག་གུད་ནས་འོངས་ཏེ་ཞག་བཞི་བཅུ་རྩ་ལྔ་ཚུན་ཆད་སླེབས་ན་དབྱར་ཚུལ་གྱི་
[325a.5]ཤས་ཀྱང་དབང་ངོ་། །རྙེད་པ་#མ་སྤྱད་པ་#ལས་སུ་མ་ཡིན། གཙུག་ལག་ཁང་ན་གསོལ་ཆང་ལ་སོགས་པ་འགོད་པ་ལ་ཤས་མི་འདོད་#པའི་དགེ་སློང་ཞིག་ཡོད་ན་རབ་ཏུ་དགེ་བ་ཡིན་གྱི་#གང་ཟག་བཅུ་གཉིས་ཀྱིས་ལས་སུའང་མི་བསྐོ། །ཐོག་མ་མི་རྙེད་པ་ལ་ཟས་སྦྱིན། དགེ་སློང་ཞིག་གུད་ནས་འོངས་ཏེ་
[325a.6]ཚུལ་གྱི་ཚེ་ཞག་བཞི་བཅུ་རྩ་ལྔ་ཚུན་ཆད་མ་སླེབས་ན་ཚུལ་གྱི་ཡོན་སྐལ་ནི་སྦྱིན་ཟས་ནི་མི་སྦྱིན་གཞན་ཐོབ་ལ་མི་འཇུག །ལྟག་མ་ལྟར་གུད་ནས་འོངས་པའི་དགེ་སློང་གིས་ཚུལ་དུ་ཞུགས་པ་ལ་བཞི་བཅུ་རྩ་ལྔ་མ་སླེབས་#ན་ཡོན་དབང་ངོ་ཞེས་འོངས་པའི་དགེ་སློང་གིས་མི་མནོད་#དོ། །ཉེས་མེད་པ་ནི་དེའི་ཕྱིར་མ་
[325a.7]སོང་བར་གཙུག་ལག་ཁང་གཞན་དུ་གདུགས་ཚོད་བབ་སྟེ་ཟོས་ནའོ། །གཙུག་ལག་ཁང་གཅིག་ཏུ་འགྲོ་བའི་ཚེ་ཁྱིམ་ཟན་ཟ་བས་#འགྲོའོ་ཞེས་བསམས་ཏེ་སོང་ན་ཉེས་བྱས། ལས་ཀྱི་ཕྱིར་སོང་སོང་བ་ལས་འཕྲལ་ལ་གཡར་དྲངས་ཏེ་སོང་བ་ནི་ཉེས་མེད། མུ་གེའི་ཚེ་བདག་གིས་མ་བླངས་#པར་ན་ཡང་
[325b]
[325b.1]ངོ་། །མུ་གེ་བྱུང་བའི་ཚེ་བདག་གི་ཟན་ནར་མ་ངན་གྱི་གཞན་གྱི་མཆོད་སྟོན་བྱེད་ན་བདག་གིས་མ་བླངས་པར་མཆོད་སྟོན་ལ་སོང་བ་ནི་ཉེས་མེད་དོ། །དགེ་སློང་གི་ཚོད་ལས་ལྷག་མ་བླངས་ན་ཡང་ངོ་། །མུ་གེའི་#མགྲོན་དུ་བོས་ན་ཕྱིན་ཆད་ཟས་མི་རྙེད་པའི་ཕྱིར་བདག་ཕུལ་གང་ཞིག་རྟག་པར་ཟ་བ་ཡིན་ན་དེའི་
[325b.2]ཚེ་ན་ནི་ཕུལ་བཞི་ལྔ་ཅི་ཆུད་དུ་ཟོས་ཀྱང་ཉེས་མེད་དོ། །གཙུག་ལག་ཁང་ཡལ་བར་མི་བྱ། དགེ་སློང་ཕོ་སྨོས་ཀྱིས་གཙུག་ལག་ཁང་ཞིག་རལ་ཞིག་བྱུང་ན་བཅོས་པར་བྱ། སྦྱིན་བདག་ལས་#བཅོས་པའི་ཕྱིར་སྤྲོ་བར་བྱ། ལྟག་མ་ལྟར་གཙུག་ལག་ཁང་བཅོས་པའི་རྒྱུ་ཡོན་བདག་དད་པ་ལ་ཆོས་བཤད་དེ་
[325b.3]བསླང་#། མ་གྲུབ་ན་དགེ་འདུན་གྱིས་#ལས་ཅི་ནུས་སུ་བསྐོ། །ཡོན་བདག་ལ་བསླངས་ཏེ་མ་རྙེད་ན་དགེ་འདུན་གྱི་དཀོར་ལས་#ཕྱུང་སྟེ་བཅོས། བདག་གིས་བཅོས་ན་ཡང་ངོ་། །གཙུག་ལག་ཁང་བཅོས་པ་ལྷ་བྲན་དང་རྩེ་རྒོད་མེད་ན་དགེ་སློང་ཉིད་ཀྱིས་བཅོས། རྙེད་པ་ལེན་པས་གཙུག་ལག་ཁང་
[325b.4]བྱུག །ཚུལ་ནས་བྱུང་སྟེ་ཡོན་འགོད་པ་ལ་སོགས་པ་འདོད་ཆེ་ཆུང་སྟེ་མ་བླངས་པ་ནི་མ་བཅོས་ཀྱང་ཉེས་མེད་དེ་བས་ཡོན་ཤས་བླངས་པ་རྣམས་ཀྱིས་ནི་གཙུག་ལག་ཁང་རལ་ན་བཅོས། དད་པའི་རྙེད་#པ་གཙུག་ལག་ཁང་གིར་མ་ཡིན། གཙུག་ལག་ཁང་གི་རྐྱེན་ནི་མ་ཡིན་གྱི་ཡོན་བདག་དད་པ་ཞིག་
[325b.5]གིས་བདག་ལ་ནོར་རྫས་བྱིན་པ་ལས་དགེ་སློང་ཁ་ཅིག་ན་རེ་ཁྱོད་ཀྱང་ཡོན་བླངས་པ་ཡིན་གྱི་#ཆོས་ཤིག་ཅེས་ཟེར་ན་མི་དེས་ནི་དགེ་འདུན་ནང་ན་#ཡོན་བླངས་པ་མ་#ཡིན་པས་མ་བཅོས་ཀྱང་ཉེས་མེད་དོ། །སྒོ་བཅད་#དེ་གཙུག་ལག་ཁང་ནས་འགྲོ། །དགེ་སློང་ཡན་མན་དུ་འགྲོ་ན་གནས་ཁང་གི་སྒོ་ལྕགས་བཅུག་
[325b.6]ལ་དམ་གཞག་#བྱས་ཏེ་འགྲོ། །གནས་ཁང་ཉིད་ཀྱི་སྒོ་ལྕགས་མེད་ན་ཕྱི་སྒོ་ལྕགས་གཞུག །སྲུང་#མ་བཞག་སྟེའོ། །དགེ་སློང་ཐམས་ཅད་མཆོད་སྟོན་ལ་སྤྱན་དྲངས་པ་ལྟ་བུར་འདོད་ན་དགེ་སློང་གཅིག་སྲུང་#མར་གཞག །མེད་ན་ཟན་སྦྱིན། སྲུང་#མའི་དགེ་སློང་དགེ་འདུན་གྱིས་ཟས་གཞག# །
[325b.7]གཙུག་ལག་ཁང་ན་ཟས་ཀྱི་རྒྱུ་མེད་ན་བུས་པ་གཅིག་སྔར་ཁྲིད་དེ་ཟན་མནོས་ལ་བསྐུར། བསྐུར་#བའི་དབང་མེད་དམ་པར་མ་ཆད་པར་མི་དབྱེ། ཡུལ་ན་ཆོམ་པོ་པ་མང་ཞིང་ཁྱིམ་རྟག་པར་བཅོམ་#པར་གྱུར་ན་དེའི་ཚེ། མཚན་མོ་སྒོ་ཕྱེ་ཞེས་ཟེར་ཞིང་འོང་#ཡང་མ་བརྟགས་#པར་སྒོ་མི་དབྱེའོ། །སྟེང་
[326a]
[326a.1]དུ་འཛེགས་ཏེ་ལྟའམ་ཁྱེད་རིམས་ཀྱིས་མ་བཏང་ངམ་ཞེས་པའི་མིང་གིས་སྨྲར་གཞུག་གོ་ཞེས་འདི་ནི་#ཐབས་སོ། །མཚན་མོ་དགེ་སློང་གི་སྐད་དུ་ཟེར་ཞིང་སྒོ་ཕྱེ་ཞེས་ཟེར་ན་ཁང་པ་སྟེང་དུ་འཛེགས་ཏེ། ཁྱེད་སུ་ཡིན་གང་ནས་འོངས་ཞེས་སྨྲས་ཏེ་ང་དགེ་སློང་ཡིན་ནོ་ཞེས་ཟེར་ན་ཁྱོད་
[326a.2]རིམས་ནད་ཆེས་བྱ་བ་ནི་སྔོན་རྐུན་པོ་ཞིག་གིས་དགེ་སློང་ནན་ལ་བོར་ནས་སྒོ་འབྱེད་དུ་བཅུག་པ་ལས་བཅས་ཏེ་དེ་ཕྱིན་ཆད་དགེ་སློང་#འོག་ཁྲིམས་བཅས་པ་ཕྱིན་ཆད་རྐུན་པོ་ཞིག་གིས་ནན་ལ་བོར་ཏེ་སྒོ་འབྱེད་དུ་བཅུག་#ན་ང་རིམས་ནའོ་ཞེས་མན་ངག་གི་ཚིག་བྱ། གནས་དང་མིང་དང་ཕ་དང་མ་ལ་སོགས་པ་མངོན་
[326a.3]པར་ཤེས་ཏེའོ། །ཁྱིམ་པ་#ཞིག་སྒོ་ཕྱེ་ཞེས་འབོད་དུ་འོངས་ན་རྐུན་པོ་ཡིན་ནམ་མ་ཡིན་པ་ཤེས་པར་བྱ་བའི་ཕྱིར་ཡུལ་དང་མིང་དང་ཕ་མ་ལ་སོགས་པའི་དན་#རྟགས་དྲིས་ཏེ་ཐོག་ཏུ་ཕེབས་ན་སྒོ་དབྱེ། མངོན་པར་མ་ཤེས་ཏེ་འཇིགས་ན་མི་དབྱེ། ལྟག་མ་སྐད་དུ་མངོན་རྟགས་དྲིས་ཏེ་རྟགས་ལ་མ་བབ་
[326a.4]འཇིགས་ན་སྒོ་མི་དབྱེ། དགོན་པ་བས་#ཁྱི་བཅང་དགོན་པ་པས་འཇིགས་པའི་ཕྱིར་ཁྱི་བཅང་ཡང་#ཉེས་མེད། དེས་ནང་པར་ལངས་ནས་གཙུག་ལག་ཁང་དང་མཆོད་རྟེན་གྱི་བར་བལྟ། དགོན་པ་ལ་#གནས་པའི་དགེ་སློང་གིས་ནང་པར་ལངས་ནས་གཙུག་ལག་ཁང་དག་#གི་བར་ན་ཁྱིའི་གཅིན་རྟུག་
[326a.5]ཡོད་དམ་མེད་བལྟ་དེ་སྟེ་བཤང་བ་བྱས་ན་དོར། ལྟག་མ་ལྟར་བལྟས་ཏེ་བཤང་གཅི་བྱས་ན་དོར། གཅིས་#ན་དྲུད་དེ་སྡེར་མོས་དྲུད་ན་བསྙམས་#ཁྱིས་གཅིས་ན་སས་དྲུད་དེ་བསྙམས#། དེ་དག་གི་#གནས་སུ་དཀྱིལ་འཁོར་བྱ། ལྟག་མ་ལྟར་ཁྱིས་གཅིས་པ་དང་བཤང་བ་#གཉིས་ལ་བ་ལང་གི་རྙི་བས་དཀྱིལ་
[326a.6]འཁོར་བྱ། ལྷུང་བཟེད་ཀྱི་ལྷག་མ་འདི་སྦྱིན། དགེ་སློང་ཟས་ཟོས་པའི་ལྷག་མ་ཁྱི་ལ་སྦྱིན། མཆོད་རྟེན་དང་གཙུག་ལག་ཁང་གི་མཚམས་ཀྱི་ཕྱི་རོལ་དུའོ། །ལྟག་མ་ལྟར་ཁྱི་ལ་ཟས་སྦྱིན་པ་ནི་གཙུག་ལག་ཁང་གི་མཚམས་ཀྱི་ཕྱི་རོལ་ཏུ་སྦྱིན། སྤྱོད་ལམ་ཅི་འདོད་པར་བསྟན་པ་སྦྱིན། སློབ་
[326a.7]མས་མཁན་པོ་ལ་ཁ་ཏོན་ལྟ་བུ་ནོས་ནས་སླར་འབུལ་ཞིང་ནོད་པ་ནི་སྤྱོད་ལམ་བཞི་གང་སྤྱོད་ཀྱང་རུང་སྟེ་མནོད་དུ་རུང་ངོ་། །ཁམས་མཉམ་པ་འམ་ཞེས་འདྲི་ཞིང་ཐོག་མར་ཕྱག་འཚལ་ཏེ་གསར་བུས་བླངས་པའི་#ཕྱིར་སྤྱོད་ལམ་བྱ། ལྟག་མ་ལྟར་མཁན་པོ་ལ་ཁ་ཏོན་འབུལ་ཞིང་ནོད་པའི་སློབ་མས་ཕྱག་
[326b]
[326b.1]བྱས་ལ་བསྙུན་གསོལ་ནས་གུས་པའི་ཚུལ་དུ་བསྟི་སྟང་བྱས་ཏེ་ན་ཞེས་ཟེར་ན་ཅི་ན་#བའི་ཆོ་ག་བྱ། མི་ན་ན་#ཁ་ཏོན་འབུལ་ཞིང་མནོད། ཐལ་མོ་སྦྱར་ཏེའོ། །ཁ་ཏོན་ནོད་པའི་ཚེ་ཐལ་མོ་སྦྱར་ཏེ་གུས་པའི་ཚུལ་དུ་མནོད#། །ལུས་དང་སེམས་བཏུད་དེའོ། །ཁ་ཏོན་ནོད་ཅིང་འབུལ་བའི་ཚེ་ལུས་བཏུད་དེ་གུས་
[326b.2]པར་མནོད། དྲང་པོས་སོ། །ཁ་ཏོན་ནོད་པའི་ཚེ་མདུན་ནས་དྲང་པོར་མནོད། འཆག་ན་གོམ་པ་བོར་#ཏེ་བཅག་ཅིང་ངོ་། །མཁན་པོ་འཆག་ན་འགྲོ་བཞིན་ཁ་ཏོན་ནོད་ཅིང་དབུལ་ལོ། །ལངས་ན་འགྲེངས་ཏེའོ#། །མཁན་པོ་འགྲེངས་ཏེ་འདུག་ན་བདག་ཀྱང་འགྲེངས་ཏེ་མནོད། འདུག་གམ་འཕྲེས་
[326b.3]ན་འདུག་སྟེའོ། །མཁན་པོ་འདུག་གམ་འཕྲེས་ན་བདག་གིས་ཀྱང་འདུག་སྟེ་མནོད་ཅིང་དབུལ། སྟན་དམའ་བ་ལས་སོ། །མཁན་པོ་ལས་ཁ་ཏོན་ནོད་པའི་ཚེ་བདག་སྟན་དམའ་བ་ལ་འདུག་སྟེ་མནོད། གཞོན་ནུ་ན་སྨྲས་སོ། །སློབ་མ་གཞོན་ནུ་ཞིག་ཐུག་#ཐུབ་ཏུ་སྟན་ལ་འདུག་ཏུ་མི་དབང་གི་འདུག་
[326b.4]ཤིག་ཅེས་བསྒོ་ན་འདུག །མ་སྨྲས་ན་ཙོག་ཙོག་པོར་རོ། །མཁན་པོས་སྟན་ལ་འདུག་ཤིག་པར་མ་བསྒོ་ན་ས་#ལ་ཙོག་ཙོག་པོར་#འདུག་གོ། །མང་དུ་ལེན་ན་དྲིས་ཏེའོ། །སློབ་མ་ཁ་ཏོན་གྲངས་མང་མོ་ཞིག་ནོད་དེ་རིང་དུ་ཙོག་ཙོག་པོར་འདུག་མི་ནུས་ན་མཁན་པོ་ལ་སྟན་ལ་འདུག་གོ་ཞེས་#དྲིས་ཏེ་འདུག །ཐོས་
[326b.5]པའི་སྤྱོད་ཡུལ་སྤངས་ཏེ་ཁ་ཏོན་ནོ། །ཁ་ཏོན་སློབ་པ་མཁན་པོས་མི་#ཐོས་པའི་ལམ་ཙམ་ན་འདུག་སྟེ་བསླབ། མིག་ལམ་དུ་གནས་ཏེའོ། །ཁ་ཏོན་སློབ་པ་མཁན་པོ་རྣ་བ་མི་ན་བ་ཙམ་དུ་མིག་ལམ་དུ་སྣང་བར་བྱས་ཏེ་#འདུག །ཆ་མནོས་ནས་ཕྱོགས་ཅིག་#ཏུ་སོང་སྟེ་བསྒྲུབ། མཁན་པོ་ལས་ཆ་མ་ནོད་དེ་#
[326b.6]ལང་ལོང་མེད་པའི་སར་འདུག་སྟེ་བསམ་གཏན་བྱ། རབ་ཏུ་བཏོན་རབ་ཏུ་མཚན་མར་བྱས་ཏེ་ཐེ་ཚོམ་མེད་པར་བྱས་ཏེ་ཆ་མནོས་པས་#ཡང་ངོ་། །ཁ་དོན་ནི་སློབ་པ་ཐགས་ཐོགས་མེད་པར་ཤེས་པར་བྱ་བ་དང་ལེའུ་གང་ལས་གར་ཐུག་པ་ཡིད་ལ་མཚན་མར་བཟུང་#བ་དང་ཕྱིས་#ཀྱང་མི་བརྗེད་#པར་བྱས་ལ་ཕྱི་
[326b.7]མའང་ཁ་ཏོན་མནོད། གཙུག་ལག་ཁང་དང་ཟས་སྐོམ་#དང་ཐུག་པ་དང་བཅའ་བ་#དང་འབྲས་བུ་འགོད་པ་བསྐོ#། །མིང་གིས་སྨོས་པ་འདི་རྣམས་འགོད་པའི་དགེ་སློང་གསོལ་བ་དང་ཞུ་བ་གཉིས་ཀྱི་ལས་ཀྱིས་བསྐོ་དམ་པ་མ་ཡིན་པ་ཙམ་ཡང་ངོ་། །ཁ་ཟས་ལ་སོགས་པ་མི་ཟ་#བ་ཞིག་འགོད་ནའང་ལྟག་མ་ལྟར་#
[327a]
[327a.1]བྱས་ཏེ་དགེ་སློང་བསྐོ་ལྷག་མ་ཉི་མ་གཞན་ལ་བྲིམ་ཞེས་སོ། །ཡོན་བདག་གིས་དགེ་འདུན་ལ་མཆོད་སྟོན་བྱས་ཏེ་ཁ་ཟས་ལྷག་མ་ཞིག་འབུལ་ན་ཡང་བཟའ་བའི་ཕྱིར་སྡུད་པའི་དགེ་སློང་གཅིག་བསྐོ། སྣོད་སྦེད་པ་ཡང་ངོ་། །དགེ་འདུན་གྱི་སྣོད་སྤྱད་བརྙར་སྦྱིན་པ་དང་སྡུད་པའི་དགེ་སློང་
[327a.2]གཅིག་བསྐོ། དབྱར་གྱི་རས་ཆེན་གྱི་#ཡང་ངོ་། །དགེ་འདུན་སྤྱིར་དབྱར་གྱི་རས་ཆེན་མང་ཞིག་ཡོད་ན་ལོ་ཕྱི་མ་ལ་དགོས་པའི་ཕྱིར་དགེ་སློང་གཅིག་ལས་སུ་བསྐོ། དྲུབ་པའི་ཡང་ངོ་། །དྲུབ་པ་གདིང་བ་པའི་སྲུང་#མ་གཅིག་བསྐོ། གོས་ཀྱི་ཡང་ངོ་། །ཡོན་བདག་དང་བས་དགེ་འདུན་ཡོན་མང་ཞིག་
[327a.3]ཕུལ་ན་སྲུང་#མ་གཅིག་བསྐོ། འགྱེད་པའི་ཡང་ངོ་། །དགེ་འདུན་གྱི་གོས་#འགྱེད་པའི་དགེ་སློང་གཅིག་བསྐོ། །རྫས་སྲུང་བའི་#མངག་གཞུག་པ་ཡང་ངོ་། །མངག་གཞུག་པ་ལ་སོགས་པ་བསྐོ་བའི་སར་བུ་རྒན་པོ་གཅིག་དང་གཙུག་ལག་ཁང་སྐྱོང་#གཅིག་བསྐོ། སྣོད་སྲུང་#བ་ཡང་ངོ་། །དགེ་
[327a.4]འདུན་གྱི་སྣོད་སྲུང་བའི་#དགེ་སློང་གཅིག་བསྐོ། །འདིའི་ལས་ནི་འདྲིམ་#ཞིང་ཟོས་ན་སྦེད་པའོ། །ལྟག་མའི་སྣོད་སྲུང་བའི་དགེ་སློང་གིས་ཁར་གཞོང་གཡོག་ས་#ཕོག་ལ་ཟས་ཟོས་ཟིན་ནས་བཀྲུས་#ཏེ་སླར་དྲུབ། ཆུ་སྲུང་ཡང་ངོ་། །ཆུ་འཆགས་པའི་སྤྱད་དང་གྲང་#བ་དང་དྲོ་བ་ལ་སོགས་པའི་ཞལ་ཏ་
[327a.5]བ་གཅིག་བསྐོ། མཛེས་པ་སྲུང་#བ་ཡང་ངོ་། །མཛེས་པ་བསྲུང་#བའི་དགེ་སློང་གཅིག་བསྐོས་ཏེ་འོག་ནས་འཆད། དེས་བརྟག་ཅིང་ཐོག་མར་སེ་གོལ་གྱི་སྒྲ་བྱ་བ་དང་རབ་ཏུ་བྱུང་བ་དབྱིབས་ངན་པ་དང་སྟོན་#པ་ལ་དབྱིབས་སུ་བསྐོ་བའོ། །མཛེས་པ་སྲུང་བ་ཡང་#འདི་ཡིན་ཏེ། དགེ་སློང་གསར་བུ་དང་
[327a.6]དགེ་སྦྱོང་ལ་སོགས་པ་སྤྱོད་ལམ་བཞི་ངན་ཅིང་གོས་ཀྱི་ཚགས་མ་ལེགས་པ་ལ་འདི་ལྟར་ལེགས་པར་གྱིས་ཤིག་ཅེས་བསྒོ#། འདི་ལྟ་སྟེ། ཟས་ཀྱི་ཚེ་སྒྲ་བསྐྱུངས་པ་#དང་རབ་ཏུ་བསྡམ་པ་དང་རབ་ཏུ་གཡོགས་པ་དང་སྒྲ་བསྐྱུངས་ཏེ་མཆོད་རྟེན་ལ་ཕྱག་བྱ་བ་དང་ཅི་ལྟར་རྒན་རིམས་སུ་བྱའོ། །མཛེས་པ་སྲུང་
[327a.7]བས་#ཟས་ཟ་བའི་ཚེ་སྒྲ་བསྐྱུངས་ཤིག་པར་བསྒོ་བ་དང་། ལུས་མགོ་བསྒྱུར་བ་དང་། ལག་བརྐྱང་#མི་བྱ་བ་དང་ཤམ་ཐབས་པུས་མོ་མི་འདའ་བ་དང་གོས་རྙིལ་བར་མི་བསྒོ་བ་དང་ཁ་ཟས་ཟ་བའི་ཚེ་ཡང་བྱིན་དང་མ་བྱིན་འོན་ཅིག་ཅེས་མི་བྱ་བ་དང་དུས་གསུམ་དུ་མཆོད་རྟེན་ལ་ཕྱག་འཚལ་བའི་ཚེ་སྒྲ་བསྐྱུངས་ལ་གྲལ་རིམས་
[327b]
[327b.1]བཞིན་དུ་བསྒོ། ཁྱམས་སྲུང་པ་ཡང་ངོ་། །ཁྱམས་སྲུང་བའི་དགེ་སློང་གཅིག་བསྐོ་#སྟེ་འོག་ནས་འཆད། དེས་ཐོག་མར་ཟས་ལ་སྨྱག་#མ་བླངས་ཏེ་བྱ་རོག་དང་བྱེའུ་དང་ཕུག་#རོན་ལ་སོགས་པ་ཟ་བའི་ཚེ་བསྐྲད་ལྟག་མའི་ཁྱམས་སྲུང་#ཞེས་བྱ་བ་དགེ་འདུན་ལས་སྔར་ཟན་ཟོས་ལ་དགེ་འདུན་བཤོས་གསོལ་བའི་
[327b.2]ཚེ་བྱ་ལ་སོགས་པ་གན་དུ་མི་འོང་པར་#བསྐྲད་ཅིང་བསྲུང་། མལ་སྟན་སྲུང་#བ་ཡང་ངོ་། །དགེ་འདུན་གྱི་མལ་སྟན་བགོ་བ་བསྲུང་བ་དང་། ཟླ་#བ་ཕྱེད་ཕྱེད་ཙམ་ཞིང་རེས་ཀྱིས་བསྒོ་#ཞིང་བསྲུང་བའི་དགེ་སློང་གཅིག་བསྐོ། །བྱི་བོའི་མལ་སྟན་སྲུང་#བའོ། །དགེ་སློང་ལམ་དུ་ཞུགས་ན་ཤིང་#དྲུང་ལྟ་བུར་
[327b.3]གནས་བརྟན་དང་གསར་བུ་#རྒན་པོ་གཞག་པར་བསྐོས་པའི་དགེ་སློང་གཅིག་བསྐོ། བརྟགས་པའི་མཆོད་#རྟེན་དུ་འཇིག་རྟེན་འཇུག་པ་སྲུང་བ་ཡང་ངོ་། །དགེ་སློང་འདུས་ཏེ་ཉ་དང་ཤ་ལ་སོགས་པ་བཟའ་བའི་ཚེ་ཁྱིམ་#པས་མཐོང་ན་ཁ་ན་མ་ཐོ་བ་ཟེར་བའི་ཕྱིར་དགེ་སློང་གཅིག་#སྒོ་སྲུང་དུ་གཞུག# །མལ་
[327b.4]སྟན་གྱི་དངོས་པོའོ། །འདི་ཡན་ཆད་མལ་སྟན་#གྱི་དངོས་པོ་ལ་འཆད།། །།འདི་མན་ཆད་མལ་སྟན་གྱི་དངོས་པོ་ཕྲན་ཚེགས་པ་འཆད། མུན་པར་ཕྱག་འཚལ་བའི་གནས་སུ་ཕྱག་དང་བཅས་པའི་ཚིག་དབྱུང་། མཚན་མོ་དགེ་འདུན་གྱི་གན་དུ་ཕྱིན་ན་མུན་པར་ཕྱག་བྱས་ན་ཉེས་བྱས་སུ་འགྱུར་
[327b.5]བའི་ཐལ་མོ་སྦྱར་ཏེ་བཏུད་ལ་ཕྱག་འཚལ་ཞེས་ཚིག་བརྗོད། གཞན་དུ་སོང་སྟེ་མཚམས་སུ་ཕྱིན་ན་ཕྱག་མི་བྱ། དགེ་སློང་ཞིག་བདག་གི་#གཙུག་ལག་ཁང་ནས་གུད་དུ་སོང་སྟེ་སླར་གནས་སུ་འོངས་ན་བདག་པས་རྒན་པ་ཐམས་ཅད་ལ་ཕྱག་བྱས་པ་བཞིན་པ་ནི་ཚངས་པའི་ཕྱག་གིས་སོ། །ལྟག་མ་ལྟར་དགེ་
[327b.6]སློང་མང་སྟེ་རེ་རེ་ནས་ཕྱག་འཚལ་མི་ནུས་ན་གུས་#པའི་ཚུལ་དུ་སྤྱིར་ཕྱག་བྱ། འཁོན་བྱུང་བ་ལ་ཕྱག་མི་བྱ། བདག་དང་འཁོན་ཡོད་པའི་དགེ་སློང་ལ་ཕྱག་མི་བྱ། ཕྱག་བྱས་ན་ཨ་རོག་#གྱ་མི་བྱ་བར་མི་བྱ། བདག་དང་གཞོན་པ་དང་ཁྱིམ་པ་ཕྱག་འཚལ་ན་ཨ་རོག་#གྱ་བྱ། ཕྱག་བྱ་བ་འདས་པ་ལའང་
[327b.7]ཕྱག་མི་བྱ་བར་མི་བྱ། ཤཱ་རིའི་བུ་དང་མཽད་གལ་གྱི་བུ་ལ་སོགས་པ་མྱ་ངན་ལས་འདས་པའི་མཆོད་རྟེན་ནམ་བདག་གི་མཁན་པོ་ཚེ་འདས་པ་ལའང་མིང་ནས་བརྗོད་དེ་ཕྱག་བྱ། འབགས་#པ་ལ་ཕྱག་མི་བྱ་སྟེ་འོག་ནས་འཆད། འབགས་པས་མ་ཡིན་ནོ། །གཅིག་འབགས་པ་ལ་གཅིག་མ་འབགས་
[328a]
[328a.1]པས་ཕྱག་མི་བྱ། འདི་ཡིས་བདག་གིས་མི་བྱ། བདག་པས་ན་རྒན་པ་འབགས་པ་ལ་གཞོན་ནུ་མ་འབགས་པས་ཕྱག་མི་བྱ་སྟེ། བྱས་ཀྱང་རྒན་པོས་དགའ་བར་མི་བསམ་འབགས་པ་ལས་ཀྱང་ངོ་། །གནས་བརྟན་ལྟ་བུ་མ་འབགས་པ་ཞིག་གིས་ཕྱག་འཚལ་ནའང་དགའ་བར་
[328a.2]མི་བསམ་འབགས་པ་རྣམ་#གཉིས་ཏེ་ཟ་བའི་ནི་སོ་ཤིང་#ཡན་ཆད་དོ། །འབགས་པ་ཞེས་བྱ་བ་ནི་རྣམ་གཉིས་ཏེ་བདག་ཐོག་མར་ཟས་ཟོས་ནས་སོ་ཤིང་ཟོས་ཀྱི་བར་དུ་བདག་ཀྱང་ཕར་ཕྱག་མི་བྱ། ཕས་ཀྱང་ཕྱག་འཚལ་དུ་མི་གཞུག །མི་གཙང་བ་#ནི་དེའི་ས་འཆོས་པ་ཡན་ཆད་དོ། །འབགས་པ་
[328a.3]གཅིག་ནི་བཤང་གཅི་ཆེ་ཆུང་རྣམས་#གཉིས་ཀྱི་བཀྲུ་བཤལ་མ་བྱས་ཀྱི་བར་དུ་ཕར་ཀྱང་ཕྱག་མི་བྱ། ཚུར་ཀྱང་ཕྱག་འཚལ་དུ་མི་གཞུག །འབགས་པ་དང་འདྲ་བ་ནི་འདིར་སྒྲེན་མོ་དང་གོས་གཅིག་པའོ། །འབགས་པ་དང་འདྲ་བ་ནི་ཁྱེད་རེངས་ལྟ་བུར་འདུག་པ་ལ་ཕར་ཀྱང་ཕྱག་མི་འཚལ། དེ་ལྟ་བུ་ཚུར་
[328a.4]ཀྱང་ཕྱག་འཚལ་དུ་མི་གཞུག །ཕྱག་ནི་རྣམ་གཉིས་ཏེ་འཁོར་ལྔས་དང་། བྱིན་པ་མནན་པ་དང་ཡང་ངོ་། །ཕྱག་ལ་རྣམ་པ་གཉིས་ཏེ་གཅིག་ནི་ལུས་#ས་ལ་གཏུགས་ཕྱག་འཚལ་བ་གཅིག་ནི་ཕ་རོལ་གྱི་རྐང་པ་ནས་བཟུང་སྟེ་#ཕྱག་བྱ་བ་སྟེ། འདི་གཉིས་ནི་ཕྱག་ཏུ་གཏོགས#། སྦྲིད་པ་བྱུང་ན་སོས་ཞེས་
[328a.5]མི་བྱ་ཚེའི་མཐའ་བ་དང་ཁྱིམ་པ་མ་གཏོགས་ཏེའོ། །ཁྱིམ་པ་སྦྲིད་པ་བྱུང་བ་དང་དགེ་སློང་རྒན་པོ་ནད་པ་ལ་སོས་ཞེས་བྱས་ཀྱང་ཉེས་མེད། གསར་བུ་#ལ་ཨ་རོག་#གྱ་བྱ། བདག་པས་གཞོན་པའི་དགེ་སློང་དང་དགེ་སྦྱོང་སྦྲིད་པ་བྱུང་ན་ཨ་རོག་#གྱ་བྱ། རྒན་པ་ལ་ཕྱག་བྱ། བདག་པས་རྒན་པ་
[328a.6]སྦྲིད་པ་བྱུང་ན་ཕྱག་བྱ། སྦྲིད་པ་བྱུང་ནའོ། །གཞོན་ནུ་སྦྲིད་པ་བྱུང་ན་རྒན་པོ་ལ་ཕྱག་བྱ། ཡང་དག་པར་གཤེགས་པ་ལ་མིང་དང་#རུས་དང་ཚེ་དང་ལྡན་པ་ཞེས་མི་བོད། ཡང་དག་པར་གཤེགས་པ་ལ་མིང་གིས་སྨོས་པ་འདི་རྣམས་སྐད་དུ་མི་བྱ། ཉེ་བའི་ཚིག་མེད་པར་མིང་དང་རུས་ནས་
[328a.7]མི་བོད། །སངས་རྒྱས་ལ་སངས་རྒྱས་ཞེས་ཟེར་བའི་ཚིག་འབའ་ཞིག་མི་བྱའི་སངས་རྒྱས་བཅོམ་ལྡན་འདས་ཞེས་ཟེར་བ་ལྟ་བུའི་ཚིག་གཉིས་བྱ། རྒན་རབས་ལའང་མ་ཡིན། བདག་པས་རྒན་པ་ལ་བན་དེ་#ཞེས་བྱ་བ་དང་དེའི་མིང་དང་གཉིས་ཐབས་ཅིག་ཏུ་བརྗོད། མཐུན་པ་ནི་གནས་
[328b]
[328b.1]བརྟན་དང་ཚེ་དང་ལྡན་པ་ནི་ཉེ་བའི་ཚིག་གོ །གནས་བརྟན་ལ་བཙུན་པ་ཞེས་བྱ་སྟེ་འོག་མིན་ནས་བོད། འོག་མ་ལ་ཚེ་དང་ལྡན་པ་ཞེས་བྱ་སྟེ་མིང་ནས་བོད། དེ་ལྟར་མ་བྱས་ན་ཉེས་བྱས། སྔ་མ་ལས་མ་ཡིན། སངས་རྒྱས་འདས་པ་ལ་ཚེ་དང་ལྡན་པ་དང་བཙུན་པའི་སངས་རྒྱས་ཞེས་མི་བོད། འོང་
[328b.2]པ་#དང་འགྲོ་བ་འགྲུབ་#པའི་དངོས་པོ་ལས་སར་པ་པ་#གཙུག་ལག་ཁང་དུ་གཞག །དགེ་སློང་གིས་#དགེ་འདུན་གྱི་ཕྱིར་གཙུག་ལག་ཁང་བརྩིག་#ན་དགོན་པ་དང་དབེན་པར་མི་བརྩིག་#གི་མི་མང་པོ་འདུ་ཞིང་ཕྱག་འཚལ་བའི་གནས་སུ་བརྩིག# །ཚལ་དང་རྩིང་#བུ་དང་བཅག་པ་ཡང་ངོ་། །ལྟག་མ་ལྟར་
[328b.3]གཙུག་ལག་ཁང་བརྩིག་པ་ནི་ཚལ་ཆུ་བཟང་པོ་དང་། མེ་ཏོག་བཟང་པོ་དང་འཆག་པ་སྤང་བར་བྱ། ཉེ་མཚམས་ཀྱང་ངོ་། །གཙུག་ལག་ཁང་གཅོང་རོང་དང་གད་ཁར་མི་བརྩིག་པར་བདེ་བར་བརྩིག །ལང་ལོང་དང་སྒྲ་དང་སྐད་དང་དབྱངས་ཉུང་བར་རོ། །མི་མང་པོ་འདུ་བའི་སར་གཙུག་ལག་
[328b.4]ཁང་བརྩིག་པ་དང་། སྤངས་#ཤིང་དབེན་པ་གླུ་གར་དང་ཅ་ཅོ་ཉུང་བའི་སར་བརྩིག །སྦྱིན་བདག་གིས་#གནང་ན་གཙུག་ལག་ཁང་བྱ་བའི་ཕྱིར་གྱི་དངོས་པོས་དེ་བྱ་བའི་དེའི་སྣོད་དུ་བྱ། གཙུག་ལག་ཁང་བརྩིག་པའི་སྟ་ཟོར་དང་གཞོར་སྤྱད་ཉོན་ཉེས་སམ་མ་ཉེས་ཞེས་དྲིས་ཏེ་མ་ཉེས་ཞེས་ཟེར་ནའོ། །དེ་
[328b.5]གཞག་པའི་ཕྱིར་ཁུང་བུ་སྦྱིན། ལྟག་མའི་གཞོར་སྤྱད་མི་འཁྱམས་#པའི་ཕྱིར་ཁང་བུ་གཉིས་བརྩིགས་ཏེ་སྤྱད་དེར་བྲུབ། དེར་མཁོ་#བ་ཡུངས་མར་ལ་སོགས་པ་རན་པར་ཉོ། །ལས་མི་རྣམས་ཀྱི་རྐང་ལག་བསྐུ་བ་དང་འབྲེང་བ་དང་ཤིང་རྟའི་མིག་བསྐུ་བའི་མར་ཉོས་ཏེ་གཞག །ཅི་ལྟར་ཐོ་ངན་པ་དེ་ལྟར་ལས་#
[328b.6]སར་པའི་ཟས་སོ། །གཙུག་ལག་ཁང་བརྩིག་པའི་ཞལ་ཏ་བའི་དགེ་སློང་དགེ་འདུན་དང་ཟན་#ཐང་མཉམ་པར་ཐོ་ངན་གྱིས་བསྙམས་ཤིང་#སྦྱིན། གཙུག་ལག་ཁང་མེད་ན་དེའི་གནས་འཁོར་གྱི་གཙུག་ལག་ཁང་དུའོ། །གཙུག་ལག་ཁང་བརྩིག་པའི་དགེ་སློང་ལས་ཀྱིས་བྲེལ་ཏེ་དགེ་འདུན་ནང་དུ་མ་
[328b.7]འོངས་ན་དགེ་འདུན་གྱིས་#ཟན་ཐང་བཞིན་དུ་ག་ལ་འདུག་པར་བསྐྱལ་#ཏེ་སྦྱིན། ཐོབ་ན་བླངས#། ལས་པའི་དགེ་སློང་ལས་ཆེ་བའི་ཕྱིར་དགེ་འདུན་དང་ཡོན་བདག་གིས་ཕ་ལ་ཟན་བླངས་ཏེ་བྱིན་ཀྱང་བརྟགས་པའོ། །གཙུག་ལག་ཁང་གི་མཐའ་ནི་རིམ་ལྔའོ། །དགེ་སློང་གིས་གཙུག་ལག་ཁང་རྩིག་#ན་སྙི་
[329a]
[329a.1]བའི་ཕྱིར་རིམ་པ་ལྔ་རྩིག་#ལས་མི་བརྩིག་#གོ། །དགེ་སློང་མའི་ནི་རིམ་གསུམ་མོ། །དགེ་སློང་མའི་གཙུག་ལག་ཁང་རིམ་གསུམ་ལས་#མི་བརྩིག །དྲི་གཙང་ཁང་དང་སྒོ་ཕུབས་མི་གཉིས་ཀྱིས་ལྷག་པར་རོ། །དྲི་གཙང་ཁང་དང་སྒོ་ཕུབས་ནི་བསིལ་བའི་ཕྱིར་བདུན་བརྩེགས་སུའང་
[329a.2]བརྩིག་ཏུ་རུང་ངོ་། །ལྕི་སྟོ་#མི་ཐུབ་ན་གཞག་པ་ནི་ཉེས་མེད་དོ། །གཙུག་ལག་ཁང་རིམ་#ཞིག་བརྩིགས་ཏེ་ཀ་བ་དག་གིས་མི་ཐུབ་ན་བརྩག་#མ་དང་པོ་གཞིག་#ཀྱང་ཉེས་མེད་དོ། །བརྩམས་#ལ་ཆེ་བར་རམ་ཆུང་བར་བཅགས་#པ་ཡང་ངོ་། །ཡོན་བདག་གིས་གཙུག་ལག་ཁང་ཞིག་དང་པོ་ཆུང་ངུར་བརྩིགས་
[329a.3]པ་ལས་ཕྱིས་དད་པ་སྐྱེས་ཏེ་དེ་བཤིགས་ཏེ་#ཆེར་བྱས་ཀྱང་རུང་ངོ་#། །ཆེན་པོ་ཞིག་བརྩམས་པ་ལས་རྒྱུ་ཟད་དེ་ཕྱིས་བསྐྱུངས་ཏེ་བརྩིགས་ཀྱང་ཉེས་མེད་དོ། །ཆེ་བའི་ཕྱིར་ན་མཆོད་རྟེན་དང་གཟུགས་ཀྱང་ངོ་། །ལྕེ་ཏེའམ་སྐུ་བའི་#གཟུགས་ཐོག་མ་ཆུང་ངུར་བརྩིག་#པར་བརྩམས་པ་ལས་དེ་ལས་ཆེར་བསྐྱེད་པའི་
[329a.4]ཕྱིར་བཤིགས་ཏེ་ཆེར་བརྩིགས་ཀྱང་ཉེས་མེད་དོ། །ཞིག་སྟེ་འདྲང་#བའི་ཕྱིར་ན་ཟིན་#ཀྱང་ངོ་། །མཆོད་རྟེན་རྙིང་#པ་ཞིག་དེ་ཙམ་གྱི་ཚོད་ནམ་#དེ་བས་ཆེ་བར་#བྱ་བའི་ཕྱིར་བཤིགས་ཏེ་#བྱས་ཀྱང་ཉེས་མེད། ཕྱོགས་བཅོས་པའི་ཕྱིར་ཀྱང་ངོ་། །མཆོད་རྟེན་ནམ་གཟུགས་ཕྱོགས་གཅིག་རལ་ལམ་ཞིག་
[329a.5]པ་དེ་ཉི་ཚེ་བཤིགས་#ལ་སླར་བཅོས་ཀྱང་ཉེས་མེད། གདུགས་ལ་སོགས་པ་དབབ་པ་ཡང་ངོ་། །ལྕེ་ཏིའི་#འཕང་ལོ་རྙིང་པ་སླར་ཕབ་ལ་#སར་པ་བཙུགས་#ཀྱང་ཉེས་མེད་དོ། །བཤིགས་པའི་སྡིག་ཀྱང་ཉེས་མེད། གཞན་གཟུགས་པའི་ཕྱིར་ན་ཡང་ངོ་། །ལྕེ་ཏིའི་#གདུགས་དང་སྲོག་ཤིང་དང་འཕང་ལོ་
[329a.6]མ་ལེགས་#པ་སླར་ཕབ་ལ་ལེགས་པ་བཙུགས་#ཀྱང་ཉེས་མེད་དོ#། །དེའི་ཕྱིར་བ་ཉེ་བར་མ་བཞག་པར་མི་དབབ། ལྟག་མ་ལྟར་མཆོད་རྟེན་ནམ་གཟུགས་བཤིགས་#པ་ནི་ཡོ་བྱད་ཐམས་ཅད་སོགས་ལ་གཞིག་གིས་མ་#སོགས་པར་བཤིགས་ཏེ་#ཕྱེད་རལ་དུ་མི་བསྡུ་བར་མི་དོར། སྐྱེས་པའི་རབས་
[329a.7]ལ་སོགས་པ་བྲིས་པ་#དང་སངས་རྒྱས་ཀྱི་ཚིག་བྲིས་པ་ཡང་ངོ་། །མཛངས་#བླུན་གྱི་རྒྱུད་#བྲིས་པ་དང་ཞལ་ནས་གསུངས་པའི་ཚིག་རྩིག་#པའི་ངོས་ལ་བྲིས་པ་དང་སླར་དེ་བཞིན་དུ་བརྩིག་ཅིང་བཅོས། རི་གང་བཅག་#པ་འབོགས་པར་བྱ་བའི་ཕྱིར་ཀྱང་ངོ་། །རི་མོ་དང་སྐྱོང་ནུལ་གོས་པ་ཞིག་ཡོད་ན་གང་དུ་བགོས་
[329b]
[329b.1]པ་དེར་རི་མོ་དང་སྐྱོང་ནུལ་བཟང་དུ་བྱ། བྱ་བ་བརྩམས་ཏེ་མ་བྱས་པ་ལྷག་མ་གཞན་གྱིས་སོ། །དགེ་སློང་མ་ཡོན་བདག་གིས་གཙུག་ལག་ཁང་ཕྱེད་ཙམ་བརྩིགས་ནས་མ་ཟིན་པར་བོར་བ་ལ་དགེ་སློང་གིས་ཟིན་པར་བརྩིགས་ཀྱང་ཉེས་མེད།# དེ་སྟེ་དགེ་འདུན་གྱི་ཕྱིར་ན་ཕྱེད་ལངས་པ་ལས་བསླབ་པ་སྦྱིན། 
[329b.2]དགེ་འདུན་གྱི་ཕྱིར་ཡོན་བདག་གིས་གཙུག་ལག་ཁང་ཕྱེད་ཙམ་ཞིག་བརྩིགས་པ་ལས་དགེ་སློང་གིས་གྲོགས་བྱས་ཏེ་ཟིན་པར་བརྩིགས་ཀྱང་ཉེས་མེད་དོ། །དེ་སྦྱིན་པའི་དུས་ནི་དེ་སྟེ་དགུན་ན་ཕྱི་དྲོའོ། །ལྟག་མ་ལྟར་ཡོན་བདག་གིས་གཙུག་ལག་ཁང་བརྩིགས་#པ་དགེ་སློང་གིས་བཏང་བ་ནི་དགུན་གྲང་#
[329b.3]ན་ཕྱི་དྲོ་གཏང་། དཔྱིད་ཚ་ན་སྔ་དྲོའོ། །#དཔྱིད་ཚ་ན་སྔ་དྲོ་གཏང་#ངོ་། །ཟས་ཀྱི་བྱ་བའི་དུས་མ་ལུས་པར་རོ། །གཙུག་ལག་ཁང་སློང་བའི་དགེ་སློང་བསོད་སྙོམས་པ་ཡིན་པ་ཞིག་དུས་ལས་སྔར་བསོད་སྙོམས་ལ་འགྲོ། །གཙུག་ལག་ཁང་#ཞིག་ན་དུས་པས་སྔར་བཟའ། སྟ་གོན་མ་བྱས་པར་བསོད་
[329b.4]སྙོམས་ལ་མི་འཇུག །གཙུག་ལག་ཁང་བརྩིགས་#པའི་དགེ་སློང་བསོད་སྙོམས་ལ་#འཇུག་པའི་ཚེ། རྡུལ་#དང་འཇི་བ་མེད་པར་བྱས་ཏེ་འགྲོ། །རྐང་པ་དང་ལག་པ་བཀྲུས་པ་ནི་དེའི་མཐའོ། །ལྟག་མ་ལྟར་བཀྲུ་བ་#ལུས་ཀུན་བཀྲུ་མ་ནུས་ན་རྐང་ལག་#བཞི་བཀྲུ། ནང་པར་ཟས་སར་པས་བསྐུལ། 
[329b.5]གཙུག་ལག་ཁང་བརྩིགས་#པའི་དགེ་སློང་གིས་ཡོན་བདག་ལ་དགེ་སློང་གསར་བུས་ལས་བྱེད་པ་#རྣམས་བཀྲེས་ཀྱིས་ནང་པར་གཡར་སུས་སྦྱིན་ནོ་ཞེས་བསྒོ#། །ཕྱི་དྲོ་རྐང་ལག་གི་བསྐུ་བ་དང་སྐོམ་ཀྱང་ངོ་། །ཡོན་བདག་ལ་ལས་བྱེད་པའི་དགེ་སློང་རྣམས་ལ་རྐང་ལག་ལ་མར་ལ་སོགས་པས་བསྐུ་བའི་
[329b.6]རིགས་སོ་ཞེས་བྱ། ཁང་བུ་དག་གི་སྒོ་བྱ། གཙུག་ལག་ཁང་བརྩིགས་ན་ཁང་བུར་སྒོ་བྱ། སྒོ་ལེབ་སྦྱིན། སྒོ་ལ་སྒོ་ལེབ་སྦྱིན་ལག་གཟུངས་ཡང་མིག་དང་པགས་པའི་དུམ་བུའོ། །སྒོ་ལེབ་ལ་ནང་ནས་དྲང་པ་དང་ཕྱིར་གཅད་#པའི་ལག་གཟུངས་དང་ཡང་མིག་དང་སྒོ་དབྱེ་བ་#ཀྲིག་ཀྲིག་མི་ཟེ་#བར་ཀོ་
[329b.7]བས་དཀྲི། སྐར་ཁུང་གདོད། ཁང་བུ་ལ་སྐར་ཁུང་གདོད་དེ#། དབུས་སུའོ། །སྐར་ཁུང་རྩིག་#པའི་དབུས་སུ་གདོད། །ཕྱི་རུབ་ཅིང་ནང་ཡངས་པ་རྒྱ་མཚོ་མཆིང་རྣམས་#ལྟ་བུར་རོ། །སྐར་ཁུང་གི་ཐབས་འདི་འདྲ་བར་བྱས་ན་སྣང་ཡེལ་ཆེ། ཤར་བུ་སྦྱིན། སྐར་ཁུང་ལ་ཤར་བུ་སྦྱིན། 
[330a]
[330a.1]སྒོ་ལེབ་དང་ཟུང་ང་དང་རྒྱབ་གཏན་དང་སྐེད་གཏན་དང་#ར་རྐང་གི་དབྱུག་#པ་བཅང་། སྒོ་ལ་#སྒོ་ལེབ་དང་སྒོ་མི་གྱེས་#པའི་ལྕགས་ཀྱི་ཟུང་ང་དང་སྒོ་ལ་རྒྱབ་གཏན་#ལ་སོགས་པ་མིང་གིས་སྨོས་པ་འདི་རྣམས་སྦྱིན། བཙེམ་#པའི་གསོར་ཀྱང་ངོ་། །སྐར་ཁུང་ཆར་བུ་ཅན་དུ་བྱས་ལ་#ནང་དུ་མི་ཤོར་
[330a.2]བར་བྱ་བའི་ཕྱིར་སྲད་བུའི་དྲ་བ་བྲེ། ཁང་བུའི་མདུན་དུ་ཁྱམས་བྱ། ཁང་བུ་བརྩིགས་པ་ནི་མདུན་དུ་ཁྱམས་སུ་བྱ། ཕ་གུ་#བདུན་ནམ་བརྒྱད་གདིང་བ་སྦྱིན། སྒོ་སྐྱེས་མཐོ་སྟེ་ཁང་བུ་དང་ཁྱམས་དམའ་བ་མཉམ་པར་བྱ་བའི་ཕྱིར་གཞི་ཕ་གུ་གདིང་། དེའི་སྟེང་ཤིང་ལེབ་ཀ་གཏན་དུ་གདིང་། གཙུག་
[330a.3]ལག་ཁང་གི་ཀ་བའི་གཞི་ཐོག་ཐག་ཏུ་གཞི་ཤིང་བཟང་པོ་གཅིག་བཞག་ལ་དེའི་སྟེང་དུ་ཀ་བ་གཟུགས། དེའི་ཀ་བ་ཕྲེང་#དུའོ། །ལྟག་མའི་ཀ་བའི་ཕྲེང་#དུ་གཟུགས། དེ་དག་ལ་ཀ་ཞུའོ#། །ཀ་བ་དེ་རྣམས་ལ་ཀ་ཞུ་#སྦྱིན། དེ་དག་ལ་གདུང་བྲེ། ཀ་བ་དང་ཀ་ཞུ་#བཙུགས་པ་ལ་གདུང་བྲེ། དེ་དག་
[330a.4]ལ་ཕྱམ་མོ། །དེའི་འོག་ཏུ་ཕྱམ་བྲེ#། དེ་དག་ལ་སྤང་ལེབ་པོ། །ཕྱམ་གྱི་སྟེང་སྤང་ལེབ་གཞིབ#། དེ་ལྟར་ཕ་གུ་གདིང་། སྤང་ལེབ་ཀྱི་སྟེང་དུ་ཕ་གུ་གདིང་། དེ་དག་ལ་སོ་ཕག་གི་ཕྱེ་མའོ། །ཕ་གུའི་སྟེང་དུ་སོ་ཕག་བཀྲུམ་པ་བདལ། མི་ལྟུང་བའི་ཕྱིར་བེ་ཏི་ཀ་བྱ། མི་ལྟུང་བར་བྱ་བའི་
[330a.5]ཕྱིར་སྒོ་དང་ཁྱམས་ཀྱི་མདུན་དུ་མདའ་ཡབ་བྱ། དེ་མི་གཡོ་བའི་ཕྱིར་དེ་ལ་འབྲེལ་པ་#བྱ། ལྟག་མའི་མདའ་ཡབ་མི་གཡོ་བར་ཤིང་གིས་སྦྲེལ། ལྕགས་ཀྱི་གཟེར་བུས་དེ་དག་ལ་སྦྲེལ#། དེའི་མདོར་མི་འཁྲུལ་པར་ལྕགས་གཟེར་གྱིས་གདབ། འཛེག་པའི་ཕྱིར་ཐང་མ་སྐས་བྱ། རིམ་ཀང་སྟེང་
[330a.6]མ་ལ་འཛེག་པའི་ཕྱིར་ཐང་མ་སྐས་བྱ་#འོག་མ་ནི་རྡོ་ལས་འོག་མའི་སྐས་ནི་རྡོ་ལས་#བྱ། བར་མ་ནི་ཁམ་#པ་ལས། བར་མའི་སྐས་ནི་ཁམ་པ་ལས་#བྱ། སྟེང་མ་#ཤིང་ལས་རིགས་#གསུམ་གྱི་དང་པོའི་སྐས་ནི་ཤིང་ལས་བྱ། སྐས་ལ་འཛེག །ལྟག་མ་ལྟ་བུའི་སྐས་མེད་ན་ཤིང་ལ་ཐག་པས་#བྲེས་པའི་
[330a.7]སྐས་ལ་འཛེག །ཤིང་དང་སྨྱིག་མ་དང་ཐག་པའི་ཡང་ངོ་། །ལྷག་#མའི་སྐས་ཀྱི་རྒྱུ་ནི་མིང་གིས་སྨོས་པ་འདི་རྣམས་ལ་བྱ། རྫབ་ཏུ་མི་འགྱུར་བའི་ཕྱིར་མཐངས་#ཀྱི་གཞི་དང་སྒོ་ཁང་དུ་ཕ་གུ་གདིང་། སྒོ་ཁང་དང་ཁྱམས་ལ་སོགས་པ་རྫབ་ཏུ་མི་འགྱུར་བའི་ཕྱིར་གཞི་སོ་ཕག་གིས་གདིང་། དེའི་སྟེང་དུ་
[330b]
[330b.1]སོ་ཕག་གི་#ཕྱེ་མས་གདིང་། ལྟག་མའི་སོ་ཕག་གི་སྲུབས་#སུ་སོ་ཕག་བཀྲུམ་པའི་ཕྱེས་བདལ། དེ་ལ་མདོ་ཡང་ངོ་། །སྟེང་མའི་སོ་ཕག་གི་སྟེང་དུ་རྡོ་ཐལ་གྱིས་སྐྱོང་#ནུལ་ཐོགས། མེད་ན་རྐང་བའི་སྐྱབས་ཀྱི་ཕྱིར་ཤིང་ལེབ་ཀྱང་ངོ་། །ལྟག་མ་ལྟར་འདམ་རྫབ་ཀྱི་སར་སོ་ཕག་གིས་མ་བཏིང་ན་ག་ལས་
[330b.2]གར་འགྲོ་བའི་སར་ཤིང་ལེབ་གདིང་། བར་བར་དུ་ཕ་གུ་ཡང་ངོ་། །ཤིང་ལེབ་གདིང་དུ་མེད་ན་སོ་ཕག་གིས་གོམ་པ་རེ་རེར་གཞག །མཆོད་རྟེན་ཀྱང་དེ་བཞིན་ནོ། །མཆོད་རྟེན་བསྐོར་#བ་ན་འདམ་རྫབ་ཡོད་ན་ལྟག་མའི་རིམ་པ་ལྟར་གང་འབྱོར་པ་གདིང་ངོ་། །དེར་འདོམ་ཙམ་བྱས་ན་བྱས་པའོ། །
[330b.3]མཆོད་རྟེན་གྱི་དྲུང་དུ་ཤིང་དང་སོ་ཕག་གཞག་པ་འདོམ་གང་ཙམ་ནས་མི་ཉེ་བར་གཞག །སེང་གེའི་སྟན་གྲུ་བཞི་པོ་བྱ། བཅུ་བཞི་དང་བཅོ་ལྔའི་ཚེ་ཆོས་#འཆད་པའི་ཁྲི་འོག་ཏུ་སེང་གེ་#འདུག་ཏུ་རུང་བར་སྟེང་གྲུ་བཞི་པོར་བྱ། རྐང་པ་སེང་གེ་གདོང་དུ་བྱ། ལྟག་མའི་ཁྲི་འདུག་པའི་གཞི་རྐང་པ་སེང་
[330b.4]གེ་བཞིའི་གཟུགས་བྱའོ། །སྤྲོ་#བའི་ཚེ་གཟུང་#བའི་ཕྱིར་གཞི་#ཆར་བུ་ཡང་ལྕགས་ཀྱི་ཡང་མིག་གདགས། སེང་གེའི་ཁྲི་ཡན་མན་སྤོ་#བའི་ཕྱིར་གྲྭ་བཞིར་ལྕགས་ཀྱི་ཡང་མིག་བཏགས་ཏེ་བསྐུར་#དུ་རུང་བར་བྱ། གཤུར་#བུ་གདགས། ཁྲིའི་སྟེང་གི་གཞི་སྣམ་བུ་སོར་བཞི་ཙམ་གྱིས་#དྲ་བར་བྲེ། བར་ཚངས་
[330b.5]ཅན་གདིང་། དེའི་སྟེང་དུ་ཤིང་བལ་ཅན་གྱི་སྟན་གདིང་། སྟེང་དུ་གནམ་ཡོལ། ཁྲི་སྟེང་ན་ཆོས་འཆད་པ་ལ་སྟེང་དུ་གནམ་ཡོལ་བྱ། སྦྱར་བ་ཡང་ངོ་། །གྲྭ་བཞིར་འཕན་#གདགས། ཐང་མ་སྐས་བྱས་ཏེ་མི་བསྐྱོད་ན་ཐག་བུ་#ལས་སོ། །སེང་གེའི་ཁྲི་མི་བསྐྱོད་པར་གནས་གཅིག་ན་གཞན་སོ་ཕག་
[330b.6]ལས་ཐང་མ་སྐས་བྱ། སྤོས་ཤིང་ལས་#སོ། །ཡན་མན་སྤོང་#དགོས་ན་ཤིང་སྐམ་འདོམ་གང་ཙམ་པ་བྱ། མི་འགྲུབ་སྐས་ཀྱང་ངོ་། །སྐས་ཐང་མ་སྐས་མ་འབྱོར་ན་ཤིང་ལ་བྲེས་པའི་སྐས་བྱ། རྐང་པའི་ཁྲེའུ་#ཡང་ངོ་། །སེང་གེའི་ཁྲི་ལ་འདུག་པའི་ཚེ་རྐང་པ་གཞག་པའི་ཁྲིའུ་གཅིག་གཞག །མཆོད་#
[330b.7]སེང་གེའི་ཁྲི་ལ་འདུག་པའི་མདུན་དུ་མེ་ཏོག་དང་། པོག་སྤོས་དགྲམ། ལོ་མའི་ཕུང་པོ་#སྟེང་དུ་གདིང་། ལྟག་མ་ལྟར་མེ་ཏོག་ལ་སོགས་པ་མཆོད་པ་མེད་ན་ཤིང་ལོ་སྔོན་པོ་དགྲམ། རྩྭ་#ཐུམ་ཀྱང་ངོ་། །རྐང་པ་གཞག་པའི་ཁྲིའུ་མེད་ན་ཁྲིའུ་སྐྱིན་པ་རྩྭ་#ཐུམ་གཞག །རྐང་པ་འཕྱང་བའི་ཕྱིར་རོ། །
[331a]
[331a.1]ལྟག་མ་ལྟར་རྩྭ་ཐུམ་མ་བཞག་ན་རྐང་པ་འཕྱང་སྟེ་ནང་དུ་འགྱུར་རོ། །དེར་རྡོས་ཀྱང་འགྲུབ་པོ། །རྩྭ་ཐུམ་མེད་ན་སོ་ཕག་གམ་རྡོས་ཀྱང་ངོ་། །བྱ་རོག་དང་བྱེའུ་དང་ཕུག་རོན་དག་ཟན་ཟ་བ་#ལ་མི་འཚེ་བའི་ཕྱིར་དྲ་#བ་སྦྱིན། ཁྱམས་ན་དགེ་འདུན་བཤོས་གསོལ་བ་ལ་མིང་གིས་སྨོས་པའི་
[331a.2]བྱ་རྣམས་མི་འོང་བར་བྱ་བའི་ཕྱིར་དྲ་བས་བྲེ། དེ་རྣམ་པ་བཞི་སྟེ། དྲ་བའི་གཞི་རྣམ་བཞི་སྟེ་འོག་ནས་འཆད། མོ་ལ་ཛོ་#དང་བལ་བ་ཟ་དང་ཤ་ན་ཤིང་བལ་གྱིས་ཞེས་སོ། །མིང་གིས་སྨོས་པ་འདི་རྣམས་ལས་དྲ་བའི་རྒྱུ་བྱ། གྲུ་བཞིར་ཡང་མིག་གདགས། ཁྱམས་ཀྱི་གྲྭ་དྲ་བ་གདགས་པའི་ཡང་
[331a.3]མིག་བྱ། དེ་ལ་བཅིང་། དྲ་བ་ཡང་མིག་ལ་གདགས། ཤིང་གི་ནི་རྒས་ཤིང་འདྲུལ་བས་དེའི་ཕྱིར་ལྕགས་ཀྱིའོ། །དྲ་བ་གདགས་པའི་#མིག་ཤིང་ལས་#བྱས་ན་སྙི་བའི་ཕྱིར་ལྕགས་ལས་#བྱ། དེའི་ཕྱོགས་གཅིག་ཏུ་བུ་གུ་བྱ། དྲ་བའི་ཕྱོགས་གཅིག་ཏུ་སྒོ་གདོད། ཟོས་ནས་འཇུག་པའི་ཕྱིར་
[331a.4]རོ། །དགེ་འདུན་བཤོས་གསོལ་ནས་ཟན་བྲུལ་ལ་ཕུག་#རོན་ལ་སོགས་པ་ཐུར་གཞུག་#པའི་ཕྱིར་སྒོ་དབྱེ། གདུག་ཚོད་#ཀྱི་ཚེ་དེ་དགག# །བཤོས་གསོལ་བའི་ཚེ་བྱ་མི་འོང་བའི་ཕྱིར་དྲ་བའི་སྒོ་གཅད#། ཁྱམས་སུ་ཆར་པ་མི་འབབ་པར་ལེབ་ལེབ་པོས་དགབ་ཀ་བའི་#བར་དུ་བྱའོ། །ཁྱམས་སུ་དགེ་
[331a.5]འདུན་བཤོས་གསོལ་བའི་ཚེ་རྫི་ཆར་མི་འོང་བར་བྱ་བའི་ཕྱིར་#ཕྱམ་དང་ཀ་བའི་བར་ནས་སྤང་ལེབ་ཀྱིས་གཡོགས#། སྣང་བའི་#ཕྱིར་ཕྱོགས་སུ་བཏང་། ལྟག་མ་ལྟར་གཡོགས་པ་མུན་པ་གནག་ན་མདོ་མདོར་བུ་ག་གདོད། དེ་མེད་#ན་ཀི་ཏ་ཀའམ་རེ་ལྡེས་སོ། །སྤང་ལེབ་ཀྱིས་#གཡོག་ཏུ་མེད་ན་དཔར་#རམ་རེ་
[331a.6]ལྡེས་གཡོགས#། དབྱར་གྱི་ཟླ་བ་བཞིའི་ཐ་མར་དབྱུང་། དབྱར་#ཟླ་བ་བཞི་འདས་ནས་དཔར་དང་རེ་ལྡེ་#སླར་དབོག །བཀད་ས་ཟླུམ་པོ་#བྱ། དགེ་འདུན་གྱི་བཀད་#ས་ཟླུམ་པོར་བྱ། གནས་གྲང་བའི་ཕྱི་ལོགས་#རྩིག་པ་སྦྱིན། བཀད་ས་གྲང་བའི་ཕྱིར་རྒྱབ་#ཐོག་ཐག་ཏུ་རྩིག་པས་བསྐོར་ཀ་བ་ཕྲེང་དུའོ། །མདུན་
[331a.7]ཐོག་ཐག་ཏུ་ཀ་བ་ཕྲེང་བར་གཟུགས་སྐར་ཁུང་གདོད། དགེ་སློང་གཉིས་གསུམ་ཙམ་འདུག་པའི་མདོ་མདོར་སྐར་ཁུང་གདོད། སྟན་#གྱི་ཡང་ཐོག་དང་དེའི་འོག་ཏུ་མུ་མཉམ་པར་བྱ། ལྟག་མར་སྐར་ཁུང་གདོད་#པ་ཧ་ཅང་མི་མཐོ་བར་སྟན་གོར་ཚད་ཙམ་ནས་ཡན་ཆད་དུ་གཟུགས། དྲ་བ་ཅན་དང་
[331b]
[331b.1]སྒོ་ལེབ་གཞུག# །སྐར་ཁུང་དེ་ལ་སྒོ་ལེབ་དང་དྲ་བས་བྲེ། བཟའ་བའི་དང་མེའི་དང་འདུ་བའི་དང་འཆག་#པའི་གནས་བྱ། མིང་གིས་སྨོས་པ་འདི་རྣམས་ཀྱི་གནས་ཁང་བྱ། གློ་ཕྱོགས་ཞར་བར་གཡོགས་#པ་བྱ། དགེ་སློང་གཙུག་ལག་ཁང་མ་ཟིན་གྱི་བར་དུ་རྩིག་#པ་ལ་བཅར་ལ་སྟེང་རྩས་གཡོགས་
[331b.2]པའི་ཁྱིམ་བྱས་ལ་དེར་གནས། ས་ཕུག་ཀྱང་བརྟགས་པའོ། །ཕུག་ན་གནས་ཀྱང་ཉེས་མེད། བ་གམ་ཀྱང་ངོ་། །རྩིག་པའི་གློ་ལ་བ་གམ་འདྲ་བར་བྱས་ཏེ་སྟེང་གཡོགས་པའི་ཁུང་བུར་#གནས་ཀྱང་ཉེས་མེད། ཁྱམས་བཞིན་དུ་དེང་བེ་རི་ཀའང་#ཆུད་དོ། །རྩིག་#པའི་བུ་གུར་ཤིང་བཅུག་ལ་#ཤིང་
[331b.3]གི་སྟེང་དུ་ཤིང་ལེབ་ཀྱིས་བྲེས་#ཏེ་ཤིང་ལེབ་ཀྱི་མདོ་དང་ཀ་བ་གཉིས་སུ་མི་ལྟུང་བའི་ཕྱིར་ལྕགས་ཀྱི་གཟེར་བུས་གདབ#། ར་བས་བསྐོར་བ་རབ་ཏུ་བྱུང་བའི་ཀུན་དགའ་ཡང་ངོ་། །གཙུག་ལག་ཁང་གི་ཁོར་ཡུག་ཏུ་ར་བ་བརྩིགས་ནའང་ཉེས་མེད། རྩིག་པ་ལ་སྟོར་ཁུང་གདོད་པ་ཡང་ངོ་། །ར་བ་ལ་ཆུ་#འགྲོ་ཞིང་
[331b.4]མི་འཁྱིལ་བའི་ཕྱིར་མདོ་མདོར་སྟོར་#ཁུང་གདོད་དོ། །སབ་མོ་དང་འོབས་ཀྱིས་ཀྱང་ངོ་། །ར་བས་གཙུག་ལག་ཁང་བསྐོར་བ་བཞིན་དུ་#སབ་མོ་དང་འོབས་ཀྱིས་བསྐོར་ཀྱང་རུང་ངོ་། །གང་ཟག་ལ་གཙུག་ལག་ཁང་འཁོར་དང་བཅས་པའོ། །ལྟག་ཏུ་གཙུག་ལག་ཁང་བརྩིག་#པའི་རྣམས་ལྟ་བུར་
[331b.5]ཡོན་བདག་གཅིག་གིས་ཐམས་ཅད་བརྩིགས་ཏེ་དགེ་སློང་གཅིག་ལ་ཡོན་དུ་ཕུལ་བའང་ལེན་དུ་#དབང་ངོ་། །ཐམས་ཅད་སྔོན་པོ་ལ་སོགས་པའི་མཚན་མ་མངོན་སུམ་པའི་ཕྱིར་མལ་ཁང་གི་རྩིག་པ་སྔོན་པོ་ལ་སོགས་པ་སྣ་བཞིར་བྱ། དགེ་སློང་བསམ་གཏན་བྱེད་པ་ལ་ལ་སེར་པོ་ལ་དམིགས་#ལ་ལ་
[331b.6]དཀར་པོ་ལ་དམིགས་ལ་ལ་དམར་པོ་ལ་དམིགས་ལ་ལ་སྔོན་པོ་ལ་དམིགས་པས་བདག་གིས་ཉལ་#ཁང་ངོས་བཞིར་ཚོན་སྣ་བཞིས་བསྐུས་ལ་དགེ་སློང་མཚན་མ་གང་ལ་དམིགས་པ་དེ་ལ་བསམ་གཏན་བྱེད་ཅིང་བསྒོམ། རབ་ཏུ་བྱུང་བའི་ཀུན་དགའ་#བྲིས་པའང་བརྟགས་པའོ། །ར་བ་དང་ཁྱམས་ལ་
[331b.7]སོགས་པའང་རི་མོ་#འདྲིར་གནང་བའོ། །སྒོར་གནོད་སྦྱིན་བྲིས་ཏེ་ལག་ན་རྡོ་རྗེ་ལ་སོགས་པ་ཐོགས་པའོ། །དགེ་སློང་སོ་སོའི་ཁྱིམ་#བུའི་སྒོ་གཡས་གཡོན་དུ་གནོད་སྦྱིན་གྱི་གཟུགས་བྲིས་ལ་ལག་ན་རྡོ་རྗེའམ་མཚོན་ཆ་ཐོགས་པ་བྲིས། སྒོ་ཁང་དུ་འཁོར་བའི་འཁོར་ལོ་རྒྱུད་ལྔ་བྱ། གཙུག་ལག་ཁང་
[332a]
[332a.1]སྒོའི་ཁང་དུ་ལམ་རྒྱུད་ལྔར་འཁོར་བའི་འཁོར་ལོ་བྲིས། ལྟག་ཏུ་ལྷ་དང་མིའོ། །ལམ་རྒྱུད་ལྔ་ལ་སྟེང་དུ་ལྷ་དང་མི་བྲི། འོག་ཏུ་ངན་སོང་གསུམ་བྲི། གླིང་བཞི་ཡང་ངོ་། །ལྟག་ཏུ་མིའི་ཁམས་བྲི་བར་གླིང་བཞིའང་དེར་བྲི། རྫུས་#ཤིང་སྐྱེ་བའི་སེམས་
[332a.2]ཅན་འཁོར་ལོ་ཆུ་ཆུན་བཞིན་དུ་འཁོར་ཞིང་སྐྱེ་བ་ཡང་ངོ་། །འཁོར་ལོ་རྒྱུད་ལྔ་བྲིས་པའི་འཁོར་ཡུག་ཏུ་རྒྱུ་རྐྱེན་བཅུ་གཉིས་སྐྱེ་ཞིང་འཁོར་བའི་རྒྱུད་བྲི#། འདོད་ཆགས་དང་ཞེ་སྡང་དང་གཏི་མུག་དབུས་སུ་ཕུག་རོན་དང་སྦྲུལ་དང་ཕག་ལྟ་བུར་རོ། །འཁོར་ལོ་དབུས་སུ་འདི་གསུམ་གྱི་གཟུགས་བྲིས་ཏེ་
[332a.3]ཕུག་རོན་ནི་འདོད་ཆགས། སྦྲུལ་ནི་ཞེ་སྡང་ཕག་ནི་གཏི་མུག་གོ། །གླེན་#པས་སྔ་མ་དག་མིད་པ་ལྟ་བུར་རོ། །ལྟག་མ་ལྟར་བྲིས་པ་ལ་ཕག་གིས་ཕུག་རོན་དང་སྦྲུལ་གཉིས་མེད་པ་ལྟར་བྱས་ཁ་#གཞག །རྐྱེན་དུ་འཚོགས་ཏེ་བྱུང་བའི་ཡན་ལག་ཁོ་ར་ཁོར་ཡུག་ཏུའོ། །མ་རིག་པ་ནས་རྒ་ཤིའི་བར་
[332a.4]དུ་འཁོར་བའི་རྒྱུད་ཡི་གེར་བྲིས། དེ་དག་ཐམས་ཅད་#མི་རྟག་པས་མིད་པ་ལྟ་བུའོ། །གནོད་སྦྱིན་ལྟ་བུའི་གཟུགས་ཤིག་བྲིས་ལ་དེ་#ཁམས་གསུམ་དང་ལམ་རྒྱུད་དྲུག་ཐམས་ཅད་མིད་པ་#ལྟ་བུར་བྱ། ཡ་རོལ་དུ་སངས་རྒྱས་མྱ་ངན་ལས་འདས་པའི་དཀྱིལ་འཁོར་དཀར་པོ་མངོན་པར་སྟོན་
[332a.5]པར་རོ། །འཁོར་ལོའི་ལྟག་ཏུ་སངས་རྒྱས་ཀྱི་གཟུགས་ཤིག་བྲིས་ལ་དེའི་གཡས་ཕྱོགས་སུ་དཀྱིལ་འཁོར་ལ་སྟོན་པ་དང་འདྲ་བ་བྲིས་ཏེ་སུ་འཁོར་བ་ལས་#འདའ་བར་འདོད་ན་འཕགས་པའི་ལམ་བརྒྱད་སྦྱངས་ན་མྱ་ངན་ལས་འདའ་བའི་ལམ་འདིར་འགྲོའོ་ཞེས་བསྟན་པ་འདྲ་བར་བྲི#། ཚིགས་སུ་བཅད་#
[332a.6]པ་ཚོལ་ཅིག་ཅེས་པ་#དང་གཉིས་འོག་ཏུའོ། །སངས་རྒྱས་བཞུགས་པའི་དྲུང་ན་མར་སོ་སོར་ཐར་པའི་སྨད་དྲ་ལ། རྩ་#ཁྱིམ་པ་ལ་གླང་གིས་ས། །#ཞེས་བྱ་བའི་ལོགས་གཉིས་བྲིས་#ཏེ་གཞག་དེར་འཆད་པ་གཞག །དེ་རྣམས་འཆད་པའི་དགེ་སློང་གཅིག་བསྐོས་ཏེ་རྟག་པར་གཞག །དེའི་འཁོར་དུ་
[332a.7]རྫུ་འཕྲུལ་ཆེན་པོ་དང་བདུད་བཏུལ་བ་དག་གོ། །འཁོར་ལོའི་འཁོར་དུ་སངས་རྒྱས་དུ་ཤི་ཏ་ནས་བབས་ནས་རྫུ་འཕྲུལ་ཆེན་པོ་བྱུང་སྟེ་བདུད་བཏུལ་#བ་བྲིའོ། །ཁྱམས་སུ་སྐྱེ་བའི་རྒྱུད་དོ། །ཁྱམས་ཀྱི་ངོས་ལ་མཛངས་#བླུན་གྱི་རྒྱུད་ཞིབ་ཏུ་བྲི། དྲི་གཙང་ཁང་#གི་སྒོ་ཁར་གནོད་སྦྱིན་ཕྲེང་བ་ཐོགས་
[332b]
[332b.1]པའོ། །དྲི་གཙང་ཁང་གི་སྒོ་གཡས་གཡོན་དུ་#གནོད་སྦྱིན་ལག་#ན་མེ་ཏོག་གི་ཕྲེང་བ་ཐོགས་ཏེ་མཆོད་པ་འདྲ་བར་བྲི། འདུ་བ་གནས་བརྟན་ཕྲེང་#དུའོ། །དགེ་འདུན་བཤོས་གསོལ་བའི་བཀད་སར་གནས་བརྟན་ཀཽཎྜི་ནྱ་#དང་ཤཱ་རིའི་བུ་ལ་སོགས་པ་#ཕྲེང་བར་བྲིས་ཏེ་གཞག །མཛོད་ཀྱི་སྒོར་ལག་
[332b.2]ན་དབྱུ་གུ་ཐོགས་#པའི་གནོད་སྦྱིན་ནོ། །མཛོད་ཀྱི་སྒོ་གཡས་གཡོན་དུ་#གནོད་སྦྱིན་གྱི་ལག་ན་རིན་པོ་ཆེ་སྔོན་པོ་འབར་བ་འདྲ་བ་ཐོགས་པ་བྲི། མཆོད་རྟེན་གྱི་བཀད་སར་ལག་ན་ཟས་ཐོགས་པའོ། །རྟག་པར་མཆོད་སྟོན་བྱ་བའི་སྒོ་གཡས་གཡོན་དུ་#ལག་ན་ཁ་ཟས་སྣ་ཚོགས་ཐོགས་ཤིང་འདྲིམ་པ་
[332b.3]འདྲ་བ་བྲི། ཁྲུས་ཁང་དུ་མྱུ་གུ་དང་བུམ་པ་དང་། མེ་བུད་པའི་གྲུལ་བུམ་#བྲི། ཁྲུས་ཁང་གི་སྒོ་གཡས་གཡོན་དུ་#རིན་པོ་ཆེའི་མྱུ་གུ་ཐོགས་པ་དང་ཆུ་བུམ་པ་དང་ཆུ་བསྲོས་པ་འདྲ་བ་བྱས་ལ་གྲུལ་བུམ་མེ་འབུད་པ་འདྲ་བ་བྱ། མེ་#ཁང་དུ་འབྱིན་པ་ལ་སོགས་པ་བྱེད་པ་དང་#མེ་འབུད་པའི་གྲུལ་བུམ་གྱི་བུ་དང་སྦྱིན་བདག་
[332b.4]མེ་མར་ཐོགས་པ་དང་ལྷའི་ཕོ་ཉ་ཡང་ངོ་། །བསྲོ་གང་#གི་གཡས་གཡོན་དུ་གཙུབ་#མ་ལས་མེ་འབྱིན་པ་དང་འདྲ་བར་མིང་གིས་སྨོས་པ་འདི་རྣམས་#འདྲ་བ་བྲི་བ་དང་ལྷའི་ཕོ་ཉ་ཞེས་བྱ་བ་ནི་མི་གཅིག་#བཙོན་དུ་བཟུང་ལ་གཤིན་རྗེའི་མདུན་དུ་ཞལ་ཅེ་གཅོད་#པ་འདྲ་བ་བྲི། རྒྱན་སྣ་ཚོགས་ཀྱིས་བརྒྱན་#བུམ་པ་ལག་
[332b.5]ན་ཐོགས་པའི་ཀླུ་དང་ཀླུའི་བུ་མོ་ཆུ་འདྲིམ་པ་དྲུང་#ཚང་དུའོ། །དྲུང་ཚང་གི་སྒོ་གཡས་གཡོན་དུ་#ཆུ་འདྲིམ་པ་དང་ཆུ་སྐྱེད་#པ་ལྟ་བུ་བྲི། ནད་པ་ལ་བརྟགས་པའི་ཁང་པ་ཡང་དག་པར་གཤེགས་པ་ནད་གཡོག་མཛད་པར་རོ། །སྨན་ཁང་གི་སྒོར་ནད་པ་ཁྲི་ལ་ཉལ་བ་འདྲ་བར་བྲིས་ལ་སངས་རྒྱས་ཀྱིས་ནད་
[332b.6]གཡོག་བྱེད་པ་འདྲ་བར་བྲི། བཤང་#གཅིའི་ཁང་བུར་དུར་ཁྲོད་དང་མི་ཐོད་དོ། །བཤང་#གཅིའི་ཁུང་བུའི་ནང་གི་ངོས་ལ་དུར་ཁྲོད་ན་མི་ཕལ་མོ་ཆེ་ཤིང་#ཞིག་ཀེང་རུས་ཁྲོད་པར་བྲིས་ལ་བཤང་གཅིའི་ཚེའང་དེ་བལྟས་#ན་མི་གཙང་བར་བསྒོམ། བླ་གབ་མེད་པ་མ་#ཡིན་པའི་གཙུག་ལག་ཁང་དུ་མེ་དུ་བ་
[332b.7]ཅན་མི་བྱ་བ་#མི་གཙང་བ་ཡང་ངོ་། །གཙུག་ལག་ཁང་སྟེང་གཡོགས་པར་མེ་མི་བུད་བུས་ན་ཉེས་བྱས། སྟེང་#མ་གཡོགས་པར་བུས་པ་ནི་ཉེས་མེད། གཏར་བཏང་བ་ལ་ཐམས་ཅད་དོ། །མེ་འབུད་པའི་གཞི་ངོ་མཚར་ལྟ་བུར་བཟང་པོ་ཞིག་ཡིན་ན་ས་མ་རུང་བར་འགྱུར་བའི་ཕྱིར་བླ་གབ་མེད་ཀྱང་མེ་འབུད་
[333a]
[333a.1]དུ་མི་གནང་ངོ་། །དེའི་ཕྱིར་ཞུགས་ཐབ་བཅའ། ལྟག་མ་ལྟར་#ས་བཟང་པོ་ལ་གྲང་བའི་རྐྱེན་གྱིས་(མ་,མེ་)མི་འབུད་དུ་མི་རུང་ན་ལྕགས་ཀྱི་ཞུགས་ལིང་གི་སྟེང་དུ་མེ་བུད། བསྡུ་བའི་ཕྱིར་ལྕགས་ཀྱི་ལ་ཡུ་བ་ཅན་བྱའོ། །མེ་བསྡུ་བའི་ཕྱིར་ལྕགས་ཀྱི་ཐལ་ཕྱགས་ཡུ་བ་ཅན་བཅང་། 
[333a.2]ནུས་པའམ་ཤིང་གིས་ཀྱང་དེའི་དོན་དུ་འགྲུབ་པོ། །ལྕགས་ཀྱི་ཐལ་ཕྱགས་མེད་ན་ཤིང་ལེབ་དང་རུས་པས་མེ་བསྡུར་རུང་ངོ་། །གཙུག་ལག་ཁང་སྐྱོང་གིས་གཙུག་ལག་ཁང་ཉིན་རེ་བཞིན་ཕྱགས#། གཙུག་ལག་ཁང་སྐྱོང་གིས་ཉིན་རེ་བཞིན་གཙུག་ལག་ཁང་ཕྱགས་#པ་དང་ཆག་ཆག་དང་དཀྱིལ་
[333a.3]འཁོར་བྱ། མི་ནུས་སྤྱད་པའི་ཚེའི་ཕྱོགས་སུའོ། །གཙུག་ལག་ཁང་སྐྱོང་གིས་ལྟག་མ་ལྟར་ཐམས་ཅད་བྱི་དོར་བྱེད་མི་ནུས་ན་ཆོས་འཆད་པ་དང་འདུ་བ་དང་བཤོས་གསོལ་བའི་ས་ཉི་ཚེ་བྱ། ལྷག་#མ་ནི་བརྒྱད་དམ་བཅུ་བཞི་དང་བཅོ་ལྔའི་#ཚེ་དགེ་འདུན་ཐམས་ཅད་གཎྜཱི་#བརྡུངས་པ་ལ་ཆོས་ཀྱི་གཏམ་མམ་
[333a.4]བསྲིངས་པ་མི་#སྨྲ་བས་སོ། །གཙུག་ལག་ཁང་སྐྱོང་གིས་ལྟག་མ་ལྟར་ཉི་ཚེ་བྱས་ཏེ་ཐམས་ཅད་བྱེད་མ་ནུས་ན་བཅུ་བཞི་དང་བཅོ་ལྔའི་ཚེ་དགེ་འདུན་ཐམས་ཅད་འདུས་ནས་ཕྱག་དང་ཆག་ཆག་དང་དཀྱིལ་འཁོར་བྱ། དེ་ལྟར་བྱ་བའི་ཚེ་གཏམ་འཁྱལ་པ་དང་འཇིག་རྟེན་གྱི་གཏམ་སྣ་ཚོགས་མི་བྱ་བར་དོན་ལ་
[333a.5]དམིགས་ཤིང་ལས་བྱ། ཆོས་འཕེལ་བའི་ཚེ་ཆག་ཆག་དང་ཤིན་ཏུ་འཇམ་པོའི་བ་ལང་གི་ལྕི་བའི་སྐྱོང་ནུལ་བྱ་ཡོན་བདག་གཙུག་ལག་ཁང་དུ་མཆོད་སྟོན་བྱེད་པའམ་མང་པོ་འདུས་ཤིང་ཆོས་འཆད་པའམ། དཔྱིད་ཟླ་འབྲིང་པོའི་ཚེས་བདུན་ལ་སངས་རྒྱས་ཡུམ་གྱི་ལྷུམས་ནས་བལྟམས་ཏེ་མངོན་པར་
[333a.6]བྱང་ཆུབ་པ་དང་དུས་འདི་རྣམས་ཀྱི་ཚེ་གཙུག་ལག་ཁང་བྱི་དོར་བྱ། མཇུག་#ཏུ་བཀྲུ་འམ། ལྟག་མ་ལྟར་ལས་#བྱས་ནས་ལུས་ལ་རྡུལ་ཆགས་པ་བཀྲུ། རྐང་ལག་བཀྲུ། ལུས་བཀྲུ་མ་ནུས་ན་རྐང་ལག་བཀྲུས་པས་#ཆོག །ལུས་ཆུས་བརླན་ཏེ་ཕྱི་#ལུས་དང་གདོང་ལ་ཆུས་བཏབ་སྟེ་ཐལ་#མོའམ་རས་མས་
[333a.7]ཕྱི་སྣུམ་འཐོབ་པར་བྱ། ལྟག་མ་ལྟར་ཆག་ཆག་དང་ལས་བྱེད་པའི་ཚེ་དགེ་འདུན་ཐམས་ཅད་བཤོས་བཟང་པོར་བྱ། དཀོན་མཆོག་གི་ཕྱིར་ཕྱུང་ཞིང་ཕྱགས་པ་དང་། དྲི་གཙང་ཁང་དང་གཟུགས་དང་མཆོད་རྟེན་གྱི་སྲོག་གི་གྲིབ་མ་ལ་ཞལ་ནས་གསུངས་པའི་ཚིགས་སུ་བཅད་པ་བཀླགས་ཏེ་རྒལ#། དཀོན་
[333b]
[333b.1]མཆོག་གསུམ་གྱི་ཕྱིར་ཆག་ཆག་དང་མཎྜལ་ལ་སོགས་པ་བྱེད་པའི་ཚེ་མིང་གིས་སྨོས་པ་འདི་རྣམས་#གྲིབ་མ་ལ་འགོང་སྟེ་མི་འགྲོར་མི་#རུང་ན་ཞལ་ནས་གསུངས་པའི་ཚིགས་བཅད་ཀླགས་#ཏེ་འགྲོ། །མལ་སྟན་ཡང་དེ་དག་གི་ཉིན་མོ་བརྟགས་ཤིང་གནས་པས་བཅོས། ལྟག་#མའི་མཆོད་#སྟོན་བྱ་བ་དང་སངས་
[333b.2]རྒྱས་བལྟམས་#པའི་ཉི་མ་ལ་མལ་#སྟན་བསྐམ་པ་དང་སྤྲུག་པ་དང་རལ་ཞིང་ཆད་པ་ལ་སོགས་པ་བཅོས། གདབ་ཅིང་བྱུག་པ་དང་ཤིན་ཏུ་འཇམ་པའི་བ་ལང་གི་ལྕི་བའི་སྐྱོང་ནུལ་གནས་པའི་དངོས་པོར་བྱ། བཅུ་བཞི་དང་བཅོ་ལྔའི་ཚེ་དགེ་སློང་གང་ཟག་གིས་གནས་ཁང་ཡང་མིང་གིས་སྨོས་པ་འདི་རྣམས་དང་
[333b.3]ཕྱག་དར་དང་ཆག་ཆག་བྱ། མལ་སྟན་བརྟུལ་པ་སྤྲུག# །དགེ་སློང་གང་ཟག་གི་མལ་#སྟན་ལ་རྡུལ་ཆགས་ན་སྤྲུག །#དེ་སྟེ་ཤིན་ཏུ་ན་བཀྲུ། ལྟག་མ་ལྟར་སྤྲུགས་ཏེ་ཡང་རྡུལ་མ་སོང་ཞིང་དྲི་མ་ཡོད་ན་བཀྲུ། ཆག་ཆག་བཏབ་པའི་སྟེང་དུ་ཕྱགས་ཏེ་དེ་དག་གདིང་། ས་ཕྱགས་#ཏེ་ཆག་ཆག་
[333b.4]བྱས་ཏེ་སྟན་#བཏིང་ལ་དེར་ཉལ་བར་བྱ། གཞི་མ་སྤྲུགས་#པ་རྡུལ་ཅན་ལ་མ་ཡིན། རེ་ལྡེ་ལྟ་བུ་ལ་རྡུལ་ཡོད་པ་ན་རེ་ལྡེའི་སྟེང་ན་རྡུལ་ཡོད་ན་#རྡུལ་མ་སྤྲུགས་པར་སྟན་མི་གདིང་། གདིང་བ་ལ་སོགས་གཅིག་སྤྲུག་#པར་བསྐོ། །བདག་གི་#མལ་སྟན་ལ་རྡུལ་ཡོད་ན་རས་ཡུག་གཅིག་གིས་རྡུལ་སྤྲུག །
[333b.5]ངན་པས་སོ། །ལྟག་མ་ལྟར་རྡུལ་སྤྲུག་པ་ནི་རས་#ངན་པ་ལས་བྱ། དེ་བཅོས། རས་ངན་པ་དེར་རལ་ན་བཙེམ། མི་ནུས་ན་#བཤད་དེ་ཤིང་བུ་ལ་བཅིངས་ཏེ་སྤྲུག བཙེམས་ཏེ་#ཡང་སྤྱད་དུ་མ་བཏུབ་ན་ཤད་ཤད་པོར་དྲས་ཏེ་ཤིང་ལ་བཅིངས་ཏེ་སྤྲུག །དེ་ལྟ་བུར་ཡང་མི་རུང་ན་ལྕི་བ་དང་འཇི་བ་བསྲེས་
[333b.6]ཏེ་ཀ་བའམ་རྩིག་པ་གས་པར་བྱུགས#། ལྟག་མ་ལྟར་བྱས་ཏེ་རྙིངས་ཏེ་སྤྱད་དུ་མི་རུང་ན་ཡོན་བདག་དད་པས་བྱིན་པ་ཡོན་བདག་བསྐྱེད་པའི་ཕྱིར་འཇི་བ་དང་བསྲེས་ཏེ་གཙུག་ལག་ཁང་རྡོལ་བར་གླན། བྱིན་པའི་བསོད་ནམས་རིང་དུ་སྤེལ་བའི་ཕྱིར་རོ། །ལྟག་མ་ལྟར་འཇི་བ་དང་བསྲེས་ཏེ་སྐྱོང་#ནུལ་བྱ་བ་
[333b.7]སེར་སྣའི་ཕྱིར་བྱ་བ་མ་ཡིན་གྱི་ཡོན་བདག་གི་ཡོན་རིང་དུ་སྤེལ་བའི་ཕྱིར་བྱ། སྒོ་ཁང་དུའམ་ཁྱམས་སུ་མལ་བཅའ་བར་#མི་བྱ། སྒོ་གང་དུ་དགེ་སློང་ལངས་པའི་ཕྱིར་ཉལ་བའམ། མལ་སྟན་དེར་མི་གཞག་སྒྲ་ངན་པ་ཟེར་བའི་རྐྱེན་དུ་བརྒྱད་དང་བཅུ་བཞི་ལ་ཁྱམས་སུའོ། །དགེ་སློང་གིས་མལ་སྟན་ཀུན་བཙོངས་ཏེ་
[334a]
[334a.1]ཟོས་སོ་ཞེས་འཕྱ་བའི་ཕྱིར་བཅུ་བཞི་དང་བཅོ་ལྔའི་ཉིན་པར་ཁྱམས་སུ་ཕྱུང་སྟེ་བསྐམ་པ་དང་སྤྲུག་པ་དང་ཐབས་ཀྱིས་ཁྱིམ་པ་ལ་བསྟན། དགེ་སློང་#ཁྲི་དང་ཁྲིའུ་བཅང་། དགེ་འདུན་དང་#གང་ཟག་གིས་ཁྲི་དང་#ཁྲིའུ་བཅངས་ཀྱང་ཉེས་མེད། ཏར་ཏར་#བ་མ་རུང་བར་མི་བྱ་#བའི་ཕྱིར་རྐང་པའི་
[334a.2]འོག་ཏུ་ཟླུམ་པོར་གཅད་#པར་བྱ་བའམ། ཕུབ་མའི་ཐུག་བུའི་སྟེང་དུ་གཞག་གམ་དར་དཀྲི། གཙུག་ལག་ཁང་གི་ས་གཞི་བཟང་པོ་ལ་འགོག་པའི་མི་སྡུག་པར་འགྱུར་བའི་ཕྱིར་ཁྲིའུ་དང་རྐང་བཞི་ལ་སོགས་པ་རྩིབས་མི་#རྣོ་བ་དང་ཕུབ་མའི་སྟེང་དུ་གཞག་གམ་ཞབས་ར་དས་དཀྲིས་ལ་ས་མི་སྣད་པར་
[334a.3]བྱ། དགེ་འདུན་མ་ཡིན་པས་ཁྲིའུ་རྐང་པ་བྲིས་པ་བདག་གིར་བྱ་ཞིང་མི་སྤྱད། དགེ་སློང་གསུམ་གསུམ་#མན་ཆད་གང་ཟག་ལ་ཡོན་བདག་གིས་ཁྲི་དང་ཁྲིའུ་རྐང་པ་མདའ་ཚོན་གྱིས་བྲིས་པ་ཡོན་དུ་ཕུལ་ན་ལེན་དུ་མི་གནང་#ངོ་། །དགེ་འདུན་ནི་དབང་ངོ་། །དགེ་འདུན་ཁྲི་བཟང་པོ་དང་རྒྱབ་རྟེན་དང་
[334a.4]བཅས་པའང་མ་ཡིན་ཁྲི་མཐོན་པོ་དང་ཁྲི་རྒྱབ་རྟེན་རང་འཁྲུགས་སུ་འདུག་པ་བཟང་པོ་གང་ཟག་ལ་ཡོན་བདག་གིས་བྱིན་ན་#ལེན་དུ་མི་དབང་ངོ་། །འཆང་ཤ་#མེ་མར་གྱི་ཤིང་ཡང་མ་ཡིན་གང་ཟག་གིས་ཁྲི་དང་མེ་མར་གྱི་ཤིང་དང་ལྕགས་ཀ་མང་པོ་མི་བཅང་། ཡལ་ཀ་དུ་མ་#པོ་ཞེས་གཞན་ལས་སོ། །གང་
[334a.5]ཟག་གིས་#མེ་མར་གྱི་སྣོད་ཡང་འཆང་དུ་མི་གནང་#བ་ནི་མ་ཡིན་གྱི་ཁ་ཅིག་པ་བཅང་དུ་དབང་ངོ་། ཆོངས་ཤིག་#པར། བར་ཚངས་ཅན་དང་སྔགས་#ཁབ་གྲུ་བཞི། དགེ་འདུན་ནམ་གང་ཟག་གི་མལ་སྟན་གྱི་གཞི་དང་སྟན་གོང་#བུའི་བར་ཤིང་བལ་གྱིས་བཙངས་པ་བཅངས་ཀྱང་ཉེས་མེད། བཞི་དང་
[334a.6]གཉིས་པ་རིམ་གཉིས་སུ་བྱས་ཏེ་བསྟེན། ལྟག་མའི་སྟན་གྲུ་བཞི་ཞེང་དུ་ཁྲུ་དོར་བྱས་ལ་སྲིད་གཉིས་སུ་བལྟ་བ་གྲུ་བཞིར་འགྱུར་གྱིས་དེ་ལྟར་བྱ། ཤིང་བལ་གྱིས་དགང་། སྟན་གྲུ་བཞིའི་ནང་ཤིང་བལ་གང་ཡང་རུང་བས་དགང་། མལ་#སྟན་མ་བརྟགས་པར་ཉལ་བ་#མ་ཡིན། ནུབ་མོ་ཉལ་ཀར་
[334a.7]མལ་བྱ་བའི་གཞི་སེམས་ཅན་ཡོད་དམ་མེད་བརྟགས་པ་དང་ཕྱི་རོལ་ཆེ་ཆུང་ལྟ་བུར་ཟར་#བ་ལས་ཕྱིར་#ལོག་ན་སྟན་གྱི་སྟེང་ཅི་ཡོད་བརྟགས་ལ་ཉལ། དྲན་པ་ཉེ་བར་མ་བཞག་པར་ཡང་མ་ཡིན་ནུབ་མོ་ཉལ་བའི་ཚེ་སེང་གེ་ཉལ་སྟབས་བཞིན་དུ་བྱས་ལ་སང་ཡང་སྔར་ལྡང་ངོ་སྙམ་དུ་བསམས་ཏེ་ཉལ། གཞན་
[334b]
[334b.1]དང་ལྷན་ཅིག་ཏུ་ཁྲིའམ་བཏིང་བ་གཅིག་གམ་གཞན་ལ་ཡང་མ་ཡིན་ནོ། །དགེ་སློང་ནང་ཁྲི་དང་སྟན་ལ་སོགས་པའི་སྟེང་དུ་མཐང་སྦྱར་ཏེ་མི་ཉལ་བརྟགས་པ་ནི་མེད་ལ་ཁྲེལ་ཅན་ན་གདིང་བ་སོ་སོར་བཏིང་ན་བར་དུ་གཏུར་བུ་དང་། ལྷུང་བཟེད་ཀྱི་སྣོད་བཞག་ལ་དྲན་པ་ཉེ་བར་གཞག་སྟེའོ། །#དགེ་སློང་#ཡན་མན་
[334b.2]དུ་ཡུལ་རྒྱུ་བ་ལ་གོས་ཀྱིས་#བྲེལ་པར་གྱུར་ན་ལྷན་ཅིག་ཏུ་ཉལ་དུ་རུང་སྟེ། གཅིག་ལ་གཅིག་མི་རེག་ཅིང་ཁྲེལ་བའི་ཚུལ་དུ་བྱས་ལ་གདིང་བ་སོ་སོར་བཏིང་#སྟེ་ལུས་གཉིས་མི་ཕྲད་པར་བྱ་བའི་ཕྱིར་བར་དུ་གཏུར་བུའམ་ལྷུང་བཟེད་ཀྱི་སྣོད་ལྟ་བུས་འཆད་དེ་གཉིད་རིང་དུ་མི་ལོག་#པ་དང་མི་རེག་པའི་ཚུལ་དུ་སེམས་དྲན་
[334b.3]པ་ཉེ་བར་གཞག་སྟེ་ཉལ། གསུམ་ཡན་ཆད་འདུ་ཞིང་ཁྲི་ལ་འཛེག་#པར་སྤྱད་པ་མ་#ཡིན། ཁྲི་ལ་དགེ་སློང་གསུམ་ལས་མང་དུ་ལྷན་ཅིག་མི་འདུག་འཆག་པའི་ཕྱིར་རོ། །ཁྲིའུ་རིང་པོ་ལ་གཉིས་ལས་མ་ཡིན། ཁྲིའུ་ཕྲ་མོ་རིང་པོ་ལ་མི་གཉིས་ལས་མང་དུ་མི་འདུག །ཐ་མལ་པ་ལ་དུ་མ་མ་ཡིན། 
[334b.4]ཁྲིའུ་ཆུང་ངུ་གྲུ་བཞི་ལ་མི་གཅིག་ལས་ལྷག་པར་མི་འདུག་པར་ལོ་གསུམ་པ་དང་དེ་དང་ལྷན་ཅིག་ཏུ་སྟན་ལ་མ་ཡིན། དགེ་སློང་ནང་ལོ་མ་ལོན་པ་དང་ལོ་གསུམ་ལོན་པ་མན་ཆད་ནི་སྟན་གཅིག་ལ་འདུག་ཏུ་རུང་ངོ་། །བར་དུ་ལོ་གསུམ་གྱིས་ཆོད་ན་གནས་བརྟན་མན་ཆད་གང་ཡང་སྟན་གཅིག་ལ་འདུག་ཏུ་རུང་
[334b.5]ངོ་། །ལོ་བཞི་ལོན་ན་ལྷན་ཅིག་ཏུ་འདུག་ཏུ་མི་རུང་ངོ་། །གྲོང་བར་དུ་མཁན་པོ་དང་ཡང་སྟན་མེད་ན་དྲན་པ་བཞག་སྟེ་སྤྱད། དགེ་སློང་རྒན་གཞོན་འདྲེས་པར་གྲོང་དུ་སོང་བ་ལ་ཡོན་བདག་སྟན་གཅིག་ལས་མ་བཏིང་ན་མཁན་པོ་མན་ཆད་གང་ཡང་རུང་སྟེ་སྟན་ལ་འདུག་ཏུ་རུང་ངོ་། །ཁང་བུའང་ཁྱིམ་
[334b.6]པ་དང་མ་ཡིན། གཙུག་ལག་ཁང་ཡང་རུང་གྲོང་ཡང་#རུང་ཁྱིམ་པ་དང་སྟན་གཅིག་ཏུ་མི་འདུག །རབ་ཏུ་མ་རྫོགས་པ་དང་མ་ཡིན་ནོ། །དགེ་སློང་དང་སྟན་གཅིག་ཏུ་མི་འདུག །མ་ནིང་དང་ཟ་མ་དང་མ་བསད་པ་ལ་སོགས་པ་#དང་མུར་འདུག་དང་#མུར་འདུག་ཏུ་འཇུག་པ་དང་། རྐུན་#གནས་དང་
[334b.7]སོ་སོར་གནས་པ་དང་། མི་གནས་པ་དང་མ་ཡིན། མིང་གིས་སྨོས་པ་འདི་རྣམས་དང་སྟན་གཅིག་ལ་མི་འདུག །སློབ་པ་མི་བྱིན་པ་དང་མ་ཡིན། ཚེ་#གཅིག་གི་བར་དུ་སློབ་པ་བྱིན་པ་ནའང་སྟན་གཅིག་ལ་མི་འདུག་དྲིའུ་རྔོག་#ཐམས་ཅད་དང་#རབ་ཏུ་རྫོགས་པ་དང་དགེ་འདུན་འདུས་པ་ལས་གཞན་དུ་
[335a]
[335a.1]ན་#སྟན་ནོ། །དགེ་འདུན་མང་དུ་འདུས་པའི་ཚེ་དྲིའུ་རྔོག་ལྟ་བུ་སྟན#། འདྲ་བ་མང་ཞིག་བཏིང་ན་དེའི་ཚེ་ནི་#གནས་བརྟན་ལོ་བརྒྱ་མན་ཆད་དེ་#རིང་ཁྲིམས་རྫོགས་ཡན་ཆད་སྟན་གཅིག་ལ་འདུག་ཀྱང་ཉེས་མེད་དགེ་སློང་དང་ནི་མི་དབང་། #སྟེགས་བུ་ནི་མ་ཡིན་ནོ། །ས་སྟེགས་སམ་ཤིང་
[335a.2]ལེབ་བམ་རྡོའི་སྟེང་ན་ནི་ཁྱིམ་པ་དང་ལྷན་ཅིག་ཏུ་རུང་ངོ་། །དོག་ཅིང་གློ་བུར་བྱུང་ན་ལྷུང་#བ་མེད། བཅུ་བཞིའམ་བཅོ་ལྔའི་ཚེའམ་སྟན་མེད་དེ་གཅིག་གི་#སྟེང་དུ་གཅིག་འདུག་པ་ཙམ་དུ་དོག་ན་དེའི་ཚེ་དགེ་སྦྱོང་#དང་ལྷན་ཅིག་ཏུ་འདུག་ཏུའང་རུང་། མལ་སྟན་སྦེད་ན་གཉིས་ལས་གཅིག་ལས་ཁྲིའམ་ཁྲིའུ་
[335a.3]འོ། །མལ་སྟན་ཞིག་གནས་#གཅིག་ནས་གནག་ཏུ་ཁྲི་དང་བཅས་ཏེ་སྤོས་ན་ཁྲི་ཡང་སྟེ་མི་བསྐུར་བར་#གཅིག་གིས་གོས་བསྡུས་ལ་གཅིག་གིས་ཁྲིའུ་བསྐུར་#རོ། །གཞན་གྱིས་བར་ཚངས་ཅན་ལ་སོགས་པའོ། །འདི་དགེ་འདུན་གྱི་ན་སྙིང་མི་བར་མི་དྲང་མི་བརྩེ་བར་མི་དྲང་མི་བཤལ#། ལྟག་མ་
[335a.4]འདྲ་བར་དགེ་འདུན་གྱི་མལ་སྟན་བསྐྱ་ན་སྒོ་ལ་མི་ཤོང་དུ་མི་གནང་བར་དྲག་ཤུལ་མི་བྱ་བར་བག་ཡོད་པར་དལ་གྱིས་མ་#རལ་བར་བྱ་ཞིང་བསྐྱ། ཇི་ལྟར་དེ་དུ་བ་དང་དྲི་མ་དང་རྡུལ་གྱིས་རེག་པར་འགྱུར་བ་དེ་ལྟར་མ་ཡིན། དགེ་འདུན་གྱི་མལ་སྟན་དུ་བ་དང་དྲི་མ་དང་རྡུལ་ལ་སོགས་པས་མ་རེག་པར་ནན་བྱ། 
[335a.5]འདི་#མི་གཙང་བའི་ཁང་#བུ་དང་#ཉེ་བར་སྤྱད་པར་མི་བྱ། དགེ་འདུན་མལ་སྟན་བཤང་གཅིས་ལྟ་བུར་མི་#བསྐུར་མི་སྤྱད་དེར་མི་གཞག །མ་རུང་བར་བྱས་ཏེ་དོར་བར་མི་བྱ། དགེ་འདུན་གྱི་མལ་སྟན་ཞིག་སྟེ་མེད་ཀྱང་རུང་དོར་རོ་སྙམ་མི་བསམ། བསྲད་སྐམ་#སྤྲུག་རྡོལ་བར་ལྷན་པར་སྦྱིན། དགེ་འདུན་གྱི་
[335a.6]མལ་སྟན་མིང་གིས་སྨོས་པ་འདི་རྣམས་ལྟར་ནན་ཏན་བྱེད་ཅིང་རིམ་གྲོ་བྱ་བ། གས་#ན་ཤུར་བུས་སོ། །མལ་སྟན་གས་ན་སླར་བཙེམ་#སྟེ་ཐད་ཀ་ཐད་ཀར་#སྲ་བར་སྣམ་བུས་གཟུངས་བྱ། དབུས་ཟད་མཐའ་དབུས་སུ་བྱ། སྟན་སྤྱད་སྤྱད་དེ་དབུས་རྡོལ་ན་སྐྱེད་དུ་འཆད་དེ་དབུས་གཉིས་ཐ་མར་བཏང་ལ་ཐ་མ་
[335a.7]གཉིས་དབུས་#སུ་བཏང་ན་#སྲ་པར་འགྱུར། རིགས་ན་བཙོ#། །གོས་དྲི་མ་ཁྱེར་རམ་ཁ་དོག་ཡལ་ན་སླར་བཀྲུས་ཏེ་བཙོ#། །སླར་བཙོས་པར་མི་ནུས་ན་མེ་མར་གྱི་སྙིང་པོར་བསྐོས་ཏེ། དཀོན་མཆོག་གི་སྦྱོར་བའམ་གང་ཟག་གི་སྦྱིན་པ་དག་ལ་ཡང་ངོ་། །དགེ་འདུན་ལ་དད་པའི་ཡོན་བདག་གིས་མལ་སྟན་སྦྱིན་
[335b]
[335b.1]པ་སྤྱད་སྤྱད་དེ་རྙིངས་#ནས་སྤྱད་དུ་མི་རུང་བར་གྱུར་ན་སྟེ། དཀོན་མཆོག་གསུམ་གྱི་སྤྱན་སྔར་མེ་མར་དུ་བུད་གང་ཟག་ཆོས་ཀླག་པའི་མེར་མར་#དུ་བྱས་ཀྱང་ཉེས་མེད། དེར་ཡང་མི་མཁོ་#ན་འཇི་བ་དང་རྩིག་པ་འམ་ཀ་བའམ་སྒོའམ་དཀོན་མཆོག་གི་ལ་བསྐུས་ཏེ་འདི་དེ་ལྟ་བུའི་ནན་ཏན་གྱིས་སོ། །ལྟག་མ་ལྟར་མེ་མར་
[335b.2]གྱི་#རྒྱུར་ཀྱང་མི་རུང་ན་བ་ལང་གི་ལྕི་བ་དང་བསྲེས་ཏེ་རྩིག་#པ་དང་། སྒོ་ལ་སོགས་པ་རལ་ཞིང་བུ་ག་ཡོད་པར་གླན། དགོས་ནས་བཅངས་པས་སོ། །ལྟག་མ་ལྟར་དགེ་འདུན་གྱིས་མལ་སྟན་བཙོ་#ཞིང་བཅོས་པ་ལ་སོགས་པ་དང་ཐ་མ་རྩིག་པ་ལ་གླན་པའི་བར་དུ་བྱ་བ་ནི་མལ་#སྟན་སུ་སྤྱོད་#སྤྱོད་པའི་གང་ཟག་
[335b.3]གིས་བྱ། ལྟག་མ་དགེ་འདུན་གཎྜཱི་#བརྡུངས་ལ་འདུས་ཏེའོ། །ལྟག་མ་ལྟར་མ་དགོས་#ཤིང་སྤྱི་ལ་འདུག་པ་ལས་རུལ་ཏམ་མ་རུལ་བར་གྱུར་ན་དགེ་འདུན་ཐམས་ཅད་འདུས་ཏེ་བ་ལང་གི་ལྕི་བ་དང་སྦྱར་ལ་ལྟག་མ་ལྟར་བྱ། དགེ་འདུན་གྱིས་བརྐུས་#པ་མཐོང་སྟེ་མི་ཟློགས་#པར་མི་བྱ། དགེ་འདུན་གྱི་ནོར་
[335b.4]རྫས་ཅིའང་རུང་སྟེ་རྐུན་པོས་ཁྱེར་རམ་#ཕྱུགས་ཞིག་ཞིང་ལས་བཟའ་བར་གྱུར་ན་དགེ་སློང་གིས་མཐོང་བས་སྐོད་#ཅིག །བསྔགས་ན་དགེ་འདུན་གྱི་ལ་གཡེལ་བར་མི་བྱ། དགེ་འདུན་གྱི་ནོར་རྫས་ལ་རྐུན་པོ་ཞིག་འོངས་ཏེ་ནོར་རྐུན་བདག་དང་དགེ་འདུན་གྱི་འདྲ་མི་སྟོར་བར་ནན་ཏན་བྱ། གནས་སུ་
[335b.5]མ་ཕྱིན་པར་ཁྱེར་བས་སྤྱད་པར་བྱ། ལྟག་མ་ལྟར་དགེ་འདུན་གྱི་མལ་སྟན་དང་རྫས་རྐུན་པོས་ཁྱེར་བ་ལས་#བདག་གིས་མ་བཏང་སྟེ། བདག་གིས་གཙུག་ལག་ཁང་གཞན་དུ་ཁྱེར་བའི་ཚེ་ལམ་ན་སྤྱད་པ་ལས་ཉེས་མེད་དོ། །བདག་གི་#གནས་སུ་བསྐུར་#བར་མི་འགྲུབ་ཀྱི་བར་དུ་གནས་གཞན་དུ་
[335b.6]སྤྱད་#པར་སྤྱོད་ཅིག །ལྟག་མ་ལྟར་མལ་སྟན་ལ་སོགས་པ་གཙུག་ལག་ཁང་གཞན་#དུ་ཁྱེར་བ་བདག་གཅིག་#གཙུག་ལག་ཁང་རྐུན་པོས་#མ་ཞི་བའི་བར་དུ་མལ་སྟན་དེ་ལ་སྤྱད་ཀྱང་ཉེས་མེད། གནས་གཞན་གྱི་ཟས་དང་ཡོ་བྱད་དང་རྙེད་པ་#གནས་གཞན་དུ་སྤྱད་པར་མི་བྱ། བདག་གཙུག་
[335b.7]ལག་ཁང་གཅིག་གི་རྐྱེན་ལ་གཏོགས་པ་དེ་ནས་ཟས་དང་། གོས་དང་མལ་སྟན་བླངས་ལ་གནས་གཞན་དུ་ཁྱེར་ཏེ་མི་སྤྱད་དོ། །དེ་ལ་དེ་ལྟར་མི་སྦྱིན། ལྟག་#མ་ལྟར་གཙུག་ལག་ཁང་གཞན་དུ་ཁྱེར་བ་ལས་#དགེ་འདུན་གྱིས་མི་རྐུ། ཁྱེར་ན་འབུལ་དུ་གཞུག །ལྟག་མ་ལྟར་དགེ་འདུན་
[336a]
[336a.1]གྱིས་བསྒོ་སྟེའང་མ་བཏུབ་སྟེ་ཁྱེར་ན་ཇི་ཙམ་ཁྱེར་བ་སྐྱིན་པ་དགུག །མེད་ན་སྦྱིན་#པས་སོ། །ལྟག་མ་ལྟར་སླར་འབུལ་དུ་གཞུག་#པ་ཁོ་ན་ལ་ནོར་ཡོད་མེད་དབུལ་དུ་མི་བདོག་ན་མཐོང་#ངམ་ནས་དགེ་འདུན་ཐོག་མ་སུས་ཟས་བྱིན་པ་ལའང་འབུལ་དུ་གཞུག །ཁ་ན་མ་ཐོ་བ་མེད་
[336a.2]པ་ན་བདག་གི་གཙུག་ལག་ཁང་གི་དགེ་འདུན་གྱི་སྐལ་པ་མི་དགོས་#པ་རྩྭའམ་ཤིང་སྤྱད་ཀྱང་ངོ་། །དགེ་སློང་གཅིག་གམ་གཉིས་སམ་གང་ཡང་རུང་བས་བདག་འཚོ་བ་ཐམས་ཅད་དགེ་འདུན་དང་ལྷན་ཅིག་དབང་བ་ལས་དགེ་འདུན་ལ་མི་དགོས་པའི་རྩྭ་#དང་ཤིང་ཙམ་གང་གིས་སྤྱད་པ་#ནི་ཉེས་མེད་དོ། །
[336a.3]གཞན་ཐུག་#ཐུབ་ཅིའང་བྱར་མི་རུང་ངོ་། །ཇི་ལྟར་རྒྱུད་དུ་མ་བསྐོས་པར་འཁོར་ཞིང་སྤྱོད་པ་ཇི་ལྟར་རྒན་རིམས་ཀྱིས་#མ་ཡིན་ནོ། །དགེ་འདུན་སྤྱིའི་ཟངས་དང་རྫ་མ་དང་སྟ་རེ་དང་སྟེའུ་ལ་སོགས་པ་#ཡོ་བྱད་ཅིའང་རུང་སྟེ། དགེ་སློང་གཅིག་སྤྱོད་ཅིང་འདུག་པ་ལ་ང་རྒན་གྱིས་ཚུར་འོང་གཅིག་#ཅེས་མི་བྱ། 
[336a.4]ལྷན་ཅིག་ཏུ་བསླང་#ན་ནི་དེ་ལྟར་རོ། །དགེ་འདུན་ལ་སྨན་བརྡུངས་#པའམ་ཟངས་ལ་ཚོན་བཙོ་བ་ལ་གཉིས་ཀ་ཚོན་བཙོ་བ་ཡིན་ནའང་ལས་ལྷན་ཅིག་བྱ། གཉིས་ཀ་སྨན་གྱི་ལས་བྱེད་ནའང་ཐབས་ཤིག་བདུན་#ལས་སོ་སོར་བྱེད་ན་རྒན་རིམས་སུའོ། །དེས་བརྩམས་པ་ལ་འབྲལ་བར་མི་བྱ། ཟངས་སམ་
[336a.5]གཏུན་#ལྟ་བུ་དགེ་སློང་གཅིག་#སྤྱོད་པར་རྩོམ་ཞིང་འདུག་པ་ལ་ཁྱོད་ཀྱི་རྫས་འོར་ལ་སྤྱད་པ་ལ་འོན་ཅིག་ཅེས་མི་བྱ། རྐང་པ་ཆུས་བརླན་ཏེ་འཁྲུ་བ་དེར་རོ། །ཆོལ་ཟངས་སུ་རྐང་པ་#འཁྲུ་བའི་ཚེ་གནས་བརྟན་ཞིག་ན་རེ་ཆོལ་ཟངས་འོན་ཅིག་ཅེས་ཟེར་ན་རྐང་པ་ཆུས་མ་གཤེར་ན་སྦྱིན། གཤེར་#ན་རྐང་པ་
[336a.6]བཀྲུས་ཏེ་སྦྱིན། ཁང་བུར་ནི་ཞུགས་ན་དེར་རོ། །ཕྱི་རོལ་གྱི་ཁང་བུ་དང་དགེ་སློང་གཞོན་ནུ་སྔར་འགྲོ་བར་བརྩམས་པ་ལ་རྒད་པོ་ཕྱིས་འོངས་ཏེ་#ང་འགྲོ་སྟོད་ཅེས་མི་བྱ། ཆོག་བུ་པ་ནི་འདུག་པ་ལས་མི་བསླང་#། ཁང་བུའི་ནང་ན་དགེ་སློང་བསམ་གཏན་བྱེད་ཅིང་འདུག་པ་ལ་ཁྱོད་ལངས་#ཏེ་ཕྱིར་སོང་ཞེས་
[336a.7]མི་བྱ། འདིར་ཅི་ལྟར་རྒན་རིམས་སུ་མ་ཡིན། བསམ་གཏན་བྱེད་པའི་གནས་སུ་རྒན་གཞོན་གང་ཡང་རུང་གང་སྔ་སྔ་བབ་བབ་ཏུ་འདུག་ཀྱང་ཉེས་མེད་དོ#། །ཟས་དང་ལས་བརྩམ་པ་ལ་#དགེ་སློང་གིས་མ་ཡིན། དགེ་སློང་གཞོན་ནུ་སྟན་#མཐོན་པོ་ལ་འདུག་སྟེ་ཟས་བཟའ་བར་བརྩམས་#པ་ལས་དགེ་
[336b]
[336b.1]སློང་རྒན་པོ་ཕྱིས་བརྩམས་ཏེ་ཁྱོད་ལངས་#ང་འདུག་ཅེས་མི་བྱ། གྲལ་མ་ཡིན་པར་མི་#འདུག །གྲལ་ཐབས་#ལས་གོང་དུའང་མི་འདུག་འོག་ཏུའང་མི་འདུག་པར་བདག་#བདག་གི་གྲལ་དུ་འདུག་གོ། །བྱ་བ་བྱས་ལ་འདོད་པ་ཡོད་ན་འཁོར་ཞིང་སྤྱད་པ་བཅང་བར་མི་བྱ། དགེ་སློང་གིས་ཟངས་ལ་སོགས་པའི་#
[336b.2]སྣོད་གཅིག་དགེ་འདུན་སྤྱིའི་ལ་བདག་གིས་གོས་ལྟ་བུ་བཅོས་ཟིན་ན་#རྟག་པར་མི་གཞག་གིས་#སུ་དགོས་པ་ལ་སྦྱིན་ནོ། །སྐབས་ཀྱི་མཚན་གྱི་དོན་དུ་དེའི་སྟན་བཏིང་བ་ལ་བྱས་པ་#མ་བྱས་པའོ། །དགེ་སློང་གིས་#གོས་ཤིག་ལན་ཅིག་ཚོན་དུ་བཅུག་#སྟེ། བསྐམ་དུ་བཅུག་ལ་ཕྱིས་ཡང་ཚོན་#དུ་གཞུག་དགོས་ན་
[336b.3]ཕྱི་མ་མ་ཟིན་གྱི་བར་དུ་ཤིང་གཞོང་ལྟ་བུའི་གཞི་གཞན་གྱིས་མི་བསྐུར#། དེའི་ཚེ་གོས་སམ་རྐེད་ཆིངས་#ཀྱིས་དེ་བསྔོ་བར་བྱ། ལྟག་མ་ལྟར་ལྷན་ཅིག་ཚོན་#དུ་བཅུག་ནས་བདག་དོན་ཅིག་#ལ་སྐད་ཅིག་གུད་དུ་འགྲོ་ན་གཞན་གྱིས་མི་ཁྱེར་བའི་སྐ་རགས་སམ་གོས་ཤིག་གཞོང་ཀུང་དུ་གཞག །དགོས་པ་
[336b.4]ཡོན་#ལ་ཐབས་གཞན་ཡོད་ན་དགེ་འདུན་གྱི་དཔག་#ཅིང་མི་སྤྱད། ལྟག་མ་ལྟར་གོས་ལ་སོགས་པ་འཚེད་པ་བདག་ལའང་ཟངས་ཤིག་བདོག་ན་དགེ་འདུན་སྦྱིའི་ཟངས་གཞན་མི་སྤྱོད་དོ། །དལ་ན་བདག་གི་དོན་བསྲས་ཏེ་དགེ་#འདུན་གྱི་སྤྱད་ཀྱང་ཉེས་མེད། ཁ་ན་མ་ཐོ་བ་མེད་པའི་ནི་དེ་ལྟ་བུའི་ཚུལ་ལས་དོན་
[336b.5]ཡོད་དེ་ཕྲོགས་ནའོ། །དགེ་སློང་ཞིག་ལ་བདག་ལའང་ཟངས་ཤིག་བདོག་ལ་དགེ་འདུན་གྱི་ཟངས་དང་གཉིས་ཀ་སྤྱད་དེ་ལས་ཟིན་ནས་སླར་མི་སྟེར་ན་དགེ་སློང་གིས་ཕྲོགས་ཏེ་སྤྱད་ཀྱང་ཉེས་མེད། དགེ་འདུན་གྱིས་གཏུན་བུ་དང་བཅས་ཏེ་བཅང་། དགེ་འདུན་གྱིས་སྨན་བཏགས་#པའི་གཏུན་བུ་བཅངས་ཀྱང་ཉེས་མེད། 
[336b.6]སྐྲ་འབྲེག་པའི་#ལག་ཆ་ཡང་ངོ་། །དགེ་འདུན་གྱིས་སྐྲ་དང་སེན་མོ་འབྲེག་པའི་སྤྱད་#བཅངས་ཀྱང་ཉེས་མེད། ཁུག་མར་བཅུག་ལ་#རྩིག་པར་གཞག །ལྟག་མའི་སྤུ་གྲི་རྣམས་ཁུག་#མ་ལྟ་བུར་བཅུག་སྟེ་རྩིག་པའི་གསེབ་ལྟ་བུ་མི་སྟོར་བར་གཞག །སྟེའུ་དང་སྟ་#རེ་དང་གསོར་བུ་ལ་སོགས་པའི་ལག་ཆ་
[336b.7]ཡང་ངོ་། །མིང་གིས་#སྨོས་པ་འདི་རྣམས་དགེ་འདུན་གྱིས་བཅངས་ཀྱང་ཉེས་མེད། དགེ་སློང་གིས་རྙེད་ན་ཁམ་#པའི་ལས་ལ་སོགས་པ་དེ་དག་སྦྱིན། དགེ་འདུན་ལ་#གང་ཟག་ཁང་#པའི་སྣོད་རྙེད་ན་གང་རྙེད་#པ་གཏན་སྦྱིན། དགེ་སློང་མས་མཆིང་བུའི་སྣོད་མི་བཅང་། དགེ་སློང་མས་འདི་བཅང་དུ་མི་གནང་#། 
[337a]
[337a.1]ཐམས་ཅད་ཀྱིས་ཏིལ་གྱི་སྣོད་བཅང་། དགེ་སློང་སྡེ་ལྔས་ཏིལ་གྱི་སྣོད་བཅངས་ཀྱང་རུང་། སྲང་བརྒྱད་ནས་བཞིའོ། །ཏིལ་གྱི་སྣོད་ལྕིད་སྲང་#བརྒྱད་མན་ཆད་བཞི་ཡན་ཆད་ལས་བྱ། ལྕགས་ཀྱི་སྣོད་ཀྱང་ངོ་། །ལྕགས་ཀྱི་སྣོད་སྤྱད་ཀྱི་ནང་དུ་ཆུ་བསྲོ་བ་དང་ཚོད་མ་བཙོ་བ་ལ་
[337a.2]སོགས་པ་བྱར་རུང་། དེའི་ལྕགས་སྒྱེད་ཀྱང་ངོ་། །དགེ་སློང་དང་དགེ་སློང་མས་ལྕགས་སྒྱེད་བཅངས་ཀྱང་ཉེས་མེད། ཁམ་པའི་རྒྱ་ཐབས་#ཀྱང་ངོ་། །ལྟག་མ་ལྟར་ཆུ་བསྲོ་བ་དང་ཁ་ཟས་བཙོ་བའི་གང་ཟག་གིས་རྒྱ་ཐབ་#ཀྱང་རུང་། གནང་བ་ཐོབ་ན་ཁར་#བའོ། །དགེ་སློང་བེར་ཀ་ཁྱེར་དུ་མི་གནང་#ངོ་། །
[337a.3]དྲ་བའང་ཁ་དོག་གཅིག་པའོ། །ལྷུང་བཟེད་ཀྱི་སྣོད་ཀྱི་དྲ་བ་ཁ་དོག་གཅིག་པ་ལས་བྱ། དེ་དག་སྦྱིན། བེར་ཀ་དང་དྲ་བ་དང་དགེ་འདུན་གྱིས་དད་པ་སྦྱིན། རྒས་པ་དང་ན་བ་ལའོ། །ལྟག་མ་ལྟར་སྦྱིན་པ་ནི་རྒན་པ་དང་ནད་པ་ལས་སྦྱིན་ནོ#། །འགྲུབ་ན་འདི་དག་ཚིག་#གཅིག་གིས་སྦྱིན། ལྟག་མ་ལྟར་དགེ་
[337a.4]འདུན་གྱི་དད་པ་སྦྱིན་པ་ན་གསོལ་བ་དང་#ཞུ་བ་གཅིག་གིས་སྦྱིན་ནོ། །དགེ་སློང་གཉིས་སོ་སོར་སྦྱིན་ན་#གསོལ་བ་དང་ཞུ་བ་གཅིག་གིས་བྱར་རུང་ངོ་། །འཁར་#བ་སྒྲ་ཅན་#བཅངས་ཏེ་སྦྲུལ་ལ་སོགས་པ་#བསྐྲད་པའི་ཕྱིར་རོ། །དགེ་སློང་མཚན་མོ་ཕྱི་ནང་དུ་འཇུག་པ་ལ་སྦྲུལ་ལ་#སོགས་པས་རྐང་པ་ལ་ཟིན་པར་
[337a.5]དོགས་པའི་ཕྱིར་སྨྱུག་མའམ་ལྕགས་ལྟ་བུ་སྒྲ་ཅན་གྱིས་གསིལ་#ཞིང་འགྲོ། ཁར་#པའི་རྩ་བ་#གས་ན་ཕོར་ཀ་#གདབ། བེར་ཀའི་ཞབས་གས་ན་ལྕགས་ཀྱི་ཕོར་ཀ་གདབ། ཡ་རོལ་དུ་ན་གཅེ་འུས་དཀྲིའི། ཁར་#པའི་མགོ་མ་གས་ཀྱང་རུང་ལྕགས་སམ་ཟངས་ཀྱིས་དཀྲི། གདུགས་བཅང་སྟེ་རེ་ལྡེ་མཁན་
[337a.6]གྱི་ལའམ་ལོ་མའི་ལའོ#། །རེ་ལྡེའམ་ལོ་མ་#གདུགས་བྱས་ཏེ་བཅངས་ཀྱང་ཉེས་མེད། ལུས་ཀྱི་ཚད་དུ་ཡུ་བའོ། །གདུགས་ཀྱི་ཡུ་བ་ལུས་ཀྱི་ཚད་དུ་བྱས་ཀྱང་རུང་གདུགས་ཉིད་ཀྱི་ཞེང་ཚད་དུ་བྱ།འདི་དང་གྲོང་གི་དབུས་སུ་མི་འགྲོ། གདུགས་གྱོན་བཞིན་དུ་#གྲོང་དབུས་སུ་མི་འགྲོ། ལམ་གྱི་དབང་
[337a.7]གིས་ནི་#གློ་ལ་ཕབ་སྟེའོ། །གྲོང་གི་བར་དུ་ལམ་བྱུང་སྟེ་མི་འགྲོར་མི་རུང་ན་མགོ་ལ་མི་གཡོགས་#པར་ཕབ་སྟེ་འགྲོ། །བསོད་སྙོམས་སྤྱོད་པའི་ཚེ་ཆར་པ་བབ་ནའོ། །བསོད་སྙོམས་བྱེད་པའི་ཚེ་ཆར་པ་བབ་ན་གདུགས་ཐོགས་ཏེ་སོང་ཡང་ཉེས་མེད། ཡུ་བ་ལ་ཆགས་པ་ནི་མ་བརྟགས་པ་མ་ཡིན་#
[337b]
[337b.1]པའོ། །བེར་ཀ་དང་གདུགས་ཀྱི་ཡུ་བ་ལ་ཟས་ཆགས་ན་མ་བརྟགས་ཀྱིས་བཀྲུས་#ཤིག་ཆད་ན་ཁྱིམ་དུ་གཞག །བསོད་སྙོམས་བྱེད་པའི་ཚེ་ཆར་པ་ཆད་ན་གདུགས་ཁྱིམ་པ་ལ་བཅོལ་ཏེ་འགྲོ། །ལྡོག་ན་བསྐུར#། བསོད་སྙོམས་བསླངས་ཏེ་ཕྱིར་ལོག་ན་#བླངས་ཏེ་འགོ་#ཇ་མཁན་དང་སྟུ་འཚོང་མ་#དང་ཆང་འཚོང་
[337b.2]པ་དང་#རྒྱལ་པོའི་རིགས་དང་། ཕྱག་དར་བའི་ཁྱིམ་དུ་མི་སྤྱད། མིང་གིས་སྨོས་པ་འདི་རྣམས་ཀྱི་ཁྱིམ་དུ་མི་བསླང་#། མི་གཙང་བའི་ཁང་བུ་དང་ཉེ་བར་མི་གནས། བཤང་གཅིའི་སར་བཤང་#གཅི་མི་བྲོ་བར་མི་འཇུག །རིན་པོ་ཆེར་གྱུར་པའི་གོས་དང་དགོན་པར་མི་གནས། དགོན་པ་ལ་དགེ་སློང་གནས་
[337b.3]ན་གོས་ཟ་འུག་དང་བཙོས་བཅོས་#དང་དར་ལ་སོགས་པ་བཟང་པོ་མི་བགོ# །རྐུན་པོས་གསོད་#དུ་འོང་ངོ་། །ན་མེ་རུའི་ཕྱེ་མས་ལ་བ་ལ་བཏབ་ན་སྲོག་ཆགས་མི་སྐྱེའོ། །ན་མེ་རུའི་ཕྱེ་མ་ཞེས་བྱ་བའི་ཤིང་ཏོག་#བཏགས་པའི་ཕྱེས་གོས་ལ་བཏབ་ན་སྲིན་མི་ཟ། ཤིང་ཀུན་ཀྱང་ངོ་། །ཤིང་ཀུན་གོས་ལ་བཏབ་ན་སྲིན་#
[337b.4]མི་ཟ་ནི་མ་པ་དང་བ་ཤ་ཀའི་ལོ་མ་ཡང་ངོ་། །མིང་གིས་སྨོས་པ་འདི་རྣམས་ཀྱི་ཕྱེ་མས་གོས་ལ་བཏབ་ནའང་སྲིན་མི་ཟ། དེའི་ངོས་སུ་དེ་རབ་ཏུ་བབ་#ནའོ། །ལྟག་ལ་ནི་མ་པ་ལ་སོགས་པའི་ཕྱེ་མས་གོས་ཀྱི་རིམ་པར་བཏབ་སྟེ་གཞག་ན་སྲིན་མི་ཟ། དེའི་ཕྱིར་བསྐམ་པ་ཡང་ངོ་། །སྲིན་མི་ཟ་བའི་
[337b.5]ཕྱིར་སྐབས་སུ་བསྐམ་ཞིང་སྤྲུག །ཕྱོགས་དང་ལམ་དང་རེས་དང་ཉི་མ་དང་སྐར་མ་དགོན་པ་པས་མཁས་པར་#བྱ། མིང་གིས་སྨོས་པ་འདི་རྣམས་དགེ་སློང་དགོན་པ་པས་ཤེས་པར་བྱའོ། །ཅིའི་ཕྱིར་ཞེ་ན། རྐུན་པོ་ཚར་བཅད་དེ་དྲིར་འོངས་ན་བསྟན་དགོས་པའི་ཕྱིར་རོ། །རྟག་ཆུ་དང་མེ་བསག །དགེ་
[337b.6]སློང་དགོན་པ་པས་འགྲོན་པོ་དང་རྐུན་པོའི་#ཕྱིར་མེ་དང་ཆུ་རྟག་པར་གཞག །ཕྱེ་དང་རས་མ་དང་སྦྲང་རྩི་དང་མར་ཅི་ནུས་ཀྱིས་བཅང་། མིང་གིས་སྨོས་པ་འདི་རྣམས་དགེ་སློང་དགོན་པ་པས་རྐུན་པོ་གཙེར་འོང་བའི་ཕྱིར་སྟ་གོན་བྱས་ཏེ་གཞག་པ་ནི་མི་གཙེ་བའི་ཕྱིར་རོ། །ཟས་ཀྱི་ལྷག་མ་འབྱུང་ན་ཡང་ངོ་། །ཟས་
[337b.7]ཀྱི་ལྷག་མ་ཡོད་ན་ནི་ལྟག་མ་ལྟར་གཞན་མེད་ན་#དེར་ཟད། དགེ་སློང་མ་དགོན་པར་མི་གནས། དགེ་སློང་མ་འཇིགས་པའི་ཕྱིར་དགོན་པར་མི་གནས། དབྱར་མོ་ཐང་གི་གྲོང་#དབུས་སུ་བྱ། དགེ་སློང་མའི་གཙུག་ལག་ཁང་དགོན་པའམ་དབྱེན་#པར་མི་བྱ་བར་གྲོང་དབུས་སུ་བྱ། དེ་དག་སྒོ་ཆེན་པོར་མི་འདུག །
[338a]
[338a.1]དགེ་སློང་མའི་གཙུག་ལག་ཁང་སྒོ་ཆེ་ཆུང་གཉིས་འདུག་ན་སྒོ་ཆུང་ངུ་ནས་ཡར་བྱུང་མར་#བྱུང་མི་བྱ། སྣང་བར་མ་ཡིན། དགེ་སློང་མས་སྐར་ཁུང་#ནས་མི་བལྟ། ལམ་གྱི་བཞི་མདོར་མ་ཡིན། ལམ་གྱི་མངོན་སུམ་དུ་དགེ་སློང་མས་#འགྲེང་ཞིང་མི་འདུག །མ་གྱོན་པ་ཅན་དུ་མ་ཡིན། 
[338a.2]དགེ་སློང་མ་བདག་གི་ཁྱིམ་ན་གོས་ཐམས་ཅད་ཕུད་དེ་གཅེར་བུར་མི་འདུག །དེར་རྔུལ་གཟན་ཡང་གྱོན#། ཡུལ་ཚ་ན་ཁང་པའི་ནང་ན་སྨད་གཡོགས་དང་ནུ་གབ་གཅིག་གྱོན་དུ་གནང་ངོ་། །ཁྱིམ་པའི་དྲུང་དུ་ཕྲག་པ་མ་གཡོགས་#པར་མ་ཡིན། ཁྱིམ་པ་དང་དགེ་བསྙེན་གྱི་དྲུང་དུ་དགེ་སློང་མས་
[338a.3]ཕྲག་པ་ཕྱུང་#སྟེ་མི་སྤྱད། སྐྱིལ་མོ་#ཀྲུང་གི་གནས་སུ་དེ་དག་གི་སྐྱིལ་མོ་ཀྲུང་ཕྱེད་དོ། །དགེ་སློང་མ་བསམ་གཏན་བྱེད་ན་སྐྱིལ་མོ་ཀྲུང་ཕྱེད་དུ་བྱ། འཛག་བྱེད་ཀྱི་སྒོར་སྲིན་བུ་མི་ཞུགས་པར་གོས་ལ་སོགས་པ་སྦྱིན། དགེ་སློང་མ་བསམ་གཏན་བྱེད་ན་མོ་མཚན་དུ་རས་མས་#གཡོགས་ལ་
[338a.4]རྐང་པ་གཅིག་གི་རྟིང་པས་#གླན་རྐང་པ་གཅིག་བརྐྱངས་#ཏེ་བྱ། དགེ་སློང་གིས་དགེ་སློང་མ་གཙུག་ལག་ཁང་དུ་མི་འཇུག་པར་མི་བཟློགས#། དགེ་སློང་མ་ཞིག་དགེ་སློང་ལ་ཁ་ཟེར་ཞིང་འོངས་ན་དགེ་སློང་མ་ཞིག་གཙུག་ལག་ཁང་དུ་གནང་ངོ་། །མི་སྨྲ་བ་དང་མི་བཤད་པ་དང་གསོ་སྦྱོང་དང་འབྱུང་བ་གཞག་པས་དེ་
[338a.5]དག་འདུལ#། ལྟག་མ་ལྟར་དགེ་སློང་མ་མ་དུལ་ཞིང་ཁ་ཟེར་གཙུག་ལག་ཁང་དུ་འོངས་པ་#ལ་མིང་གིས་སྨོས་པ་འདི་རྣམས་འདྲ་བར་ཚར་གཅད་#པར་བྱ། མ་གནང་བར་#དེ་དག་གིས་དགེ་སློང་གི་གཙུག་ལག་ཁང་དུ་མི་འཇུག །དགེ་སློང་མ་ཞིག་དགེ་འདུན་གྱི་གཙུག་ལག་ཁང་དུ་#འོངས་ན་སྒོ་བརྡབ་པའམ་གཙུག་
[338a.6]ལག་ཁང་དུ་མཆིས་ན་ནོངས་སམ་མ་ནོངས་ཞེས་མ་དྲིས་པར་གཙུག་ལག་ཁང་དུ་མི་འཇུག །དེ་སྟེ་ཁོ་ན་བ་ཞིག་ནའོ་ཞེས་གནང་བར་བྱ། ལྟག་མ་ལྟར་གཙུག་ལག་ཁང་དུ་འཇུག་པ་ལ་དགེ་སློང་ཁྱོད་དགེ་སློང་མ་འཁོན་མེད་དམ་ཞེས་དྲིས་ཏེ་འཁོན་#མེད་ཅེས་ཟེར་ན་ནང་དུ་འོང་དུ་གནང་ངོ་། །དྲི་བས་མ་#འཁོན་པར་
[338a.7]ཆད་པར་ཤེས་ནས་སོ། །དགེ་སློང་འཁོན་#མེད་པར་ཤེས་ན་དྲི་མི་དགོས་པར་གཏང་ངོ་། །རྒྱབ་གཏན་དང་གཏན་བུ་དང་ཟུང་ང་#དང་ལྡེ་མིག་ཅན་དང་གཟེར་#གཏན་གྱིས་གཙུག་ལག་ཁང་བསྡམ་པར་བསྒོ#། དགེ་སློང་ཕོ་མོའི་གཙུག་ལག་ཁང་གི་སྒོ་ཆེན་པོའི་མིང་གིས་སྨོས་པ་འདི་རྣམས་ཀྱི་གཏན་པས་བསྡམ། ཕྱེམ་རེད་
[338b]
[338b.1]གཙུག་ལག་ཁང་སྐྱོང་གིས་བརྟགས་ཏེ་སྒོ་གཅད#། ཉི་མ་ནུབ་ན་སྒོ་བཅད་ལ་གྲ་གྲར་རྐུན་པོ་ཡོད་པར་#དོགས་པའི་ས་ཀུན་བཙལ#། འཇིགས་པ་དང་བཅས་ན་མེལ་ཚེ་པས་མེལ་ཚེ་བྱ། གཙུག་ལག་ཁང་ན་དགེ་སློང་འཇིགས་པར་གྱུར་ན་མེལ་ཚེ་བྱ། དེར་གྱུར་ནས་ཉལ་ཞིང་ཏིང་ངེ་འཛིན་
[338b.2]དང་བཅས་པ་མི་བྱ། ལྟག་མ་ལྟར་མེལ་ཚེ་བསྐོས་པའི་དགེ་སློང་མེལ་ཚེ་བྱེད་པའི་བསམ་གཏན་དང་ཉལ་དུ་མི་དབང་། ཆོ་ག་འདི་དག་བྱས་ནས་གཙུག་ལག་ཁང་སྐྱོང་ལ་དགེ་འདུན་གྱི་གནས་བརྟན་གྱིས་དྲི། གཙུག་ལག་ཁང་གི་གནས་བརྟན་གྱིས་གཙུག་ལག་ཁང་སྐྱོང་ལ་ལྷག་#
[338b.3]མའི་ལས་རྣམས་ལྟར་བྱས་སམ་མ་བྱས་དྲི། གཙུག་ལག་ཁང་ནས་འོན་ཏེ་མ་བཅིངས་པར་སྟོར་ན་གཙུག་ལག་ཁང་སྐྱོང་གིས་དུ་#ཉེས་པ་དེ་སྙེད་ཀྱི་ཆ་སྦྱིན། གཙུག་ལག་ཁང་ཕྱི་སྒོ་གཙུག་ལག་ཁང་སྐྱོང་གིས་གཏན་#པ་རྣམ་ལྔས་བསྡམས་པ་ལས་ནང་ནས་ནོར་ཞིག་སྟོར་ན་གཙུག་
[338b.4]ལག་ཁང་སྐྱོང་ལ་སྐྱིན་#པ་མི་འབབ#། གཏན་པ་གསུམ་བཅུག་ན་སྐྱིན་#པ་ལྔ་གཉིས་བབ་སྟེ། དེ་བཞིན་དུ་རིམ་བཞིན་དུ་#བྱའོ། །ལྕགས་ཀྱུ་དང་ཐ་རམ་བཅང་#། གང་ཟག་གི་#གནས་ཁང་ལ་ཐ་རམ་#དང་ལྕགས་ཀྱུ་ནི་#རྫས་མི་སྟོར་བའི་ཕྱིར་བཅང་། སྒོ་བཅིང་བ་ཡོད་པའམ་བཅིངས་
[338b.5]ཀྱི་བར་དུ་མི་འགྲོ། །གཙུག་ལག་ཁང་སྐྱོང་གིས་སྒོ་ལྕགས་དང་གཏན་པ་མ་བཅུག་པར་འཕྱན་དུ་མི་འགྲོ། །གནས་སྟོང་པར་ཞུགས་ན་འདིར་ཆག་ཆག་ལ་སོགས་པ་བྱ། དགེ་སློང་ཞིག་གུད་ནས་འོངས་ཏེ་གཙུག་ལག་ཁང་བུར་འདུག་ན་ཁང་བུ་ཕྱག་དར་དང་ཆག་ཆག་བྱས་
[338b.6]པ་#གནས་སོ། །སྣོད་དག་སོ་སོའི་གནས་སོ། །ཁང་བུ་དེ་ན་དགེ་འདུན་གྱི་སྤྱད་#སྔོན་ཡོད་ན་མ་སྣད་#པར་གཞག །དེ་བྱུག་པར་རིགས་ན་ཡང་ངོ་། །ལྷག་མ་དགེ་འདུན་གྱི་སྤྱད་རྣམས་བཀྲུ་བ་དང་དུས་དུས་སུ་བསྐམ་པར་བྱ། དེ་སྟེ་རྟོག་པ་བྱེད་པ་ཡོད་ན་རྩྭ་སྔོན་པོ་ལ་བྱེའུ་#
[338b.7]གཞུག །དགེ་སྦྱོང་ངམ་ཁྱིམ་པ་ཡོད་ན་གཙུག་ལག་ཁང་མཆོད་རྟེན་གྱི་#འཁོར་ན་རྩྭ་སྔོན་པོ་ཡོད་པ་ཐོག་ཏུ་གཞུག །དེ་སྟེ་འདི་ཁྱིམ་གྱི་འོངས་ན་འདི་ལ་ཆོས་ཀྱི་གཏམ་དང་གཞན་ཕོད་པའི་ཆོས་བྱ། དགེ་སློང་(གུང་,གུད་)ནས་གཙུག་ལག་ཁང་དུ་ཕྱིན་ཏེ་ཁྱིམ་པ་འཕྲད་#དུ་དགའ་སྟེ་གན་དུ་འོངས་
[339a]
[339a.1]ན་ཆོས་བཤད་པ་དང་ཁ་ཟས་ཅི་བདོག་པས་མགུ་བར་བྱ། ཤིང་བསྐྱེད་པ་མ་བརྟགས་པ་མ་བརྟགས་པ་མ་ཡིན་ནོ། །གཙུག་ལག་ཁང་གི་འཁོར་དུ་དགེ་སློང་གིས་སྐྱེད་ཤིང་སྐྱེད་དུ་གནང་ངོ་། །འདི་བསྐྱེད་ནས་མི་བསྲུང་བར་མི་བྱ། ལྟག་མ་ལྟར་ཤིང་
[339a.2]བསྐྱེད་ནས་ཡལ་བར་མི་དོར་བར་བསྲུང་། མ་བསྲུངས་ན་ཉེས་བྱས#། ནམ་མེ་ཏོག་གི་བར་དུ་ཤིང་ལའོ། །མེ་ཏོག་གི་ཤིང་ཞིག་ཡིན་ནམ་མེ་ཏོག་ཆགས་པའི་བར་དུ་བསྲུང་། གཞན་ན་འབྲས་བུའི་བར་དུའོ། །ཤིང་དེ་འབྲས་བུ་སྐྱེ་བ་ཡིན་ན་འབྲས་བུ་ཆགས་ཀྱི་བར་དུ་
[339a.3]བསྲུང་། རིང་ན་ལོ་ལྔར་རོ། །ལྟག་མའི་ཤིང་གཉིས་གྲིབ་མ་ལ་བསྐྱེད་དེ་འབྲས་བུ་དང་། མེ་ཏོག་མ་བྱུང་ན་ལོ་ལྔ་ཚུན་ཆད་དུ་བསྲུང་། བདག་བཞིན་པ་ནི་དགེ་སློང་གཞན་ལ་བཅོལ་ནའོ། །བདག་གུད་དུ་འགྲོ་བར་འགྱུར་ན་གྲོགས་དགེ་སློང་ཞིག་ན་རེ་ངས་བསྲུང་
[339a.4]ངོ་ཞེས་ཟེར་ན་བཅོལ་ཏེ་སོང་ཡང་ཉེས་མེད། རྐང་པ་བཀྲུ་བ་དང་སོ་ཤིང་བཟའ་བ་དང་ལྷུང་བཟེད་བཀྲུ་བ་དང་། ཁྲུས་དག་གི་གླུད#། སྐྱེད་ཤིང་དེ་དག་ལ་#སོ་ཤིང་བཟའ་བ་དང་རྐང་པ་བཀྲུ་བ་དང་ལྷུང་བཟེད་བཀྲུ་བ་སྐྱེ་#ཤིང་གི་རྩ་བའི་དྲུང་དུ་བཀྲུས་ན་ཤིང་སྐྱེ་བ་ལ་ཕན་ནོ། །དེ་ལ་
[339a.5]སྙིང་པོས་#ཁྱིམ་གྲང་བ་དགག་པའི་ཕྱིར་བྱ། སྐྱེ་#ཤིང་དེ་གྲང་པར་གྱུར་ན་ཁོ་ར་ཁོར་ཡུག་ཏུ་རྩིག་པས་བརྩིགས་ཏེ་དྲོ་བར་བྱ། འདི་སྲུང་བའི་#ཕྱིར་སྐར་ཁུང་གདོད། ལྟག་མ་ལྟར་རྩིག་#པས་བསྐོར་བ་མདོ་མདོར་བུ་གུ་གདོད#། གཡོགས་མ་སྦྱིན་ཤིང་དེ་གྲང་བའི་དུས་ན་སྟེང་
[339a.6]ནས་སབ་མོས་གཡོགས#། དཔྱིད་བསིལ་བའི་ཕྱིར་བཤུ། ལྟག་མ་ལྟར་གཡོགས་པ་དཔྱིད་དྲོ་བའི་ཚེ་སླར་བཤུ། སྔོན་གྱི་དབྱར་གྱི་མི་རུལ་བའི་ཕྱིར་བ་ཡང་ངོ་། །རྟག་ཏུ་སྐྱེད་ཤིང་ལ་རྩིག་པས་#བསྐོར་བའི་དུས་ལ་སླར་གཞི#། ཆུ་ཁུང་གདོད། ལྟག་#མའི་ཁང་བུ་
[339a.7]མ་བཤིག་པའི་ཚེ་ཆུ་འཛག་#པའི་ཆུ་ཁུང་གདོད། རྩ་བའི་རྒྱུད་ལ་གཡེལ་བར་མི་བྱ། སྐྱེད་#ཤིང་གི་རྩ་བ་དང་གཤེར་དང་ལ་ཕུག་ལ་སོགས་པའི་མི་གུ་ལ་མི་གཡེལ་བར་བསྲུང་། འཁོར་སོ་སོར་བགོས་ཏེ་བཅོས། ཤིང་སྐྱེད་ཤིང་མང་དུ་བསྐྱེད་དེ་དགེ་སློང་གཅིག་
[339b]
[339b.1]གི་ལག་གིས་མི་ཁྱབ་ན་དགེ་སློང་མ་མང་ཉུང་ལ་བསྐོས་#ཏེ་བསྐྱེད་དུ་གཞུག# །ལ་ལ་སོ་ཤིང་ཟ་བ་དང་ལ་ལ་ཁ་འཁྲུ་བ་དང་ལ་ལ་རྐང་པ་དེ་ལ་སོགས་པ་སྟེ་རྒྱུན་དུ་མ་ཡིན། ལྟག་མ་ལྟར་ཤིང་བསྐྱེད་ན་བདག་གི་#དགེ་བ་བཏང་ལ་ཤིང་འབའ་ཞིག་བསྐྱེད་པ་མ་ཡིན་གྱི་ཤིང་དྲུང་ལ་
[339b.2]ལར་སོ་ཤིང་བཟའ་ཞིང་རྐང་ལག་བཀྲུ་བའི་ཆུ་བླུགས#། ལ་ལས་ལྷུང་བཟེད་བཀྲུ་བའི་ཆུ་བླུགས#། མེ་ཏོག་དང་འབྲས་བུ་བསྲུང་བའི་ཕྱིར་དགེ་སློང་ལ་བསྒོ། ལྟག་མ་ལྟར་སྐྱེད་#ཤིང་བསྐྱེད་དེ་དཔྱིད་མེ་ཏོག་སྐྱེས་པ་དང་སྟོན་འབྲས་བུ་ཆགས་པར་གྱུར་#ན་དགེ་འདུན་གྱིས་དགེ་སློང་གཅིག་
[339b.3]སྲུང་མར་བསྐོ#། ཟས་ཀྱི་དུས་ཀྱི་ཕྱིར་གཞན་#གྱིས་སོ། །ལྟག་མ་ལྟར་བསྲུངས་པའི་#དགེ་སློང་ཟན་ཟ་བའི་ཚེ་དགེ་འདུན་གྱིས་དགེ་སློང་གཞན་ཅིག་བསྐོས་ཏེ་བརྗེ། ཐོག་མ་ཉིད་དུ་ཟོས་ཏེ་དེར་འགྲོ། རྗེད་#མའི་དགེ་འདུན་ཕལ་པས་ཀྱང་སྔར་ཟན་བཟའ། སྲུང་#མའི་
[339b.4]དགེ་སློང་ནི་#དགེ་སློང་ཕལ་དང་ཐབས་ཤིག་#ཏུ་བཟའ། ཀློག་ཏུ་འཇུག་པ་གཡོགས་#མང་དུ་བྱེད་པ་དང་མི་ཕོད་པ་#ལ་སྙིང་རྗེ་བར་བྱ། མཁན་པོ་ལ་སློབ་མ་མང་དུ་བདོག་ན་མཁན་པོ་ལ་གང་བསྟི་སྟང་ཆེ་བའི་དགེ་སློང་དང་མྱུར་དུ་མི་ལྡོག་ཅིང་ཤེས་རབ་ཆུང་བ་ལ་མཁན་པོས་#སྙིང་
[339b.5]ནས་བསླབ་#པོ། །དགེ་སློང་མ་དེའི་འདུལ་བ་འཛིན་པ་དང་དེ་ཆ་ནོད་པ་ལ་ཀློག་ལས་སྙིང་རྗེ་བྱ། དགེ་སློང་མ་དགེ་སློང་ཕ་བས་ཤེས་རབ་ཆུང་བས་སོ་སོར་ཐར་པ་ལ་སོགས་པ་ཁ་དོན་དང་#མང་དུ་སློབ་མི་ནུས། གྱི་ན་མི་གཏོང་#བར་སྙིང་རྗེའི་ཕྱིར་ཡུན་རིང་དུ་བསླབ་པོ། །སྤྲིང་#ཡིག་
[339b.6]བྲི། དྷརྨ་དང་སྤྲིང་ཡིག་བྲིར་གནང་། དྲན་པར་མི་ནུས་ན་གཟུང་བའི་ཕྱིར་འདུལ་བ་ཡང་ངོ་། །ཆོས་འཆད་པ་ཉན་པ་ལས་ཁོང་དུ་མི་ཆུད་ན་རྗེད་བྱང་ལ་བྲིས་ཏེ་#བསླབས་ཀྱང་ཉེས་མེད། འབྲི་མི་འབྲིའོ། །སངས་རྒྱས་ཀྱི་ཆོས་གང་ཡང་གང་ཟག་གིས་འདྲིར་ནི་མི་
[339b.7]གནང་གི་ཁ་ཐོན་དུ་སློབ་#ཤིག །དགེ་འདུན་གྱིས་ནི་འདྲིར་གནང་ངོ་། །དེ་བཞིན་དུ་འདིས་#སོ་སོར་ཐར་པ་ཡང་ངོ་། །སོ་སོར་ཐར་པ་ཡང་གང་ཟག་གིས་#ཡི་གེ་ལ་མི་བྲི་བར་ཁ་དོན་དུ་མི་#བསླབ་པོ། །དེ་དང་འདྲ་བ་ཡང་ངོ་། །ཕི་#བང་ཀ་ལ་སོགས་པ་གཞན་ཀྱང་མི་བྲི་བར་ཁ་
[340a]
[340a.1]ཐོན་བྱ། གང་ཟག་དག་ཀྱང་ངོ་། །གང་ཟག་གི་གོས་ཀྱི་མཐའ་དང་རྒྱ་ལ་མིང་རུས་མི་བྲི#། མཚན་མར་བྱེད་པ་ནི་ཉེས་མེད་དོ། །གོས་ཀྱི་མཐའ་མལ་སྣག་ཙའི་ཏིག་ཏི་དང་མཚན་མ་བཏབ་པ་ཉེས་མེད། དགེ་འདུན་གྱི་#མལ་སྟན་ལ་མི་བྲི། དགེ་འདུན་གྱི་མལ་
[340a.2]སྟན་ལ་#དགེ་འདུན་གྱི་མལ་སྟན་ནོ་ཞེས་ཡི་གེར་མི་#བྲི། ཆེ་གེ་མོ་ཞིག་གི་གཙུག་ལག་ཁང་སྟེང་བསོད་ནམས་སུའོ་ཞེས་སོ། །ཡོན་བདག་སུས་བརྩིགས་པའི་གཙུག་ལག་ཁང་ལ་གཡམ་#པོ་ལ་སོགས་པ་མལ་སྟན་ཡོན་དུ་ཕུལ་ན་དེའི་མཐའ་མར་གཙུག་ལག་ཁང་འདིའི་ཡོན་བདག་མིང་འདི་
[340a.3]ཞེས་བྱ་བས་ཕུལ་བའོ་ཞེས་བྱ་བ#། གོས་ལ་ཡང་ངོ་། །དགེ་འདུན་གྱི་ན་བཟའ་ལའང་ལྟག་མ་སྐད་དུ་མིང་བྲི། གཞན་ཡང་འདི་ལྟ་བུའི་ཚུལ་ལའོ། །གཙུག་ལག་ཁང་དུ་གྲོང་དང་ཞིང་དང་གནག་རྟ་ལ་སོགས་པ་ཡོན་དུ་ཕུལ་བ་དཔང་རྒྱ་བྲིས་ཏེ་བཞག །སངས་རྒྱས་ཀྱི་ཚིག་སྲིད་#
[340a.4]པའི་ལེའུ་དང་རིམས་དང་དེར་གྱུར་ཅིག་པར་མི་ཀློག །སངས་རྒྱས་ཀྱི་ཆོས་ཀློག་པའི་ཚེ་མུར་འདུག་གི་ཆོས་ཀློག་པ་འདྲ་བ་སྐད་རིང་དུ་ངར་ངར་མི་བྱ། སངས་རྒྱས་ཀྱི་ཚིག་ལ་བརྩོན་པར་གཞན་ལ་སྟོན་ནུས་ན་ཕྱི་རོལ་གྱི་གཙུག་ལག་#བླང་། བདག་སངས་རྒྱས་ཀྱི་ཆོས་མཁས་པར་ཤེས་ལ་
[340a.5]ཕ་རོལ་པོ་ལའང་#ཐེ་ཚོམ་མེད་པར་སློབ་ནུས་ན་མུར་འདུག་གི་སུན་དབྱུང་བའི་ཕྱིར་གཏར་ག་#དང་། བྱཱ་ཀ་ར་ཎ་#བསླབས་ཀྱང་ཉེས་མེད་དོ། །ཇི་ཙམ་ན་སློབ་པ་འོག་ན་འཆད། དེའི་དུས་ན་ཉི་མའི་གསུམ་པའི་ཆ་སྟེ་མི་བདེ་བ་ནའོ། །གཏར་ག་#དང་བྱཱ་ཀ་ར་ན་ལ་སོགས་པ་སློབ་#པའི་
[340a.6]དུས་ནི་ཉིན་གཅིག་ལ་གསུམ་དུ་བགོས་པའི་ཉི་#མའི་གུང་ལ་བསླབ་པོ། །ནུབ་མོ་ཡང་ངོ་། །ནུབ་མོ་བདེ་ན་མཚན་རངས་སངས་རྒྱས་ཆོས་བྱ། ན་ཞིང་མི་བདེ་བ་#མཚན་མོའི་གུ་#གཏར་ཀ་ལ་སོགས་པ་སློབ། ཕན་པའི་སྔགས་ན་གཟུང་ངོ་། །ལྟག་མ་ལྟར་ཉིན་གཅིག་མཚན་གཅིག་
[340a.7]ལ་དུས་ལྔར་བགོས་ཏེ་དུས་གསུམ་ནི་མདོ་སྡེ་ཀློག་པ་དང་བསམ་གཏན་བྱ། དུས་གཉིས་ལ་སྔགས་ཀློག །བསྐོ་བ་ཡང་ངོ་། །མི་གཅིག་ཅིག་#ན་ན་སྙིང་རྗེ་ཞིང་ཕན་པར་བྱ་བའི་ཕྱིར་སྔགས་གདབ་པ་གནོད་པ་མ་ཡིན་ནོ། །སྔགས་གདབ་པ་ནི་གཞན་ལའང་མི་གནོད་ནད་པ་ལ་
[340b]
[340b.1]ཕན་ན་སྔགས་བྱ། འདི་ལ་དཀོན་མཆོག་གསུམ་ལ་ཕྱག་བྱ་བའི་གནས་སུ་བརྗོད། སྔགས་བྱ་བའི་ཚེ་དཀོན་མཆོག་གསུམ་ལ་ཕྱག་འཚལ་ལ་བདག་གི་ལྷར་#གཟུང་། དེའི་མཚན་#ནས་ཕྱུང་སྟེ་ཕྱག་བྱ། ལྷ་གཞན་ལ་ཕྱག་མི་བྱ། དཀོན་མཆོག་གསུམ་མ་གཏོགས་#པར་མུར་
[340b.2]འདུག་གི་ལྷ་ལ་ཕྱག་མི་བྱ། མི་མཆོད་དེ་བཀུར་སྟི་མི་བྱ་བ་མ་#ཡིན་ནོ། །མུར་འདུག་གི་ལྷ་ལ་མེ་ཏོག་ལ་སོགས་པས་ཀྱང་#མི་མཆོད། དེ་ལ་ངན་དུའང་མི་བརྗོད། ཞལ་ནས་གསུངས་པའི་ཚིགས་སུ་བཅད་པ་#ཀློག་པ་ན་མངོན་#སུམ་དུ་འདུག་ལ་སེ་གོལ་གྱི་སྒྲས་#ཆད་པར་བྱ་
[340b.3]བ་དང་། དེའི་གནས་སུ་ཕྱིན་ན་སྙིང་རྗེ་བྱ། མུར་འདུག་གི་ལྷའི་དྲུང་དུ་#ཕྱིན་ན་སྙིང་རྗེ་ཞིང་ཕན་པར་བྱ་བའི་ཕྱིར་ཞལ་ནས་#གསུངས་པའི་ཚིགས་སུ་བཅད་པ་བཀླག# །བཟོ་ལ་ནན་ཏན་མི་བྱ་སྟེ་བསླབ་བམ་དེའི་སྣོད་གཞག་པ་ཡང་སྟེ། མིང་གིས་སྨོས་པ་འདི་རྣམས་མི་བསླབ་མི་
[340b.4]བཅང་ཕ་རོལ་པོའང་མི་བསླབ། མ་གཏོགས་པ་ནི་བཏང་སྤྱད་ཀྱི་སྣོད་དང་ཁབ་རལ་དང་རས་ཕྱིས་སོ། །མིང་གིས་སྨོས་པ་འདི་རྣམས་བཅངས་ཀྱང་ཉེས་མེད་དོ#། །དགེ་བས་གསོལ་བ་དང་མཐའ་གཅིག་ཅིང་བསོད་ནམས་ཀྱི་སེམས་ཀྱིས་བྱ་སྟེ་རྔན་པའི་མ་ཡིན་ནོ། །ནད་པ་ལ་
[340b.5]གཏར་གའམ་#སྨན་དཔྱད་ཀྱིས་གསོན་སྙིང་རྗེའི་ཕྱིར་ཕན་པར་བྱ་བའི་#ཁ་ཟས་དང་གླའི་ཕྱིར་མི་གསོ། བཀྲུ་#སྨན་བྱིན་ཏེ་གཞན་དུ་མི་འགྲོ། སྨན་རྒོད་ནད་པ་ལ་བླུད་དེ#། ལྡུད་པ་ལྡུད་པ་གུད་དུ་མི་འགྲོ། །དེ་ལྟ་བུའི་རྐྱེན་གཅིག་གིས་འགྲོ་ན་ཤིན་ཏུ་འཁྲུ་ཞིང་གནོད་པ་ལ་སོགས་
[340b.6]པའི་ཆོ་ག་བསྟན་ཏེའོ། །ལྟག་#མ་ལྟར་སྨན་བླུད་ན་སྨན་བླུད་པའི་དགེ་སློང་གུད་དུ་མི་འགྲོར་མི་རུང་ན་སྨན་གྱི་ཆོ་ག་ཅི་ལྟར་བྱ་བ་ཞིབ་ཏུ་བསྟན་#ཏེ་གུད་དུ་#འགྲོ། འདྲེག་མཁན་གྱི་བྱ་བ་བྱས་ཏེ་མཚན་མཚུངས་པ་དང་ཚངས་པ་མཚུངས་པར་སྤྱོད་པ་དང་རབ་ཏུ་དབེན་པའི་ཕྱོགས་སུའོ། །སྐྲ་
[340b.7]འདྲེག་ན་དགེ་སློང་དང་དགེ་སྦྱོང་ཡང་ན་བྲེག་དགེ་སློང་མ་དང་#དགེ་སྦྱོང་མའང་བྲེག་གོ། །ལྟག་མ་ལྟར་བྲེག་པ་ནི་དབེན་པའི་ཕྱོགས་སུ་བྲེག་གོ། །ཁྲིའི་ཡན་ལག་ཆག་#ན་བཅོས། ཁྲིའི་རྐང་པ་ཆག་ན་དགེ་སློང་ཤིང་མཁན་ཤེས་ན་ལྐོག་དབེན་པར་བཅོས། དཀོན་མཆོག་གི་ཕྱིར་
[341a]
[341a.1]ཕྲེང་བ་སྦྲེལ། དཀོན་མཆོག་གསུམ་ལ་#མཆོད་པའི་ཕྱིར་མེ་ཏོག་#ཕྲེང་བ་ལྐོག་དབེན་#པར་བརྒྱུས་ཀྱང་ཉེས་མེད་རི་མོ་ཡང་དཀོན་མཆོག་མཆོད་པའི་ཚེ་སེམས་ཅན་འདྲ་བ་མ་ཡིན་པ་བྲི། མཎྜལ་ལྟ་བུ་#དཀོན་མཆོག་ལ་མཆོད་པའི་ཕྱིར་བྲིན་སེམས་ཅན་གྱི་གཟུགས་མི་བྲི། 
[341a.2]བྲིས་ན་ཉེས་བྱས། དེ་བཞིན་པ་ནི་དེའི་ཕྱིར་འདྲི་བའོ། །ལྟག་མ་ལྟར་སེམས་ཅན་གྱི་གཟུགས་བྲིས་པ་ལྟ་མི་སྨོས་ཀྱི་སེམས་ཅན་གྱི་གཟུགས་བྲི་བར་བསམས་#ཏེ་རི་མོ་ཞིག་ཤུར་ཞེས་བྲིས་པ་ལའང་ཉེས་བྱས་ཚངས་པ་མཚུངས་པར་སྤྱོད་པ་#ཤི་ན་ལུས་ལ་མཆོད་པ་བྱ། དགེ་སློང་ཞིག་ཤི་ན་
[341a.3]གྲོགས་ཀྱིས་བཀྲུས་ལ་ཙན་དན་#དང་གུར་ཀུམ་#ལ་སོགས་པས་མཆོད་པ་བྱ། དགེ་སློང་མའང་དེ་བཞིན་ནོ། །འོན་ཏེ་མ་#ན་སྲོག་ཆགས་མེད་ན་བསྲེག །ལྟག་མ་ལྟར་ཤི་བའི་རོ་ལ་རྨ་ལ་སོགས་པའི་རོ་ལ་སྲིན་བུ་མེད་ན་རོ་#བསྲེག །གདོན་མི་ཟ་བར་བརྟག་པས་སོ། །#ལྟག་མ་ལྟར་བསྲེག་པ་ཡང་
[341a.4]དག་པར་སྲིན་བུ་མེད་པར་རྟོགས་ན་གདོད་བསྲེག །བརྐོས་ཏེའམ་ཆུ་བོར་བསྐུར། ལྟག་མ་ལྟར་སྲིན་བུ་ཡོད་དམ་རླུང་དང་ཆར་པའི་རྐྱེན་གྱིས་བསྲེག་མ་ནུས་ན་སའི་འོག་གམ་གཙང་#པོར་དོར། མི་རིགས་ན་སབ་སུབ་ཏུ་བཞག# །ས་འོག་ཏུ་གཞུག་#གམ་ཆུར་བསྐྱུར་#མ་ནུས་ན་ལུང་ཁུང་དུ་དོར། མགོ་བྱང་
[341a.5]ཕྱོགས་སུ་སྟེ་གློ་གཡས་པས་བསྙལ། རོ་དོར་#བའི་ཚེ་ཐབས་འདི་ལྟར་གཞག །རྩ་བའི་#ཐུམ་པོ་སྔས་སུ་གཞུག །སྔས་སུ་རྩྭ་ཐུམ་གཞུག །རྩྭའམ་ལོ་མས་གཡོགས#། སྟེང་ནས་རྩྭའམ་ལོ་མས་གཡོགས#། ཆོས་མཉན་པ་དང་སྦྱིན་པའི་ཚིགས་སུ་བཅད་པ་བྱ། རོ་བསྐྱལ་ནས་མི་རྟག་པའི་ཆོས་དང་ཞལ་ནས་
[341a.6]གསུངས་པའི་ཚིག་#བཞིའི་ལེའུ་གཅིག་བཀླག །རེག་པའི་#གོས་དང་བཅས་ཏེ་བཀྲུ། རོ་འཛིན་འཛིན་པའི་གོས་དང་ལུས་ཐམས་ཅད་བཀྲུ། གཞན་ལག་པ་དང་རྐང་པ་བཀྲུ། རོ་ལ་མ་རེག་པ་རྣམས་རྐང་ལག་བཞི་དང་གདོང་བཀྲུ། མཆོད་རྟེན་ལ་ཕྱག་བྱས་ཏེ་འཇུག །རོ་བསྐྱལ་ཏེ་སླར་ལོག་ནས་#མཆོད་རྟེན་ལ་ཕྱག་
[341a.7]འཚལ་ཏེ་བདག་གི་གནས་ཁང་དུ་འཇུག །མཆོད་རྟེན་རྣམ་གཉིས་ཏེ་འཁོར་དང་བཅས་པ་དང་དཀའ་ཐུབ་ལྟ་བུའོ། །མཆོད་རྟེན་རྣམ་གཉིས་ལ་གཅིག་ནི་ཅི་སྟེ་སྲོག་ཤིང་འཕང་ལོ་མེད་པའོ། །གཅིག་ནི་ཅི་སྟེ་ངོས་བཞིར་ཁང་བུ་བཞི་བྱས་ཏེ་སངས་རྒྱས་ཀྱི་གཟུགས་གཞུག་#པར་བྱ། རིགས་པ་ནི་འདི་རབ་ཏུ་འབྱུང་
[341b]
[341b.1]བའོ། །དགེ་སློང་དགེ་སྦྱོང་ཤི་བའི་རུས་བུ་མཆོད་རྟེན་གྱི་ནང་དུ་གཞུག་ཏུ་རིགས་སོ། །དེ་སྟེ་དགེ་ནའོ། །ལྟག་མ་ལྟར་མཆོད་རྟེན་དུ་གཞུག་#པ་ཚུལ་ཁྲིམས་དང་ཡོན་ཏན་དང་ལྡན་པ་ལ་བྱའོ། །སངས་རྒྱས་ཀྱི་#ཐམས་ཅད་ལྟ་བུར་རོ། །སངས་རྒྱས་ཀྱི་མཆོད་རྟེན་ནི་སྒར་སྒུར་#དང་འབར་འབུར་མེད་པར་བྱ། བང་རིམ་བཞི་དང་
[341b.2]རྟ་བབས་#དང་སྒོ་ང་དང་#སྤྱི་སྤུབས་དང་སྲོག་ཤིང་དང་གདུགས་བཅུ་གསུམ་དང་ཆར་པ་དྲེད་པ་དེ་ནི་འདྲ་བའོ། །སངས་རྒྱས་ཀྱི་མཆོད་རྟེན་ཐམས་ཅད་འདི་ལྟར་བརྩིགས་ཏེ་ས་ལས་བང་རིམ་བཞི་བརྩིག །དེའི་སྟེང་དུ་རྟ་བབས་#བྱ། དེའི་སྟེང་དུ་བུམ་པ་བྱ་དེའི་སྟེང་དུ་ཤིང་གྲུ་བཞི་པ་བྱ། དེའི་སྟེང་དུ་སྲོག་ཤིང་གཟུགས། སྲོག་ཤིང་
[341b.3]ལ་འཕང་ལོ་བཅུ་གསུམ་གདགས། དེའི་སྟེང་དུ་གདུགས་གདགས། རང་སངས་རྒྱས་ཀྱི་ནི་ཆར་དྲེད་པ་མ་གཏོགས་སོ། །རང་སངས་རྒྱས་ཀྱི་མཆོད་རྟེན་ཀྱང་གཞན་ནི་སྔ་མ་འདྲ་བ་གདུགས་འབའ་ཞིག་མི་ཐོབ་པོ། །ཉན་ཐོས་ཀྱི་ནི་འབྲས་བུའི་སྙེད་པ་#དུ་སྟེ་གཅིག་པར་རོ། །ཉན་ཐོས་ཀྱི་དགེ་སློང་རྒྱུན་དུ་ཞུགས་
[341b.4]པ་ཞིག་ཤི་ནའང་བང་རིམ་ནི་ལྟག་མ་དང་འདྲ་བ་འཕང་ལོ་ནི་གཉིས་བྱ། ལན་ཅིག་ཕྱིར་འོང་བའི་ནི་འཕང་ལོ་གསུམ་བྱ། ཕྱིར་མི་འོང་བའི་ནི་བཞི་བྱ། དགྲ་བཅོམ་པའི་ནི་ལྔ་བྱ། ཡང་དག་པར་གཤེགས་པའི་དྲུང་དུ་དེའི་ཡུལ་ན་དེ་སྟེ་འདས་པའི་དེའི་ཕྱོགས་སུ་གང་དུ་དེའི་དེས་གཡོག་བྱས་པ་ལྟར་གནས་#གྱུར་ཏོ། །
[341b.5]ཡང་དག་པར་གཤེགས་པའི་མཆོད་རྟེན་གྱི་དྲུང་དུ་ཉན་ཐོས་ཀྱི་མཆོད་རྟེན་བརྩིག་ན་མདུན་དུ་མཽད་གལ་དང་ཤཱ་རིའི་བུའི་བརྩིག །ཨ་ནན་རྒྱབ་ཏུ་བརྩིག །ཀཱ་ཤྱ་#དྲུང་དུ་བརྩིག་#གློ་གཡས་(གཡོས་སུ་,གཡོན་དུ་)དགྲ་བཅོམ་#ཕལ་གྱི་མཆོད་རྟེན་བརྩིག །འདིར་ཇི་ལྟར་རྒན་རིམས་#སུ་མི་བྱ་བར་མ་ཡིན། ལྟག་མ་ལྟར་མཆོད་རྟེན་
[341b.6]བརྩིག་པ་སངས་རྒྱས་ཀྱི་འོག་ཏུ་དགྲ་བཅོམ་པ་གང་རྒན་པའི་རིམ་པ་བཞིན་བྱ། མ་རབས་ཀྱི་ནི་བྱི་བྱི་བོར་རོ། །དགེ་སློང་རྣམ་ལྔའི་མཆོད་རྟེན་ནི་སྲོག་ཤིང་འཕང་ལོ་མེད་པར་ཟླུམ་པོར་#བྱ། དགེ་འདུན་གྱི་ཀུན་དགའི་ཕྱི་རོལ་དུ་བྱ། ལྟག་མ་ལྟར་དགེ་སློང་གི་མཆོད་རྟེན་ཕྱི་རོལ་དུ་བྱ། བསྲིངས་པའི་མཆོད་
[341b.7]རྟེན་ལ་མཆོད་པའི་རིགས་དགེ་སློང་གིས་སངས་རྒྱས་ཀྱི་མཆོད་རྟེན་ཞིག་བརྩིགས་ན་ཉ་#དུས་སུ་རྟག་ཏུ་མཆོད་ཅིང་བྱི་དོར་དང་སྐབས་སྐབས་སུ་མཆོད་སྟོན་བྱ། ཉན་ཐོས་པའི་མཆོད་རྟེན་ལ་ཕུལ་བའི་ཤས་ཚངས་པ་#མཚུངས་པར་སྤྱོད་པ་ལའོ། །ཉན་ཐོས་ཀྱི་མཆོད་རྟེན་ལ་མཆོད་པའི་#ཡོན་བདག་དད་
[342a]
[342a.1]པས་ནོར་ཞིག་ཡོན་དུ་ཕུལ་ན་འཁོར་ཉེ་བའི་དགེ་སློང་གིས་བགོས་ཀྱང་ཉེས་མེད། མུ་ཏིག་གསུངས་པར་བྱ། ཉན་ཐོས་ཀྱི་དགེ་སློང་གི་མཆོད་རྟེན་ལ་མུ་ཏིག་ཡོན་དུ་ཕུལ་ན་ཞིབ་ཏུ་བཏགས་ལ་རྡོ་ཐལ་དང་བསྲེས་ཏེ་བསྐུ#། སིལ་སྙན་དང་དུང་ནི་སངས་རྒྱས་ལ་དབུལ། ཉན་
[342a.2]ཐོས་ཀྱི་མཆོད་རྟེན་ལ་མིང་གིས་སྨོས་པ་འདི་ཡོན་དུ་ཕུལ་ལ་སངས་རྒྱས་ཀྱི་#མཆོད་རྟེན་ལ་ཕུལ་ཏེ་རྟག་ཏུ་མཆོད། ཞིག་རལ་བ་བཅོས་པའི་ཕྱིར་འདི་གཞག་པར་བྱ། ཉན་ཐོས་ཀྱི་མཆོད་རྟེན་ལ་ནོར་རྫས་ཡོན་དུ་ཕུལ་བ་ལས་དགེ་སློང་གཅིག་གི་#ཤས་མཆོད་རྟེན་བཅོས་པའི་ཕྱིར་#གཞག །མཆོད་
[342a.3]པར་བཅོས་#པ་ཡང་ངོ་། །གདུགས་དང་འཕན་#ཞིག་ཡོན་དུ་ཕུལ་#ན་མི་བགོ་བར་ཆོས་#པའི་ཕྱིར་སྤྱི་ལ་གཞག །སངས་རྒྱས་ཀྱི་མཆོད་རྟེན་ལྕགས་ལས་#བྱས་པའང་ཆོས་སོ། །མཆོད་རྟེན་འདི་ལྟར་བྱས་ཀྱང་ཉེས་མེད། གསེར་དང་། དངུལ་དང་། བཻ་ཌཱུརྱ་དང་། ཤེལ་གྱི་གདང་#བུ་དང་སེན་མོའི་མཆོད་
[342a.4]རྟེན་ན་ཡང་ངོ་། །མིང་གིས་སྨོས་པ་འདི་རྣམས་ཀྱི་རྒྱུ་ལས་མཆོད་རྟེན་བྱས་ཀྱང་ཉེས་མེད། དབུ་དང་སེན་མོ་བཞུགས་པའི་མཆོད་རྟེན་བྱས་ཀྱང་ཉེས་མེད། འདིའི་འཁོར་བྱ། སངས་རྒྱས་ཀྱི་སྐུ་གཟུགས་དང་མཆོད་རྟེན་བྱ་ན་འཁོར་དང་བཅས་པར་བྱ་སྟེ་འོག་ནས་འཆད། གནས་བདེན་གྱི་གནས་ན་གནས་
[342a.5]པ་ལ་སོགས་པ་དང་མྱ་ངན་ལས་འདས་པའི་མཐར་ཕྱིན་པར་ཞེས་སོ། །ལྟག་མ་ལྟར་འཁོར་བྲི་བ་#ནི་སངས་རྒྱས་གནས་བདེན་ནས་བབས་ནས་མཐའ་མྱ་ངན་ལས་འདས་ཀྱི་བར་དུ་འཁོར་དང་ཞབས་#འབྲིང་དང་འཇམ་དཔལ་དང་བྱམས་པ་ལ་སོགས་པ་སྐུ་གཟུགས་ཀྱི་གཡས་གཡོན་#དང་དྲི་གཙང་ཁང་གི་
[342a.6]ངོས་ལ་རི་མོར་ཞིབ་ཏུ་བྲི། སྐྱང་ནུལ་སྦྱིན་མཆོད་རྟེན་དང་གཙུག་ལག་ཁང་ལ་སྐྱང་ནུལ་བྱ། དཀར་པོར་རོ། །སྐྱང་ནུལ་ནི་དཀར་པོར་བྱ། མེ་མར་འཛིན་པར་བྱ། མཆོད་རྟེན་གྱི་མདུན་དུ་མེ་མར་མི་ཤི་བའི་སྐྱབས་ཁ་ཡེད་གཅིག་བྱས་ཏེ་མེ་མར་དེར་བསྲེག །ཤིང་ཐགས་#ཀྱིས་བསྐོར་བ་ཡང་ངོ་། །མཆོད་རྟེན་ཁོ་ར་
[342a.7]ཁོར་ཡུག་ཏུ་ཤིང་ཐགས་ཀྱིས་#བསྐོར། སྒོ་སྐྱེས་བསྒྲེང་། གཙུག་ལག་ཁང་གི་སྒོར་རྡོ་{རིངས་,རིང་}བསྒྲེང་། རྒྱལ་མཚན་སྦྱིན། མཆོད་རྟེན་ལ་རྒྱལ་མཚན་གཟུགས་ཏེ་རྒྱལ་མཚན་འོག་མ་རྣམས་སོ། །འདི་རྣམས་བཞི་སྟེ་སེང་གེའི་རྒྱལ་མཚན་དང་ཆུ་སྲིན་གྱི་རྒྱལ་མཚན་དང་ཀླུའི་རྒྱལ་མཚན་དང་གླང་པོའི་#རྒྱལ་
[342b]
[342b.1]མཚན་ཞེས་སོ། །རྒྱལ་མཚན་ལ་རྣམ་བཞི་སྟེ། མཆོད་རྟེན་གྱི་གྲ་བཞིར་ཤིང་བཞི་བསྒྲེང་ལ་གཅིག་གི་#སྟེང་དུ་སེང་གེ་གཞག །གཅིག་གི་སྟེང་དུ་ཆུ་སྲིན་གཞག །གཅིག་གི་སྟེང་དུ་ཀླུ་གཞག །གཅིག་གི་སྟེང་དུ་#བ་ལང་གཞག །དྲི་གཙང་ཕྲེང་#བ་བྱ། མཆོད་རྟེན་གྱི་ངོས་ཁོར་ཡུག་ཏུ་ཁང་བུ་བྱས་ལ་
[342b.2]ཁང་བུའི་ནང་དུ་སྐུ་གཟུགས་བཞག །སྒོ་སྐྱེས་བསྒྲེང་། ཁུང་#བུ་དེ་རྣམས་ལ་ཕྲེང་བ་བྱ། ཕྱིར་བྱ། མཆོད་རྟེན་དང་གཙུག་ལག་ཁང་བྱས་ནས་ཕྱི་#རས་བསྐོར། ཤིང་ཐགས་#ཀྱིས་འདི་བསྐོར། རྩིག་པ་མ་འབྱོར་ན་ཤིང་ཐགས་#ཀྱིས་བསྐོར། ཀ་བ་བཙག་#གིས་བྱུག །གཙུག་ལག་ཁང་གི་ཀ་བ་བཙག་#གིས་
[342b.3]བྱུག་རྩིག་པ་རྒྱ་སྐྱེགས་ཀྱིས་བྲི། གཙུག་ལག་ཁང་རྩིག་#པའི་ངོས་རྒྱ་སྐྱེགས་ཀྱིས་བྲི། སྤོས་#ཀྱིས་དབང་བསྐུར་བ་སྦྱིན། གཙུག་ལག་ཁང་དང་མཆོད་རྟེན་ལ་སྤོས་སྣ་ཚོགས་པ་#བསྲེགས་པ་གཏོར། ཡུངས་མར་དང་ཡུངས་དང་#ཙན་དན་དང་གུར་ཀུམ་གྱི་ཆག་ཆག་ཀྱང་ངོ་། །ཙེ་ཏི་ལ་ཡུངས་མར་གྱིས་བྱུགས་
[342b.4]ལ་དེའི་#སྟེང་དུ་ཡུངས་#གིས་སེར་པོར་བསྐུ། མིང་གིས་སྨོས་པ་འདི་རྣམས་ཀྱིས་བསྐུ་ཞིང་ཆག་ཆག་བྱ། ཚེར་#མི་གཟུགས། མཆོད་རྟེན་ལ་ཚེར་#མའམ་ཐུར་མ་དང་གཟེར་མི་གདབ། བ་གླང་གི་སོ་ཕྲེང་བ་གདགས་པའི་ཕྱིར་སྦྱིན། ཙེ་ཏི་ལ་མེ་ཏོག་གི་ཕྲེང་བ་གདགས་པའི་ཕུར་བུ་བྱ། བསླང་བའི་ཚེ་ན་སྟེང་
[342b.5]དབུག་པར་མ་ཡིན། ལྟག་མ་ལྟར་ཕུར་པ་གཟུགས་པ་ནི་མཆོད་རྟེན་བསླང་བའི་ཚེ་ཕུར་བུ་གདབ་པའི་#བུ་གུ་གདོད། སྟེང་དུ་མེ་མར་མི་སྦྱིན། ཙེ་ཏི་བུམ་པའི་སྟེང་དུ་མེ་མར་མི་གཞག་པར་ངོས་ཀྱི་ཁང་བུར་གཞག །ཁྱིམ་པས་མཆོད་པའི་ཕྱིར་གཟེག །ཁྱིམ་པས་གདུགས་དང་མེ་ཏོག་གིས་མཆོད་དུ་འོངས་
[342b.6]ཏེ་བརྒྱན་ཀྱང་ཉེས་མེད། མེད་ན་དགེ་སྦྱོང་ལས་རྐང་པ་སྤོས་ཆུས་བཀྲུས་ཏེའོ། །ཁྱིམ་པ་མེད་#དགེ་སློང་གིས་མིང་གིས་སྨོས་པ་འདི་རྣམས་ལྟར་བྱ། དེ་སྟེའང་འདི་མེད་ན་སྤོས་ཀྱིས་དྲིལ་པའམ་གོས་ཀྱིས་དཀྲིས་#ཏེ་སྟོན་པའི་འདུ་ཤེས་མངོན་པར་བྱས་ཏེ་དོན་མངོན་པར་དྲན་པར་བསམས་ཏེའོ། །ལྟག་
[342b.7]མ་ལྟར་དགེ་སྦྱོང་གིས་རྐང་པ་#བཀྲུར་ཆུ་མེད་ན་སྤོས་ཀྱིས་རྐང་པ་དྲིལ་བའམ་རྐང་པ་གོས་ཀྱིས་དཀྲིས་ཏེ་བདག་གི་#མཁན་པོ་ཡིན་ནོ་བར་འདུ་ཤེས་གཞག་སྟེ། སྟེང་ནས་སླར་བབས་ཀྱི་བར་དུ་བླ་མ་ལ་མཆོད་པའོ་སྙམ་དུ་བསམ་པ་རྒྱུན་དུ་གཞག །དེ་དག་ཀྱང་ན་དགེ་སློང་གིས་དེ་ལྟར་#དེ་བཞིན་དུའོ། །
[343a]
[343a.1]ལྟག་མ་ལྟར་ཁྱིམ་པ་དང་#དགེ་སྦྱོང་གིས་ལྟག་མ་ལྟར་བྱ། དེའི་ཕྱིར་ཐག་བུ་བྲེ། མཆོད་རྟེན་ལ་འཛེག་པའི་ཚེ་འཕང་ལོའི་དྲུང་དུ་ཐག་པས་གདགས་#ཏེ་འཛེག་པའི་ལག་པས་འཇུས་ཏེ་འཛེགས་#པ་དང་གདུགས་གསོལ་བའི་ཚེའང་ཐག་པ་བརྒྱངས་ཏེ་གདགས། རིན་པོ་ཆེའི་
[343a.2]ཕྲེང་བ་སྦྱིན། མཆོད་རྟེན་ལ་རིན་པོ་#སྣ་བདུན་གསོལ་ན་རིགས་སོ། །སྙིང་པོ་གཡོགས་པ་#མ་རུང་བར་འགྱུར་བ་དགག་#པའི་ཕྱིར་གཡོགས#། མཆོད་རྟེན་ལ་ཁུང་#བུ་སྒོ་བཞིར་བཏོད་ལ་སྟེང་གཡོགས་པར་བྱས་ཀྱང་ཉེས་མེད། མུན་པ་མི་གནག་#པའི་ཕྱིར་སྒོ་གཏོད། མཆོད་རྟེན་གྱི་ཁང་བུ་མུན་པ་
[343a.3]མི་གནག་#པར་བྱ་བའི་ཕྱིར་ངོས་བཞིར་སྒོ་བྱ། སངས་རྒྱས་ཀྱི་གཟུགས་བྱ། སྐུ་གཟུགས་དང་མཆོད་རྟེན་རིན་པོ་ཆེ་སྣ་བདུན་ནམ་གདུགས་ལ་བྲིས་པའམ་སྐུད་རིས་#ཀྱིས་བྲིས་པ་གང་ཡང་རུང་། འདི་མཆོད་པ་གཞག །མཆོད་རྟེན་ལ་ལོ་དུས་སུ་རྟག་པར་མཆོད་པར་བྱ་སྟེ་འོག་མ་རྣམས། སྐྱེས་
[343a.4]པ་དང་། ཅོད་པན་དང་གཙུག་ཏོར་དང་བྱང་ཆུབ་པའི་གཙུག་ཏོར་དང་བྱང་ཆུབ་པའི་མཆོད་སྟོན་བདག་གིས་མིང་གིས་སྨོས་པ་འདི་རྣམས་ཀྱི་དུས་གསུམ་རྟག་པར་མཆོད་རྟེན་དང་སྐུ་གཟུགས་མཆོད་པར་བྱ། གྲོང་ཁྱེར་འཇུག་པར་འདིར་བྱ་བ་ཡོང་#ངོ་། །ཁང་བུ་རྩེག་#མའི་གན་དུ་མཆོད་རྟེན་
[343a.5]གཞག་ལ་ཡུལ་བསྐོར་#བར་བྱ། དགེ་སློང་གིས་བསྐུར་བ་#བརྟགས་པའོ། །ལྟག་མ་ལྟར་ཡུལ་བསྐོར་#བ་དགེ་སློང་བཞིས་མེ་ཁང་ཡང་#ཉེས་མེད། འདིའི་ཚེ་གསར་བུས་སོ། །ལྟག་མ་ལྟར་བསྐུར་#བ་དགེ་སློང་གཞོན་ནུས་བསྐུར་རོ། །སྡེ་ལྔས་འཁོར་སྦྱིན། ཡུལ་བསྐོར་བའི་ཚེ་དགེ་སློང་སྡེ་ལྔས་མཆོད་ཅིང་
[343a.6]འཁོར་བྱའོ། །ཡོན་རྒན་རིམས་ཀྱིས་#བླང་ངོ་། །ལྟག་མ་ལྟར་ཡུལ་བསྐོར་#བའི་ཚེ་མཆོད་རྟེན་ལ་ཡོན་ཕུལ་ན་མི་ཁྱམས་པར་བྱ་བའི་ཕྱིར་#དགེ་སློང་རྒན་པོས་བླང་། གསིལ་དཀྲོལ་བ་དང་གཞན་ཡང་དགེ་བའི་བཀུར་སྟི་ཆེན་པོས་སོ། །ཁུང་བུ་རྩེག་#མས་ཡུལ་བསྐོར་#བའི་ཚེ་དང་གླིང་དང་སིལ་དཀྲོལ་བ་
[343a.7]སྣ་ཚང་བར་དཀྲོལ་ཞིང་མཆོད། ཁ་ན་མ་ཐོ་བ་མེད་པ་ནི་དཀྲོལ་བའི་ཕྱིར་ཀྱཻ་#སྐྱེས་བུ་སྟོན་པ་ལ་མཆོད་པ་གྱིས་ཤིག་ཅེས་བརྗོད་པའོ། །ཁང་བུ་རྩེག་#མ་དང་ཡུལ་#བསྐོར་བའི་ཚེ་དུད་པ་ལ་སོགས་པ་ལ་རྔ་རྡུང་ཞིང་མཆོད་ཅིག་ཅེས་བསྒོའང་འདིའི་ཚེ་ནི་ཉེས་པར་མི་འགྱུར་རོ། །གྲོང་དང་ཚོང་དུས་དང་བཞིའི་
[343b]
[343b.1]དང་མངོན་སུམ་དག་ཏུ་སང་ངམ་གནངས་སངས་རྒྱས་གཤེགས་པ་འབྱུང་ངོ་ཞེས་འགྲོ་#བ་ལ་བྲིས་པ་ལ་བ་ལང་#གི་སྟེང་དུ་བཞོན་ཏེ་རྒྱལ་མཚན་དང་གདུགས་ཀྱིས་བསྐོར་བ་#བསླབས་སོ། །ཡུལ་བསྐོར་བའི་ཞག་གཉིས་གསུམ་གྱི་མདུན་དུ་གྲོང་མི་ཐམས་ཅད་ལ་གྲོང་བར་ཕྱག་དར་དང་ཆག་ཆག་དང་
[343b.2]མཆོད་པ་གྱིས་ཤིག་ཅེས་དགེ་སློང་ངམ་ཁྱིམ་པས་བ་ལང་ལ་བཞོན་པ་#ཐམས་ཅད་དུ་རྒྱས་པར་བསྒོ། བྱང་ཆུབ་སེམས་དཔའི་གཟུགས་བྱ་བ་ཆོས་སོ། །བྱང་ཆུབ་སེམས་དཔའ་གཟུགས་རིན་པོ་ཆེ་སྣ་བདུན་ལ་སོགས་པ་ལས་#བྱས་ཀྱང་ཉེས་མེད། འདི་ལ་རྒྱལ་མཚན་གྱི་འཁོར་དང་ཤིང་ཐགས་ཀྱིས་#
[343b.3]བསྐོར་བ་དང་ལྕགས་ཀྱི་ཀ་བ་ཡང་ངོ་། །བྱང་ཆུབ་སེམས་དཔའི་གཟུགས་ལ་#མིང་གིས་སྨོས་པ་འདི་རྣམས་བྱ། དེ་ལ་བ་དན་བཅིང་#། ལྟག་མ་ལྟ་བུའི་ལྕགས་ཀྱི་ཀ་བ་ཁོ་ར་ཡུག་ཏུ་བསྐོར་བ་ལ་བ་དན་གདགས། འཁོར་བྱ། བྱང་ཆུབ་ཀྱི་#གཟུགས་ཀྱིས་ཡུལ་བསྐོར་བ་ཡང་ལྟག་མ་སངས་རྒྱས་ཀྱི་#
[343b.4]གཟུགས་བསྐོར་བ་ལྟར་བྱ། ལྷབ་ལྷུབ་ཀྱིས་བརྒྱན་ཏེ་མ་གཏོགས་པ་ནི་ཞབས་ཀྱི་#རྒྱན་དང་སྙན་ཆའོ། །བྱང་ཆུབ་ཀྱི་གཟུགས་ལ་ཟ་འོག་#ལ་སོགས་པའི་ན་བཟའ་དང་རྒྱན་སྣ་ཚོགས་ཀྱིས་བརྒྱན་ཏེ་བསྐོར། ཞབས་ལ་གདུ་བུ་གདགས་པ་དང་སྙན་ཆ་དང་གཉིས་ཀྱིས་ནི་མི་བརྒྱན། སྤོས་ཀྱི་ཡན་
[343b.5]ལག་སྦྱིན་པ་སྦྱིན། བྱང་ཆུབ་ཀྱི་གཟུགས་ལ་ཙན་དན་དང་གུར་ཀུམ་#དང་སྤོས་#ཞིམ་པོས་བསྐུ། ཁྱོགས་དང་ཤིང་རྟས་དྲང་། བྱང་ཆུབ་ཀྱི་གཟུགས་ཁྱོགས་སམ་ཤིང་རྟ་གང་གིས་དྲངས་ཀྱང་རུང་། གདུགས་དང་རྒྱལ་མཚན་དང་བ་དན་དེར་བསྒྲེང་། བྱང་ཆུབ་ཀྱི་ཡུལ་བསྐོར་བའི་ཚེ་བུས་
[343b.6]པ་གཞོན་ནུའི་ལག་ན་མིང་གིས་#སྨོས་པ་འདི་བསྐུར་ལ་བསྐོར། མེ་ཏོག་གིས་གོང་བུ་ལ་གསོལ། དབུ་ལ་མེ་ཏོག་གི་ཕྲེང་བས་བརྒྱན། ཡོན་ལྷུང་བ་ཡང་ངོ་། །མེ་ཏོག་དང་པོག་སྤོས་ལྟ་བུ་གཟུགས་ཀྱི་སྟེང་དུ་གཏོར་ཀྱང་ཉེས་མེད། གནས་བརྟན་གྱིས་བསྲུང་། ཤིང་རྟ་ལ་ཕྲེང་
[343b.7]བའི་སྒྲོམ་བྱ། ཤིང་རྟའི་མདུན་དུ་བྲེ་འདྲ་བར་གྲུ་བཞིར་བྱས་ལ་དེའི་ནང་དུ་མེ་ཏོག་སྣ་ཚོགས་གཞག་ལ་གཏོར། བསུང་གི་#སྒྲོམ་ཡང་གཞག །ཤིང་རྟའི་མདུན་གྱི་སྟེང་དུ་བག་ཕྱེ་#ཞིམ་པོའི་བསུང་#གིས་བཀང་ལ་གཞག །ཕྲེང་བ་གསོལ། ཁྱིམ་པས་ཕྲེང་བ་འབུལ་
[344a]
[344a.1]ན་སྐུ་གཟུགས་ལ་གདགས་འདིའི་མཆོད་པ་བཞིན་ཏེ་སིལ་དཀྲོལ་ཞི་ལ་འགྲོ་བ་འདོང་ནས་བརྒྱན་གསིལ་#ཡུལ་བསྐོར་པ་ཟིན་ནས་རྔ་ལ་སོགས་པ་དང་རྒྱན་ཐམས་ཅད་གཅོད། ནུབ་མོའོ། །ལྟག་མ་ལྟར་རྒྱན་(དཔོག་,དབོག་)པ་ནི་#ནུབ་མོ་(དཔོག,དབོག) །རབ་ཏུ་བྱུང་བའི་
[344a.2]གནས་སུ་མཆོད་པ་བཅས་པ་ཆོས་སོ། །གཙུག་ལག་ཁང་དུ་ཁྱིམ་པ་དགེ་སློང་ཞིག་གིས་ཞིང་ངམ་གྲོང་ཞིག་ཕུལ་ཏེ་དུས་དུས་སུ་རྟག་པར་ཡུལ་བསྐོར་བ་གྱིས་ཤིག་ཅེས་གཞག་པ་#དེ་བཞིན་#མི་ཆད་པར་ཡུལ་བསྐོར་བའི་རྒྱུ་དང་ཡོན་ཟན་དུ་བྱའོ། །མ་བརྟགས་པ་དང་རྟེན་ཅིང་
[344a.3]བརྟགས་པ་སྤོང་ན་མ་བརྟགས་པའི་བཅུ་བསྡུས་པའོ། །བྱི་#ན་ཡའི་མགོ་ནས་འདིའི་བར་དུ་ཐམས་ཅད་ཀྱང་#ཞལ་ནས་གསུངས་པ་སྟེ་རུང་ངམ་མི་རུང་བ་དང་གནང་མི་གནང་བར་བཤད་པའོ། །ལྟག་ཏུ་བཤད་པ་དང་། འོག་ནས་འབྱུང་བ་རིགས་པ་ནི་བྱ། མི་རིགས་
[344a.4]པ་ནི་ཐམས་ཅད་བཏང་སྟེ། འདིར་མ་བྲིས་མོད་ཀྱང་ཉལ་ཏེ་གཅིན་མི་གཅི་བ་#ལ་སོགས་པ་མ་བརྟགས་པ་ཡིན་པས་མི་བྱའོ། །མ་བརྟགས་པ་སྤྱད་པས་འབྲས་བུ་དགེ་བར་འགྱུར་ན་བྱའོ། །དགེ་སློང་ཞིག་ཚེ་རབས་སྟོང་གི་བར་དུ་མཐོ་རིས་ན་འདུག་འདུག་པ་ལས་#བྱིག་
[344a.5]གཤུར་ཞུགས་པ་ལས་ཁང་པ་བཟང་པོ་ལ་སོགས་པ་སྦྱར་#ནས་དེའི་ནང་དུ་བསམ་གཏན་བྱས་ནས་དེའི་དགྲ་བཅོམ་པར་གྱུར་པ་ལྟ་བུ་སྟེ་མི་དགེ་བ་སྤྱད་པ་ལས་དགེ་བར་འགྱུར་ན་བྱའོ། །ཕྱི་མ་དང་སྙེན་#ཅིང་སྔ་མ་སྤོང་ན་བརྟགས་པའོ། །སངས་རྒྱས་ཀྱིས་གསུངས་པ་ཉེས་
[344a.6]བྱས་ཙམ་གྱི་#ཚོད་ཀྱང་མི་གནང་ཞེས་འབྱུང་། ཡུལ་གྱི་རྣམ་པ་#སྦྱར་ཏེ། སེམས་ཅན་གྱི་མིག་འགག་པར་#འགྱུར་ན་ཉེས་བྱས་#ཙམ་བཏང་ལ་སེམས་ཅན་གྱི་ཡིད་བཞིན་དུ་བདེ་བར་བྱས་ཀྱང་ཉེས་པ་མེད་དོ། །མལ་སྟན་གྱི་དངོས་པོ་སྟེ། ཕྲན་ཚེགས་སུ་
[344a.7]གཏོགས་པའོ། །རྫོགས་སོ།། །།འདུལ་བའི་མདོའི་རྩ་བའི་འགྲེལ་པ་ཆུང་བ་སློབ་དཔོན་མང་དུ་ཐོས་ཤིང་ཡོན་ཏན་དང་ལྡན་པ་ཡོན་ཏན་གྱི་འོད་ཐམས་ཅད་ཡོད་པར་སྨྲ་བ་པས་བྱས་པའོ།། །།
