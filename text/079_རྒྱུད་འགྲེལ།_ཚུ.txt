[1a]
[1b]
[1b.1]{D3720}༄༅༅། །རྒྱ་གར་སྐད་དུ། མ་ཧཱ་ཡཱ་ན་མེ་ལ་པ་ན་པྲ་དཱི་པཾ། བོད་སྐད་དུ། ཐེག་པ་ཆེན་པོ་བསྡུས་པའི་སྒྲོན་མ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
[1b.2]ལོ། །ཉེས་པའི་དྲི་མ་མ་ལུས་སྤངས་ཤིང་ཆོས་ཉིད་ཟབ་མོ་རྒྱ་མཚོ་ལྟ་བུ་གཟིགས། །ཐུགས་རྗེས་འཁོར་བ་ཇི་སྲིད་བར་དུ་བཞུགས་ཤིང་གཞན་གྱི་དོན་མཛད་པའི། །ཐུབ་པའི་དབང་པོ་སྲས་དང་
[1b.3]བཅས་པ་རྣམས་ལ་ཕྱག་འཚལ་ལོ། །མདོ་རྒྱུད་ཀུན་ལས་བཏུས་པའི་ཐེག་ཆེན་བསྡུས་པའི་སྒྲོན་མ་འདི། །མ་རིག་དབང་དུ་སོང་བའི་སེམས་ཅན་རྣམས་ཀྱི་དོན་དུ་བདག་གིས་རབ་གསལ་བྱ། །དེ་ལ་
[1b.4]རིགས་ཀྱི་བུའམ་རིགས་ཀྱི་བུ་མོ་རིགས་དང་སྐལ་བ་དང་ལྡན་པ་དེས་སངས་རྒྱས་ཀྱི་བསྟན་པ་ལ་ཇི་ལྟར་འཇུག་པར་བྱ་ཞེ་ན། དེས་ནི་སངས་རྒྱས་ཀྱི་བསྟན་པ་ལ་རིམ་གྱིས་འཇུག་པ་ལ་བསླབ་པར་བྱའི་
[1b.5]ཅིག་ཅར་ནི་མ་ཡིན་ཏེ། དེ་ལྟར་ཡང་བཅོམ་ལྡན་འདས་ཀྱིས་ལང་ཀར་གཤེགས་པའི་མདོ་ལས་གསུངས་ཏེ། བཅོམ་ལྡན་འདས་ལ་བྱང་ཆུབ་སེམས་དཔའ་བློ་གྲོས་ཆེན་པོས་ཞུས་པ། བཅོམ་
[2a]
[2a.1]ལྡན་འདས་རང་གི་སེམས་རིམ་གྱིས་སམ་ཅིག་ཅར་གྱིས་དག་པར་འགྱུར་ལགས། བཅོམ་ལྡན་འདས་ཀྱིས་བཀའ་སྩལ་པ། བློ་གྲོས་ཆེན་པོ་རང་གི་སེམས་ནི་རིམ་གྱིས་འཇུག་པས་རྣམ་པར་དག་སྟེ་ཅིག་ཅར་
[2a.2]ནི་མ་ཡིན་ནོ། །བློ་གྲོས་ཆེན་པོ་འདི་ལྟ་སྟེ་ཤིང་ཨ་མྲའི་འབྲས་བུ་ནི་རིམ་གྱིས་སྨིན་པར་འགྱུར་གྱི་ཅིག་ཅར་ནི་མ་ཡིན་ནོ། །བློ་གྲོས་ཆེན་པོ་དེ་བཞིན་དུ་སེམས་ཅན་རྣམས་ཀྱི་སེམས་ཀྱང་རིམ་གྱིས་རྣམ་པར་དག་སྟེ་ཅིག་ཅར་ནི་མ་
[2a.3]ཡིན་ནོ། །བློ་གྲོས་ཆེན་པོ་འདི་ལྟ་སྟེ་རྫ་མཁན་གྱིས་སྣོད་རྣམས་ནི་རིམ་གྱིས་བྱེད་ཀྱི་ཅིག་ཅར་ནི་མ་ཡིན་ནོ། །བློ་གྲོས་ཆེན་པོ་དེ་བཞིན་དུ་དེ་བཞིན་གཤེགས་པ་ཡང་སེམས་ཅན་རྣམས་ཀྱི་སེམས་རིམ་གྱིས་རྣམ་པར་སྦྱོང་སྟེ་ཅིག་
[2a.4]ཅར་ནི་མ་ཡིན་ནོ། །བློ་གྲོས་ཆེན་པོ་འདི་ལྟ་སྟེ་ས་ཆེན་པོ་ལས་རྩ་བ་དང་ཤིང་གེལ་པ་དང་སྨན་དང་ནགས་ཚལ་རྣམས་རིམ་གྱིས་འཇུག་པར་སྐྱེའི་ཅིག་ཅར་ནི་མ་ཡིན་ནོ། །དེ་བཞིན་དུ་བློ་གྲོས་ཆེན་པོ་དེ་བཞིན་གཤེགས་པ་ཡང་
[2a.5]སེམས་ཅན་རྣམས་ཀྱི་སེམས་རིམ་གྱིས་སྦྱོང་སྟེ་ཅིག་ཅར་ནི་མ་ཡིན་ནོ། །བློ་གྲོས་ཆེན་པོ་འདི་ལྟ་སྟེ་བཞད་གད་དང་། རོལ་མོ་དང་། གླུ་དང་པི་ཝང་དང་། སིལ་སྙན་དང་། རོལ་མོ་ལ་མཁས་པ་ནི་རིམ་གྱིས་འབྱུང་གི་ཅིག་ཅར་ནི་མ་
[2b]
[2b.1]ཡིན་ནོ། །དེ་བཞིན་དུ་བློ་གྲོས་ཆེན་པོ་དེ་བཞིན་གཤེགས་པ་ཡང་སེམས་ཅན་རྣམས་ཀྱི་སེམས་རིམ་གྱིས་རྣམ་པར་སྦྱོང་སྟེ་ཅིག་ཅར་ནི་མ་ཡིན་ནོ། །རིམ་པ་འདི་གཉིས་ནི་སའི་སྙིང་པོའི་མདོ་ལས་གསུངས་ཏེ། གང་ལ་མཐོ་རིས་ཐེག་པ་ཡོད་མིན། །དེ་ལ་ཉན་ཐོས་ཐེག་པ་མེད་དེ། །
[2b.2]གང་ལ་ཉན་ཐོས་ཐེག་པ་ཡོད་མིན། །དེ་ལ་རང་རྒྱལ་ཐེག་པ་མེད་དེ། །གང་ལ་རང་རྒྱལ་ཐེག་པ་ཡོད་མིན། །དེ་ལ་ཐེག་པ་ཆེན་པོ་མེད་དེ། །ཞེས་གསུངས་སོ། །སེམས་ཅན་དང་པོའི་ལས་ཅན་རྣམས། །དམ་པའི་ཆོས་ལ་འཇུག་པ་ལ། །ཐབས་འདི་རྫོགས་པའི་སངས་རྒྱས་
[2b.3]ཀྱིས། །སྐས་ཀྱི་རིམ་པ་ལྟ་བུར་གསུངས། །དེས་ན་སངས་རྒྱས་ཀྱི་བསྟན་པ་ལ་རིམ་གྱིས་བསླབ་པར་བྱའོ། །དེའི་ཕྱིར་རིགས་ཀྱི་བུའམ་རིགས་ཀྱི་བུ་མོ་དལ་འབྱོར་གྱི་རྟེན་ཐོབ་པ་རིགས་དང་སྐལ་བ་དང་ལྡན་པ་དེས་དང་པོ་དཀོན་མཆོག་གསུམ་ལ་སྐྱབས་སུ་ཕྱིན་ལ། དད་པ་དང་ངོ་ཚ་
[2b.4]ཤེས་པ་དང་ཁྲེལ་ཡོད་པ་དང་ལྡན་པ་དེས་སྲོག་གཅོད་པ་དང་། མ་བྱིན་པར་ལེན་པ་དང་། མི་ཚངས་པར་སྤྱོད་པ་དང་། {བརྫུན་,རྫུན་}དང་། ཕྲ་མ་དང་། ངག་འཁྱལ་པ་དང་། ཚིག་རྩུབ་མོ་དང་། བརྣབ་སེམས་དང་། གནོད་སེམས་དང་། ལོག་ལྟ་དང་། ཆང་སྤང་བ་དང་། དྲན་པ་དང་། ཤེས་
[2b.5]བཞིན་དང་། བག་ཡོད་པ་ལ་གནས་པར་བྱའོ། །རིན་པོ་ཆེའི་ཕྲེང་བ་ལས། གསོད་པ་ཡིས་ནི་ཚེ་ཐུང་འགྱུར། །རྣམ་པར་འཚེ་བ་གནོད་པ་མང་། །རྐུ་བ་ཡིས་ནི་ལོངས་སྤྱོད་ཕོངས། །བྱི་པོ་བྱེད་པ་དགྲ་དང་བཅས། །{བརྫུན་,རྫུན་}དུ་སྨྲ་བས་སྐུར་པ་སྟེ། །ཕྲ་མ་ཡིས་ནི་བཤེས་དང་འབྱེ། །ཚིག་
[2b.6]རྩུབ་ཀྱིས་ནི་མི་སྙན་ཐོས། །མ་འབྲེལ་པ་ཡིས་ཚིག་མི་བཙུན། །བརྣབ་སེམས་ཡིད་ལ་རེ་བ་འཇོམས། །གནོད་སེམས་འཇིགས་པ་སྦྱིན་པར་བཤད། །ལོག་པར་ལྟ་བས་ལྟ་ངན་ཉིད། །ཆང་འཐུང་བ་ཡིས་བློ་འཁྲུལ་ཏེ། །མ་བྱིན་པས་ནི་དབུལ་བ་ཉིད། །ལོག་པས་འཚོ་
[2b.7]བས་སླུ་བ་སྟེ། །ཁེངས་པ་ཡིས་ནི་རིགས་ངན་ཉིད། །ཕྲག་དོག་གིས་ནི་གཟི་ཆུང་ཉིད། །ཁྲོ་བས་ཁ་དོག་ངན་པ་ཉིད། །མཁས་ལ་མི་འདྲི་བླུན་པ་ཉིད། །མི་ཉིད་ལ་ནི་འབྲས་བུ་འདི། །ཀུན་གྱི་དང་པོར་ངན་འགྲོའོ། །མི་དགེ་ཞེས་བྱ་དེ་དག་གི །རྣམ་སྨིན་གྲགས་པ་གང་ཡིན་པ། །
[3a]
[3a.1]དགེ་བ་དག་ནི་ཐམས་ཅད་ལ། །འབྲས་བུ་དེ་ནི་བཟློག་སྟེ་འབྱུང་། །ཆགས་དང་ཞེ་སྡང་གཏི་མུག་དང་། །དེས་བསྐྱེད་ལས་ནི་མི་དགེ་བ། །མ་ཆགས་ཞེ་སྡང་གཏི་མུག་མེད། །དེས་བསྐྱེད་ལས་ནི་དགེ་བ་ཡིན། །མི་དགེ་བ་ལས་སྡུག་བསྔལ་ཀུན། །དེ་བཞིན་
[3a.2]ངན་འགྲོ་ཐམས་ཅད་དོ། །དགེ་ལས་བདེ་འགྲོ་ཐམས་ཅད་དང་། །སྐྱེ་བ་ཀུན་དུ་བདེ་བ་དག །འབྱུང་བ་འདི་ལ་ཐེ་ཚོམ་མེད། །ཡིད་དང་ལུས་དང་ངག་གིས་ནི། །མི་དགེ་ཀུན་ལས་ལྡོག་བྱ་ཞིང་། །དགེ་ལ་རྟག་ཏུ་འཇུག་པར་བྱ། །ཆོས་འདི་རྣམ་པ་གཉིས་སུ་བཤད། །ཆོས་འདིས་
[3a.3]དམྱལ་བ་{ཡི་དགས་,ཡི་དྭགས་}དང་། །དུད་འགྲོ་དག་ལས་རྣམ་གྲོལ་ཞིང་། །ལྷ་དང་མི་ཡི་ནང་དག་ཏུ། །བདེ་དཔལ་རྒྱལ་སྲིད་རྒྱས་པ་ཐོབ། །བསམ་གཏན་ཚད་མེད་གཟུགས་མེད་ནི། །ཚངས་སོགས་བདེ་བ་མྱོང་བར་བྱེད། །དེ་ལྟར་མཐོ་རིས་ཆོས་འདི་དང་། །དེ་ཡི་འབྲས་བུ་མདོར་
[3a.4]བསྡུས་པའོ། །ཞེས་གསུངས་སོ། །དེས་ནི་མི་དགེ་བ་བཅུ་ལས་ལོག་ཅིང་འཁོར་བ་ལ་ཡིད་སྤྲོ་བ་བཟློག་སྟེ་ཡིད་ཆེས་པའི་དད་པ་དང་དད་པའི་དད་པ་དང་། འདོད་པའི་དད་པ་བརྟན་པོ་བསྐྱེད་ལ་སྲོག་གིས་བསྡུས་པའི་སེམས་ཅན་ཐམས་ཅད་ལ་བྱམས་པ་དང་སྙིང་རྗེ་སྔོན་དུ་འགྲོ་བས་
[3a.5]སེམས་ཅན་ལ་བལྟ་བའི་སེམས་ཀྱིས་དཀོན་མཆོག་གསུམ་ལ་སྙིང་པོ་བྱང་ཆུབ་ལ་ཐུག་གི་བར་དུ་སྐྱབས་སུ་འགྲོ་བ་དང་། དགེ་བའི་བཤེས་གཉེན་མཁས་པ་དང་། བཙུན་པ་དང་། སྙིང་རྗེ་དང་ལྡན་པ་དང་། ཆོས་དང་ཟང་ཟིང་ལ་སེར་སྣ་དང་ཕྲག་དོག་མེད་ཅིང་བྱ་བ་ལ་ཡིད་གཞུངས་པ་
[3a.6]དང་། སྐྱོ་བ་མེད་ཅིང་རིགས་དང་སྤོབས་པ་དང་ཁ་དོག་དང་ལྡན་པ་ལ་བྱང་ཆུབ་མཆོག་ཏུ་སེམས་བསྐྱེད་པར་བྱའོ། །དེ་ནས་དད་པ་དང་། ངོ་ཚ་ཤེས་པ་དང་། ཁྲེལ་ཡོད་པ་དང་། དྲན་པ་དང་། ཤེས་བཞིན་དང་། བག་ཡོད་པ་ལ་གནས་ཏེ། བྱང་ཆུབ་ཀྱི་སེམས་དང་། སྡོམ་པ་
[3a.7]དང་འགལ་བའི་ལས་བརྟགས་ཏེ་སྤང་བར་བྱའོ། །སྲོག་གིས་བསྡུས་པའི་སེམས་ཅན་ལ་བྱམས་པ་དང་། སྙིང་རྗེ་སྔོན་དུ་འགྲོ་བས་སྲོག་གཅོད་པ་དང་། མ་བྱིན་པར་ལེན་པ་དང་། འདོད་པ་ལ་ཕྱིན་ཅི་ལོག་པ་དང་། {བརྫུན་,རྫུན་}དང་། ཕྲ་མ་དང་། ཚིག་རྩུབ་དང་། ངག་འཁྱལ་པ་དང་། བརྣབ་
[3b]
[3b.1]སེམས་དང་། གནོད་སེམས་དང་། ལོག་ལྟ་དང་། ཤ་དང་ཉ་དང་ཆང་དང་སྒོག་པ་དང་ལ་ཕུག་དང་། རྒྱ་སྐྱེགས་ཀྱི་ལས་དང་། ཏིལ་གྱི་ལས་དང་། ཞིང་ལས་ལ་སོགས་པ་ནི་རྟག་ཏུ་སྤང་བར་བྱའོ། །དགེ་སློང་དང་བྱང་ཆུབ་ཏུ་སེམས་བསྐྱེད་པ་དང་། དམ་ཚིག་དང་ལྡན་པ་ལ་གུས་པར་བྱ་
[3b.2]ཞིང་བརྙས་པར་མི་བྱའོ། །སྦྱངས་པའི་ཡོན་ཏན་དང་ལྡན་ཞིང་རང་ལ་རྣམ་པར་འཚེ་བ་ལ་བཟོད་པར་བྱའོ། །བྱང་ཆུབ་ཀྱི་སེམས་རྒྱུན་དུ་བསྒོམ་ཞིང་སྨོན་ལམ་རྒྱ་ཆེན་པོ་གདབ་པར་བྱའོ། །བླ་མ་དང་། དཀོན་མཆོག་དང་། ཕན་འདོགས་པ་དང་། སྡུག་བསྔལ་བ་དང་། ནད་པ་དང་། ནད་
[3b.3]གཡོག་པ་དང་། ཕྲ་མ་དང་། གློ་བུར་གྱི་མགྲོན་པོ་དང་། བྲམ་ཟེ་ལ་ཟས་དང་། གོས་དང་། བཏུང་བ་དང་། སྨན་དང་། རིན་པོ་ཆེ་དང་། མར་མེ་དང་། དྲི་དང་། སྤོས་དང་། ཡོ་བྱད་ཀྱི་དངོས་པོ་སྦྱིན་ཞིང་། ལུས་དང་བསོད་ནམས་ཀྱི་དངོས་པོ་ཐམས་ཅད་གཏོང་བ་དང་། ཆོས་དང་མི་
[3b.4]འཇིགས་པ་སྦྱིན་པ་དང་། གཞན་གྱིས་དགོས་པའི་གྲོགས་དང་ནད་གཡོག་ལ་སོགས་པ་བྱའོ། །རིན་པོ་ཆེའི་ཕྲེང་བ་ལས། གོམ་པ་བདུན་པའི་དུས་སུ་ཡང་། །བདོག་པ་ཀུན་གཏོང་སེམས་འཆང་བ། །བྱང་ཆུབ་སེམས་དཔའ་རྣམས་ལ་ནི། །བསོད་ནམས་མཁའ་འདྲ་དཔག་
[3b.5]མེད་སྐྱེ། །གསུང་། རྒྱལ་བའི་ཡུམ་ལས་ཀྱང་། རབ་འབྱོར་འདི་ཇི་སྙམ་དུ་སེམས་ཤར་ཕྱོགས་ཀྱི་ནམ་མཁའ་ཚད་གཟུང་བར་སླའམ། རབ་འབྱོར་གྱིས་གསོལ་པ། བཅོམ་ལྡན་འདས་དེ་ནི་མ་ལགས་སོ། །རབ་འབྱོར་དེ་བཞིན་དུ་བྱང་ཆུབ་སེམས་དཔའ་གང་མི་གནས་པར་སྦྱིན་པ་
[3b.6]ཡོངས་སུ་གཏོང་བ་དེའི་བསོད་ནམས་ཀྱི་ཕུང་པོ་ཡང་ཚད་གཟུང་བར་སླ་བ་མ་ཡིན་ནོ། །ཡང་དེ་ཉིད་ལས། རབ་འབྱོར་འདི་ལྟ་སྟེ་དཔེར་ན། མིག་དང་ལྡན་པའི་མི་ཞིག་མུན་པར་ཞུགས་ན་ཅི་ཡང་མི་མཐོང་བ་དེ་བཞིན་དུ་གང་དངོས་པོར་ལྟུང་བས་སྦྱིན་པ་ཡོངས་སུ་གཏོང་བའི་བྱང་ཆུབ་སེམས་
[3b.7]དཔར་བལྟའོ། །རབ་འབྱོར་འདི་ལྟ་སྟེ་དཔེར་ན་ནམ་ལངས་ཏེ་ཉི་མ་ཤར་ནས་མིག་དང་ལྡན་པའི་མིས་གཟུགས་རྣམ་པ་སྣ་ཚོགས་དག་མཐོང་བ་དེ་བཞིན་དུ་གང་དངོས་པོར་མ་ལྷུང་བས་སྦྱིན་པ་ཡོངས་སུ་གཏོང་བའི་བྱང་ཆུབ་སེམས་དཔར་བལྟའོ་ཞེས་གསུངས་སོ། །དེས་ན་གང་སྦྱིན་པ་དེ་
[4a]
[4a.1]འཁོར་གསུམ་ཡོངས་སུ་དག་པར་བྱིན་ན་ཉིད་བྱང་ཆུབ་སེམས་དཔའ་རྣམས་ཀྱིས་ཕྱིན་ཅི་མ་ལོག་པའི་སྦྱིན་པ་སྟེ་མྱ་ངན་ལས་འདས་པའི་རྒྱུར་འགྱུར་བའོ། །དེ་ཡང་གཏི་མུག་མེད་པའི་དགེ་བའི་རྩ་བའོ། །དེ་བཞིན་དུ་ཐོས་པ་དང་། བསམ་པ་དང་། བསྒོམ་པ་དང་། 
[4a.2]དཀའ་ཐུབ་ལ་གནས་པ་དང་། གཞན་གྱི་གྲོགས་བྱེད་པའི་ཚེ་ལུས་དང་སེམས་ཀྱི་སྡུག་བསྔལ་བྱུང་བ་དང་དུ་བླང་བ་དང་། དེ་བཞིན་དུ་བདག་གི་པ་ལ་གནོད་པ་མཐོང་བའི་ཚེ་གཉེན་པོ་བསྲན་ཐུབ་པར་བྱ་བ་དང་། གནོད་པ་བྱེད་པ་དང་། གནོད་པའི་དངོས་པོ་དང་། གནོད་བྱ་རྣམས་སྒྱུ་མ་
[4a.3]ལྟ་བུ་དང་སྟོང་པར་ཤེས་ཏེ་བཟོད་པ་ལ་གནས་པར་བྱའོ། །དེ་ལྟར་བཟོད་པ་ལ་གནས་པའི་གང་ཟག་ནི་འདི་ཉིད་ལ་ལུས་དང་སེམས་བདེ་བ་དང་། འཁོར་མང་བ་དང་། ལྷ་ལ་སོགས་པ་སྲུང་བ་དང་། ཚེ་འཕོས་ནས་ཀྱང་སངས་རྒྱས་ཀྱི་ཞིང་ཁམས་དག་པར་སྐྱེ་བ་དང་། རིགས་བཟང་བ་
[4a.4]དང་། གཟུགས་དང་ཁ་དོག་བཟང་བ་དང་། ནད་མེད་པ་དང་། ཚེ་རིང་བ་དང་། འཁོར་གཡོག་བྱམས་པ་དང་། འབྱོར་པ་ཕུན་སུམ་ཚོགས་པར་སྐྱེ་ཞིང་མཐོ་རིས་ལྷ་དང་མིའི་རྒྱལ་པོར་འགྱུར་བ་དང་། མཐར་ཐུག་མྱ་ངན་ལས་འདས་པའི་རྒྱུར་འགྱུར་རོ། །དེ་ལྟར་བཟོད་པ་དང་ལྡན་པ་
[4a.5]དེས་ལེ་ལོ་དང་སྙོམ་ལས་དང་ཞུམ་པ་བསལ་ཏེ། དགེ་བའི་ལས་ལ་སེམས་སྤྲོ་བ་དང་ཡིད་གཞུངས་པར་བྱའོ། །ལེ་ལོ་དང་སྙོམ་ལས་དང་སེམས་ཞུམ་པ་ལ་གནས་ན་སྦྱིན་པ་ནས་ཤེས་རབ་ཀྱི་བར་དུ་མེད་དོ། །བསྡུ་བའི་དངོས་པོ་བཞི་མེད་དོ། །སྦྱངས་པའི་ཡོན་ཏན་དང་ཚད་མེད་པ་དང་དྲན་པ་
[4a.6]ཉེ་བར་གཞག་པ་དང་། ཡང་དག་པར་སྤོང་བ་དང་། རྫུ་འཕྲུལ་གྱི་རྐང་པ་དང་། དབང་པོ་ལྔ་དང་། བྱང་ཆུབ་ཀྱི་ཡན་ལག་བདུན་དང་། འཕགས་པའི་ལམ་ཡན་ལག་བརྒྱད་ཐོབ་པ་མེད་དོ། །དཀོན་མཆོག་མཆོད་པ་དང་། གཞན་གྱི་གྲོགས་བྱ་བ་དང་། དགེ་བའི་བཤེས་གཉེན་བསྟེན་པ་
[4a.7]མེད་དོ། །དེའི་ཕྱིར་ན་དགེ་བའི་ལས་ལ་དུས་རྟག་ཏུ་མགོ་དང་གོས་ལ་མེ་འབར་བ་གསོད་པ་བཞིན་དུ་བྱའོ། །དཀོན་མཆོག་གསུམ་དང་བླ་མ་དང་གྲོགས་ཚངས་པ་མཚུངས་པར་སྤྱོད་པ་དང་། བསླབ་པ་ལ་གུས་པ་བསྐྱེད་པར་བྱའོ། །སེམས་ཅན་ཐམས་ཅད་ལ་ཕ་དང་མ་དང་། མཁན་
[4b]
[4b.1]པོ་དང་། སློབ་དཔོན་དང་། སྟོན་པའི་འདུ་ཤེས་བསྐྱེད་ལ་མ་གུས་པ་དང་། བརྙས་པ་དང་། ཞེ་སྡང་དང་། ཁོང་ཁྲོ་དང་། ང་རྒྱལ་དང་། ཁྱད་དུ་གསོད་པ་སྤང་བ་ལ་ནན་ཏན་བྱ་བ་དང་། དེ་ལྟར་དགེ་བ་ལ་ལུས་དང་ངག་དང་སེམས་ལས་སུ་རུང་ན་ལུས་དང་སེམས་ལྡང་བ་ཡང་བ་དང་། 
[4b.2]དགེ་བའི་ཚོགས་མང་པོ་དང་ལྡན་པར་འགྱུར་རོ། །དེ་ལྟར་དགེ་བ་ལ་གནས་པའི་གང་ཟག་ལ་ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། ནམ་མཁའི་ལྡིང་དང་། ལྟོ་འཕྱེ་ཆེན་པོ་ལ་སོགས་པ་དགའ་ཞིང་གུས་པ་དང་སྲུང་བ་བྱེད་པར་འགྱུར་རོ། །དེའི་ཕྱིར་འདུན་པ་
[4b.3]དང་དད་པ་ལ་གནས་ཏེ་དགེ་བའི་བཤེས་གཉེན་བསྟེན་པ་དང་དེ་ལ་དམ་པའི་ཆོས་ཉན་པ་དང་ཚུལ་བཞིན་དུ་བསམ་པ་དང་། དེའི་དོན་ཡིད་ལ་བསྒོམ་པ་དང་། བླ་མ་དང་དཀོན་མཆོག་ལ་མཆོད་པ་དང་། བསྡུ་བའི་དངོས་པོ་བཞི་དང་། འཕགས་པའི་བདེན་པ་བཞི་དང་། རྗེས་སུ་དྲན་པ་
[4b.4]དྲུག་དང་། འཕགས་པའི་ནོར་བདུན་ཡིད་ལ་བྱ་བ་དང་། ངོ་ཚ་ཤེས་པ་དང་། ཁྲེལ་ཡོད་པ་ལ་གནས་ཏེ་བསླབ་པ་ལ་གུས་པར་བྱ་བ་དང་། གཞན་གྱི་འཁྲུལ་པ་ལ་མི་བརྟག་པ་དང་། རང་གི་འཁྲུལ་པ་ལ་བརྟག་པ་དང་། ང་རྒྱལ་སྤངས་ཏེ་ཞི་ཞིང་དུལ་བ་ལ་གནས་པར་བྱ་བ་དང་། དྲན་
[4b.5]པ་དང་ཤེས་བཞིན་ལ་གནས་ཏེ། ལུས་དང་ངག་དང་ཡིད་ཀྱི་ལས་དོན་ཡོད་པར་བྱ་བ་དང་། དབེན་པ་ལ་གནས་ཏེ་ཞི་གནས་དང་ལྷག་མཐོང་བསྒོམ་པ་དང་། འཁོར་བའི་སྐྱོན་དང་མྱ་ངན་ལས་འདས་པའི་ཡོན་ཏན་ཡིད་ལ་བྱ་བ་དང་། ཆོས་ཐམས་ཅད་སྒྱུ་མ་ལྟ་བུ་དང་། ཆུ་ཟླ་ལྟ་བུ་དང་། མིག་
[4b.6]ཡོར་ལྟ་བུ་དང་། སྨིག་རྒྱུ་ལྟ་བུ་དང་། རྨི་ལམ་ལྟ་བུ་དང་། བྲག་ཅ་ལྟ་བུ་དང་། དྲི་ཟའི་གྲོང་ཁྱེར་ལྟ་བུ་དང་། མིག་འཕྲུལ་ལྟ་བུ་དང་། འཇའ་ཚོན་ལྟ་བུ་དང་། གློག་ལྟ་བུ་དང་། ཆུའི་ཆུ་བུར་ལྟ་བུ་དང་། མེ་ལོང་གི་གཟུགས་བརྙན་ལྟ་བུ་སྟེ། སྒྱུ་མའི་དཔེ་བཅུ་གཉིས་ལྟ་བུར་ཡིད་ལ་བྱ་བ་དང་། 
[4b.7]རང་བཞིན་གྱིས་འོད་གསལ་ཞིང་སྐྱེ་བ་མེད་པར་ཡིད་ལ་བྱའོ། །དེ་ལྟར་དགེ་བ་ལ་སྤྲོ་བ་དང་། འདུན་པ་དང་། དད་པར་གྱུར་པའི་གང་ཟག་དེས་འཁོར་བའི་རྩ་བ་འཇིག་རྟེན་གྱི་ཆོས་བརྒྱད་ལ་མེ་དང་། མཚོན་དང་། དུག་དང་། ཟུག་རྔུ་ལྟ་བུའི་འདུ་ཤེས་བསྐྱེད་པ་ཏིང་ངེ་འཛིན་དང་རྗེས་སུ་
[5a]
[5a.1]མཐུན་པའི་གནས་སུ་ཟས་ཀྱི་ཚོད་རིག་པ་དང་། སྲོད་དང་ཐོ་རངས་མི་ཉལ་བར་རྣལ་འབྱོར་ལ་བརྩོན་པར་བྱའོ། །དེ་ཡང་ཡིད་དུ་འོང་བའི་སེམས་ཅན་ནས་ཕྱོགས་བཅུའི་སེམས་ཅན་ཐམས་ཅད་ལ་བྱམས་པ་དང་སྙིང་རྗེ་རྒྱུན་མ་ཆད་པར་རྟག་ཏུ་གུས་པར་བསྒོམ་པར་
[5a.2]བྱའོ། །བྱམས་པ་དང་སྙིང་རྗེས་རྒྱུད་བརླན་ན་ཞེ་སྡང་དང་ཁོང་ཁྲོ་ཞི་བར་འགྱུར་རོ། །འཕགས་པ་ཀླུ་སྒྲུབ་ཀྱི་ཞལ་ནས་ཀྱང་བྱམས་པའི་ཕན་ཡོན་གསུངས་པ། རོ་དང་ལྡན་པའི་ཁ་ཟས་དག །ཉིན་རེ་དུས་གསུམ་བྱིན་པ་བས། །བྱམས་པ་ཡུད་ཙམ་ཐང་ཅིག་གི །བསོད་ནམས་གང་
[5a.3]ལ་ཆར་མི་ཕོད། །ལྷ་མི་བྱམས་པར་འགྱུར་བ་དང་། །དེ་དག་ཀྱང་ནི་བསྲུང་བ་དང་། །ཡིད་བདེ་བ་དང་བདེ་མང་དང་། །དུག་དང་མཚོན་གྱིས་གནོད་མེད་དང་། །འབད་པ་མེད་པར་ལོངས་སྤྱོད་ཐོབ། །ཚངས་པའི་འཇིག་རྟེན་སྐྱེ་འགྱུར་ཏེ། །གལ་ཏེ་གྲོལ་བར་མ་གྱུར་ཀྱང་། །བྱམས་
[5a.4]ཆོས་ཡོན་ཏན་བརྒྱད་ཐོབ་བོ། །ཞེས་གསུངས་སོ། །གཞན་ཡང་བྱམས་པ་དང་སྙིང་རྗེའི་ཕན་ཡོན་ནི་ཟླ་བ་སྒྲོན་མའི་མདོ་དང་ཆོས་ཡང་དག་པར་སྡུད་པའི་མདོ་ལས་ཤེས་པར་བྱའོ། །གཞན་ཡང་རང་དང་གཞན་གྱི་ལུས་མི་གཙང་བའི་འདུ་ཤེས་རྒྱུན་མ་ཆད་པར་དུས་རྟག་ཏུ་ཡིད་ལ་
[5a.5]བྱའོ། །དེ་ལྟར་ཡང་རིན་པོ་ཆེའི་ཕྲེང་བ་ལས་གསུངས་པ། བུད་མེད་ཆགས་པ་ཕལ་ཆེར་ནི། །བུད་མེད་གཟུགས་གཙང་སེམས་ལས་བྱུང་། །བུད་མེད་ལུས་ལ་དོན་དུ་ནི། །གཙང་བ་ཅུང་ཟད་ཡོད་མ་ཡིན། །ཁ་ནི་ཁ་ཆུ་རུལ་བ་དང་། །སོ་རྐྱག་མི་གཙང་སྣོད་ཡིན་ནོ། །སྣ་ནི་
[5a.6]རྣག་སྣབས་སྣ་ཆུའི་སྣོད། །མིག་ནི་མིག་རྡུལ་མཆི་མའི་སྣོད། །ལྟོ་བའི་ཁོང་ནི་བཤང་གཅི་དང་། །གློ་བ་མཆིན་པའི་སྣོད་ཡིན་ནོ། །རྨོངས་པས་བུད་མེད་མ་མཐོང་བ། །དེ་ཡི་ལུས་ལ་ཆགས་པར་བྱེད། །མི་ཤེས་འགའ་ཞིག་མི་གཙང་བའི། །བུམ་པ་བརྒྱན་ལ་ཆགས་པ་ལྟར། །
[5a.7]འཇིག་རྟེན་མི་ཤེས་རྨོངས་པ་ཡིས། །བུད་མེད་རྣམས་ལ་དེ་བཞིན་ནོ། །ལུས་རུལ་ཤིན་ཏུ་དྲི་ང་བ། །ཆགས་བྲལ་རྒྱུ་ནི་གང་ཡིན་པ། །དེ་ལའང་འཇིག་རྟེན་ཆེས་ཆགས་ན། །གང་གིས་འདོད་ཆགས་བྲལ་བར་འགྱུར། །ཇི་ལྟར་བཤང་གཅི་བཅེར་བ་ལ། །ཁྱི་ཕག་རབ་ཏུ་ཆགས་པ་ལྟར། །
[5b]
[5b.1]དེ་བཞིན་བཤང་གཅི་བཅེར་བ་ལ། །འདོད་ལྡན་རྣམས་ནི་ཆགས་པར་འགྱུར། །ལུས་ཀྱི་གྲོང་ཁྱེར་མི་གཙང་བ། །འབྱུང་བའི་བུ་ག་དོད་པ་གང་། །དེ་ནི་སྐྱེ་བོ་བླུན་པོ་ཡིས། །དགའ་བའི་དོན་དུ་ཉེ་བར་བརྟགས། །ཁྱོད་རང་ཉིད་ཀྱིས་བཤང་གཅི་སོགས། །སོ་སོར་མི་གཙང་
[5b.2]མཐོང་ནས་ནི། །དེ་འདུས་ལུས་ལ་ཇི་ལྟ་བུར། །ཡིད་དུ་འོང་བ་ཉིད་དུ་འགྱུར། །ཁྲག་དང་ཁུ་བ་འདྲེས་པ་ཡི། །ས་བོན་མི་གཙང་སྙིང་པོས་སྐྱེད། །མི་གཙང་གཟུགས་སུ་ཤེས་བཞིན་དུ། །འདི་ལ་འདོད་པ་གང་གིས་ཆགས། །མི་གཙང་ཕུང་པོ་དེའི་རླན་གྱིས། །བརླན་པ་
[5b.3]པགས་པས་གཡོགས་པ་གང་། །ཉལ་བ་དེ་ཉིད་བུད་མེད་དང་། །ལྟོ་བ་སྤྲད་དེ་ཉལ་བར་ཟད། །གཟུགས་བཟང་བའམ་གཟུགས་ངན་ནམ། །རྒན་ནམ་ཡང་ན་གཞོན་ཡང་རུང་། །བུད་མེད་གཟུགས་ཀུན་མི་གཙང་ན། །ཁྱོད་ཆགས་ཁྱད་པར་ག་ལ་སྐྱེ། །གལ་ཏེ་མི་གཙང་ཁ་
[5b.4]དོག་བཟང་། །ཤིན་ཏུ་གསལ་ལ་དབྱིབས་ལེགས་ཀྱང་། །དེ་ལ་ཆགས་པར་མི་འོས་ལྟར། །བུད་མེད་གཟུགས་ལའང་དེ་བཞིན་ནོ། །ཁོང་རུལ་ཕྱི་རོལ་པགས་པས་གཡོགས། །རོ་མྱགས་འདི་ཡི་རང་བཞིན་ནི། །ཤིན་ཏུ་མི་བཟད་སྣང་བཞིན་དུ། །མི་གཙང་བར་ནི་མཐོང་
[5b.5]མ་གྱུར། །མི་གཙང་གང་བའི་བུམ་པ་འདི། །ཕྱི་རོལ་བཀྲ་ཡང་སྨད་པ་ལྟར། །མི་གཙང་བ་ཡི་རང་བཞིན་ལུས། །མི་གཙང་གང་བ་ཅིས་མི་སྨད། །ཇི་ལྟར་བུད་མེད་གཟུགས་མི་གཙང་། །ཁྱོད་ཀྱི་རང་ལུས་དེ་དང་འདྲ། །དེ་བས་ཕྱི་དང་ནང་ཉིད་ལ། །འདོད་ཆགས་བྲལ་བ་
[5b.6]རིགས་མིན་ནམ། །རྨ་དགུ་དག་ནས་འཛག་པ་ཅན། །བདག་ཉིད་མངོན་སུམ་འཁྲུ་བྱེད་ཀྱང་། །ལུས་མི་གཙང་བར་མི་རྟོགས་ནས། །ཁྱོད་ལ་བཤད་པས་ཅི་ཞིག་ཕན། །ཞེས་གསུངས་སོ། །གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་དང་དཀོན་མཆོག་སྤྲིན་གྱི་མདོ་ལས་
[5b.7]ཀྱང་ཤེས་པར་བྱའོ། །སཱ་ལུ་ལྗང་པའི་མདོ་ལས་འབྱུང་བ་བཞིན་དུ་ཕྱི་རྟེན་ཅིང་འབྲེལ་པར་འབྱུང་བ་དང་། ནང་རྟེན་ཅིང་འབྲེལ་པར་འབྱུང་བ་ཡང་ཤེས་རབ་ཀྱི་མིག་གིས་བལྟ་བར་བྱའོ། །དེ་ལྟར་བྱམས་པ་དང་། སྙིང་རྗེ་དང་། མི་སྡུག་པ་དང་། རྟེན་ཅིང་འབྲེལ་པར་འབྱུང་བའི་དོན་
[6a]
[6a.1]ཡིད་ལ་བྱེད་པའོ། །འོག་ནས་ལྷག་མཐོང་བསྒོམ་པའི་དུས་སུ་ཡང་མདོར་ན་ཏིང་ངེ་འཛིན་ཐམས་ཅད་ཀྱི་ཉེས་པ་དྲུག་ཡོད་དེ། ལེ་ལོ་དང་། དམིགས་པ་བརྗེད་པ་དང་། བྱིང་བ་དང་། རྒོད་པ་དང་། མི་རྩོལ་བ་དང་རྩོལ་བའོ། །དེ་རྣམས་ཀྱི་གཉེན་
[6a.2]པོར་སྤོང་བའི་འདུ་བྱེད་བརྒྱད་བསྒོམ་མོ། །འདི་ལྟ་སྟེ་དད་པ་དང་། འདུན་པ་དང་། བརྩོན་འགྲུས་དང་། ཤིན་ཏུ་སྦྱངས་པ་དང་། དྲན་པ་དང་། ཤེས་བཞིན་དང་། སེམས་པ་དང་། བཏང་སྙོམས་སོ། །དེ་ལ་གོང་མ་བཞི་ནི་ལེ་ལོའི་གཉེན་པོ་ཡིན་ཏེ། འདི་ལྟར་ཏིང་ངེ་འཛིན་གྱི་ཡོན་
[6a.3]ཏན་དག་ལ་མངོན་པར་ཡིད་ཆེས་པའི་མཚན་ཉིད་དང་ལྡན་པའི་དད་པས་རྣལ་འབྱོར་པ་རྣམས་དེ་ལ་འདོད་པ་སྐྱེའོ། །དེ་ནས་འདོད་པས་བརྩོན་འགྲུས་རྩོམ་མོ། །དེ་བརྩོན་འགྲུས་ཀྱི་སྟོབས་ཀྱིས་ལུས་དང་སེམས་ལས་སུ་རུང་བ་ཉིད་དུ་བྱེད་དོ། །དེ་ནས་ལུས་དང་སེམས་ཤིན་ཏུ་
[6a.4]སྦྱངས་པར་གྱུར་པས་ལེ་ལོ་ལྡོག་སྟེ། དེ་བས་ན་དད་པ་ལ་སོགས་པ་ནི་ལེ་ལོ་སྤོང་བའི་གཉེན་པོའོ། །དྲན་པ་ནི་དམིགས་པ་བརྗེད་པའི་གཉེན་པོའོ། །ཤེས་བཞིན་ནི་བྱིང་བ་དང་རྒོད་པའི་གཉེན་པོ་སྟེ། བྱིང་བ་དང་རྒོད་པ་ཡང་དག་པར་རྟོགས་པའི་ཕྱིར་རོ། །བྱིང་བ་དང་རྒོད་པ་རབ་
[6a.5]ཏུ་མ་ཞི་བའི་དུས་ན་མི་རྩོལ་བའི་གཉེན་པོ་སྟེ། དེའི་གཉེན་པོར་སེམས་པ་བསྒོམ་མོ། །བྱིང་བ་དང་རྒོད་པ་རབ་ཏུ་ཞི་སྟེ་གང་གི་ཚེ་སེམས་རྣལ་དུ་འཇུག་པ་དེའི་ཚེ་རྩོལ་བ་ཉེས་པ་ཡིན་ཏེ། དེའི་གཉེན་པོར་དེའི་ཚེ་བཏང་སྙོམས་བསྒོམ་མོ། །སྤོང་བའི་འདུ་བྱེད་བརྒྱད་པོ་དེ་དག་དང་
[6a.6]ལྡན་ན་ཏིང་ངེ་འཛིན་ཤིན་ཏུ་སྐྱོན་མེད་པར་འགྱུར་རོ། །ཏིང་ངེ་འཛིན་ལ་སྐྱོན་མེད་ན་རྫུ་འཕྲུལ་ལ་སོགས་ཕན་ཡོན་རྣམས་སྒྲུབ་པར་བྱེད་དོ། །དེ་ལྟར་སེམས་ལས་སུ་རུང་བར་གྱུར་པ་དེས་བདེན་པ་གཉིས་ཀྱི་དོན་ལ་འཇུག་པར་བྱ་སྟེ། དབུ་མ་རྩ་བ་ལས་གསུངས་པ། སངས་རྒྱས་
[6a.7]རྣམས་ཀྱིས་ཆོས་བསྟན་པ། །བདེན་པ་གཉིས་ལ་ཡང་དག་བརྟེན། །འཇིག་རྟེན་ཀུན་རྫོབ་བདེན་པ་དང་། །དེ་བཞིན་དོན་དམ་བདེན་པའོ། །གང་གིས་བདེན་པ་གཉིས་པོ་ཡི། །རྣམ་དབྱེ་རྣམ་པར་མི་ཤེས་པ། །དེ་དག་སངས་རྒྱས་བསྟན་པ་ཡི། །ཟབ་མོ་དེ་དག་རྣམ་མི་
[6b]
[6b.1]ཤེས། །ཞེས་གསུངས་སོ། །དེ་ལ་ཀུན་རྫོབ་ཀྱི་བདེན་པ་ནི་རྣམ་པ་གཉིས་ཏེ། ཡང་དག་པའི་ཀུན་རྫོབ་དང་། ལོག་པའི་ཀུན་རྫོབ་བོ། །དེ་ལ་ཡང་དག་པའི་ཀུན་རྫོབ་ནི་མ་བརྟགས་ན་ཉམས་དགའ་བ་དོན་བྱེད་ནུས་པའི་དངོས་པོའོ། །ལོག་པའི་ཀུན་རྫོབ་(ན་,ནི་)སྣང་བཞིན་དུ་དོན་
[6b.2]བྱེད་པས་སྟོང་པའི་ཕྱིར་རོ། །དོན་དམ་པའི་བདེན་པ་ནི་རང་བཞིན་གྱིས་རྣམ་པར་དག་པ་སྤྲོས་པའི་མཐའ་དང་བྲལ་བ། སྐྱེ་བ་དང་གནས་པ་དང་འགག་པས་སྟོང་པས་བརྗོད་དུ་མེད་པ་དབྱིབས་དང་བྲལ་བའོ། །དེ་ལྟར་དྲི་མ་མེད་པར་གྲགས་པའི་མདོ་ལས་ཀྱང་། གཟུགས་ཀྱི་རང་
[6b.3]བཞིན་ནི་སྟོང་པ་སྟེ་བཤིག་པས་སྟོང་པ་ནི་མ་ཡིན་ནོ། །དེ་བཞིན་དུ་ཚོར་བ་ནས་རྣམ་པར་ཤེས་པའི་བར་དུ་བཤིག་པས་སྟོང་པ་ནི་མ་ཡིན་ཏེ། རང་བཞིན་དང་བྲལ་བའི་ཕྱིར་རོ་ཞེས་གསུངས་སོ། །གསང་བ་འདུས་པའི་རྒྱུད་ལས་ཀྱང་། རང་སེམས་གཟོད་ནས་མ་སྐྱེས་པ། །སྟོང་པ་
[6b.4]ཉིད་ཀྱི་རང་བཞིན་ནོ། །ཞེས་གསུངས་སོ། །ཆོས་ཡང་དག་པར་སྡུད་པའི་མདོ་ལས་ཀྱང་གསུངས་ཏེ། ཆོས་ཐམས་ཅད་ནི་དམིགས་པ་མེད་པ་སྟེ་དེ་ལ་རྣམ་པར་ཤེས་པ་མི་འཇུག་གོ། །ཡང་དེ་ཉིད་ལས། བཅོམ་ལྡན་འདས་ཆོས་ཐམས་ཅད་མི་མཐོང་བ་ནི་ཡང་དག་པ་མཐོང་བའོ་ཞེས་
[6b.5]གསུངས་སོ། །དེ་ལྟར་ཆོས་ཐམས་ཅད་རང་བཞིན་མེད་པ་ཡིན་ན་འཇིག་རྟེན་མཐའ་དག་ནམ་མཁའི་མེ་ཏོག་དང་འདྲ་བར་འགྱུར་ཏེ། དེའི་ཕྱིར་མཐོང་བ་དང་། ཐོས་པ་དང་། བྱེ་བྲག་ཕྱེད་པ་དང་། འཕགས་པ་དང་འཕགས་པ་མ་ཡིན་པའི་ཐ་སྙད་ལ་སོགས་པ་མེད་པར་འགྱུར་རོ་ཞེ་ན་
[6b.6]ཀླན་ཀ་འདི་ནི་སྙིང་པོ་ཡོད་པ་མ་ཡིན་ཏེ། དངོས་པོ་རྣམས་ཀྱི་རང་བཞིན་ནི། །རིགས་པའི་ལམ་གྱི་རྗེས་འབྲང་བར། །གཞན་དག་འདོད་པ་སེལ་བར་བྱེད། །དེ་ཕྱིར་རྒོལ་བ་ངན་གནས་མེད། །ཡོད་དང་མེད་པ་གང་ཡང་རུང་། །ཁས་མི་ལེན་པ་གང་ཡིན་པ། །སུས་ཀྱང་ཀླན་ཀ་
[6b.7]བྱ་མི་ནུས། །བྱིས་པའི་གནས་སྐབས་ནས་བཟུང་སྟེ་ཐམས་ཅད་མཁྱེན་པའི་ཡེ་ཤེས་ཀྱི་བར་དུ་སྣང་བ་ཉམས་སུ་མྱོང་བ་གང་མ་བརྟགས་ན་ཉམས་དགའ་བའི་དངོས་པོ་ནི་ཁོ་བོས་བཀག་པ་མེད་དེ། སེར་སྐྱ་ལ་སོགས་པས་བརྟགས་པ་གང་ཡིན་པ་དེ་ནི་མེད་དོ། །དེའི་ཕྱིར་ཆོས་ཐམས་ཅད་རང་
[7a]
[7a.1]བཞིན་མེད་པར་སྨྲ་བ་འདི་ནི་སྟོང་པ་ཉིད་ཀྱི་དོན་ལོག་པར་མཐོང་བ་མ་ཡིན་ནོ། །དེ་ཕྱིར་ཡང་དག་ཉིད་དུ་ན། །དངོས་པོ་གང་ཡང་གྲུབ་པ་མེད། །དེ་ཕྱིར་དེ་བཞིན་གཤེགས་རྣམས་ཀྱིས། །ཆོས་རྣམས་ཐམས་ཅད་མ་སྐྱེས་གསུངས། །དངོས་པོ་རྣམས་ནི་རྣམ་
[7a.2]དཔྱད་ན། །དེ་དང་དེ་ལ་གཅིག་ཉིད་མེད། །གང་ལ་གཅིག་ཉིད་ཡོད་མིན་པ། །དེ་ལ་དུ་མ་ཉིད་ཀྱང་མེད། །ཡང་དག་པར་གྲུབ་པའི་དངོས་པོ་གང་ཡང་མེད་དེ་གཅིག་དང་དུ་མའི་རང་བཞིན་དང་བྲལ་བའི་ཕྱིར་རོ། །གཅིག་དང་དུ་མ་མ་གཏོགས་པར། །རྣམ་པ་གཞན་དང་ལྡན་པ་ཡི། །
[7a.3]དངོས་པོ་མི་རུང་འདི་གཉིས་ནི། །ཕན་ཚུན་སྤངས་ཏེ་གནས་ཕྱིར་རོ། །དེའི་ཕྱིར་ན་ཡང་དག་པར་ན་སྐྱེ་བ་དང་གནས་པ་དང་འགག་པ་ཡང་ཡོད་པར་མི་འགྱུར་རོ། །དེ་ལྟ་བས་ན་བློ་གྲོས་རྒྱ་མཚོས་བསྟན་པ་ལས་གསུངས་པ། གང་དག་རྟེན་ཅིང་འབྲེལ་འབྱུང་བ། །དེ་དག་དངོས་
[7a.4]ཉིད་ཅི་ཡང་མིན། །གང་དག་ངོ་བོ་ཉིད་མེད་པ། །དེ་དག་གང་དུའང་འབྱུང་བ་མེད། །ཅེས་གསུངས་སོ། །གླང་པོའི་རྩལ་གྱི་མདོ་ལས་ཀྱང་། གང་ཞིག་སྐྱེས་པར་གྱུར་པ་ཡི། །ཆོས་དེ་གང་ཡང་མི་དམིགས་ན། །འབྱུང་བ་མེད་པའི་ཆོས་རྣམས་ལ། །བྱིས་པ་དག་ནི་འབྱུང་
[7a.5]བར་འདོད། །ཅེས་གསུངས་སོ། །ཡང་སྨྲས་པ། བདག་དང་གཞན་སྨྲས་དངོས་འདི་དག །རང་ལས་མ་ཡིན་གཞན་ལས་མིན། །གཉིས་ལས་མ་ཡིན་རྒྱུ་མེད་མིན། །དངོས་པོ་གང་དང་གང་ཡང་ནི། །སྐྱེ་བ་ནམ་ཡང་ཡོད་མ་ཡིན། །དེ་ལྟར་མ་སྐྱེས་ངོ་བོ་ལ། །སུས་ཀྱང་ཀླན་
[7a.6]ཀ་བྱ་རུ་མེད། །དཀོན་མཆོག་འབྱུང་གནས་ཀྱི་མདོ་ལས་ཀྱང་། གང་ལ་རང་བཞིན་ཡོད་པ་མ་ཡིན་ཏེ། །རང་བཞིན་མེད་པས་གཞན་རྐྱེན་ཇི་ལྟར་འགྱུར། །རང་བཞིན་མེད་པས་གཞན་གྱིས་ཇི་ལྟར་བསྐྱེད། །ཅེས་གསུངས་སོ། །ཡབ་དང་སྲས་མཇལ་བའི་མདོ་ལས་ཀྱང་
[7a.7]གསུངས་པ། ཆོས་གང་ལ་རང་བཞིན་མ་མཆིས་པ་དེ་ནི་དངོས་པོ་མ་མཆིས་པའོ། །གང་ལ་དངོས་པོ་མ་མཆིས་པ་དེ་ཡོངས་སུ་མ་གྲུབ་པའོ། །གང་ཡོངས་སུ་མ་གྲུབ་པ་དེ་ནི་མི་སྐྱེད་པའོ། །གང་མི་སྐྱེ་བ་དེ་ནི་མི་འགག་པའོ། །གང་མ་སྐྱེས་མ་འགགས་པ་དེ་ནི་འདས་པ་ཞེས་བགྱི་བར་
[7b]
[7b.1]གདགས་པ་མ་ལགས། མ་འོངས་པ་དང་ད་ལྟར་བྱུང་བ་ཞེས་གདགས་པར་བགྱི་བ་མ་ལགས་སོ། །དེ་ལྟར་ན་དོན་དམ་པར་ནི་དངོས་པོ་དང་དངོས་པོ་མེད་པ་དང་། སྐྱེ་བ་དང་མི་སྐྱེ་བ་དང་། སྟོང་པ་དང་མི་སྟོང་པ་ལ་སོགས་པའི་སྤྲོས་པའི་དྲ་བ་མཐའ་དག་དང་བྲལ་བའོ། །དེ་ཕྱིར་
[7b.2]རྟག་ཆད་ལྟ་བ་རྣམས། །གཞུང་འདི་ལ་ནི་རིང་དུ་སྤངས། །དེ་ཡང་ཀུན་རྫོབ་ཀྱི་བདེན་པ་ལ་བརྟེན་ནས་ནི་རྒྱུ་མཐུན་པའི་འབྲས་བུ་འབྱུང་སྟེ། རྒྱུ་རྣམ་པར་དག་པ་ལས་ནི་འབྲས་བུ་རྣམ་པར་དག་པ་འབྱུང་སྟེ། དད་པ་དང་། འདུན་པ་དང་། ངོ་ཚ་ཤེས་པ་དང་། ཁྲེལ་ཡོད་པ་དང་། 
[7b.3]བག་ཡོད་པ་ལ་གནས་ཏེ། སྦྱིན་པ་ནས་ཤེས་རབ་ཀྱི་བར་ལ་སློབ་པ་དང་། བསྡུ་བའི་དངོས་པོ་དང་། ཚད་མེད་པ་དང་། སྦྱངས་པའི་ཡོན་ཏན་ལ་ནན་ཏན་བྱེད་པ་དང་། དྲན་པ་ཉེ་བར་གཞག་པ་དང་། ཡང་དག་པར་སྤོང་བ་དང་། རྫུ་འཕྲུལ་གྱི་རྐང་པ་ལ་སོགས་པ་ལ་ནན་ཏན་བྱེད་པ་
[7b.4]ནི་འཁོར་ལོས་སྒྱུར་བའི་རྒྱལ་པོ་དང་། ཚངས་པ་དང་། བརྒྱ་བྱིན་དང་། ཉན་ཐོས་ཀྱི་བྱང་ཆུབ་དང་། རང་སངས་རྒྱས་ཀྱི་བྱང་ཆུབ་དང་། བླ་ན་མེད་པ་ཡང་དག་པར་རྫོགས་པའི་སངས་རྒྱས་ཐོབ་པར་འགྱུར་ཏེ། དཔེར་ན་ས་བོན་གྲུང་པོ་ལ་སོགས་པ་ལས་འབྲས་བུ་འབྱུང་བ་བཞིན་ནོ་
[7b.5]ཞེས་གསུངས་སོ། །རྒྱུ་རྣམ་པར་མ་དག་པ་གང་ཞེ་ན། དེ་ཡང་བཅོམ་ལྡན་འདས་ཀྱིས་རྡོ་རྗེ་ཕྲེང་བའི་རྒྱུད་ལས་གསུངས་པ། གསང་བ་པའི་བདག་པོ་ཉོན་ཅིག །ལུས་ཀྱི་ཉེས་པར་སྤྱོད་པ་ནི་རྣམ་པ་གསུམ་མོ། །ངག་གི་ཉེས་པར་སྤྱོད་པ་ནི་རྣམ་པ་བཞིའོ། །ཡིད་ཀྱི་ཉེས་པར་སྤྱོད་པ་
[7b.6]ནི་རྣམ་པ་གསུམ་སྟེ། དེ་དག་གིས་སེམས་ཅན་དམྱལ་བར་ལྟུང་བར་འགྱུར་རོ། །ཕྱག་ན་རྡོ་རྗེས་གསོལ་པ། ལུས་ཀྱི་ཉེས་པར་སྤྱོད་པ་དང་། ངག་གི་ཉེས་པར་སྤྱོད་པ་དང་། ཡིད་ཀྱི་ཉེས་པར་སྤྱོད་པ་དུ་ཞིག་མཆིས་པ་བཅོམ་ལྡན་འདས་ཀྱིས་བཤད་དུ་གསོལ། བདེ་བར་
[7b.7]གཤེགས་པ་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། གསང་བ་པའི་བདག་པོ་ཉེས་པར་སྤྱོད་པ་དེ་ཉིད་ནི་ལྕི་བར་གྱུར་པ་དང་ཐ་མལ་པ་རྣམས་ཏེ། དེ་ལ་ཕ་དང་། མ་དང་། བླ་མར་གྱུར་པ་ལ་སོགས་པ་ལ་གསོད་པ་དང་། བརྡེག་པ་ནི་ཉེས་པར་སྤྱོད་པ་ལྕི་བའོ། །
[8a]
[8a.1]སྲོག་གཅོད་པ་ལ་སོགས་པ་མི་དགེ་བའི་ལས་ཀྱི་ལམ་རྣམས་ནི་ཉེས་པར་སྤྱོད་པ་ཐ་མལ་པའོ། །ངག་གི་ཉེས་པར་སྤྱོད་པ་གང་ཞེ་ན། དམ་པའི་ཆོས་སྤོང་བ་དང་། ལྷ་རྣམས་ལ་ཚིག་རྩུབ་མོ་སྨྲ་བ་དང་། ཕ་མ་དང་བླ་མར་གྱུར་པ་ལ་སོགས་པ་རྣམས་
[8a.2]ལ་ཚིག་ངན་པ་སྨྲ་བ་ནི་ངག་གི་ཉེས་པ་ལྕི་བའོ། །སྐྱེས་བུ་འགའ་ཞིག་གང་ཟག་དད་པས་ནན་ཏན་ཉམས་སུ་ལེན་ཅིང་དགེ་བ་རྩོམ་པའི་གཏམ་གྱི་སྐབས་དེ་ནི་འཇིག་རྟེན་ཕ་རོལ་མེད་དོ་ཞེས་བྱ་བའི་རྒྱ་ཆེ་བའི་ཚིག་འཇིག་རྟེན་ལས་འདས་པའི་{བརྫུན་,རྫུན་}སྨྲ་བས་དགེ་བའི་ལས་ཀྱི་བར་ཆད་
[8a.3]བྱེད་པ་དང་། ཚིག་འཁྱལ་པ་སྨྲ་བ་དང་། ལྐོག་འཕྱས་བྱེད་པ་དང་། མི་དགེ་བའི་ལས་ཀྱི་ལམ་གྱི་གཏམ་རྣམས་ནི་ངག་གི་ཉེས་པར་སྤྱོད་པ་ཐ་མལ་པའོ། །ཡིད་ཀྱི་ཉེས་པར་སྤྱོད་པ་ནི་བླ་མ་དང་། ཕ་དང་མ་དང་ཐེག་པ་ཆེན་པོ་ལ་ཞུགས་པའི་སེམས་ཅན་རྣམས་ཡང་དག་པར་སྤོང་
[8a.4]བ་ལ་ཞུགས་པ་དང་། ཡང་དག་པར་རྫོགས་པའི་སངས་རྒྱས་ལ་ངན་སེམས་པ་དང་། གནོད་པར་སེམས་པ་ནི་ཡིད་ཀྱི་ཉེས་པར་སྤྱོད་པ་ལྕི་བའོ། །དུད་འགྲོ་ལ་སོགས་པ་ཐ་མལ་པའི་སེམས་ཅན་རྣམས་ལ་ངན་སེམས་དང་གནོད་པར་སེམས་པ་ནི་ཐ་མལ་པའོ་ཞེས་གསུངས་སོ། །
[8a.5]དེ་ལྟར་འབྲས་བུ་ནི་རྒྱུའི་རྗེས་སུ་འཇུག་པའི་ཕྱིར་ན་དགེ་བ་ལ་འཇུག་ཅིང་མི་དགེ་བ་ལས་ལྡོག་པར་བྱའོ། །ད་ནི་མིང་ལ་མངོན་པར་ཞེན་པ་རྣམས་ཀྱི་འཁྲུལ་པ་བསལ་བའི་ཕྱིར་དོན་དམ་པའི་བདེན་པའི་མིང་གི་རྣམ་གྲངས་འགའ་ཞིག་ལ་འཇུག་པར་བྱ་སྟེ། དེ་ལ་དང་པོ་འོད་གསལ་བ་
[8a.6]དང་། ཐམས་ཅད་སྟོང་པ་དང་། དངོས་པོ་མེད་པ་དང་། སྣང་བ་མེད་པ་དང་། བདག་མེད་པ་དང་། མྱ་ངན་ལས་འདས་པ་དང་། སྲོག་མེད་པ་དང་། གང་ཟག་མེད་པ་དང་། གསོ་བ་མེད་པ་དང་། སྐྱེ་བ་མེད་པ་དང་། འགག་པ་མེད་པ་དང་། ཡི་གེ་མེད་པ་དང་། ཚིག་མེད་པ་དང་། 
[8a.7]བརྗོད་དུ་མེད་པ་དང་། བསམ་གྱིས་མི་ཁྱབ་པ་དང་། མཐའ་ཡས་པ་དང་། གྲངས་མེད་པ་དང་། དབང་པོ་ལས་འདས་པ་དང་། གནས་མེད་པ་དང་། མཚན་ཉིད་མེད་པ་དང་། འདུས་མ་བྱས་པ་དང་། མཚན་མ་མེད་པ་དང་། ཟད་པ་མེད་པ་དང་། སྒྲིབ་པ་མེད་པ་དང་། ཚུལ་
[8b]
[8b.1]གཅིག་པ་དང་། ཞི་བ་དང་། ནམ་མཁའ་དང་མཉམ་པ་དང་། རང་བཞིན་གྱིས་དག་པ་དང་། ཐོག་མ་མེད་པ་དང་། དབུས་མེད་པ་དང་། ཐ་མ་མེད་པ་དང་། འགྲོ་བ་མེད་པ་དང་། འོང་བ་མེད་པ་དང་། རིང་པོ་མ་ཡིན་པ་དང་། ཉེ་བ་མ་ཡིན་པ་སྟེ། དེ་ལྟར་རྟོགས་པར་དཀའ་བའི་
[8b.2]གནས་སོ། །དེའི་ཕྱིར་གསང་བ་འདུས་པའི་རྒྱུད་ལས་ཀྱང་། བྱང་ཆུབ་ཀྱི་སེམས་ནི་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་འབྱུང་བ་མེད་པའི་གནས་ལྟ་བུ་སྟེ། བྱང་ཆུབ་ཀྱི་སེམས་དེ་ཡང་ལུས་ལ་མི་གནས། ངག་ལ་མི་གནས། སེམས་ལ་མི་གནས་སོ། །ཆོས་གང་
[8b.3]ཁམས་གསུམ་ན་མི་གནས་པ་དེ་སྐྱེ་བ་ཡང་མེད། འགག་པ་ཡང་མེད་པ་སྟེ། འདི་ནི་ཡེ་ཤེས་འབྱུང་བའི་གནས་སོ་ཞེས་གསུངས་སོ། །དེ་ལྟར། གཟོད་ནས་ཞི་ཞིང་མ་སྐྱེས་པའི། །རང་བཞིན་དག་པའི་ཆོས་ཉིད་ལ། །བྱིས་པའི་བློ་དང་ལྡན་པ་རྣམས། །ཡོད་དང་མེད་པར་རྟོག་
[8b.4]པར་བྱེད། །ཅེས་གསུངས་སོ། །དེའི་ཕྱིར་བྱིས་པ་སོ་སོའི་སྐྱེ་བོ་ཐོག་མ་མེད་པ་ནས་སྒྲོ་འདོགས་པ་དང་སྐུར་པ་འདེབས་པས་དཀྲུགས་ཤིང་ལོག་པའི་ལྟ་བ་ཅན་གྱིས་དག་པའི་ཆོས་ཀྱི་དབྱིངས་འོད་གསལ་བའི་དོན་རྟོགས་པར་དཀའ་བའི་ཕྱིར་ན་སྒྱུ་མ་རྣམ་པར་དག་པ་ཡིད་ལ་བྱའོ། །
[8b.5]ཕུང་པོ་ཁམས་དང་སྐྱེ་མཆེད་རྣམས། །གཟུགས་བརྙན་ལྟ་བུར་ཡོངས་ཤེས་ན། །ཡུལ་གྱི་འདོམ་ལ་མི་ཆགས་སོ། །དེ་ལྟར་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱད་སྟོང་པ་ལས་གསུངས་པ། རབ་འབྱོར་གྱིས་སྨྲས་པ། ལྷའི་བུ་དག་མྱ་ངན་ལས་འདས་པ་ཡང་རྨི་ལམ་ལྟ་བུ་སྒྱུ་
[8b.6]མ་ལྟ་བུར་ང་སྨྲའོ། །མྱ་ངན་ལས་འདས་པ་ལས་ཀྱང་ཆེས་ལྷག་པའི་ཆོས་གཞན་ཞིག་ཡོད་ཀྱང་དེ་ཡང་སྒྱུ་མ་ལྟ་བུ་རྨི་ལམ་ལྟ་བུ་ཞེས་གསུངས་སོ། །དེ་བཞིན་དུ་རྒྱལ་བ་སྐྱེད་མ་ལས་ཀྱང་། གཟུགས་ནས་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་བར་དུ་སྒྱུ་མ་ལྟ་བུ་རྨི་ལམ་ལྟ་བུར་
[8b.7]གསུངས་སོ། །དེ་ལྟར་ཡེ་ཤེས་རྡོ་རྗེ་ཀུན་ལས་བཏུས་པ་ཞེས་བྱ་བ་རྣལ་འབྱོར་ཆེན་པོའི་རྒྱུད་ལས་ཀྱང་གསུངས་པ། སེམས་དང་སེམས་ལས་བྱུང་བའི་རྣལ་འབྱོར་ཆེན་པོ་ནི་བདེ་བ་ཆེན་པོའི་ཏིང་ངེ་འཛིན་ཏོ། །དེ་ནི་སྒྱུ་མའི་དཔེས་ཉེ་བར་མཚོན་པ་སྟེ། དེ་བས་ན་སངས་རྒྱས་ཀྱི་ཞིང་
[9a]
[9a.1]གངྒཱའི་ཀླུང་གི་བྱེ་མ་སྙེད་ཀྱི་དེ་བཞིན་གཤེགས་པ་ཐམས་ཅད་ནི་སྒྱུ་མ་ལྟ་བུ་དང་། ཆུ་ཟླ་ལྟ་བུ་དང་། མིག་ཡོར་ལྟ་བུ་དང་། སྨིག་རྒྱུ་ལྟ་བུ་དང་། རྨི་ལམ་ལྟ་བུ་དང་། བྲག་ཅ་ལྟ་བུ་དང་། དྲི་ཟའི་གྲོང་ཁྱེར་དང་། མིག་འཕྲུལ་དང་། འཇའ་ཚོན་དང་། གློག་
[9a.2]དང་། ཆུའི་ཆུ་བུར་དང་། མེ་ལོང་གི་གཟུགས་བརྙན་ཏེ། སྒྱུ་མའི་དཔེ་བཅུ་གཉིས་ཀྱིས་བདེ་བ་ཆེན་པོའི་ཏིང་ངེ་འཛིན་ཉེ་བར་མཚོན་པར་འགྱུར་བ་ཡིན་ཏེ། དེ་ལྟར་ཕྱོགས་བཅུའི་འཇིག་རྟེན་གྱི་ཁམས་ན་གནས་པའི་དེ་བཞིན་གཤེགས་པ་ཐམས་ཅད་འཁོར་བ་ཇི་སྙེད་པའི་བར་དུ་སྒྱུ་མ་
[9a.3]ལྟ་བུའི་ཏིང་ངེ་འཛིན་གྱིས་བཞུགས་ནས་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་སེམས་ཅན་གྱི་དོན་མཛད་དོ་ཞེས་གསུངས་སོ། །དཔལ་གསང་བ་འདུས་པའི་རྒྱུད་ལས་ཀྱང་གསུངས་པ། ཀྱེ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་རྨི་ལམ་འདི་ནི་བདག་གིས་ཁམས་
[9a.4]གསུམ་དུ་རྨི་ལམ་མཐོང་བར་བྱའོ་སྙམ་དུ་མི་སེམས་སོ། །རྨི་ལམ་ཡང་བདག་གིས་རྨི་ལམ་མཐོང་ངོ་སྙམ་དུ་མི་སེམས་ཏེ། ཁམས་གསུམ་གྱི་བྱ་བ་དེ་རྣམས་ཀྱང་རྨི་ལམ་ལྟ་བུ་རྨི་ལམ་དང་འདྲ་བ་རྨི་ལམ་ལས་བྱུང་བའོ། །དེ་བཞིན་དུ་དེ་བཞིན་གཤེགས་པ་ཐམས་ཅད་དང་བྱང་ཆུབ་
[9a.5]སེམས་དཔའ་རྣམས་དང་སེམས་ཅན་ཐམས་ཅད་རྨི་ལམ་ལྟ་བུ་བདག་མེད་པའོ། །སྲོག་མེད་པའོ། །གང་ཟག་མེད་པའོ་ཞེས་གསུངས་སོ། །གླང་པོའི་རྩལ་གྱི་མདོ་ལས་ཀྱང་། ཤཱ་རིའི་བུ་འདི་ཇི་སྙམ་དུ་སེམས། གང་ཆོས་རྣམས་ཀྱི་ངོ་བོ་ཉིད་ཤེས་པ་དེ་ཡོད་པ་ཡིན་ནམ། འོན་ཏེ་
[9a.6]མེད་པ་ཡིན། གསོལ་པ། བཅོམ་ལྡན་འདས་གང་ཆོས་ཐམས་ཅད་ཀྱི་ངོ་བོ་ཉིད་འཚལ་བ་དེ་ནི་སྒྱུ་མའི་ངོ་བོ་ཉིད་འཚལ་ལོ། །དེ་ཅིའི་སླད་དུ་ཞེ་ན། བཅོམ་ལྡན་འདས་ཀྱིས་ཆོས་ཐམས་ཅད་སྒྱུ་མ་ངོ་བོ་ཉིད་དོ་ཞེས་བསྟན་པའི་སླད་དུ་སྟེ་ཞེས་གསུངས་སོ། །ཡབ་དང་སྲས་མཇལ་
[9a.7]བའི་མདོ་ལས་ཀྱང་། མེ་ལོང་ཡོངས་སུ་དག་པ་ལ། །ཇི་ལྟར་རང་བཞིན་མེད་པ་ཡི། །གཟུགས་བརྙན་སྣང་བ་དེ་བཞིན་དུ། །ལྗོན་པ་ཆོས་རྣམས་ཤེས་པར་གྱིས། །ཞེས་གསུངས་སོ། །རིགས་པ་དྲུག་ཅུ་པ་ལས་ཀྱང་། དངོས་པོ་གཟུགས་བརྙན་ལྟ་བུར་ནི། །ཡེ་ཤེས་མིག་གིས་
[9b]
[9b.1]རབ་མཐོང་ན། །བདག་ཉིད་ཆེན་པོ་དེ་དག་ནི། །ཡུལ་གྱི་འདམ་ལ་མི་ཆགས་སོ། །ཞེས་གསུངས་སོ། །ཐེག་པ་ཆེན་པོ་ཉི་ཤུ་པ་ལས་ཀྱང་། དངོས་པོ་རྣམས་ཀྱི་རང་བཞིན་ནི། །གཟུགས་བརྙན་དང་ནི་མཚུངས་པར་འདོད། །ཅེས་གསུངས་སོ། །རིན་ཆེན་ཕྲེང་བ་ལས་ཀྱང་
[9b.2]གསུངས་པ། སོ་སོའི་སྐྱེ་བོ་ལ་གསང་བ། །གང་ཡིན་དེ་ནི་ཟབ་པའི་ཆོས། །འཇིག་རྟེན་སྒྱུ་མ་ལྟ་བུ་ཉིད། །སངས་རྒྱས་བསྟན་པ་བདུད་རྩི་ཡིན། །ཇི་ལྟར་སྒྱུ་མའི་གླང་པོ་ལ། །སྐྱེ་དང་འཇིག་པ་ཉིད་སྣང་ཡང་། །དེ་ལ་དོན་གྱིས་ཡང་དག་ཏུ། །སྐྱེ་དང་འཇིག་པ་ཉིད་མེད་ལྟར། །དེ་
[9b.3]བཞིན་སྒྱུ་འདྲའི་འཇིག་རྟེན་ལ། །སྐྱེ་དང་འཇིག་པ་ཉིད་སྣང་ཡང་། །དམ་པའི་དོན་དུ་སྐྱེ་བ་དང་། །འཇིག་པ་ཉིད་ནི་ཡོད་མ་ཡིན། །ཇི་ལྟར་སྒྱུ་མའི་གླང་པོ་ནི། །གང་ནས་མི་འོང་གང་མི་འགྲོ། །སེམས་རྨོངས་ཙམ་དུ་ཟད་པས་ན། །ཡང་དག་ཉིད་དུ་གནས་པ་མེད། །དེ་བཞིན་སྒྱུ་
[9b.4]འདྲའི་འཇིག་རྟེན་ནི། །གང་ནས་མ་འོངས་གར་མི་འགྲོ། །སེམས་རྨོངས་ཙམ་དུ་ཟད་པས་ན། །ཡང་དག་ཉིད་དུ་གནས་པ་མེད། །ཅེས་གསུངས་སོ། །དེ་ལྟར་ཕུང་པོ་དང་ཁམས་དང་སྐྱེ་མཆེད་རྣམས་ནི་སྒྱུ་མའི་རང་བཞིན་ཏེ། སྒྱུ་མའི་རྣལ་འབྱོར་ཡིད་ལ་བྱེད་པའི་གང་ཟག་ནི་ཉོན་མོངས་པ་
[9b.5]མེད་པ་དང་། ལས་དང་། སྡུག་བསྔལ་ལས་གྲོལ་བར་འགྱུར་ཏེ། རིམ་གྱིས་སྒྱུ་མའི་རང་བཞིན་སྟོང་པར་ཤེས་པ་འབྱུང་སྟེ། དེ་ལྟ་བས་ན་ཆོས་ཐམས་ཅད་སྒྱུ་མ་ལྟ་བུར་ཡིད་ལ་བྱས་ན་ཡེ་ཤེས་སྒྱུ་མ་ལྟ་བུ་ཉིད་ཐོབ་པར་འགྱུར་རོ། །དེ་ལྟ་བས་ན་ལུས་དང་ངག་དང་སེམས་སྒྱུ་མ་ལྟ་བུས་ཉོན་
[9b.6]མོངས་པ་དང་ལས་དང་སྡུག་བསྔལ་སྒྱུ་མ་ལྟ་བུ་ལས་ལོག་ལ། ཚོགས་གཉིས་སྒྱུ་མ་ལྟ་བུ་ལ་འཇུག་ན་འཁོར་བ་སྒྱུ་མ་ལས་ཐར་བར་བྱེད་པ་འདི་ནི་ཡང་དག་པའི་ལམ་མོ། །དེ་ལྟར་ན་སྒྱུ་མའི་དཔེ་བརྒྱད་དམ་བཅུ་གཉིས་ལ་བརྟེན་ཏེ་འཇུག་པར་བྱའོ། །བྱིས་པ་སོ་སོའི་སྐྱེ་བོ་ཤེས་རབ་ཀྱི་མཐུ་
[9b.7]ཆུང་བ་རྣམས་ཀྱིས་ལམ་མ་ནོར་བར་འཇུག་པའི་རིམ་པ་དང་། ལམ་གྱི་ངོ་བོ་མི་ཤེས་པ་རྣམས་ཀྱི་དོན་དུ་བླ་མ་དང་མདོ་སྡེ་དང་རྒྱུད་སྡེ་ལ་བརྟེན་ནས་གཞུང་དུ་བཀོད་པའོ། །ཐེག་ཆེན་དོན་བསྡུས་སྒྲོན་མ་འདི། །གཞུང་དུ་བཀོད་པའི་བསོད་ནམས་དེས། །འགྲོ་བ་མ་ལུས་ཐམས་ཅད་
[10a]
[10a.1]དག།།སྐུ་གསུམ་མྱུར་དུ་ཐོབ་པར་ཤོག །ཐེག་པ་ཆེན་པོའི་དོན་བསྡུས་པའི་སྒྲོན་མ་ཞེས་བྱ་བ། སློབ་དཔོན་ནག་པོ་ཞབས་ཀྱིས་མཛད་པ་རྫོགས་སོ།། །།རྒྱ་གར་གྱི་མཁན་པོ་ཀྲྀཥྞ་བ་དེ་ཉིད་དང་། ལོ་ཙཱ་བ་དགེ་སློང་ཆོས་ཀྱི་ཤེས་རབ་ཀྱིས་བསྒྱུར་ཅིང་ཞུས་ཏེ་
[10a.2]གཏན་ལ་ཕབ་པའོ།། {D3721}༄༅༅། །རྒྱ་གར་སྐད་དུ། གུ་རུ་པཉྩ་བིཾ་ཤི་ཀ །བོད་སྐད་དུ། བླ་མ་ལྔ་བཅུ་པ། བཅོམ་ལྡན་འདས་རྡོ་རྗེ་སེམས་དཔའ་ལ་ཕྱག་འཚལ་ལོ། །དཔལ་ལྡན་རྡོ་རྗེ་སེམས་དཔའི་གནས་ཐོབ་རྒྱུར་གྱུར་པ། །བླ་མའི་ཞབས་ཀྱི་པདྨར་ཇི་བཞིན་
[10a.3]བཏུད་བྱས་ཏེ། །དེ་བསྟན་པ་ནི་དྲི་མེད་རྒྱུད་མང་ལས་གསུངས་པ། །མདོར་བསྡུས་བཤད་པ་འདི་ནི་གུས་པས་མཉན་པར་གྱིས། །དབང་བསྐུར་མཆོག་ཐོབ་རྡོ་རྗེ་ཡི། །སློབ་དཔོན་ལ་ནི་དེ་བཞིན་གཤེགས། །ཕྱོགས་བཅུའི་འཇིག་རྟེན་ཁམས་བཞུགས་པས། །དུས་གསུམ་དུ་
[10a.4]ནི་མངོན་ཕྱག་འཚལ། །མཆོག་ཏུ་དད་པས་དུས་གསུམ་དུ། །དཀྱིལ་འཁོར་མེ་ཏོག་བཅས་ཐལ་མོས། །སྟོན་པ་བླ་མ་བསྙེན་བཀུར་ཞིང་། །ཞབས་ལ་སྤྱི་བོས་ཕྱག་བྱའོ། །ཁྱིམ་པའམ་ནི་གསར་བུ་ལ། །འཇིག་རྟེན་སྨོད་པ་སྤང་བའི་ཕྱིར། །དམ་ཆོས་ལ་སོགས་མདུན་
[10a.5]བདར་ཏེ། །བརྟུལ་ཞུགས་འཛིན་པས་བློས་ཕྱག་བྱ། །གདན་བསྟབས་པ་དང་ལྡང་བ་དང་། །དོན་གྱི་བྱ་བ་སོགས་བསྙེན་བཀུར། །བརྟུལ་ཞུགས་ཅན་གྱིས་ཀུན་བྱ་སྟེ། །ཕྱག་བྱ་དམ་པ་མིན་ལས་སྤང་། །བླ་མ་དང་ནི་སློབ་མ་དག །མཚུངས་པར་དམ་ཚིག་ཉམས་འགྱུར་བས། །
[10a.6]དཔའ་བོས་དང་པོར་སློབ་དཔོན་དང་། །སློབ་མའི་འབྲེལ་པ་བརྟག་པར་བྱ། །བློ་ལྡན་སློབ་མས་བླ་མར་ནི། །སྙིང་རྗེ་མེད་ཅིང་ཁྲོ་ལ་གདུག །ཁེངས་ཤིང་ཆགས་ལ་མ་བསྡམས་དང་། །སྤྱོམས་དང་བཅས་པར་མི་བྱའོ། །བརྟན་ཞིང་དུལ་ལ་བློ་གྲོས་ལྡན། །བཟོད་ལྡན་དྲང་ལ་གཡོ་
[10a.7]སྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས། །སྙིང་བརྩེར་ལྡན་ཞིང་བསྟན་བཅོས་མཁས། །དེ་ཉིད་བཅུ་ནི་ཡོངས་སུ་ཤེས། །དཀྱིལ་འཁོར་འདྲི་བའི་ལས་ལ་མཁས། །སྔགས་བཤད་པ་ཡི་སྦྱོར་བ་ཤེས། །རབ་ཏུ་ཞི་ཞིང་དབང་པོ་དུལ། །དེ་འདྲའི་མགོན་ལ་བསམས་བྱས་
[10b]
[10b.1]ནས། །སློབ་མར་གྱུར་ནས་བརྙས་ན་ནི། །སངས་རྒྱས་ཐམས་ཅད་བརྙས་པས་ན། །དེས་ནི་རྟག་ཏུ་སྡུག་བསྔལ་འཐོབ། །སློབ་དཔོན་ལ་ནི་སྨོད་པ་དེ། །ཡམས་དང་འཚེ་བའི་ནད་རྣམས་དང་། །གདོན་དང་རིམས་དང་དུག་རྣམས་ཀྱིས། །རྨོངས་ཆེན་དེ་ནི་འཆི་བར་འགྱུར། །
[10b.2]རྒྱལ་པོ་མེ་དང་སྦྲུལ་གདུག་དང་། །ཆུ་དང་མཁའ་འགྲོ་རྐུན་པོ་དང་། །གདོན་དང་ལོག་འདྲེན་རྣམས་ཀྱིས་ཀྱང་། །བསད་ནས་སེམས་ཅན་དམྱལ་བར་འགྲོ། །ནམ་ཡང་སློབ་དཔོན་དག་གི་ནི། །ཀུན་དུ་སེམས་དཀྲུགས་མི་བྱ་སྟེ། །གལ་ཏེ་རྨོངས་པས་བྱས་གྱུར་ན། །དམྱལ་
[10b.3]བར་ངེས་པར་འཚེད་པར་འགྱུར། །མནར་མེད་ལ་སོགས་འཇིགས་རུང་བའི། །དམྱལ་བ་བསྟན་པ་གང་ཡིན་པ། །སློབ་དཔོན་ལ་ནི་སྨོད་པ་རྣམས། །དེར་ནི་གནས་པར་ཡང་དག་བཤད། །དེ་བས་འབད་པ་ཐམས་ཅད་ཀྱིས། །རྡོ་རྗེ་སློབ་དཔོན་བློ་གྲོས་ཆེ། །དགེ་བ་རབ་ཏུ་
[10b.4]མི་སྤྱོམས་པ། །ནམ་ཡང་སྨད་པར་མི་བྱའོ། །བླ་མ་ལ་ནི་གུས་བཅས་ཡོན། །རྗེས་སུ་མཐུན་པར་སྦྱིན་པར་བྱ། །དེས་ནི་རིམས་སོགས་གནོད་པ་རྣམས། །ཕྱིར་ཞིང་འབྱུང་བར་མི་འགྱུར་རོ། །རང་གི་དམ་ཚིག་སློབ་དཔོན་ནི། །སྦྱིན་མིན་བུ་དང་ཆུང་མ་དང་། །རང་སྲོག་གིས་
[10b.5]ཀྱང་བརྟེན་བྱ་ན། །ལོངས་སྤྱོད་གཡོ་བ་སྨོས་ཅི་དགོས། །གང་ཕྱིར་བསྐལ་པ་བྱེ་བ་ནི། །གྲངས་མེད་པར་ཡང་རྙེད་དཀའ་བའི། །སངས་རྒྱས་ཉིད་ཀྱང་བརྩོན་ལྡན་ལ། །ཚེ་འདི་ཉིད་ལ་སྟེར་བར་བྱེད། །རྟག་ཏུ་རང་གི་དམ་ཚིག་བསྲུང་། །རྟག་ཏུ་དེ་བཞིན་གཤེགས་པ་མཆོད། །
[10b.6]རྟག་ཏུ་བླ་མ་ལ་ཡང་འབུལ། །འདི་ནི་སངས་རྒྱས་ཀུན་དང་འདྲ། །མི་ཟད་དེ་ནི་འདོད་པ་ཡིས། །ཅུང་ཟད་ཡིད་འོང་གང་དང་གང་། །ཤིན་ཏུ་ཁྱད་པར་གྱུར་པ་ཉིད། །དེ་དང་དེ་ནི་བླ་མར་སྦྱིན། །དེ་བྱིན་སངས་རྒྱས་ཐམས་ཅད་ལ། །རྟག་ཏུ་བྱིན་པ་ཉིད་དུ་འགྱུར། །དེ་བྱིན་བསོད་
[10b.7]ནམས་ཚོགས་ཡིན་ཏེ། །ཚོགས་ལས་དངོས་གྲུབ་མཆོག་ཏུ་འགྱུར། །དེ་བས་སློབ་མ་སྙིང་རྗེ་གཏོང་། །ཚུལ་ཁྲིམས་བཟོད་པའི་ཡོན་ཏན་ལྡན། །སློབ་དཔོན་དང་ནི་རྡོ་རྗེ་འཛིན། །ཐ་དད་པར་ནི་མི་བརྟག་གོ། །མཆོད་རྟེན་བཤིགས་འདྲའི་སྡིག་འཇིགས་པས། །གྲིབ་མའང་བགོམ་
[11a]
[11a.1]པར་མི་བྱ་ན། །ལྷམ་དང་སྟན་དང་བཞོན་པ་སོགས། །བགོམ་མི་བྱ་བ་སྨོས་ཅི་དགོས། །བློ་གྲོས་ཆེན་པོ་དགའ་སེམས་ཀྱིས། །བླ་མའི་བཀའ་ནི་འབད་དེ་མཉན། །རིགས་པ་ཡིས་ནི་མི་ནུས་པ། །མི་ནུས་དེ་ལ་ཚིག་གིས་སྦྱང་། །བླ་མ་ལས་ནི་དངོས་གྲུབ་དང་། །
[11a.2]མཐོ་རིས་དང་ནི་བདེ་བ་འཐོབ། །དེ་བས་འབད་པ་ཐམས་ཅད་ཀྱིས། །བླ་མའི་བཀའ་ལས་འདའ་མི་བྱ། །བླ་མའི་རྫས་ནི་སྲོག་ཇི་བཞིན། །བླ་མའི་སྡུག་པའང་བླ་མ་བཞིན། །དེ་ཡི་འཁོར་ནི་གཉེན་བཞིན་དུ། །མཉམ་པར་གཞག་པས་རྟག་ཏུ་བསམ། །མལ་སྟན་འདུག་དང་སྔོན་
[11a.3]འགྲོ་དང་། །གཙུག་ཏོར་དག་དང་དཔྱངས་པ་དང་། །སྟན་ལ་རྐང་འཇོག་རྐེད་པར་ནི། །ལག་གཞག་སྙེ་བར་མི་བྱའོ། །བླ་མ་དག་ནི་ལངས་པ་ན། །ཉལ་དང་འདུག་པར་མི་བྱའོ། །རྟག་ཏུ་དེ་ཡི་བྱ་བ་ལ། །ལྡང་མཁས་ཕུན་སུམ་ཚོགས་པར་བྱ། །མཆིལ་མ་ལ་སོགས་འདོར་
[11a.4]བ་དང་། །སྟན་ལ་རྐང་འཇོག་རྐྱོང་བ་ནི། །འཆག་དང་རྩོད་པར་སྨྲ་བ་དག །བླ་མའི་མདུན་དུ་མི་བྱའོ། །ཡན་ལག་མཉེ་དང་གར་དག་དང་། །གླུ་དང་རོལ་མོ་མི་བྱ་ཞིང་། །གཏམ་གྱི་སྦྱོར་བ་མང་པོ་རྣམས། །ཐོས་པའི་ཉེ་འཁོར་དུ་མི་བྱ། །བཏུད་དེ་སྟན་ལས་ལྡང་བ་དང་། །གུས་
[11a.5]པ་ཡིས་ནི་འདུག་པར་བྱ། །མཚན་ཆུ་འཇིགས་བཅས་ལམ་དུ་ནི། །བསྒོ་བ་ཐོབ་ན་མདུན་འགྲོ་བྱ། །སློབ་དཔོན་གྱིས་ནི་མཐོང་མདུན་དུ། །བློ་དང་ལྡན་པས་ལུས་གཅུ་དང་། །ཀ་བ་ལ་སོགས་བརྟེན་མི་བྱ། །སོར་མོའི་ཚིགས་ནི་དྲང་མི་བྱ། །རྐང་པ་བཀྲུ་དང་ལུས་བཀྲུ་དང་། །དྲིལ་
[11a.6]དང་མཉེ་བ་ལ་སོགས་པ། །ཕྱག་ནི་སྔོན་དུ་འགྲོ་བས་བྱ། །དེ་བཞིན་མཐར་ནི་ཅི་བདེར་བྱ། །དེ་ཡི་མཚན་སྨོས་བརྗོད་ན་ནི། །མིང་མཐར་ཞལ་སྔར་ལྡན་པས་བྱ། །གཞན་དག་གུས་པར་བྱ་བའི་ཕྱིར། །ཁྱད་པར་གྱི་ནི་ཚིག་ཀྱང་བརྗོད། །བླ་མ་ལ་ནི་བཀའ་སྩལ་ཞུ། །བཀའ་
[11a.7]བཞིན་བགྱིད་ཅེས་བརྗོད་བྱས་ལ། །ཐལ་མོ་སྦྱར་ཞིང་མ་ཡེངས་པར། །བླ་མས་བསྒོ་བ་མཉན་པར་བྱ། །དགོད་དང་ལུད་པ་ལ་སོགས་པ། །ལག་པས་ཁ་ནི་དགབ་པར་བྱ། །བྱ་བ་ཟིན་ནས་འཇམ་པ་ཡི། །ཚིག་དག་གིས་ནི་བཟླས་པར་བྱ། །མདུན་དུ་དུལ་བར་འདུག་པ་དང་། །
[11b]
[11b.1]གོས་སོགས་ཚུལ་བཞིན་བསྡམས་པ་དང་། །པུས་བཙུགས་ཐལ་མོ་སྦྱར་བ་ཡིས། །མཉན་སོགས་འདོད་ལ་གསོལ་གསུམ་གདབ། །བསྙེན་བཀུར་སྤྱོད་པ་ཐམས་ཅད་ལ། །ཡིད་ནི་ང་རྒྱལ་མེད་པར་བྱ། །ངོ་ཚ་འཇིགས་ཤིང་བསྡམས་པ་ཡིས། །བག་མ་གསར་པའི་ཚུལ་
[11b.2]གནས་བྱ། །སྒེག་པ་ལ་སོགས་བྱ་བ་ཀུན། །སྟོན་པའི་མདུན་དུ་སྤང་བར་བྱ། །གཞན་ཡང་དེ་འདྲའི་བྱ་བ་ནི། །རང་གིས་བརྟགས་ལ་དོར་བར་བྱ། །རབ་གནས་དཀྱིལ་འཁོར་སྦྱིན་སྲེག་དང་། །སློབ་མ་སྡུད་དང་འཆད་པ་རྣམས། །ཡུལ་དེར་བླ་མ་གནས་པ་ན། །རྗེས་མ་གནང་
[11b.3]བར་མི་བྱའོ། །སྤྱན་འབྱེ་སོགས་ལས་ཅི་ཐོབ་པ། །དེ་ཀུན་བླ་མ་རྣམས་ལ་དབུལ། །དེ་ཡིས་བསྟབས་པ་བླངས་ནས་ནི། །གཞན་དག་ལ་ནི་ཅི་བདེར་བྱ། །བླ་མའི་སློབ་མ་སློབ་མར་མིན། །སློབ་མའང་བླ་མའི་མདུན་དུ་མིན། །བསྙེན་བཀུར་དག་དང་ལྡང་བ་དང་། །ཕྱག་སོགས་
[11b.4]བྱེད་པ་བཟློག་པར་བྱ། །སློབ་དཔོན་ལ་ནི་གང་འབུལ་དང་། །བླ་མས་ཀྱང་ནི་གང་སྩལ་པ། །དེ་ལ་བཏུད་དེ་ལག་གཉིས་ཀྱིས། །བློ་དང་ལྡན་པས་བླང་བར་བྱ། །དྲན་པ་བརྗེད་མེད་གྱུར་པ་དང་། །རང་གི་ཀུན་སྤྱོད་ལ་བརྩོན་པས། །སྤུན་གྱི་རང་སྤྱོད་ལས་འདས་པ། །དགའ་
[11b.5]བས་ཕན་ཚུན་བཟློག་པར་བྱ། །ན་བས་བླ་མའི་བྱ་བ་ལ། །བཏུད་དེ་རྗེས་མ་གནང་བར་ཡང་། །བཀག་པ་རྣམས་ནི་སྤྱད་བྱས་ཀྱང་། །དགེ་སེམས་ལྡན་ལ་སྡིག་མི་འགྱུར། །འདིར་མང་སྨྲ་བ་ཅི་ཞིག་དགོས། །བླ་མ་དགྱེས་བྱེད་གང་ཡིན་བྱ། །མི་མཉེས་བྱེད་ཀུན་སྤང་བར་ནི། །དེ་དང་
[11b.6]དེ་ལ་འབད་དེ་སྤྱད། །དངོས་གྲུབ་སློབ་དཔོན་རྗེས་འབྲང་ཞེས། །རྡོ་རྗེ་འཛིན་པ་ཉིད་གསུང་བར། །ཤེས་ནས་དངོས་པོ་ཐམས་ཅད་ཀྱིས། །བླ་མ་ཡོངས་སུ་མཉེས་པར་བྱ། །བསམ་པ་དག་པའི་སློབ་མ་ནི། །དཀོན་མཆོག་གསུམ་ལ་སྐྱབས་སོང་ལ། །བླ་མའི་རྗེས་སུ་འཇུག་པ་
[11b.7]ནི། །ཁ་ཏོན་བྱ་བར་སྦྱིན་པར་བྱ། །དེ་ནས་སྔགས་སོགས་སྦྱིན་པ་ཡིས། །དམ་ཆོས་སྣོད་དུ་བྱས་ནས་སུ། །རྩ་བའི་ལྟུང་བ་བཅུ་བཞི་ནི། །ཀླག་དང་འཛིན་པ་ཉིད་དུ་བྱ། །དེ་ལྟར་བླ་མའི་རྗེས་འཇུག་སློབ་མ་ནི། །མ་ལུས་ཕན་བསྐྱེད་སྐྱོན་མེད་འདི་བྱས་པའི། །དགེ་བ་མཐའ་
[12a]
[12a.1]ཡས་བདག་གིས་ཅི་བསགས་པ། །དེས་ནི་འགྲོ་ཀུན་མྱུར་དུ་རྒྱལ་གྱུར་ཅིག །བླ་མ་ལྔ་བཅུ་པ་སློབ་དཔོན་ཆེན་པོ་རྟ་དབྱངས་ཀྱིས་མཛད་པ་རྫོགས་སོ།། །།རྒྱ་གར་གྱི་མཁན་པོ་པདྨཱ་ཀ་ར་ཝརྨ་དང་། ཞུ་ཆེན་གྱི་ལོ་ཙཱ་བ་དགེ་སློང་རིན་ཆེན་བཟང་པོས་བསྒྱུར་ཅིང་ཞུས་ཏེ་
[12a.2]གཏན་ལ་ཕབ་པའོ།། {D3722}༄༅༅། །རྒྱ་གར་སྐད་དུ། གུ་རྭཱ་རཱ་དྷ་ན་པཉྩི་ཀ །བོད་སྐད་དུ། བླ་མའི་བསྙེན་བཀུར་གྱི་དཀའ་འགྲེལ། འཇམ་པའི་རྡོ་རྗེ་ལ་ཕྱག་འཚལ་ལོ། །སངས་རྒྱས་ཀུན་གྱི་རང་བཞིན་གྱི། །ཡོན་ཏན་རྣམས་ཀྱི་ཡོན་ཏན་ལྡན། །བླར་འོས་བླ་
[12a.3]མར་ཕྱག་བྱས་ནས། །བླ་མའི་བསྙེན་བཀུར་དཀའ་འགྲེལ་བརྗོད། །དེ་ལ་འདོད་པའི་ལྷ་གཞན་དག་གིས་ནི་མངོན་པར་འདོད་པའི་འབྲས་བུ་གྲུབ་པར་མི་འགྱུར་བས། བརྗོད་པར་བྱ་བ་ལ་སོགས་པ་ཉེ་བར་བསྟན་པས་མཆོག་ཏུ་འདོད་པ་སྔོན་དུ་འགྲོ་བའི་སྒྲུབ་པ་ལ་འཇུག་པར་བྱ་སྟེ། མཉན་པར་
[12a.4]བྱ་ཞེས་བྱ་བས་ཡིད་ལ་བྱ་བ་སློབ་དཔོན་གྱི་གདམས་པ་བྱིན་པ་དང་པོར་རེ་ཞིག་དེ་སྟོན་པར་བྱེད་པའི་ཚིགས་སུ་བཅད་པ། དཔལ་ལྡན་རྡོ་རྗེ་སེམས་དཔའི་ཞེས་བྱ་བ་ལ་སོགས་པ་གསུངས་ཏེ། དེ་ལ་འདིའི་རྐང་པ་དང་པོས་ནི་དགོས་པ་བསྟན་ཏོ། །གཉིས་པས་ནི་འདོད་པའི་ལྷ་ལ་མཆོད་པ་བསྟན་ཏོ། །
[12a.5]གསུམ་པ་དང་བཞི་པ་དག་གིས་ནི་བརྗོད་པར་བྱ་བ་བསྟན་པ་ཡིན་ལ། བརྗོད་བྱ་དང་རྗོད་བྱེད་ཀྱི་མཚན་ཉིད་ཀྱི་འབྲེལ་པ་ནི་གཞུང་གི་ཁོང་ན་གནས་པ་ཉིད་ཀྱི་ཕྱིར་ལོགས་སུ་མ་གསུངས་སོ་ཞེས་བྱ་བ་ནི་སྤྱིའི་དོན་ཏོ། །ཡན་ལག་གི་དོན་ཡང་བརྗོད་པར་བྱ་སྟེ། བླ་མའི་ཞབས་ཀྱི་པདྨར་བཏུད་ནས་
[12a.6]ཞེས་སྦྲེལ་ཏེ། བླ་མའི་ཞེས་བྱ་བ་ནི་ཟབ་པ་དང་རྒྱ་ཆེ་བའི་ཆོས་ཀྱི་མན་ངག་སྦྱིན་པའི་ཕྱིར་དང་། ཕན་པ་དང་བདེ་བ་སྐྱེད་པར་བྱེད་པ་ཉིད་ཀྱིས་ཕར་གྱུར་པའི་ཕྱིར་ན་མཆོད་པ་བཀུར་སྟི་ལ་སོགས་པ་རིགས་པས་ན་བླ་མ་ཡིན་ལ། དེའི་ཞབས་ཀྱང་ཡིན་ལ་པདྨ་ཡང་ཡིན་པས་ཞབས་པད་དོ། །དེ་
[12a.7]ལ་བཏུད་ནས་ནི་ཕྱག་བྱས་ནས་སོ། །ཇི་ལྟར་ཞེ་ན། དེ་ནི་ཇི་བཞིན་ཞེས་བྱ་བས་བཤད་དེ། ཆོ་གའི་རིམ་པ་ལས་མ་འདས་པས་ཇི་ལྟར་རིགས་པ་སྟེ། ལྷག་པར་དགའ་བས་མཎྜལ་སྔོན་དུ་འགྲོ་བས་དུལ་བའི་རྣམ་འགྱུར་ལ་སོགས་པའོ། །དེ་ལ་འདིའི་བླ་མའི་ཞབས་ཀྱི་པདྨ་ཞེས་བྱ་བས་ནི་
[12b]
[12b.1]བསྟོད་པ་བསྟན་ལ། བཏུད་ནས་ཞེས་བྱ་བས་ནི་ཕྱག་བྱ་བ་བསྟན་ཏོ། །འདི་དག་གིས་ནི་མཆོད་པ་རྣམ་པ་གསུམ་བསྟན་ཏེ། ཕྱག་བྱ་བ་ནི་ལུས་ཀྱི་དང་། བསྟོད་པ་ནི་ངག་གི་ཡིན་ལ། ལུས་དང་ངག་ནི་ཡིད་སྔོན་དུ་བཏང་ནས་འཇུག་པའི་ཕྱིར་ཡིད་ཀྱི་ནི་ཤུགས་ཀྱིས་བསྟན་ཏོ། །འོ་ན་སངས་རྒྱས་ལ་
[12b.2]སོགས་པ་རྣམས་འདོད་པའི་ལྷ་ཡིན་མོད། ཇི་ལྟར་ན་བླ་མ་རང་གི་འདོད་པ་དམ་པ་ཡིན་ཞེ་ན། འདིར་བླ་མ་འདོད་པའི་ལྷ་ཡིན་ཏེ། ལྷག་པར་བྱས་པ་ཉིད་ཀྱི་ཕྱིར་རམ་སངས་རྒྱས་ཐམས་ཅད་ཀྱི་རང་བཞིན་གྱི་སྐུ་ཡིན་པ་ཉིད་ཀྱི་ཕྱིར་རོ། །འཆད་པར་འགྱུར་བ། 
[12b.3]དེ་ལྟའི་མགོན་ལ་བསམ་བཅས་པས། །ཞེས་བྱ་བ་ལ་སོགས་པའོ། །དེ་བས་ན་བླ་མ་ལ་མཆོད་པ་ཁོ་ན་གྲོལ་བའི་བྱེད་པ་པོ་ཡིན་ནོ། །དེ་ལྟར་བླ་མའི་ཞབས་ཀྱི་པདྨ་ལ་ཕྱག་བྱས་ནས་ཅི་བྱ་ཞེ་ན། དྲི་མེད་ཅེས་བྱ་བ་གསུངས་ཏེ། དྲི་མེད་ནི་རྣམ་པར་དག་ཅིང་སྐྱོན་མེད་པ་ཉིད་ཀྱི་ཕྱིར་རོ། །ཡང་ན། 
[12b.4]འདི་ལ་མི་དགེ་བའི་དྲི་མ་ཡོད་པ་མ་ཡིན་པ་སྟེ། དྲི་མ་ཡིན་པ་ནི་དྲི་མ་དང་བྲལ་བའི་རྒྱུའོ་ཞེས་བྱ་བའི་དོན་ཏོ། །འོན་ཀྱང་འདི་དག་རང་གི་ཡིད་ཀྱི་འདོད་པ་ཁོ་ནས་བརྟགས་པ་མ་ཡིན་ནམ་ཞེ་ན། དེ་མ་ཡིན་པ་ནི་རྒྱུད་མང་ལས་གསུངས་པ་ཞེས་བྱ་བས་བཤད་དེ། རྒྱུད་ནི་རྒྱུན་ཆགས་པ་ཡིན་ལ། 
[12b.5]དེ་ཡང་རྒྱུ་ལ་སོགས་པའི་དབྱེ་བས་རྣམ་པ་གསུམ་སྟེ། རྒྱུ་དང་འབྲས་བུ་དང་ཐབས་ཞེས་བྱ་བའོ། །དེ་ལ་རིགས་ཀྱི་དབྱེ་བ་ནི་རྒྱུའི་རྒྱུད་དེ། རིགས་ཅན་གྱི་སེམས་ཅན་རྣམས་རབ་ཏུ་མང་བ་ཉིད་ཀྱི་ཕྱིར་རྒྱུན་ཆགས་པར་བརྗོད་དོ། །རིགས་ཀྱི་དབྱེ་བ་ལས་འབྲས་བུར་གྱུར་པའི་རྡོ་རྗེ་འཆང་ཆེན་
[12b.6]པོའི་དབྱེ་བ་ནི་འབྲས་བུའི་རྒྱུད་དེ། མཐའ་ཡས་པའི་སངས་རྒྱས་ཀྱི་ཆོས་ཀྱི་རང་བཞིན་ཡིན་པ་ཉིད་ཀྱི་ཕྱིར་རོ། །རྒྱུ་ལས་འབྲས་བུ་འགྲུབ་པའི་ཆེད་དུ་སྔགས་དང་ཕྱག་རྒྱ་དང་དཀྱིལ་འཁོར་ལ་སོགས་པའི་རྐྱེན་རྣམས་ནི་ཐབས་ཀྱི་རྒྱུད་དེ། སྔགས་དང་ཕྱག་རྒྱ་ལ་སོགས་པའི་ཐབས་ཆེན་པོ་
[12b.7]རྣམས་ཀྱི་ཆོ་ག་དཔག་ཏུ་མེད་པའི་ཕྱིར་རོ། །དེ་ཡང་གཙོ་བོ་ཉིད་ཀྱི་དབྱེ་བས་ཆོ་ག་མང་པོ་སྟེ། བྱ་བ་དང་། སྤྱོད་པ་དང་། རྣལ་འབྱོར་དང་། རྣལ་འབྱོར་བླ་མ་དང་། རྣལ་འབྱོར་བླ་ན་མེད་པའི་རྒྱུད་ཅེས་བྱ་བ་དེ་དག་ཐམས་ཅད་དུ་འབྲེལ་པ་རྣམས་སོ། །རྒྱུད་མང་པོ་དེ་དག་ཏུ་གསུངས་ཤིང་བཤད་
[13a]
[13a.1]པ་ནི་རྒྱུད་མང་ལས་གསུངས་པའོ། །འོ་ན་བཅོམ་ལྡན་འདས་ཉིད་ཀྱིས་དེ་དང་དེ་ལས་གསུངས་པའི་ཕྱིར་འདི་བརྩམས་པ་ལ་དགོས་པ་མེད་དོ་ཞེས་བྱ་བར་དོགས་པ་ལ། མདོར་བསྡུས་ནས་བཤད་པར་གསུངས་ཏེ། རྒྱུད་མང་པོ་ལྟ་བས་འཇིགས་པའི་སྐྱེ་བོ་རྣམས་ལ་ཕན་
[13a.2]པའི་ཕྱིར་རྒྱུད་མང་པོ་ལས། ལུས་པ་མེད་པར་ཕྱུང་ནས་གཅིག་ཏུ་བསྡུས་ཏེ་འདིར་མངོན་པར་བརྗོད་པ་ཡིན་ནོ་ཞེས་བྱ་བར་དགོངས་སོ། །འདི་ཞེས་པ་ནི་འདོད་པའི་བླ་མ་བསྟེན་པ་རྒྱས་པར་བཤད་པའོ། །དེ་ལྟར་འདི་ཞེས་པ་ནི་དེ་ཉན་པ་ལ་སྐལ་བ་དང་ལྡན་པའི་སེམས་ཅན་རྣམས་སྦྱར་བར་བྱ་བའི་
[13a.3]ཕྱིར་མཉན་པར་གྱིས་ཞེས་བྱ་བ་གསུངས་ཏེ། མཉན་པར་གྱིས་ནི་རྣ་བ་སྤགས་ལའོ། །དེ་ཞེས་པ་ནི་ལྷག་མའོ། །ཇི་ལྟ་བུ་ཞེ་ན། གུས་པས་ཞེས་བྱ་བ་གསུངས་ཏེ། གུས་པ་ནི་འདིར་ཉན་པའི་ཚུལ་ཏེ། ཕྱིན་ཅི་མ་ལོག་པས་ཡི་གེ་དང་དོན་འཛིན་པ་དང་དད་པས་ཡང་དག་པར་འཛིན་པ་ཡིན་
[13a.4]པས་ཁྱེད་ཅག་གིས་བླ་མ་ལས་མཉན་པར་གྱིས་ཤིག་ཅེས་བྱ་བར་སྦྱར་རོ། །རྣམ་པ་གཞན་དུ་ཁས་སྦུབས་པ་དང་མི་གཙང་བ་དང་རྡོལ་བའི་བུམ་པ་ལ་སོགས་པ་རྣམས་སུ་ཆར་བབ་པ་ལྟ་བུར་དོན་དང་བྲལ་བ་ཉིད་ཡིན་པས་དེའི་གཏམ་མི་བྱ་བའི་ཕྱིར་རོ། །གང་གི་ཆེད་དུ་འདི་གུས་པས་མཉན་པར་
[13a.5]བྱ་ཞེ་ན། དཔལ་ལྡན་རྡོ་རྗེ་སེམས་དཔའ་ཞེས་བྱ་བ་གསུངས་ཏེ། དཔལ་ནི་བསོད་ནམས་ཀྱི་ཚོགས་དང་ཡེ་ཤེས་ཀྱི་ཚོགས་གསུམ་ལ་སྐྱབས་སུ་འགྲོ་བ་ལ་སོགས་པ་བསོད་ནམས་དང་། དོན་དམ་པའི་བྱང་ཆུབ་ཀྱི་སེམས་བསྒོམ་པ་ལ་སོགས་པ་ཡེ་ཤེས་ཀྱི་ཚོགས་སོ། །ཕ་རོལ་ཏུ་ཕྱིན་པའི་ཚུལ་གྱིས་
[13a.6]ན་སྦྱིན་པ་དང་ཚུལ་ཁྲིམས་དང་བཟོད་པ་གསུམ་ནི་བསོད་ནམས་ཀྱི་ཚོགས་ཡིན་ལ། ཤེས་རབ་དང་ཐབས་དང་སྨོན་ལམ་དང་ཡེ་ཤེས་དང་སྟོབས་ཀྱི་ཕ་རོལ་ཏུ་ཕྱིན་པ་ལྔ་ནི་ཡེ་ཤེས་ཀྱི་ཚོགས་སོ། །བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་བསམ་གཏན་གྱི་ཕ་རོལ་ཏུ་ཕྱིན་པ་ནི་གཉི་གར་གཏོགས་སོ། །རྡོ་རྗེ་
[13a.7]སེམས་དཔའ་ཞེས་པ་ལ། མི་ཕྱེད་པ་ཉིད་ཀྱིས་རྡོ་རྗེ་དང་ཆོས་མཐུན་པས་རྡོ་རྗེ་ཡིན་ལ། མི་འཇིག་ཅིང་ཉམས་པར་མི་འགྱུར་བས་སེམས་དཔའོ། །རྡོ་རྗེ་ཡང་འདི་ཡིན་ལ་སེམས་དཔའ་ཡང་ཡིན་པས་རྡོ་རྗེ་སེམས་དཔའ་སྟེ། རང་བཞིན་གྱིས་འོད་གསལ་ཞིང་རང་བཞིན་གྱིས་རྟག་པ་ཉིད་ཀྱིས་
[13b]
[13b.1]རྟག་པའི་རྡོ་རྗེ་འཛིན་པའོ་ཞེས་བྱ་བའི་དོན་ཏོ། །ཡང་ན་ཆོས་ཐམས་ཅད་ལ་ཁྱད་པར་འགྲོ་བའི་ཕྱིར་ན་རྡོ་རྗེ་སྟེ་ཆོས་ཀྱི་དབྱིངས་ཡིན་ལ། དེ་ལ་རྟག་པར་རབ་ཏུ་འཇུག་པ་ཉིད་ཀྱི་ཕྱིར་རྡོ་རྗེ་སེམས་དཔའ་དེ་ཉིད་དོ། །ངེས་པའི་ཚིག་གིས་ཡི་གེ་རྣམས་ཕྱིས་པ་དང་བསྟན་པ་ཡང་ཡིན་ནོ། །དཔལ་དང་ལྡན་
[13b.2]པའི་རྡོ་རྗེ་སེམས་དཔའ་ནི་དཔལ་ལྡན་རྡོ་རྗེ་སེམས་དཔའ་སྟེ། བར་གྱི་ཚིག་ཕྱིས་པའི་བསྡུ་བའོ། །དེའི་གོ་འཕང་ནི་རྡོ་རྗེ་སེམས་དཔའི་གནས་ཏེ་རྡོ་རྗེ་འཆང་ཉིད་དོ་ཞེས་བྱ་བའི་དོན་ཏོ། །དེ་ཐོབ་པ་ནི་བརྙེས་པར་གྱུར་པ་སྟེ། དེའི་རྒྱུ་ནི་བྱེད་པ་དེ་ལས་སོ། །འོ་ན་དེ་མཉན་པ་ཙམ་གྱིས་འདོད་པའི་དོན་
[13b.3]གྲུབ་པའི་རྒྱུར་འགྱུར་རམ་ཞེ་ན། བདེན་མོད་ཀྱི་འོན་ཀྱང་བརྒྱུད་པས་འགྱུར་བ་ཁོ་ན་སྟེ། འདི་ལྟར་དེ་ཐོས་ནས་བྱ་བ་དང་བྱ་བ་མ་ཡིན་པ་ཡོངས་སུ་ཤེས་ལ། དེ་དག་ལས་ནི་ཚོགས་སོ། །དེ་ལས་ཀྱང་འདོད་པའི་དོན་གྲུབ་པའི་རྒྱུར་འགྱུར་བ་ཡིན་ནོ། །དེའི་ཕྱིར་བླ་ན་མེད་པའི་འབྲས་བུའི་དོན་དུ་བླ་
[13b.4]མ་བསྟེན་པ་མཉན་ནས་གུས་པ་དང་བཅས་པས་བརྩོན་པར་བྱ་བ་ཡིན་ལ། དེ་སྟོན་པར་བྱེད་པའི་གཞུང་ལ་ཡང་དེ་སྐད་ཅེས་བྱ་སྟེ། རོལ་རྙེད་མ་འཕྲོགས་པའི་སྙན་ངག་བཞིན་ནོ། །མཆོག་ཏུ་འདོད་པའི་ལྷ་ལ་མཆོད་པ་དང་བརྗོད་པར་བྱ་བ་ལ་སོགས་པའི་དོན་གྱི་ཚིགས་སུ་བཅད་པ་ཉེ་བར་བཀོད་
[13b.5]ནས། དབང་བསྐུར་མཆོག་ཅེས་བྱ་བ་ལ་སོགས་པས་སློབ་དཔོན་གྱི་ཆེ་བའི་བདག་ཉིད་བསྟན་པ་གསུངས་ཏེ། རྡོ་རྗེའི་སློབ་དཔོན་ལ་ནི་དེ་བཞིན་གཤེགས། །རྣམས་ལ་ཕྱག་འཚལ་ཞེས་སྦྲེལ་ལོ། །རྡོ་རྗེ་ནི་རྡོ་རྗེ་འཆང་གི་བརྟུལ་ཞུགས་ཡིན་ལ། དེ་ཀུན་དུ་སྤྱོད་པའི་ཕྱིར་རྡོ་རྗེའི་སློབ་དཔོན་ནོ། །
[13b.6]ཡང་ན་གཞན་དག་འབྱེད་པར་བྱེད་ཅིང་གཞན་དག་གིས་དབྱེ་བར་བྱ་བ་མ་ཡིན་པས་རྡོ་རྗེ་དང་ཆོས་མཐུན་པའི་ཕྱིར་གཉིས་སུ་མེད་པའི་ཡེ་ཤེས་ནི་རྡོ་རྗེ་ཡིན་ལ། དེ་ལ་སློབ་མ་རྣམས་འཛུད་པར་བྱེད་ཅིང་ཀུན་དུ་སྤྱོད་པར་བྱེད་པས་ན་རྡོ་རྗེའི་སློབ་དཔོན་ནོ། །དེ་ཇི་ལྟ་བུར་གྱུར་པ་ཞིག་ཅེ་ན། དབང་
[13b.7]བསྐུར་ཞེས་གསུངས་ཏེ། དབང་བསྐུར་ནི་ཁྲུས་ཡིན་ལ། དེ་ཡང་ཕྱི་ལུས་ཀྱི་དྲི་མ་འཁྲུད་པར་བྱེད་པའི་ཕྱིར་དབང་བསྐུར་ཞེས་བརྗོད་པར་བྱའོ། །མཆོག་ནི་གཙོ་བོ་སྟེ་བླ་ན་མེད་པའི་འབྲས་བུ་འཐོབ་པའི་རྒྱུ་ཡིན་པ་ཉིད་ཀྱི་ཕྱིར་རོ། །དབང་བསྐུར་བ་ཡང་ཡིན་ལ། མཆོག་ཀྱང་འདི་ཡིན་པས་
[14a]
[14a.1]དབང་བསྐུར་མཆོག་གོ། །ཡང་ན་དབང་བསྐུར་བ་རྣམས་ཀྱི་མཆོག་ནི་རྩེ་མོ་སྟེ་མཐར་ཐུག་པའི་བཞི་པ་ཞེས་བྱ་བ་ནི་དབང་བསྐུར་མཆོག་གོ། །དེ་དག་གིས་ཐོབ་པ་དེ་ནི་དབང་བསྐུར་མཆོག་ཐོབ་བོ། །ནི་ནི་གང་གི་ཕྱིར་གྱི་དོན་ལའོ། །ཡང་ན་ཁོ་ན་དང་རིགས་པ་ལའོ། །དེ་
[14a.2]བཞིན་གཤེགས་པ་ནི་བགྲོད་པར་བྱ་བ་ཇི་ལྟ་བ་དེ་ལྟ་བུ་ཁོ་ནར་གཤེགས་པས་ན་དེ་བཞིན་གཤེགས་པ་སྟེ། དུས་ཐམས་ཅད་དང་། རྣམ་པ་ཐམས་ཅད་དང་། ཤེས་བྱ་ཐམས་ཅད་ཡང་དག་པར་མཁྱེན་པའི་ཕྱིར་རོ། །ངོ་མཚར་ལ་ཁ་ཅིག་ཏུ་ལྡོག་པས་ན། ཏ་ཡིག་ད་ཡིག་སྟེ། བསམ་པ་
[14a.3]ཇི་ལྟ་བ་དང་། རིགས་ཇི་ལྟ་བ་དང་། དུས་ཇི་ལྟ་བར་གདུལ་བྱའི་སྐྱེ་བོ་རྣམས་ལ་ཡང་དག་པའི་ཆོས་སྟོན་པར་མཛད་པའི་ཕྱིར་ཇི་སྐད་དུ་གསུང་བར་འོས་པ་དེ་སྐད་དུ་གསུང་བས་དེ་བཞིན་གཤེགས་པ་སྟེ། དེ་བཞིན་གཤེགས་པ་དེ་རྣམས་ཀྱིས་སོ། །ཇི་ལྟ་བུར་གྱུར་པ་དེ་རྣམས་ཀྱིས་ཤེ་ན། ཕྱོགས་
[14a.4]བཅུའི་ཞེས་གསུངས་ཏེ། བཅུ་ནི་ཤར་ལ་སོགས་པ་བཞི་དང་། མེ་ལ་སོགས་པ་བཞི་དང་། སྟེང་དང་འོག་གཉིས་ཏེ། དེ་ལྟར་ཕྱོགས་ཀྱང་ཡིན་ལ་བཅུ་ཡང་ཡིན་པས་ཕྱོགས་བཅུའོ། །འཇིག་རྟེན་ཁམས་ཞེས་བྱ་བ་ནི་ཡོངས་སུ་དག་པ་དང་ཡོངས་སུ་མ་དག་པའི་སངས་རྒྱས་ཀྱི་ཞིང་འཕགས་
[14a.5]པ་དང་འཕགས་པ་མ་ཡིན་པ་རྣམས་ཏེ། འཇིག་རྟེན་འཛིན་པར་བྱེད་དོ་ཞེས་བྱས་ནས་སོ། །ཕྱོགས་བཅུའི་འཇིག་རྟེན་གྱི་ཁམས་དེ་དག་ན་བཞུགས་པ་སྟེ་ཕྱོགས་བཅུའི་འཇིག་རྟེན་གྱི་ཁམས་ན་གནས་པ་དེ་རྣམས་ཀྱིས་སོ། །དུས་གསུམ་ཞེས་བྱ་བ་ནི་དུས་གསུམ་པོ་རྣམས་ཏེ། སྔ་དྲོ་དང་གུང་
[14a.6]དང་ཕྱི་དྲོའི་དུས་རྣམས་སུ་ཞེས་བྱ་བའི་དོན་ཏོ། །དེ་རྣམས་ནས་བྱོན་ནས་ཕྱག་འཚལ་བ་ནི་མངོན་ཕྱག་འཚལ་བ་སྟེ་འདུད་པ་ཞེས་བྱ་བའི་དོན་ཏོ། །འོ་ན་སློབ་དཔོན་གྱིས་དེ་བཞིན་གཤེགས་པ་རྣམས་ལ་ཕྱག་བྱ་བ་མ་ཡིན་ནམ། དེ་ལ་ཇི་ལྟར་ན་དེ་རྣམས་ཀྱིས་འདི་ལ་ཕྱག་མཛད་ཅེ་ན། རྡོ་རྗེ་འཆང་
[14a.7]གི་སྐུ་ཡིན་པའི་ཕྱིར་དང་། རྡོ་རྗེ་འཆང་དེ་ཡང་དེ་བཞིན་གཤེགས་པ་ཐམས་ཅད་ཀྱི་བདག་ཉིད་ཡིན་པའི་ཕྱིར་ཏེ། སློབ་དཔོན་དང་ནི་རྡོ་རྗེ་འཛིན། །ཐ་དད་པར་ནི་མི་བརྟག་གོ། །ཞེས་འཆད་པར་འགྱུར་བ་ཡིན་ནོ། །དཔལ་འདུས་པ་ལས་གསུངས་པ། བྱིས་པས་གསོལ་པ། བཅོམ་
[14b]
[14b.1]ལྡན་འདས་རྣམས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་གསང་བ་འདུས་པར་དབང་བསྐུར་བའི་རྡོ་རྗེའི་སློབ་དཔོན་ལ་དེ་བཞིན་གཤེགས་པ་ཐམས་ཅད་དང་བྱང་ཆུབ་སེམས་དཔའ་ཐམས་ཅད་ཀྱིས་ཇི་ལྟར་བལྟ་བར་བགྱི། དེ་བཞིན་གཤེགས་པ་ཐམས་ཅད་ཀྱིས་བཀའ་
[14b.2]སྩལ་པ། རིགས་ཀྱི་བུ་དེ་བཞིན་གཤེགས་པ་ཐམས་ཅད་དང་བྱང་ཆུབ་སེམས་དཔའ་ཐམས་ཅད་ཀྱིས་བྱང་ཆུབ་ཀྱི་སེམས་རྡོ་རྗེ་བཞིན་དུ་བལྟ་བར་བྱའོ་ཞེས་བྱ་བ་ལ་སོགས་པ་ལེའུ་བཅུ་བདུན་པ་ལས་རྒྱ་ཆེར་གསུངས་སོ། །དེ་བཞིན་གཤེགས་པ་རྣམས་ཀྱིས་རྡོ་རྗེའི་སློབ་དཔོན་ལ་ཕྱག་མཛད་དོ་
[14b.3]ཞེས་བྱ་བ་འདི་ལ་མཁས་པ་རྣམས་ཀྱིས་སོམ་ཉི་མི་བྱའོ། །དེ་ལྟར་སློབ་དཔོན་མཉེས་པར་བྱེད་པའི་ཆོ་ག་དེ་རབ་ཏུ་བསྡུས་ནས་དུས་གསུམ་ཞེས་བྱ་བ་ལ་སོགས་པ་གསུངས་པ་ཡིན་ཏེ། བསྟེན་པ་ཞེས་བྱ་བ་དང་འབྲེལ་ལོ། །དེ་ཞེས་བྱ་བ་ནི་དབང་བསྐུར་བ་མཆོག་ཐོབ་པའི་རྡོ་རྗེའི་སློབ་དཔོན་
[14b.4]ནོ། །བསྟེན་པ་ཞེས་བྱ་བ་ནི་ཡང་དག་པར་མཉེས་པར་བྱེད་པའོ། །དེ་ཅི་འདྲ་བ་ཞིག་ཅེ་ན། སྟོན་པ་བླ་མ་ཞེས་བྱ་བ་སྟེ། སེམས་ཅན་རྣམས་ལ་མངོན་པར་མཐོ་བ་དང་ངེས་པར་ལེགས་པའི་ལམ་གྱི་མན་ངག་སྟོན་པའི་སྒོ་ནས་སྟོན་པ་པོ་ཡིན་པའི་ཕྱིར་སྟོན་པ་སྟེ་སློབ་པ་པོའོ། །ཡོན་ཏན་གཅིག་
[14b.5]པུའི་རང་བཞིན་ཡིན་པའི་ཕྱིར་བླ་མའོ། །ཅི་ཞིག་གིས་ཤེ་ན། དཀྱིལ་འཁོར་མེ་ཏོག་ཐལ་མོས་ཞེས་བྱ་བ་གསུངས་ཏེ། དཀྱིལ་འཁོར་ནི་སྙིང་པོ་ཡིན་ལ། དེ་ལེན་ཞིང་འཛིན་པས་ན་སྙིང་པོ་ཡང་དག་པར་འཛིན་པའི་མཎྜལ་རྣམས་ཏེ། ཕ་རོལ་ཏུ་ཕྱིན་པ་དྲུག་བསྡུས་པའི་རང་བཞིན་ཡིན་
[14b.6]པའི་ཕྱིར་ཆུ་དང་བཅས་པའི་བ་བྱུང་སྦྱིན་པ་སྟེ་ཞེས་བྱ་བ་ལ་སོགས་པ་གསུངས་པ་ལྟར་རོ། །མཎྜལ་ནི་ཟླུམ་པོའི་རྣམ་པའམ་གྲུ་བཞིའི་རྣམ་པ་གང་ཡང་རུང་བ་ཆུ་དང་བ་བྱུང་ལ་སོགས་པ་རྣམས་བྱུགས་པའོ། །མ་ལླི་ཀ་ལ་སོགས་པའི་མེ་ཏོག་རྣམས་ནི་མེ་ཏོག་ཡིན་ལ། ཐལ་མོ་ནི་ལག་པ་ཁ་
[14b.7]སྦྱར་བ་སྟེ། མེ་ཏོག་རྣམས་ཀྱི་ཐལ་མོ་ནི་མེ་ཏོག་ཐལ་མོའོ། །མེ་ཏོག་ཐལ་མོ་དང་དཀྱིལ་འཁོར་རྣམས་ནི་དཀྱིལ་འཁོར་མེ་ཏོག་ཐལ་མོ་སྟེ་དེ་རྣམས་སོ། །ཡང་ཅི་ཞིག་གིས་ཤེ་ན། ཞབས་ལ་སྟེ་རྐང་པ་དག་ལ་ཕྱག་འཚལ་ཞིང་མངོན་པར་འདུད་པར་བྱ་བ་དེ་རྣམས་ཀྱིས་སོ། །སྤྱི་བོ་ནི་སྤྱི་
[15a]
[15a.1]གཙུག་སྟེ་ཞབས་ལ་སྤྱི་བོས་སོ། །ཇི་ལྟར་ཞེ་ན། མཆོག་ཏུ་ཞེས་བྱ་བ་གསུངས་ཏེ། ཇི་ལྟར་རིགས་པ་དེ་ལྟ་བུའི་གུས་པས་བསྟེན་ཞིང་བསྙེན་པ་ན་དམ་པར་ངེས་པ་དང་། རྒྱ་ཆེན་པོ་ཉིད་ཀྱིས་ཞེས་བྱ་བའི་དོན་ཏོ། །ཅི་ནས་གཅིག་གམ་ཞེ་ན། དུས་གསུམ་དུ་
[15a.2]ཞེས་བྱ་བ་གསུངས་ཏེ། ཐུན་མཚམས་གསུམ་མོ། །ཇི་ལྟར་ཞེ་ན། མེ་ཏོག་དང་བཅས་པའི་སྙིམ་པ་བསྐོར་བ་ལས་ཞེས་བྱ་བ་ནི་མེ་ཏོག་དང་བཅས་པའི་ཐལ་མོ་ནི་བྱ་བའི་ཁྱད་པར་སྟེ་མེ་ཏོག་གི་སྙིམ་པ་ཞེས་བྱ་བའི་དོན་ཏོ། །འོ་ན་བསྟན་པའི་རྩ་བ་དགེ་སློང་སྟེ་ཞེས་གསུངས་པའི་ཕྱིར་བཅོམ་ལྡན་
[15a.3]འདས་ཀྱི་བསྟན་པ་ལ་དགེ་སློང་རྣམས་ཚད་མ་མ་ཡིན་ནམ། དེ་ལ་ཅི་ལྟར་ན་སློབ་དཔོན་ལ་བསྙེན་པར་མངོན་པར་བརྗོད་ཅེ་ན། དེ་རྣམས་ཚད་མ་ཡིན་པ་ནི་ཐེག་པ་དམན་པ་ཁོ་ན་ལ་ཡིན་གྱི་ཐེག་པ་ཆེན་པོ་ལ་ནི་མ་ཡིན་ནོ། །དེ་བས་ན་སློབ་དཔོན་ཐམས་ཅད་དུ་མཉེས་པར་བྱས་པ་ཁོ་ནས་བསྟན་པ་
[15a.4]ཡིན་ནོ། །ཡང་དཔུང་བཟང་གི་རྒྱུད་དུ། རྒྱལ་བས་སོ་སོ་ཐར་པར་གང་གསུངས་པའི། །ཚུལ་ཁྲིམས་རྣམ་དག་འདུལ་བ་མ་ལུས་ལ། །ཁྱིམ་པའི་རྟགས་འཆང་རྣམས་ཀྱིས་རྟགས་དྲུག་གིས། །གཡོགས་པ་སྤངས་ནས་ལྷག་མ་བསྒྲུབ་པར་བྱ། །ཞེས་གསུངས་སོ། །དགེ་སློང་ཚུལ་
[15a.5]ཁྲིམས་སྡོམ་པ་ཀུན། །འཛིན་པས་གོས་དཀར་འཆང་བ་ལ། །ཕྱག་མི་བྱའོ་ཕྱག་གི་འོས། །རྡོ་རྗེ་འཛིན་གཙོ་རང་ཉིད་དོ། །གང་ནས་བརྩམས་ཏེ་དག་པའི་ཡིད་ཀྱིས་ནི། །མ་ཉམས་བྱང་ཆུབ་སེམས་ནི་བཟུང་གྱུར་པ། །དེ་ནས་བཟུང་སྟེ་ལྷ་དང་ལྷ་མིན་བཅས། །འཇིག་རྟེན་ཀུན་གྱི་ཕྱག་བྱའི་
[15a.6]འོས་ཡིན་ནོ། །དེ་བས་བདག་ཉིད་ལེགས་པ་ཡི། །དོན་འདོད་དམ་པ་རྣམས་ཀྱིས་ནི། །མཐའ་ཡས་འབྲས་བུ་རྩོལ་མཛད་པའི། །སློབ་དཔོན་དངོས་པོ་ཀུན་གྱིས་སོ། །རྫོགས་པའི་བྱང་ཆུབ་ངེས་བྱས་པ། །རྣམས་ཀྱིས་ཕྲག་དོག་སེར་སྣ་དང་། །ང་རྒྱལ་ངར་འཛིན་དོར་བྱ་ཞིང་། །གཡོ་
[15a.7]དང་སྒྱུ་ཡང་དེ་བཞིན་ནོ། །རྟག་ཏུ་ངུ་ཡིས་མི་འདར་བའི། །སེམས་ཀྱིས་སློབ་དཔོན་བསྙེན་བཀུར་བས། །འགྲོ་བའི་མགོན་པོ་བླ་མ་ཡིས། །དོན་ཀུན་གྲུབ་པ་སྩལ་བའོ། །དེ་ལྟ་བས་ན་རྡོ་རྗེའི་སློབ་དཔོན་ཞེས་བྱ་བ་ཡང་དག་པར་མཉེས་པར་བྱའོ། །ད་ནི་བླ་མ་བསྟེན་པ་ཐུན་མོང་བ་བསྟན་ནས་
[15b]
[15b.1]དགེ་སློང་རྣམས་ལ་ཇི་ལྟར་བྱ་བ་དེ། དེ་ལྟ་བུར་བསྟན་པར་བྱ་བའི་ཕྱིར་དམ་ཆོས་ཞེས་བྱ་བ་ལ་སོགས་པ་གསུངས་ཏེ། བརྟུལ་ཞུགས་འཛིན་པས་ཁྱིམ་པའམ་གསར་བུ་ལ་ཕྱག་བྱ་ཞེས་སྦྲེལ་ཏེ། བསྟན་བཅོས་སུ་རྣམ་པར་བཞག་པའི་སྡོམ་པ་ནི་བརྟུལ་ཞུགས་ཏེ་རབ་ཏུ་བྱུང་བ་ཉིད་དོ། །དེ་
[15b.2]འཛིན་པར་བྱེད་པའི་ཕྱིར་བརྟུལ་ཞུགས་འཛིན་པ་རྣམས་ཏེ། གསོལ་བ་དང་བཞིས་ལྔའི་ཚོགས་ཀྱིས་བསྙེན་པར་རྫོགས་པ་བླངས་པ་ཡོངས་སུ་རྫོགས་པའི་ཚུལ་ཁྲིམས་ཀྱི་སྡོམ་པ་འཇིག་རྟེན་གྱིས་མཆོད་པར་བྱ་བ་ངུར་སྨྲིག་གི་གོས་ཅན་དགེ་སློང་རྣམས་ཞེས་བྱ་བའི་དོན་ཏོ། །དེ་སྐད་དུ་ཡང་བཤད་
[15b.3]པ། གང་ཞིག་ཚུལ་ཁྲིམས་ལེགས་མཉམ་གཞག །དེ་ལ་ངུར་སྨྲིག་དང་ལྡན་ཏེ། །བདེན་དང་དུལ་བ་དང་ལྡན་པ། །དེ་ཉིད་མཆོད་འོས་ངུར་སྨྲིག་ཡིན། །ཞེས་གསུངས་སོ། །གཞན་དུ་ན་མིང་གི་དགེ་སློང་དང་ཁས་འཆེ་བའི་དགེ་སློང་དང་སློང་བའི་ངང་ཚུལ་གྱི་དགེ་སློང་རྣམས་བརྟུལ་ཞུགས་
[15b.4]འཛིན་པའི་སྒྲས་བརྗོད་པར་མི་བྱའོ། །ཚུལ་ཁྲིམས་ལ་ནི་མཉམ་མ་བཞག །དེ་ལ་ངུར་སྨྲིག་མི་ལྡན་ཏེ། །བདེན་དང་དུལ་དང་མི་ལྡན་པ། །དེ་ནི་མཆོད་འོས་ངུར་སྨྲིག་མིན། །ཞེས་སོ། །གང་ལ་ཕྱག་བྱ་བ་ཡིན་ཞེ་ན། ཁྱིམ་པའམ་ནི་གསར་བུ་ལའང་། །ཞེས་བྱ་བ་གསུངས་ཏེ། 
[15b.5]འདི་ལ་ཁྱིམ་ཡོད་པའི་ཕྱིར་ཁྱིམ་པ་སྟེ། ཁྱིམ་གྱི་ནང་ན་གནས་ཤིང་ཕྱག་གི་གནས་མ་ཡིན་པ་འདོད་པའི་ཡོན་ཏན་ལ་ཞེན་པ་ཁྱིམ་གྱི་གནས་ཞེས་བྱ་བའི་དོན་ཏོ། །གསར་བུ་ཞེས་བྱ་བ་ནི། རབ་ཏུ་བྱུང་བ་གསར་པ་སྟེ་དགེ་ཚུལ་ལོ། །འམ་གྱི་སྒྲ་ནི་ཕྱོགས་གཞན་པ་གཉིས་ལའོ། །འང་
[15b.6]གི་སྒྲ་ནི་བརྗོད་པའི་དབྱེ་བ་ལའོ། །ཕྱག་བྱ་ཞེས་པ་ནི་འཇིག་རྟེན་གྱིས་མཆོད་པར་འོས་པ་རྣམས་ཀྱིས་ཏེ་བདག་ཅག་རྣམས་ནི་དགེ་སློང་གནས་བརྟན་ནོ་སྙམ་པའི་ང་རྒྱལ་སྤངས་ནས་མངོན་པར་ཕྱག་བྱའོ། །ཇི་ལྟར་བྱས་ནས་ཤེ་ན། དམ་ཆོས་ལ་སོགས་ཞེས་བྱ་སྟེ། སེམས་ཅན་རྣམས་
[15b.7]ངན་འགྲོར་ཕྱོགས་པ་ལས་འཛིན་པར་བྱེད་པའི་ཕྱིར་ཆོས་སོ། །དམ་པ་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཆོས་ནི་དམ་པའི་ཆོས་སོ། །ཡང་ན་འདི་འཇིག་རྟེན་ལས་འདས་པའི་ཕྱིར་དམ་པ་ཡིན་ལ། རང་གི་མཚན་ཉིད་འཛིན་པའི་ཕྱིར་ཆོས་ཡིན་པས་དམ་པའི་ཆོས་ཏེ། 
[16a]
[16a.1]དེ་ཡང་ལུང་དང་རྟོགས་པ་དང་། ཆོས་ཀྱི་དབྱིངས་ཏེ་རྣམ་པ་གསུམ་མོ། །དེ་ལ་ལུང་ནི་གསུང་རབ་ཡན་ལག་དགུའོ། །རྟོགས་པ་ནི་ས་དང་ཕ་རོལ་ཏུ་ཕྱིན་པ་རྣམས་དང་། ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ་སྤངས་པ་དག་གོ། །ཆོས་ཀྱི་དབྱིངས་དང་
[16a.2]དེ་བཞིན་ཉིད་དང་ཡང་དག་པའི་མཐའ་དང་དོན་དམ་པ་ཞེས་པ་དག་རྣམ་གྲངས་སོ། །དེ་དག་སྟོན་པར་བྱེད་པས་ན་གླེགས་བམ་ལ་དེ་སྐད་ཅེས་བརྗོད་པར་བྱའོ། །དམ་ཆོས་ལ་སོགས་ཏེ་ཐང་ཀ་དང་སྐུ་གཟུགས་གང་གི་དང་པོ་ཡིན་པ་དེ་དག་ནི་དམ་ཆོས་ལ་སོགས་པའོ། །དེ་རྣམས་མདུན་
[16a.3]བདར་ནས་ཞེས་བྱ་བ་ནི་སྔུན་དུ་བཀོད་པ་སྟེ་མདུན་དུ་བཞག་ནས་ཞེས་བྱ་བའི་དོན་ཏོ། །དེ་ནས་ཅི་ཞེ་ན་བློས་ཏེ་བསམ་པའམ་ཤེས་རབ་ཀྱི་སྟོབས་ཀྱིས་སོ། །འོ་ན་དགེ་སློང་གི་ཕྱག་བྱ་བ་ནི་སངས་རྒྱས་དང་སྔར་བསྙེན་པར་རྫོགས་པ་གཉིས་ཁོ་ན་ཡིན་པར། ཕྱག་བྱ་གཉིས་ཏེ་བདེ་གཤེགས་རྒན་
[16a.4]པོའོ། །ཞེས་དེ་སྐད་དུ་གསུངས་པ་མ་ཡིན་ནམ་ཞེ་ན། བདེན་མོད་ཀྱི། དེ་སྐད་དུ་གསུངས་པ་ནི་ཉན་ཐོས་ཀྱི་ཚུལ་ལ་ཡིན་གྱི་ཕྱི་ནས་བྱང་ཆུབ་སེམས་དཔའི་ཚུལ་ལ་ནི་མ་ཡིན་ལ། འདི་ནི་བྱང་ཆུབ་སེམས་དཔའི་ཚུལ་ཡིན་ཞིང་བྱེ་བྲག་ཏུ་སྔགས་ཀྱི་ཚུལ་ཡིན་ཏེ་དེ་བས་ན་སྐྱོན་མེད་དོ། །ཡང་ན་སངས་
[16a.5]རྒྱས་ཀྱི་སྒྲས་ནི་སངས་རྒྱས་འབའ་ཞིག་བསྡུས་པ་མ་ཡིན་གྱི། བྱང་ཆུབ་སེམས་དཔའ་རྣམས་ཀྱང་བསྡུས་ལ། རྒན་པོའི་སྒྲས་ཀྱང་བསྙེན་པར་རྫོགས་པས་རྒན་པ་འགའ་ཞིག་བསྡུས་པ་མ་ཡིན་གྱི། ཡེ་ཤེས་ཀྱིས་རྒན་པ་དང་དཀའ་ཐུབ་ཀྱིས་རྒན་པ་ཡང་བསྡུས་པ་ཡིན་ནོ། །རྣམ་པ་
[16a.6]གཞན་དུ་ན་འཕགས་པ་བྱམས་པ་དང་འཇམ་དཔལ་ལ་སོགས་པའི་བྱང་ཆུབ་སེམས་དཔའ་ཁྱིམ་ན་བཞུགས་པའི་རྟགས་ཅན་རྣམས་ཕྱག་བྱ་བའི་འོས་མ་ཡིན་པར་འགྱུར་རོ་སྙམ་དུ་དགོངས་སོ། །དེ་བས་ན་ཚིག་འདི་དག་ནི་ཉན་ཐོས་ཀྱི་ཐེག་པ་དང་ཡང་འགལ་བ་མེད་དོ། །དགོངས་པའི་
[16a.7]སྐད་ནི་མི་ཤེས་པར། །སྒྲ་ཙམ་གྱིས་ནི་རྨོངས་པ་དག །རྒྱལ་དབང་རྣམས་ཀྱི་སོ་ཐར་ལ། །སྨད་པ་བྱས་ནས་ངན་འགྲོར་འགྲོ། །ཞེས་གསུངས་པ་ཡང་ཡིན་ནོ། །དེ་བས་ན་རྡོ་རྗེའི་སློབ་དཔོན་ཁྱིམ་པའམ་གསར་བུ་ལ་དགེ་སློང་གིས་ཀྱང་རྣམ་པ་ཐམས་ཅད་དུ་ཕྱག་བྱ་བ་ཡིན་ནོ། །དེ་
[16b]
[16b.1]སྐད་དུ་ཀྱེའི་རྡོ་རྗེའི་རྒྱུད་ལས། སློབ་མ་གང་གིས་གྲུབ་ཐོབ་ཀྱང་། །མནར་མེད་སྤང་བའི་རྒྱུ་ཡི་ཕྱིར། །ཡང་དག་ཡེ་ཤེས་སྣང་མཛད་པའི། །བླ་མར་གྲུབ་པས་ཕྱག་བྱའོ། །ཞེས་སོ། །གལ་ཏེ་དེ་ལྟར་ཡིན་ནམ། དམ་པའི་ཆོས་ལ་སོགས་པ་མདུན་དུ་བྱས་པ་ལ་དགོས་པ་ཅི་ཡོད་ཅེ་
[16b.2]ན། །འཇིག་རྟེན་གནོད་པ་ཞེས་བྱ་བ་གསུངས་ཏེ། འཇིག་རྟེན་པ་རྣམས་ལ་གནོད་པ་ནི་འཇིག་རྟེན་གནོད་པ་སྟེ་འགྲོ་བ་སུན་འབྱིན་པར་བྱེད་པ་དེ་དག་སྤོང་ཞིང་ཉམས་པར་བྱེད་པ་དེའི་ཕྱིར་ནི་འཇིག་རྟེན་གནོད་པ་སྤང་བའི་ཕྱིར་རོ། །འོ་ན་རང་གི་བླ་མ་ལ་ཕྱག་བྱ་བ་ལ་འཇུག་པ་རྣམས་ཀྱིས་
[16b.3]འཇིག་རྟེན་ལ་གནོད་པ་ཡོད་དམ་ཞེ་ན་ཡོད་དོ། །ཇི་ལྟར་ཡོད་ཅེ་ན། འཇིག་རྟེན་ཕལ་མོ་ཆེ་འདི་ནི་བསྟན་བཅོས་མ་ཐོས་ཤིང་མ་རིག་པའི་ཕྱིར་དོན་དམ་པའི་ཆོས་ལ་གནས་པ་ཡོངས་སུ་མི་ཤེས་སོ། །དེ་ལས་དེ་རྣམས་ཀྱིས་སློབ་དཔོན་དགེ་སློང་ཉིད་དུ་གྱུར་པ་བསྙེན་བཀུར་པའི་འོས་མ་
[16b.4]ཡིན་པར་ཡིད་ལ་བྱེད་དོ། །དེ་བས་ན་དེ་རྣམས་ཀྱིས་ཁྱིམ་པ་ལ་ཕྱག་བྱས་པས་རབ་ཏུ་བྱུང་བ་རྣམས་སུན་འབྱིན་པར་བྱེད་ལ། སུན་ཕྱུང་བས་འཇིག་རྟེན་རྣམས་ཕྱིར་ཕྱོགས་པར་འགྱུར་རོ། །འཇིག་རྟེན་ཕྱིར་ཕྱོགས་པས་ཀྱང་འཇིག་རྟེན་ལས་རྙེད་པ་དང་བཀུར་སྟི་ཉམས་པར་བྱེད་དོ། །མ་
[16b.5]དད་པ་ན་རྙེད་པ་དང་བཀུར་སྟི་སྡུག་བསྔལ་བས་འཚོ་ལ། སྡུག་བསྔལ་ནི་འཇིག་རྟེན་ན་མཐར་གྱུར་པ་ཡིན་ནོ། །རྙེད་པ་དང་བཀུར་སྟི་དང་མི་ལྡན་པ་ལ་སོགས་པའི་འཇིག་རྟེན་ལ་གནོད་པས་འཇིགས་པས་ཕྱག་བྱེད་པ་ན་དམ་པའི་ཆོས་ལ་སོགས་པ་མདུན་དུ་བདར་བ་ལ་དོན་མེད་པ་མ་ཡིན་ནོ། །
[16b.6]གལ་ཏེ་ན་ཡང་ཅི་བྱ་བ་བསྟན་པའི་ཕྱིར་སྟན་བསྟབས་པ་དང་ཞེས་བྱ་བ་ལ་སོགས་པ་གསུངས་ཏེ། བརྟུལ་ཞུགས་ཅན་གྱིས་ཐམས་ཅད་བྱ། །ཞེས་སྦྲེལ་ལོ། །བརྟུལ་ཞུགས་ཅན་ནི་བརྟུལ་ཞུགས་འཛིན་པ་ཡིན་ལ། བྱ་བ་ནི་ཉམས་སུ་བླང་བའོ། །ཐམས་ཅད་ཅེས་བྱ་བ་དེ་དག་གང་ལ་
[16b.7]བྱ་ཞེ་ན། སྟན་བསྟབས་པ་ཞེས་བྱ་བ་ལ་སོགས་པ་ཡིན་ནོ། །འདི་ལ་འདུག་པར་བྱ་བས་ན་སྟན་ཏེ། མ་སཱུ་ར་ཀ་ལ་སོགས་པའི་གདན་ནོ། །དེ་བསྟབས་པ་ནི་དང་པོ་དབུལ་བ་ཡིན་ལ། ལྡང་བ་ནི་དེའི་དོན་དུ་ནན་ཏན་བྱེད་པའོ། །ཡང་ན་ལྡང་བ་ནི་ཡང་དག་པར་ལྡང་བ་སྟེ། འགྲེངས་
[17a]
[17a.1]ཏེ་འདུག་པ་ཞེས་བྱ་བའི་དོན་ཏོ། །སྟན་ཡང་སྟོབས་ལ་ལྡང་བ་ཡང་ཡིན་པས་སྟན་བསྟབས་པ་དང་ལྡང་བའོ། །ཡང་གསུངས་པ། མ་དང་ཕ་དང་བླ་མ་ལ། །སུ་ཞིག་ལྡང་བར་མི་བྱེད་པ། །འཇིག་རྟེན་ཀུན་གྱིས་སྨོད་འགྱུར་བས། །ཐ་ཤལ་དག་དང་མཚུངས་པར་
[17a.2]འགྱུར། །ཞེས་སོ། །དོན་བྱ་ཞེས་བྱ་བ་ལ་དོན་ཏེ་རྫས་ཀྱི་བྱ་བ་བྱེད་པ་ནི་དོན་བྱ་ཡིན་ལ། སྐྱེད་འཕེལ་ཡང་དོན་ནོ། །དེ་ལ་སྐྱེད་ནི་གཏོང་བ་ལ་སོགས་པས་ཡིན་ལ། འཕེལ་ནི་ཚོང་ལ་སོགས་པས་སོ། །སོགས་པའི་སྒྲས་ནི་བསྲུང་བ་ལ་སོགས་པ་ཡང་ངོ་། །ཡང་ན་དོན་ཞེས་བྱ་བ་ནི་གོས་
[17a.3]དང་སྟན་ལ་བྱ་ལ། བྱ་ཞེས་བྱ་བ་ནི་ནན་ཏན་ནོ། །སོགས་པའི་སྒྲས་ནི་བངས་པ་དང་མཆིལ་མ་དང་སྣབས་འདོར་བ་ལ་སོགས་པ་ལ་སྒྲིབ་པའོ། །བསྙེན་བཀུར་ཞེས་པ་ནི་བླ་མ་ལ་གུས་ཤིང་དད་པས་ཞེས་བྱ་བའི་དོན་ཏེ། དོན་གྱི་བྱ་བ་སོགས་པ་གང་གི་ཡིན་པ་དེ་ནི་དོན་གྱི་བྱ་བ་སོགས་ཏེ། དེ་ནི་
[17a.4]དོན་གྱི་བྱ་བ་སོགས་ཀྱང་ཡིན་ལ་བསྙེན་བཀུར་ཡང་ཡིན་པས་དོན་གྱི་བྱ་བ་སོགས་བསྙེན་བཀུར་རོ། །ཡང་ན་ཚིག་འདི་དག་རིམ་པ་བསྣོར་ནས་སོ། །ཡང་ན་དོན་ཡང་བྱེད་ལ། བསྙེན་ཡང་བཀུར་བས་དོན་གྱི་བྱ་བ་སོགས་བསྙེན་བཀུར་རོ། །ཐམས་ཅད་ཉིད་ནི་མ་ལུས་པར་ཏེ། ཉིད་ཀྱི་སྒྲ་
[17a.5]ནི་ངེས་པར་གཟུང་བའོ། །འདི་དག་ཐམས་ཅད་བྱས་ནས་བརྟུལ་ཞུགས་ཅན་གྱི་ང་རྒྱལ་མེད་པར་བྱའོ་ཞེས་དགོངས་སོ། །ཡང་གསུངས་པ། དེ་བས་ངེས་པ་ཁོ་ནར་ནི། །བརྟུལ་ཞུགས་བརྟེན་པས་འདི་ཀུན་བྱ། །དེ་བཞིན་ནང་དང་ཕྱི་ཡིས་ནི། །རྟག་པར་རྣལ་འབྱོར་མཆོད་ལ་དགའ། །
[17a.6]ཕྱག་སོགས་བྱ་བ་ཐམས་ཅད་དག །དུས་རྣམས་ཀུན་དུ་བྱ་བ་ཡིན། །དེ་ལྟར་ཡོངས་སུ་བརྟགས་ནས་ནི། །བླ་མ་རྣམས་ལ་བསྙེན་བཀུར་བྱ། །འོན་ཀྱང་། གཟུགས་དང་ལང་ཚོ་ཕུན་ཚོགས་དང་། །ལོངས་སྤྱོད་དབང་ཕྱུག་དག་དང་སྟོབས། །སྐྱེ་དང་རིགས་རྒྱུད་མི་བསམ་སྟེ། །ང་
[17a.7]རྒྱལ་དག་ནི་དོར་བར་བྱ། །བཟོ་ཡི་ཆ་ཤས་འདི་ཀུན་ལ། །བློ་དང་ལྡན་ཞིང་མཁས་སྙམ་དང་། །བདག་ནི་ས་སྐྱོང་དགེ་བའོ་ཞེས། །སེམས་ལ་སྦྱར་བར་མི་བྱའོ། །ཞེས་སོ། །ཅི་བྱས་ནས་ཤེ་ན། དམ་པ་མིན་ལས་ཕྱག་སྤོང་ངོ་། །ཞེས་བྱ་བ་གསུངས་ཏེ། སྐུ་དང་གསུང་དང་
[17b]
[17b.1]ཐུགས་ལ་གནོད་པའི་ལས་ནི་དམ་པ་མིན་པ་ཞེས་བྱ་སྟེ། མི་མཛེས་པའི་ཕྱག་ནི་སྡིག་པའི་རྒྱུ་ཡིན་པའི་ཕྱིར་རོ། །དེ་དམ་པ་མིན་པ་ཡང་ཡིན་ལ། ལས་ཀྱང་ཡིན་པས་དམ་པ་མིན་ལས་ཏེ། སྲོག་གཅོད་པ་ལ་སོགས་པའི་མི་དགེ་བ་ཞེས་བྱ་བའི་དོན་ཏོ། །དེ་ལ་སྟན་བསྟབས་པ་ལ་
[17b.2]སོགས་པ་འདི་དག་ཐམས་ཅད་ནམ་གྱི་ཚེ་ན་བྱ་བ་ཡིན་ཞེ་ན། ཕྱག་བྱས་ནས་ཞེས་བྱ་བ་གསུངས་ཏེ། གུས་པར་སྨྲས་ནས་སོ། །དམ་མིན་ཕྱག་གི་ལས་ཞེས་བྱ་བར་འདོན་པ་དེ་ལ་ནི། ལས་ཀྱང་ཡིན་ལ་ཕྱག་ཀྱང་ཡིན་པ་སྟེ། དེ་དམ་པ་མིན་པ་ཡང་ཡིན་ལ་ཕྱག་གི་ལས་ཀྱང་ཡིན་པས་
[17b.3]ན་དམ་མིན་ཕྱག་གི་ལས་སོ། །དམ་པ་མ་ཡིན་པ་ནི་བཤད་ཟིན་ཏེ། དམ་པ་མ་ཡིན་པའི་ཕྱག་ནི་མ་གུས་པ་སྔོན་དུ་སོང་བར་ངེས་པར་མཚོན་པའི་ཐལ་མོ་སྦྱོར་བ་ཙམ་བྱེད་པའོ། །ཡང་ན་དམ་པ་མ་ཡིན་པ་ཐ་མལ་པའི་སྐྱེ་བོ་རྣམས་ཀྱི་ཕྱག་གི་ལ་སྟེ། དེ་ནི་ལོ་མ་རྙིང་པ་ལྷགས་ཤིང་འབྲས་
[17b.4]བུ་འབབ་པའི་ཁུར་གྱིས་དུད་པའི་རྣམ་པར་སྦྱོང་བ་ལ་སོགས་པ་དམ་པ་མ་ཡིན་པའི་ལས་ཏེ། མགོ་བོ་དུད་པ་ཙམ་ནི་དམ་མིན་ཕྱག་གོ། །གཞན་དག་ནི། དམ་མིན་ལས་དང་ཕྱག་ཅེས་བྱ་སྟེ། དམ་པ་མ་ཡིན་པའི་ལས་རྐང་པ་བཀྲུ་བ་ལ་སོགས་པ་དང་། ཡན་ལག་བརྒྱད་ཀྱིས་
[17b.5]བཏུད་པའི་ཕྱག་སྟེ་གཉིས་པོ་འདི་དག་སྤངས་ནས་བྱ་བ་ཐམས་ཅད་བྱའོ་ཞེས་སོ། །དེ་ལྟར་བླ་མའི་རབ་ཏུ་དབྱེ་བ་བཤད་ནས་སློབ་དཔོན་ཞེས་བྱ་བ་ལ་སོགས་པས། བླ་མ་དང་སློབ་མ་དག་ཡོངས་སུ་བརྟག་པར་གསུངས་ཏེ། སློབ་དཔོན་དང་སློབ་མའི་འབྲེལ་བ་བྱ་ཞེས་བྱ་བ་ལ་
[17b.6]འབྲེལ་བའི་དང་པོར་ཏེ་སྔོན་དུའོ། །ཉེ་བའི་དབང་ལས་སློབ་མ་སྟེ་བླ་མ་ནི་སློབ་དཔོན་ཞེས་བྱ་བ་བླ་མ་དང་ནི་སློབ་མ་དག་གོ། །སློབ་དཔོན་དང་སློབ་མ་དེ་དག་གི་འབྲེལ་པ་ནི་འགྲོགས་པ་སྟེ། སློབ་དཔོན་དང་། སློབ་མའི་འབྲེལ་པ་བརྟག་པར་བྱ་ནི་དཔྱད་པར་བྱའོ། སུས་
[17b.7]སྙམ་ན། དཔའ་བོས་ཞེས་བྱ་བ་གསུངས་ཏེ། བློ་དང་ལྡན་ཞིང་མཁས་པ་རྣམས་ཀྱིས་ཞེས་བྱ་བའི་དོན་ཏོ། །འདིའི་དོན་ནི་འདི་ཡིན་ཏེ། བླ་མས་རེ་ཞིག་ཆ་ལུགས་དང་། བརྗོད་པ་དང་། སྤྱོད་ལམ་ལ་སོགས་པ་རྣམས་ཀྱིས་ཅི་འདི་བསམ་
[18a]
[18a.1]པ་དག་པ་ཡིན་ནམ། བསམ་པ་མ་དག་པ་ཡིན་སྙམ་དུ་ཡོངས་སུ་བརྟག་པར་བྱ་ཞིང་། ཅི་འདི་བརྩམ་པར་བྱ་བའམ་མི་བྱ་སྙམ་དུ་དང་། དེའི་ཁྱིམ་གྱི་མཚམས་ན་གནས་པའི་སྐྱེ་བོ་རྣམས་ལ་འདིའི་བྱ་བ་ཡོངས་སུ་དྲིས་ཤིང་བརྟགས་ནས་ཅི་འདི་ལ་ཤོག་
[18a.2]ཅིག་བྱའམ། མི་བྱ་སྙམ་དུ་དཔྱོད་པའི་ཚུལ་གྱིས་ཀྱང་ཡོངས་སུ་བརྟག་པར་བྱའོ། །དེ་ལྟ་བུ་ལ་སོགས་པ་རྣམས་ཀྱིས་ཡོངས་སུ་བརྟགས་ན་འཇིག་རྟེན་པའི་བསམ་པ་ཤེས་པར་འགྱུར་ཏེ། ཆ་བྱད་རྟགས་དང་སྤྱོད་ལམ་དང་། །སྐད་ཀྱིས་ཀྱང་ནི་རྟོགས་བྱ་ཞིང་། །མིག་དང་གདོང་གི་
[18a.3]རྣམ་འགྱུར་གྱིས། །ནང་ན་གནས་པའི་བསམ་པ་ཤེས། །ཞེས་ཀྱང་གསུངས་སོ། །དེ་ཡོངས་སུ་བརྟགས་པ་ལ་དགོས་པ་ཅི་ཡོད་ཅེ་ན། འཇིག་རྟེན་ཕལ་མོ་ཆེ་ནི་བསམ་པ་ཡོངས་སུ་མ་དག་པས་བླ་མ་ལ་སྲི་ཞུ་བྱས་པ་མེད་པར་དེ་ཁོ་ན་ཉིད་འདོད་པས་རྒྱལ་པོ་ལྟར་ཀུན་དུ་སྤྱོད་དེ། 
[18a.4]དེ་སྐད་དུ། སྒྱུ་ཡིས་དྲི་མར་བྱས་པའི་སེམས། །ངན་པའི་བསམ་པས་འབུལ་བྱེད་ཅིང་། །གཏན་དུ་བླ་མ་བསྙེན་བཀུར་ཡང་། །བཀུར་སྟི་མེད་ཅིང་ཕྱག་ཀྱང་མིན། །མཉམ་པར་གཞག་པ་ཐོབ་པའི་བར། །འོ་མ་ལ་སོགས་འབུལ་བས་མཆོད། །སངས་རྒྱས་ཀུན་གྱི་ཡོན་ཏན་
[18a.5]གཞི། །དེ་ཉིད་རིན་ཆེན་ཐོབ་པ་ན། །བཞུགས་སམ་ཞེས་ཀྱང་མི་འདྲི་ལ། །སྐྱོན་ཉིད་རྟག་ཏུ་ཚོལ་བར་བྱེད། །ཅེས་སོ། །དེ་བས་ན་དེ་ལྟར་ཡང་དག་པར་བརྟགས་ནས་བསམ་པ་ཡོངས་སུ་དག་པར་གྱུར་ན་དེའི་ཚེ་དེ་དང་འབྲེལ་པར་བྱ་བ་ཡིན་གྱི། དེ་ལྟ་མ་ཡིན་ན་ནི་མི་བྱའོ་ཞེས་
[18a.6]དགོངས་སོ། །དེ་བཞིན་དུ་སློབ་མས་ཀྱང་ཡོངས་སུ་བརྟགས་ནས་བླ་མ་དང་ལྷན་ཅིག་པའི་འབྲེལ་པ་བྱའོ། །དེ་ཅིའི་ཕྱིར་ཞེ་ན། འཇིག་རྟེན་ཕལ་མོ་ཆེ་ནི་བསམ་པ་མ་དག་པས་ཁོ་བོ་ཅག་ནི་སློབ་དཔོན་ནོ་ཞེས་བཅོས་མའི་ཚིག་སྙན་པོ་དང་འདིའི་དོན་སྣ་ཚོགས་པ་ལ་ཆགས་པས་དམ་པ་
[18a.7]མིན་པའི་ཆོས་སྟོན་པས་སམ། ཚུལ་འཆོས་པའི་གཏམ་གྱིས་སེམས་ཅན་རྣམས་སླུ་བར་བྱེད་དོ། །དེ་བས་ན་སློབ་མས་ཀྱང་ཅི་འདི་བསམ་པ་དག་པ་ཡིན་ནམ། བསམ་པ་མ་དག་པ་ཡིན་སྙམ་དུ་བླ་མ་ཡོངས་སུ་བརྟག་པར་བྱ་སྟེ། གལ་ཏེ་བསམ་པ་མ་དག་ན་དེའི་ཚེ་དེ་དང་ལྷན་ཅིག་
[18b]
[18b.1]པའི་འབྲེལ་པ་མི་བྱའོ། །ཡང་གསུངས་པ། བླ་མར་བྱ་བ་མིན་པར་བཤད། །ལོག་པའི་ཤེས་རབ་མངོན་པར་ཁེངས། །ཆགས་པའི་དབང་གིས་གཞན་དག་ལ། །ཆོས་སྟོན་པ་ཡང་རབ་ཏུ་འཇུག །བྱིས་པ་དེ་དག་སེམས་ཅན་གྱི། །མི་དགེའི་བཤེས་གཉེན་དེ་དག་ནི། །བདུད་
[18b.2]ཀྱི་ཕྱོགས་དང་རིས་སུ་གནས། །རང་དང་གཞན་དག་ཉམས་བྱེད་པ། །དེ་དག་རྟག་པར་སེམས་ཅན་གྱིས། །སྤང་ཞིང་བསྙེན་བཀུར་བྱ་བ་མིན། །དེ་རྣམས་ལ་ནི་ཕྱག་མི་བྱ། །ཀུན་དུ་མྱང་བར་ཡང་མི་བྱ། །ཞེས་སོ། །དེ་བས་ན་བསམ་པ་མ་དག་པས་མིང་ཙམ་གྱི་སློབ་དཔོན་ནི་
[18b.3]ལེགས་པ་འདོད་པ་རྣམས་ཀྱིས་རྣམ་པ་ཐམས་ཅད་དུ་ཡོངས་སུ་སྤང་བར་བྱའོ། །གལ་ཏེ་བསམ་པ་མ་དག་པའི་སློབ་མའམ་བླ་མ་ལྷན་ཅིག་པའི་འབྲེལ་པ་བྱས་པ་དེའི་ཚེ་གཉིས་ཀ་ལ་ཅིར་འགྱུར། །སྤྱོད་པ་མ་ཡིན་པ་ལས་དམ་ཚིག་ཉམས་པར་འགྱུར་རོ། །དམ་ཚིག་ཉམས་
[18b.4]པར་གྱུར་ན་དེ་ལ་ཅིར་འགྱུར་ཞེ་ན། མཚུངས་པ་ཞེས་བྱ་བ་ལ་སོགས་པ་གསུངས་ཏེ། མཚུངས་པ་ནི་མཉམ་པའོ། །དམ་ཚིག་ནི་སློབ་དཔོན་གྱིས་འགོང་བར་བྱ་བ་མ་ཡིན་པའོ། །དེ་དམ་ཚིག་ཀྱང་ཡིན་ལ་མཚུངས་པ་ཡང་ཡིན་པའི་ཕྱིར་མཚུངས་པ་དམ་ཚིག་སྟེ་མཚུངས་པ་
[18b.5]ཉིད་ནི་གཉིས་ཀ་ཡང་འདིའི་བྱ་བའི་རང་བཞིན་ཡིན་པའི་ཕྱིར་རོ། །རྣམ་པ་གཉིས་པོ་དེ་ཡང་བསྲུང་བར་བྱ་བ་དང་བཟའ་བར་བྱ་བའོ། །དེ་ལ་བསྲུང་བར་བྱ་བ་ཡང་རྣམ་པ་གཉིས་ཏེ། བླང་བར་བྱ་བ་དང་། དོར་བར་བྱ་བའོ། །དེ་ལ་བླང་བར་བྱ་བ་ནི་དགེ་བའི་རང་བཞིན་རྣམས་དང་། 
[18b.6]དོར་བར་བྱ་བ་ནི་མི་དགེ་བའི་རང་བཞིན་རྣམས་སོ། །བླང་བར་བྱ་བ་ཡང་རྣམ་པ་གསུམ་སྟེ། ལུས་དང་ངག་དང་ཡིད་ཀྱིའོ། །དེ་ལ་སྲོག་གཅོད་པ་ལ་སོགས་པ་ནི་ལུས་ཀྱིའོ། །{བརྫུན་,རྫུན་}དུ་སྨྲ་བ་ལ་སོགས་པ་ནི་ངག་གིའོ། །བརྣབ་སེམས་ལ་སོགས་པ་ནི་ཡིད་ཀྱིའོ། །བཟའ་བའི་དམ་
[18b.7]ཚིག་ཀྱང་རྣམ་པ་གཉིས་ཏེ། རྟག་ཏུ་ཉེ་བར་སྤྱད་པ་དང་། སྐབས་སུ་ཉེ་བར་སྤྱད་པའོ། །དེ་ལ་རྟག་ཏུ་ཉེ་བར་སྤྱད་པ་ནི་སྒྲོན་མ་ལྔ་ལ་སོགས་པའོ། །སྐབས་སུ་ཉེ་བར་སྤྱད་པ་ནི་རྡོ་རྗེ་བཟུང་བ་ལ་སོགས་པའོ། །ཡང་ན་མཚུངས་པའི་དམ་ཚིག་ཅེས་བྱ་བ་ལ་མཚུངས་པ་ནི་འདྲ་བ་སྟེ། 
[19a]
[19a.1]མཉམ་པ་དང་མཐུན་པ་ཞེས་བྱ་བར་གཅིག་པའི་དོན་ཏོ། །དམ་ཚིག་གི་དོན་ཚིག་རྣམ་པར་སྦྱར་བ་ནི་སྔ་མ་བཞིན་ནོ། །མཚུངས་པའི་དམ་ཚིག་དེ་ཡང་རྣམ་པ་གཉིས་ཏེ། བླ་མའི་བྱ་བ་དང་། སློབ་མའི་བྱ་བའོ། །དེ་ལ་སློབ་མའི་བྱ་བ་ནི་ཆོ་ག་ཇི་ལྟ་བ་བཞིན་
[19a.2]དབང་ནོད་པའོ། །དེ་ནས་བརྩམས་ཏེ་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱི་གང་ངས་འདི་བྱ་དགོས་སོ། །སྔགས་དང་ཕྱག་རྒྱ་དང་དཀྱིལ་འཁོར་ལ་སོགས་པ་འདི་དག་ཀྱང་ཁྱོད་ཀྱིས་དབང་བསྐུར་བ་མ་ཐོབ་ཅིང་དཀྱིལ་འཁོར་མ་མཐོང་བ་རྣམས་ལ་སྨྲ་བར་མི་བྱ་སྟེ། ཡ་ང་བ་མ་སྤངས་པར་དུས་ཀྱི་བྱ་
[19a.3]བ་བྱས་ནས་དམྱལ་བ་ལ་སོགས་པར་འགྱུར་ཏ་རེ་ཞེས་བྱ་བ་ལ་སོགས་པ་བརྗོད་པར་བྱེད་པ་ནི་བླ་མའི་བྱ་བའོ། །བླ་མ་ལ་སོགས་པ་མཐོ་བ་རྣམས་ཀྱི་ཡང་དག་པའི་སྤྱོད་པ་གང་ཡིན་པ་དེ་སློབ་མའི་བྱ་བའོ། །མཚུངས་པའི་དམ་ཚིག་ཉམས་པ་ནི་འཁྱམས་པའོ། །མཚུངས་པའི་དམ་ཚིག་
[19a.4]ཉམས་པ་དེ་ཡང་སྐྱོན་ཏེ། ལྟུང་བ་དང་མི་དགེ་བ་ཞེས་བྱ་བའི་དོན་ཏོ། །ཧི་ནི་གང་གི་ཕྱིར་གྱི་དོན་ལའོ། །སུའི་སྐྱོན་དུ་འགྱུར་ཞེ་ན། སློབ་དཔོན་དག་ཅེས་བྱ་བ་གསུངས་ཏེ། སློབ་དཔོན་དང་སློབ་མ་ནི་དཔོན་སློབ་སྟེ་དེ་དག་གིའོ། །དགོངས་པ་ནི་འདི་ཡིན་ཏེ། དམ་ཚིག་ཉམས་ན་
[19a.5]སློབ་དཔོན་གྱི་དངོས་གྲུབ་ཉམས་པའི་རྒྱུ་ཡིན་པའི་ཕྱིར་སྐྱོན་ཡིན་ལ། སློབ་མའི་ཡང་འདིར་ལུས་དང་སེམས་གཟིར་བའི་ཉེ་བར་འཚེ་བ་སྐྱེད་པར་བྱེད་པའི་ཕྱིར་དང་། ཕྱི་མ་ལ་ཡང་ངན་འགྲོའི་སྡུག་བསྔལ་སྐྱེད་པར་བྱེད་པའི་ཕྱིར་ན་སྐྱོན་ཆེན་པོ་སྟེ། དེ་བཞིན་དུ་དམ་པ་མ་ཡིན་པའི་ཀུན་དུ་སྤྱོད་
[19a.6]པ་ཡང་ཡིན་ནོ། །སློབ་མའི་སྐྱོན་བསྟན་པའི་ཕྱིར། བརྩེ་བ་མེད་ཅེས་བྱ་བ་ལ་སོགས་པ་གསུངས་ཏེ། བླ་མས་སློབ་མར་མི་བྱའོ། །ཞེས་འབྲེལ་ལོ། །བླ་མ་ནི་བཤད་ཟིན་ལ། བསླབ་པ་ལ་སློབ་པས་ན་སློབ་མ་སྟེ་སློབ་བུའོ། །དེ་ལ་མི་བྱ་བ་ནི་མི་སྒྲུབ་པའོ། །བླ་མ་ཇི་ལྟ་བུས་ཤེ་ན། 
[19a.7]བློ་ལྡན་ཞེས་བྱ་བ་ལ་བློ་ནི་བློ་གྲོས་དྲི་མ་མེད་པ་ཡིན་ལ། དེ་འདི་ལ་ཡོད་པའི་ཕྱིར་བློ་ལྡན་ནོ། །སློབ་མའི་ཁྱད་པར་ཅི་འདྲ་བ་ཞིག་ཅེ་ན། བརྩེ་བ་མེད་ཅེས་བྱ་བ་ལ་སོགས་པ་གསུངས་ཏེ། སྡུག་བསྔལ་དང་སྡུག་བསྔལ་གྱི་རྒྱུ་ལས་འདོན་པར་འདོད་པའི་མཚན་ཉིད་ཀྱི་སྙིང་རྗེ་ནི་བརྩེ་བ་ཡིན་
[19b]
[19b.1]ལ། དེ་ལས་འདས་པ་གང་གིས་ན་བརྩེ་བ་མེད་པ་དེ་ནི་བརྩེ་བ་མེད་དོ། །ཁྲོ་བ་ནི་ཁོང་ཁྲོ་ཞིང་འཁྲུག་པ་སྟེ་མི་བཟོད་པར་གྱུར་པས་འཕྲལ་དུ་གནོད་པ་བྱེད་པ་ཞེས་བྱ་བའི་དོན་ཏེ་དེ་ནི་ཁྲོ་བའོ། །གདུག་པ་ནི་སེམས་རྩུབ་མོ་སྟེ། བརྩེ་བ་མེད་པ་ཞེས་བྱ་བའི་དོན་ཏོ། །ཁེངས་པ་
[19b.2]ནི་ཅུང་ཟད་ཀྱིས་དྲེགས་པ་ཞེས་བྱ་བའི་དོན་ཏོ། །ཆགས་པ་ནི་ཕ་རོལ་གྱི་རྫས་འདོད་པའོ། །མ་བསྡམས་པ་ནི་གཡོ་ཞིང་མཉམ་པར་མ་བཞག་པའོ། །བཀག་པར་གྱུར་པ་ནི་བདག་ཉིད་མཆོག་ཡིན་ནོ་ཞེས་བདག་ཉིད་བསྔགས་ཤིང་གཞན་ལ་སྨོད་པ་སྟེ། ཚུལ་ཁྲིམས་འདི་
[19b.3]ལ་བདག་མཆོག་ཏུ་གྱུར་པའོ་ཞེས་བྱ་བར་རོ། །གསུངས་པ། མཆོག་ཡིན་ཞེས་ནི་རབ་སྨྲ་བའི། །ཡོན་ཏན་རྣམས་ནི་སྦྱིན་པར་བྱེད། །ཅེས་སོ། །དང་ཡིག་ནི་ཀུན་བསྡུས་པའི་དོན་ཏོ། །དང་ཡིག་ལས་འདི་ལྟ་བུ་དག་ནི་བླ་མར་ཡང་མི་བྱའོ་ཞེས་ནི་གཞན་དག་གོ། །བླ་མའི་རང་
[19b.4]བཞིན་བསྟན་པའི་ཕྱིར། བརྟན་ཞིང་ཞེས་བྱ་བ་ལ་སོགས་པ་གསུངས་ཏེ། བསམ་པ་དང་བློས་ཤིན་ཏུ་ཟིན་པའི་ཕྱིར་བསྟན་པ་སྟེ་བློ་དང་ལྡན་པའོ། །དུལ་བ་ནི་འདུལ་བ་བཞིན་དུའོ། །བློ་གྲོས་ནི་རྣམ་པར་དཔྱོད་པ་སྟེ་ཤེས་རབ་ཡིན་ལ་དེ་འདི་ལ་ཡོད་པའི་ཕྱིར་བློ་གྲོས་ལྡན་པ་སྟེ་རྣམ་པར་
[19b.5]དཔྱད་པ་ཞེས་བྱ་བའི་དོན་ཏོ། །བཟོད་པ་ནི་བཟོད་པར་གྱུར་པ་སྟེ། དེ་ཡང་སྡུག་བསྔལ་ལ་ཇི་མི་སྙམ་པའི་བཟོད་པ་དང་། གཞན་གྱི་གནོད་པ་དང་དུ་ལེན་པའི་བཟོད་པ་དང་། ཆོས་ལ་ངེས་པར་རྟོག་པའི་བཟོད་པ་དང་རྣམ་པ་གསུམ་མོ། །དེ་ལྟ་བུའི་མཚན་ཉིད་ཀྱི་བཟོད་པ་གང་ལ་ཡོད་པ་
[19b.6]དེ་ནི་བཟོད་ལྡན་ནོ། །དྲང་བ་ནི་འཕགས་པའི་ས་ལ་རབ་ཏུ་བཞུགས་པའི་ཕྱིར་གྱ་གྱུ་མེད་པའི་ལྟ་བ་ཅན་ཏེ། གྱ་གྱུ་ནི་སྡིག་པ་ཅན་གྱི་ལྟ་བའོ། །གྱ་གྱུ་ཅི་ཡིན་སྡིག་ཅན་ལྟ། །ཞེས་གསུངས་པའོ། །གཡོ་སྒྱུ་མེད་པ་ནི་རང་གི་སྐྱོན་སྒྲིབ་པའི་ཐབས་ཀུན་དུ་འཛིན་པའི་སེམས་ཀྱི་གྱ་གྱུ་ཉིད་གཡོ་
[19b.7]ཡིན་པས་དེ་ལ་ཞུགས་པ་ནི་གཡོ་སྟེ། གཡོ་དང་བྲལ་ཞིང་གཡོ་མེད་ལ་གྱ་གྱུ་མེད་པའི་སེམས་ཞེས་བྱ་བའི་དོན་ཏོ། །སྔགས་རྒྱུད་ཀྱི་ནི་རབ་སྦྱོར་ཤེས་ཏེ་སྔགས་ནི་ཤེས་པ་སྟེ། དེ་ཁོ་ན་ཉིད་ཀྱི་དོན་ཡིད་ལ་བྱས་པས་འགྲོ་བ་སྐྱོབ་པའི་ཕྱིར་ན་སྔགས་སོ། །དེ་ཡང་ཕྲེང་བའི་སྔགས་དང་
[20a]
[20a.1]བཏུས་པའི་སྔགས་དང་སྙིང་པོའི་སྔགས་ཞེས་བྱ་བ་རྣམ་པ་གསུམ་མོ། །རྒྱུད་ནི་ཕྱིར་བཟློག་གི་འཁོར་ལོ་ལ་སོགས་པའོ། །སྔགས་དང་རྒྱུད་ནི་སྔགས་རྒྱུད་དེ། །དེ་རྣམས་ཀྱི་རབ་སྦྱོར་ནི་ཞི་བ་ལ་སོགས་པའི་ལས་ཏེ། དེ་ཤེས་པའི་ཕྱིར་སྔགས་རྒྱུད་ཀྱི་ནི་རབ་སྦྱོར་
[20a.2]ཤེས་པའོ། །སྙིང་རྗེར་ལྡན་པ་ནི་སེམས་ཅན་ཐམས་ཅད་ལ་སྙིང་རྗེ་བ་དང་ལྡན་པའོ། །བསྟན་བཅོས་མཁས་པ་ནི་འཆོས་པའི་ཕྱིར་བསྟན་བཅོས་ཏེ། གཞུང་དུ་སྤེལ་བ་ཡིན་ལ། དེ་ཡང་མདོར་བསྡུ་ན་རྣམ་པ་བཅུ་གཉིས་ཏེ། ཆོས་དང་། རྟོག་གེ་དང་། དོན་དང་། སྒྲ་དང་། གར་
[20a.3]དང་། རོ་བཅུད་དང་། ཡོངས་སུ་བརྟག་པ་དང་། འདོད་པ་དང་། གསོ་བ་དང་། རྩིས་དང་། བཟོ་དང་། རྣམ་པར་ཤེས་པའི་བསྟན་བཅོས་དག་གོ། །བསྟན་བཅོས་ལ་མཁས་པ་ནི་འཆོས་པ་ལ་མཁས་པའོ། །སླར་ཡང་སློབ་དཔོན་གྱི་ཁྱད་པར་བསྟན་པའི་ཕྱིར། དེ་ཉིད་
[20a.4]བཅུ་ཞེས་བྱ་བ་ལ་སོགས་པ་གསུངས་ཏེ། བཅུ་ནི་རབ་ཏུ་གྲགས་པའི་གྲངས་ཏེ་བགྲང་བ་ལ་འཇུག་གོ། །དེ་ཉིད་ནི་ཕྱིན་ཅི་མ་ལོག་པའི་རང་བཞིན་ནོ། །དེ་རྣམས་དེ་ཉིད་ཀྱང་ཡིན་ལ་བཅུ་ཡང་ཡིན་པས་ན་བཅུའི་གྲངས་སུ་འཆད་པའི་དེ་ཉིད་དག་ནི་དེ་ཉིད་བཅུའོ། །དེ་ཉིད་བཅུ་པོ་དག་ཀྱང་
[20a.5]དཀྱིལ་འཁོར་དང་། ཏིང་ངེ་འཛིན་དང་། ཕྱག་རྒྱ་དང་། སྔགས་དང་། སྟང་སྟབས་དང་། འདུག་སྟངས་དང་། བཟླས་པ་དང་། སྦྱིན་སྲེག་དང་། མཆོད་པའི་ལས་ལ་སྦྱོར་བ་དང་། སླར་བསྡུ་བ་དག་གོ། །དཀྱིལ་འཁོར་ཡང་རྣམ་པ་གསུམ་སྟེ། སྐུའི་དཀྱིལ་འཁོར་དང་། གསུང་
[20a.6]གི་དཀྱིལ་འཁོར་དང་། ཐུགས་ཀྱི་དཀྱིལ་འཁོར་རོ། །ཏིང་ངེ་འཛིན་ནི་རྣམ་པ་གསུམ་སྟེ། དང་པོ་སྦྱོར་བ་དང་། དཀྱིལ་འཁོར་རྒྱལ་པོ་མཆོག་དང་། ལས་རྒྱལ་པོ་མཆོག་རྣམས་ངོ་བོ་ཉིད་དང་། ལོངས་སྤྱོད་རྫོགས་པ་དང་སྤྲུལ་པའི་སྐུའི་དབྱེ་བས་སོ། །ཕྱག་རྒྱ་ནི་རྣམ་པ་གཉིས་ཏེ། 
[20a.7]ལག་པའི་ཕྱག་རྒྱ་དང་། ཡིད་ཀྱི་སྐུའི་ཕྱག་རྒྱའོ། །སྔགས་ནི་བཤད་ཟིན་ཏོ། །སྟང་སྟབས་ནི་རྣམ་པ་མང་སྟེ། བུང་བའི་དྲ་བ་ལ་སོགས་པའོ། །འདུག་སྟངས་ནི་མདོར་བསྡུས་ན་རྣམ་པ་བཞི་སྟེ། པདྨའི་འདུག་སྟངས་དང་རྡོ་རྗེའི་འདུག་སྟངས་དང་སེམས་དཔའི་འདུག་སྟངས་དང་ཁྲོ་
[20b]
[20b.1]བོའི་འདུག་སྟངས་སོ། །བཟླས་པ་ནི་རྣམ་པ་བཞི་སྟེ། ཁྲོ་བོའི་བཟླས་པ་དང་རྡོ་རྗེའི་བཟླས་པ་དང་སྤྲོ་བའི་བཟླས་པ་དང་འགོག་པའི་བཟླས་པའོ། །སྦྱིན་སྲེག་ནི་རྣམ་པ་བཞི་སྟེ། ཞི་བ་དང་རྒྱས་པ་དང་དབང་དང་མངོན་སྤྱོད་དོ། །མཆོད་པའི་ལས་ལ་སྦྱོར་བ་ནི། ཕྱི་ནང་གསང་
[20b.2]བའི་མཆོད་པའི་ནན་ཏན་ལ་རབ་ཏུ་སྦྱོར་བའོ། །སླར་བསྡུ་བ་ནི་རྣམ་པ་གཉིས་ཏེ། ཡེ་ཤེས་ཀྱི་དཀྱིལ་འཁོར་གཤེགས་སུ་གསོལ་བ་དང་དམ་ཚིག་གི་དཀྱིལ་འཁོར་བསྡུ་བའོ། །དེ་ཉིད་བཅུ་པོ་རྣམས་ཡོངས་སུ་ཤེས་ཤིང་ཁོང་དུ་ཆུད་པས་ནི་དེ་ཉིད་བཅུ་ནི་ཡོངས་སུ་ཤེས་པའོ། །དཀྱིལ་
[20b.3]འཁོར་བྲི་བའི་ལས་ལ་མཁས། །དཀྱིལ་འཁོར་ནི་བྲི་བྱའི་དཀྱིལ་འཁོར་ཏེ་རི་མོར་བྲི་བའི་དཀྱིལ་འཁོར་དང་། བྲི་བ་ནི་དཀྱིལ་འཁོར་བྲི་བ་སྟེ་དེ་དག་གི་ལས་ནི་བྱ་བ་ཡིན་ལ། དེ་དག་རིག་ཅིང་ཤེས་པའི་ཕྱིར་དཀྱིལ་འཁོར་བྲི་བའི་ལས་ལ་མཁས་པའོ། །དེ་ལ་དཀྱིལ་འཁོར་
[20b.4]གྱི་ལས་ནི་ཕྱི་དང་ནང་གི་ས་སྦྱང་བ་དང་ཡོངས་སུ་གཟུང་བ་དང་། བགེགས་ལ་ཕུར་བུས་གདབ་པ་དང་། ཕྱོགས་བཅིང་བ་དང་། མཚམས་བཅིང་བ་དང་། ལྷ་ལྷག་པར་གནས་པ་དང་། ཐིག་དང་རྡུལ་ཚོན་གདབ་པ་དང་། བུམ་པ་ལྷག་པར་གནས་ཤིང་དགོད་པ་དང་། 
[20b.5]དཀྱིལ་འཁོར་སྒྲུབ་པ་ལ་སོགས་པའོ། །བྲི་བའི་ལས་ཀྱང་སྣམ་བུ་དང་དར་དཔྱང་དང་འཁོར་ལོ་ལ་སོགས་པ་བྲི་བའོ། །གསང་སྔགས་འཆད་བྱེད་ནམ་ཨོཾ་ཡིག་ལ་སོགས་པ་དེ་ཁོ་ན་ཉིད་གསུམ་རོ་གཅིག་པའི་གསང་ཆེན་གྱིས་བཤད་པར་བྱ་བའི་སྔགས་རྣམས་འཆད་པ་ལ་མཁས་
[20b.6]ཤིང་རྟོགས་པའི་ཕྱིར་གསང་སྔགས་འཆད་བྱེད་དེ། ཡང་གསུངས་པ། སྔགས་དང་སྔགས་ཤེས་རབ་གསུངས་པ། །དེ་ཉིད་བསྐུལ་བར་གསུངས་པ་སྟེ། །སྐྱེ་བ་མེད་ཅིང་སྣང་བ་མེད། །མཚོན་བྱ་དང་ནི་མཚན་ཉིད་སྤངས། །འདི་ལ་སྔགས་ཞེས་བརྗོད་པ་ཡིན། །གསང་ཆེན་
[20b.7]དོན་ནི་རྟོགས་པ་ཡིན། །ཞེས་སོ། །སློབ་དཔོན་ཞེས་བྱ་བ་ནི། དབང་བསྐུར་བ་ལ་སོགས་པའི་ལས་ལ་འཇུག་པའི་ཕྱིར་སློབ་དཔོན་ཏེ། ཡང་གསུངས་པ། ཆོས་ཀྱི་ཁ་ཏོན་ཀློག་པ་དང་། །འཆད་དང་མན་ངག་སྦྱིན་པ་དང་། །དབང་བསྐུར་བ་དང་ལས་བྱེད་པ། །སློབ་དཔོན་ཞེས་
[21a]
[21a.1]བྱར་བརྗོད་པ་ཡིན། ཞེས་སོ། །དང་བ་ཞེས་པ་ནི་སེར་སྣ་དང་བྲལ་ཞིང་སྙིང་ནས་དགའ་བའོ། །དང་ཡིག་ལས་ངོ་བཞིན་གསལ་བའོ། །དབང་པོ་ཐུལ་ཞེས་བྱ་བ་ལ་གང་གིས་མིག་ལ་སོགས་པའི་དབང་པོ་རྣམས་དབང་དུ་བྱས་ནས་ཐུལ་བ་དེ་ནི་དབང་པོ་ཐུལ་བའོ། །བའང་ཞེས་བྱ་བ་
[21a.2]ནི་ལྷག་པར་སྡུད་པའོ། །སློབ་དཔོན་ལ་སྨོད་པའི་སྐྱོན། མགོན་དེ་ཞེས་བྱ་བ་ལ་སོགས་པས་གསུངས་ཏེ། དེ་ཞེས་བྱ་བ་ནི་དེ་ལྟ་བུའི་ཡོན་ཏན་གྱིས་ཁྱད་པར་དུ་བྱས་པའི་སློབ་དཔོན་གང་ཡིན་པ་དེའོ། །མགོན་ཞེས་པ་ནི་སངས་རྒྱས་དང་བྱང་ཆུབ་སེམས་དཔའ་ལ་སོགས་པ་རྣམས་ཀྱི་མགོན་
[21a.3]དུ་གྱུར་ཅིང་མཉེས་པར་བྱ་བ་ཡིན་པའི་ཕྱིར་མགོན་ཏེ་མགོན་དེའོ། །གང་གིས་ཞེས་བྱ་བ་ནི་སློབ་མར་རྨོངས་པས་སོ། །བརྙས་པ་ནི་སྨོད་པར་བྱས་པའོ། །ཅིར་གྱུར་ནས་ཤེ་ན། སློབ་གྱུར་ཕྱི་ནས་ཞེས་གསུངས་ཏེ། སློབ་མ་མ་ཡིན་པ་ལས་སློབ་མར་གྱུར་ནས་ཞེས་
[21a.4]བྱ་བ་སློབ་གྱུར་ཕྱི་ནས་སོ། །བསམ་བཅས་པས་ནི་བསམ་པ་དང་ལྷན་ཅིག་ཏུ་འཇུག་པས་བསམ་བཅས་ཏེ་བསམ་པ་ཐག་པ་ནས་ཡིན་གྱི་སྨྱོ་བའམ་མ་ཤེས་པའམ་རྣམ་པར་གཡེངས་པའི་སེམས་ཀྱིས་ནི་མ་ཡིན་པའོ། །སངས་རྒྱས་ཐམས་ཅད་སྨོད་པས་ན་སངས་རྒྱས་ནི་དེ་
[21a.5]བཞིན་གཤེགས་པ་རྣམས་ཏེ། ཆོས་ཐམས་ཅད་ཀྱི་དོན་དམ་པ་ཐུགས་སུ་ཆུད་པའི་ཕྱིར་སངས་རྒྱས་ཡིན་པའམ། འདི་དག་དྲི་མ་མེད་པའི་བློ་ཅན་ཡིན་པའི་ཕྱིར་སངས་རྒྱས་སོ། །ཡང་ན་དུས་ཐམས་ཅད་མཁྱེན་ཅིང་སྐྱོན་ཐམས་ཅད་དང་བྲལ་བས་ན་ཡང་དག་པར་རློམ་པའི་
[21a.6]སེང་གེ་དང་འཕྲོག་བྱེད་དང་དབྱིག་གི་སྙིང་པོ་ལ་སོགས་པའི་ལྷ་རྣམས་པས་རྒྱས་ཤིང་ཐུགས་སུ་ཆུད་པའི་དགོངས་པ་དང་ལྡན་པའི་ཕྱིར་སངས་རྒྱས་རྣམས་སོ། །ཐམས་ཅད་ནི་མ་ལུས་པ་སྟེ། ཕྱོགས་བཅུའི་འཇིག་རྟེན་གྱི་ཁམས་ཇི་སྲིད་པར་བཞུགས་པ་དེ་དག་ཐམས་ཅད་དོ། །དེ་དག་
[21a.7]ནི་སངས་རྒྱས་ཀྱང་ཡིན་ལ་ཐམས་ཅད་ཀྱང་ཡིན་པས་སངས་རྒྱས་ཐམས་ཅད་དེ་སངས་རྒྱས་དེ་དག་ཐམས་ཅད་ལ་བརྙས་ཤིང་སྨོད་ལ་འཕྱ་བ་དེས་ནི་སངས་རྒྱས་ཐམས་ཅད་ལ་སྨོད་པ་ཡིན་ནོ། །དེ་ནི་ཞེས་པ་ནི་སུ་ཞིག་བླ་མ་ལ་བརྙས་པ་བྱེད་པ་འདི་དེའོ། །རྟག་ཏུ་ནི་རྒྱུན་དུའོ། །
[21b]
[21b.1]སྡུག་བསྔལ་ནི་ཉེ་བར་འཇོམས་པ་སྟེ། (ད་,དེ་)ཡང་འདི་པ་དང་འཇིག་རྟེན་ཕ་རོལ་པ་རྣམ་པ་གཉིས་སོ། །དེ་ལ་མཐོང་བའི་ཆོས་ལ་ལུས་དང་སེམས་གཟིར་བ་ཉེ་བར་འཚེ་བ་ལ་སོགས་པ་རྣམས་ནི་འདི་པའོ། །དམྱལ་བ་ལ་སོགས་པ་རྣམས་སུ་གཅོད་པ་དང་གཤེགས་པ་དང་སྲེག་པ་
[21b.2]དང་འཚོད་པ་ལ་སོགས་པའི་སྡུག་བསྔལ་རྣམས་ནི་འཇིག་རྟེན་ཕ་རོལ་པའོ། །འཐོབ་ཅེས་བྱ་བ་ནི་མྱང་བར་བྱ་ཞིང་ཉམས་སུ་མྱོང་དགོས་སོ་ཞེས་བྱ་བའོ། །སློབ་དཔོན་ནི་དེ་ཁོ་ན་ཉིད་ཐུགས་སུ་ཆུད་པས་སངས་རྒྱས་ཞེས་དེ་སྐད་དུ་བརྗོད་པ་དེ་ནི་སངས་རྒྱས་ཐམས་ཅད་ཀྱི་རང་
[21b.3]བཞིན་ཡིན་པས་ན་དེ་ལ་སྨོད་པ་ལས་སངས་རྒྱས་ཐམས་ཅད་སྨད་པ་ལས་སྐྱེས་པའི་སྡུག་བསྔལ་འབྱུང་བ་ཡིན་ནོ། །དེ་གང་ལས་ཤེ་ན། སློབ་དཔོན་ནི་དེ་བཞིན་གཤེགས་པ་ཐམས་ཅད་ལྟ་བུར་བལྟ་བར་བྱའོ་ཞེས་པའི་བཅོམ་ལྡན་འདས་ཀྱི་གསུང་ཚད་མ་ཡིན་པའི་ཕྱིར་རོ། །ཡང་
[21b.4]གསུངས་པ། །བརྟན་གཡོའི་འཇིག་རྟེན་གསུམ་པོ་ན། །སློབ་དཔོན་ལས་མཆོག་བླ་མ་མེད། །གང་གི་དྲིན་ལས་དངོས་གྲུབ་ཀུན། །འཕྲལ་ཉིད་དུ་ནི་ཐོབ་པར་བྱེད། ཅེས་སོ། །སླར་ཡང་བླ་མ་སྨོད་པའི་ཉེས་དམིགས་བྱེ་བྲག་ཏུ་བསྟན་པའི་ཕྱིར་ཡམས་དང་ཉེར་འཚེ་ཞེས་བྱ་བ་
[21b.5]གསུངས་ཏེ། བླ་མའི་ཞབས་ལ་སྨོད་པ་འཆི་བར་འགྱུར་རོ་ཞེས་འབྲེལ་ལོ། །བླ་མ་ནི་སློབ་དཔོན་ཡིན་ལ། དེའི་ཞབས་ནི་ཞབས་དག་སྟེ་དེ་དག་ལ་སྨོད་ཅིང་སུན་འབྱིན་པ་ནི་བླ་མའི་ཞབས་ལ་སྨོད་པའོ། །འཆི་བར་འགྱུར་བ་ནི་འཆི་བའི་འོས་ཏེ་རྣམ་པར་ཉམས་པར་འགྱུར་རོ་ཞེས་བྱ་བའི་དོན་ཏོ། །ཅི་
[21b.6]ཞིག་དག་གིས་ཤེ་ན། དེའི་ཕྱིར། ཡམས་དང་ཉེར་འཚེ་དགྲ་རྣམས་ཀྱིས། །ཞེས་བྱ་བ་གསུངས་ཏེ། ཡམས་ནི་རྡོ་རྗེའི་མེ་འབབ་པ་དང་ཆུ་དང་རླུང་དང་མུ་གེ་དང་གཤེད་མ་ལ་སོགས་པ་རྣམས་ཀྱིས་གཟིར་བར་བྱས་པའོ། །ཉེར་འཚེ་ནི་འབྱུང་པོ་དང་{ཡི་དགས་,ཡི་དྭགས་}དང་འདྲེ་དང་སྲིན་པོ་དང་
[21b.7]སྦྲུལ་དང་གཅན་གཟན་གཏུམ་པོ་ལ་སོགས་པ་ལས་བྱུང་བའི་ཉེ་བར་འཚེ་བ་རྣམས་སོ། །དགྲ་ནི་ཤ་འཁོན་ཅན་གྱི་དགྲ་རྣམས་སོ་ཞེས་བྱ་བའི་དོན་ཏོ། །ཡམས་དང་ཉེ་བར་འཚེ་བ་དང་དགྲ་རྣམས་ཏེ་ཡམས་དང་ཉེར་འཚེ་དགྲ་རྣམས་ཀྱིས་སོ། །དང་ཡིག་ལས་གཉན་རྣམས་ཀྱིས་ཀྱང་
[22a]
[22a.1]ངོ་། །ཡང་གང་དག་གིས་ཤེ་ན། གདོན་དང་རིམས་ཞེས་བྱ་བ་གསུངས་ཏེ། གདོན་ནི་ཉི་མ་ལ་སོགས་པའི་གཟའ་དགུ་པོ་དག་གམ་ཡང་ན་མ་མོ་ལ་དགའ་བ་ལ་སོགས་པ་བཅུ་གཉིས་པོ་དག་སྟེ། སེམས་ཅན་རྣམས་ཀྱི་མདངས་དང་སྟོབས་ལེན་པར་བྱེད་
[22a.2]པའི་ཕྱིར་གདོན་ནོ། །རིམས་ནི་ནད་རྣམས་ཏེ་སེམས་ཅན་རྣམས་ལ་གདུང་བ་སྐྱེད་པར་བྱེད་པའི་ཕྱིར་ན་རིམས་སོ། །དེ་དག་ཀྱང་མདོར་བསྡུ་ན་རླུང་དང་མཁྲིས་པ་དང་བད་ཀན་དང་འདུས་པ་སྟེ་རྣམ་པ་བཞིའོ། །སླར་ཡང་ཕྱེ་ན་ནི་རྣམ་པ་མང་ངོ་། །དུག་ནི་ཤས་ཆེ་བ་སྟེ། དེ་ཡང་
[22a.3]མདོར་བསྡུ་ན་བརྟན་པ་དང་གཡོ་བ་དང་བཅོས་མ་དང་གྱུར་པ་སྟེ་རྣམ་པ་བཞིའོ། །དེ་ལ་བརྟན་པ་ནི་ནག་པོ་བརྩེགས་པ་ལ་སོགས་པའོ། །གཡོ་བ་ནི་སྦྲུལ་ལ་སོགས་པ་རྣམས་ཀྱིའོ། །བཅོས་མ་ནི་ཀུན་དུ་སྦྱར་བ་དག་གོ། །གྱུར་བ་ནི་རྣམ་པར་རྟོག་པ་ལས་བྱུང་བའོ། །སོགས་པའི་
[22a.4]སྒྲས་ནི། འགྱེག༷ས་པ་ལ་སོགས་པས་སོ། །གདོན་རྣམས་དང་རིམས་རྣམས་དང་དུག་ལ་སོགས་པས་ན། གདོན་དང་རིམས་དང་དུག་སོགས་ཀྱིས། །དེ་རྣམས་ཀྱིས་བླ་མའི་ཞབས་ལ་སྨོད་པ་འདི་འཆི་བར་འགྱུར་རོ། །དེ་ཅི་འདྲ་བ་ཞིག་ཅེ་ན་རྨོངས་ཆེན་ཏེ། དེ་རྨོངས་པ་ཡང་ཡིན་ལ་
[22a.5]ཆེན་པོ་ཡང་ཡིན་པས་རྨོངས་ཆེན་ཏེ་ཤིན་ཏུ་བླུན་པའོ། །དེ་ལྟར་ཤེས་ནས་ལེགས་པ་འདོད་པ་དག་གིས་སློབ་དཔོན་ལ་སྨོད་པར་མི་བྱ་བར་ཡོན་ཏན་ཁོ་ན་གཟུང་བར་བྱའོ། །ཡང་གསུངས་པ། སློབ་དཔོན་ཡོན་ཏན་གཟུང་བྱ་སྟེ། །སྐྱོན་ནི་ནམ་ཡང་མ་ཡིན་ནོ། །ཡོན་ཏན་གཟུང་བས་
[22a.6]དངོས་གྲུབ་སྟེ། །སྐྱོན་རྣམས་ལས་ནི་གྲུབ་པ་ཉམས། །ཞེས་སོ། །སླར་ཡང་རྒྱལ་པོ་ཞེས་བྱ་བ་ལ་སོགས་པས་བླ་མ་ལ་སྨོད་པའི་རྣམ་པར་སྨིན་པ་གསུངས་ཏེ། བླ་མའི་ཞབས་ལ་སྨོད་པ་ཞེས་སྦྱར་ནས་བསད་ནས་དམྱལ་བར་འགྲོ་ཞེས་སྦྲེལ་ལོ། །བསད་ནས་ནི་ཤི་ནས་དམྱལ་བ་ངན་
[22a.7]འགྲོར་འགྲོ་ཞིང་འབོར་བར་བྱེད་དོ། །སུ་དག་གིས་བསད་ནས་ཤེ་ན། རྒྱལ་གཏུམ་ཞེས་བྱ་བ་སྟེ། རྒྱལ་པོ་ནི་ས་སྐྱོང་བ་ཡིན་ལ། གཏུམ་པོ་ནི་མཛོད་སྲུང་བ་དང་། དུམ་བུ་སྲུང་བ་ལ་སོགས་པ་རྣམས་ཏེ། རྒྱལ་པོ་དང་གཏུམ་པོ་ནི་རྒྱལ་གཏུམ་མོ། །ཡང་ན་རྒྱལ་པོ་ནི་རྣམ་ཐོས་
[22b]
[22b.1]ཀྱི་བུ་ལ་སོགས་པ་གསང་བ་པའི་གཙོ་བོ་རྣམས་ཏེ་འདིར་རྒྱལ་པོའི་སྒྲས་ནི་གསང་བ་རྣམས་སོ། །གཏུམ་པོ་ནི་གཤེག་པར་བྱེད་པ་དང་། གཟིར་བར་བྱེད་པ་རྣམས་ཏེ། རྒྱལ་པོ་དང་གཏུམ་པོ་ནི་རྒྱལ་གཏུམ་གནོད་སྦྱིན་གྱི་མངག་གཞུག་པ་རྣམས་ཞེས་བྱ་བའི་དོན་ཏོ། །མེ་ནི་མེ་ཉིད་
[22b.2]དོ། །སྦྲུལ་གདུག་ནི་ཕྱུགས་དང་བྱ་དང་སྡིག་སྦྲུལ་ལ་སོགས་པ་རྨུག་པར་བྱེད་པ་རྣམས་སོ། །རྒྱལ་གཏུམ་དང་མེ་དང་སྦྲུལ་གདུག་པ་དག་ནི། རྒྱལ་གཏུམ་མེ་དང་སྦྲུལ་གདུག་སྟེ། །དེ་རྣམས་ཀྱིས་སོ། །ཡང་སུ་དག་གིས་ཤེ་ན། མཁའ་འགྲོ་ཞེས་བྱ་བ་སྟེ། མཁའ་འགྲོ་ནི་ཁྲག་
[22b.3]ལ་དགའ་བའི་རྣལ་འབྱོར་མའི་བྱེ་བྲག་གོ། །ཆུ་ནི་ཆུ་ཉིད་དོ། །རྐུན་པོ་ནི་ཆོམ་པོ་བའོ། །མཁའ་འགྲོ་མ་དང་ཆུ་དང་རྐུན་པོ་རྣམས་ནི་མཁའ་འགྲོ་ཆུ་དང་རྐུན་པོ་སྟེ་དེ་རྣམས་ཀྱིས་སོ། །གདོན་ནི་ཚངས་པ་ལ་སོགས་པའི་ལྷའི་དཔུང་སྟེ་གདོན་དེ་རྣམས་ཀྱིས་སོ། །ཡང་གསུངས་པ། 
[22b.4]ཚངས་པ་དབང་པོ་ཟླ་ཉི་སྐྲ་འགྲེང་བས། །མཐའ་དག་པ་ཡི་གཞི་ལ་བགེགས་བྱེད་དོ། །ཞེས་སོ། །ལོག་འདྲེན་ནི་ཚོགས་ཀྱི་བདག་པོ་ལ་སོགས་པ་གཙོ་བོར་གྱུར་པའི་ལོག་འདྲེན་དེ་རྣམས་ཀྱིས་སོ། །ཀྱང་ཞེས་པ་ནི་ཀུན་སྡུད་པ་སྟེ་མིའམ་ཅི་དང་ལྟོ་འཕྱེ་ཆེན་པོ་རྣམས་ཀྱིས་ཀྱང་
[22b.5]བསད་ནས་དམྱལ་བར་འགྲོའོ། །དེ་བས་ན་བླ་མ་ལ་རྨི་ལམ་དུ་ཡང་སྨད་པར་མི་བྱ་བར་རྒྱུན་དུ་མཆོད་པར་བྱའོ། །གང་སྨོད་པར་བྱེད་པ་དེ་དག་ནི་འཇིག་རྟེན་དུ་ཡང་གཅེས་སྤྲས་བྱེད་པར་མི་འགྱུར་རོ། །ཡང་གསུངས་པ། སློབ་དཔོན་སྨོད་པ་གང་ཡིན་དེ། །བགེགས་དང་ལོག་
[22b.6]འདྲེན་གྱིས་འཇོམས་ཤིང་། །ཁྲོ་ཞིང་ལས་ནི་ངན་པའི་བདག །རྟག་ཏུ་ས་སྟེང་དག་ན་སྤང་། །ཞེས་སོ། །སླར་ཡང་ནམ་ཡང་ཞེས་བྱ་བ་ལ་སོགས་པས་རྣམ་པ་གཞན་གྱིས་སློབ་དཔོན་ལ་སྨོད་པའི་འབྲས་བུ་གསུངས་ཏེ། སློབ་དཔོན་གྱི་ཐུགས་དཀྲུགས་པར་མི་བྱའོ་ཞེས་སྦྲེལ་ལོ། །
[22b.7]ཐུགས་དཀྲུགས་པ་ནི་ཡི་གསོད་པ་སྟེ་ལུས་སམ་ངག་གིས་ཡིད་མི་བདེ་བ་སྐྱེད་པར་བྱེད་པ་དེ་མི་བྱ་ཞིང་མི་སྒྲུབ་བོ། །སུའི་ཞེ་ན། སློབ་དཔོན་དག་གིས་ནི་ཞེས་བྱ་བ་གསུངས་ཏེ། སློབ་དཔོན་ནི་བླ་མའོ། །ནམ་ཡང་ནི་འགར་ཡང་ངོ་། །གལ་ཏེ་སློབ་དཔོན་གྱི་ཐུགས་དཀྲུགས་པར་བྱེད་
[23a]
[23a.1]ན་དེའི་ཚེ་ཅིར་འགྱུར་སྙམ་ན། གལ་ཏེ་ཤེས་འཆལ་ཞེས་བྱ་བ་ལ་སོགས་པ་གསུངས་ཏེ། གལ་ཏེ་ན་འདི་ལ་བློ་ངན་དང་གདུག་པའི་ཤེས་རབ་ཡོད་པས་ཤེས་འཆལ་གྱིས་བྱས་ཤིང་བསྒྲུབས་ན་དམྱལ་བར་གཏུབ་ཅིང་འཚེད་པར་འགྱུར་ཏེ། བུམ་པར་འཚེད་
[23a.2]པ་ལ་སོགས་པ་བཤད་པ་དག་ཏུའོ། །ངེས་པར་ནི་ཐེ་ཚོམ་མེད་པ་སྟེ་བྱ་བའི་ཁྱད་པར་རོ། །ཅི་སློབ་དཔོན་ལ་སྨོད་པ་གཅིག་པུ་ཁོ་ནས་དམྱལ་བར་ལྟུང་ངམ་ཞེ་ན། མནར་མེད་ལ་སོགས་ཞེས་བྱ་བ་ལ་སོགས་པ་གསུངས་ཏེ། མནར་མེད་ལ་སོགས་ཞེས་བྱ་བ་གཙོ་བོ་ཡིན་པ་ཉིད་ཀྱི་ཕྱིར་
[23a.3]འདིར་མནར་མེད་གཟུང་གི །དང་པོ་ཡིན་པའི་ཕྱིར་ནི་མ་ཡིན་པས་མནར་མེད་པའི་མཐར་ཐུག་པ་ནི་མནར་མེད་པ་ལ་སོགས་སོ། །སོགས་པའི་སྒྲས་ཡང་སོས་དང་ཐིག་ནག་དང་བསྡུས་འཇོམས་དང་ངུ་འབོད་དང་ངུ་འབོད་ཆེན་པོ་དང་ཚ་བ་དང་རབ་ཏུ་ཚ་བ་སྟེ་བདུན་པོ་རྣམས་སོ། །མནར་
[23a.4]མེད་དང་བཅས་པས་ཚ་བའི་དམྱལ་བ་བརྒྱད་དོ། །ཆུ་བུར་ཅན་དང་ཆུ་བུར་རྡོལ་བ་དང་སོ་ཐམས་ཐམས་པ་དང་ཀྱི་ཧུད་ཟེར་བ་དང་ཨ་ཆུ་ཟེར་བ་དང་ཨུཏྤ་ལ་ལྟར་གས་པ་དང་པདྨ་ལྟར་གས་པ་དང་པདྨ་ལྟར་ཆེར་གས་པ་ཞེས་བྱ་བ་དག་ནི་གྲང་བའི་དམྱལ་བ་བརྒྱད་དོ། །མེ་མ་མུར་དང་རལ་
[23a.5]གྲི་ལོ་མའི་ཚལ་དང་སྤུ་གྲིས་གང་བའི་ལམ་དང་ཤཱལ་མ་ལིའི་སྡོང་པོ་དང་བུམ་པར་འཚེད་པ་ལ་སོགས་པ་དག་ནི་ཉེ་བའི་དམྱལ་བ་རྣམས་སོ། །ཉི་ཚེ་བའི་དམྱལ་བ་ནི་རབ་ཏུ་མང་བའོ། །དམྱལ་བར་བསྟན་པ་གང་ཡིན་པ་ནི། སེམས་ཅན་རྣམས་མི་དགེ་བའི་དབང་གིས་དེར་ཤིན་ཏུ་
[23a.6]དམྱལ་ཞིང་གཏུབ་པ་གང་ཡིན་པའོ། །བཤད་པ་ནི་བསྒྲགས་པའོ། །དེ་རྣམས་ཅི་འདྲ་ཞེ་ན། འཇིགས་རུང་སྟེ་འཇིགས་པར་བྱེད་པ་སྲེག་པ་ལ་སོགས་པའི་སྡུག་བསྔལ་མི་བཟད་ཅིང་བདོ་བ་སྐྱེད་པར་བྱེད་པའི་ཕྱིར་རོ། །དེར་ནི་གནས་པར་ཡང་དག་བཤད། །དེར་ནི་དམྱལ་བ་དེ་
[23a.7]རྣམས་སུའོ། །གནས་པ་ནི་འདུག་པ་དང་སྡོད་པ་ཞེས་པའི་དོན་ཏོ། །ཡང་དག་བཤད་ནི་བསྟན་པ་སྟེ། །བསམ་པ་མ་དག་པས་འཕངས་ནས་བསྐལ་པའི་གྲངས་ཀྱིས་བགྲང་བར་བསྟན་པ་རྣམས་སུ་ཞེས་བྱ་བའི་དོན་ཏོ། །ཡང་གསུངས་པ། གང་ཞིག་དེ་འདྲའི་རྒྱལ་སྲས་སྦྱིན་
[23b]
[23b.1]བདག་ལ། །གལ་ཏེ་ངན་སེམས་སྐྱེད་པར་བྱེད་ན་དེ། །ངན་སེམས་བསྐྱེད་པའི་གྲངས་བཞིན་བསྐལ་བར་ནི། །དམྱལ་བར་གནས་པར་འགྱུར་ཞེས་ཐུབ་པས་གསུངས། །ཞེས་པའོ། །གང་ལས་ཤེ་ན། སློབ་དཔོན་ལ་ཞེས་བྱ་བ་སྟེ། དེ་བཞིན་གཤེགས་པའི་བསྟན་པ་ལ་རང་
[23b.2]ཀུན་དུ་སྤྱོད་ཅིང་ལེགས་པར་བསླབས་པས་སམ་ཀུན་དུ་སྤྱོད་པར་བྱེད་པའི་ཕྱིར་སློབ་དཔོན་ཏེ། ཡང་གསུངས་པ། བསྟན་ལ་ཀུན་དུ་ཡང་དག་སྤྱོད། །གཞན་དག་ལ་ཡང་སྤྱོད་བྱེད་པས། །མཁས་པ་རྣམས་ཀྱིས་བླ་མ་ལ། །སློབ་དཔོན་ཞེས་བྱར་ཡོངས་སུ་བརྗོད། །ཅེས་སོ། །སློབ་
[23b.3]དཔོན་བླ་མ་དེ་ལའོ། །ནི་ནི་གང་གི་ཕྱིར་གྱི་དོན་ལའོ། །སྨོད་པ་ལས་ཏེ་སུན་འབྱིན་ཞིང་སྐྱོན་འདོགས་པ་ལས་ཞེས་བྱ་བའི་དོན་ཏོ། །དེ་བས་ཞེས་བྱ་བ་ལ་སོགས་པས་ཉེ་བར་བསྡུ་བ་གསུངས་ཏེ། དེ་བས་གང་གི་ཕྱིར་བླ་མ་ལ་སྨོད་པ་ལས་འདི་དང་ཕྱི་མར་ཡང་སྡུག་བསྔལ་ཆེན་པོར་འགྱུར་བའི་
[23b.4]རྒྱུ་མཚན་དེ་ལས་སོ། །འབད་པ་ཡང་དེ་ཡིན་ལ་ཐམས་ཅད་ཀྱང་ཡིན་པས་འབད་པ་ཐམས་ཅད་དེ་གནས་སྐབས་ཀུན་དུའོ། །རྡོ་རྗེ་སློབ་དཔོན་ཞེས་པ་ནི་ཡེ་ཤེས་ལྔའི་རང་བཞིན་རྩེ་ལྔ་པའི་རྡོ་རྗེ་དང་ལྡན་པའི་སློབ་དཔོན་ནི་རྡོ་རྗེ་སློབ་དཔོན་ནོ། །འདི་ནི་ཞི་བ་པ་ལ་སོགས་པ་རྣམས་སློབ་དཔོན་
[23b.5]ཡིན་པ་བཀག་སྟེ། ཅིའི་ཕྱིར་ཞེ་ན། རྡོ་རྗེ་འཛིན་པ་ནི་དེ་རྣམས་ཀྱི་དབང་དུ་མ་བྱས་པའི་ཕྱིར་རོ། །དེ་སྐད་དུ་ཡང་། བདེ་བར་གཤེགས་པའི་ཉན་ཐོས་ཐེག་པས་མིན། །རང་རྒྱལ་རྗེས་སུ་བརྩེ་བ་ཡིས་ཀྱང་མིན། །མ་དད་སྦྱིན་དང་ཚུལ་འཆོས་སེར་སྣས་མིན། །ང་ཡི་རྡོ་རྗེ་འདི་ནི་
[23b.6]གཟུང་མི་བྱ། །ཞེས་བཤད་དོ། །རྡོ་རྗེ་སློབ་དཔོན་དེ་ཡང་ཅི་ལྟ་བུ་ཞིག་ཡིན་སྙམ་ན། བླ་མ་ཆེ་ཞེས་བྱ་བ་གསུངས་ཏེ། བླ་མ་ནི་བཤད་ཟིན་ཏོ། །ཆེན་པོ་ཉིད་དང་ལྡན་པས་ཆེན་པོ་སྟེ། ཆེན་པོ་ཉིད་ཀྱང་རིག་པ་ཆེན་པོ་ཉིད་དང་སྤོང་བ་ཆེན་པོ་ཉིད་དང་དཀའ་ཐུབ་ཆེན་པོ་ཉིད་དང་སྤྲོ་བ་ཆེན་པོ་
[23b.7]ཉིད་དང་བརྩོན་འགྲུས་ཆེན་པོ་ཉིད་དང་མཁས་པ་ཆེན་པོ་ཉིད་དོ། །དེ་ལ་རང་དང་གཞན་གྱི་གྲུབ་པའི་མཐའ་ལེགས་པར་ཤེས་པ་ནི་རིག་པ་ཆེན་པོ་ཉིད་དོ། །ཉོན་མོངས་པ་ཐམས་ཅད་རྣམ་པར་འཇོམས་པ་ནི་སྤོང་བ་ཆེན་པོ་ཉིད་དོ། །ཚུལ་ཁྲིམས་ལེགས་པར་གོམས་པ་ནི་དཀའ་ཐུབ་
[24a]
[24a.1]ཆེན་པོ་ཉིད་དོ། །བླ་མ་བསྟེན་པས་དུལ་བ་མེད་པ་ནི་སྤྲོ་བ་ཆེན་པོ་ཉིད་དོ། །དགེ་བ་ཚོལ་བ་ན་མགོའམ་གོས་ལ་མེ་འབར་བ་ལྟ་བུས་གནས་པ་ནི་བརྩོན་འགྲུས་ཆེན་པོ་ཉིད་དོ། །རྨད་དུ་བྱུང་བའི་ཆོས་མངོན་སུམ་དུ་བྱེད་པ་ནི་མཁས་པ་ཆེན་པོ་ཉིད་དོ། །དེ་སྐད་དུ་
[24a.2]ཡང་། རིག་ལྡན་དཔའ་བོ་དཀའ་ཐུབ་སྤྱད། །སྤྲོ་ཆེན་དེ་ནས་བརྩོན་འགྲུས་ལྡན། །རྨད་བྱུང་དང་ནི་བྱེད་པ་པོ། །ཆེན་པོ་ཞེས་བྱར་མངོན་པར་བརྗོད། །ཅེས་གསུངས་སོ། །དེ་བླ་མ་ཡང་ཡིན་ལ་ཆེན་པོ་ཡང་ཡིན་པས་བླ་མ་ཆེའོ། །བླ་མ་ཆེན་པོ་དེ་ཡང་ཅི་འདྲ་བ་ཞིག་ཅེ་ན། 
[24a.3]བསྒྲིབས་ཤིང་ཞེས་བྱ་བ་ལ་སོགས་པ་གསུངས་ཏེ། བསྒྲིབས་པ་ནི་མིའི་རྣམ་པས་གཡོགས་པའོ། །མཆོག་ནི་ཐམས་ཅད་ཀྱི་མཆོག་གོ། །དགེ་བ་ནི་བཀྲ་ཤིས་པ་དང་བཟང་བ་དང་ཞི་བ་ཞེས་བྱ་བ་རྣམས་དོན་གཅིག་གོ། །དེ་སྒྲིབ་པ་ཡང་ཡིན་ཏེ་མཆོག་ཀྱང་ཡིན་ལ་དགེ་བ་
[24a.4]ཡང་ཡིན་པས་ན་བསྒྲིབས་ཤིང་མཆོག་སྟེ་དགེ་བ་ནིའོ། །སྨད་པར་མི་བྱའོ་ནི་བཤུང་བར་མི་བྱ་བ་སྟེ། པ་རསྨཻའི་ཚིག་ཏུ་བྱས་པ་ནི་ལུང་ངོ་། །ནམ་ཡང་ནི་འགར་ཡང་སྟེ། །དུས་ནམ་གྱི་ཚེ་ཡང་ཞེས་བྱ་བའི་དོན་ཏོ། །ཁ་ཅིག་ནི་འགར་ཡང་སྨད་པར་མི་བྱའོ་ཞེས་འདོན་ཏེ། འདུལ་
[24a.5]བ་མངོན་པར་ཤེས་པའི་དྲན་པ་ཉམས་པ་མེད་པས་ཟུར་གྱིས་སྨོད་པའི་ཚིག་ཀྱང་ནམ་ཡང་མི་བྱའོ་ཞེས་དགོངས་སོ། །སློབ་དཔོན་ལ་སྨོད་པའི་ཉེས་པ་ཕྱིར་བཅོས་པར་བྱ་བའི་ཕྱིར། རྗེས་མཐུན་ཞེས་བྱ་བ་ལ་སོགས་པ་གསུངས་ཏེ། རྗེས་མཐུན་ནི་འབྱོར་པ་དང་བསྟུན་པ་ཇི་ལྟར་རིགས་པ་
[24a.6]ཞེས་བྱ་བའི་དོན་ཏོ། །དང་ཡིག་ལས་ཡང་ན་ནོར་ཐམས་ཅད་དོ། །དེ་ཞེས་པའི་ཚིག་ཕྲད་ནི། དེ་ལས་ན་ཞེས་པའི་དོན་ཏོ། །དེ་ལས་ཅི་ཞིག་ཅེ་ན། བླ་མའི་ཞལ་ཟས་ཞེས་བྱ་བ་གསུངས་ཏེ། བླ་མ་སློབ་དཔོན་ལ་གཡོས་བྱས་ནས་ཞལ་ཟས་ཏེ་ཟན་ནི་བླ་མའི་ཞལ་ཟས་ཏེ། སྟོན་མོ་
[24a.7]གྱ་ནོམ་ཕུལ་ཞེས་བྱ་བའི་དོན་ཏོ། །བླ་མ་རྣམས་ལས་མཉན་ནས་ཞེས་སྦྱར་རོ། །ཅི་ཞིག་གིས་ཁྱད་པར་དུ་བྱས་ནས་ཤེ་ན། ཡོན་ནི་ནོར་དང་འབྲུ་དང་བ་ལང་དང་མ་ཧེ་ལ་སོགས་པའི་ཡོན་དབུལ་བ་ན་ཅི་འབྱོར་བའི་ཡོན་དང་བཅས་པ་ནི་ཡོན་བཅས་ཏེ་ཡོན་དང་འབྲེལ་བར་ཞེས་བྱ་བའི་དོན་
[24b]
[24b.1]ཏོ། །དབུལ་བར་བྱ་བ་ནི་སྦྱིན་པར་བྱའོ། །སྟོན་མོ་ལ་སོགས་པ་ཕུལ་བ་ལས་ཅི་ཞིག་འབྱུང་ཞེ་ན། དེ་ལས་རིམས་སོགས་ཞེས་བྱ་བ་ལ་སོགས་པ་གསུངས་ཏེ། དེ་ལས་ནི་སྟོན་མོ་ལ་སོགས་པ་ཕུལ་བ་དེ་ལས་སོ། །རིམས་ལ་སོགས་པའི་གདུང་བ་ནི་རིམས་ལ་སོགས་པའི་གནོད་པ་སྟེ་
[24b.2]གདུང་བར་བྱེད་པ་གང་དག་གི་དང་པོ་རིམས་ཡིན་པ་དེ་ནི་རིམས་སོགས་སོ། །གདུང་བར་བྱེད་པ་དག་ནི་སྔར་བཤད་པའི་ཉེ་བར་འཚེ་བ་ལ་སོགས་པ་རྣམས་སོ། །ནི་ཞེས་པ་ནི་ངེས་པར་རོ། །ཕྱིར་ཞིང་ཕྱི་ནས་སོ། །འབྱུང་བ་ནི་སྐྱེ་བ་སྟེ་མི་ཞེས་པ་ནི་དགག་པའོ། །འདི་སྐད་གསུངས་པ་
[24b.3]ཡིན་ཏེ། གང་གི་ཕྱིར་བླ་མ་ལ་སྨད་ན་འདི་དང་ཕྱི་མར་ཡང་སྡུག་བསྔལ་སྣ་ཚོགས་པར་འགྱུར་བ་དེ་བས་ན་དེ་ཉེ་བར་ཞི་བར་བྱ་བའི་ཕྱིར་བླ་མ་ལ་ཡོན་དང་བཅས་པའི་སྟོན་མོ་དབུལ་བར་བྱའོ། །དེ་ལས་བླ་མ་དགྱེས་པར་འགྱུར་ལ་བླ་མ་དགྱེས་པ་ནི་དེ་བཞིན་གཤེགས་པ་ཐམས་ཅད་དགྱེས་
[24b.4]པ་ཡིན་ནོ། །དགྱེས་ནས་ཡང་འདོད་པ་ཐམས་ཅད་ཚིམ་ཞིང་རབ་ཏུ་ཞི་བར་འགྱུར་བ་ཡིན་ལ། མངོན་པར་འདོད་པའི་དངོས་གྲུབ་རྣམས་ཀྱང་འབྱུང་བར་འགྱུར་རོ་ཞེས་བྱའོ། །ཁ་སྦྱོར་ལས་བྱུང་བའི་རྒྱུད་དུ་ཡང་། གང་ཕྱིར་ཕྱོགས་བཅུར་བཞུགས་པ་ཡི། །སངས་རྒྱས་བྱང་ཆུབ་
[24b.5]སེམས་དཔའ་ཡིས། །བསོད་ནམས་གང་དེ་སློབ་དཔོན་གྱི། །བ་སྤུའི་བུ་ག་གཅིག་ན་སྣང་། །དེ་ཕྱིར་སློབ་དཔོན་མཆོད་པ་ལས། །སངས་རྒྱས་བྱང་ཆུབ་སེམས་དཔའ་དགྱེས། །འོན་ཏང་དམ་ཚིག་རྡོ་རྗེ་དང་། །འདོད་པའི་དངོས་གྲུབ་སྩོལ་བར་མཛད། །ཅེས་གསུངས་སོ། །སླར་
[24b.6]ཡང་སློབ་མའི་བྱ་བ་བྱེ་བྲག་ཏུ་བསྟན་པའི་ཕྱིར། རང་གི་ཞེས་བྱ་བ་ལ་སོགས་པ་གསུངས་ཏེ། རང་གི་དམ་ཚིག་ཀུན་སྤྱོད་ན། །དམ་ཚིག་ནི་བཤད་ཟིན་ཏོ། །ཡང་ན་དམ་ཚིག་ཅེས་བྱ་བ་ནི། བྱང་ཆུབ་ཀྱི་སེམས་ལ་སོགས་པ་བསྲུང་བ་སྟེ། འདིས་བྱང་ཆུབ་ཏུ་ཡང་དག་པར་འགྲོ་
[24b.7]ཞིང་ཐོབ་པར་བྱེད་པའི་ཕྱིར་རོ། །དམ་ཚིག་སྡོམ་པ་གྲུབ་པ་འདི། །ཁྱོད་ཀྱིས་རྟག་ཏུ་བསྲུང་བར་བྱ། །སངས་རྒྱས་ཀུན་གྱིས་མཐུན་པར་གསུངས། །དམ་པ་རྟག་པའི་བཀའ་ཡིན་ནོ། །རྡོ་རྗེའི་ཕྱག་རྒྱ་གང་ཡིན་པས། །གང་ཞིག་བསྐྱེད་པ་ཙམ་གྱིས་ནི། །སངས་རྒྱས་ཉིད་དུ་
[25a]
[25a.1]དོགས་མེད་པའི། །བྱང་ཆུབ་སེམས་ནི་གཏང་མི་བྱ། །དམ་པའི་ཆོས་ནི་མི་སྨད་ཅིང་། །ནམ་ཡང་དོར་བར་མི་བྱའོ། །མི་ཤེས་པའམ་རྨོངས་པ་ཡིས། །དེ་ནི་སྨད་པར་མི་བྱའོ། །རང་གི་བདག་ཉིད་ཡོངས་སྤངས་ནས། །དཀའ་ཐུབ་ཀྱིས་ནི་གདུང་མི་བྱ། །ཅི་བདེ་བར་ནི་བདེ་
[25a.2]བར་གཟུང་། །འདི་ནི་མ་བྱོན་རྫོགས་སངས་རྒྱས། །རྡོ་རྗེ་དྲིལ་བུ་ཕྱག་རྒྱ་རྣམས། །ནམ་ཡང་དོར་བར་མི་བྱའོ། །ཞེས་རྒྱས་པར་རོ། །ཀུན་སྤྱོད་ཅེས་བྱ་བ་ནི་ཀུན་དུ་སྤྱོད་པར་བྱེད་པས་ན་ཀུན་སྤྱོད་དེ་བླ་མའི་རྗེས་སུ་འཇུག་པར་བྱེད་པའོ། །དམ་ཚིག་དང་ཀུན་སྤྱོད་ནི་དམ་ཚིག་ཀུན་སྤྱོད་དེ་རང་གི་དམ་ཚིག་
[25a.3]དང་ཀུན་དུ་སྤྱོད་པའོ། །ཡང་ན་རང་དང་མཐུན་པའི་དམ་ཚིག་སྟེ། དེའི་ཀུན་སྤྱོད་ནི་ནན་ཏན་ཡིན་པས་རང་གི་དམ་ཚིག་ཀུན་སྤྱོད་དེའོ། །སྲོག་གིས་ཞེས་པ་ནི་ནུས་པ་སྟེ། ཡང་ན་འཚོ་བ་རྣམས་ཀྱིས་སོ། །ཀྱང་གི་སྒྲ་ནི་ཀུན་སྡུད་པ་ལའོ། །སུའི་སྲོག་གིས་ཤེ་ན་རང་སྟེ་བདག་ཉིད་ཀྱིའོ། །བསྟེན་པ་
[25a.4]ནི་བསྙེན་པའོ། །རང་གི་སྲོག་འབའ་ཞིག་གིས་བསྟེན་པ་ཉིད་དམ་ཞེ་ན། མ་ཡིན་ནོ་ཞེས་གསུངས་པ། སྦྱིན་མིན་ཞེས་བྱ་བ་ལ་སོགས་པའོ། །སྦྱིན་མིན་ནི་གཏོང་མི་ཕོད་པའོ། །བུ་དང་ཆུང་མ་ནི་སྲས་དང་བཙུན་མོའོ། །སོགས་པའི་སྒྲས་ནི་གཉེན་བཤེས་དང་འཁོར་ཡང་གཟུང་ངོ་། །འབྱོར་
[25a.5]པ་སྨོས་ཅི་དགོས་ནི་རྫས་དེ་རྣམས་ཐམས་ཅད་ནི་སྨོས་ཅི་དགོས་པའོ། །ཇི་ལྟར་ཞེ་ན། གཡོ་བ་ཞེས་ཏེ་གཡོ་བ་ནི་མི་རྟག་པའོ། །འདི་དག་གིས་ནི་འདི་བསྟན་པ་ཡིན་ཏེ། གལ་ཏེ་བུ་ལ་སོགས་པ་གཏོང་བ་ལས་གཞན་གྱིས་རང་གི་དམ་ཚིག་ཀུན་དུ་སྤྱད་པར་མ་ནུས་ན་དེའི་ཚེ་ཐེ་ཚོམ་མེད་པར་དེ་
[25a.6]དག་ཡོངས་སུ་བཏང་ནས་ཀྱང་བསྟན་པར་བྱའོ་ཞེས་བྱ་བ་ཡིན་ནོ། །ཡང་གསུངས་པ། ཕ་མ་རང་གི་སྐྱེ་བོ་བུ་དང་གཉེན་གྱི་མཚམས། །གོས་དང་བཟའ་བཏུང་ནོར་འབྲུ་ཁྱིམ་ལ་སོགས་པའི་ས། །རང་གི་ཡན་ལག་ཆུ་ཤིང་འདབ་མ་རླུང་བསྐྱོད་ལྟར། །རྣམ་པར་བལྟས་ནས་མཁས་པ་དམ་
[25a.7]པའི་ཆོས་སྒྲུབ་བོ། །ཞེས་སོ། །བླ་མ་ལྷག་པར་བསྙེན་བཀུར་བའི་རྒྱུ་མཚན་གསུངས་པ། གང་ཕྱིར་ཞེས་བྱ་བ་ལ་སོགས་པའོ། །གང་ཕྱིར་ནི་རྒྱུ་མཚན་གང་ལས་སོ། །རྙེད་པར་དཀའ་བ་ནི་སྡུག་བསྔལ་བས་རྙེད་པའི་ཕྱིར་རྙེད་དཀའ་བ་སྟེ་རྙེད་པར་དཀའ་བའོ། །འཇིག་རྟེན་ནི་འགྲོ་བའོ། །དུས་
[25b]
[25b.1]ཇི་ཙམ་གྱིས་ཤེ་ན། བསྐལ་པ་བྱེ་བ་ནི་ཞེས་བྱ་བ་ལ་སོགས་པ་གསུངས་ཏེ། གོང་ནས་གོང་དུ་བཅུར་བསྒྱུར་བའི་གནས་བརྒྱད་པ་ལ་གནས་པའི་གྲངས་ནི་བྱེ་བ་ཡིན་ལ། དེ་རྣམས་བགྲང་བ་ལ་ཞུགས་པ་ན་གྲངས་མེད་དེ་བགྲང་བར་མི་ནུས་པའོ། །གྲངས་མེད་ཀྱང་དེ་ཡིན་ལ་བྱེ་བ་ཡང་ཡིན་པའི་
[25b.2]ཕྱིར་གྲངས་མེད་བྱེ་བའོ། །བསྐལ་པ་གྲངས་མེད་པ་བྱེ་བ་ནི་བསྐལ་པ་གྲངས་མེད་བྱེ་བ་སྟེ་བསྐལ་པ་གྲངས་མེད་བྱེ་བ་དེ་རྣམས་ཀྱིས་སོ། །བསྐལ་པ་བརྒྱ་ནི་འདིར་བར་གྱི་བསྐལ་པར་གཟུང་བར་བྱའོ། །དེ་ཅིའི་ཕྱིར་ཞེ་ན། ཕ་རོལ་ཏུ་ཕྱིན་པའི་ཚུལ་ལ་བསྐལ་པ་ཆེན་པོ་གྲངས་མེད་པ་གསུམ་གྱིས་
[25b.3]སངས་རྒྱས་ཉིད་ཐོབ་པར་འགྱུར་བར་གྲགས་ལ། བར་གྱི་བསྐལ་པ་གང་ཡིན་པ་དེ་ནི་བསྐལ་པ་ཆེན་པོའི་བྱེ་བྲག་སྟེ། འདི་ལྟར་དང་པོར་མར་འགྲིབ་པའི་བར་གྱི་བསྐལ་པ་གཅིག་གོ། །མར་འགྲིབ་པ་དང་ཡར་འཕེལ་བའི་བར་དུ་བར་གྱི་བསྐལ་པ་བཅོ་བརྒྱད་དོ། །མཐར་ཡར་འཕེལ་བའི་
[25b.4]བར་གྱི་བསྐལ་པ་གཞན་ཏེ། དེ་ལྟར་ན་བར་གྱི་བསྐལ་པ་ཉི་ཤུའོ། །བར་གྱི་བསྐལ་པ་ཉི་ཤུར་འཆགས་སོ། །བར་གྱི་བསྐལ་པ་ཉི་ཤུར་ཆགས་ནས་གནས་སོ། །བར་གྱི་བསྐལ་པ་ཉི་ཤུར་འཇིག་གོ། །བར་གྱི་བསྐལ་པ་ཉི་ཤུར་འཇིག་རྟེན་གྱི་ཁམས་ཞིག་ནས་གནས་སོ། །དེ་ལྟར་
[25b.5]བར་གྱི་བསྐལ་པ་བརྒྱད་ཅུ་ལ་བསྐལ་པ་ཆེན་པོ་གཅིག་སྟེ། བསྐལ་པ་ཆེན་པོ་གྲངས་མེད་པ་གསུམ་གྱིས་སངས་རྒྱས་ཉིད་དོ། །འདིའི་དོན་འདི་ཡིན་ཏེ། གོང་ནས་གོང་དུ་བཅུར་བསྒྱུར་བའི་དྲུག་ཅུའི་གནས་པའི་གྲངས་ནི་གྲངས་མེད་པ་སྟེ། གྲངས་མེད་པ་ཞེས་བྱ་བ་གྲངས་སུ་
[25b.6]བགྲངས་པའི་གྲངས་མེད་པའོ། །བསྐལ་པ་ཆེན་པོ་ཁོ་ན་བགྲངས་པའི་བསྐལ་པ་ཆེན་པོ་གྲངས་མེད་པ་གསུམ་པོའི་གྲངས་དེ་རྣམས་ཀྱིས་སངས་རྒྱས་ཀྱི་བྱང་ཆུབ་ཐོབ་པར་འགྱུར་རོ་ཞེས་བྱ་བ་ཡིན་ནོ། །བསྐལ་པ་གྲངས་མེད་པ་བྱེ་བ་རྣམས་ཀྱིས་རྙེད་པར་དཀའ་བ་དེ་ཅི་ཞིག་ཅེ་ན། སངས་
[25b.7]རྒྱས་ཉིད་ཅེས་བྱ་བ་གསུངས་ཏེ། སངས་རྒྱས་ཉིད་ནི་བྱང་ཆུབ་ཡིན་ལ། དེ་ཡང་ཆོས་ཀྱི་སྐུ་བརྙེས་པར་གྱུར་པ་དང་། ལོངས་སྤྱོད་རྫོགས་པའི་སྐུ་བརྙེས་པར་གྱུར་པ་དང་། སྤྲུལ་པའི་སྐུ་བརྙེས་པ་སྟེ་རྣམ་པ་གསུམ་མོ། །དེ་ལ་ཡེ་ཤེས་ཀྱི་ཚོགས་ཀྱི་དབང་གིས་ཟག་པ་དང་
[26a]
[26a.1]བཅས་པའི་ཆོས་ཐམས་ཅད་ཀྱི་ས་བོན་ཡོངས་སུ་ཟད་ཅིང་གནས་ཡོངས་སུ་གྱུར་པའི་མཚན་ཉིད་སངས་རྒྱས་ཀྱི་ཡོན་ཏན་ཐམས་ཅད་ཀྱི་ས་བོན་གྱི་རྟེན་སྤྲོས་པ་མེད་ཅིང་སྣང་བ་མེད་པ་རབ་ཏུ་གསལ་བ་ཙམ། ཞིང་ཡང་དག་པར་འགྲོ་བའི་དོན་གྱི་བྱ་བ་ཞེས་པ་རང་བཞིན་
[26a.2]གྱིས་རྟག་པ་ཉིད་ཀྱིས་རྟག་པའི་སྐུ་བརྙེས་པ་ནི་ཆོས་ཀྱི་སྐུ་བརྙེས་པར་གྱུར་པའོ། །ཤིན་ཏུ་ཡོངས་སུ་དག་པའི་སངས་རྒྱས་ཀྱི་ཞིང་རྣམས་སུ་དཔེ་མེད་པའི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་དཔེ་བྱད་བརྒྱད་ཅུས་རྣམ་པར་མཛེས་ཤིང་། བྱང་ཆུབ་སེམས་དཔའ་སེམས་དཔའ་ཆེན་པོ་
[26a.3]འཕགས་པ་རྣམས་དང་ཐབས་ཅིག་ཏུ་དམ་པའི་ཆོས་ཀྱི་ལོངས་སྤྱོད་ཆེན་པོའི་དགའ་བས་ཚིམ་ཞིང་བདེ་བ་ཀུན་ནས་རྫོགས་ལ། རྒྱུན་མི་འཆད་པས་རྟག་པ་ཉིད་ཀྱིས་རྟག་པ་དག་པ་འཇིག་རྟེན་པའི་སྐུ་བརྙེས་པ་ནི་ལོངས་སྤྱོད་རྫོགས་པའི་སྐུ་བརྙེས་པར་གྱུར་པའོ། །འགྲོ་བ་མཐའ་དག་གི་དོན་སྒྲུབ་
[26a.4]པའི་ཆེད་དུ་འགའ་ཞིག་ཏུ་བལྟམས་པ་དང་། འགའ་ཞིག་ཏུ་བྱང་ཆུབ་ཀྱི་སྤྱོད་པ་དང་། འགའ་ཞིག་ཏུ་བྱང་ཆུབ་པ་དང་། འགའ་ཞིག་ཏུ་ཆོས་ཀྱི་འཁོར་ལོ་བསྐོར་བ་དང་། འགའ་ཞིག་ཏུ་མྱ་ངན་ལས་འདས་པར་སྟོན་པ་སངས་རྒྱས་ལ་སོགས་པའི་གཟུགས་ཀྱིས་གདུལ་བྱ་དང་མཐུན་པར་བཞུགས་
[26a.5]པ་རྒྱུན་གྱི་རྟག་པ་ཉིད་ཀྱིས་རྟག་པའི་གཟུགས་ཀྱི་སྐུ་བརྙེས་པར་ནི་སྤྲུལ་པའི་སྐུ་བརྙེས་པར་གྱུར་པའོ། །གཟུགས་ཀྱི་སྐུ་གཉིས་བརྙེས་པ་ཡང་བསོད་ནམས་ཀྱི་ཚོགས་ཀྱི་དབང་གིས་ཡིན་པར་རིག་པར་བྱ་སྟེ། དེ་དག་ནི་སངས་རྒྱས་ཉིད་དོ། །བརྩོན་ལྡན་ཞེས་བྱ་བ་ལ་བརྩོན་པ་ནི་གུས་པ་དང་
[26a.6]བཅས་ཤིང་རྒྱུན་མི་འཆད་པར་ཡུན་རིང་དུ་གོམས་པ་སྟེ། དེ་འདི་ལ་ཡོད་པའི་ཕྱིར་བརྩོན་ནོ། །བརྩོན་ལྡན་དེ་ལ་ཚེ་འདི་ཉིད་དེ་མཐོང་བའི་ཆོས་ལ་སྟེར་བར་བྱེད་ཅིང་རབ་ཏུ་སྦྱིན་པར་བྱེད་དོ་ཞེས་བྱ་བའི་དོན་ཏོ། །ཡང་གསུངས་པ། ཕར་ཕྱིན་ཚུལ་ལ་ཉོན་མོངས་རྣམས་ཀྱི་ཡུན་རིང་འབྲས་བུར་འགྱུར། །
[26a.7]སྔགས་ཀྱི་ཚུལ་ལ་ཉོན་མོངས་མེད་པ་ཁོ་ནར་མྱུར་དུ་གྲུབ། །རིང་དང་ཐུང་བའི་སྟོབས་ལྡན་དང་པོ་འདི་ལ་ཡིད་ཆེས་པའི། །དད་པ་འཕེལ་བྱས་བློ་ལྡན་རྣམས་ཀྱི་ལམ་ནི་གཞན་ཡིན་ནོ། །ཞེས་སོ། །རྟག་པར་ཡང་ནི་ཞེས་བྱ་བ་ལ་སོགས་པས་སློབ་མས་རྟག་ཏུ་བྱ་བ་གསུངས་ཏེ། རྟག་པར་ཡང་
[26b]
[26b.1]ནི་དམ་ཚིག་བསྟེན། རྟག་པར་ནི་རྒྱུན་དུ་སྟེ། ཡང་གི་སྒྲ་ནི་ངེས་པར་གཟུང་བ་ལའོ། །དམ་ཚིག་ནི་བཤད་ཟིན་ཏོ། །བསྟེན་ནི་གནས་པར་བྱ་བའོ། །དེ་བཞིན་ཉིད་དུ་གཤེགས་ནས་དེ་ནས་བྱོན་པས་དེ་བཞིན་གཤེགས་པ་ཡིན་པའམ། ཡང་ན་སེམས་ཅན་གྱི་དོན་གྱི་རྒྱུར་གཤེགས་པ་དེ་
[26b.2]བཞིན་དུ་སེམས་ཅན་གྱི་དོན་མཛད་ནས་བྱོན་པའི་ཕྱིར་དེ་བཞིན་གཤེགས་པ་སྟེ་སངས་རྒྱས་རྣམས་སོ། །རྟག་ཏུ་སྟེ་ཉི་མ་སོ་སོར་མཆོད་ནི་སྣ་ཚོགས་པའི་མཆོད་པ་རྣམས་ཀྱིས་མཆོད་པར་བྱའོ། །རྟག་ཏུ་ནི་དུས་ཐམས་ཅད་དུའོ། །བླ་མ་སྟེ་སློབ་དཔོན་ལ་དབུལ་བ་ནི་སྟོབས་ཤིང་སྦྱིན་པར་བྱའོ་
[26b.3]ཞེས་བྱ་བའི་དོན་ཏོ། །སངས་རྒྱས་དང་བྱང་ཆུབ་སེམས་དཔའ་རྣམས་ཡོད་བཞིན་དུ་ཅི་ལྟར་བླ་མ་ལ་དབུལ་ལོ་ཞེས་བྱ་ཞེ་ན། འདི་ནི་ཞེས་བྱ་བ་ལ་སོགས་པ་འདིར་གསུངས་པ་ཡིན་ཏེ། འདི་ཞེས་བྱ་བ་ནི་བླ་མར་བཤད་པའོ། །ནི་ནི་གང་གི་ཕྱིར་གྱི་དོན་ཏོ། །སངས་རྒྱས་ཀུན་ནི་དེ་
[26b.4]བཞིན་གཤེགས་པ་ཐམས་ཅད་དེ། འདྲ་བ་ནི་མཚུངས་པའོ། །དེ་བཞིན་གཤེགས་པ་ལ་སོགས་པ་ནི་བག་ཆགས་དང་བཅས་པའི་སྒྲིབ་པ་ཐམས་ཅད་སྤངས་ཤིང་ཤེས་བྱ་ཐམས་ཅད་ཐོགས་པ་མེད་པར་མཁྱེན་པ་ཡིན་ལ། གཞན་ནི་དམན་པའི་སྒྲིབ་པས་ཆོས་ཐམས་ཅད་ཀྱི་ངོ་བོ་ཉིད་
[26b.5]མ་རིག་པ་ཡིན་ན་ཇི་ལྟར་ན་དེ་དག་དང་འདི་ལ་མཚུངས་པ་ཉིད་ཡོད་ཅེ་ན། ཆོས་ཉིད་ཀྱི་ལུས་ཀྱིས་མཚུངས་པ་ཉིད་ཀྱི་ཕྱིར་ཏེ། ཆོས་ཉིད་ནི་གཉིས་ཀྱིས་སྟོང་པ་ཉིད་དེ་རྟག་ཏུ་དེ་ཁོ་ན་བཞིན་དུ་ཡོད་པའི་ཕྱིར་དེ་བཞིན་ཉིད་དོ། །ཡང་གསུངས་པ། དེ་བཞིན་གཤེགས་པ་རྣམས་བྱུང་ཡང་རུང་སྟེ་
[26b.6]ཆོས་རྣམས་ཀྱི་ཆོས་ཉིད་ཆོས་གནས་པ་ཉིད་འདི་ནི་གནས་པ་ཉིད་དོ་ཞེས་སོ། །འཕགས་པའི་དེ་བཞིན་ཉིད་དང་སློབ་དཔོན་གྱི་དེ་བཞིན་ཉིད་དག་ལ་དབྱེ་བ་མེད་དེ། དེ་བས་ན་བླ་མ་དང་སངས་རྒྱས་ཐམས་ཅད་འདྲ་བ་ཡིན་ནོ། །ཡང་གསུངས་པ། དེ་བཞིན་གཤེགས་པའི་དེ་བཞིན་ཉིད་
[26b.7]གང་ཡིན་པ་དང་སོ་སོ་སྐྱེ་བོའི་དེ་བཞིན་ཉིད་གང་ཡིན་པ་འདི་ནི་གཅིག་སྟེ། གཉིས་སུ་མེད་ཅིང་གཉིས་སུ་བྱར་མེད་དོ་ཞེས་སོ། །གལ་ཏེ་དེ་ལྟ་ན་སེང་གེ་དང་འཕྲོག་བྱེད་དང་དབྱིག་གི་སྙིང་པོ་ལ་སོགས་པའི་ལྷ་རྣམས་དང་སོ་སོའི་སྐྱེ་བོ་རྣམས་དང་དེ་བཞིན་གཤེགས་པ་རྣམས་ཀྱང་མཚུངས་པར་
[27a]
[27a.1]འགྱུར་རོ། །བདེན་མོད་ཀྱི་དེ་ལྟ་ན་ཡང་དེ་རྣམས་ལ་བྱང་ཆུབ་ཀྱི་སེམས་སྐྱེས་པ་ཉིད་ཡིན་པས་འདི་ལྟ་བུ་རྣམས་ལ་ཕྱག་དང་མཆོད་པ་བྱ་བར་མ་བཤད་དེ། བྱང་ཆུབ་ཀྱི་སེམས་ཀྱི་རང་བཞིན་ལ་དེ་བཞིན་གཤེགས་པ་ཞེས་བྱའོ། །ཡང་གསུངས་པ། གང་ཞིག་བྱང་
[27a.2]ཆུབ་སེམས་བསྐྱེད་གཏི་མུག་གིས། །བདེ་གཤེགས་མིན་ལ་ཕྱག་བྱེད་དགེ་འདུན་ལྷ། །དེ་རྣམས་དེ་ལ་བྱམས་མིན་སེམས་སྐྱེ་སྟེ། །སྔགས་སུ་གྱུར་པ་བཅོམ་ནས་གྲུབ་པ་མིན། །དྲག་དབང་བརྒྱ་བྱིན་རླུང་སྒྲ་སོགས་ཀྱང་རུང་། །འཇིགས་སྟེར་ལྷ་དེ་དག་ནི་ཕྱག་འོས་མིན། །དེ་ཆོས་
[27a.3]བསྟེན་མིན་དེ་ནི་གྱ་ནོམ་མིན། །དེ་དག་རྟགས་འཆང་རྣམས་ཀྱང་མཆོད་བྱ་མིན། །སྡང་བའི་ཆོས་ཀྱིས་བརྟུལ་ཞུགས་མི་སྤྱད་ཅིང་། །དེ་ཡི་དེ་ལྟའི་སྤྱོད་ལ་དགའ་མི་བྱ། །དེ་དག་བསྟོད་པ་མི་འདོན་སྔགས་མི་བཟླས། །ང་རྒྱལ་སྤངས་ནས་སྙིང་རྗེའི་སྦྱིན་པ་སྦྱིན། །ཞེས་སོ། །ཡང་ན་དེ་
[27a.4]རྣམས་ལ་སངས་རྒྱས་ཀྱི་རིགས་མེད་པའི་ཕྱིར། དེ་དག་ལ་སངས་རྒྱས་ལྟ་བུར་བལྟ་བར་མི་བྱ་བ་ཡིན་ནོ། །དེ་རྣམས་ལ་རིགས་མེད་པར་ཇི་ལྟར་ཤེས་པར་བྱ་ཞེ་ན། རྟགས་མ་མཐོང་བ་ལས་སོ། །སངས་རྒྱས་ཀྱི་རིགས་ཀྱི་རྟགས་ནི་མདོར་ན་རྣམ་པ་བཞི་སྟེ། སྦྱོར་བའི་སྔོན་ཉིད་ནས་
[27a.5]སེམས་ཅན་ཐམས་ཅད་ལ་སྙིང་རྗེ་བ་དང་། ཐེག་པ་ཆེན་པོ་ལ་མོས་པ་དང་། དཀའ་བ་སྤྱད་པ་ལ་ཇི་མི་སྙམ་པའི་དོན་གྱི་བཟོད་པ་དང་། ཕ་རོལ་ཏུ་ཕྱིན་པའི་ཚུལ་གྱི་དགེ་བ་ཡང་དག་པར་སྤྱོད་པ་རྣམས་སོ། །དེ་སྐད་དུ་ཡང་། སྦྱོར་བའི་སྔོན་དུ་སྙིང་རྗེ་དང་། །མོས་པ་དང་ནི་བཟོད་པ་དང་། །
[27a.6]དགེ་བ་ཡང་དག་སྤྱོད་པ་ནི། །རིགས་ཀྱི་རྟགས་སུ་ངེས་པར་བཤད། །ཅེས་གསུངས་པ་ཡིན་ནོ། །ཡང་ན་དེ་རྣམས་ཀྱིས་བླ་ན་མེད་པའི་དབང་བསྐུར་བ་མ་ཐོབ་པ་ཉིད་ཀྱི་ཕྱིར་ཏེ། སངས་རྒྱས་ཀྱི་རིགས་ཅན་གང་བླ་ན་མེད་པའི་དབང་བསྐུར་བ་ཐོབ་པ་དེ་ཉིད་དེ་བཞིན་གཤེགས་པ་ཐམས་ཅད་
[27a.7](གྱིས་,ཀྱིས་)མགྲིན་གཅིག་ཏུ་སངས་རྒྱས་ཉིད་དུ་ལུང་བསྟན་པས་ན་སངས་རྒྱས་ལྟ་བུར་བལྟ་བར་བྱ་བ་ཡིན་ནོ། །དེ་ལྟ་བས་ན་སངས་རྒྱས་ཀྱི་རིགས་ཅན་བྱང་ཆུབ་ཏུ་ཐུགས་བསྐྱེད་ལ་བླ་ན་མེད་པའི་དབང་བསྐུར་བ་ཐོབ་པ་ཉིད་ཀྱི་ཕྱིར་བླ་མ་ཁོ་ན་ལ་སངས་རྒྱས་ལྟ་བུར་མཆོད་ཅིང་ཕྱག་བྱའོ། །གང་
[27b]
[27b.1]གང་ཞེས་བྱ་བ་ལ་སོགས་པས་དབུལ་བར་སྤྲོ་བ་གསུངས་ཏེ། གང་གང་ཐུགས་བབ་ཅུང་ཟད་དང་། །གང་གང་ཞེས་གཉིས་ཉིད་ནི་ཟློས་པ་སྟེ། དངོས་པོ་དང་། ནོར་དང་འབྲུ་ལ་སོགས་པ་གང་དང་གང་ལ་ཉེ་བར་སྦྱར་ཞིང་བརྗོད་དོ། །ཐུགས་བབ་ནི་ལྷག་པར་དགྱེས་པ་སྟེ། བླ་མ་བདག་ཉིད་ཀུན་
[27b.2]ནས་མངོན་པར་བཞེད་པ་ཞེས་བྱ་བའི་དོན་ཏོ། །ཅུང་ཟད་ནི་མ་བསྟན་པའོ། །ཤིན་ཏུ་ཁྱད་པར་འཕགས་པ་ཉིད་ནི་ཤིན་ཏུ་གཙོ་བོའོ། །དེ་དང་དེ་ནི་དངོས་པོ་དེ་དང་དེ་ཉིད་དོ། །ཉིད་ནི་ཁོ་ནའི་སྒྲའི་དོན་ལའོ། །བླ་མར་ཞེས་བྱ་བ་ནི་སློབ་དཔོན་ལ་དབུལ་བར་རྟོགས་པར་བྱའོ། །ཅི་ཞིག་འདོད་པས་ཤེ་
[27b.3]ན། དེ་ཉིད་མི་ཟད་འདོད་པ་ཡིས། །ཞེས་བྱ་བ་གསུངས་ཏེ། དེ་ཉིད་ཅེས་པ་ནི་གང་ཐུགས་ལ་བབ་པའམ། ཤིན་ཏུ་ཁྱད་པར་འཕགས་པའོ། །དེ་ཇི་འདྲ་བར་སྙམ་པ་ལ། མི་ཟད་ཅེས་བྱ་བ་གསུངས་ཏེ། མི་ཟད་པ་ནི་དཔག་ཏུ་མེད་པའོ། །འདོད་པ་ཡིས་ནི་མངོན་པར་ཚོལ་བས་ཏེ། སློབ་
[27b.4]མས་ཞེས་པ་ལྷག་མའོ། །དངོས་པོ་གང་དང་གང་བླ་མ་ལ་ཕུལ་བ་དེ་དང་དེ་ནི་འདི་དང་ཕྱི་མར་ཡང་ཟད་པར་མི་འགྱུར་རོ་ཞེས་བྱ་བ་འདི་བསྟན་པ་ཡིན་ནོ། །དེ་བྱིན་ཞེས་བྱ་བ་ལ་སོགས་པས་མི་ཟད་པའི་རྒྱུ་མཚན་གསུངས་ཏེ། སྦྱིན་པ་ནི་བཤད་མ་ཐག་པ་སྟེ། དེ་ནི་བླ་མེད་དག་ལའོ། །སངས་
[27b.5]རྒྱས་ཐམས་ཅད་ནི་དེ་བཞིན་གཤེགས་པ་མ་ལུས་པ་ལ་སྦྱིན་པར་འགྱུར་བར་བསྟན་ཏོ། །རྟག་ཏུ་ནི་གཏན་དུའོ། །འོ་ན་བླ་མ་ཡང་གཞན་ཡིན་ལ། སངས་རྒྱས་ཐམས་ཅད་ཀྱང་གཞན་ཡིན་ན། དེ་ལ་ཇི་ལྟར་ན་བླ་མ་ལ་སྦྱིན་པས་སངས་རྒྱས་ཐམས་ཅད་ལ་བྱིན་པར་འགྱུར་ཞེ་ན། བླ་མ་དང་
[27b.6]སངས་རྒྱས་དག་དབྱེར་མེད་པའི་ཕྱིར་ཏེ། དབྱེར་མེད་པ་ཉིད་ཡིན་ཀྱང་རྣམ་པ་ཐ་དད་དུ་བཤད་པས་ན་ཁོ་བོས་འདིར་ཡང་བརྗོད་པར་མི་བྱའོ། །བྱིན་པའི་དགོས་པ་ཅི་ཡིན་ཞེ་ན། དེ་བྱིན་ཞེས་བྱ་བ་ལ་སོགས་པ་གསུངས་ཏེ། དེ་བྱིན་ནི་བླ་མ་དེ་ལ་བྱིན་པ་ལས་སམ། ཡང་ན་དེའི་ཐུགས་
[27b.7]ལ་བབ་པ་དང་ཤིན་ཏུ་ཁྱད་པར་འཕགས་པའི་སྦྱིན་པ་དེ་སྦྱིན་པའོ། །དེ་ལས་བསོད་ནམས་ཚོགས་ཞེས་བྱ་བ་གསོ་ཞིང་དག་པར་བྱེད་ལ་ཡང་དང་ཡང་དུ་ཕུན་སུམ་ཚོགས་པ་ཐོབ་པར་བྱེད་པའི་ཕྱིར་བསོད་ནམས་ཏེ་དགེ་བ་རྣམས་སོ། །བསྡུས་ནས་སངས་རྒྱས་པས་ན་ཚོགས་ཏེ་བསོད་
[28a]
[28a.1]ནམས་ཀྱི་ཚོགས་སོ། །འགྱུར་རོ་ཞེས་ལྷག་པར་བརྗོད་དོ། །ཚོགས་ལས་ནི་བསོད་ནམས་དང་ཡེ་ཤེས་ཀྱི་ཚོགས་ལས་སོ། །དངོས་གྲུབ་ཅེས་བྱ་བ་ནི་མངོན་པར་འདོད་པའི་དོན་ཐོབ་པ་སྟེ། དངོས་གྲུབ་དེ་ཡང་དམན་པ་དང་མཆོག་རྣམ་པ་གཉིས་ཏེ། འདིར་བྱེ་བྲག་ཏུ་བྱ་
[28a.2]བའི་ཕྱིར་མཆོག་ཅེས་གསུངས་ཏེ། མཆོག་ནི་ཐམས་ཅད་ཀྱི་གཙོ་བོ་ཕྱག་རྒྱ་ཆེན་པོའི་དངོས་གྲུབ་དང་ཡང་དག་པར་རྫོགས་པའི་བྱང་ཆུབ་ཀྱི་དངོས་གྲུབ་ཅེས་བྱ་བའི་དོན་ཏོ། །སླར་ཡང་དེ་བས་ཞེས་བྱ་བ་ལ་སོགས་པས་བླ་མའི་ཆེ་བའི་བདག་ཉིད་གསུངས་ཏེ། རྒྱུ་མཚན་གང་གི་ཕྱིར་ན་བླ་
[28a.3]མ་ལ་བྱིན་པ་ལས་མཆོག་གི་དངོས་གྲུབ་ཏུ་འགྱུར་བ་དེ་བས་ནའོ། །སློབ་མ་ནི་ཉན་པའི་སྐྱེ་བོའམ་སློབ་པར་བྱེད་པའོ། །དེ་ཅི་ལྟ་བུར་གྱུར་པ་ཞེ་ན། སྙིང་རྗེ་གཏོང་ཞེས་བྱ་བ་ལ་སོགས་པ་གསུངས་ཏེ། སྙིང་རྗེ་ནི་བརྩེ་བ་སྟེ། དེ་ཡང་སེམས་ཅན་ལ་དམིགས་པ་དང་ཆོས་ལ་དམིགས་པ་དང་
[28a.4]དམིགས་པ་མེད་པ་རྣམ་པ་གསུམ་མོ། །གཏོང་བ་ནི་སྦྱིན་པ་སྟེ། དེ་ཡང་ཆོས་ཀྱི་སྦྱིན་པ་དང་ཟང་ཟིང་གི་སྦྱིན་པ་དང་བྱམས་པའི་སྦྱིན་པ་རྣམ་པ་གསུམ་མོ། །ཚུལ་ཁྲིམས་ནི་ཚུལ་ཁྲིམས་འཆལ་བ་དང་བྲལ་བ་སྟེ། དེ་ཡང་སྡོམ་པའི་ཚུལ་ཁྲིམས་དང་། སེམས་ཅན་གྱི་དོན་བྱ་བའི་ཚུལ་
[28a.5]ཁྲིམས་དང་། དགེ་བའི་ཆོས་སྡུད་པའི་ཚུལ་ཁྲིམས་རྣམ་པ་གསུམ་མོ། །བཟོད་པ་ནི་ཞི་བ་སྟེ། དེ་ཡང་ཆོས་ལ་ངེས་པར་རྟོག་པའི་བཟོད་པ་དང་། སྡུག་བསྔལ་དང་དུ་ལེན་པའི་བཟོད་པ་དང་། གཞན་གྱིས་གནོད་པ་ལ་ཇི་མི་སྙམ་པའི་བཟོད་པ་རྣམ་པ་གསུམ་མོ། །སྙིང་རྗེ་དང་གཏོང་བ་
[28a.6]དང་ཚུལ་ཁྲིམས་དང་བཟོད་པ་ནི་སྙིང་རྗེ་གཏོང་། ཚུལ་ཁྲིམས་བཟོད་པའོ། །དེ་རྣམས་ཉིད་ཡོན་ཏན་ཏེ། སྤེལ་བར་བྱ་ཞིང་གོམས་པར་བྱ་བས་ན་ཞེས་བྱས་ནས་སོ། །དེ་རྣམས་འབྱོར་བ་ནི་ལྡན་པ་སྟེ། སྙིང་རྗེ་གཏོང་། ཚུལ་ཁྲིམས་བཟོད་པའི་ཡོན་ཏན་ལྡན་པའོ། །ཐ་དད་ཉིད་ནི་གཅིག་
[28a.7]མ་ཡིན་པར་རོ། །མི་ཞེས་པ་དགག་པ་ལ་སྟེ། ཁོ་ནའི་སྒྲ་ནི་ངེས་པར་གཟུང་བ་ལའོ། །བྱའོ་ནི་སྒྲུབ་པའོ། །བླ་མ་ཞེས་བྱ་བ་ནི་སློབ་དཔོན་ཏེ། རྡོ་རྗེ་འཛིན་པ་ནི་རྡོ་རྗེ་སེམས་དཔའོ། །དང་གི་སྒྲ་ནི་ཀུན་བསྡུ་བ་ལའོ། །འདི་སྐད་དུ་བསྟན་པར་གྱུར་པ་ཡིན་ཏེ། སྙིང་རྗེ་ལ་སོགས་པའི་ཡོན་ཏན་དང་ལྡན་
[28b]
[28b.1]པར་གྱུར་པ་དངོས་གྲུབ་འདོད་པའི་སློབ་མས། བླ་མ་ཡང་གཞན་ལ་རྡོ་རྗེ་འཛིན་པ་ཡང་གཞན་ནོ་སྙམ་དུ་རྨི་ལམ་དུ་ཡང་རྣམ་པ་ཐམས་ཅད་དུ་བསམ་པར་མི་བྱ་སྟེ། དེས་ཇི་ལྟར་བསམ་པར་བྱ་ན། གང་ཁོ་ན་བླ་མ་ཡིན་པ་དེ་ཁོ་ན་རྡོ་རྗེ་འཛིན་པ་ཡིན་ནོ་སྙམ་དུ་བསམ་པར་བྱ་བ་ཡིན་ནོ། །ཡང་གསུངས་
[28b.2]པ། དེ་ཉིད་རྟག་ཏུ་རྡོ་རྗེ་འཆང་། །དེ་བཞིན་གཤེགས་པ་རིན་ཆེན་ཏོག །དེ་ནི་ཡེ་ཤེས་རྒྱ་མཚོ་ཆེ། །དོན་ཆེན་སྦྱིན་པའི་ཡིད་བཞིན་ནོར། །ཞེས་སོ། །ད་ནི་མཆོད་རྟེན་ཞེས་བྱ་བ་ལ་སོགས་པས་བླ་མའི་ཆེ་བའི་བདག་ཉིད་བཤད་པས་སློབ་མ་འདུལ་བར་བྱེད་པ་གསུངས་པ་སྟེ། མཆོད་རྟེན་
[28b.3]ནི་མཆོད་རྟེན་ནོ། །དེ་བཤིག་པ་ནི་རྣམ་པར་བཅོམ་ཞིང་དྲུངས་ཕྱུང་བ་ཞེས་བྱ་བའི་དོན་ཏོ། །དེ་ལས་སྡིག་པར་འགྱུར་ལ་དེ་ལས་འཇིགས་ཤིང་སྡུག་བསྔལ་དང་བཅས་པར་འགྱུར་ཏེ། དེས་ན་མཆོད་རྟེན་བཤིག་འདྲའི་སྡིག་འཇིགས་པས་སོ། །གྲིབ་མ་ཡང་ནི་གཟུགས་
[28b.4]བརྙན་ཡང་ངོ་། །འགོང་བར་མི་བྱ་བ་ནི་འདའ་བར་མི་བྱ་བའོ། །ལྷམ་སྟན་ཞེས་པ་ལ་ལྷམ་ནི་མཆིལ་ལྷམ་མོ། །སྟན་ནི་གདན་ནོ། །བཞོན་པ་ནི་ཁྱོགས་ལ་སོགས་པ་སྟེ། འདིས་འགྲོ་བར་བྱེད་དོ་ཞེས་བྱས་ནས་སོ། །སོགས་པའི་སྒྲས་ནི་གོས་དང་རྒྱན་ལ་སོགས་པ་རྣམས་ཀྱང་སྟེ། 
[28b.5]ལྷམ་དང་སྟན་དང་བཞོན་པ་ལ་སོགས་པ་རྣམས་ནི་ལྷམ་སྟན་བཞོན་པ་ལ་སོགས་པ་རྣམས་སོ། །དེ་དག་འགོང་བ་ནི་ལྷམ་དང་སྟན་དང་བཞོན་པ་ལ་སོགས་པ་དེ་དག་འགོང་བའོ། །ནིའི་སྒྲ་ནི་བྱེ་བྲག་ལའོ། །སྨོས་ཅི་དགོས་ནི་གཏམ་དེས་ཅི་བྱ་སྟེ་བརྗོད་མི་དགོས་སོ་ཞེས་བྱ་བའི་དོན་ཏོ། །
[28b.6]སླར་ཡང་དེ་ཉིད་བློ་གྲོས་ཆེན་པོ་ཞེས་བྱ་བ་ལ་སོགས་པ་གསུངས་ཏེ། བློ་གྲོས་ནི་བློ་ཡིན་ལ་ཆེ་བ་ནི་རྒྱ་ཆེ་བ་སྟེ་གང་གི་བློ་གྲོས་ཆེ་བ་དེ་ཡིས་ཏེ་ཐོགས་པ་མེད་པའི་བློ་ཞེས་བྱ་བའི་དོན་ཏོ། །དགའ་སེམས་ཀྱིས་ནི་ཡིད་རབ་ཏུ་དགའ་བས་སོ། །བླ་མ་སྟེ་སློབ་དཔོན་གྱི་བཀའ་ནི་རྗེས་སུ་
[28b.7]བསྟན་པ་དང་གསུངས་པ་ཞེས་བྱ་བའི་དོན་ཏོ། །འབད་དེ་ནི་བསོད་ནམས་འདོད་པས་སོ། །བྱ་ནི་བསྒྲུབ་པར་བྱ་བའོ། །མི་ནུས་པ་ནི་རྒྱུ་དང་འབྲས་བུ་མི་ནུས་ཤིང་མི་བཟོད་པའོ། །ཚིག་གིས་སྦྱང་ནི་ཞུ་བར་བྱ་བའོ། །དེ་ལ་ཞེས་པ་ནི་བླ་མར་བསྟན་པའི་བླ་མ་དེ་ལའོ། །སྒྲུབ་
[29a]
[29a.1]པར་བྱེད་པའི་དཔེ་དང་འབྱོར་པས་ནི་རིགས་པ་ཡིས་སོ། །ནིའི་སྒྲ་ནི་ཁྱད་པར་ལའོ། །མི་ནུས་པ་ཉིད་ནི་མི་བཟོད་པ་ཉིད་དོ། །དགོངས་པ་ནི་འདི་ཡིན་ཏེ། གང་བླ་མ་གསུངས་པ་དེ་ཉིད་བཟོད་ན་དེ་ཉིད་སློབ་མས་འབད་ནས་བསྒྲུབ་པར་བྱའི། གལ་ཏེ་ཡང་ནུས་པ་མེད་
[29a.2]ཅིང་མི་ལྕོགས་ལ་རྒྱུ་གཞན་གྱིས་ཀྱང་བྱ་བར་མི་བཟོད་པར་གྱུར་པ་དེའི་ཚེ་མི་དགེ་བ་ལ་འཇིགས་པས་དེའི་རྒྱུ་མཚན་གོ་བར་བྱ་སྟེ་བདག་ལ་འདིའི་ནུས་པ་ཡོད་པ་མ་ཡིན་ནོ་ཞེས་བླ་མ་ལ་བརྗོད་པར་བྱ་བ་ཡིན་ནོ། །བླ་མས་ཞེས་བྱ་བ་ལ་སོགས་པས་མཉེས་པར་བྱས་པའི་ཕན་ཡོན་གསུངས་ཏེ། བླ་མས་
[29a.3]ནི་སློབ་དཔོན་ལས་སོ། །དངོས་གྲུབ་ནི་འདོད་པའི་དངོས་གྲུབ་ཐོབ་པར་འགྱུར་བ་སྟེ། དེ་ཡང་འཇིག་རྟེན་པ་དང་འཇིག་རྟེན་ལས་འདས་པ་རྣམ་པ་གཉིས་སོ། །དེ་ལ་རལ་གྲི་དང་མིག་སྨན་དང་རྐང་པ་བྱུག་པ་ལ་སོགས་པ་ནི་འཇིག་རྟེན་པའོ། །བྱང་ཆུབ་གསུམ་ཐོབ་པ་ནི་འཇིག་རྟེན་ལས་འདས་པའོ། །དངོས་
[29a.4]གྲུབ་དེ་རྣམས་ཐོབ་པར་འགྱུར་ཞིང་ཡང་དག་པར་རྙེད་པར་འགྱུར་ཏེ། བླ་མ་ནི་སངས་རྒྱས་དང་འདྲ་བ་ཉིད་ཀྱི་ཕྱིར་རོ། །བླ་མ་ཡིས་མཐོ་རིས་ནི་བླ་མར་བཤད་པ་ལས་ཏེ། མཐོ་རིས་ནི་ལྷའི་འཇིག་རྟེན་ནོ། །དེ་ཡང་འདོད་ཁམས་དང་གཟུགས་ཀྱི་ཁམས་དང་གཟུགས་མེད་པའི་ཁམས་ཏེ་རྣམ་པ་གསུམ་
[29a.5]མོ། །དེ་ལ་འདོད་པའི་ཁམས་ནི་རྣམ་པ་དྲུག་སྟེ། རྒྱལ་ཆེན་རིགས་བཞི་དང་། སུམ་ཅུ་རྩ་གསུམ་དང་། འཐབ་བྲལ་དང་། དགའ་ལྡན་དང་། འཕྲུལ་དགའ་དང་། གཞན་འཕྲུལ་དབང་བྱེད་རྣམས་སོ། །གཟུགས་ཀྱི་ཁམས་ཀྱང་རྣམ་པ་བཞི་སྟེ། བསམ་གཏན་དང་པོ་དང་། བསམ་གཏན་གཉིས་
[29a.6]པ་དང་། བསམ་གཏན་གསུམ་པ་དང་། བསམ་གཏན་བཞི་པ་རྣམས་སོ། །དེ་ལ་བསམ་གཏན་དང་པོ་ལ་གནས་གསུམ་སྟེ། ཚངས་རིས་དང་། ཚངས་པ་འདུན་ན་འདོན་དང་། ཚངས་ཆེན་རྣམས་སོ། །བསམ་གཏན་གཉིས་པ་ལ་གནས་གསུམ་སྟེ། འོད་ཆུང་དང་། ཚད་མེད་འོད་དང་། འོད་
[29a.7]གསལ་རྣམས་སོ། །བསམ་གཏན་གསུམ་པ་ལ་གནས་གསུམ་སྟེ། དགེ་ཆུང་དང་། ཚད་མེད་དགེ་དང་། དགེ་རྒྱས་རྣམས་སོ། །བསམ་གཏན་བཞི་པ་ལ་གནས་བརྒྱད་དེ། སྤྲིན་མེད་དང་། བསོད་ནམས་སྐྱེས་དང་། འབྲས་བུ་ཆེ་དང་། མི་ཆེ་བ་དང་། མི་གདུང་བ་དང་། གྱ་ནོམ་སྣང་དང་། ཤིན་
[29b]
[29b.1]ཏུ་མཐོང་དང་། འོག་མིན་རྣམས་ཏེ། དེ་ལ་གསུམ་ནི་སོ་སོ་སྐྱེ་བོའི་གནས་ཡིན་ལ། ལྔ་ནི་གནས་གཙང་མ་རྣམས་སོ། །གཟུགས་མེད་པའི་ཁམས་ཀྱང་རྣམ་པ་བཞི་སྟེ། ནམ་མཁའ་མཐའ་ཡས་སྐྱེ་མཆེད་དང་། རྣམ་ཤེས་མཐའ་ཡས་སྐྱེ་མཆེད་དང་། ཅི་ཡང་མེད་པའི་སྐྱེ་མཆེད་དང་། འདུ་ཤེས་
[29b.2]མེད་འདུ་ཤེས་མེད་མིན་གྱི་སྐྱེ་མཆེད་རྣམས་སོ། །མཐོ་རིས་ཀྱི་འཇིག་རྟེན་དེ་དག་ཐོབ་པར་འགྱུར་ཏེ་བླ་མ་ནི་ཆོས་ཀྱི་ངོ་བོ་ཡིན་པའི་ཕྱིར་རོ། །བླ་མས་བདེ་བ་སྟེ། བླ་མ་ནི་བཤད་ཟིན་ལ། བདེ་བ་ནི་འདྲ་བ་སྟེ་དེ་ཡང་འཇིག་རྟེན་དང་འཇིག་རྟེན་ལས་འདས་པ་རྣམ་པ་གཉིས་སོ། །དེ་ལ་རྒྱལ་སྲིད་ཀྱི་བདེ་བ་དང་
[29b.3]ལྷའི་བདེ་བ་ནི་འཇིག་རྟེན་པའོ། །ཐར་པའི་བདེ་བ་ནི་འཇིག་རྟེན་ལས་འདས་པའོ། །བདེ་བ་དེ་དག་ཡང་དག་པར་འཐོབ་སྟེ། བླ་མ་ནི་དགེ་འདུན་གྱི་ངོ་བོ་ཉིད་ཡིན་པའི་ཕྱིར་རོ། །མངོན་པར་འདོད་པའི་འབྲས་བུ་སྐྱེད་པར་བྱེད་པ་ཉིད་ཀྱི་ཕྱིར་ན་བླ་མ་ནི་དཀོན་མཆོག་གསུམ་གྱི་ངོ་བོ་ཉིད་ཁོ་ནའོ། །དེ་བས་
[29b.4]ན་མངོན་པར་འདོད་པ་གང་དང་གང་ཡིན་པ་དེ་དང་དེ་ལས་སློབ་མས་ཐོབ་པར་འགྱུར་རོ། །སྣང་བ་རྡོ་རྗེར་འཆར་བ་ལས་ཀྱང་གསུངས་པ། བླ་མ་སངས་རྒྱས་བླ་མ་ཆོས། །བླ་མ་དགེ་འདུན་བླ་མ་ཕ། །བླ་མ་སྦྱིན་བདག་གཙོ་བོ་སྟེ། །བླ་མེད་ཡིད་བཞིན་ནོར་བུ་ཡིན། །ཞེས་སོ། །དེ་བས་ཞེས་བྱ་བ་ནི་
[29b.5]རྒྱུ་མཚན་གང་གི་ཕྱིར་བཤད་ཟིན་པའི་བླ་མ་ལས་དངོས་གྲུབ་ལ་སོགས་པའི་འབྲས་བུ་ཐོབ་པར་འགྱུར་བ་དེ་བས་ན་འབད་པ་ཐམས་ཅད་ཀྱིས་ཏེ། གནས་སྐབས་ཐམས་ཅད་དུ་ཡང་དག་པའི་བསོད་ནམས་དོན་དུ་གཉེར་བས་ཞེས་བྱ་བའི་དོན་ཏོ། །བླ་མ་སྟེ་སློབ་དཔོན་གྱི་བཀའ་རྗེས་སུ་བསྟན་པ་ལས་
[29b.6]འགོང་པར་མི་བྱ་ཞིང་འདའ་བར་མི་བྱའོ། །བླ་མའི་ཞེས་བྱ་བ་ལ་སོགས་པས་ཚུལ་ཁྲིམས་བསྲུངས་ཏེ། བླ་མ་བཤད་ཟིན་པའི་རྫས་ནི་ནོར་ཏེ། དེ་ཡང་ནང་གི་ནོར་དང་། ཕྱིའི་ནོར་རྣམ་པ་གཉིས་སོ། །དེ་ལ་གསེར་དང་དངུལ་ལ་སོགས་པ་ནི་ནང་གི་ནོར་རོ། །ཞིང་དང་ཁྱིམ་ལ་སོགས་པ་ནི་
[29b.7]ཕྱིའི་ནོར་རོ། །སྲོག་ནི་སྲོག་གི་དབང་པོ་ཡིན་ལ། ཇི་བཞིན་གྱི་སྒྲ་ནི་འདྲ་བ་ཉིད་དོ། །སྲོག་ཇི་བཞིན་ནི་སྲོག་གི་དབང་པོ་དང་འདྲའོ། །དེ་ཡི་སྡུག་པའང་བླ་མ་བཞིན། །ཞེས་བྱ་བ་ལ་བླ་མ་བཞིན་ནི་བླ་མ་ལྟ་བུར་རོ། །འང་ཡིག་ནི་ཀུན་བསྡུ་བ་ལའོ། །བླ་མ་དེའི་སྡུག་མ་ནི་དགྱེས་པའི་
[30a]
[30a.1]བཙུན་མོ་སྟེ། དེ་ནི་དེའི་སྡུག་མའོ། །དེའི་འཇིག་རྟེན་ཡང་གཉེན་བཞིན་དུ། །ཞེས་བྱ་བ་ལ་བླ་མ་དེའི་འཇིག་རྟེན་ནི་ཉེ་འཁོར་རོ། །ཡང་ཡིག་ནི་ཀུན་བསྡུ་བ་ལ་སྟེ་ཡང་ན་ཚིག་རྫོགས་པ་ལའོ། །མཉམ་པར་གཞག་པ་སྟེ་རྣམ་པར་གཡེང་བ་མེད་པས་རྟག་ཏུ་སྟེ་རྒྱུན་དུ་བལྟ་ཞིང་བརྟག་
[30a.2]པར་བྱའོ། །འདི་སྐད་དུ་བསྟན་པ་ཡིན་ཏེ། སློབ་མ་མཉམ་པར་བཞག་པས་ཇི་ལྟར་རང་གི་སྲོག་བསྲུང་བ་དེ་བཞིན་དུ་བླ་མའི་རྫས་ཀྱང་བསྲུང་བར་བྱ་ལ། ཇི་ལྟར་བླ་མ་ལ་བཀུར་སྟི་བྱེད་པ་དེ་བཞིན་དུ་བླ་མའི་བཙུན་མོ་ལ་ཡང་དེ་བྱ་ཞིང་ཇི་ལྟར་རང་གི་གཉེན་རྣམས་མགུ་བར་བྱེད་པ་དེ་བཞིན་དུ་བླ་མའི་
[30a.3]འཁོར་རྣམས་ཀྱང་མགུ་བར་བྱ་བ་དག་རྟག་པར་རོ། །མལ་ཞེས་བྱ་བ་ལ་སོགས་པས་ལུས་ཀྱི་སྡོམ་པ་གསུངས་ཏེ། མལ་ནི་སྟན་ཡིན་ལ། དེ་ལ་འདུག་པ་ནི་སྟེང་དུ་གནས་པ་སྟེ་མལ་ལ་འདུག་པ་དེ་ནི་མལ་འདུག་གོ། །སྔོན་ཏེ་མདུན་ལ་འགྲོ་བ་ནི་སྔོན་དུ་འགྲོའོ། །གཙུག་ཏོར་ནི་མགོ་དཀྲིས་སོ། །དཔྱངས་
[30a.4]པ་ནི་བླ་གོས་ཀྱི་རྣམ་པས་སམ། དཔལ་གྱི་དར་དཔྱངས་བཅིངས་ཏེ་སྟན་ལ་འདུག་པའོ། །མི་བྱ་བ་ནི་མི་སྒྲུབ་པ་སྟེ། སྔ་མ་དང་ཕྱི་མར་སྦྲེལ་ལོ། །སྟན་ལ་རྐང་པ་ནི་གདན་ལ་རྐང་པའོ། །རྐེད་པར་ལག་ཅེས་པ་ནི་རྐེད་པ་སྟེ་ཚང་ར་ལ་ལག་པ་ནི་རྐེད་ལག་གོ། །ཡང་ན་རྩིབ་ལོགས་སུ་དཔུང་པ་དང་ལག་པ་དག་
[30a.5]བཀོད་པ་ལ་རྐེད་ལག་ཏུ་བརྗོད་དོ། །ཡང་ན་རྒྱབ་ལས་འོག་གི་རྐེད་པ་དེར་ལག་པ་ཞེས་བྱ་བའི་དོན་ཏེ་དེ་ནི་རྐེད་ལག་གོ། །དང་ནི་ཀུན་བསྡུ་བ་པའོ། །སྙེ་བ་ནི་སྔས་ལ་སྟེ་བླ་མའི་དྲུང་དུའོ་ཞེས་བྱ་བའི་དོན་ཏོ། །ཡང་དེ་ཉིད་གཉིད་ཅེས་བྱ་བ་ལ་སོགས་པ་གསུངས་ཏེ། གཉིད་ལོག་པ་ནི་ལམ་དུའོ། །འམ་གྱི་
[30a.6]སྒྲ་ནི་ཕྱོགས་གཞན་པ་ལའོ། །འདུག་པ་མིན་ནི་སྡོད་པར་མི་བྱ་བ་སྟེ་མིན་ནི་དགག་པ་ལའོ། །གནས་པར་བྱ་བ་ནི་འདུག་པར་བྱ་བའོ། །བླ་མ་ནི་སྟོན་པ་སྟེ་བཞེངས་པ་ནི་གྱེན་དུ་སོན་ཞིང་འགྲེང་བའོ། །མཁས་པ་ནི་ངེས་པའོ། །རྟག་ཏུ་ནི་དུས་ཐམས་ཅད་དུ་དེའི་བྱ་བ་སྟེ་བླ་མའི་བྱ་བ་རྣམས་ལ་
[30a.7]སྤྲོ་ཞིང་ནུས་པ་དང་བསྟུན་ནས་ལྡང་བ་ཕུན་སུམ་ཚོགས་པར་བྱ་བར་འགྱུར་ཏེ། སློབ་མས་ཞེས་པ་ལྷག་མའོ། །མཆིལ་མ་ཞེས་བྱ་བ་ལ་སོགས་པས་དེ་ཉིད་ངག་གི་སྡོམ་པ་དང་སྦྱར་ནས་གསུངས་ཏེ། མཆིལ་མ་ལ་སོགས་པ་ནི་ལུད་པ་ལ་སོགས་ཏེ་སོགས་པའི་སྒྲས་ནི་ངར་སྣབས་དང་སོ་དང་ལྕེའི་
[30b]
[30b.1]དྲི་མ་རྣམས་ཀྱང་ངོ་། །འདོར་བ་ནི་ཕྱིར་འབྱིན་པའོ། །སྟན་ཏེ་གདན་ལ་རྐང་པ་རྐྱོང་བ་ནི་རྐང་པ་རྣམ་པར་འབྱེད་པའོ། །ཅུང་ཟད་འཆག་པ་ནི་ཞེས་པ་ལ་ཅུང་ཟད་ཀྱི་སྒྲས་འགྲོ་བ་དང་འོང་བའོ། །རྩོད་པར་སྨྲ་བ་ནི་མི་མཐུན་པའི་ཚིག་གི་ཅ་ཅོའོ། །དང་ཡིག་ནི་ཀུན་བསྡུ་བའི་དོན་ཏོ། །སྟོན་པའི་སྤྱན་སྔ་
[30b.2]ནི་མདུན་ཏེ་མངོན་པར་རོ། །མི་བྱ་བའོ་ནི་མི་སྒྲུབ་པའོ། །ཕན་ཚུན་ཕྲད་པའི་ཞེས་བྱ་བ་ལ་སོགས་པས་ལུས་དང་ངག་གི་སྡོམ་པ་གསུངས་ཏེ། ཕན་ཚུན་ནི་གཅིག་གཅིག་དང་ངོ་། །ཕྲད་པའི་གཏམ་ནི་ཇི་སྐད་ཐོས་པ་ལྷན་ཅིག་ཏུ་སྨྲ་བའོ། །གླུ་ནི་དབྱངས་སུ་ལེན་པ་ཡིན་ལ་རོལ་མོ་ནི་པི་ཝང་དང་
[30b.3]རྫ་རྔ་བརྡུང་བ་ལ་སོགས་པ་དང་གར་ནི་སྒེག་ཆོས་ཏེ་མི་བྱ་ནི་མི་བྱ་བ་ཁོ་ནའོ། །གཏམ་གྱི་བརྗོད་པ་ནི་སྡེ་རིས་ཀྱི་གཏམ་མོ། །མི་བྱའོ་ནི་དགག་པ་སྟེ་མི་སྒྲུབ་པའོ། །ཐོས་པའི་ཉེ་འཁོར་ནི་གསན་པའི་ཡུལ་དུ་སྟེ་བླ་མས་ཞེས་བྱ་བ་ནི་ལྷག་མའོ། །བཏུད་དེ་ཞེས་བྱ་བ་ལ་སོགས་པས་འཇུག་
[30b.4]པའི་ཚུལ་ཁྲིམས་གསུངས་ཏེ། བཏུད་དེ་ནི་ཕྱག་བྱས་ནས་སོ། །སྟན་ཏེ་གདན་ལས་ལྡང་ཞིང་ལངས་པ་དང་འབྱུང་ཞིང་ཕྱིར་འགྲོ་བ་ན་གུས་ཤིང་རི་མོར་བྱ་བ་སྟེ། བཞིན་ཕྱོགས་པ་ལ་སོགས་པས་ཞེས་བྱ་བའི་དོན་ཏོ། །མཚན་མོ་ནི་ནམ་ལའོ། །ཆུ་ནི་ཆུ་བོའོ། །འཇིགས་བཅས་སམ་
[30b.5]ནི་འཇིགས་པ་དང་ལྡན་པའི་ཤུལ་ལོ། །ཞུས་ཤིང་གསོལ་བ་བཏབ་ནས་བསྒོ་བ་སྟེ་བཀའ་ཡིས་སོ། །མདུན་ནི་སྔུན་ལ་འགྲོ་བར་བྱའོ། །སློབ་དཔོན་ཞེས་བྱ་བ་ལ་སོགས་པས་ལྡོག་པའི་ཚུལ་ཁྲིམས་གསུངས་ཏེ། བློ་དང་ལྡན་པས་ནི་བློ་གྲོས་དང་ལྡན་པས་སོ། །ལུས་གཅུ་བ་ནི་ཁོག་
[30b.6]པ་གཡོ་བ་སྟེ། མིན་ནི་བརྟན་པོར་བྱའོ་ཞེས་བྱ་བའི་དོན་ཏོ། །ཀ་བ་ལ་ནི་བརྟེན་པ་མིན་ནི་ཀ་བ་ལ་མི་བརྟེན་ཞིང་མི་སྙེ་བའོ། །ཀ་བ་ནི་མཚོན་པ་སྟེ་རྩིག་པ་དང་མི་ལ་སོགས་པ་རྣམས་ལ་ཡང་བརྟེན་པར་མི་བྱའོ། །སོར་ནི་ལག་པའི་སོར་མོ་སྟེ། བཀས་པ་ལྟར་འབྱེད་ཅིང་རྣམ་པར་
[30b.7]རྒྱས་པར་མི་བྱའོ། །སློབ་དཔོན་ནི་སྟོན་པའོ། །གཟིགས་པ་ནི་སྤྱན་ལམ་དུའོ། །མདུན་ནི་སྤྱན་སྔར་རོ། །རྐང་པ་བཀྲུ་དང་ཞེས་བྱ་བ་འདི་ནས་བརྩམས་ཏེ། སློབ་མས་བླ་མ་ལ་ཇི་ལྟར་རིགས་པར་བྱ་བ་དེ་གསུངས་པ་ཡིན་ཏེ། རྐང་པ་བཀྲུ་བ་ནི་ཆུས་ཞབས་ཀྱི་དྲི་མ་མེད་པར་བྱེད་
[31a]
[31a.1]པའོ། །ལུས་བསྐུ་བ་ནི་ཏིལ་མར་གྱིས་བྱུགས་པའོ། །དེ་ནི་རྐང་པ་བཀྲུ་བ་ཡང་ཡིན་ལ་ལུས་བསྐུ་བ་ཡང་ཡིན་པས་རྐང་པ་བཀྲུ་དང་ལུས་བསྐུ་དང་ངོ་། །དྲིལ་བ་ནི་དྲི་ལ་སོགས་པའི་ཚིགས་མས་དྲིལ་བའོ། །མཉེ་བ་ནི་དྲི་མ་སེལ་བའོ། །སོགས་པའི་སྒྲས་ནི་དལ་བུས་འཚིར་
[31a.2]བ་དང་རེག་པ་ཡང་ངོ་། །དྲིལ་བ་དག་དང་མཉེ་བ་དག་ལ་སོགས་པ་ནི་དྲིལ་དང་མཉེ་བ་ལ་སོགས་པའོ། །རང་གི་དོན་ལ་ཨི་ཀ་བྱས་ནས་དྲིལ་དང་མཉེ་བ་ལ་སོགས་ཉིད་དོ། །དེ་ལ་བྱ་བ་བྱའོ། །ཇི་ལྟ་བུར་གྱུར་པས་ཤེ་ན། ཕྱག་ནི་སྔོན་དུ་འགྲོ་བས་ཞེས་བྱ་བ་གསུངས་ཏེ། འདི་ལ་ཕྱག་གི་
[31a.3]མངོན་པར་བརྗོད་པ་སྔོན་ནས་ཡིན་པ་དེ་ནི་ཕྱག་སྔོན་དུ་འགྲོ་བ་ཡིན་པའམ། ཡང་ན་ཕྱག་སྔོན་དུ་འགྲོ་བ་ནི་བྱ་བའི་ཁྱད་པར་རོ། །དེ་བཞིན་མཐར་ཞེས་བྱ་བ་ནི། ཇི་ལྟར་སྔོན་དུ་ཕྱག་བྱས་པ་དེ་བཞིན་དུ་མཐར་ཏེ་རྐང་པ་བཀྲུ་བ་ལ་སོགས་པའི་མཐར་ཕྱག་བྱ་བའོ་ཞེས་བྱ་བར་དགོངས་སོ། །བྱ་
[31a.4]བ་ཅི་ཞེ་ན། ཅི་བདེར་ཞེས་བྱ་བ་གསུངས་ཏེ། བདེ་བ་ལས་མ་འདས་པས་ཇི་ལྟར་རིགས་པར་རོ། །དགོངས་པ་ནི་འདི་ཡིན་ཏེ། གལ་ཏེ་བླ་མ་ལ་འཇིམ་པའམ་རྣམ་པ་གཞན་གྱིས་བདེ་བར་འགྱུར་ན། དེའི་ཚེ་དེ་ལྟ་བུས་ཞབས་བཀྲུ་བ་ལ་སོགས་པ་བྱ་སྟེ། འབྲས་ལ་མི་གནོད་པར་
[31a.5]འགྱུར་བ་དེའི་དེ་ལྟ་བུ་ཉིད་དོ། །དེ་མཚན་ཞེས་བྱ་བ་ལ་སོགས་པ་ལ། མཚན་དེ་བཟུང་ནས་མི་བརྗོད་ཀྱི། །ཞེས་བྱ་བ་གཟུང་བ་ནི་ལེན་པའོ། །མི་ནི་དགག་པ་ལའོ། །བརྗོད་པ་ནི་རིམ་པར་འདོན་པའོ། །དེ་མཚན་ཞེས་བྱ་བ་ནི་བླ་མ་དེའི་མཚན་དུ་བཏགས་པ་དེ་ནི་མཚན་ནོ། །དེ་ཇི་ལྟ་བུས་གཟུང་
[31a.6]ཞེ་ན། མཚན་མཐར་ཞལ་སྔ་སྦྱར་བ་སྟེ། །ཞེས་བྱ་བ་གསུངས་ཏེ། མཚན་གྱི་མཐའ་སྟེ་ཐ་མ་ནི་མཚན་མཐའོ། །མཚན་མཐའ་དེ་དང་ཞལ་སྔའི་སྒྲ་མཉམ་པར་སོན་པའོ། །འདི་ལྟ་སྟེ། དཔལ་རིན་ཆེན་འབྱུང་གནས་ཞི་བ་ཞེས་པ་འདི་ལ་ཞི་བའི་ཞལ་སྔ་ནས་ཞེས་བྱ་བའོ། །གལ་ཏེ་དེ་ལྟ་བུས་
[31a.7]གོ་བར་མ་གྱུར་ན་དེའི་ཚེ་ཇི་ལྟར་བྱ་ཞེ་ན། གཞན་གྱིས་གོ་བར་བྱ་བའི་ཕྱིར། ཁྱད་པར་གྱི་ནི་ཚིག་བརྗོད་དོ། །ཞེས་བྱ་བ་གསུངས་ཏེ། འདིས་ཁྱད་པར་དུ་བྱེད་པའི་ཕྱིར་ཁྱད་པར་ནི་བྱེ་བྲག་གོ། །དེ་ཅི་ཞེ་ན། ཚིག་སྟེ་ཚིག་གོ། །གཞན་ཏེ་ཕ་རོལ་པོ་དག་གིས་གོ་བར་བྱ་ཞིང་ཡོངས་སུ་ཤེས་པར་བྱ་བའི་ཕྱིར་
[31b]
[31b.1]དུའོ། །དགོངས་པ་ནི་འདི་ཡིན་ཏེ། གནས་ཆེ་གེ་མོ་དང་ཁྱིམ་གྱི་གནས་ཆེ་གེ་མོ་དང་འདུག་ས་ཆེ་གེ་མོ་དང་སྤྱོད་ལམ་ཆེ་གེ་མོ་དང་ཉེ་འཁོར་ཆེ་གེ་མོ་དང་། དཀར་བའམ་གནག་པ་དང་། རིང་བ་དང་ཐུང་བ་དག་སྟེ། དེ་ལྟ་བུའི་ཡོན་ཏན་གྱི་ཁྱད་པར་དུ་བྱས་པ་ཞེས་བྱ་བ་ལ་སོགས་པའི་ཚིག་སྨྲ་བར་བྱ་
[31b.2]སྟེ་ཁྱད་པར་ཁོ་ནས་སོ་ཞེས་བྱའོ། །བླ་མ་ལ་ཞེས་བྱ་བ་ལ་སོགས་པ་ལ་བླ་མ་ནི་སྟོན་པའོ། །བཀའ་ནི་རྗེས་སུ་བསྟན་པའོ། །སྩོལ་ནི་གསུངས་ཤིག་པ་སྟེ། བཀའ་ཅི་ལགས་ཞེས་བྱ་བ་དང་། ཞལ་ཏ་ཅི་ལགས་ཞེས་བྱ་བའོ། །ཞུ་བ་ནི་མྱུར་བ་སྟེ་བྱ་བའི་ཁྱད་པར་རོ། །ཐལ་མོ་སྦྱར་བ་བྱས་
[31b.3]གྱུར་ནས། །ཞེས་བྱ་བ་ལ། མཛེས་པའི་ཐལ་མོ་སྦྱར་ཏེ་ཐལ་མོ་སྦྱར་བ་དང་བཅས་ཤིང་འདབ་མ་བཅིངས་པ་ཞེས་བྱ་བའི་དོན་ཏོ། །གྱུར་ནས་ཞེས་བྱ་བ་ནི་གནས་སུ་བཀོད་ནས་སོ། །བཀའ་ནི་ལེགས་པར་གསུངས་པའོ། །བགྱིད་པ་ནི་དང་དུ་ལེན་པའོ། །བླ་མ་ནི་སློབ་དཔོན་གྱིའོ། །
[31b.4]ལག་པ་ནི་ཐལ་མོས་སོ། །ཁ་ནི་ཁ་སྒོ་སྟེ། དགབ་པ་ནི་འགེབས་པའོ། །ཁ་ཅི་འདྲ་བ་ཞེ་ན། དགོད་ལུད་སྐྱིགས་བུ་ལ་སོགས་ཉིད། །ཅེས་བྱ་བ་སྟེ་དགོད་པ་ནི་གད་མོའོ། །ལུད་པ་ནི་ལུད་པ་འཐོན་པ་སྟེ། དབུགས་ཡང་དང་ཡང་དུ་དྲག་པ་ལ་སོགས་པའོ། །སྐྱིགས་བུ་ནི་
[31b.5]ཨིག་བུའོ། །སོགས་པའི་སྒྲས་རྙིལ་དང་སོ་དང་ལྕེའི་དྲི་མ་རྣམས་ཀྱང་ངོ་། །སོགས་པ་ཁོ་ན་སོགས་པ་ཉིད་དོ། །དགོད་པ་དང་ལུད་པ་དང་སྐྱིགས་བུ་ལ་སོགས་པ་ཉིད་ནི་དགོད་ལུད་སྐྱིགས་བུ་ལ་སོགས་ཉིད་དེ། དེ་གང་ལ་ཡོད་པ་དེ་ལ་དེ་སྐད་ཅེས་བྱའོ། །ཁ་ཅིག་ནི་དགོད་ལུད་
[31b.6]སྐྱིགས་བུ་ལ་སོགས་པས་ཞེས་འདོན་ཏེ། འདི་ནི་སབྟ་མི་ཡོད་པའོ། །སྙན་པའི་ཚིག་ནི་ཞེས་པ་ལ་ཚིག་ནི་ངག་ཡིན་ལ། སྙན་པ་ནི་ཡིད་འཕྲོག་པ་སྟེ་དེ་བྱ་བས་ན་བྱ་ཞེས་སོ། །བདེ་བའམ་ནི་རྨེད་པའོ། །དང་ཡིག་ལས་གཞན་ཡང་ངོ་། །ཞུ་བ་ནི་ཡོངས་སུ་དྲི་བའོ། །འདི་སྐད་
[31b.7]དུ་བསྟན་པ་ཡིན་ཏེ། སྔ་དྲོའི་ཚེ་ནམ་ལ་བདེའམ་ཞེས་དང་། གུང་གི་ཚེ་བཟའ་བས་བདེའམ་ཞེས་པ་དང་། ཕྱི་དྲོའི་ཚེ་གདུགས་ལ་བདེའམ་ཞེས་པའོ། །བཞུགས་པ་ནི་གནས་པའོ། །གཟིམས་མལ་བདེའམ་ཞེས་ཀྱང་གུས་པ་དང་བཅས་པས་སྙན་པའི་ཚིག་ཉེ་བར་ཕྱུང་
[32a]
[32a.1]ནས་བླ་མ་ལ་དྲི་བར་བྱའོ། །མདུན་དུ་ཞེས་བྱ་བ་ལ་སོགས་པ་ལ་མདུན་ནི་མངོན་སུམ་དུའོ། །དུལ་བ་ནི་མཉམ་པར་གཞག་པའོ། །འདུག་པ་ནི་ཉེ་བར་འཁོད་པའོ། །གོས་དང་སྤྱི་བོ་སྐྱེས་རྣམས་བསྡམས། །ཞེས་པ་ནི་གོས་མནབས་པ་རྣམས་དང་སྤྱི་བོ་སྐྱེས་ནི་སྐྲ་རྣམས་
[32a.2]སོ། །གོས་རྣམས་དང་སྤྱི་བོ་སྐྱེས་རྣམས་བསྡམས་པ་ནི་སྡོམ་པ་སྟེ། གང་གིས་གོས་དང་སྤྱི་བོ་སྐྱེས་རྣམས་བསྡམས་པའོ། །ཉན་སོགས་འདོད་ལ་ཞེས་བྱ་བ་ལ་སོགས་པ་ལ། ཉན་སོགས་འདོད་པ་ནི་ཐོས་པ་ཡང་དག་པར་འཛིན་འདོད་པའོ། །པུས་མོ་ནི་བརླའི་རྟེན་ནོ། །བཙུགས་པ་ནི་ས་ལ་བཞག་
[32a.3]པ་སྟེ་དེར་པུས་མོ་བཙུགས་པའམ་དེ་ནས་སོ། །གང་གིས་མཛེས་པའི་ཐལ་མོ་སྦྱར་བ་བྱས་པ་དེ་ནི་པུས་བཙུགས་ཐལ་མོ་སྦྱར་བ་ཡིས་སོ། །གསོལ་གསུམ་བྱ་ནི་གསོལ་བ་ལན་གསུམ་དུ་གདབ་པར་བྱ་བའོ། །འདིས་ནི་འདི་སྐད་དུ་བསྟན་པར་གྱུར་པ་ཡིན་ཏེ། དམ་པའི་ཆོས་ཉན་པར་འདོད་པའི་
[32a.4]སློབ་མས་བླ་མའི་ཞབས་ལ་ཕྱག་བྱས་ཏེ། བླ་གོས་ཕྲག་པ་གཅིག་ཏུ་བྱས་ནས་ཐལ་མོ་སྦྱར་ཏེ་གསོལ་བ་ལན་གསུམ་དུ་གདབ་པར་བྱའོ། །འདི་སྐད་དུ་ཡང་བརྗོད་པར་བྱ་སྟེ། སློབ་དཔོན་དགོངས་སུ་གསོལ། ཇི་སྲིད་སེམས་ཅན་དུ་བསྡུ་བས་བསྡུས་པའི་སེམས་ཅན་དེ་རྣམས་ཀྱི་དོན་གྱི་
[32a.5]ཕྱིར་དང་ཕན་པར་བྱ་བའི་ཕྱིར་དང་བདེ་བར་བྱ་བའི་ཕྱིར་དང་། ཇི་སྲིད་ཤིན་ཏུ་མཐར་ཐུག་པའི་མྱ་ངན་ལས་འདས་པ་དེ་བཞིན་གཤེགས་པའི་ཡེ་ཤེས་ལ་རབ་ཏུ་འགོད་པའི་ཕྱིར། བདག་ལ་ཆོས་ཀྱི་རྣམ་གྲངས་ཆེ་གེ་མོ་ཞེས་བྱ་བ་གསལ་ཞིང་རབ་ཏུ་གསལ་བར་བསྟན་དུ་གསོལ་ཞེས་
[32a.6]སོ། །བསྙེན་བཀུར་ཞེས་བྱ་བ་ལ་སོགས་པ་ལ་བསྙེན་བཀུར་སྤྱོད་པ་ཐམས་ཅད་ལ། ཡིད་ནི་ང་རྒྱལ་མེད་པར་བྱ། །ཞེས་པ་ནི་བསྙེན་བཀུར་ནི་གཞན་གྱི་རྗེས་སུ་འཇུག་པའོ། །དེ་རྣམས་ཀྱི་སྤྱོད་པ་ནི་རབ་ཏུ་འཇུག་པའོ། །བསྙེན་བཀུར་ཡང་ཡིན་སྤྱོད་པ་ཡང་ཡིན་ཐམས་ཅད་ཀྱང་
[32a.7]ཡིན་པས་བསྙེན་བཀུར་སྤྱོད་པ་ཐམས་ཅད་དོ། །ང་རྒྱལ་མེད་པའི་ཡིད་གང་ཡིན་པ་དེ་ནི་ང་རྒྱལ་མེད་པ་སྟེ། ཀུན་ནས་མཐོ་བའི་སེམས་དང་བྲལ་བ་ཞེས་བྱ་བའི་དོན་ཏོ། །དེ་རྣམས་བྱ་ནི་བསྒྲུབ་པར་བྱ་བའོ། །བུ་མོ་གཞོན་ནུའི་ཚུལ་ཞེས་བྱ་བ་ལ་སོགས་པ་ལ། བུ་མོ་གཞོན་
[32b]
[32b.1]ནུ་ནི་བག་མ་སར་པ་སྟེ། དེའི་ཚུལ་ནི་ལུས་དང་ངག་དང་ཡིད་མཉམ་པར་བཞག་པས་རབ་ཏུ་སྤྱོད་པའི་ཀུན་དུ་སྤྱོད་པའོ། །བུ་མོ་གཞོན་ནུ་དེའི་ཚུལ་དུ་གནས་པར་བྱའོ་ཞེས་སྦྱར་ཏེ། གནས་པ་ནི་འདུག་པར་བྱའོ། །སྤྱོད་ལམ་དང་སྤྱོད་ལམ་ཞེས་པ་ལྷག་མའོ། །སྤྱོད་ལམ་ཇི་
[32b.2]ལྟ་བུར་གྱུར་པ་ཞེ་ན། ངོ་ཚ་ལྡན་དང་འཇིགས་པས་ཞེས་བྱ་བ་གསུངས་ཏེ། ངོ་ཚའི་སྤྱོད་ལམ་ནི་ཆོས་ཀྱི་དབང་དུ་བྱས་ནས་ཁ་ན་མ་ཐོ་བས་ངོ་ཚ་བ་སྟེ་དེ་ལ་ཞུགས་པའོ། །འདི་ལ་དེ་ཤེས་པ་ཡོད་པའི་ཕྱིར་ན་ངོ་ཚ་ལྡན་ནོ། །འཇིགས་པ་ནི་འཇིགས་པར་གྱུར་པ་སྟེ་དེ་ནི་མདོར་
[32b.3]བསྡུ་ན་ཆད་པས་འཇིགས་པ་དང་གཞན་གྱི་སྐུར་པས་འཇིགས་པ་དང་། ངན་སོང་གིས་འཇིགས་པ་དང་། ཆོས་ཉན་པ་མ་ཐོབ་པའི་འཇིགས་པ་དང་རྣམ་པ་བཞིའོ། །སྔ་མ་བཞིན་དུ་སྤྱོད་ལམ་ལས་འཇིགས་པའོ། །བསྡམས་ནི་སྡོམ་པ་སྟེ་མི་འདའ་བའི་ཕྱིར་རོ། །ཡང་ན་སེམས་
[32b.4]ཀྱི་སྡོམ་པས་ནི་ངོ་ཚ་ལྡན་ནོ། །ངག་གི་སྡོམ་པས་ནི་འཇིགས་པའོ། །ལུས་ཀྱི་སྡོམ་པས་ནི་བསྡམས་པའོ། །སྒེག་པ་ལ་སོགས་ཞེས་པ་ལ་སྒེག་པ་ལ་སོགས་པའི་ཡུལ་ལ་ཆགས་པ་ལ་སོགས་པའི་བྱ་བ་སྟེ་རབ་ཏུ་འཇུག་པ་ནི་སྒེག་པ་ལ་སོགས་བྱ་བའོ། །ཡང་ན་སྒེག་པ་ལ་
[32b.5]སོགས་བྱ་བ་ཞེས་པ་སྒེག་པ་དང་དཔའ་བ་དང་མི་སྡུག་པ་དང་དྲག་ཤུལ་དང་འཇིགས་པ་རྣམས་དུས་མ་ཡིན་ཞིང་དོན་མེད་པའི་ཉམས་ཀྱི་བྱ་བ་གནོད་པའི་གཏམ་རྣམས་སོ། །སྒེག་སོགས་ཉིད་ཀྱི་རྣམ་པ་ཞེས་གཞན་དག་འདོན་ཏོ། །ཀུན་ནི་མ་ལུས་པའོ། །སྤང་བར་བྱ་ནི་དོར་
[32b.6]བར་བྱ་བའོ། །སྟོན་པའི་མདུན་ནི་བླ་མའི་སྤྱན་སྔར་རོ། །གཞན་ཡང་དེ་འདྲའི་ཞེས་བྱ་བ་ལ་སོགས་པ་ལ། གཞན་ཡང་ནི་གཞན་དག་ཀྱང་ངོ་། །དེ་འདྲའི་ནི་སྒེག་པ་སོགས་དང་འབྲེལ་བའི་བྱ་བ་འདི་ལྟ་བུའོ། །བྱ་བ་ནི་བྱ་བར་གྱུར་པ་སྟེ། རང་གིས་བརྟགས་ནས་ནི་བདག་ཉིད་
[32b.7]ཀྱིས་ཡོངས་སུ་ཕྱེ་ནས་འདི་ལྟ་བུ་ནི་བྱ་བའི་ཆ་མ་ཡིན་ནོ་སྙམ་དུ་དོར་བར་བྱ་ཞིང་ཡོངས་སུ་སྤང་བར་བྱའོ། །རབ་གནས་ཞེས་བྱ་བ་ལ་སོགས་པ་ལ། རབ་གནས་ནི་མཆོད་རྟེན་དང་སྐུ་གཟུགས་དང་ཐང་ཀ་དང་གླེགས་བམ་དང་ཁང་{བཟངས་,བཟང་}ལ་སོགས་པ་རྣམས་ལ་ལྷ་གཞུག་
[33a]
[33a.1]པའོ། །དཀྱིལ་འཁོར་ནི་རི་མོའི་དཀྱིལ་འཁོར་རོ། །སྦྱིན་སྲེག་ནི་མེའི་མཆོད་པའོ། །འཆད་པ་ནི་ཆོས་སྟོན་པའོ། །སློབ་མ་བཟུང་བ་ནི་སློབ་མ་དབང་བསྐུར་བའོ། །རྗེས་མ་གནང་བར་ཞེས་བྱ་བ་ནི་རྗེས་སུ་མ་གནང་བ་སྟེ་གཞན་དུ་གསུང་བའོ། །མི་བྱ་བ་
[33a.2]ནི་བསྒྲུབ་པར་མི་བྱ་བ་སྟེ། གྲོང་གང་དུ་སློབ་མ་གནས་པ་གཏན་དུ་བའི་གྲོང་དེར་རོ། །གྲོང་དེར་བླ་མ་སྟོན་པ་བཞུགས་པ་ན་སྟེ། བྱས་པ་གཟོ་ཞིང་བྱས་པ་ཤེས་པའི་སློབ་དཔོན་གྱི་སྡོམ་པ་དང་ལྡན་པའི་སློབ་མས་ཞེས་བྱ་བའི་དོན་ཏོ། །རྗེས་སུ་གནང་ན་གྲོང་དེར་དང་རྗེས་སུ་
[33a.3]གནང་བ་ལས་གཞན་གྱིས་གཞན་དུ་རབ་ཏུ་གནས་པ་དང་དཀྱིལ་འཁོར་ལ་སོགས་བྱ་བར་རིགས་སོ་ཞེས་བྱ་བ་འདི་གསུངས་པ་ཡིན་ནོ། །རབ་ཏུ་གནས་པ་ལ་སོགས་པ་ལས་གང་བྱུང་བའི་རྫས་དེ་ཇི་ལྟར་བྱ་ཞེ་ན། རབ་གནས་ཞེས་བྱ་བ་ལ་སོགས་པ་གསུངས་ཏེ། རབ་གནས་དང་
[33a.4]དཀྱིལ་འཁོར་དང་སྦྱིན་སྲེག་དང་འཆད་པ་དང་སློབ་མ་འཛིན་པ་ན་ཇི་ལྟར་རྣམ་པ་གང་གིས་རྙེད་པ་བྱུང་བའོ། །ཇི་ལྟར་རྙེད་ཅེས་ཁ་ཅིག་གོ། །དེ་ལ་གང་ཞེས་ནི་རྙེད་པར་བསྟན་པའོ། །དེ་ལྟ་བུ་དེ་ནི་དབུལ་བར་བྱ་སྟེ་གོ་བར་བྱའོ། །ཀུན་ནི་ཐམས་ཅད་དོ། །དེ་ཡིས་དེ་ལས་ཞེས་བྱ་བ་ལ་
[33a.5]སོགས་པ་ནི་བླ་མ་དེས་རྙེད་པའི་ནོར་གྱི་ནང་དེ་ནས་བཞེད་ཅིང་མངོན་པར་འདོད་པ་བླངས་ནས་གཞན་ཏེ་བླངས་པའི་ལྷག་མ་གཞན་རྣམས་ནི་ཅི་བདེར་ཏེ་རྣམ་པ་གང་གིས་སློབ་མ་བདེ་བ་དེ་ལྟ་བུར་བྱའོ། །བླ་མའི་ཞེས་བྱ་བ་ལ་སོགས་པ་ནི། བླ་མའི་སློབ་མ་ནི་བླ་མའི་སློབ་མ་
[33a.6]རྣམས་ཏེ། བླ་མའི་སློབ་མ་དེ་དག་གོ། །དང་ཡིག་ནི་ཚིག་སྦྱོར་བའོ། །སློབ་མ་ནི་རང་དང་ཉེ་བར་གནས་པ་སྟེ་སློབ་མ་དང་ཉེ་བར་གནས་པའོ། །བླ་མའི་མདུན་དུ་མི་བྱ་ནི་མི་སྒྲུབ་པའོ། །བསྙེན་བཀུར་ཞེས་བྱ་བ་ལ་སོགས་པ་ལ་བསྙེན་བཀུར་ནི་རིམ་གྲོའོ། །དེ་ཅི་
[33a.7]ཞེ་ན། ཁྲུས་སོགས་ཞེས་པ་སྟེ། ཁྲུས་ཏེ་མངོན་པར་འཐོར་བ་གང་གི་དང་པོ་ཡིན་པ་དེ་ནི་ཁྲུས་སོགས་ཏེ། སོགས་པའི་སྒྲས་ནི་ལུས་དྲིལ་བ་དང་མཉེ་བ་དང་རྐང་པ་བཀྲུ་བ་ལ་སོགས་པ་ཡང་ངོ་། །བསྙེན་བཀུར་གྱི་ཁྱད་པར་ཅི་ཞེ་ན། ཕྱག་སོགས་ཉིད་ཅེས་བྱ་
[33b]
[33b.1]བ་གསུངས་ཏེ། གང་གི་དང་པོ་ཕྱག་ཡིན་པ་དེ་ནི་ཕྱག་སོགས་ཉིད་དེ་རང་གི་དོན་ལ་དཀའོ། །ཁྲུས་ལ་སོགས་པ་དང་ཕྱག་ལ་སོགས་པའི་བསྙེན་བཀུར་སློབ་མས་སམ་གཞན་གྱིས་ཀྱང་རུང་སྟེ། བླ་མ་སྟོན་པའི་སྤྱན་སྔ་སྟེ་མདུན་དུ་བཟློག་པར་བྱ་ཞིང་དགག་པར་
[33b.2]བྱའོ། །གང་ཞིག་ཅུང་ཟད་ཅེས་བྱ་བ་ལ་སོགས་པ་ལ། གང་ཞིག་ནི་དབུལ་བར་བཤད་པའོ། །ཅུང་ཟད་ནི་མ་བཤད་པའོ། །བླ་མའི་ཕྱིར་ནི་སྟོན་པའི་ཆེད་དུའོ། །དབུལ་བ་ནི་སྦྱིན་པར་བྱའོ། །བླང་བར་བྱ་བ་ནི་གཟུང་བར་བྱ་བའོ། །འང་གི་སྒྲ་ནི་ཀུན་བསྡུ་བ་
[33b.3]ལའོ། །གང་ཞེས་པ་ནི་བླང་བར་བཤད་པའོ། །བླ་མས་ནི་སྟོན་པས་ཏེ་མངོན་སུམ་དུའོ། །བཏུད་ནས་དེ་ནི་ལག་གཉིས་ཀྱིས། །ཞེས་པ་ནི་བཏུད་ནས་ཏེ་ཕྱག་བྱས་ནས་སོ། །ལག་གཉིས་ཀྱིས་ནི་ལག་པ་ཟུང་གིས་སོ། །དེ་ནི་ཞེས་པ་ནི་དབུལ་བར་བྱ་བ་དང་
[33b.4]བླང་བར་བྱ་བའོ། །དབུལ་བར་བྱ་བ་ནི་སྦྱིན་པར་བྱ་བ་ཡིན་ལ། བླང་བར་བྱ་བ་ནི་གཟུང་བར་བྱ་བའོ། །དང་ཡིག་ནི་ཀུན་བསྡུ་བའི་དོན་ཏོ། །བློ་དང་ལྡན་པས་ནི་བློ་གྲོས་ལྡན་ཞེས་མཁས་པས་ཞེས་བྱ་བའི་དོན་ཏོ། །དྲན་པ་བརྗེད་མེད་ཅེས་བྱ་བ་ལ་སོགས་པ་ལ། 
[33b.5]བརྗེད་མེད་ནི་དྲན་པ་མ་ཉམས་པ་སྟེ། སྔོན་ཉམས་སུ་མྱོང་བའི་དངོས་པོ་ལ་གནས་ནས་མ་བརྗེད་པ་གང་ཡིན་པ་དེ་ནི་དྲན་པ་བརྗེད་མེད་དོ། །གྱུར་པ་ཡིས་ནི་གྱུར་ཅིང་བཞག་ནས་སོ། །རང་སྟེ་བདག་ཉིད་ཀྱི་ཀུན་སྤྱོད་དེ་འདུལ་བ་ལ་བརྩོན་ཞིང་འབད་པ་ནི་རང་
[33b.6]གི་ཀུན་སྤྱོད་ལ་བརྩོན་པའོ། །སྤུན་ནི་རྡོ་རྗེའི་སྤུན་ཏེ་བླ་མ་མཚུངས་པར་གྱུར་པ་རྣམས་སོ་ཞེས་བྱ་བའི་དོན་ཏོ། །ཡང་ནི་ཀུན་བསྡུ་བ་ལའོ། །ཀུན་སྤྱོད་ལས་འདས་པ་ནི་འདུལ་བ་ལས་འགོངས་པའོ། །ཕན་ཚུན་ནི་གཅིག་ལ་གཅིག་གིས་ཏེ་བཟློག་པར་བྱ་ནི་དགག་པར་
[33b.7]བྱ་བའོ། །དགའ་ཞིང་མཉེན་པས་དང་སྨད་པས་ཀྱང་ངོ་། །འདུལ་བ་མངོན་པར་ཤེས་པས་འདི་དག་ནི་འདི་ལས་བཀག་པ་ཡིན་ན། ཁྱེད་ཀྱིས་འདི་ལྟ་བུ་འདི་དག་བྱ་བ་མ་ཡིན་ནོ་ཞེས་འཇམ་པོའི་ཚིག་གིས་བྱ་བ་མ་ཡིན་པ་བྱེད་པའི་བླ་མའི་བྱ་བའི་རྒྱུ་ལས་སོ། །རྗེས་སུ་གནང་བ་ནི་བླ་
[34a]
[34a.1]མས་བསྒོ་བ་ལས་སོ། །འང་གི་སྒྲ་ནི་ཕྱོགས་གཞན་ལའོ། །བཀག་པར་གྱུར་ཀྱང་ནི་བཟློག་པར་གྱུར་ཀྱང་ངོ་། །སྤྱད་པ་ནི་བསྒྲུབས་པའོ། །ཅི་བྱས་ནས་ཤེ་ན། བཏུད་ནས་ཞེས་གསུངས་ཏེ། བཏུད་ནས་ནི་ཕྱག་བྱས་ནས་
[34a.2]སོ། །འདིས་ནི་འདི་དག་བསྟན་པར་གྱུར་པ་ཡིན་ཏེ། བླ་མ་གང་མངོན་སུམ་ན་བཞུགས་ཀྱང་རུང་སྟེ། དེའི་བྱ་བ་དང་བྱ་བ་མ་ཡིན་པ་དག་ལ་རེ་ཞིག་ན་བ་ལ་ཉེས་པ་མེད་དོ། །རང་ཉིད་དེའི་བྱ་བ་ལ་དད་དམ། དེས་བསྒོ་བས་ཀྱང་རུང་སྟེ་ཉེས་པ་མེད་དོ། །
[34a.3]ཇི་ལྟར་ན་ཉེས་པར་མི་འགྱུར་ཞེ་ན། དགེ་སེམས་ལ་ནི་ལྟུང་བ་མེད། །ཅེས་བྱ་བ་གསུངས་ཏེ། དགེ་བ་ནི་མ་མཐོང་བའི་དགེ་བ་ལ་སེམས་པའི་སེམས་སམ་བསམ་པ་གང་ཡིན་པ་དེ་ནི་དགེ་བའི་སེམས་ཏེ། དེ་ལ་དགེ་སེམས་ཞེས་བྱའོ། །དགེ་བར་གྱུར་པའི་སེམས་ལ་ལྟུང་བ་
[34a.4]མེད་དེ། ལྟུང་བ་མེད་པ་ནི་ཉེས་པ་མེད་པའོ། །འདི་ནི་བསམ་པ་རིང་བ་ཉིད་ཀྱིས་བཀག་པ་ལ་སྤྱོད་པར་བྱེད་པ་མ་ཡིན་གྱི་འོ་ན་ཅི་ཞེ་ན། མི་ལྕོགས་པ་ཉིད་ལས་སོ། །གཞན་པ་དག་ཀྱང་བླ་མའི་བྱ་བ་ཡིན་པས་སམ། བླ་མས་བསྒོས་པས་བཀག་པ་ལ་སྤྱོད་པ་
[34a.5]བྱེད་པ་སྟེ། དེ་དག་ཀྱང་སེམས་རིང་བ་ཉིད་ཀྱིས་མ་ཡིན་གྱི་བསམ་པ་དགེ་བ་ཁོ་ནས་ཡིན་ནོ། །དེ་ལྟ་བས་ན་བཀག་པ་ལ་སྤྱད་ཀྱང་ལྟུང་བར་མི་འགྱུར་རོ་ཞེས་བྱའོ། །འདིར་ཞེས་བྱ་བ་ལ་སོགས་པས་བསྡུ་བ་གསུངས་ཏེ། འདིར་ཏེ་བླ་མ་བསྙེན་བཀུར་བ་ལས་
[34a.6]སོ། །མང་དུ་ནི་ཡང་དང་ཡང་དུའོ། །སྨྲས་པས་ནི་བཤད་པས་སོ། །ཅི་ཞེས་བྱ་བ་ནི་སྤོང་བ་སྟེ་དགོས་པ་མེད་དོ་ཞེས་བྱ་བའི་དོན་ཏོ། །བླ་མ་སྟོན་པ་ཅི་འདྲ་བས་དགྱེས་བྱེད་དེ་ཚིམ་པར་བྱེད་པ་བྱ་བར་བཤད་པ་གང་ཡིན་པའི་བྱ་བ་དེ་ཁོ་ན་བྱ་བར་བཤད་པ་ཡིན་ནོ། །འབད་
[34a.7]པས་ནི་བསོད་ནམས་ལའོ། །ཐམས་ཅད་ནི་སྣ་ཚོགས་པའོ། །ཀུན་སྤྱོད་ནི་ནན་ཏན་ནོ། །ཅི་ཞིག་བྱས་ནས་ཤེ་ན། ཉེས་པར་བྱེད་པ་ཀུན་སྤངས་ནས། །ཞེས་བྱ་བ་གསུངས་ཏེ། ཉེས་པར་བྱེད་པ་ནི་མི་དགྱེས་པར་བྱེད་པ་ཀུན་ཏེ་མཐའ་དག་སྤངས་ཤིང་དོར་ནས་གང་གིས་
[34b]
[34b.1]བླ་མ་དགྱེས་པར་འགྱུར་བ་དེ་བསྒྲུབ་པར་བྱའི། གང་གིས་མི་དགྱེས་པར་འགྱུར་བ་དེ་ནི་བསྒྲུབ་པར་ནི་མི་བྱའོ་ཞེས་དགོངས་པ་ཡིན་ནོ། །དངོས་གྲུབ་ཅེས་བྱ་བ་ལ་སོགས་པས་དེའི་སྔོན་དུ་འགྲོ་བའི་གཏན་ཚིག་གསུངས་ཏེ། དངོས་གྲུབ་ནི་བཤད་ཟིན་ལ། 
[34b.2]སློབ་དཔོན་ནི་བླ་མའོ། །རྗེས་འབྲང་ནི་རྗེས་སུ་ལྷུང་བས་ན་སློབ་དཔོན་རྗེས་སུ་འབྲང་བའོ། །རྡོ་རྗེ་འཛིན་པ་ཞེས་པ་ལ་རྡོ་རྗེ་ནི་སྟོང་པ་ཉིད་དེ་དེ་བཞིན་ཉིད་དོ། །དེ་དེའི་བདག་ཉིད་ཀྱིས་འཛིན་པས་ན་རྡོ་རྗེ་འཛིན་པ་སྟེ། རྡོ་རྗེ་འཛིན་པ་རྡོ་རྗེ་འཆང་དེས་སོ། །ཇི་
[34b.3]ལྟར་ན་རྡོ་རྗེའི་སྒྲས་སྟོང་པ་ཉིད་ཅེ་ན། རྡོ་རྗེ་དང་མི་ཕྱེད་པར་ཆོས་མཐུན་པའི་ཕྱིར་ཏེ། ཡང་གསུངས་པ། བརྟན་ཞིང་སྙིང་པོ་ཁོང་སྟོང་མེད། །མི་ཆོད་མི་ཕྱེད་མཚན་ཉིད་དེ། །བསྲེག་ཏུ་མེད་ཅིང་འཇིག་པ་མེད། །སྟོང་ཉིད་རྡོ་རྗེར་བརྗོད་པར་བྱ། །ཞེས་སོ། །
[34b.4]ཉིད་ནི་བདག་ཉིད་ཀྱིས་སོ། །ཤེས་ནས་ཞེས་བྱ་བ་ལ་སོགས་པ་ལ། ཤེས་ནས་ནི་འདི་དག་གམ་འདི་ལྟ་བུ་རྟོགས་ནས་སོ། །དངོས་པོ་ཐམས་ཅད་ཀྱིས་ནི་རྣམ་པ་ཐམས་ཅད་ཀྱིས་སམ་ལུས་དང་ངག་ཡིད་གཅིག་པ་ཉིད་ཀྱིས་སོ། །བླ་མ་ནི་སྟོན་པའོ། །
[34b.5]ཀུན་ནས་ཡོངས་སུ་མཉེས་པར་བྱ་སྟེ། ཀུན་ནས་ཐམས་ཅད་དུ་དགྱེས་པར་བྱའོ། །གང་གི་ཕྱིར་དངོས་གྲུབ་རྣམས་སློབ་དཔོན་གྱི་རྗེས་སུ་འབྲང་བ་དེའི་ཕྱིར་དངོས་གྲུབ་འདོད་པའི་སློབ་མས་རྣམ་པ་ཇི་ལྟ་བུས་བླ་མ་དགྱེས་པར་འགྱུར་བའི་རྣམ་པ་དེ་བྱའོ། །དེ་ཡོངས་སུ་
[34b.6]དགྱེས་པ་ལས་ནི་མངོན་པར་འདོད་པའི་དངོས་གྲུབ་བོ། །བླ་མ་བསྙེན་བཀུར་བ་མངོན་པར་བརྗོད་ནས། ད་ནི་དེ་ཡང་དག་པར་གཏད་པའི་གནས་བསྟན་པའི་ཕྱིར། བསམ་པ་དག་པའི་ཞེས་བྱ་བ་ལ་སོགས་པ་གསུངས་ཏེ། བསམ་པ་དག་པའི་སློབ་མ་ནི། །གསུམ་ལ་
[34b.7]སྐྱབས་སུ་སོང་བ་ལ། །ཞེས་པ་ལ་དག་པ་ནི་དྲི་མ་མེད་པའོ། །བསམ་པ་སྟེ་སེམས་འདིའི་ཡིན་པ་དེ་ནི་བསམ་པ་དག་པ་སྟེ་དེའི་ཆེད་དུའོ། །བསམ་པ་དག་པའི་སློབ་མ་ནི་ཉེ་བར་གནས་པའོ། །གསུམ་ལ་སྐྱབས་ཞེས་བྱ་བ་ནི་འདི་དག་སྐྱོབ་པར་བྱེད་པར་ཁས་བླངས་ན་ཉོན་མོངས་པ་
[35a]
[35a.1]ཐམས་ཅད་དང་ངན་སོང་ཐམས་ཅད་སྐྱོབ་པའོ། །གསུམ་ནི་སངས་རྒྱས་དང་ཆོས་དང་དགེ་འདུན་ནོ། །གསུམ་པོ་དེ་དག་ནི་གསུམ་ལ་སྐྱབས་སོ། །སོང་བ་ནི་མཆིས་སོ། །གསུམ་པོ་དེ་ལ་སྐྱབས་སུ་སོང་བ་ནི་རྫོགས་པའི་སངས་རྒྱས་དང་ཆོས་དང་(དག་,དགེ་)འདུན་ལ་
[35a.2]སྐྱབས་ཉིད་དུ་ཁས་བླངས་པ་ཞེས་བྱ་བའི་དོན་ཏོ། །དེ་ལ་ཅི་ཞིག་བྱ་ཞེ་ན། བླ་མའི་ཞེས་བྱ་བ་ལ་སོགས་པ་གསུངས་ཏེ། བླ་མའི་རྗེས་སུ་འཇུག་པ་འདི་སྟེ། བླ་མ་བསྙེན་བཀུར་བར་གྱུར་པ་འདི་དག་གོ། །མགྲིན་པར་སོན་པ་ནི་མགྲིན་སོན་ཏེ་མགྲིན་པར་གནས་པའི་
[35a.3]གཞུང་དང་དོན་ཏོ། །རྟོགས་པའི་ཕྱིར་དུ་ཡིན་པས་བྱ་ཕྱིར་རོ། །དེ་གཞན་ལ་མཚོན་པར་མི་བྱའི་ཉེ་བར་གནས་པ་ལ་སྦྱིན་པར་བྱ་ཞིང་སྩལ་བར་བྱའོ་ཞེས་དགོངས་སོ། །བྱ་བ་གཞན་ཡང་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་
[35a.4]པ་ནི་བླ་མ་བསྙེན་བཀུར་བ་བཤད་པའི་དེ་མ་ཐག་ཏུའོ། །སྔགས་སོགས་བྱིན་པ་ཡིས་ཏེ། དབང་བསྐུར་བ་སྦྱིན་པས་སམ། སྔགས་དང་ཕྱག་རྒྱ་དང་བཟླས་པ་དང་བསྒོམ་པ་དང་དཀྱིལ་འཁོར་གྱི་དེ་ཁོ་ན་ཉིད་ལ་སོགས་པ་བཤད་པས་སོ། །དམ་ཆོས་སྣོད་དུ་བྱས་ནས་ནི། །
[35a.5]ཞེས་པ་ལ། དམ་ཆོས་ནི་སྔགས་ཀྱི་ཐེག་པ་ཆེན་པོ་སྟེ། དེའི་འམ་དེ་ལ་སྣོད་དེ་སྣོད་སྤྱད་དུ་བྱའོ་ཞེས་བྱ་བའི་དོན་ཏེ། བྱས་ནས་ནི་བསྒྲུབས་ནས་སོ། །སློབ་མ་ཞེས་པ་ལྷག་མའོ། །རྩ་བའི་ལྟུང་བ་ཞེས་བྱ་བ་ལ་སོགས་པ་ལ། དེ་དག་གཙོ་བོ་ཡིན་པ་ཉིད་ཀྱི་ཕྱིར་རྩ་བ་ཡང་ཡིན་ལ་མི་
[35a.6]དགེ་བ་ཉིད་ཀྱི་ཕྱིར་ལྟུང་བ་ཡང་ཡིན་པས་རྩ་བའི་ལྟུང་བ་རྣམས་ཏེ། འདི་རྣམས་ཀྱིས་ལྟུང་བར་བྱེད་དོ་ཞེས་བྱས་ནས་རྩ་བའི་ལྟུང་བའོ། །བཅུ་བཞི་ནི་བདུན་ཉིས་འགྱུར་གྱི་ཆའོ། །འདི་ལྟ་སྟེ། སློབ་དཔོན་ལ་སྨོད་པ་དང་། དེ་བཞིན་གཤེགས་པའི་བཀའ་ལས་འདའ་བ་དང་། 
[35a.7]རྡོ་རྗེའི་སྤུན་གྱི་ཉེས་པ་བརྗོད་པ་དང་། སེམས་ཅན་ཡོངས་སུ་སྤོང་བ་དང་། བྱང་ཆུབ་ཀྱི་སེམས་བསྐྱེད་པ་ཡོངས་སུ་གཏོང་བ་དང་། ཆོས་སྤོང་བ་དང་། སྣོད་མ་ཡིན་པའི་སེམས་ཅན་ལ་གསང་བའི་ཆོས་སྟོན་པ་དང་། ཕུང་པོ་ལ་བརྙས་པ་དང་། རང་བཞིན་གྱིས་ཡོངས་སུ་
[35b]
[35b.1]དག་པའི་ཆོས་ལ་ཐེ་ཚོམ་ཟ་བ་དང་། གདུག་པ་ལ་བྱམས་པ་དང་། རྟག་པ་དང་ཆད་པའི་ལྟ་བ་དང་། དད་པ་ཅན་གྱི་སེམས་ཅན་སུན་འབྱིན་པ་དང་། དམ་ཚིག་མི་སྤྱོད་པ་དང་། རང་བཞིན་གྱིས་དག་པའི་བུད་མེད་ཞིག་ཏུ་སྨོད་པ་རྣམས་སོ། །རྩ་བའི་
[35b.2]ལྟུང་བ་བཅུ་བཞི་པོ་འདི་དག་གསལ་བར་བྱེད་པའི་ཕྱིར། གཞུང་ལ་ཡང་རྩ་བའི་ལྟུང་བ་བཅུ་བཞི་ཞེས་བྱ་བ་བཀླག་ཅིང་གཟུང་བར་བྱ་ཞེས་པའི་དོན་ཏོ། །བཀླག་དང་གཟུང་བ་ཉིད་དུ་བྱ། །ཞེས་པ་ནི་གཞུང་བཀླག་པ་སྟེ། ཁ་ཏོན་དུ་བྱ་བ་ལ། དོན་གཟུང་བ་སྟེ། 
[35b.3]སེམས་ཀྱིས་ངེས་པར་རྟོགས་པར་བྱ་བའོ། །དེ་ལྟར་ཞེས་བྱ་བ་ལ་སོགས་པས་བསོད་ནམས་བསྔོ་བ་གསུངས་ཏེ། དེ་ལྟར་ཞེས་བྱ་བ་ནི་དེ་ལྟར་ཇི་སྐད་དུ་བཤད་པའི་རིམ་པས་བྱ་བ་བྱས་ནས་སོ། །བླ་མའི་རྗེས་སུ་འཇུག་པ་ནི་བླ་མ་བསྙེན་བཀུར་བར་གྱུར་པའོ། །ཅི་
[35b.4]ལྟ་བུར་གྱུར་པ་ཞེ་ན། མ་ལུས་སློབ་མ་ཞེས་བྱ་བ་ལ་སོགས་པ་གསུངས་ཏེ། མ་ལུས་པ་ཡང་ཡིན་ལ་སློབ་མ་ཡང་ཡིན་པས་མ་ལུས་སློབ་མ་སྟེ། དེ་རྣམས་ལ་ཕན་པ་ནི་ལེགས་པ་ཡིན་ལ་བསྐྱེད་པ་ནི་སྤེལ་བའོ། །འདི་ལ་སྡིག་པའི་ཟུག་རྔུ་ཞི་བར་བྱེད་པའི་ཚུལ་ཁྲིམས་ཡོད་
[35b.5]པའི་ཕྱིར། མ་ལུས་པའི་སློབ་མ་ལ་ཕན་པ་བསྐྱེད་པ་སྐྱོན་མེད་པའོ། །དེང་དུ་དགེ་བ་བདག་གིས་གང་བགྱིས་པ། །དེས་ནི་འགྲོ་བ་མྱུར་དུ་རྒྱལ་གྱུར་ཅིག །ཅེས་པ་ལ་གང་ཞེས་པ་ནི་དགེ་བ་ལ་བཤད་པ་ལ། དེང་དུ་ནི་ད་ལྟར་རོ། །དགེ་བ་བགྱིས་པ་ནི་ལེགས་བྱས་བརྩམས་
[35b.6]པའོ། །བདག་གིས་ནི་བདག་ཅག་གིས་ཞེས་བྱའོ། །དེས་ནི་དགེ་བ་དེས་སོ། །འགྲོ་བ་ནི་འཇིག་རྟེན་ནོ། །མྱུར་དུ་ནི་མགྱོགས་པར་རོ། །རྒྱལ་བ་ཞེས་པ་ནི་སྡིག་པ་ལས་རྒྱལ་བའི་ཕྱིར་སངས་རྒྱས་བཅོམ་ལྡན་འདས་ཏེ། སྡིག་པའི་ཆོས་ལས་ང་རྒྱལ་བས། །དེ་བས་ཉེར་
[35b.7]འགྲོ་ང་རྒྱལ་བ། །ཞེས་གསུངས་པའི་ཕྱིར་རོ། །གྱུར་ཅིག་ནི་ཤོག་ཤིག་པའོ། །བླ་མའི་བསྙེན་བཀུར་རྣམ་པར་འགྲེལ་པ་ནི། །བྱས་ལས་བདག་ལ་བསོད་ནམས་གང་སྐྱེས་པ། །དེས་ནི་འགྲོ་བས་བླ་མའི་ཞབས་བསྟེན་ཅིང་། །དེ་བཞིན་གཤེགས་པ་ཉིད་དུ་འགྱུར་
[36a]
[36a.1]བར་ཤོག །བླ་མ་ལྔ་བཅུ་པའི་དཀའ་འགྲེལ་འདི་ནི་རྫོགས་སོ།། །།རྒྱ་གར་ཤར་ཕྱོགས་ཀྱི་མཁས་པ་ཆེན་པོ་དཔལ་ནགས་ཀྱི་རིན་ཆེན་གྱི་བཀའ་དྲིན་ལས་ལེགས་པར་སྦྱར་བའི་སྐད་ཀྱི་ཆ་ཤས་རིག་པ་གཞོན་ནུ་དཔལ་གྱིས་དཔལ་ལྡན་བླ་མ་དམ་པའི་དབེན་
[36a.2]གནས་ལྷ་ཁང་སྟེང་དུ་བསྒྱུར་བའོ།། {D3723}༄ ། །སྤྱིའི་དམ་ཚིག་མདོར་བསྡུས་པ་བཞུགས་སོ། ༄༅༅། །རྡོ་རྗེ་འཛིན་ལ་ཕྱག་འཚལ་ཏེ། །དེ་ལྟར་སྟོན་པ་མཆོད་བྱས་ནས། །ལམ་གྱི་རྣལ་འབྱོར་རྣམས་དོན་ཕྱིར། །རྒྱུད་གསུམ་ངེས་པར་གསལ་བྱེད་པའི། །དམ་ཚིག་ཆེན་པོ་
[36a.3]མདོར་བཤད་བྱ། །ལམ་གྱི་རྒྱུད་ལ་ཞུགས་རྣམས་ཀྱིས། །བསླབ་པ་གསུམ་ལ་གནས་བྱས་ནས། །དོན་གཉིས་མངོན་དུ་བྱེད་པ་ཡང་། །ནང་རིགས་ལ་ལ་མུན་སྣང་བཞིན། །གཅིག་གིས་འཐད་པ་མ་ཡིན་ལ། །ལ་ལ་ཆ་མཐུན་སྤྱོད་པའི་རིགས། །གདུལ་བྱ་སྐས་ཀྱི་རིམ་སྤྱོད་
[36a.4]པ། །སངས་རྒྱས་མཛད་པ་དེ་གསུངས་སོ། །གཉེར་འདི་ལུང་གིས་ལུས་གཞག་པ། །ངོ་བོ་རྣམ་གྲངས་བསྲུང་ཐབས་དང་། །ཉམས་རྒྱུ་སྔ་རྟགས་སྐྱོན་ཡོན་གཉིས། །སྐོང་ཐབས་དཔེ་དང་མདོ་བཅུར་བཤད། །ངོ་བོ་རྩ་བ་བཞི་དང་ནི། །ཐུན་མིན་ཐུན་མོང་ཡན་ལག་གཉིས། །རྩ་བ་
[36a.5]ཆེན་པོ་མདོར་འབྲེལ་པའོ། །དམ་ཚིག་རྣམ་པའི་གྲངས་དག་ནི། །སེམས་ཅན་གྲངས་དང་ལོག་རྟོག་གྲངས། །སངས་རྒྱས་ཉིད་ཀྱིས་མི་མཁྱེན་ཕྱིར། །རྟོག་འདུལ་གཉེན་པོ་དམ་ཚིག་གྲངས། །རྒྱལ་བ་ཉིད་ཀྱིས་བརྗོད་ལས་འདས། །འོན་ཀྱང་རྨོངས་པའི་མདོ་བཟུང་ན། །བྱང་ཆུབ་
[36a.6]སེམས་གཉིས་སློབ་དཔོན་དྲུག །མཆེད་བཞི་སྔགས་གསུམ་ཕྱག་རྒྱ་བཞི། །གསང་བཅུ་རྩ་བར་ཤེས་པར་བྱ། །སྤྱད་པ་ལྔ་དང་མི་སྤང་ལྔ། །དང་དུ་བླང་དང་སྒྲུབ་དེ་བཞིན། །ཤེས་བྱ་ལྔ་རྣམས་ཐུན་མོང་བཤད། །ཉིང་ལག་སྐབས་སུ་ཤེས་པར་བྱ། །ཐུན་མོང་དམ་ཚིག་མཐའ་
[36a.7]ཡས་པ། །མདོར་བསྡུས་བདག་གཞན་དོན་གཉིས་པོ། །རྣམ་གྲངས་སྐབས་སུ་ཤེས་པར་བྱའོ། །བསྲུང་བའི་ཐབས་ནི་འདི་ལྟ་སྟེ། །རང་ལུས་རྒྱལ་བའི་ཕྱག་རྒྱ་ཆེར། །སེམས་ཅན་ཁམས་ཀྱང་དེར་ཤེས་ཤིང་། །སྣང་སྟོང་གཉིས་མེད་ཡེ་ཤེས་སྐུ། །བྱས་མཐོང་ཟོས་པ་ཐམས་
[36b]
[36b.1]ཅད་ལ། །སེམས་ཕྱིར་གང་ཡང་བྱས་སྣང་མེད། །དྲན་པ་ཤེས་བཞིན་སྔོན་བཏང་ལ། །དུས་གསུམ་རྒྱུན་དུ་མ་དྲན་ན། །ཐེག་ཆེན་སྔགས་པར་ཅི་སྟེ་ཚུད། །ལྟ་སྤྱོད་དམ་ཚིག་འབྲེལ་པ་ཡི། །སྤྱི་དང་འདྲེན་དང་དམ་ཚིག་དབང་། །ཉམས་ཆགས་སྐོང་དང་ཤེས་རྒྱུད་འགྲོལ། །
[36b.2]མན་ངག་ལུང་གི་སློབ་དཔོན་རྣམས། །ལུས་ལ་དབང་བའི་རྒྱལ་པོ་དང་། །ཁོ་བོ་མ་དང་ཕ་དང་མིག །སྙིང་བས་ལྷག་པའི་ཚུལ་བལྟས་ཏེ། །སྒོ་གསུམ་ཟོལ་སྒྱུ་མེད་པ་ཡིས། །ཡི་དམ་ལྷ་ལྟར་རྒྱུན་དུ་བསམ། །བསྲུང་རིམ་འཆད་པ་བཞིན་ཤེས་བྱ། །མཐའ་ཡས་སེམས་ཅན་
[36b.3]རང་རིག་ཕྱིར། །གང་ཡང་བདག་ལས་གཞན་མེད་དང་། །བདེ་གཤེགས་སྙིང་པོས་སྤུན་ཡིན་ཕྱིར། །མ་འོངས་སངས་རྒྱས་རང་བཞིན་ནོ། །སྤྱི་ཡི་མཆེད་དེ་ཕ་ཚན་བཞིན། །སངས་རྒྱས་ཆོས་བཞུགས་རིང་བ་དང་། །ལྟ་སྤྱོད་མཐུན་པ་ཉེ་བར་བཤད། །ཕ་གཅིག་དམ་
[36b.4]ཚིག་གང་འདྲེས་པའི། །ནང་ཚན་ཕ་སྤུན་སྤུན་བས་ཀྱང་། །ལྷག་པར་བལྟས་ཏེ་བསྲུང་བ་ནི། །ལུས་ཀྱི་ཟས་ནོར་མཉེས་བྱ་བ། །སྦུར་མ་ལྟ་བུར་ཕོངས་པ་མེད། །གདན་གདིང་ཁུར་སོགས་ལས་བྱ་བ། །བྲན་བཞིན་ངེས་པར་དང་དུ་བླང་། །བླ་མའི་རིགས་འཁོར་དེ་བཞིན་ནོ། །ནོར་
[36b.5]རྫས་བླངས་པའི་རྣམ་སྨིན་ཕྱིར། །ཏིལ་འབྲུ་ཙམ་ཡང་མ་འབག་ཅིག །མལ་གོས་ཕྱགས་སོགས་བགོམ་མི་བྱ། །མཆོད་རྟེན་བཤིག་དང་འདྲ་བར་གསུངས། །བརྡེག་གསོད་རྐུ་འཕྲོག་བསྡོ་བ་ནི། །དངོས་སུ་བྱ་བ་ཅི་སྨོས་ཀྱི། །རྩེད་མོའི་ལས་སུའང་བྱ་བ་མིན། །ངག་གིས་
[36b.6]སྐྱོན་སྤངས་ཡོན་ཏན་བསྒྲགས། །ཚུལ་བརྗོད་པས་ནི་ཉམས་པར་འགྱུར། །སྒྲོ་སྐུར་ལ་སོགས་མཚན་ཉིད་ཅན། །བྲེ་མོ་གཏམ་ཡང་ཟུར་མི་བྱ། །ཡིད་ཀྱིས་གཡོ་སྒྱུ་ཕྲག་དོག་དག །ངན་སེམས་འཕྱ་སེམས་ནོར་ལ་བརྐམ། །སེ་གོལ་ཡུལ་དུའང་བྱ་བ་མིན། །ཤིན་ཏུའང་བརྩེ་
[36b.7]ཞིང་གདུང་བར་བྱ། །སྤྱོད་ལམ་ཅིས་ཀྱང་མཉེས་བྱེད་ཅིང་། །བཀའ་ཡི་ཟུར་ཡང་མི་གཅོད་པ། །དེ་ནི་ལྡོག་པར་མ་གསུངས་སོ། །རྩ་བ་བསྐྱེད་དང་ལས་སྔགས་ཀྱིས། །དམ་ཚིག་ལས་དང་ཆོས་དང་ནི། །སྐུ་གཉིས་ཕྱག་རྒྱ་ཆེན་པོ་བཞི། །རང་གི་སྒོ་གསུམ་ཡི་དམ་གྱི། །སྐུ་གསུང་
[37a]
[37a.1]ཐུགས་སུ་མངོན་སྦྱར་ལ། །རྟག་ཏུ་བཟླས་པ་བྱེད་པ་ནི། །བྱང་ཆུབ་གཟུང་ལ་ཞུགས་པ་ཡིན། །རབ་ཀྱིས་ཆུ་བོའི་རྒྱུན་བཞིན་ནམ། །ཉིན་གསུམ་མཚན་གསུམ་གཉིས་གཅིག་ཏུ། །མ་ཡེངས་པར་ནི་གང་གིས་བཟླས། །འབྲིང་གིས་ཟླ་གཅིག་དུས་
[37a.2]དྲུག་ཏུ། །དུས་བཞི་བར་དུ་མི་བཅད་ཅིང་། །ཐ་མ་སྤྱད་པའི་རྣལ་འབྱོར་པས། །ཟླ་རེའམ་ར་བའི་དུས་དག་ཏུ། །བརྩོན་པས་འབད་དེ་མི་བྱེད་པ། །བྱང་ཆུབ་ས་བོན་རླག་པ་ཡིན། །ཚོགས་དང་གཏོར་མ་དེ་བཞིན་ཏེ། །ཐ་ན་ལོ་ཟླ་མི་བཟླའོ། །ལྟ་ཟབ་སྤྱོད་པ་བརླང་པོ་དང་། །ལྷ་
[37a.3]ཡི་གཟུགས་དང་གྲུབ་རྟགས་དང་། །སྤྱིར་གསང་རྣམ་པ་བཞིར་བཤད་དོ། །སྒྲུབ་པའི་གནས་དུས་གྲོགས་དང་རྫས། །རབ་ཏུ་གསང་ལ་བསྒྲུབ་པར་བྱའོ། །གསང་བར་འོས་པ་མདོར་བསྡུ་ན། །ཕུང་དང་གཏོར་མ་ཚོགས་དག་དང་། །བྷནྡྷ་ཕུར་པ་མར་མེའི་སྣོད། །རྫས་དང་ལག་
[37a.4]ཆ་དཀྱིལ་འཁོར་དང་། །སྐྱེ་བོས་མཐོང་བར་ཡོངས་མི་བྱ། །དྲིལ་བུ་རྔེའུ་ཆུང་ལ་སོགས་སྒྲ། །སྐྱེ་བོས་ཐོས་པར་ཡོངས་མི་བརྡུང་། །གྲོགས་པོའི་སྤྱོད་དང་མཚང་རྣམས་དང་། །སེམས་ཅན་ཀུན་གྱི་ངན་སྤྱོད་རྣམས། །ཤིན་ཏུ་གསང་ན་བྱང་ཆུབ་རྒྱུ། །གཉེར་གཏད་པ་ཡི་
[37a.5]གདམས་པ་སྟེ། །སྔར་བཤད་སློབ་དཔོན་ཆེད་ཀྱིས་སོ། །གསང་སྔགས་སྐྱོན་ཡོད་མ་ཡིན་ཏེ། །སེམས་ཅན་དོན་ཕྱིར་ཤིན་ཏུ་གསང་། །གསང་ཐུབ་དངོས་གྲུབ་མི་ཡལ་བས། །གསང་ཕྱིར་གདམས་ངག་སྣ་ཚོགས་གསུངས། །དམ་ཉམས་དམ་ལས་ལོག་པ་དང་། །དམ་
[37a.6]མེད་དཀྱིལ་འཁོར་མ་མཐོང་ཞིང་། །འདྲེས་དང་མ་འདྲེས་ཐམས་ཅད་ལ། །སེམས་ཀྱིས་བསྟན་པར་མི་བྱ་ཞིང་། །ལུས་ཀྱིས་ཐམས་ཅད་སྦས་ལ་གཞག །ངག་གིས་རྡོ་རྗེ་ལྕེ་ཡོད་ཀྱང་། །བརྗོད་པ་དག་ཏུ་བྱ་བ་མེད། །དེ་དག་རྩ་བ་བཞིར་བཤད་དོ། །ཐུན་མོང་ཡན་ལག་བཤད་བྱ་
[37a.7]བ། །སྒྲོལ་སྦྱོར་མ་བྱིན་ལེན་པ་དང་། །{བརྫུན་,རྫུན་}སྨྲ་ངག་རྩུབ་སྤྱོད་པ་ལྔ། །རང་བཞིན་གྱིས་ནི་སྦྱོར་སྒྲོལ་དང་། །དབང་པོའི་ཡུལ་དུ་སྦྱོར་སྒྲོལ་དང་། །ཏིང་ངེ་འཛིན་གྱི་སྦྱོར་སྒྲོལ་དང་། །ཐབས་ཆེན་པོ་ཡི་སྦྱོར་སྒྲོལ་དང་། །སྔོན་དུ་བྱ་བའི་སྦྱོར་སྒྲོལ་ལྔའོ། །གཉིས་ནི་ཤེས་བྱའི་ཐུན་མོང་
[37b]
[37b.1]བཤད། །ཏིང་འཛིན་བསླབ་པ་ཐུན་མོང་གསུམ། །དངོས་ཕྱུང་དམ་ཚིག་ཆེན་པོ་ལ། །བྱེད་པའི་ཚིག་ལྔར་ཤེས་པར་བྱ། །ལྟ་སྤྱོད་ཏིང་འཛིན་འབྲེལ་གོམས་པས། །དཀོན་མཆོག་སློབ་དཔོན་སྐུ་དགྲ་གཉིས། །དམ་ཉམས་ལོག་དང་འཁུས་པ་དང་། །འདུས་པར་འོངས་དང་ཡོངས་ལ་
[37b.2]གནོད། །དམ་སྲི་ངན་པའི་ངང་ཚུལ་ཅན། །ངན་སོང་གསུམ་དང་བཅུ་པོ་ནི། །རྣལ་འབྱོར་ཀུན་གྱིས་དང་དུ་བླང་། །གྲངས་ནི་རྩ་བ་བཅུ་བཞིའོ། །ཏིང་འཛིན་སྔགས་དང་ཕྱག་རྒྱ་རྣམས། །ཤིན་ཏུ་གོམས་པས་དབང་བསྒྱུར་ཏེ། །བྱང་ཆུབ་ཞིང་དུ་དགོད་པར་བྱ། །ཏིང་འཛིན་སྔགས་
[37b.3]རྒྱས་བག་ཆགས་སྦྱང་། །རྣམ་ཤེས་ལྷར་བསྐྱེད་དབང་བསྐུར་འཕང་། །ཡེ་ཤེས་ཚོགས་ཀྱང་རྫོགས་པར་འགྱུར། །ཕུང་པོ་བྱིན་བརླབས་མཆོད་པ་བསྔོ། །བསོད་ནམས་མཆོག་ཏུ་འདི་འགྱུར་རོ། །དེ་ལྟར་བསྒྲལ་བའི་དགོས་ཆེད་ཀྱང་། །བྱང་ཆུབ་སྤྱོད་འཕེལ་སེམས་ཅན་བདེ། །ལྷ་
[37b.4]མཉེས་བདག་གི་དམ་སྐོང་ཞིང་། །ལས་ངན་བར་ཆད་སྡུག་ཡུན་ཐུང་། །རང་གིས་བསགས་མེད་ངན་སོང་ལ། །བདེ་ལམ་འདི་ལས་གཞན་མེད་དོ། །ཐབས་ཀྱི་སྤྱོད་པས་འཆིང་འགྱུར་ན། །བྱང་ཆུབ་སེམས་དཔའ་འདུལ་དབང་གིས། །རྔོན་དང་སྨད་འཚོང་སྟོན་པ་ལྟུང་། །ཁེ་དང་སྤྱོད་
[37b.5]པ་དེ་མིན་ཕྱིར། །ཐབས་ཆེན་ལམ་ལ་གནས་པའི་ཕྱིར། །སྐྱེ་བོ་ཀུན་གྱིས་བྱ་བར་འབྱུང་། །ག་ཎའི་དམ་ཚིག་ཆེན་པོ་ནི། །ལོག་པར་ཆགས་ཡིད་གཡོ་སྤངས་པའི། །དོན་གཉིས་མངོན་དུ་འདོད་པའི་མིས། །པད་ཅན་དུང་ཅན་རི་མོ་ཅན། །བ་ལང་ཅན་དང་ལྕུག་ཕྲན་མ། །སྡོང་ཅིག་
[37b.6]མི་རེག་ཕྱལ་བ་བརྒྱད། །མཉེན་དང་སྐེ་རིང་སྟོད་སྨད་ཕྱེད། །ཡན་ལག་ཕྲ་འཇམ་ཚིགས་མིག་ཟླུམ། །དཔྲལ་བའི་དབྱེས་ཕྱེ་སྨིན་དཀྱུས་རིང་། །དམིག་ཕྲག་དཀྱིལ་ན་ཨུཏྤལ་མདོག །ཆུ་ཞེང་གཉིས་ཀ་འབྲིང་དུ་བཤད། །ལུས་ལ་ཆུ་ཀླུང་ག་པུར་དྲི། །གསང་ཐུབ་ཤེས་
[37b.7]རབ་སྤྱོད་པ་དལ། །དད་ལྡན་འགྲོགས་ཤིང་ཡིད་དད་ཆེ། །གསང་བའི་གནས་སུ་སྤྱད་པར་བྱའོ། །དབང་བསྐུར་དམ་དབོག་ཆོས་གསུམ་བཤད། །ལུས་ལ་རིགས་ལྔའི་རྡུལ་ཚོན་དགྱེ། །ཐབས་ལ་མཁས་པས་སྐབས་ཀྱིས་སྦྱར། །དམ་ཚིག་རྣམ་གྲངས་བཅུ་གཉིས་ཀྱི། །དངོས་
[38a]
[38a.1]གྲུབ་ཡོན་ཏན་བསམ་མི་ཁྱབ། །སློབ་བུ་སྨིན་ཅིང་ལས་རྣམས་འགྲུབ། །སྐྱེ་གནས་ངན་འགྲོ་རིགས་སུ་ངེས། །ཐབས་ཀྱི་ཐེག་པ་འདིར་བཤད་དོ། །མཚན་ཉིད་ཆ་དང་རྣམ་གྲངས་དང་། །ལྟོས་པའི་ཀུན་བརྟགས་རྣམ་པ་གསུམ། །དངོས་པོ་དེ་ཉིད་ལས་
[38a.2]{བརྫུན་,རྫུན་}ཞེས། །ཐམས་ཅད་རང་རིག་སྣང་ཕྱིར་བདེན། །ཤེས་ནས་ཀུན་སྨྲ་སྐྱེས་བུའི་ཡུལ། །དཀོན་མཆོག་གསུམ་དང་སློབ་དཔོན་མཆེད། །སེམས་ཅན་གནོད་པར་འོངས་པ་ལ། །{བརྫུན་,རྫུན་}དུ་སྨྲ་བའི་ཚིག་དག་བྱ། །གང་ལ་གསང་བར་བྱ་རྣམས་དང་། །གསང་བཅུ་ལ་འདྲི་{བརྫུན་,རྫུན་}
[38a.3]བཅུ་སྨྲ། །བསྲུང་བ་བཅུ་བདུན་ཉམས་སུ་བླང་། །ཞིང་བཅུར་གྱུར་པའི་ནོར་བཅུ་དང་། །མཚན་ལྡན་གཟུངས་དང་བཀྲ་ཤིས་རྫས། །སྦས་ཆོས་ཕལ་འཆང་བྱིན་ཅན་རྫས། །བསྲུང་བ་ཡོད་དང་མེད་པའི་གཏེར། །ཕྱུག་པོ་སེར་སྣས་བཅིངས་པའི་ནོར། །མིང་གིས་བླངས་ལ་ཚོགས་
[38a.4]སུ་བསྔོ། །དམ་ཚིག་བཅུ་བདུན་སྤྱད་པར་བྱ། །ཞིང་བཅུར་གྱུར་པའི་སེམས་ཅན་ལ། །བརླང་ཚིག་བཅུ་ཡིས་ཞེ་བཅད་དེ། །དྲག་ཤུལ་སྤྱོད་པའི་སྔགས་དག་དང་། །གཟུངས་ལ་བརླང་པོའི་སྦྱོར་ཚིག་དང་། །སློབ་བུ་སྣོད་ཅེས་ཞེ་གཅོད་དང་། །འབྱུང་པོ་ཞེ་གཅོད་རྔམ་པའི་སྒྲ། །སྣོད་
[38a.5]ལྡན་བུ་ལ་བླང་ཆོས་བཤད། །དག་གི་དམ་ཚིག་བཅོ་ལྔ་བསྲུང་། །མི་སྤང་དམ་ཚིག་བཤད་པར་བྱ། །ཡང་དག་དུག་ལྔ་ལོག་དུག་ལྔ། །བཤད་པའི་ཐབས་མཁས་འདོད་ཆགས་དང་། །འདོད་སྤྱོད་སེམས་ཀྱི་རྒྱན་ཤེས་ནས། །ཤིན་ཏུ་ཞེན་པའི་ལམ་དུ་གསུངས། །ཞིང་
[38a.6]བཅུ་རླག་བྱེད་ཞེ་སྡང་གཅོད། །ལྟས་ངན་འཇོམས་པ་དེ་བཞིན་ཏེ། །ཐབས་ལ་མཁས་པས་སྤྱོད་པ་ཡིན། །མངོན་པར་མཐོ་བའི་ལྟ་བ་དང་། །ཏིང་འཛིན་ངེས་པར་སྲན་ཚུགས་དང་། །ཤིན་ཏུ་རྒྱལ་བའི་མཆོག་ཏུ་གསུངས། །ལྟ་བས་ཕྱོགས་རིགས་མི་འབྱེད་པ། །སྤྱོད་པས་
[38a.7]བླང་དོར་མི་བྱེད་པ། །ཐེག་པ་ཆེན་པོའི་གཏི་མུག་གོ། །ལྟ་སྤྱོད་དམན་ལ་ཕྲག་དོག་ཅིང་། །དམ་མ་འདྲེས་སོགས་སྤོང་བྱེད་པས། །ཕྲག་དོག་དམ་ཚིག་བསྲུང་བའོ། །ལོག་དུག་སེམས་ཅན་ཀུན་ལྡན་པས། །དུག་ལྔ་རང་རིག་རང་ལྡན་ཕྱིར། །དྲན་པ་ཐམས་ཅད་ཤེས་པ་ལས། 
[38b]
[38b.1]ཤེས་པ་ཐམས་ཅད་རྩོལ་བ་ཡིན། །རྩོལ་བའི་སེམས་ཕྱིར་ཐབས་མཁས་པས། །ཐབས་མཁས་རང་རིག་ཡེ་ཤེས་ཏེ། །ཉི་མའི་དཀྱིལ་ན་མུན་མེད་ལྟར། །རིག་ལ་རང་སྣང་མ་གཏོགས་པ། །ཉོན་མོངས་འཁོར་བ་རང་གིས་མེད། །དེ་ཤེས་ཡེ་ཤེས་རང་རིག་ལས། །སྤང་བར་
[38b.2]བྱ་བ་དམིགས་མི་འགྱུར། །དམ་ཚིག་བཅོ་ལྔ་གནས་པ་ཡི། །རྣལ་འབྱོར་ཆེན་པོའི་དོན་གཉིས་རྫོགས། །ཀུན་གྱིས་བླང་བའི་དམ་ཚིག་ལྔ། །དྲི་ཆེན་དྲི་ཆུ་མང་ས་དང་། །ཟིལ་པ་ལྷག་པའི་སེམས་རྣམས་དང་། །གྲུབ་པ་བཞི་ཡིས་བརྒྱན་པའི་ཕྱིར། །ནད་ལྔ་བསལ་ཕྱིར་བླང་
[38b.3]བ་དང་། །གཙང་སྨེ་རྟོག་སྦྱང་ཕྱིར་བླང་དང་། །ཐུན་མོང་དགོས་པ་ལྔ་ཕྱིར་དང་། །རིགས་ལྔ་གྲུབ་པའི་ཡོན་ཏན་ནོ། །སྡུག་བསྔལ་ལས་གྲོལ་དངོས་གྲུབ་ཐོབ། །བཅུད་ལྡན་བཏུང་ལྔ་ལམ་གྱི་མཆོག །ཐབས་ཀྱི་ལུས་ལ་བརྟེན་ཤེས་ན། །ཡོན་ཏན་བརྗོད་ལས་འདས་པར་
[38b.4]གསུངས། །ཕྱེ་བའི་དམ་ཚིག་སུམ་ཅུ་གཉིས། །སྐབས་ཀྱིས་དང་དུ་བླང་བར་བྱའོ། །བསྒྲུབ་པར་བྱ་བ་རྣམ་ལྔ་ལ། །རིགས་དང་ཡེ་ཤེས་ཡབ་ཡུམ་ལ། །གཅིག་ལའང་ལྔ་ལྔར་ཤེས་པར་བྱ། །སྐུ་དང་གསུང་ཐུགས་ཡོན་ཏན་ལ། །གཅིག་ལའང་ལྔ་ལྔར་ཕྱེ་བས་ན། །བཞི་
[38b.5]བཅུ་རྩ་ལྔའི་བྱེ་བྲག་རྣམས། །མཚན་ཉིད་ཤེས་ནས་བསྒྲུབ་པར་བྱ། །ཤེས་པ་ལྔ་ལས་བྱེ་བྲག་ཏུ། །ཕུང་པོ་ལྔ་དང་འབྱུང་བ་ལྔ། །དབང་པོ་ཡུལ་དང་ཡན་ལག་གོ། །ཉོན་མོངས་དམ་རྫས་ཤ་དང་ནི། །ཕྱོགས་དང་ཁ་དོག་འགྲོ་བ་དང་། །སྙིགས་མ་བག་ཆགས་ལྔ་ལྔའོ། །བདུན་
[38b.6]ཅུ་ལ་སོགས་འཁོར་བའི་ཆོས། །ཡེ་ཤེས་སྐུ་རིགས་ཡབ་ཡུམ་སོགས། །རང་གཞན་ངང་གིས་སྐུར་དག་ལ། །བློ་ལ་ཉམས་སུ་ལོན་པ་ནི། །སྤྱོད་ཡུལ་ཡང་དག་རྣལ་འབྱོར་པའོ། །ཐུན་མོང་དམ་ཚིག་མདོར་བསྡུ་ན། །བདག་གཞན་དོན་དུ་ཤེས་པར་བྱའོ། །རྒྱན་འགྱེད་ལུས་མཛེས་
[38b.7]འདུ་ལྟ་དང་། །ཆང་དང་དྲེགས་སྤྱོད་ཁེངས་སེམས་དང་། །ཆེ་དག་དགེ་སྨོད་སྡིག་སྤྱོད་དང་། །ལེ་ལོ་སེར་སྣ་གཉིད་གཡེང་དང་། །ཁྲོ་གཏུམ་ཡེ་ཤེས་སྔོན་མི་གཏོང་། །བཀའ་བཅག་སྡིག་པའི་གྲོགས་བསྟེན་དང་། །བག་མེད་སྤྱོད་དང་དམ་ཆོས་འདོར། །ཆོག་མི་ཤེས་དང་རྔོམ་ལ་
[39a]
[39a.1]དགའ། །སྤང་བྱ་ཉི་ཤུ་གཅིག་བཟློག་པ། །བདག་དོན་མཆོག་ཏུ་གྱུར་པ་སྟེ། །ཀུན་གྱིས་བདག་ཉིད་བཀུར་བར་གྱུར། །ཕ་རོལ་ཕྱིན་དྲུག་ཆོས་སྤྱོད་བཅུ། །རྣམ་བཞི་ལས་ཀྱི་སྤྱོད་པ་དང་། །མཐུན་འཇུག་ལས་ཀྱི་སྤྱོད་པ་ནི། །ཐེག་པ་དགུ་དང་མུ་སྟེགས་དགུ། །
[39a.2]འགྲོ་བ་དྲུག་གི་སྤྱོད་པ་རྣམས། །འཛིན་དང་ཉམ་ང་མེད་པར་སྤྱོད། །དོན་འགྱུར་ཅི་ཡང་ཉམས་སུ་བླང་། །བཞི་བཅུ་བཞི་ལ་སོགས་པ་ཡིས། །གདུལ་བྱ་གང་ཡང་དོར་མི་བྱ། །བསྲུང་བ་དེ་དག་གྲངས་བཏབ་པ། །དྲན་དང་ཤེས་བཞིན་གྱིས་སྤྱོད་པ། །རྣལ་འབྱོར་དབང་ཕྱུག་ཆེན་
[39a.3]པོར་གསུངས། །ཉམས་པར་གྱུར་པའི་རྒྱུ་དག་ནི། །མི་ཆོས་བློན་པོ་ལས་བྱེད་དང་། །བདག་བསྟོད་གཞན་སྨོད་གཟུང་འཛིན་མཁས། །ཁེངས་དྲེགས་གཉིས་ཕྱིར་འདུ་བ་སྟེ། །རྫས་ལ་ཆགས་སེམས་རང་ཕྱོགས་ཆེ། །ཆང་དང་རང་མཐོང་ལྟ་སྤྱོད་སྙེམས། །ཆོས་ལ་ཕྱོགས་རིས་ངོམས་
[39a.4]སྐྱེན་དང་། །གསང་ཆུང་ལེ་ལོ་གཙང་སྨེ་ཆེ། །སྒྲོ་སྐུར་གྲོགས་ཀྱི་ཉམས་ལེན་དང་། །འཁོར་བའི་རིགས་རྒྱུད་སྤེལ་འདོད་ཅིང་། །གཅིག་པུར་མི་དགའ་འདུ་ལ་དགའ། །ཉི་ཤུ་ཉམས་པའི་རྒྱུར་འགྱུར་རོ། །སྔ་རྟགས་སྔོན་དུ་འབྱུང་བ་ནི། །ཉམ་ང་བ་ཡི་ནད་རྣམས་དང་། །དགྲ་
[39a.5]བགེགས་གཉིས་ལ་བདེ་མི་འཇུག །འཁོར་དང་ལོངས་སྤྱོད་ཡིད་འོང་འབྲལ། །ཡ་ག་མ་ཉེས་ལ་སོགས་འབྱུང་། །བརྩམས་པའི་ལས་ལ་འབྲས་མེད་ཅིང་། །ཡིད་དུ་མི་འོང་སྣ་ཚོགས་འབྱུང་། །གལ་ཏེ་ཉམས་ལ་རྟགས་མེད་པར། །ལེགས་པར་སྣང་ན་མི་རུང་སྟེ། །བདེ་བ་
[39a.6]ཟད་མེད་གཏན་དུ་སྡུག །གལ་ཏེ་ཉམས་ལ་རྟགས་བྱུང་ན། །སྔོན་གྱི་རྣམ་སྨིན་ཟད་འགྱུར་ཕྱིར། །བསྐང་བའི་ལས་རྣམས་བརྩོན་བྱས་ན། །ངན་སོང་སྡུག་བསྔལ་མྱོང་མི་འགྱུར། །ཉམས་པར་གྱུར་པའི་སྐྱོན་བཤད་པ། །བྱང་སེམས་དམ་ཚིག་ཉམས་གྱུར་ན། །བསྐལ་པར་
[39a.7]དགེ་བ་ཅི་བསགས་ཀྱང་། །གཞི་རྟེན་མེད་པར་གྱུར་པ་ཡིས། །འཁོར་བའི་ཁམས་གསུམ་ཟག་པར་འགྱུར། །སྐུ་ཡི་དམ་ཚིག་ཉམས་གྱུར་ན། །ཡ་ངའི་ནད་སོགས་སྡུག་བསྔལ་འབྱུང་། །དུས་མིན་ཚེ་ཟད་བར་ཆད་མང་། །བསྐལ་པར་རྡོ་རྗེ་དམྱལ་བར་ལྟུང་། །བདེ་བས་རབ་ཏུ་
[39b]
[39b.1]བྲེལ་བར་འགྱུར། །གསུང་གི་དམ་ཚིག་ཉམས་གྱུར་ན། །བགེགས་རྣམས་ཐོགས་མེད་འོང་བ་དང་། །རྐྱེན་དང་ཡེ་འདྲོག་མང་བ་དང་། །ཆོས་ལ་བྱིན་རླབས་མེད་འགྱུར་ཞིང་། །བསྐལ་པ་གཉིས་སུ་དམྱལ་བར་ལྟུང་། །སྒྲུབ་པའི་དམ་ལས་འདས་པར་འགྱུར། །ཐུགས་ཀྱི་དམ་ཚིག་
[39b.2]ཉམས་གྱུར་ན། །སྨྱོ་འབོག་དབང་པོ་ཉམས་དང་འཆལ། །མྱོས་ཤིང་སྐུར་པའི་གནས་སུ་འགྱུར། །གང་ཡང་བསྒྲུབས་ལ་རྟགས་མེད་ཅིང་། །ལྕེ་ལ་ཞིང་རྨོ་ལ་སོགས་པའི། །དམྱལ་བར་བསྐལ་པ་གསུམ་ལ་གནས། །རྩ་བ་ཀུན་ཉམས་ཕལ་པ་དག །གསོ་ལ་ཉེ་བར་མི་བརྩོན་ན། །རྡོ་
[39b.3]རྗེ་དམྱལ་བར་དེ་ལྟུང་སྟེ། །དམྱལ་བ་ཕལ་པ་ཐམས་ཅད་ཀྱི། །སྡུག་བསྔལ་གཅིག་ཏུ་བསྡོམས་པས་ནི། །དེ་ཡི་འབུམ་གྱི་ཆར་མི་ཕོད། །སངས་རྒྱས་སྟོང་གི་འོད་ཟེར་དང་། །བྱང་ཆུབ་སེམས་དཔའི་ཕྲིན་ལས་ཀུན། །རྒྱུན་དུ་མཛད་ཀྱང་ཕན་མི་འགྱུར། །བསྐལ་པ་ཐེར་འབུམ་ལ་སོགས་
[39b.4]སུ། །དེ་ནི་ཐོན་པར་མི་འགྱུར་ཏེ། །འཇིག་རྟེན་འཇིག་ནའང་གཞན་དུ་འཕོ། །སེ་གོལ་གཅིག་གིས་ཕྱིན་པར་བྱེད། །དེ་བས་ཤིན་ཏུ་ནན་ཏན་གྱིས། །ཡན་ལག་དམ་ཚིག་ཉམས་གྱུར་ན། །ལོངས་སྤྱོད་མང་དུ་འཕེལ་བ་མེད། །ཐེག་པ་ཆེ་ལ་འཕྱས་དོགས་ཤིང་། །ཐུན་མོང་
[39b.5]མཆོག་གི་དངོས་གྲུབ་རྣམས། །ཤིན་ཏུ་རིང་བར་གྱུར་པ་དང་། །གདུལ་བྱའི་དོན་རྣམས་ཡལ་འགྱུར་ཞིང་། །ལྟ་སྤྱོད་ཡ་ཆར་གྱུར་པ་ཡིས། །ཐེག་པ་ཕྱི་ནང་འདྲེས་པ་ཉིད། །བཀའ་ཡི་བྱིན་ཉམས་འགྲུབ་པར་དཀའ། །སྲུང་བའི་ལྷ་རྣམས་གཡེལ་བ་དང་། །ཟབ་མོའི་ཆོས་
[39b.6]ལས་རིང་འགྱུར་ཞིང་། །བསྐལ་པར་ངན་སོང་ལྟུང་བར་འགྱུར། །རྣལ་འབྱོར་སྔོ་སྐམས་ཉིད་དུ་འགྱུར། །རྣལ་འབྱོར་སྐྱེས་བུ་ཆེན་པོ་ཡིས། །དམ་ཚིག་མ་ཉམས་གཞུང་མཐུན་དང་། །ལུས་ལ་ནད་ཉུང་མཚན་ལྡན་ཞིང་། །ཐུན་མོང་ཉེས་བྱས་དག་པར་འགྱུར། །སྲིད་པ་གསུམ་
[39b.7]ལ་དབང་བསྒྱུར་ཞིང་། །ཐེག་ཆེན་ཟབ་མོའི་དོན་ཐོབ་གྱུར། །གསུང་གིས་ལྷ་མཉེས་རྒྱུད་འཕེལ་ཞིང་། །མཐུ་དང་བྱིན་རླབས་བསམ་མི་ཁྱབ། །ལས་རྣམས་དུས་སུ་འགྲུབ་པར་འགྱུར། །བསམ་པ་ཐམས་ཅད་ཡོངས་སུ་རྫོགས། །ཐུགས་ཀྱི་སྐྱོ་དུབ་མེད་པ་དང་། །མན་ངག་སྣོད་
[40a]
[40a.1]གྱུར་དངོས་གྲུབ་ཉེ། །དགོངས་ཟབ་དོན་ལ་མཁས་པ་དང་། །ལྷ་རྣམས་ཀྱིས་ནི་དབང་བསྐུར་འགྱུར། །ཡན་ལག་དམ་ཚིག་མ་ཉམས་ན། །སྐྱོན་བཟློག་པ་ཉིད་ཡོན་ཏན་འགྱུར། །བདུད་བཞི་བཅོམ་ཞིང་ངན་སོང་སྐྱོབ། །ཐེག་ཆེན་ལྟ་སྤྱོད་གཞུང་བསྲང་
[40a.2]བས། །ལྷ་རྣམས་འགོ་ཞིང་བསམ་པ་འགྲུབ། །དོན་གཉིས་ཡོངས་སུ་རྫོགས་པར་འགྱུར། །ཐེག་ཆེན་དམ་ཚིག་ལ་གནས་ན། །འོག་མའི་འདུལ་སྡོམ་དམ་ཚིག་ཀུན། །བསྲུང་བ་མེད་པར་ཐུབ་པས་ན། །དགེ་སློང་བྱང་ཆུབ་སེམས་དཔའ་དང་། །རྣལ་འབྱོར་རྣལ་འབྱོར་
[40a.3]ཆེན་པོ་ཡིན། །ཉམས་ན་བསྐང་བའི་ཐབས་རྣམས་ནི། །བྱང་ཆུབ་སེམས་ཀྱི་དམ་ཉམས་ན། །མཁས་ལ་གནས་ཏེ་གནས་པར་བྱ། །སྐུ་ཡི་དམ་ཚིག་ཉམས་གྱུར་ན། །གང་ལ་ཉམས་པ་དེར་སོང་ལ། །ནོར་རྫས་མཉེས་པ་དེར་ཕུལ་ནས། །གང་ཉེས་ཚིག་ཏུ་བཤགས་བྱས་ལ། །
[40a.4]ཕྱིན་ཆད་སྡོམ་པ་ལེགས་པར་བཅའ། །གལ་ཏེ་གྲོངས་ཆད་གྱུར་པ་ན། །དེ་ཡི་སློབ་དཔོན་བཞུགས་པ་ལ། །དམ་ཚིག་གོང་མ་བཞིན་དུ་བཤགས། །མེད་ན་མཉམ་པ་བརྒྱ་ལ་བཤགས། །དེ་ཡང་རྙེད་པར་མ་གྱུར་ན། །དེ་དང་མཉམ་པ་གསུམ་བཀུག་ལ། །སྦྱིན་སྲེག་མེ་ཐབ་རབ་
[40a.5]བརྩིགས་ནས། །དཀྱིལ་འཁོར་ལྷ་ལ་མཆོད་རྗེས་སུ། །སྤྱན་དྲངས་གསང་མཚན་ལ་སོགས་མཆོད། །གོང་དུ་སྨོས་པའི་ཡོན་རྣམས་ཀྱང་། །མཉམ་པོ་གསུམ་ལ་དབུལ་བར་བྱ། །གལ་ཏེ་གུས་པར་མི་ལེན་ན། །གཉིས་ཀ་རྡོ་རྗེ་དམྱལ་བར་སྐྱེ། །དེ་བས་མྱུར་དུ་ཚངས་པར་བྱ། 
[40a.6]གསུང་གི་དམ་ཚིག་ཉམས་གྱུར་ན། །སྒོ་གསུམ་སྐུ་གསུང་ཐུགས་ཉིད་དུ། །ངེས་པར་ཤེས་ཏེ་སྐོང་བར་འགྱུར། །བཟླས་པ་སྔགས་ཀྱིས་བསབ་པ་དང་། །སྒྲུབ་པ་ཆེན་པོ་གསུམ་གྱིས་བསྐང་། །ཐུགས་ཀྱི་དམ་ཚིག་ཉམས་གྱུར་ན། །འགྲོ་དྲུག་སེམས་སུ་གསལ་རྟོགས་ན། །བདག་
[40a.7]ཉིད་བདག་ལ་བསབ་པར་བྱེད། །མི་རྟོག་ཏིང་འཛིན་རླུང་ཞུགས་ཏེ། །མ་ཡེངས་བློ་ལ་འདྲིས་པར་བྱའོ། །ཡན་ལག་དམ་ཚིག་ཉམས་གྱུར་ན། །གང་འདས་དེ་ཉིད་སོར་བཅུག་ལ། །བརྒྱ་རྩ་བརྒྱད་ཀྱི་ཚོགས་ཀྱིས་བསྐང་། །དེ་ལྟར་ཉམས་སུ་བླངས་ན་སྐོང་། །སྔ་རྟགས་སྡུག་
[40b]
[40b.1]བསྔལ་འབྱུང་མི་འགྱུར། །དམ་ཚིག་ཆེན་པོ་དཔེས་བསྟན་པ། །ས་གཞི་ལྟ་བུའི་རང་བཞིན་པས། །ལམ་དང་འབྲས་བུའི་ཆོས་རྣམས་ཀུན། །དམ་ཚིག་མེད་པར་འབྱུང་མི་སྲིད། །ས་མཐའི་མཁར་གྱི་རང་བཞིན་པས། །བསྲུང་བ་ཐུབ་དང་མ་ཐུབ་ལས། །ལེགས་ཉེས་(སྟོངས་,སྟོབས་)
[40b.2]ཆེན་སྤྱོད་པའོ། །རིན་ཆེན་ལྟ་བུའི་རང་བཞིན་པས། །དངོས་གྲུབ་དགོས་འདོད་ཐམས་ཅད་འབྱུང་། །ནམ་མཁའ་ལྟ་བུའི་རང་བཞིན་པས། །འདི་ཡོད་ཐམས་ཅད་(ཤོད་པར་,ཤོང་བར་)འགྱུར། །རྣོ་དབལ་མཚོན་གྱི་རང་བཞིན་པས། །འཁོར་བའི་དྲ་བ་གཅོད་པ་ལ། །ཕ་མ་ལྟ་བུའི་རང་
[40b.3]བཞིན་པས། །དུས་གསུམ་རྒྱལ་བ་ཐམས་ཅད་བསྐྱེད། །རྒྱ་མཚོ་ལྟ་བུའི་རང་བཞིན་པས། །རླབས་ཆེན་དུས་དུས་འབྱུང་བར་བྱེད། །མེ་དཔུང་ལྟ་བུའི་རང་བཞིན་པས། །གང་མཚོ་ཐམས་ཅད་ཚིག་པར་འགྱུར། །དེ་བཞིན་རྩི་(སྣན་,སྨན་)རང་བཞིན་པས། །འཁོར་བའི་གཅོང་
[40b.4]རྙིང་མ་ལུས་འབྱིན། །རྒྱལ་པོ་ལྟ་བུའི་རང་བཞིན་པས། །ཕྱོགས་འགའ་བརྟེན་ཡང་རིམ་གྱིས་འཚོ། །རྒྱ་མཚོ་ནོར་ལེན་དེད་དཔོན་དང་། །ཐོག་མ་ནས་མཐར་འདིས་ཕྱིན་པས། །འདི་ལ་ཤིན་ཏུ་ནན་ཏན་བྱའོ། །དམ་ཚིག་དམ་ཚིག་ཅེས་བྱ་བ། །གུད་ན་ཡོད་པ་མ་ཡིན་ཏེ། །རང་གི་
[40b.5]སེམས་ཉིད་དམ་ཚིག་ཡིན། །ཇི་སྙེད་སྣང་བའི་ཆོས་རྣམས་ཀུན། །རང་རིག་རྐྱེན་བྲལ་ཉིད་སྣང་བས། །ཅིར་སྣང་ཅིར་སྲིད་རང་རིག་ཉིད། །འགྲོ་ལྡོག་སྤྱི་ཚུགས་གང་ཡོང་ཡང་། །སྙིང་པོའི་དོན་ལས་འདའ་མི་སྲིད། །རང་བཞིན་དམ་ཚིག་ཆེན་པོ་ཡིད། །རང་བཞིན་ལྷུན་གྲུབ་དམ་
[40b.6]ཚིག་ལ། །རིགས་པས་ཕྱིན་ཅི་མ་ལོག་ན། །མངོན་སྣང་གདགས་པའི་ཆོས་མེད་པས། །ལྟ་བའི་དམ་ཚིག་ཆེན་པོར་བཤད། །དེ་དག་བློ་ལ་འདྲིས་པ་ཡིས། །སྤྱོད་ལམ་ཀུན་ཡང་མ་ཉམས་པར། །ཏིང་འཛིན་རྒྱུད་ཀྱི་དམ་ཚིག་སྟེ། །སངས་རྒྱས་ཉིད་དང་སྤྱོད་ཡུལ་གཅིག །འདི་
[40b.7]ལ་བསྲུང་བ་ཅི་ཡང་མེད། །ཉམས་པ་རྡུལ་ཙམ་འབྱུང་མི་སྲིད། །མ་འགགས་སྤྱོད་པ་འཛིན་མེད་པས། །ལྷག་པའི་དམ་ཚིག་རྣམ་བཞི་ལྡན། །བསྲུང་བྱ་མ་ལུས་འདིར་འདུས་ཕྱིར། །དམ་ཚིག་ཀུན་གྱི་མདོ་ཞེས་སོ། །སྒྱུ་འཕྲུལ་རྣམ་དཔྱོད་གཏོར་ཚོགས་རྒྱ་མཚོའི་རྒྱུད་ཆེན་
[41a]
[41a.1]ལས། །ལམ་འབྲས་སྙིང་པོ་མེ་ལོང་བཅུ་གཅིག་གིས་མཚན་པ། །འཁོར་བའི་ངང་མཆུའི་ཚུལ་གྱིས་སྒེག་པའི་བློས་བསྡུས་པའི། །དགེ་རྩས་ཀུན་ཀྱང་དམ་གནས་འགྲོ་ཀུན་བྱང་ཆུབ་ཤོག །སྤྱིའི་དམ་ཚིག་མདོར་བསྡུས་པ་དཔལ་སྒེག་པའི་རྡོ་རྗེས་མཛད་པ་དམ་ཚིག་
[41a.2]ཆེན་པོའི་མདོ་རྫོགས་སོ།། {D3724}༄༅༅། །རྒྱ་གར་སྐད་དུ། ཤཱི་ལ་སམྦ་ར་ས་མ་ཡ་ཨ་བི་རུ་དྡྷ་ནཱ་མ། བོད་སྐད་དུ། ཚུལ་ཁྲིམས་དང་སྡོམ་པ་དང་དམ་ཚིག་མི་འགལ་བ་ཞེས་བྱ་བ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །དཔལ་
[41a.3]ཚོགས་ཀུན་མཁྱེན་དམ་པའི་དབང་ཕྱུག་སྙིང་རྗེའི་མཆོག་གི་བདུད་རྩིས་བརླན་པའི་བློ་གྲོས་ཅན། །གཞན་དོན་ཡོན་ཏན་དྲི་མེད་བདེན་པའི་རིན་ཆེན་རིན་ཐང་མེད་པ་མང་པོ་འཐོབ་པའི་མཆོག །འགྲོ་བ་ཉོན་མོངས་ཧ་ལ་ཧ་ལའི་དུག་ཟོས་རྣམས་ལ་ཆོས་ཀྱི་བདུད་རྩིའི་ཆར་
[41a.4]པ་ཡིས། །མྱ་ངན་འདས་པ་དམ་པའི་དོན་བྱེད་པ་ཡི་དཔལ་ལྡན་གང་ཡིན་ཁྱེད་ཀྱིས་རྟག་ཏུ་སྲུངས། །དགེ་བའི་བཤེས་གཉེན་དང་བྲལ་ཞིང་། །བདེ་གཤེགས་བྱིན་རླབས་མེད་པ་དང་། །མང་དུ་ཐོས་པ་དང་བྲལ་ཞིང་། །ཐོས་པ་ཉུང་ངུས་ཆོག་ཤེས་པ། །མཁས་པ་ཉིད་
[41a.5]དུ་རློམ་བྱེད་རྣམས། །རྒྱུད་དང་སྔགས་དང་ཕྱག་རྒྱ་སོགས། །སྦྱིན་ལ་སོགས་དང་སངས་རྒྱས་ཡུམ། །ལུང་ནོད་ཇི་བཞིན་མ་རྟོགས་པས། །དཔལ་ལྡན་སངས་རྒྱས་ཀྱིས་བསྟན་པའི། །བྱང་ཆུབ་སེམས་དཔའ་རྣམས་ཀྱི་སྡོམ། །དང་པོར་བཟུང་ནས་དེ་འོག་ཏུ། །
[41a.6]རབ་ཏུ་བྱུང་ནས་དགེ་སློང་ངམ། །དང་པོར་རབ་ཏུ་བྱུང་བརྟན་ནས། །སྔགས་དང་ཕ་རོལ་ཕྱིན་ལམ་ནས། །ཕྱི་ནས་དེ་རྣམས་རྨོངས་སོགས་ཀྱིས། །འདུལ་བ་ཡི་ནི་བསྟན་བཅོས་ལས། །ཉན་ཐོས་ལ་སོགས་སྡོམ་གནས་པ། །སོ་སོར་ཐར་དང་ལོ་དྲིར་གནས། །དེར་
[41a.7]བསྟན་པ་ཡི་བསླབ་པ་རྣམས། །ཕལ་ཆེར་བསྲུང་བར་མ་ནུས་པས། །བྱང་ཆུབ་སེམས་དཔའི་སྡོམ་པ་དང་། །འགལ་བ་ཉིད་དུ་གནས་བཟུང་ནས། །དེ་ལྟར་དེ་སྤངས་རྣམ་པར་གནས། །དེ་དག་མི་ཤེས་བསལ་ཕྱིར་དང་། །བསྟན་པ་འཁྲུལ་པ་བཟློག་པའི་ཕྱིར། །རིག་
[41b]
[41b.1]འཛིན་གྱི་ནི་དམ་ཚིག་རྣམས། །བྱང་ཆུབ་སེམས་དཔའི་བསླབ་པ་དང་། །སོ་སོར་ཐར་གསུངས་སྡོམ་པ་ནི། །རྒྱུ་འབྲས་ལྟོས་འབྲེལ་གྲུབ་རྣམས་ལ། །མི་འགལ་འབྲེལ་པ་གསལ་བར་བྱ། །སྒྲུབ་པ་ལུང་བཞིན་བྱ་བ་ནི། །དཔལ་ལྡན་བླ་མའི་ཞལ་སྔ་ནས། །ཡང་དག་ཤེས་
[41b.2]རབ་ཕ་རོལ་ཕྱིན། །མངོན་པར་རྟོགས་པ་བརྒྱད་རྣམས་དང་། །དམ་ཚིག་དབང་བསྐུར་ཐོབ་པ་ཡིས། །ཤིན་ཏུ་མན་ངག་དང་ལྡན་པས། །དཔལ་ལྡན་འདུས་སོགས་རྒྱུད་ཀྱི་དོན། །རིམ་པ་གཉིས་ནི་རྣམ་དབྱེ་བ། །ཐོབ་པ་ངེས་བསམ་སྙིང་རྗེ་ཡིས། །བདག་དང་གཞན་གྱི་
[41b.3]བྱང་ཆུབ་ཕྱིར། །བྱང་ཆུབ་ཏུ་ནི་སེམས་བསྐྱེད་དེ། །ཀུན་ལས་ཕྱིར་མི་ལྡོག་བརྟན་བྱ། །ཐབས་ཀྱི་རང་བཞིན་བྱ་བ་འམ། །བསྒོམ་པ་ཡི་ནི་ལམ་དག་སྟེ། །སྦྱིན་ལ་སོགས་པའི་བསླབ་པ་ལ། །ཡང་ན་སྔགས་སྤྱོད་རིམ་པ་ལས། །རྟག་ཏུ་དགེ་བའི་བཤེས་གཉེན་ནི། །
[41b.4]བསྟེན་པ་ཡོངས་སུ་གཏང་མི་བྱ། །མདོ་སྡེ་ཆོས་མངོན་འདུལ་བ་ཡི། །གཙུག་ལག་གི་ནི་བསྟན་བཅོས་དང་། །གཙུག་ལག་མ་ཡིན་ལོ་དྲི་སོགས། །སློབ་དང་རང་སངས་རྒྱས་རྣམས་དང་། །བྱང་ཆུབ་སེམས་དཔའ་ཐམས་ཅད་ཀྱི། །སོ་སོར་ཐར་སོགས་སྡོམ་པ་ནི། །དགེ་
[41b.5]སློང་བློ་དང་ལྡན་པ་ཡིས། །བྱང་ཆུབ་སེམས་དཔའ་ཡང་དག་བསྟེན། །བདག་དང་གཞན་གྱི་བྱང་ཆུབ་དང་། །དཔལ་ལྡན་འཆི་བདག་ལས་རྒྱལ་བའི། །བསྟན་པ་ཡང་ནི་བསྲུང་ཕྱིར་དང་། །དེ་བཞིན་འཇིག་རྟེན་གསུམ་གནས་པའི། །མི་དང་ལྷ་སོགས་འཇིག་རྟེན་རྣམས། །
[41b.6]སེམས་སུན་འབྱིན་པ་གཞོམ་ཕྱིར་རོ། །སྡོམ་པའི་རྣམ་པར་དབྱེ་བ་ནི། །དཔལ་ལྡན་རྒྱལ་བས་གང་གསུངས་པ། །ཕན་ཚུན་འགལ་བ་དག་ཏུ་ནི། །གང་ཡང་ནམ་དུའང་གནས་མ་ཡིན། །ཆོས་འདུལ་ལས་ནི་བཅོམ་ལྡན་གྱིས། །སོ་སོར་ཐར་པའི་སྡོམ་པ་ནི། །རྣམ་པ་
[41b.7]བརྒྱད་གསུངས་འདི་ལྟ་སྟེ། །དགེ་སློང་དང་ནི་དགེ་སློང་མ། །དགེ་སློབ་དགེ་ཚུལ་དགེ་ཚུལ་མ། །དེ་བཞིན་དགེ་བསྙེན་དགེ་བསྙེན་མ། །བསྙེན་གནས་ལ་ནི་གནས་པའོ། །དེ་རྣམས་བསླབ་པའང་རྣམ་དབྱེ་བ། །དཔལ་ལྡན་ཐུབ་པའི་དབང་ཆེན་པོ། །སྙིང་རྗེ་ལྡན་པས་
[42a]
[42a.1]གསུངས་པ་ནི། །དགེ་བསྙེན་ཕོ་མོ་དག་གི་སྡོམ། །རྣམ་པ་ལྔ་རུ་རབ་བསྟན་ཏེ། །འདི་ལྟར་སྲོག་གཅོད་སྤོང་བ་ནས། །མྱོས་འགྱུར་ཆང་མི་འཐུང་བའི་བར། །དགེ་ཚུལ་ཕོ་མོའི་སྡོམ་དག་ནི། །མགོན་པོས་རྣམ་པ་བཅུར་གསུངས་ཏེ། །སྲོག་
[42a.2]གཅོད་པ་ལ་སོགས་པ་ནས། །ཇི་སྲིད་གསེར་དངུལ་ལ་སོགས་པ། །ལེན་པ་སྤོང་བའི་བར་དུའོ། །དེ་བཞིན་གཞན་ནི་བར་སློབ་མའི། །འདུལ་ལས་བཅུ་གཉིས་ཉིད་ཡིན་ཏེ། །ཆོས་དང་རྗེས་སུ་མཐུན་པ་རྣམས། །ཐར་པའི་ལམ་ནི་དག་ཕྱིར་གསུངས། །ཐུབ་པ་ཐུགས་
[42a.3]རྗེ་ཆེན་པོ་ཡིས། །སྤང་བྱ་ཐམས་ཅད་སྤངས་པ་ནི། །དགེ་སློང་དགེ་སློང་མ་རྣམས་ཀྱི། །སྡོམ་པ་ཡིན་པར་གསུངས་པ་ཡིན། །ཐུབ་པ་ཐུགས་རྗེ་ཆེན་པོ་ཡིས། །གླུ་དང་གར་སོགས་ཕྲེང་བ་སོགས། །གཅིག་བྱས་ཕྱེད་དང་དུས་མིན་ཟས། །བར་གྱི་སྤང་བྱ་བརྒྱད་སྤངས་
[42a.4]པ། །བསྙེན་གནས་ཀྱི་ནི་སྡོམ་པར་གསུངས། །སྦྱིན་ལ་སོགས་པའི་སངས་རྒྱས་ཆོས། །བྱ་བ་ཐབས་ཀྱི་བདག་ཉིད་གནས། །ཤེས་རབ་ཕ་རོལ་ཕྱིན་པ་རུ། །བསྟན་པ་རྒྱལ་བའི་དབང་པོ་ཡིས། །བྱང་ཆུབ་སེམས་དཔའ་ཐམས་ཅད་ཀྱི། །སྡོམ་པ་ཉིད་དུ་གསུངས་པ་ཡིན། །
[42a.5]ཕྱག་རྒྱ་སྔགས་སོགས་རྣལ་འབྱོར་གྱི། །རིམ་པ་གཉིས་ལ་བརྟེན་པ་ལས། །རྡོ་རྗེ་ཡེ་ཤེས་ལུས་ངག་གི །ལྷ་ཡི་རྣམ་པ་རབ་བསྒོམས་པ། །ཐབས་དང་ལྡན་པར་སྒྲུབ་པ་ནི། །བྱང་ཆུབ་སེམས་དཔའི་བསླབ་འགྲུབ་པས། །སོ་སོར་ཐར་སྡོམ་གྱིས་དེ་འགྲུབ། །གསང་
[42a.6]སྔགས་སྦྱིན་སོགས་དབྱེ་བ་ལས། །རྒྱུ་དང་འབྲས་བུའི་དབྱེ་བ་ཡིས། །དགེ་སློང་ལ་སོགས་དབྱེ་བྱ་སྟེ། །དགེ་སློང་སོགས་སྡོམ་དབྱེ་བ་མེད། །དགེ་སློང་ཉིད་སྡོམ་གཅིག་ཡིན་ཏེ། །དེ་བཞིན་ལེན་དང་བསྒྲུབ་པའང་གཅིག །རབ་བྱུང་སྡོམ་པ་བཏང་ནས་ནི། །སྔགས་
[42a.7]ཀྱི་སྡོམ་དང་སྦྱིན་སོགས་ཀྱི། །སྡོམ་པ་ཡང་ནི་གཟུང་མི་བྱ། །གསང་སྔགས་ཀྱི་ནི་སྡོམ་པ་དང་། །སྦྱིན་སོགས་སྡོམ་པས་བསྡམས་པ་དང་། །རྙེད་དང་བཀུར་སྟིའི་རྒྱུ་ཡིས་སམ། །གནས་ཀྱི་འཚོ་བ་འགྲུབ་དོན་དུ། །རབ་བྱུང་སྡོམ་པ་ལེན་འདོད་ན། །དགེ་སློང་མིན་པས་
[42b]
[42b.1]སྡོམ་མི་བྱ། །གསང་སྔགས་སྦྱིན་སོགས་ལྡན་པ་ནི། །རབ་བྱུང་སྡོམ་པ་བསྒྲུབ་པའོ། །འཕགས་པ་མགོན་པོ་བྱམས་པ་ཡིས། །འདི་ལྟར་མཁྱེན་ཏེ་གསུངས་པ་ནི། །རབ་ཏུ་བྱུང་བའི་ཕྱོགས་དག་ནི། །ཡོན་ཏན་ཚད་མེད་རྣམས་དང་ལྡན། །དེ་ལྟར་སྡོམ་བརྩོན་ཁྱིམ་པ་
[42b.2]ཡི། །བྱང་ཆུབ་སེམས་ལས་ཁྱད་པར་འཕགས། །གསང་སོགས་ལམ་དང་སྦྱིན་སོགས་ཀྱི། །ལམ་ཉིད་དག་ནི་དགེ་སློང་གིས། །དགེ་སློང་མཁས་ལས་བླང་བྱ་ཡི། །གཞན་ཉིད་ལས་ནི་མ་ཡིན་ནོ། །སྔགས་དང་སྦྱིན་སོགས་ལ་གནས་པའི། །བྱང་ཆུབ་སེམས་དཔའི་
[42b.3]སྡོམ་པ་ནི། །ཚུལ་ཁྲིམས་ཕ་རོལ་ཕྱིན་རྣམ་གསུམ། །དང་པོ་སྡོམ་པའི་ཚུལ་ཁྲིམས་དང་། །དགེ་བ་ཆོས་སྡུད་ཚུལ་ཁྲིམས་དང་། །སེམས་ཅན་དོན་བྱེད་ཚུལ་ཁྲིམས་ཏེ། །དེས་བསྒྲུབས་འདི་འགྲུབ་ངེས་པ་ཡིན། །རྒྱལ་བས་འདུལ་བའི་སྡེ་སྣོད་ལས། །དགེ་སློང་སྡོམ་
[42b.4]གང་གསུངས་དེ་ནི། །དགེ་སློང་བྱང་ཆུབ་སེམས་དཔའ་ཡིས། །ཚུལ་ཁྲིམས་སྡོམ་པའི་ཆ་རུ་འགྱུར། །དཔལ་ལྡན་དེ་བཞིན་གཤེགས་པ་དང་། །དཔལ་ལྡན་རྡོ་རྗེ་སེམས་དཔའ་ཡི། །དབུགས་དབྱུང་དག་ལ་བརྟེན་ནས་ནི། །རྡོ་རྗེའི་ལམ་ནི་གཉིས་སུ་གནས། །དེ་ལ་བདེ་
[42b.5]གཤེགས་དབུགས་དབྱུང་བ། །དགེ་སློང་རྣམས་ལ་ཞི་སེམས་ཀྱིས། །མ་ལུས་སྤྲོས་པ་དང་བྲལ་བ། །གསུངས་པ་དབང་སྤྱོད་སོགས་རིམ་བྱ། །ཕྱི་རོལ་ཤེས་རབ་སྤངས་ནས་ནི། །རྟག་ཏུ་རང་སྣང་ཤེས་རབ་ལྡན། །དེ་ལ་འདུལ་ལས་གསུངས་པ་ཡི། །སྡོམ་པ་ཡིས་ནི་
[42b.6]བྱང་ཆུབ་སྒྲུབ། །རྡོ་རྗེའི་བདག་ཉིད་ཐོབ་པ་ཡི། །རྡོ་རྗེ་སེམས་དཔའི་རོལ་པ་ནི། །དགེ་སློང་བདག་ཉིད་གྱུར་པ་ཡི། །དཔལ་ལྡན་རྣམ་པར་སྣང་མཛད་སོགས། །གོས་དཀར་སོགས་དང་སྙོམས་འཇུག་པ། །དོ་ཤལ་དཔུང་རྒྱན་གདུ་བུ་ཡིས། །རྣམ་པར་བརྒྱན་ཅིང་གོས་
[42b.7]དག་ནི། །ཤིན་ཏུ་བཟང་པོ་བསྣམས་པ་རུ། །དཔལ་ལྡན་འདུས་སོགས་ལས་བྱུང་བས། །སེམས་ཅན་ཀུན་གྱི་དོན་འགྱུར་རོ། །རྡོ་རྗེ་སེམས་དཔའི་དབུགས་དབྱུང་བ། །རྟག་ཏུ་ཁྱིམ་པ་སྦྱང་བྱའི་ཕྱིར། །དབང་བསྐུར་ལ་སོགས་རིམ་པ་ནི། །སྤྲོས་དང་བཅས་པ་དེ་ལ་
[43a]
[43a.1]གསུངས། །སེམས་སོགས་འོས་སུ་གྱུར་པ་ལ། །ཕྱི་རོལ་རིག་མའི་དབང་བསྐུར་བྱ། །སྤྲོས་པ་མེད་པས་རབ་བྱུང་ལ། །དགེ་སློང་རྣམས་ཀྱིས་དེ་སྦྱིན་ཏེ། །འདུལ་ལ་སོགས་པའི་སྡོམ་པ་ནི། །ཐམས་ཅད་ལྡན་པའི་སློབ་མ་ལ། །རྟག་ཏུ་རང་སྣང་ཤེས་
[43a.2]རབ་ཀྱིས། །བསྒོམ་པ་གསལ་བར་བྱ་ཕྱིར་རོ། །སྦྱིན་སོགས་སྤྱོད་དང་སྔགས་སོགས་སྤྱོད། །རྣལ་འབྱོར་གནས་པའི་བདག་ཉིད་དག །རྫོགས་པའི་བྱང་ཆུབ་སངས་རྒྱས་ཆོས། །རང་དང་གཞན་ལ་རབ་བསྒྲུབ་པར། །རབ་ཏུ་འཇུག་པའི་དགེ་སློང་གི། །དངོས་གནས་
[43a.3]བྱང་ཆུབ་སེམས་དཔའ་དང་། །བསེ་རུ་ཉན་ཐོས་ཉིད་གནས་པའི། །ཞི་བ་འདོད་པའི་དགེ་སློང་གིས། །འདུལ་ལས་གསུངས་པའི་སྡོམ་པ་ཡང་། །ཕྲ་མོ་ཙམ་ཡང་གཏང་མི་བྱ། །ཁྱིམ་པའི་བྱང་ཆུབ་སེམས་དཔའ་ཡང་། །གང་ཚེ་ཚངས་སྤྱོད་ཉིད་བསྲུངས་ན། །རབ་བྱུང་
[43a.4]བྱང་ཆུབ་སེམས་དཔའ་ཡིས། །རང་གི་ཚུལ་ཁྲིམས་ཇི་ལྟར་དོར། །དཔལ་ལྡན་མགོན་པོ་བྱམས་པ་ཡིས། །རྟག་ཏུ་ཚངས་པར་སྤྱོད་ཉིད་དང་། །འཚོ་བ་རྣམ་པར་དག་ཉིད་དོ། །བྱང་ཆུབ་སེམས་དཔའ་ལ་གསུངས་སོ། །དགེ་སློང་བྱང་ཆུབ་སེམས་དཔའ་ཡིས། །སྦྱིན་
[43a.5]སོགས་བྱ་བའི་ལམ་གྱིས་སམ། །ཡང་ན་སྔགས་ཀྱི་སྡོམ་པ་ཡིས། །གནས་ཏེ་དེ་ཉིད་སྒྲུབ་བྱེད་པས། །འདུལ་ལས་གསུངས་པའི་སྡོམ་པ་ནི། །ཇི་སྲིད་འཚོ་ཡི་བར་དུ་བསྲུང་། །དཔལ་ལྡན་ཐུབ་པའི་དབང་པོ་ནི། །ཐམས་ཅད་མཁྱེན་པ་གང་ཡིན་དེས། །ཐེག་པ་
[43a.6]གསུམ་གྱིས་ངེས་འབྱུང་ལ། །ཐེག་པ་གཅིག་གི་འབྲས་བུར་གནས། །ཞེས་བྱ་བར་ནི་གསུངས་པ་ཡིན། །སྡོམ་པ་རྣམས་ནི་སྡོམ་པ་ཡིན། །གོང་ནས་གོང་དུ་རྗེས་འཇུག་སྟེ། །འདི་ལྟར་དགེ་བསྙེན་སྡོམ་པ་ནི། །དགེ་ཚུལ་གྱི་ནི་རྗེས་སུ་འཇུག །གང་དེ་དགེ་སློང་རྗེས་
[43a.7]སུ་འཇུག །གང་དག་ཉན་ཐོས་དགེ་སློང་གི། །སྡོམ་གསུངས་བྱང་ཆུབ་སེམས་དཔའ་ཡི། །རྗེས་སུ་འཇུག་སྟེ་ཀུན་ལྡན་པས། །དགེ་སློང་ཤིན་ཏུ་ཁྱད་པར་འཕགས། །བྱ་བ་ཐབས་ཀྱི་སྦྱོར་བ་ནི། །བྱང་ཆུབ་སེམས་དཔའི་སྡོམ་པ་སྟེ། །སྔགས་པས་སྦྱིན་ལ་སོགས་པ་
[43b]
[43b.1]སྟེ། །ཐམས་ཅད་དུ་ནི་འཇུག་པར་བྱ། །གལ་ཏེ་སྡོམ་པ་འགལ་གྱུར་ན། །དགེ་སློང་གིས་ནི་སྡོམ་པ་རྣམས། །ཕུལ་བར་གྱུར་ན་དགེ་ཚུལ་དང་། །དགེ་བསྙེན་ཡང་ནི་མི་གནས་འགྱུར། །སེམས་ཅན་དོན་ལ་ལྟོས་པ་ཡིས། །སོ་སོར་ཐར་གསུངས་སྡོམ་གཏོང་ཞེས། །གལ་
[43b.2]ཏེ་དེ་ལྟར་རྗོད་བྱེད་ན། །དེ་དག་ངེས་པར་རྨོངས་པ་ཡིན། །བློ་ལྡན་ཁྱད་པར་འཕགས་པ་ཡི། །དགེ་སློང་བྱང་ཆུབ་སེམས་དཔའ་ནི། །ཐབས་ལ་མཁས་པས་ཐམས་ཅད་དུ། །རྨི་ལམ་དུ་ཡང་འགལ་མི་བསམ། །སྦྱིན་ལ་སོགས་པ་བྱ་བའམ། །ཡང་ན་དེ་ཉིད་བསྒོམ་བྱ་
[43b.3]ཡིན། །དགེ་སློང་སེམས་ཅན་དོན་བསྒྲུབ་པའམ། །བྱང་ཆུབ་སེམས་དཔའ་སྙིང་རྗེ་ཆེ། །གཞན་དོན་བྱེད་པར་འདོད་རྣམས་ཀྱིས། །འདུལ་ལ་སོགས་པའི་དགེ་སློང་གིས། །བྱ་བ་ཚུལ་ཁྲིམས་ཁྱད་འཕགས་ཕྱིར། །ཚུལ་ཁྲིམས་ལྷག་པར་བསྟེན་པར་བྱ། །འདུལ་བ་
[43b.4]ལས་བརྗོད་ཚུལ་ཁྲིམས་ནི། །དགེ་སློང་ཉིད་དུ་བསྒྲུབ་བྱའི་ཕྱིར། །ཇི་སྲིད་འཚོ་བར་བསྟེན་བྱ་བ། །སེམས་ཅན་དོན་ཡིན་གཏང་མི་བྱ། །སྔགས་སོགས་བསྒོམ་པ་གནས་པ་དང་། །སྦྱིན་པ་སོགས་ལ་གནས་པ་ཡི། །དགེ་སློང་བྱང་ཆུབ་སེམས་དཔའ་ཡིས། །སོ་སོར་
[43b.5]ཐར་གསུངས་བསླབ་པ་ནི། །ནམ་ཡང་གཏང་བར་མི་བྱའོ། །བཏང་ན་དམྱལ་སོགས་འགྲོ་བར་འགྱུར། །དེ་ལྟར་མ་གྱུར་རྣམ་ངེས་ན། །ཡང་དག་བྱང་ཆུབ་བསྒྲུབ་པའི་ཕྱིར། །དགེ་སློང་སྡོམ་པ་ཡང་དག་པ། །སོ་སོར་ཐར་ལ་གནས་པར་བྱ། །རྒྱལ་དང་རྒྱལ་བའི་སྲས་
[43b.6]རྣམས་ལ། །གུས་པས་ལུང་དང་རིགས་པ་ཡིས། །ཤིན་ཏུ་དྲི་མ་མེད་ཅིང་མི་འགལ་སྡོམ་རྣམས་བྱས་པ་ལས། །བདག་གིས་ཟླ་འོད་ལྟ་བུའི་དགེ་བ་བསགས་པ་གང་ཡིན་དེས། །འཇིག་རྟེན་མ་ལུས་དཔལ་ལྡན་རྒྱལ་བའི་དབང་པོ་མྱུར་འགྲུབ་ཤོག །ཚུལ་ཁྲིམས་དང་སྡོམ་
[43b.7]པ་དང་དམ་ཚིག་མི་འགལ་བ་ཞེས་བྱ་བ། སློབ་དཔོན་མཁས་པ་ཆེན་པོ་ཡེ་ཤེས་དཔལ་བཟང་པོའི་ཞལ་སྔ་ནས་མཛད་པ་རྫོགས་སོ།། །།ཁ་ཆེའི་མཁན་པོ་ཛྙཱ་ན་ཤྲཱི་བྷ་དྲ་དེ་ཉིད་དང་། ཞུ་ཆེན་གྱི་ལོ་ཙཱ་བ་དགེ་སློང་བློ་གྲོས་སྙིང་པོ་དང་། དགེ་སློང་རབ་ཞི་བཤེས་
[44a]
[44a.1]གཉེན་གྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། {D3725}༄༅༅། །རྒྱ་གར་སྐད་དུ། སརྦ་ས་མ་ཡ་སཾ་གྲ་ཧ་ནཱ་མ། བོད་སྐད་དུ། དམ་ཚིག་ཐམས་ཅད་བསྡུས་པ་ཞེས་བྱ་བ། བཅོམ་ལྡན་འདས་དཔལ་རྡོ་རྗེ་སེམས་དཔའ་ལ་ཕྱག་འཚལ་
[44a.2]ལོ། །ཨོཾ་ཨཱཿཧཱུཾ། རྡོ་རྗེ་མི་ཕྱེད་གསུམ་བདག་ཉིད། །དཔལ་ལྡན་བདེ་ཆེན་རྡོ་རྗེ་ལ། །བཏུད་དེ་གསང་སྔགས་ཐེག་པའི་གཞུང་། །རྒྱུད་ལས་གསུངས་པ་བྲི་བར་བྱ། །བྱང་ཆུབ་སེམས་དཔའ་གསང་སྔགས་ཀྱི་སྒོར་ཞུགས་པས་འདི་ལྟར་ཤེས་པར་བྱའོ། །ཐེག་པ་ཆེན་པོའི་
[44a.3]ཡང་ཆེན་པོ་འདི་འོག་མ་རྣམས་ལས་ཁྱད་པར་དུ་འཕགས་ཏེ། ཇི་ལྟར་ཞེ་ན། འདི་སྐད་དུ་འཕགས་པ་ཀླུ་སྒྲུབ་ཀྱི་ཞལ་སྔ་ནས་ཐམས་ཅད་ཆོས་ཀྱི་སྐུར་རྟོགས་པས་ཀུན་དུ་བཟང་པོའི་རྒྱས་ཐེབས་པ་དང་འཇིག་རྟེན་གྱི་ལྷ་ཆེན་པོ་དམ་ཚིག་ཅན་འཁོར་དང་བཅས་པས་བཀུར་གནས་
[44a.4]བྱེད་པས་བྱིན་གྱིས་བརླབས་དང་ལྡན་པ་དང་། དུས་གསུམ་གྱི་སངས་རྒྱས་སྲས་དང་བཅས་པས་ཐུགས་ལ་དགོངས་ཤིང་བྱིན་གྱིས་བརླབས་པས་དངོས་གྲུབ་མྱུར་བ་དང་། བདེ་བར་གཤེགས་པ་རྣམས་དང་སྤྱོད་ཡུལ་གཅིག་པས་འཁོར་བ་དང་ངན་སོང་གི་འཇིགས་པ་དང་བྲལ་ཞིང་
[44a.5]དབུགས་ཕྱིན་པ་དང་། རྡོ་རྗེ་བྱང་ཆུབ་ཀྱི་སེམས་དང་ལྡན་ཞིང་སྐུ་དང་གསུང་དང་ཐུགས་མི་ཕྱེད་པས་བར་དུ་གཅོད་པ་གང་ཡང་མེད་པ་དང་། ཕྱི་ནང་ཐམས་ཅད་རང་བཞིན་གྱིས་རྣམ་པར་དག་པར་ཡིད་ཆེས་པས་དམ་ཚིག་ཉམས་པར་མི་འགྱུར་བ་དང་། གལ་ཏེ་ཉམས་ན་ཡང་
[44a.6]རང་བཞིན་གྱིས་(སྐོད་པར་,སྐོང་བར་)འགྱུར་བའི་ཁྱད་པར་རོ་ཞེས་གསུངས་སོ། །ཡང་སློབ་དཔོན་ཆེན་པོ་ཨིནྡྲ་བྷཱུ་ཏིའི་ཞལ་སྔ་ནས་བླ་མའི་ཁྱད་པར་དང་སྣོད་ཀྱི་ཁྱད་པར་དང་ཆོ་གའི་ཁྱད་པར་དང་ལས་ཀྱི་ཁྱད་པར་དང་དམ་ཚིག་གི་ཁྱད་པར་དང་། ལྟ་བའི་ཁྱད་པར་དང་སྤྱོད་པའི་ཁྱད་པར་
[44a.7]ཏེ་བདུན་གྱིས་འཕགས་སོ་ཞེས་གསུངས་སོ། །སློབ་དཔོན་ཆེན་པོ་ཡེ་ཤེས་ཞབས་ཀྱི་ཞལ་སྔ་ནས་སྔགས་ཀྱི་ཐེག་པ་ནི་རྣམ་པ་གསུམ་གྱིས་ཐུན་མོང་མ་ཡིན་ཏེ། འདི་ལྟར་སྒྲུབ་པ་པོ་དང་ལམ་དང་འབྲས་བུ་གསུམ་མོ་ཞེས་གསུངས་སོ། །སློབ་དཔོན་ཏྲི་པི་ཏ་ཀ་མ་ལའི་
[44b]
[44b.1]ཞལ་སྔ་ནས་ནི། དོན་གཅིག་ན་ཡང་མ་རྨོངས་དང་། །ཐབས་མང་དཀའ་བ་མེད་པ་དང་། །དབང་པོ་རྣོན་པོའི་དབང་བྱས་པས། །སྔགས་ཀྱི་ཐེག་པ་ཁྱད་པར་འཕགས། །ཞེས་གསུངས་སོ། །སློབ་དཔོན་ཌོཾ་བི་ཧེ་རུ་ཀའི་ཞལ་ནས་ཀྱང་འདི་ནི་སྣོད་ཀྱི་ཁྱད་པར་དང་
[44b.2]སྣོད་དུ་བྱེད་པའི་ཆོ་ག་དང་གཞུང་དང་། ལམ་གྱི་ཁྱད་པར་དང་འབྲས་བུའི་ཁྱད་པར་གྱིས་སྔགས་ཀྱི་ཐེག་པ་ཁྱད་པར་འཕགས་ཞེས་གསུངས་པ་དང་། གཞན་ཡང་རྡོ་རྗེ་དྲིལ་བུ་པའི་ཞལ་ནས་ཀྱང་གསང་སྔགས་ཀྱི་ཐེག་པ་ནི་ཐེག་པ་ཆེན་པོའི་ཡང་ཆེན་པོ་ཡིན་ཏེ། འདི་ལྟར་
[44b.3]རྟེན་གྱི་གང་ཟག་གི་ཁྱད་པར་དང་། འཇུག་པ་ལམ་གྱི་ཁྱད་པར་དང་། མཐར་ཐུག་པ་འབྲས་བུའི་ཁྱད་པར་དང་། མངོན་པར་འབྱུང་བའི་ཁྱད་པར་རོ་ཞེས་གསུངས་སོ། །སློབ་དཔོན་རཏྣ་ཨཱ་ཀ་ར་ཤཱནྟི་པའི་ཞལ་སྔ་ནས་འདིར། དམིགས་པ་རྣམ་པར་དག་པ་དང་། །གྲོགས་
[44b.4]ཀྱི་མཐུ་དང་སྤྱོད་པ་ཡིས། །བློ་ལྡན་རྣམས་ཀྱི་ཐེག་པ་འདི། །ཆེན་པོའི་ཆེན་པོ་ཉིད་དུ་བསྒྲགས། །ཞེས་གསུངས་སོ། །བདག་གི་བླ་མ་རྗེ་བཙུན་དམ་ཚིག་རྡོ་རྗེའི་ཞལ་ནས་ནི་ཕ་རོལ་ཕྱིན་པའི་ཐེག་པ་ལས་ཐེག་པ་འདི་གོང་དུ་གྱུར་པ་ཡིན་ཏེ་བླ་མ་དང་དབང་བསྐུར་བ་དང་དམ་ཚིག་
[44b.5]དང་མན་ངག་དང་བརྩོན་འགྲུས་ཀྱིས་ཁྱད་པར་དུ་འཕགས་སོ་ཞེས་གསུངས་སོ། །དེ་ལ་འདིར་དམ་ཚིག་འབའ་ཞིག་བརྗོད་པར་བྱ་སྟེ། དམ་ཚིག་ནི་སྔགས་པ་རྣམས་ཀྱི་གནས་སུ་གྱུར་པ་དང་ཐེག་པ་ཆེན་པོའི་ཆོས་ཀྱི་ལོ་ཏོག་སྐྱེ་བའི་ས་གཞིར་གྱུར་པ་ཡིན་པས་དེ་བྲི་བར་བྱའོ། །དམ་ཚིག་
[44b.6]རྣམས་ཀྱང་གང་ཞེ་ན། རྟེན་དང་རྒྱུ་དང་རྩ་བ་དང་ངོ་བོ་དང་ངེས་པའི་ཚིག་དང་དབྱེ་བ་དང་མིང་གི་རྣམ་གྲངས་དང་རྐང་གྲངས་དང་བརྡ་དང་བདུད་དང་དགྲ་དང་ཉམས་པའི་ཚད་དང་སྐོང་བ་དང་། མ་ཉམས་པའི་རྟགས་དང་བསྐང་བ་དང་བསྔོ་བགྲང་བྱ་བ་དང་བསྐངས་པ་དང་བསྡུས་པའི་དམ་
[44b.7]ཚིག་དང་ཉམས་པའི་ཉེས་དམིགས་དང་མ་ཉམས་པའི་ཕན་ཡོན་དང་འབྲས་བུ་རྣམས་སོ། །དེས་ན་རྟེན་ནི་ཐེག་པ་ཆེན་པོའི་རིགས་ཅན་སྐྱབས་སུ་འགྲོ་བ་གཉིས་སྔོན་དུ་སོང་བ་བླ་ན་མེད་པ་བྱང་ཆུབ་ཀྱི་སེམས་བསྐྱེད་པ་དཀྱིལ་འཁོར་དུ་ཞུགས་ཤིང་དབང་བསྐུར་བ་ཐོབ་པའོ། །དེ་ལ་རྒྱུ་
[45a]
[45a.1]ནི་བྱང་ཆུབ་ཀྱི་སེམས་སོ། །རྩ་བ་ནི་སྙིང་རྗེའོ། །ངོ་བོ་ནི་ངོ་ཚ་ཤེས་པ་དང་ཁྲེལ་ཡོད་པ་དང་། སྙིང་རྗེ་དང་ཤེས་རབ་མཚུངས་པར་ལྡན་པ་ཤེས་པའི་རྒྱུན་ནོ། །ངེས་ཚིག་ནི་རྟོགས་པའི་ཕྱིར་རམ། མཉམ་པ་ཉིད་དུ་འགྲོ་བའི་ཕྱིར་རམ། ཐོབ་ཅིང་མི་འདའ་བའི་
[45a.2]ཕྱིར་རོ། །དེ་ལ་དབྱེ་བ་ནི་རྩ་བ་དང་སྦོམ་པོ་དང་ཡན་ལག་གི་སྒོ་ནས་དབྱེ་བ་དང་བསྲུང་བ་དང་བསྒྲུབ་པའི་སྒོ་ནས་དབྱེ་བ་དང་སྤྱོད་པ་དང་ལྟ་བའི་སྒོ་ནས་དབྱེ་བ་དང་སྤྱི་དང་ཁྱད་པར་དང་ལྷག་པའི་སྒོ་ནས་དབྱེ་བ་དང་ཐུན་མོང་དང་ཐུན་མོང་མ་ཡིན་པའི་སྒོ་ནས་དབྱེ་བ་དང་། རགས་པ་དང་ཕྲ་
[45a.3]བའི་སྒོ་ནས་དབྱེ་བ་དང་། བསྲུང་བར་བྱ་བ་དང་ཉམས་སུ་བླང་བ་དང་སྤྱད་པར་བྱ་བ་དང་སྤྱོད་ལམ་དང་ཐུན་མོང་མ་ཡིན་པའི་སྒོ་ནས་དབྱེ་བའོ། །དེ་ལ་མིང་གི་རྣམ་གྲངས་ནི་དམ་ཚིག་དང་སྡོམ་པ་དང་བརྟུལ་ཞུགས་དང་སྤྱོད་ཡུལ་དང་དཀའ་སྤྱད་དང་སྤྱོད་པ་དང་ཤཱི་ལ་ལ་སོགས་པའོ། །དེ་ལ་
[45a.4]རྐང་གྲངས་ནི་ཐུན་མོང་གི་རྩ་བའི་ལྟུང་བ་བཞི་དང་ཕ་རོལ་ཏུ་ཕྱིན་པའི་རྩ་བའི་ལྟུང་བ་བཅུ་གཉིས་དང་ཀྲྀ་ཡའི་རྒྱུད་ཀྱི་རྩ་བའི་ལྟུང་བ་བཅུ་གསུམ་དང་། སྤྱོད་པའི་རྒྱུད་ཀྱི་རྩ་བའི་ལྟུང་བ་བཅུ་བཞི་དང་རྣལ་འབྱོར་གྱི་རྒྱུད་ཀྱི་རྩ་བའི་ལྟུང་བ་བཅུ་བཞི་དང་། རྣལ་འབྱོར་ཆེན་པོའི་རྒྱུད་ཀྱི་རྩ་བའི་
[45a.5]ལྟུང་བ་བཅུ་བཞི་དང་། ཡང་ལྔ་དང་ཡང་བཞི་དང་། རྩ་བའི་ལྟུང་བ་བདུན་ཅུ་ཐམ་པའོ། །དེ་ལ་ཡན་ལག་གི་དམ་ཚིག་རྣམས་ནི་འདི་རྣམས་སོ་ཞེས་བགྲང་བར་མི་ནུས་ཏེ། མདོ་སྡེ་དང་མངོན་པ་དང་འདུལ་བ་དང་རྒྱུད་སྡེ་རྣམས་སུ་བལྟ་བར་བྱའོ། །དེ་ལ་དམ་ཚིག་གི་བརྡ་ནི་ཇི་སྐད་དུ། 
[45a.6]མི་ཤིགས་པ་ནི་སེང་གེ་སྟེ། །གཅན་གཟན་རྒྱལ་པོ་ཡིན་པས་སོ། །ཟ་མ་ཏོག་ནི་རྒྱལ་མོའི་མཛོད། །དུག་སྤྱོད་པ་ནི་དེར་མི་རིགས། །རཏྣ་མྱུ་གུ་ལྕུག་ཕྲན་དག །བྲེགས་ཏེ་འབྱུང་རྒྱུན་གཅད་མི་བྱ། །གངས་ཀྱི་ཞུ་ཆུ་ཕལ་བ་ཡང་། །མཁས་པས་བཏུང་བར་མི་བྱའོ། །པདྨའི་ཟེའུ་
[45a.7]འབྲུ་ཁ་མ་བྱེ། །ཟླ་ཟེར་མ་ཡིན་དབྱེ་མི་བྱ། །མ་བརྟགས་བུག་རྡོལ་ཅན་སྣོད་དུ། །བདུད་རྩི་སྨན་བླུགས་ཟགས་པར་འགྱུར། །དོན་མེད་བཅོས་པའི་ཚུལ་རྟགས་ཅན། །བསྲེལ་ཞིང་སྤྱད་པར་བྱ་བ་མིན། །ཤེལ་དཀར་རཏྣ་སྒོ་ང་དང་། །འདམ་རྫབ་ཁུང་དུ་ནུབ་མི་བྱ། །སེང་
[45b]
[45b.1]གེ་དཀར་མོའི་འོ་མ་དག །གསེར་སྣོད་མ་ཡིན་བླུགས་མི་བྱ། །ཡིད་བཞིན་ནོར་བུ་རིན་པོ་ཆེ། །བསྲེག་པར་བྱ་བ་(ཡོང་,ཡོད་)མ་ཡིན། །ཁྱུང་ཆེན་གཤོག་པ་གར་བརྐྱང་བ། །དེ་དག་བཅག་པར་བྱ་བ་མིན། །གནམ་ལྕགས་མེ་ཡི་དུར་མོ་དག །བརྡབ་པར་བྱ་བ་མ་ཡིན་ནོ། །རྡོ་རྗེ་
[45b.2]དྲག་ཆེན་གཏམས་པའི་གཞི། །གཞིག་པར་བྱ་བ་ག་ལ་ཡིན། །བུད་ཤིང་བསྲེགས་པའི་སྒྲོན་མེ་དེ། །འཐོར་རླུང་དྲག་པོས་བསྐྱོད་མི་བྱ། །རྡོ་རྗེ་ཚིག་གི་ཆུ་རྒྱུན་དག །འོལ་ཀ་བཀག་པར་བྱ་བ་མིན། །རྒྱལ་པོ་བཀའ་རྟགས་ཕྱག་རྒྱ་དག །ནམ་ཡང་བཤིག་པར་མི་བྱའོ། །གཙུག་
[45b.3]གི་ཡིད་བཞིན་ནོར་བུ་དེ། །རྒྱལ་མཚན་རྩེ་ལས་དབྲོག་མི་བྱ། །ཞེས་གསུངས་པས། ཟླ་བའི་དམ་ཚིག་ཀྱང་བརྡར་གསུངས་ཏེ། དཔལ་དགྱེས་པ་རྡོ་རྗེ་ལས་ཙའུ་ས་མ་ཡ། ཀསྤུར། སིཧླ། ཀབྤུ་ར། བཱ་ལ་ཞེས་པ་དང་། སྙོམས་འཇུག་གི་དམ་ཚིག་ཀྱང་བོ་ལ། ཀ་ཀྐོ་ལ། 
[45b.4]ཀུན་དུ་རུ་ཞེས་གསུངས་སོ། །རྩ་བའི་ལྟུང་བ་བཅུ་བཞི་ཡང་བརྡར་གསུངས་ཏེ། དཔལ་དུས་ཀྱི་འཁོར་ལོ་ལས། རི་བོང་ཅན་དང་མིག་དང་ཡོན་ཏན་རིག་བྱེད་དང་། །མདའ་དང་དབང་པོ་རི་དང་བཀྲ་ཤིས་གཟའ་དང་ཕྱོགས། །དྲག་པོ་ཉི་མ་ཡན་ལག་ས་རྣམས་ཡིན། །ཞེས་གསུངས་
[45b.5]པ་ལྟ་བུའོ། །དེ་ལ་དམ་ཚིག་གི་བདུད་ནི་རྣམ་རྟོག་འཁྲིག་པའི་བདུད་དང་། བཏང་སྙོམས་ལེ་ལོའི་བདུད་དང་། ལོངས་སྤྱོད་གཡེང་བའི་བདུད་དང་། ཚིག་རྩུབ་མཚོན་ཆའི་བདུད་དང་། ཁྲོ་གཏུམ་འཁྲུག་པའི་བདུད་དེ། །དེ་ལ་དམ་ཚིག་དགྲ་ནི་གསང་བ་འཕེལ་བས་བཅོས་དཀར་
[45b.6]སོང་བའི་དགྲ་དང་ཆོས་ལོག་པར་སྤྱད་པས་བར་ཆད་འོང་བའི་དགྲ་དང་རྩ་བ་བྱུང་བས་ཆད་པ་ཆེན་པོ་འབྱུང་བའི་དགྲ་དང་། སྒྲུབ་པ་མི་བརྩོན་པས་དགེ་བ་འཕྲོག་པའི་དགྲའོ། །དེ་ལ་དམ་ཚིག་གི་ཉམས་པའི་ཚད་ནི་ཉམས་པ་ཆེ་ཆུང་གི་ཚད་དང་དུས་ཀྱི་ཚད་དོ། །དེ་ལ་ཉམས་པ་ཆེ་ཆུང་
[45b.7]གི་ཚད་ནི་ཀུན་དུ་ཉམས་པ་ཆེན་པོ་དང་རྩ་བ་ཉམས་པ་དང་། ཡན་ལག་ཉམས་པ་དང་ཟླས་ཉམས་པ་དང་ཞར་ལ་ཉམས་པའོ། །དེ་ལ་དང་པོ་བླ་མའི་དམ་ཚིག་ནི་དེ་བསྐྲོངས་པ་དང་དེ་ལ་མཚོན་ལ་སོགས་པས་བརྒྱབ་པ་དང་སྐུ་ལ་སྨད་པ་དང་འཁུས་པ་དང་བརྙས་པ་དང་འཁོན་པ་དང་
[46a]
[46a.1]བཀའ་བཅག་པ་དང་ངན་སེམས་དང་འཕྱ་བ་ལ་སོགས་པའོ། །རྡོ་རྗེ་སྤུན་ཕོ་མོའི་དམ་ཚིག་ནི་དེ་བསད་པ་དང་འཁུས་པ་དང་བརྡེགས་པ་དང་ནོར་རྫས་དང་ཆུང་མ་ལ་སོགས་པ་ཕྲོགས་པ་དང་། ལྐོག་ཁ་དང་ངོར་ཁ་དང་མན་དུར་དང་བརྙས་པ་དང་མཚང་འདྲུ་བ་
[46a.2]དང་ངན་སེམས་དང་འཁོན་པ་དང་བརྩེ་གདུང་མེད་པ་ལ་སོགས་པའོ། །གཞན་ཡང་བྱང་ཆུབ་ཀྱི་སེམས་གཏན་སྤངས་པ་ནི་ཀུན་དུ་ཉེས་པ་ཆེན་པོའོ། །དེ་ལ་རྩ་བའི་ལྟུང་བ་བདུན་ཅུ་ལས་བླ་མ་དང་རྡོ་རྗེ་སྤུན་དང་བྱང་ཆུབ་ཀྱི་སེམས་མ་གཏོགས་པ་དྲུག་ཅུ་རྩ་གསུམ་ཉམས་པ་དང་། 
[46a.3]གཞན་ཡང་རང་གིས་དབང་མ་ཐོབ་པར་གཞན་ལ་བསྐུར་བ་དང་མི་ཤེས་པར་དཀྱིལ་འཁོར་འདྲི་བ་དང་། རབ་གནས་དང་སྦྱིན་སྲེག་དང་ཚོགས་ཀྱི་འཁོར་ལོར་ཞུགས་པ་དང་། གསང་སྔགས་རང་ཤེས་སུ་བླ་མ་མེད་པར་སྤྱོད་པ་དང་ཐུན་མཚམས་ཀྱི་རྣལ་འབྱོར་ཆགས་པ་དང་ལྷ་དང་བླ་མ་ལ་མཆོད་
[46a.4]པ་དུས་སུ་ཆགས་པ་དང་མི་དགེ་བ་བཅུ་དང་མཚམས་མེད་པ་ལྔ་དང་ཉེ་བའི་མཚམས་མེད་པ་ལྔ་དང་། དམ་པའི་ཆོས་སྤོང་བ་དང་འཕགས་པ་ལ་སྐུར་པ་འདེབས་པ་དང་རང་གི་གསང་བ་བཞི་པོ་བག་མེད་པར་གཞན་ལ་སྨྲ་བ་དང་ངོ་ཚ་མེད་པ་དང་ཁྲེལ་མེད་པས་སྡིག་པ་ཅི་ལ་ཡང་མི་འཛེམ་པ་
[46a.5]རྣམས་ནི་རྩ་བའི་ལྟུང་བ་ཞིག་རལ་དུ་འགྱུར་རོ། །དེ་ལ་རྩ་བའི་ཡན་ལག་ཏུ་གྱུར་པ་ཡན་ལག་གི་ལྟུང་བ་བདུན་དང་བཅོ་ལྔ་ལ་སོགས་པ་སྤྱིར་བཞི། བར་སྐབས་བཞི། གསང་བ་ཉེ་བར་གཏད་པ་བཞི། གསང་བར་འོས་པའོ། །སྔགས་ཀྱི་རྒྱུད་ལ་སོགས་པ་ནས་གསུངས་པ་ཇི་
[46a.6]སྙེད་པ་རྣམས་དང་། གཞན་ཡང་གཟུགས་སྐུ་དང་པོ་ཏི་དང་རྡོ་རྗེ་དྲིལ་བུ་དང་ཕུར་བུ་འཇོམས་པ་དང་འཚོང་བ་དང་འགོམ་པ་དང་མཆོག་ཏུ་ཡི་དམ་ལྷའི་སྐུ་དང་། གླེགས་བམ་དང་ཕྱག་རྒྱ་རྣམས་སྦྱིན་པ་དང་འཚོང་བ་ལ་སོགས་པ་རྣམས་ནི་ཡན་ལག་གི་ལྟུང་བ་ཞིག་རལ་དུ་འགྱུར་རོ། །
[46a.7]དེ་ལ་བྱང་ཆུབ་ཀྱི་སེམས་གཏན་སྤངས་ཏེ་རྩ་བ་མང་དུ་བྱུང་བ་ནི་ཀུན་དུ་ཉོན་མོངས་པ་ཆེན་པོའོ། །དེ་མ་ཤོར་ཡང་རྩ་བའི་ཉེས་པ་གཅིག་གམ་འགའ་བྱུང་བ་ནི་རྩ་བ་ཉམས་པའོ། །རྩ་བ་མ་ཤོར་བ་ཡང་ཉེས་པ་གཞན་བྱུང་བ་ནི་ཡན་ལག་ཉམས་པའོ། །བླ་མ་ངན་པ་དང་གྲོགས་ངན་
[46b]
[46b.1]པས་ཉེས་པ་བྱུང་ན་ནི་ཟླས་ཉམས་པའོ། །མི་ཤེས་པ་དང་མ་གུས་པ་དང་བག་མེད་པ་དང་ཉོན་མོངས་པ་ཆེ་བས་ཉེས་པ་བྱུང་བ་ནི་ཞར་ལ་ཉམས་པའོ། །དེ་ལ་དུས་ཀྱིས་ཉམས་པ་ནི་བརྩོན་པ་རབ་ཀྱི་རབ་ཀྱིས་ནི་ཉེས་པ་བྱུང་བའི་རྗེས་ཉིད་ལ་མ་བསྐངས་ན་ཉམས་སོ། །རབ་ཀྱི་འབྲིང་
[46b.2]གིས་སྔ་དྲོ་ཉི་མ་ཕྱེད་དང་ཕྱེད་ཀྱི་ཕྱེད་དང་དགོངས་ཀ་དང་དེ་བཞིན་དུ་དུས་སུ་མ་བསྐངས་ན་ཉམས་སོ། །རབ་ཀྱི་ཐ་མས་ནི་ཉིན་པར་ཉེས་པ་མཚན་མོ་ལ། མཚན་མོའི་ཉེས་པ་ཉིན་པར་མ་བསྐངས་ན་ཉམས་སོ། །འབྲིང་གི་རབ་དང་འབྲིང་གི་འབྲིང་དང་འབྲིང་གི་ཐ་མ་ནི་ཞག་བདུན་དང་
[46b.3]དུས་ཁྱད་པར་ཅན་དང་ཞག་ཉི་ཤུ་རྩ་གཅིག་ཚུན་ཆད་དུ་མ་བསྐངས་ན་ཉམས་སོ། །ཐ་མའི་རབ་དང་ཐ་མའི་འབྲིང་དང་ཐ་མའི་ཐ་མས་ནི་ཟླ་བ་གཅིག་དང་ཟླ་བ་བདུན་དང་ཟླ་བ་བཅུ་གཉིས་ཚུན་ཆད་དུ་མ་བསྐངས་ན་ཉམས་སོ། །ཤིན་ཏུ་དམན་པས་ཀྱང་སྐྱེ་བ་འདི་ལ་ཉམས་པ་ལུས་
[46b.4]པ་ལས་འཆི་ཀར་སྐོང་ན་དེ་བསྐངས་པ་ལས་དེ་མ་བསྐངས་ན་ཉམས་སོ། །དེ་ལ་དམ་ཚིག་མ་ཉམས་པའི་རྟགས་ནི་གདུང་ཤ་རཱི་རམ་དང་ཁྲེལ་མ་ཁྲེལ་དང་རྨི་ལམ་དང་བར་ཆད་མང་ཉུང་ལས་བརྟག་པར་བྱའོ། །དེ་ལ་དམ་ཚིག་བསྐང་བ་ནི་སོ་སོ་དང་ཐུན་མོང་གིའོ། །དེ་ལ་སོ་སོར་
[46b.5]བསྐང་བ་ནི་སྤྱོད་པ་རླབས་པོ་ཆེ་ཚ་ཚ་དང་སྦྱིན་སྲེག་དང་གཏོར་མ་དང་ཡན་ལག་བདུན་པ་དང་ཆོས་སྤྱོད་བཅུ་དང་ཚོགས་ཀྱི་ཙཀྲ་དང་ཉེའུ་འདོན་པ་དང་དགེ་འདུན་ལ་ཆོས་སྟོན་ཡོན་དང་བཅས་པ་དང་། སྒྲུབ་པ་ཆེན་པོའི་གཞི་བཟུང་བ་དང་གཟུགས་ཁྱད་པར་ཅན་དང་རང་གི་ལྷའི་
[46b.6]སྙིང་པོ་བཟླས་བརྗོད་བྱ་བ་ནི་འབུམ་ཕྲག་ལྔ་དང་ཁྲི་ཕྲག་གསུམ་དང་ཁྲི་ཕྲག་ལྔ་དང་སྟོང་ཕྲག་གསུམ་དང་སྟོང་ཕྲག་ལྔ་དང་བརྒྱ་ཕྲག་གསུམ་དང་བརྒྱ་ཕྲག་ལྔ་དང་བཅུ་ཕྲག་གསུམ་དང་བཅུ་ཕྲག་ལྔ་དང་ཉི་ཤུ་རྩ་གཅིག་སྟེ་ཉམས་པ་ཆེན་པོ་ལ་སོགས་པ་ལྔ་དང་རིམ་པ་བཞིན་དུ་སྦྱར་རོ། །
[46b.7]གཞན་ཡང་རྡོ་རྗེ་སློབ་དཔོན་གྱི་ཉམས་ན་སླར་ཡང་དཀྱིལ་འཁོར་དུ་འཇུག་པར་བྱ་བ་དང་། རྡོ་རྗེ་སྤུན་གྱི་དམ་ཚིག་ཉམས་པ་ན་ཚོགས་ཀྱི་ཙཀྲ་ལ་སོགས་པ་སྟེ་ཉེས་པ་སོ་སོར་བསྐང་བའི་ཐབས་སོ་སོར་ཇི་ལྟར་བཤད་པ་བཞིན་དུ་བསྐང་བར་བྱའོ། །དེ་ལ་ཐུན་མོང་གི་བསྐང་བ་ནི་བཤགས་
[47a]
[47a.1]པ་དང་སྦྱང་བ་དང་སླར་བླང་བའོ། །གཞན་ཡང་གོང་དུ་བཤད་པའི་དགེ་བའི་ལས་ཀྱིས་བསྐང་བ་དང་རྫས་ཀྱིས་བསྐང་བ་དང་དོན་གྱིས་བསྐང་བ་དང་ཏིང་ངེ་འཛིན་གྱིས་བསྐང་བ་དང་གསང་བའི་ཐབས་ཀྱིས་བསྐང་བའོ། །དེ་ལ་དང་པོ་གོང་དུ་བཤད་དོ། །གཉིས་པ་
[47a.2]ནི་བླ་མ་སྤྱན་དྲངས་ནས་རིན་པོ་ཆེ་དང་རྫས་ཁྱད་པར་ཅན་ཕུལ་ནས་ཉེས་པ་བཤགས་ཏེ། དཀྱིལ་འཁོར་དུ་ཞུགས་ནས་རྫས་དེ་དག་སླར་སླུ་བའི་ཚུལ་དུ་བླ་མ་ལས་དམ་ཚིག་བསླང་བར་བྱའོ། །གསུམ་པ་ནི་ཆོས་ཐམས་ཅད་ནམ་མཁའ་ལྟར་རྣམ་པར་དག་པས་བསྒོམ་པ་དང་ཆོས་ཟབ་མོ་ཉན་
[47a.3]པ་དང་བསམ་པ་དང་བཀླག་པ་དང་། ཁ་ཏོན་བྱ་བ་དེ་ལ་བརྟག་པ་དང་བྲི་བ་དང་གཞན་ལ་སྦྱིན་པར་བྱའོ། །དེ་ལ་བཞི་པ་ནི་སྡིག་པ་བཀྲུ་བ་དང་སྡིག་པ་སྲེག་པ་དང་སྡིག་པ་གཏོར་བ་དང་དམ་ཚིག་རྡོ་རྗེ་བསྒོམས་ནས་དེའི་ཏིང་ངེ་འཛིན་གྱིས་བསྐང་བའོ། །དེ་ལ་ལྔ་པ་ནི་བླ་མ་ལ་རྫས་དང་
[47a.4]རང་གི་ཆུང་མ་ཕུལ་ཏེ། གསང་བའི་དབང་དང་ཤེས་རབ་ཡེ་ཤེས་ཀྱི་དབང་དང་བཞི་པའི་དབང་ཞུ་བར་བྱའོ། །གཞན་ཡང་ཡི་དམ་ལྷའི་ཏིང་ངེ་འཛིན་དང་བཟླས་པས་ཤིན་ཏུ་ཡང་བསྐང་ངོ་། །ཁྱད་པར་དུ་རྡོ་རྗེ་བྱང་ཆུབ་ཀྱི་སེམས་བསྒོམས་ནས་བསྐང་དུ་མི་བཏུབ་པ་ཡང་བསྐང་སྟེ། 
[47a.5]མཛོད་ཀྱི་མདོ་ལ་སོགས་པ་ལ་བལྟ་བར་བྱའོ། །དེ་ལ་དམ་ཚིག་རྣམས་བསྔོ་བགྲང་བྱ་བ་ནི་མདོར་བསྡུ་ན་དྲན་པའི་ཚུལ་གྱིས་བསྔོ་བགྲང་བྱ་བ་དང་། ཁ་ཐོན་དུས་གསུམ་དུ་བསྔོ་བགྲང་བྱ་བ་དང་། དུས་དྲུག་ཏུ་ཡི་དམ་ནར་མའི་དུས་སུ་བསྐང་ཞིང་བསྔོ་བགྲང་བྱ་བ་དང་། གླེགས་
[47a.6]བམ་བལྟས་པས་བསྔོ་བགྲང་བྱ་བའོ། །དེ་ལ་དམ་ཚིག་བསྐངས་པ་དང་མ་ཉམས་པའི་རྟགས་སྔར་བཤད་པ་བཞིན་དུ་ཤེས་པར་བྱའོ། །དེ་ལ་དམ་ཚིག་ཉམས་པའི་ཉེས་དམིགས་ནི་ཇི་སྐད་དུ་དཔལ་སངས་རྒྱས་མཉམ་སྦྱོར་གྱི་རྒྱུད་ལས། དམ་ཚིག་ཉམས་པས་དཀྱིལ་འཁོར་དུ། །
[47a.7]དབང་བསྐུར་དངོས་གྲུབ་འཐོབ་མི་འགྱུར། །ཞེས་གསུངས་པས་དང་པོ་དཀྱིལ་འཁོར་དུ་ཞུགས་ཤིང་དབང་བསྐུར་བ་ཐོབ་ནས་དམ་ཚིག་སྡོམ་པ་མནོས་ནས་ཕྱིས་མ་བསྲུངས་ན་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་མི་འབྱུང་ལ། མི་འདོད་པ་སྣ་ཚོགས་པ་འབྱུང་
[47b]
[47b.1]བར་འགྱུར་རོ། །ཡང་། དམ་ཚིག་མེད་པའི་མི་རྣམས་ལ། །སྔགས་དང་ཕྱག་རྒྱ་མི་སྦྱིན་ཞིང་། །དེ་དང་འགྲོགས་པར་མི་བྱ་སྟེ། །སྙིང་རྗེ་བསྐྱེད་ལ་སྤང་བར་བྱ། །ཞེས་པ་དང་། དང་པོར་བླ་མ་རྗེ་བཙུན་ལས། །དམ་ཚིག་ཐོབ་ནས་མི་བསྲུང་བ། །མཁའ་འགྲོ་སྲིན་པོས་བསད་
[47b.2]ནས་སུ། །ངུ་འབོད་ལ་སོགས་དམྱལ་བར་འགྲོ། །ཤེས་རབ་སྙིང་རྗེ་མི་ལྡན་པ། །གསང་སྔགས་ལ་ནི་འཇུག་མི་བྱ། །ཡན་ལག་དམ་ཚིག་ཉམས་གྱུར་ན། །རྡོ་རྗེ་དམྱལ་བར་སྐྱེ་བར་འགྱུར། །དེ་བས་དམ་ཉམས་སྡིག་ཅན་དེའི། །ཉམས་པས་གྲིབ་མ་འགོ་བས་ན། །ལྷན་
[47b.3]ཅིག་གནས་པར་མི་བྱ་ཞིང་། །དེ་ལ་སྙིང་རྗེ་བསྐྱེད་པར་བྱ། །ཞེས་གསུངས་པ་དང་། དཔལ་སངས་རྒྱས་ཐོད་པ་ལས་ཀྱང་། རེ་ཞིག་དམ་ཚིག་ཉམས་པ་ལས། །དངོས་གྲུབ་ཐོབ་པ་ལྟ་ཞོག་གི། །མི་ཡི་སྐྱེ་བའང་རྙེད་པར་དཀའ། །གང་ཡང་བླ་མ་བརྒྱུད་པ་ཡི། །རིམས་འོངས་དེ་ཉིད་
[47b.4]མན་ངག་ནི། །དེ་ཡིས་ཇི་ལྟར་འགྲུབ་མཉམ་དགོངས། །ཞེས་གསུངས་པ་དང་། གཞན་ཡང་རྩ་བའི་དམ་ཚིག་ཉམས་ན་དཔེར་ན་ཤིང་ཆེན་པོ་རྩ་བ་ཚིག་པའམ་སྐམས་པའམ་བྲེགས་པ་དང་འདྲ་སྟེ། འཇིག་རྟེན་དང་དེ་ལས་འདས་པའི་དངོས་གྲུབ་ཐམས་ཅད་མེད་པར་འགྱུར་རོ། །སྦོམ་
[47b.5](པའི་,པོའི་)ཉེས་པ་ནི་སྔར་བཤད་པ་བཞིན་དུ་ཤིང་ཆེན་པོའི་སྡོང་པོ་དང་འདྲ་སྟེ། འཇིག་རྟེན་གྱི་དངོས་གྲུབ་ཆེན་པོ་བརྒྱད་མི་འབྱུང་ངོ་། །ཡན་ལག་གི་ལྟུང་བ་ནི་ཤིང་གི་ཡལ་ག་དང་འདྲ་བར་ཕྲིན་ལས་བཞིའི་དངོས་གྲུབ་ཀྱི་བར་དུ་གཅོད་དོ། །གཞན་ཡང་འདི་ལ་གཡེལ་བ་དང་མཆོད་པ་
[47b.6]དང་གཏོར་མ་ཆགས་ན་བྱིན་རླབས་ཆུང་བ་དང་རྣལ་འབྱོར་སྔོ་སྐམས་སོ། །བླ་མའི་ཐུགས་མ་ཟིན་ཞིང་བཀའ་བཅག་ན་བགེགས་ལྡང་ངོ་། །སྤྱོད་པ་རྩིང་བ་དང་། བག་མེད་ན་འབྱོར་པ་བརླག་པར་འགྱུར་རོ། །གལ་ཏེ་དམ་ཚིག་མ་བསྲུངས་ཀྱང་བཀྲ་ཤིས་པ་འདྲ་ན་ཡང་འཕྲལ་དུ་
[47b.7]ཚེ་འདི་ལ་གནོད་པ་མེད་ཀྱང་དེ་ཉིད་ཆད་པ་ཆེན་པོ་འབྱུང་བའི་རྟགས་ཡིན་ཏེ། དཔེར་ན་རྒྱལ་པོའི་བཀའ་ཆད་བྱུང་ན་དེ་ལ་ཟན་དང་ཆང་མང་པོ་བླུད་ནས་བཟི་བར་བྱས་ན་ཕྱིས་གསོད་དོ། །དམ་ཚིག་ཁ་ཅིག་ལེགས་པར་བསྲུངས་པ་ལས་སྡུག་བསྔལ་དང་བར་ཆད་མང་བ་ལྟར་འདུག་
[48a]
[48a.1]ཀྱང་དེ་ཚེ་རབས་སྔ་མའི་ལས་ཀྱི་ལྷག་མ་ལུས་པ་ཡིན་པས་དེས་ནི་མྱུར་དུ་ཕྱག་རྒྱ་ཆེན་པོའི་དངོས་གྲུབ་ཐོབ་པར་འགྱུར་རོ། །གཞན་ཡང་དམ་ཚིག་ཉམས་པ་ནི་ཚེ་འདིར་ཡང་བཀྲ་མི་ཤིས་པ་མང་པོ་འབྱུང་ལ། དུས་མ་ཡིན་པར་འཆི་བ་བརྒྱད་དང་། གཤིས་
[48a.2]ངན་དུ་འཆི་བ་བཅུ་གཉིས་ཀྱིས་འཆི་བར་འགྱུར་རོ། །དེ་ནས་ཤི་ནས་ཀྱང་རྡོ་རྗེ་དམྱལ་བར་སྐྱེས་ནས་དེ་ནས་ཐོན་པའི་དུས་མེད་དོ། །དེ་ལ་དམ་ཚིག་མ་ཉམས་པའི་ཕན་ཡོན་ནི། ཚེ་རིང་བ་དང་ལོངས་སྤྱོད་ཆེ་བ་དང་ཅི་བསམས་པ་འགྲུབ་པ་དང་། མཐུ་དང་བྱིན་རླབས་ཆེ་བ་དང་བཀྲ་ཤིས་
[48a.3]པར་འགྱུར་རོ། །བསྒོམ་པ་དང་བཟླས་པ་དང་མཆོད་པ་ལ་བརྩོན་པས་རྣལ་འབྱོར་པ་སྔོ་མ་སྐམས་པར་ལོངས་སྤྱོད་ཆེ་བ་དང་བླ་མའི་བཀའ་མ་བཅག་ཅིང་གུས་པས་བར་ཆད་མེད་པ་དང་རྡོ་རྗེ་སྤུན་ལ་བརྩེ་གདུང་བྱས་པས་མི་མ་ཡིན་རྣམས་ཀྱིས་བཀུར་སྟི་བྱེད་དོ། །གཡོ་སྒྱུ་མེད་པས་མི་
[48a.4]དང་མི་མ་ཡིན་པ་རྣམས་དགའ་བར་འགྱུར་རོ། །གསང་སྔགས་འཆོལ་བར་མ་སྤྱད་པས་འབྱོར་བ་བརྟན་པ་དང་བཀྲ་ཤིས་སོ། །འཆི་བའི་དུས་སུ་ཡང་རྡོ་རྗེ་མཁའ་འགྲོ་མ་རྣམས་ཀྱིས་བསུ་ནས་རིག་འཛིན་གྱི་གནས་སུ་འཁྲིད་དོ། །གཞན་ཡང་དེས་སྐྱེ་བ་འདི་དང་ཕྱི་མ་དང་སྐྱེ་བ་བདུན་དང་སྐྱེ་བ་
[48a.5]བཅུ་དྲུག་ཚུན་ཆད་ཀྱིས་འགྲུབ་པ་ལ་ཐེ་ཚོམ་མེད་དོ། །དེ་ལ་དམ་ཚིག་ཐམས་ཅད་བསྡུ་ན་གཉིས་ཏེ། སྙིང་རྗེ་རུས་པའི་གཏིང་ནས་སྐྱེ་བ་དང་ཤེས་རབ་ཚིག་ཙམ་མ་ཡིན་པ་གཏིང་ནས་གོ་བའོ། །འདི་གཉིས་རྒྱུད་ལ་བརྟེན་ན་དང་པོ་ཉིད་ནས་ཉེས་པ་མི་འབྱུང་ལ་གལ་ཏེ་བྱུང་ན་ཡང་མྱུར་དུ་
[48a.6]བསྐངས་པར་འགྱུར་རོ། །གཞན་ཡང་དམ་ཚིག་ཐམས་ཅད་ནི་བྱང་ཆུབ་ཀྱི་སེམས་སུ་འདུས་ཏེ་དེ་ཡང་རྣམ་པ་བཞིའོ། །བྱང་ཆུབ་ཀྱི་སེམས་དང་བླ་ན་མེད་པ་བྱང་ཆུབ་ཀྱི་སེམས་དང་ཀུན་དུ་བཟང་པོའི་སེམས་དང་རྡོ་རྗེ་བྱང་ཆུབ་ཀྱི་སེམས་སོ། །དེ་ལ་སོ་སོར་ཐར་པའི་སྡོམ་པ་ནི་ལས་དགེ་སྡིག་
[48a.7]གཙོར་སྟོན་ཏོ། །མདོ་སྡེའི་སྡོམ་པ་ནི་སྙིང་རྗེ་གཙོར་སྟོན་ཏོ། །གསང་སྔགས་ཀྱི་སྡོམ་པ་ནི་སྐུ་གསུང་ཐུགས་ཀྱི་མི་ཕྱེད་པ་གཙོར་སྟོན་ཏོ། །དེ་ལ་སོ་སོར་ཐར་པའི་སྡོམ་པ་ནི་མྱ་ངན་ལས་འདས་པའི་བསམ་པ་བརྟན་པོ་ལས་སྐྱེའོ། །བྱང་ཆུབ་སེམས་དཔའི་སྡོམ་པ་ནི་ལྷག་པའི་བསམ་
[48b]
[48b.1]པ་བཟང་པོ་ལས་སྐྱེའོ། །གསང་སྔགས་ཀྱི་སྡོམ་པ་ནི་རྡོ་རྗེ་བྱང་ཆུབ་ཀྱི་སེམས་ལས་སྐྱེའོ། །དེ་ལ་སོ་སོར་ཐར་པའི་སྡོམ་པ་ནི་སྤོང་པ་བདུན་ནོ། །བྱང་ཆུབ་སེམས་དཔའི་སྡོམ་པ་ནི་སྤོང་བ་བཅུའོ། །སྔགས་ཀྱི་སྡོམ་པ་ནི་སྤོང་བ་གཅིག་གོ། །སོ་སོར་ཐར་པའི་གཞུང་དུ་ནི་ཁ་ན་མ་ཐོ་བ་
[48b.2]གཉི་ག་བརྗོད་དོ། །བྱང་ཆུབ་སེམས་དཔའི་གཞུང་དུ་ནི་རང་བཞིན་འབའ་ཞིག་བརྗོད་དོ། །སྔགས་ཀྱི་གཞུང་དུ་ནི་དེ་གཉི་གའི་ཐ་སྙད་མ་བརྗོད་དོ། །ཡང་སོ་སོར་ཐར་པའི་སྡོམ་པ་ནི་རྫས་ཀྱི་བདག་ཉིད་དུ་ཡོད་པར་འདོད་དོ། །བྱང་ཆུབ་སེམས་དཔའི་སྡོམ་པ་ནི་བརྟག་པ་ཙམ་དུ་ཡོད་
[48b.3]བར་འདོད་དོ། །སྔགས་སུ་ནི་དེ་གཉི་གའི་ཐ་སྙད་མ་བརྗོད་དོ། །ཡང་ཉན་ཐོས་ཀྱི་སྡོམ་པ་ལ་བར་ཆད་ཀྱི་ཆོས་མང་དུ་ཡོད་དོ། །བྱང་ཆུབ་སེམས་དཔའི་སྡོམ་པ་ལ་བར་ཆད་ཀྱི་ཆོས་ཉུང་ཟད་ཅིག་གོ། །སྔགས་ཀྱི་སྡོམ་པ་ལ་ནི་བར་ཆད་ཀྱི་ཆོས་བཤད་པ་མེད་དོ། །ཡང་སྡོམ་པ་དང་པོ་
[48b.4]ལ་ནི་ཕམ་བ་བྱུང་ན་ཕྱིས་བླང་བའི་སྐལ་བ་མེད་དོ། །བར་མ་ལ་ནི་ཕམ་པ་བྱུང་ན་ཕྱིས་བླང་བའི་སྐལ་བ་ཡོད་དོ། །ཐ་མ་ནི་རྡོ་རྗེ་བྱང་ཆུབ་ཀྱི་སེམས་དང་ལྡན་ན་ཉམས་པ་མེད་དོ། །དེ་ལ་སྡོམ་པ་དང་པོ་ལ་ནི་མཁན་པོ་དང་སློབ་དཔོན་དགོས་སོ། །བར་མའི་སྡོམ་པ་ལ་ནི་བླ་མ་གཅིག་
[48b.5]པུའམ་ཡང་ན་མེད་པའོ། །ཐ་མ་དེ་ལ་ནི་བཞི་སྟེ། བླ་མའི་ཞལ་ནས་བྱུང་བའི་དབང་དང་། ཡེ་ཤེས་ལྷའི་བྱིན་གྱི་རླབས་ཀྱི་དབང་དང་། རྡོ་རྗེ་མཁའ་འགྲོ་མས་ལུང་བསྟན་པའི་དབང་དང་། རང་ཉིད་ཀྱི་སེམས་ཀྱི་རྩལ་གྱིས་ཐོབ་པའི་དབང་དང་ངོ་། །ཡང་སྔ་མ་ནི་གཞན་ལ་
[48b.6]གནོད་པ་བྱེད་པ་ལས་ལྡོག་གོ། །བར་མ་ནི་དེའི་སྟེང་དུ་གཞན་ལ་ཕན་འདོགས་པའོ། །ཕྱི་མ་ནི་དེའི་སྟེང་དུ་སངས་རྒྱས་ཀྱི་མཛད་སྤྱོད་ཉམས་སུ་ལེན་པའོ། །ཡང་དང་པོའི་སྡོམ་པ་ནི་དགྲ་བཅོམ་པ་རྣམས་ཀྱི་རྗེས་སུ་སློབ་པའོ། །བར་མའི་སྡོམ་པ་ནི་སྔོན་གྱི་བྱང་ཆུབ་སེམས་དཔའ་
[48b.7]རྣམས་ཀྱི་རྗེས་སུ་སློབ་པའོ། །སྔགས་ཀྱི་སྡོམ་པ་ནི་སངས་རྒྱས་རྣམས་ཀྱི་རྗེས་སུ་སློབ་པའོ། །ཡང་དང་པོའི་སྡོམ་པ་ནི་བདག་འབའ་ཞིག་གི་དོན་ཏོ། །བར་མའི་སྡོམ་པ་ནི་གཞན་འབའ་ཞིག་གི་དོན་ཏོ། །ཕྱི་མའི་སྡོམ་པ་ནི་གཉི་གའི་དོན་ཏོ། །ཡང་དང་པོའི་སྡོམ་པ་ནི་ཇི་སྲིད་
[49a]
[49a.1]འཚོའི་བར་དུ་མནོས་སོ། །བར་མའི་སྡོམ་པ་ནི་སྙིང་པོ་བྱང་ཆུབ་ཀྱི་བར་དུའོ། །ཕྱི་མའི་སྡོམ་པ་ནི་ནམ་མཁའ་ཇི་སྲིད་གནས་ཀྱི་བར་དུའོ། །སྡོམ་པ་དང་པོའི་འབྲས་བུ་ནི་མྱ་ངན་ལས་འདས་པ་གཉིས་སོ། །བར་མའི་འབྲས་བུ་ནི་ས་བཅུའམ་ས་བཅུ་གཅིག་པའོ། །
[49a.2]ཐ་མའི་འབྲས་བུ་ནི་ས་བཅུ་གཉིས་པའོ། །གཞན་ཡང་སྒོམ་སྒྲུབ་དང་ཆོས་སྤྱོད་ཡི་དམ་གྱི་ལྷས་མ་ཁྲེལ་བ་དང་། དད་པ་དང་བསྙེན་བཀུར་བླ་མས་མ་ཁྲེལ་བ་དང་། དམ་ཚིག་དང་སྡོམ་པ་རྡོ་རྗེ་མཁའ་འགྲོ་མ་རྣམས་ཀྱིས་མ་ཁྲེལ་བ་དང་། བརྩེ་གདུང་ཕན་གནོད་རྡོ་རྗེ་སྤུན་ཕོ་མོས་
[49a.3]མ་ཁྲེལ་བ་དང་། བཟླས་བརྗོད་དང་གཏོར་མ་དང་ཆོ་གའི་ནུས་པ་དང་བྱིན་རླབས་མཚན་མོ་རྒྱུ་བའི་འབྱུང་པོའི་ཚོགས་ཀྱིས་མ་ཁྲེལ་བ་དང་། རྡོ་རྗེ་བླ་མའི་མན་ངག་ཟབ་མི་ཟབ་རང་གི་སློབ་མས་མ་ཁྲེལ་བ་དང་། ལྟ་བ་ཟབ་མི་ཟབ་མཁས་པ་རྣམས་ཀྱིས་མ་ཁྲེལ་བ་དང་། ཇི་ལྟར་
[49a.4]དམ་བཅས་པའི་དོན་རང་གི་སེམས་ཀྱིས་མ་ཁྲེལ་བ་དང་། སྤྱོད་པ་བཟང་ངན་གྲོགས་པོས་མ་ཁྲེལ་བ་དང་། གཏོང་ཕོད་དང་། གསལ་གཤོག་དང་། རོ་ཚོང་དང་། ཞི་དེས་དང་། མཐུན་འཇུག་འཇིག་རྟེན་གྱི་མི་རྣམས་ཀྱིས་མ་ཁྲེལ་པའོ། །མཉམ་པར་གཞག་པའི་རྣལ་འབྱོར་
[49a.5]ནི། །བསྐྱེད་དང་རྫོགས་པའི་ཏིང་འཛིན་བསྒོམ། །སྤྱོད་ལམ་རྣལ་འབྱོར་དུས་སུ་ནི། །ཕྱི་ནང་ཐམས་ཅད་གཞན་མིན་ཏེ། །སེམས་ཉིད་ལྷ་ཉིད་སྒྱུ་མ་ཉིད། །འོད་གསལ་ཡིན་ཏེ་མཉམ་ཉིད་གཞི། །དག་པ་བཞི་ཡང་དེ་ཉིད་ཡིན། །ཉིན་དང་མཚན་མོ་རྟག་པར་ནི། །སེམས་
[49a.6]ཀྱི་སྐད་ཅིག་རེ་རེ་ལ། །དེ་ལྟར་མོས་པ་ཡང་ཡང་བྱ། །རྡོ་རྗེ་ཤུགས་དང་མི་ལྡན་ཡང་། །སྣང་བ་བྱིན་གྱིས་བརླབས་པ་ཡིན། །དེ་ལྟ་བུ་ཡི་སྔགས་པ་ནི། །དམ་ཚིག་ཉམས་པའི་དོགས་པ་མེད། །བྷཾ་ག་ལར་སྐྱེས་དགེ་སློང་ནི། །མར་མེ་མཛད་དཔལ་ཡེ་ཤེས་ཀྱིས། །གཞུང་
[49a.7]དང་བླ་མའི་མན་ངག་གིས། །དམ་ཚིག་ཐམས་ཅད་བསྡུས་ནས་བྲིས། །དམ་ཚིག་ཐམས་ཅད་བསྡུས་པ་ཞེས་བྱ་བ་མཁས་པ་ཆེན་པོ་དཱིཾ་པཾ་ཀ་ར་ཤྲཱི་ཛྙཱ་ནས་མཛད་པ་རྫོགས་སོ།། །།རྗེ་བཙུན་བླ་མ་ཆེན་པོ་དེ་ཉིད་ཀྱི་ཞལ་སྔ་ནས་དང་། ལོ་ཙཱ་བ་དགེ་སློང་ཚུལ་ཁྲིམས་
[49b]
[49b.1]རྒྱལ་བས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། {D3726}༄༅༅། །རྒྱ་གར་སྐད་དུ། ཀརྨ་པྲ་མ་ཐ་ས་མ་ཡ་སཱུ་ཏྲ་སཾ་གྲ་ཧ། བོད་སྐད་དུ། ལས་དང་པོ་པའི་དམ་ཚིག་མདོར་བསྡུས་པ། འཕགས་པ་འཇམ་དཔལ་ལ་ཕྱག་འཚལ་ལོ། །གསང་སྔགས་ཀྱི་རྣམ་པར་ཐར་པའི་
[49b.2]སྒོར་ཞུགས་པའི་ལས་དང་པོ་པ་རྣམས་ཀྱི་དམ་ཚིག་མདོར་བསྟན་པ། ཧཱུཾ་རྡོར་ལས་བྱུང་མཐིང་གའི་མདོག་འདྲ་བའི། །དཔལ་ལྡན་རྡོ་རྗེ་འཛིན་ལ་ཕྱག་འཚལ་ནས། །སྔགས་འཆང་རྣམས་ཀྱིས་བསྲུང་བའི་དམ་ཚིག་ནི། །མདོར་བསྡུས་བརྩེ་བའི་ཡིད་ཀྱིས་བཤད་པར་བྱ། །སྡུག་
[49b.3]བསྔལ་ཚོགས་ཀྱིས་བསྲེགས་པའི་སེམས་ཅན་ལ། །སྙིང་རྗེར་ལྡན་པས་ཡོངས་ལ་ཁྱབ་པ་དང་། །གཡོ་དང་མི་གཡོའི་ཆོས་རྣམས་མ་སྐྱེས་པར། །རྟོག་པའི་ཤེས་རབ་སྙིང་རྗེའི་གཞིར་བྱའོ། །རྟག་ཏུ་དད་དང་བརྩོན་འགྲུས་དྲན་པ་དང་། །ཤེས་བཞིན་ཏིང་འཛིན་མཆོག་ལ་
[49b.4]གནས་པར་བྱ། །དང་པོར་སྔགས་པས་སྲོག་གཅོད་རྐུ་བ་དང་། །འཁྲིག་དང་{བརྫུན་,རྫུན་}སྨྲ་ཆང་འཐུང་ལ་སོགས་པའི། །ཚུལ་ཁྲིམས་སྔགས་ཀྱི་རྩ་བར་སངས་རྒྱས་གསུངས། །དེ་བས་སྲོག་བཞིན་བསླབ་པ་བསྲུང་བར་བྱ། །ཞེས་སོ། །ཡུལ་གངས་རིའི་རྩ་ན་གནས་པའི་སློབ་དཔོན་ཛྙཱ་
[49b.5]ན་བོ་དྷིའི་མཛད་པའི་གསང་ཆེན་སྒྲོན་མའི་དམ་ཚིག་ལས། ཉན་ཐོས་ཚུལ་ཁྲིམས་ཐེག་ཆེན་སྡོམ་པ་དང་། །ས་བདག་ཁྲིམས་ལས་འདའ་བར་མི་བྱའོ། །ཞེའོ། །རྡོ་རྗེ་རྩེ་མོའི་རྒྱུད་ལས། བྱང་ཆུབ་སེམས་འཛིན་གྱུར་ནས་ནི། །ལྷ་གཞན་དག་ལ་མི་མོས་དང་། །དཀོན་མཆོག་
[49b.6]གསུམ་ལ་དད་པ་དང་། །དེ་ལ་གཞོལ་ཞིང་འབབ་པ་ཡིས། །གསོད་དང་རྐུ་དང་འཁྲིག་པ་དང་། །{བརྫུན་,རྫུན་}དང་ཆང་ནི་རྣམ་པར་སྤང་། །ཁྱིམ་པའི་ཚུལ་དུ་གནས་ནས་ནི། །རིག་སྔགས་རྒྱལ་པོ་བསྒྲུབ་པར་བྱ། །གལ་ཏེ་དེ་ནི་རབ་བྱུང་ན། །སྡོམ་པ་གསུམ་ལ་གནས་པར་བྱ། །
[49b.7]སོ་སོར་ཐར་དང་བྱང་ཆུབ་སེམས། །རིག་འཛིན་སྔགས་ཀྱི་སྡོམ་པའོ། །ཞེས་འབྱུང་བས་སྡོམ་པ་དང་དམ་ཚིག་མཐའ་དག་ལ་གནས་པར་བྱའོ། །དེ་ལྟ་བས་ན་རྣལ་འབྱོར་པས་ཐོག་མར་རིག་སྔགས་གཟུང་བའི་དམ་ཚིག་ལ་གནས་པར་བྱའོ། །ཇི་ལྟར་དུས་གསུམ་མགོན་པོ་
[50a]
[50a.1]རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་མེད་པ། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་སྡོམ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་གསུམ། །དེ་བཞིན་བརྟན་པོར་
[50a.2]གཟུང་བར་བགྱི། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་གཟུང་བར་བགྱི། །རྡོ་རྗེ་རིགས་མཆོག་ཆེན་པོ་ཡི། །སློབ་དཔོན་ཉིད་ཀྱང་གཟུང་བར་བགྱི། །རྡོ་རྗེ་དྲིལ་བུ་ཕྱག་རྒྱ་
[50a.3]ཡང་། །ཡང་དག་ཉིད་དུ་གཟུང་བར་བགྱི། །རིན་ཆེན་རིགས་མཆོག་ཆེན་པོ་ལས། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་དུ་ལན་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་མཆོག་དག་པ་ལས། །ཕྱི་ནང་གསང་བའི་
[50a.4]ཐེག་པ་གསུམ། །དམ་པའི་ཆོས་ཀྱང་གཟུང་བར་བགྱི། །ལས་ཀྱི་རིགས་མཆོག་ཆེན་པོ་ལས། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་པར་བགྱི། །མཆོད་པའི་ལས་ཀྱང་ཅི་ནུས་བགྱི། །བླ་ན་མེད་པའི་བྱང་ཆུབ་སེམས། །དམ་པ་བདག་གིས་བསྐྱེད་པར་
[50a.5]བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང་། །མ་རྒལ་བ་རྣམས་བདག་གིས་བསྒྲལ། །མ་གྲོལ་བ་ནི་བདག་གིས་དགྲོལ། །དབུགས་མ་ཕྱིན་པ་དབུགས་དབྱུང་ཞིང་། །མྱ་ངན་འདས་ལ་སེམས་ཅན་དགོད། །དུས་འདི་ནས་ནི་བཟུང་ནས་
[50a.6]སུ། །ཇི་སྲིད་བྱང་ཆུབ་སྙིང་པོའི་བར། །བདག་ནི་རབ་ཏུ་གནས་པར་བགྱི། །ལུས་དང་ངག་དང་ཡིད་དག་གིས། །མི་དགེ་བ་ནི་རྣམ་བཅུ་དང་། །བག་མེད་པ་ཡི་གནས་བྱུང་བ། །འབྲུ་ཆང་བཅོས་པའི་ཆང་དག་དང་། །ཐེག་པ་དམན་ལ་འདོད་པ་དང་། །དེ་བཞིན་ལྷ་དང་ལྷ་མིན་
[50a.7]དང་། །གསང་བ་པ་རྣམས་བརྙས་པ་དང་། །ཕྱག་རྒྱ་མཚན་མ་བཞོན་པ་དང་། །མཚོན་ཆ་ལ་སོགས་འགོམ་པ་རྣམས། །དུས་འདི་ཉིད་ནས་བཟུང་ནས་ནི། །ཇི་སྲིད་བྱང་ཆུབ་སྙིང་པོའི་བར། །བདག་ནི་རབ་ཏུ་ལྡོག་པར་བགྱིའོ། །ཞེའོ། །གལ་ཏེ་རིག་སྔགས་གཟུང་བ་ཉིད་
[50b]
[50b.1]དུ་ངེས་པས་ནི། སྡོམ་པ་དང་དམ་ཚིག་ཚུལ་བཞིན་མ་བསྲུངས་ན། འཕགས་པ་རྣམས་བསླུས་པ། བདག་ཉིད་ལ་འཁུ་བར་བྱེད་པ། དངོས་གྲུབ་ཆེན་པོ་ལ་རྒྱབ་ཀྱིས་ཕྱོགས་པ། དེ་ནི་གཡོན་ཅན་ཤིང་རུལ་བ་ལྟ་བུ་ཡིན་ནོ། །དམ་ཚིག་ལ་མི་གནས་པར་གསང་སྔགས་ཚིག་
[50b.2]ཙམ་གྱིས་བདག་དང་གཞན་གྱི་དོན་དུ་ལས་སྣ་ཚོགས་བྱེད་པའོ། །དཔེར་ན་མཛེ་ཅན་ནང་ན་འབུས་རྙིངས་པ་ལ་ཕྱི་རོལ་གྱི་གོས་དང་རྒྱན་གྱིས་བཀབ་པ་ལྟ་བུ་ཡིན་ནོ། །དེས་ནི་བདག་གི་དོན་ཡང་བྱ་བར་མི་ནུས་ན་གཞན་གྱི་དོན་ལྟ་ཅི་སྨོས། དེ་ནི་ལྷ་དང་བཅས་པའི་འཇིག་རྟེན་གྱིས་སྨོད་
[50b.3]ཅིང་བཤུང་བ་ཡིན་ནོ། །གསང་སྔགས་ཀྱི་དངོས་གྲུབ་སྒྲུབ་པ་དང་། གཞན་གྱི་དོན་དུ་དཀྱིལ་འཁོར་ལ་སོགས་པའི་ལས་བྱེད་པ་ནི། དུས་ཡུན་རིང་པོར་བདག་གི་སེམས་ཀྱི་རྒྱུད་སྦྱངས་པ་དང་། སྡོམ་པ་དང་དམ་ཚིག་ལ་སྔགས་སྤྱོད་པའི་ཡོན་ཏན་དང་ལྡན་པས། དབེན་པར་ཚུལ་བཞིན་
[50b.4]དུ་ལས་བྱས་ནས་དངོས་གྲུབ་ཏུ་ཡང་འགྱུར་ལ་གཞན་གྱི་དོན་ཕུན་སུམ་ཚོགས་པ་ཡང་འགྲུབ་བོ། །དམ་ཚིག་སྤངས་ཏེ་གཟུ་ལུམས་སུ་གསང་སྔགས་དགོངས་པས་བཤད་པའི་དོན། སྒྲ་ཇི་བཞིན་དུ་བཟུང་ནས་སྣོད་མིན་པའི་སློབ་མ་དང་། གྲོང་ལ་སོགས་པར་ལོག་པར་སྤྱད་ན་ནི། དེ་
[50b.5]བཞིན་གཤེགས་པའི་བཀའ་རྒྱུད་ཁྱད་དུ་བསད་པས་སློབ་དཔོན་འཕགས་པ་ཀླུ་སྒྲུབ་དང་། ཨིནྡྲ་བྷཱུ་ཏི་ལ་སོགས་པའི་ཞལ་སྔ་ནས་ཀྱི་ཚིག་གི་བདུད་རྩི་སྤངས་པ་ཡིན་པས་བདག་བདེ་ལེགས་སུ་འདོད་པའི་མཁས་པ་རྣམས་ཀྱིས་ཟས་དུག་དང་བཅས་པ་བཞིན་དུ་སྤང་བར་བྱའོ། །དེ་བས་ན་དངོས་
[50b.6]གྲུབ་ཀྱི་སྣོད་དུ་རུང་བའི་སྒྲུབ་པ་པོས། དང་པོར་དམ་ཚིག་མནོས་པ་ཉིད་ནས་བཟུང་ནས་བྱང་ཆུབ་ཀྱི་སྙིང་པོའི་བར་དུ་མི་ཉམས་པར་བྱའོ། །ཕྱིར་མི་ལྡོག་པའི་དབང་ཐོབ་པས་ནི་དམ་ཚིག་གཉིས་བསྲུང་སྟེ། བཟའ་བའི་དམ་ཚིག་དང་། བསྲུང་བའི་དམ་ཚིག་གོ། །དེ་ལ་བཟའ་བའི་དམ་
[50b.7]ཚིག །ག་(ཕུར་,པུར་)མཚལ་དང་པི་པི་ལིང་། །ཙནྡན་དམར་དང་གུར་གུམ་སོགས། །མན་ངག་བཞིན་དུ་སྒྲུབ་པ་པོས། །རྟག་ཏུ་བསྟེན་ཅིང་བཟའ་བར་བགྱི། །བསྲུང་བ་དག་གི་དམ་ཚིག་ནི། །རང་ལུས་ཕྱག་རྒྱ་ཉིད་བསྒོམས་ལ། །མ་ལུས་འགྲོ་བའི་ཚོགས་བསམ་བྱ། །རྡོ་རྗེ་སློབ་
[51a]
[51a.1]དཔོན་རྡོ་རྗེ་རྣམས། །རྡོ་རྗེ་དེ་ནི་སྤུན་རྣམས་ལ། །གཙོ་དང་སེམས་དཔའ་བསྐྱེད་པར་བྱ། །འདི་ནི་སྐུ་ཡི་དམ་ཚིག་སྟེ། །ཚུལ་ཁྲིམས་བསྲུང་ལ་བརྩོན་པར་བྱ། །སྲེད་འབྱུང་ངག་གི་སྐྱོན་སྤངས་ཏེ། །རིག་སྔགས་ལྷ་ཡི་སྙིང་པོ་དང་། །རྡོ་རྗེ་ཕྲ་སོགས་རྩེ་གཅིག་
[51a.2]པས། །རྒྱུན་མི་འཆད་པར་བཟླས་པར་བྱ། །དེ་ནི་གསུང་གི་དམ་ཚིག་སྟེ། །རྟག་ཏུ་འདི་ལས་འདའ་མི་བྱ། །རྒྱུན་དུ་ཏིང་འཛིན་གཉིས་པོ་དང་། །སྤྱོད་བཞིན་དྲན་པས་ཟིན་པར་བྱ། །ཐུན་མོང་མ་ཡིན་གསང་ཆེན་དང་། །མན་ངག་གཞན་དུ་མི་སྤེལ་ལོ། །ལྟ་དང་སྤྱོད་དང་ལྷ་
[51a.3]དག་དང་། །སློབ་དཔོན་མཆོག་གཉིས་གསང་བ་སྟེ། །འདི་དག་གསང་ཆེན་གཞན་དུ་མིན། །འདི་དག་ཐུགས་ཀྱི་དམ་ཚིག་གོ། །སྐུ་གསུང་ཐུགས་ཀྱི་གསང་བ་འདི། །སྲོག་གི་ཕྱིར་ཡང་མི་གཏོང་ངོ་། །རྒྱལ་བས་དགོངས་ཏེ་གསུངས་པ་ཡི། །དམ་ཚིག་བཞི་ལ་གནས་པར་
[51a.4]བྱ། །ཇི་བཞིན་དོན་ལྡན་བཅུ་བཞི་ནི། །ཕས་ཕམ་པར་ནི་རབ་ཏུ་བསྒྲགས། །སྤང་ཞིང་འདོར་བར་མི་བྱ་སྟེ། །རྩ་བའི་ལྟུང་བར་ཤེས་པར་བྱ། །སློབ་དཔོན་ལ་ནི་བརྙས་པ་དང་། །བདེ་གཤེགས་བཀའ་ལས་འདས་པ་དང་། །སྡང་བས་སྤུན་གྱི་སྔགས་མིན་སྨྲ། །བྱམས་པ་ཆེན་པོ་
[51a.5]རྣམ་སྤོང་དང་། །བྱང་ཆུབ་སེམས་ནི་འདོར་བ་དང་། །ཐེག་པ་གསུམ་ལ་སྨོད་པ་དང་། །སྐལ་མིན་གསང་བ་སྒྲོགས་པ་དང་། །རྒྱལ་བའི་བདག་ཉིད་ཕུང་པོ་སྨོད། །དམ་པའི་ཆོས་ལ་ཡིད་གཉིས་ཟ། །གདུག་ལ་བྱམས་དང་ཆགས་བྲལ་དང་། །ཆོས་ལ་གཉིས་སུ་འབྱེད་པ་
[51a.6]དང་། །དད་པའི་སེམས་ལ་རབ་ཏུ་སྨོད། །དམ་ཚིག་བསྟེན་པ་ཇི་སྙེད་པ། །བརྟགས་པའི་རིག་མ་སྨོད་པ་སྟེ། །རྩ་བའི་ལྟུང་བར་འགྱུར་བ་དེས། །སྔགས་པའི་དམ་ཚིག་ཟད་པར་འགྱུར། །ཉིན་དང་མཚན་མོ་ལན་གསུམ་དུ། །ཉིན་རེ་བཞིན་ནི་བཟླ་བར་བྱ། །གལ་ཏེ་ཉམས་གྱུར་
[51a.7]རྣལ་འབྱོར་པ། །ཁ་ན་མ་ཐོ་སྦོམ་པོར་འགྱུར། །དམ་ཚིག་དང་ནི་མི་ལྡན་པའི། །རིག་མ་བསྟེན་པར་དགའ་བ་དང་། །ཚོགས་ཀྱི་འཁོར་ལོར་རྩོད་པ་དང་། །གསང་བའི་ཆོས་ནི་སྟོན་པ་དང་། །སེམས་ཅན་དད་དང་ལྡན་པ་ལ། །དམ་ཆོས་གཞན་དུ་སྟོན་པ་དང་། །ཉན་ཐོས་
[51b]
[51b.1]དག་ཏུ་རློམ་བྱེད་པའི། །ནང་དུ་ཞག་བདུན་འདུག་པ་དང་། །སྦྱོར་བ་ངེས་པར་མ་བྱས་པའི། །སྣོད་མིན་གསང་བ་སྟོན་པ་རྣམས། །ཁ་ན་མ་ཐོ་བཅས་འགྱུར་ཏེ། །སྔགས་པ་དེ་ཡི་དམ་ཚིག་ཟད། །ཟད་པས་འགྲུབ་པར་མི་འགྱུར་ཞིང་། །བདུད་དང་སྡུག་བསྔལ་རབ་ཏུ་འཕེལ། །
[51b.2]ཞེའོ། །ཕྱིར་མི་ལྡོག་པའི་དབང་ཐོབ་པས་ཀྱང་དམ་ཚིག་རྣམས། དང་པོ་ཐོབ་པ་ཉིད་ནས་བྱང་ཆུབ་ཆེན་པོའི་བར་དུ་ཡང་དག་པར་གཟུང་ངོ་། །གལ་ཏེ་ཉམས་པར་བྱས་ན་དོན་དམ་པར་བསྲུང་དུ་མེད་པ་དང་། དགོངས་པའི་དོན་གྱི་ཚིག་གི་གཟུགས་བརྙན་ལ་བརྟེན་ནས་དམ་ཚིག་
[51b.3]མི་བསྲུང་བར་གཟུ་ལུམས་སུ་དཀྱིལ་འཁོར་ལ་སོགས་པ་བྱེད་པ་ནི་འཕགས་པ་དང་འགྲོ་བ་ཀུན་བསླུས་པ་སྟེ། ཡོན་ཏན་དེ་གསང་སྔགས་སེང་གེའི་འོ་མ་ལྟ་བུ་སྐྱེ་བོ་སྣོད་དང་མི་ལྡན་པའི་མི་ལ་བསྟན་པ་དང་། དཀྱིལ་འཁོར་ལ་སོགས་པའི་ལས་བྱས་པས་སེམས་ཅན་དམྱལ་བ་ལ་
[51b.4]སོགས་པའི་འགྲོ་བའི་སྐྱེ་བ་དང་། བདག་དང་གཞན་རླག་པར་བྱེད་པ་སངས་རྒྱས་དང་བྱང་ཆུབ་སེམས་དཔའ་རྣམས་ལ་རྒྱབ་ཀྱིས་ཕྱོགས་པ་དེ་ནམ་དུ་ཡང་དངོས་གྲུབ་ཀྱི་སྣོད་དུ་མི་འགྱུར་བ་ཡིན་ནོ། །དེ་ལྟ་བས་ན་དམ་ཚིག་རྣམས་ལུས་དང་སྲོག་ལ་ལྟོས་པ་མེད་པར་བསྲུང་བར་བྱའོ། །དམ་
[51b.5]ཚིག་ཉམས་པ་གསོ་བ་ནི་གནང་སྟེ། ཐུན་མཚམས་སྦྱོར་བ་ལས་གྱུར་ན། །བདེ་གཤེགས་ལས་རིགས་བསམ་གཏན་གྱིས། །དེ་ཡི་ཉེས་པ་བསལ་བར་བྱ། །གསེར་སྦྱངས་དྲི་མེད་ལྟ་བུར་འགྱུར། །སྦྱོར་བའི་ཡན་ལག་སྦོམ་ཉམས་ན། །མཆོད་པ་ལ་སོགས་ཚུལ་བཞིན་བྱ། །
[51b.6]འཕགས་ལ་བཟོད་གསོལ་དམ་བཅས་ན། །ཕྱིན་ཆད་བསྡམས་ཏེ་གུས་པར་བླང་། །རྩ་བའི་དམ་ཚིག་ཉམས་གྱུར་ན། །རྡོ་རྗེ་སློབ་དཔོན་བདག་ཉིད་ལས། །དང་པོར་རིགས་བདག་དཀྱིལ་འཁོར་དུ། །ཚུལ་བཞིན་ཡང་དག་བླང་བར་བྱ། །དེ་ལྟར་མ་བཤགས་པར་བླངས་བས་ཉམས་
[51b.7]པ་ཁྱད་དུ་གསོད་ཅིང་དེའི་ཉེས་པ་འཕེལ་བ་དང་བཅས་པར་གྱུར་ན་སྐྱོན་ཆེ་སྟེ། གསང་བ་འདུས་པ་ཞེས་བྱ་བ་རྣལ་འབྱོར་ཆེན་པོའི་རྒྱུད་ལས། སངས་རྒྱས་རྡོ་རྗེ་སེམས་དཔའ་དང་། །དེ་བཞིན་ཆོས་ཀྱི་སེམས་དཔའ་དང་། །རྨོངས་པ་འགལ་བར་བྱས་ནས་ནི། །ཚལ་པར་འགས་པར་
[52a]
[52a.1]གདོན་མི་ཟ། །ཞེའོ། །དེ་ལྟ་བས་ན་སངས་རྒྱས་དབུ་འགས་ན་མི་རྣམས་ལྟ་སྨོས་ཀྱང་ཅི་དགོས་ཏེ། དམ་ཚིག་ཉམས་པས་ནི་བདག་ཉིད་དང་། གཞན་ཕྱོགས་སུ་ཡང་ཉེས་པ་སྣ་ཚོགས་སུ་འབྱུང་ལ། །ཕྱི་མར་ཡང་བསྐལ་པ་གསུམ་ལ་སོགས་པར་ངན་འགྲོར་འགྲོའོ། །
[52a.2]དཔལ་འཁོར་ལོ་སྡོམ་པ་ཞེས་བྱ་བ་ཤེས་རབ་ཀྱི་རྒྱུད་ཆེན་པོ་ལས། དམ་ཚིག་མེད་ཅིང་ངན་སྤྱོད་པ། །བསླུས་འགྱུར་ངན་པའི་མཚན་ཉིད་དེ། །མཁའ་འགྲོ་མ་ཡིས་ཟོས་ནས་ཀྱང་། །དེ་ལས་ང་ནི་སྐྱོབ་མི་བྱེད། །གསང་བ་པ་ཡི་ནང་ནས་ནི། །སྒྲུབ་པ་པོ་དེ་ཕྱུགས་དང་འདྲ། །ཞེའོ། །བླ་
[52a.3]མ་ལྔ་བཅུ་པ་ལས་ཀྱང་། སློབ་དཔོན་ལ་ནི་སྨོད་པ་དེ། །ཡམས་དང་འཚེ་བའི་ནད་རྣམས་དང་། །གདོན་དང་རིམས་དང་དུག་རྣམས་ཀྱིས། །རྨོངས་ཆེན་དེ་ནི་འཆི་བར་འགྱུར། །རྒྱལ་པོ་མེ་དང་སྦྲུལ་གདུག་དང་། །ཆུ་དང་མཁའ་འགྲོ་རྐུན་པོ་དང་། །གདོན་དང་ལོག་འདྲེན་རྣམས་
[52a.4]ཀྱིས་ཀྱང་། །བསད་ནས་སེམས་ཅན་དམྱལ་བར་འགྲོ། །ནམ་ཡང་སློབ་དཔོན་དག་གི་ནི། །ཀུན་དུ་སེམས་དཀྲུགས་མི་བྱ་སྟེ། །གལ་ཏེ་རྨོངས་པས་བྱེད་འགྱུར་ན། །དམྱལ་བར་ངེས་པར་འཚེད་པར་ངེས། །མནར་མེད་ལ་སོགས་འཇིགས་རུང་བའི། །དམྱལ་བ་བསྟེན་པ་གང་
[52a.5]ཡིན་པ། །སློབ་དཔོན་ལ་ནི་སྨོད་པ་དག །དེར་ནི་གནས་པར་ཡང་དག་བཤད། །ཟླ་གསང་ཐིག་ལེའི་རྒྱུད་ལས་ཀྱང་། །དམ་ཚིག་སྡོམ་པ་ཉམས་པ་ལས། །སངས་རྒྱས་བྱང་ཆུབ་སེམས་དཔའ་རྣམས། །བྱིན་གྱིས་བརླབས་པར་མི་མཛད་དེ། །སྤོས་དང་མེ་ཏོག་ལ་སོགས་པ། །ཕུལ་
[52a.6]ཡང་བཞེས་པར་མི་འགྱུར་ཏེ། །ནད་དང་དུག་དང་དགྲ་རྣམས་ཀྱིས། །བསད་ནས་སེམས་ཅན་དམྱལ་བར་འགྲོ། །ཞེའོ། །སངས་རྒྱས་ཐམས་ཅད་མཉམ་པར་སྦྱོར་བ་མཁའ་འགྲོ་མ་སྒྱུ་མ་བདེ་མཆོག་ལས་ཀྱང་། དམ་ཚིག་འདི་ལས་འདས་གྱུར་ན། །ཇི་སྙེད་སངས་རྒྱས་ཐམས་
[52a.7]ཅད་དང་། །བྱང་ཆུབ་སེམས་དཔའ་རྡོ་རྗེ་འཛིན། །ལྷ་རྣམས་དང་ནི་མི་དག་དང་། །སྒྲུབ་པ་པོ་དང་རྣལ་འབྱོར་བཅས། །དེ་དག་ལ་ནི་སྙིང་རིང་ནས། །སྙིང་ནས་ཁྲག་ཆེན་དྲངས་ནས་འཐུང་། །ཞེའོ། །ཡང་དེ་ཉིད་ལས། དཀྱིལ་འཁོར་དུ་ནི་མ་ཞུགས་དང་། །དམ་ཚིག་རྣམ་
[52b]
[52b.1]པར་སྤངས་པ་དང་། །གསང་བ་ཡང་དག་མི་ཤེས་པས། །བསྒྲུབས་ཀྱང་ཅི་ཡང་མི་འགྲུབ་པོ། །ཞེའོ། །ཕྱག་ན་རྡོ་རྗེ་དབང་བསྐུར་བ་ཞེས་བྱ་བ་སྤྱོད་པའི་རྒྱུད་ལས། དམ་ཚིག་འདི་ལས་སུ་འདའ་དང་། །སྡང་སེམས་ལྡན་པ་དེ་དག་ནི། །མགོ་ནི་དཔལ་ལྡན་རྡོ་རྗེ་འཆང་། །རྡོ་རྗེ་རྣམས་
[52b.2]ཀྱིས་རྟག་ཏུ་འགེམས། །ཞེའོ། །ཡང་མཚམས་མེད་ལྔ་བྱས་པའི་སྡིག་པ་ནི་བླའི། གསང་སྔགས་ལོག་པར་སྤྱོད་པ་ནི་དེ་ལྟ་མ་ཡིན་ནོ། །གཞན་ལས་ནི། དམ་ཚིག་འདི་ལས་སུ་འདའ་བ། །བསྐལ་པ་གྲངས་མེད་གསུམ་དུ་ནི། །མནར་མེད་ཤིན་ཏུ་མི་བཟད་སོགས། །བཅུ་དྲུག་
[52b.3]དམྱལ་བར་སྐྱེ་བར་འགྱུར། །ཞེའོ། །ཡེ་ཤེས་གྲུབ་པ་ལས། དམ་ཚིག་ཉམས་པ་སྡུག་བསྔལ་ཞིང་། །ལུས་དང་དེ་བཞིན་ཡིད་དང་ནི། །དེ་ཡི་ཡོན་ཏན་ཉམས་འགྱུར་ཞིང་། །མྱུར་བ་ཉིད་དུ་འཆི་བར་འགྱུར། །ཤི་ནས་དམྱལ་བའི་སྡུག་བསྔལ་ནི། །བསྐལ་པ་བྱེ་བ་བརྒྱ་ཕྲག་ཏུ། །མྱོང་
[52b.4]ནས་གནས་ལས་འཕོ་འགྱུར་བས། །གདོལ་བའམ་དམན་པའི་རིགས་སུ་སྐྱེ། །ལྐུགས་པར་སྐྱེའམ་ཡང་ན་འོན་པར་སྐྱེ། །ཞེའོ། །དེ་ཁོ་ན་ཉིད་བསྡུས་པའི་རྒྱུད་ལས། །འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་ཉམས་ན་སྲེག་པར་བྱེད། །ཅེའོ། །དཔལ་མཆོག་དང་པོའི་རྒྱུད་
[52b.5]ལས་ཀྱང་། དྲག་པོའི་དམ་ཚིག་མདུང་རྩེ་དང་། །མ་མོ་རྣམས་ཀྱིས་རྒྱས་འདེབས་པས། །གལ་ཏེ་འདས་ན་ཁྱོད་ཀྱི་སྙིང་། །རྟག་ཏུ་འཇིགས་པར་བྱེད་པར་འགྱུར། །ཞེའོ། །གལ་ཏེ་དམ་ཚིག་འདི་ལས་འདས་གྱུར་ན། །ཕ་གསོད་འགྲོ་བ་ཡིན་པ་དང་། །མ་གསོད་པ་ཡི་འགྲོ་བ་
[52b.6]གང་། །འགྲོ་བ་དེར་ནི་འགྲོ་བར་འགྱུར། །ཞེས་བྱ་བ་ལ་སོགས་པ་གསུངས་པས། དམ་ཚིག་ཉམས་ན་སྐྱོན་ཆེ་བས་ན་ལུས་དང་སྲོག་གི་ཕྱིར་ཡང་མི་གཏང་བར་བསྲུང་བར་བྱའོ། །སྡོམ་པ་དང་དམ་ཚིག་ཚུལ་བཞིན་དུ་བསྲུང་བ་ཡང་དོན་ཆེ་སྟེ། དཔལ་འཁོར་ལོ་སྡོམ་པ་ཞེས་བྱ་
[52b.7]བའི་རྒྱུད་ལས་ཀྱང་། འགྲོ་བའི་དོན་དང་དེ་དོན་དུ། །དམ་ཚིག་སྡོམ་པ་བསྲུང་བྱས་ནས། །བསོད་ནམས་གཙང་སྦྲ་ལས་བྱུང་གང་། །བསྒྲུབ་པའི་ཡོན་ཏན་རྒྱ་ཆེན་པོ། །སྟོང་ཕྲག་བརྒྱ་ཡི་ཁ་མིན་པར། །ཁ་ཅིག་གིས་ཀྱང་བརྗོད་མི་ནུས། །ཞེའོ། །གཞན་ལས་ནི། དམ་ཚིག་
[53a]
[53a.1]སྡོམ་པ་འདི་རྣམས་ཀུན། །ཚུལ་བཞིན་བསྲུང་དང་སྒྲུབ་པ་ཡིས། །རྒྱལ་བ་ཐམས་ཅད་མཉེས་གྱུར་ནས། །དངོས་གྲུབ་ཐམས་ཅད་འགྲུབ་པར་འགྱུར། །ཞེའོ། །དམ་ཚིག་རྣམས་ནི་རྡོ་རྗེ་སྟེ། །སངས་རྒྱས་ཀུན་གྱི་བདག་ཉིད་ཡིན། །ཞེའོ། །ཕྱག་ན་རྡོ་རྗེ་
[53a.2]དབང་བསྐུར་བ་ཞེས་བྱ་བ་སྤྱོད་པའི་རྒྱུད་ལས་ཀྱང་། རྫོགས་པའི་སངས་རྒྱས་བཅས་པ་ཡི། །བརྟུལ་ཞུགས་དང་ནི་ཚུལ་ཁྲིམས་དང་། །སྤྱོད་པ་བཟླས་པའི་གཞི་རྣམས་ལ། །གལ་ཏེ་གནས་ན་དེ་ཡི་ཚེ། །སྔགས་པས་འདི་ལྟར་སྔགས་བསྒྲུབ་པོ། །ཞེའོ། །སློབ་དཔོན་རྡོ་རྗེ་བཞད་པའི་
[53a.3]སྒྲུབ་ཐབས་ལས། སྔགས་པས་རྣམ་པ་འདི་དག་གིས། །དམ་ཚིག་སྡོམ་པ་བསྲུང་བྱས་ན། །ཚེ་འདི་ཉིད་ལ་དངོས་གྲུབ་ཀྱིས། །རྡོ་རྗེ་གསུང་ཉིད་ཐོབ་པར་འགྱུར། །ཞེའོ། །གསང་བ་འདུས་པ་ཞེས་བྱ་བ་རྣལ་འབྱོར་ཆེན་པོའི་རྒྱུད་ལས་ཀྱང་། གངྒཱའི་བྱེ་མ་སྙེད་ཀྱི་བསྐལ་པར་བྱང་
[53a.4]ཆུབ་སེམས་དཔའ་རྣམས་ཀྱིས་འབད་ཅིང་བཙལ་ཡང་བྱང་ཆུབ་སེམས་དཔར་མི་འགྱུར་ཏེ། གསང་བ་འདུས་པ་ལ་དགའ་ཞིང་དེའི་དམ་ཚིག་ལ་གནས་ཤིང་བསྒྲུབས་ན་ཚེ་འདི་ཉིད་ལ་མངོན་པར་འཚང་རྒྱའོ། །རྣམ་པར་སྣང་མཛད་སྒྱུ་འཕྲུལ་དྲ་བ་ཞེས་བྱ་བའི་རྣལ་འབྱོར་ཆེན་པོའི་རྒྱུད་ལས། 
[53a.5]དབང་པོ་གཉིས་ནི་མཉམ་སྦྱོར་ཏེ། །ལུས་དང་ངག་དང་སེམས་བསྡུས་ནས། །ང་ཡི་སྙམ་པའི་གཟི་བསྐྱེད་གཟུགས། །རྣམ་པ་ཀུན་གྱིས་རྣམ་བརྒྱན་ན། །རྣལ་འབྱོར་ལྡན་པ་དེ་ཚེ་ལ། །ཡེ་ཤེས་རྫོགས་པ་ཉིད་དུ་འགྱུར། །ཞེའོ། །གཞུང་གཞན་ལས་ཐབས་ཀྱི་དམ་ཚིག་ཐམས་ཅད་ལ་
[53a.6]སྤྱོད་ཅིང་མི་ཉམས་པར་བསྲུངས་ལ། ཤེས་རབ་ཀྱིས་བསྲུང་དུ་མེད་པར་ཤེས་པ་ནི་རྣལ་འབྱོར་པ་མཆོག་ཅེས་བྱའོ། །གསང་བ་འདུས་པ་ཞེས་བྱ་བ་རྣལ་འབྱོར་ཆེན་པོའི་རྒྱུད་ལས། རྣམ་པར་མི་རྟོག་ལས་བྱུང་བའི། །འདོད་ཆགས་ཞེ་སྡང་གཏི་མུག་རིགས། །ཐེག་པ་མཆོག་འདི་བླ་
[53a.7]མེད་པ། །མཆོག་ཏུ་བླར་གྱུར་སྒྲུབ་པར་བྱེད། །རིགས་ངན་སྨེ་ཤ་ཅན་ལ་སོགས། །གསོད་པ་དོན་དུ་གཉེར་བ་རྣམས། །ཐེག་པ་བླ་ན་མེད་པ་ཡི། །ཐེག་མཆོག་འདི་ལ་འགྲུབ་པར་འགྱུར། །མཚམས་མེད་པ་ལ་སོགས་པ་ཡི། །སེམས་ཅན་དག་གིས་བསྒྲུབས་ན་འགྲུབ། །སྲོག་
[53b]
[53b.1]གཅོད་པ་ཡི་སེམས་ཅན་རྣམས། །{བརྫུན་,རྫུན་}དུ་སྨྲ་བར་དད་པ་དང་། །གཞན་གྱི་ནོར་ལ་ཆགས་པ་དང་། །རྟག་ཏུ་འདོད་ལ་སྤྱོད་པ་དག །དེ་དག་བསྒྲུབ་པའི་སྣོད་དུ་འགྱུར། །ཞེའོ། །ཡེ་ཤེས་གྲུབ་པ་ལས། དེ་ལྟར་གནས་པའི་རྣལ་འབྱོར་པ། །ཡར་ངོའི་ཟླ་བ་ཇི་བཞིན་དུ། །
[53b.2]རིམ་གྱིས་ཡང་དག་འཕེལ་འགྱུར་གྱི། །ནམ་ཡང་འགྲིབ་པར་མི་འགྱུར་རོ། །བརྩོན་འགྲུས་དམན་པ་ལ་ལ་ཞིག །སངས་རྒྱས་ཐོབ་པར་མ་གྱུར་ཀྱང་། །འཁོར་ལོས་སྒྱུར་རྒྱལ་བདེ་བ་ནི། །སྐྱེ་བ་ཀུན་དུ་ཐོབ་པར་འགྱུར། །སངས་རྒྱས་ཀུན་གྱི་བསོད་ནམས་ནི། །ཕྱོགས་བཅུ་དུས་
[53b.3]གསུམ་ཡོད་པ་རྣམས། །དེ་ཡི་བ་སྤུའི་ཁུང་བུ་ཞེས། །རྒྱལ་བ་མཆོག་གིས་རབ་ཏུ་གསུངས། །ཞེའོ། །ལེའུ་བརྒྱད་པ་ལས། སེམས་ཅན་ཀུན་གྱི་གཉེན་གཅིག་པས། །རྣམ་པ་སླུ་བ་མེད་པའི་སེམས། །དེ་བས་བརྟན་པ་བསྐྱེད་པར་བྱ། །འདི་བྱས་པ་ཡིས་རྫོགས་སངས་རྒྱས། །
[53b.4]དགྱེས་པའི་བདག་ཉིད་ཅན་ཀུན་མཉེས། །བདུད་དང་བགེགས་ལ་སོགས་པ་ཡང་། །གླགས་སྐབས་ཚོལ་བར་མི་བྱེད་ཅིང་། །ཕྱག་ན་རྡོ་རྗེ་ལ་སོགས་པ། །དགྱེས་པས་རྟག་ཏུ་བསྲུང་བ་མཛད། །ཅེའོ། །གཞན་ལས་ནི། སྟོང་ཆེན་པོའི་འཇིག་རྟེན་གྱི་ཁམས་རིན་པོ་ཆེ་སྣ་བདུན་
[53b.5]གྱིས་བཀང་སྟེ་འཕགས་པ་རྣམས་ལ་ཕུལ་བ་བས། གང་གིས་དམ་ཚིག་ལ་ཡང་དག་པར་གནས་ཏེ་འདུ་འཛི་སྤངས་ཏེ་དགོན་པ་ལ་གནས་ནས་སྐད་ཅིག་ཙམ་ཏིང་ངེ་འཛིན་གཉིས་ཀྱིས་མཉམ་པར་གཞག་ན་དེ་གཉིས་ལས་མཉམ་པར་གཞག་པ་དེ་བསོད་ནམས་ཀྱི་ཕུང་པོ་དཔག་ཏུ་མེད་པ་འཐོབ་
[53b.6]པར་འགྱུར་བ་དང་། དཔེར་ན་འཁོར་ལོས་སྒྱུར་བའི་རྒྱལ་པོ་མཚན་གྱིས་བརྒྱན་པ་ནི་གླིང་བཞི་ལ་དབང་བའི་མཐུ་ཡོད་ཅིང་ཆོས་ཀྱི་འཁོར་ལོ་སྒྱུར་ཏོ། །དེ་བཞིན་དུ་རྒྱལ་བའི་སྲས་དམ་ཚིག་དང་སྡོམ་པ་ལ་ཡང་དག་པར་གནས་པའི་མཚན་གྱིས་བརྒྱན་པ་ནི་རིང་པོར་མི་ཐོགས་པར་སྐྱེ་བ་བདུན་
[53b.7]ལ་སོགས་པས་འཚང་རྒྱ་ཞིང་། སངས་རྒྱས་ཀྱི་མཛད་པ་ཐམས་ཅད་བྱེད་པ་ཡིན་ནོ། །ཡང་ཡིད་བཞིན་གྱི་ནོར་བུ་རིན་པོ་ཆེ་དབང་གི་རྒྱལ་པོ་ནི་སུའི་སྤྱི་གཙུག་ན་ཡོད་པ་ལ་འགྲོ་བ་གང་གིས་ཀྱང་བར་མི་ཆོད་དོ། །དེ་བཞིན་དུ་སྔགས་པ་གང་ཞིག་སྡོམ་པ་དང་དམ་ཚིག་གི་ནོར་བུས་སྒོ་གསུམ་
[54a]
[54a.1]བརྒྱན་པ་ལ་བདུད་ལ་སོགས་པ་གང་གིས་ཀྱང་བར་དུ་མི་ཆོད་དོ། །ཡང་སྐྱེས་བུ་མིག་དང་རྐང་པར་ལྡན་པ་ནི་གང་འགྲོ་བའི་གནས་སུ་ཕྱིན་ཅིང་དགོས་པ་ཐམས་ཅད་སྒྲུབ་པར་བྱེད་དོ། །མཉམ་པའི་དམ་ཚིག་མིག་དང་འདྲ་བ་དང་སྤྱོད་པའི་དམ་ཚིག་རྐང་པ་དང་འདྲ་བ་ལ་
[54a.2]བརྟེན་ཏེ་ཡེ་ཤེས་ཀྱི་ལམ་དྲང་དུ་ཞུགས་པས་ཐམས་ཅད་མཁྱེན་པའི་ནོར་བུ་བླངས་ཏེ། བདག་དང་གཞན་གྱི་དོན་ལྷུན་གྱིས་གྲུབ་པར་བྱེད་པར་འགྱུར་རོ། །ཡང་དཔེར་ན་རིའི་རྒྱལ་པོ་གངས་ལ་སྨན་འབྲལ་བར་དཀའ་བ་ཞེས་བྱ་བ་ཡོད་དེ། དེ་གང་གིས་རྙེད་པ་དེ་ནི་དུག་དང་ནད་ལ་སོགས་
[54a.3]པ་རྩ་བ་ནས་འབྱིན་ཅིང་ཚེ་རིང་བ་ཡང་འགྲུབ་བོ། །དེ་བཞིན་དུ་རྡོ་རྗེ་སློབ་དཔོན་གྱི་ཐུགས་ནོར་བུ་རིན་པོ་ཆེའི་ནོར་བུ་བླངས་ཏེ། ལས་དང་སྐལ་བ་དང་ལྡན་པ་གང་ཞིག་དམ་ཚིག་རྣམས་ཀྱི་སྨན་ཐོབ་པས་འཁོར་བ་ཐོག་མ་མེད་པ་ནས་བསགས་པའི་བག་ཆགས་དང་ཉོན་མོངས་པའི་ནད་
[54a.4]ཐམས་ཅད་ཞི་ཞིང་བྱང་ལ་བླ་ན་མེད་པའི་བྱང་ཆུབ་མ་ཐོབ་ཀྱི་བར་དུ་མི་འཆི་བའི་ཚེ་ཡང་འཐོབ་བོ། །དཔེར་ན་དེད་དཔོན་བསོད་ནམས་ཀྱིས་གཟི་བརྗིད་དང་ཐབས་དང་ལྡན་པས་རྒྱ་མཚོ་ཆེན་པོར་ཞུགས་ཏེ། རིན་པོ་ཆེའི་གླིང་དུ་ཕྱིན་ཏེ་ནོར་བུ་རིན་པོ་ཆེ་བླངས་ནས་བདག་དང་གཞན་ལ་ཕན་འདོགས་
[54a.5]སོ། །དེ་བཞིན་དུ་དགེ་བའི་བཤེས་གཉེན་འགྲོ་བ་འཁོར་བ་ལས་འདོན་པའི་དེད་དཔོན་ལ་བརྟེན་ཏེ། ཚུལ་ཁྲིམས་དང་དམ་ཚིག་ཏུ་སྦྱར་ནས་ཐབས་ལ་མཁས་པ་དང་། བརྩོན་འགྲུས་ཀྱི་སྐྱ་བ་བསྐྱོད་ནས་འཁོར་བའི་རྒྱ་མཚོ་ལས་བསྒྲལ་ཏེ། དངོས་གྲུབ་རྣམ་པ་གསུམ་གྱི་ནོར་བུ་
[54a.6]བླངས་ཏེ། བདག་དང་གཞན་ལ་ཕན་འདོགས་སོ། །དེ་ལྟ་བས་ན་རྣལ་འབྱོར་པ་ཐམས་ཅད་མཁྱེན་པའི་ཡེ་ཤེས་བསྒྲུབ་པར་འདོད་པ་དག་གིས་དམ་ཚིག་དང་སྡོམ་པ་མཐའ་དག་ཚུལ་བཞིན་བསྲུངས་ལ། རྒྱུད་དང་སྒྲུབ་ཐབས་དང་མཐུན་པར་དགོངས་པའི་གནས་སུ་ནམ་ལྷུན་གྱིས་གྲུབ་
[54a.7]པའི་བར་དུ། རྡོ་ཤིང་ངམ་{རི་དགས་,རི་དྭགས་}ཤི་བའི་རོ་བཞིན་དུ་གནས་ཏེ་བསྒྲུབ་པར་བྱའོ། །བདག་ཉིད་དྲན་གསོ་རྣལ་འབྱོར་པ་ལ་ཕན་གདགས་ཕྱིར། །རྒྱུད་དང་སྒྲུབ་ཐབས་དག་ལས་དམ་ཚིག་མདོར་བསྡུས་པས། །འཕགས་དང་མཁའ་འགྲོའི་ཚོགས་ལ་གནོང་སྟེ་བཟོད་པར་གསོལ། །
[54b]
[54b.1]དེས་ནི་འཇིག་རྟེན་གསུམ་བཅས་རྡོ་རྗེ་འཛིན་ཐོབ་ཤོག །དབང་པོས་མཚན་པའི་ཡུལ་གྱི་རྩ་ན་གནས་པའི་སློབ་དཔོན་ཛྙཱ་ན་བོ་དྷིས་མཛད་པ། ལས་དང་པོ་པའི་དམ་ཚིག་མདོར་བསྡུས་པ་རྫོགས་སོ།། །།རྒྱ་གར་གྱི་མཁན་པོ་ཀ་མ་ལ་གུཔྟ་དང་། ལོ་ཙཱ་བ་བསོད་ནམས་རྒྱལ་བས་བསྒྱུར་བའོ།། །།
[54b.2]{D3727}༄༅༅། །རྒྱ་གར་སྐད་དུ། ཏྲི་སམྦ་ར་པྲ་བྷཱ་མཱ་ལཱ་ནཱ་མ། བོད་སྐད་དུ། སྡོམ་གསུམ་འོད་ཀྱི་ཕྲེང་བ་ཞེས་བྱ་བ། བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །རྣམ་དག་ཟབ་ཡངས་ཤེས་བྱའི་རྒྱ་མཚོ་ལས། །བསྟན་པའི་གྲུ་དང་བདག་བློའི་དེད་དཔོན་གྱིས། །མཁྱེན་པའི་དར་
[54b.3]འཕྱར་བརྩེ་བའི་རླུང་བསྐྱོད་ནས། །སྡོམ་གསུམ་ཡིད་བཞིན་ནོར་བུ་ཁོ་བོས་བླང་། །{དིང་,དེང་}སང་བསྟན་པའི་གཤམ་འདི་རུ། །སྡོམ་པ་གསུམ་གྱི་རྣམ་གཞག་ལ། །མཁས་པའི་རྒྱུ་སྐར་འབའ་ཞིག་གིས། །ཕྱོགས་རེའི་ཆ་ཙམ་རྟོགས་འགྱུར་མོད། །སོ་སོར་ཐར་དང་བྱང་ཆུབ་སེམས། །
[54b.4]རིག་འཛིན་སྔགས་ཀྱི་སྡོམ་པ་ལ། །འཐོབ་ཚུལ་གནས་ཚུལ་གཏོང་བའི་ཚུལ། །གཉིས་ལྡན་གསུམ་ལྡན་འཐད་པའི་གཞུང་། །ཉེས་པ་ཕན་ཡོན་རིམ་པ་དག །བདག་བློ་ཉི་མའི་འོད་ཟེར་གྱིས། །ཕྱོགས་ལས་རྒྱལ་བར་བྱས་ཏེ་དགོད། །གླིང་གསུམ་སྐྱེས་པ་བུད་མེད་ཀྱིས། །རང་
[54b.5]ཉིད་འཁོར་བ་བསྒྲལ་དོན་དུ། །མཁན་སློབ་ཆོ་ག་ཚད་ལྡན་ལས། །ཇི་སྲིད་འཚོ་ཡི་བར་དག་ཏུ། །གནོད་པ་བཞི་དང་བཅས་པ་ལས། །གཙོ་ཆེར་ལུས་ངག་སྡོམ་པ་དེ། །ཉན་ཐོས་བྱེ་བྲག་སྨྲ་བའི་སྡོམ། །གང་ཟག་གླང་བུ་འདྲ་བ་ལ། །སྡོམ་པ་ཁལ་དང་འདྲ་བ་ཞིག །ཐོབ་པའི་
[54b.6]ཐག་པས་སྦྲེལ་བས་ན། །སོ་སོར་ཐར་པའི་གནས་ཚུལ་ཡིན། །བསླབ་པ་ཕུལ་དང་ཤི་འཕོས་དང་། །མཚན་གཉིས་དག་ནི་བྱུང་བ་དང་། །རྩ་བ་ཆད་དང་མཚན་འདས་ལས། །སོ་སོར་ཐར་པའི་འདུལ་བ་གཏང་། །གསུངས་སོ་ཕམ་པ་སྤྱད་པས་ཀྱང་། །སོ་སོར་ཐར་པའི་ཚུལ་ཡིན་ནོ། །ལྷ་
[54b.7]མི་ལ་སོགས་གང་རུང་གིས། །འགྲོ་བ་མ་ལུས་བསྐྱབ་པའི་ཕྱིར། །སློབ་དཔོན་ཆོ་ག་ཚད་ལྡན་ལས། །ཇི་སྲིད་བྱང་ཆུབ་སྙིང་པོའི་བར། །སྨོན་དང་འཇུག་པའི་བདག་ཉིད་ཅན། །ལུས་ངག་ཡིད་གསུམ་རང་དོན་དང་། །གཞན་དོན་ཐབས་མ་ཡིན་ལས་སྡོམ། །ཀུན་རྫོབ་བྱང་ཆུབ་སེམས་
[55a]
[55a.1]ཀྱིའོ། །དེ་ཉིད་སྣང་ལ་རང་བཞིན་མེད། །འཇིགས་སོགས་བཞིན་དུ་གོམས་པ་ལས། །ཡུལ་དང་ཡུལ་ཅན་གཉིས་ལས་གྲོལ། །དོན་དམ་བྱང་ཆུབ་སེམས་ཡིན་ནོ། །སེམས་དང་སེམས་བྱུང་སེམས་བསྐྱེད་གཉིས། །རང་དོན་གཟའ་དང་བྲལ་བས་ན། །ཉི་མ་
[55a.2]དང་ནི་འོད་ཟེར་བཞིན། །དེ་དག་གནས་པའི་ཚུལ་ཡིན་ནོ། །རང་དོན་བླངས་དང་ནག་པོ་ཡི། །ཆོས་བཞི་ལ་སོགས་ཞུགས་པ་དང་། །འབྲས་བུ་དག་ནི་ཐོབ་པ་ན། །ཚ་གྲང་གྲུབ་བཞིན་སེམས་བསྐྱེད་གཏོང་། །རིགས་བཞི་ལ་སོགས་བསོད་ནམས་ལྡན། །རང་གཞན་དགོས་འདོད་
[55a.3]ཕུན་ཚོགས་དོན། །བླ་མ་ཆོ་ག་ཚད་ལྡན་ལས། །ནམ་མཁའ་ཇི་སྲིད་གནས་བར་དུ། །ལྷན་སྐྱེས་ཡེ་ཤེས་བརྡ་དོན་སྤྲོད། །རྣམ་རྟོག་དྲི་མ་ཀུན་ལས་སྡོམ། །རིག་འཛིན་སྔགས་ཀྱི་སྡོམ་པའོ། །སྐུ་གསུང་ཐུགས་ཀྱི་རྒྱལ་མཚན་ལ། །རིམ་གཉིས་ཡིད་བཞིན་ནོར་གྱིས་སྤྲས། །འདོད་ཡོན་
[55a.4]ལྔ་ཡིས་ཀུན་ནས་མཆོད། །དགོས་འདོད་ཀུན་གྱི་འབྱུང་གནས་ས། །རིག་འཛིན་སྡོམ་པའི་གནས་ཚུལ་ཡིན། །དགོས་འདོད་མེད་དོ་སྐྱོན་རྣམས་འབྱུང་། །དཔག་བསམ་ཤིང་བུ་འགྱེལ་བ་ལྟར། །རྩ་བའི་ལྟུང་བ་བྱུང་བ་ན། །རིག་པ་འཛིན་པའི་སྡོམ་པ་གཏོང་། །རྒྱུད་ནི་སུམ་བརྒྱ་པ་
[55a.5]ལས་ནི། །འཁོར་བཞི་པོ་ལ་རྗེས་སུ་གནང་། །རང་གི་བསླབ་པ་དང་ཡང་ལྡན། །དགེ་སློང་རྡོ་རྗེ་འཛིན་པ་བྱ། །གསུངས་སོ་དུས་ཀྱི་འཁོར་ལོ་ལས། །རྟེན་ནི་གསུམ་ལས་དགེ་སློང་མཆོག །འབྲིང་ནི་དགེ་ཚུལ་ཡིན་པར་འདོད། །ཁྱིམ་ན་གནས་པ་ཐ་མའོ། །གཞན་ཡང་རྡོ་རྗེ་རྩེ་མོ་ལས། །
[55a.6]གལ་ཏེ་དེ་ནི་རབ་བྱུང་ན། །སྡོམ་པ་གསུམ་དང་ཡང་དག་ལྡན། །སོ་སོར་ཐར་དང་བྱང་ཆུབ་སེམས། །རིག་འཛིན་སྔགས་ཀྱི་སྡོམ་པའོ། །གཞུང་འབུམ་པ་ལས་འདི་སྐད་དུ། །རྡོ་ཡི་རིགས་ཀྱི་བྱེ་བྲག་བཞུ། །ལྕགས་དང་ཟངས་དང་དངུལ་དུ་འབྱུང་། །གསེར་འགྱུར་རྩི་ཡི་དངོས་པོ་
[55a.7]ཡིས། །ཀུན་ཀྱང་གསེར་དུ་འགྱུར་བ་བཞིན། །དེ་བཞིན་སེམས་ཀྱི་བྱེ་བྲག་གིས། །རིགས་ཅན་གསུམ་གྱི་སྡོམ་པ་ཡང་། །དཀྱིལ་འཁོར་ཆེན་པོ་འདིར་ཞུགས་ན། །རྡོ་རྗེ་འཛིན་པ་ཞེས་བྱའོ། །གསུངས་པའི་དོན་ལ་འགའ་ཞིག་ནི། །སྡོམ་གསུམ་གནས་གྱུར་ངོ་བོ་གཅིག །གོང་
[55b]
[55b.1]མའི་རྩ་ལྟུང་བྱུང་བ་ན། །འོག་མ་གཏོང་ཞེས་སྒྲོགས་པ་ཡོད། །དེ་ལ་ཅུང་ཞིག་བརྟག་པར་བྱ། །གསུམ་ལྡན་གསུངས་པའི་དགོངས་པའི་དོན། །གཅིག་ལྡན་སྤོང་བའི་དགོངས་པ་མིན། །རིགས་པས་ཀྱང་ནི་ཤིན་ཏུ་གནོད། །བུད་མེད་ལ་སྨོད་ལྟུང་བ་ཡིས། །རེག་སྲུང་སྡོམ་པ་
[55b.2]གཏོང་ངམ་ཅི། །གལ་ཏེ་གཏོང་ན་ཧ་ཅང་ཐལ། །མཁའ་ལ་སྤྲིན་ཆེན་འཁྲིགས་པ་ཡིས། །ས་ཡི་ལོ་ཏོག་སྐམ་ཞེས་བསྒྲེ། །གཞན་ཡང་སྡོམ་པ་གཏོང་ཐོབ་རྒྱུ། །སངས་རྒྱས་གསུང་ལས་གཞན་པ་ཡི། །ཆོ་ག་མཁན་དུ་བྱེད་རིགས་སམ། །གཞན་ཡང་འགལ་བ་ལྟག་སྤྲོད་ལ། །གནས་
[55b.3]གྱུར་བརྩི་བའི་རིགས་མ་ཡིན། །རིགས་ན་ཉི་མའི་དཀྱིལ་འཁོར་འདི། །གངྒཱའི་ཆུ་ལས་གྱུར་ཞེས་བསྒྲེ། །དེས་ན་རང་གིས་བརྟགས་ལ་བླང་། །སྡོམ་གསུམ་ལྡན་ཞེས་གསུངས་པ་དེ། །ཤེས་རྒྱུད་གཅིག་ལ་བརྩི་ན་ནི། །གཅིག་ཏུ་འདོད་ཀྱང་གསུམ་དུ་འགྱུར། །ལྡན་ཆོས་རྫས་
[55b.4]གཞན་ཐ་དད་ཕྱིར། །འོན་ཏེ་སྔ་ཕྱི་ལ་བརྩི་ན། །གསུམ་ལྡན་ཞེས་པའི་སྒྲ་དོན་མེད། །འོན་ཏེ་སྡོམ་གསུམ་རྫས་གཅིག་ཏུ། །ཤེས་རྒྱུད་གཅིག་ལ་ལྡན་ཞེ་ན། །གཏོང་ཐོབ་ཆོ་ག་གཅིག་ཏུ་འགྱུར། །དེས་ན་སོ་སོར་ཐར་ལྡན་པས། །བྱང་ཆུབ་མཆོག་གི་སེམས་བླངས་ན། །དང་པོ་དེ་ནི་ཀུན་
[55b.5]གཞི་ལ། །བག་ལ་ཉལ་བའི་ཚུལ་དུ་གནས། །རིག་འཛིན་སྡོམ་པ་ཐོབ་པ་ན། །འོག་མ་གཉིས་ཀ་བག་ལ་ཉལ། །དཔེར་ན་མཁའ་ལ་སྐར་མ་ཤར། །ཅུང་ཟད་སྣང་བར་བྱས་གྱུར་མོད། །ཟླ་བའི་དཀྱིལ་འཁོར་ཤར་བའི་ཚེ། །སྐར་འོད་ཉམས་མོད་འཇིག་རྟེན་གསལ། །རྟ་བདུན་ཚ་ཟེར་
[55b.6]བྱུང་བ་ན། །ཟླ་བའི་འོད་ཉམས་འཇིག་རྟེན་གསལ། །གལ་ཏེ་རིག་པ་འཛིན་པ་ཡིས། །གདུལ་བྱ་གང་ལ་གང་དོན་དུ། །འོག་མའི་སྡོམ་པ་བླངས་པ་ན། །གོང་མ་ཟིལ་གྱིས་མི་ནོན་མོད། །སྡོམ་པ་ཆོ་གས་འཐོབ་པ་ཡིན། །མཁའ་ལ་ཉི་མ་གནས་གྱུར་མོད། །ཟླ་སྐར་འཆར་བ་བཀག་པ་མེད། །
[55b.7]དེས་ཐོབ་ཚུལ་དང་གཏོང་བའི་ཚུལ། །རང་རང་ཆོ་ག་བཞིན་དུ་གནས། །ཀུན་གཞི་བག་ཆགས་མང་པོ་ཅན། །ཡིན་ཡང་ཤེས་རྒྱུད་ཐ་དད་མེད། །འོག་མའི་ལྟུང་བ་བྱུང་གྱུར་མོད། །གོང་མ་ཇི་སྲིད་གནས་ཀྱི་བར། །རྣམ་པར་སྨིན་པས་གོས་པ་མེད། །དཔེར་ན་ཟླ་སྐར་ནུབ་གྱུར་མོད། །ཉི་མ་
[56a]
[56a.1]མཁའ་ལ་གནས་ཀྱི་བར། །ཅུང་ཟད་འགྲིབ་པར་བྱས་པ་མེད། །གོང་མའི་ལྟུང་བ་བྱུང་བ་ན། །འོག་མ་ཇི་ལྟར་གནས་གྱུར་ཀྱང་། །ཅུང་ཟད་ཕན་གྱི་སྐྱོབ་མི་ནུས། །རྟ་བདུན་ཚ་ཟེར་ནུབ་པ་ན། །ཟླ་སྐར་གནས་ཀྱང་མུན་པའི་བག །གསེར་འགྱུར་རྩི་ཞེས་གསུངས་
[56a.2]པའི་དོན། །ཟིལ་གནོན་ཡོན་ཏན་མཆོག་ལ་དགོངས། །ཟླ་སྐར་གཉིས་ཀྱི་འོད་ཟེར་ཡང་། །ཉི་མའི་དཀྱིལ་འཁོར་གནས་ཀྱི་བར། །ཉི་མའི་འོད་ཅེས་ཀུན་གྱིས་སྒྲོགས། །གཞན་ཡང་ཁ་ཅིག་སྡོམ་པ་གསུམ། །ས་ཆུ་གྲུ་འདྲ་གཞི་རྟེན་དུ། །འདོད་ཅེས་སྒྲོགས་པ་འཁྲུལ་པ་ཡིན། །དེ་ཡི་
[56a.3]འཁྲུལ་གཞི་ཁོ་བོས་བསྟན། །མཁས་པ་ཆེན་པོ་རྟ་དབྱངས་དང་། །སློབ་དཔོན་སྒེག་པའི་རྡོ་རྗེ་སོགས། །སྡོམ་གསུམ་དེ་ཉིད་རིག་པ་ཡིས། །དོན་དེ་ལྡོག་པ་དུ་མས་ཕྱེ། །ཁྱབ་བྱ་ཁྱབ་བྱེད་གསུངས་པ་ལ། །རྟེན་དང་བརྟེན་པར་བྱེད་ན་འཁྲུལ། །བྱང་སེམས་སྡོམ་པའི་དོན་གཅིག་ལ། །
[56a.4]ཕན་སྒྲུབ་སྒྲུབ་པའི་ལྡོག་པ་དང་། །གནོད་སྤོང་དགག་པ་གཉིས་འདུག་མོད། །ཕན་སྒྲུབ་ངོ་བོ་གང་ཡིན་ལ། །གནོད་པ་སྤོང་བ་ཁྱབ་པས་ན། །ཁྱབ་བྱ་ཁྱབ་བྱེད་རྫས་གཅིག་ཏུ། །བ་ལང་རྫིས་ཀྱང་མི་གོའམ། །དེས་ན་རིག་འཛིན་གཅིག་པུ་ལ། །གསུམ་ལྡན་སྦྱོར་བ་འཐད་མ་ཡིན། །
[56a.5]གལ་ཏེ་འཐད་ན་འོག་མ་གཉིས། །ཆོ་ག་མི་དགོས་སྐྱེ་བར་འགྱུར། །སྡོམ་གསུམ་ཆོ་ག་ཐུན་མོང་དུ། །ཐུབ་པ་ཆེན་པོས་གསུངས་པ་མེད། །ཕྲག་དོག་ནོར་འདོད་གཏི་མུག་ཅན། །རང་བཟོ་བྱེད་པ་སུ་ཡིས་ཁེགས། །མདོ་རྒྱུད་སྤུངས་ཀྱང་ཕྱོགས་སུ་འཕེན། །སྒྲ་ཚད་བྱུང་ན་གཏམ་གཞན་
[56a.6]སྒྱུར། །བསྟན་པའི་བྱི་དོར་ཇི་ལྟར་བྱ། །རིག་འཛིན་སྡོམ་པ་ཁོ་ན་བས། །གསུམ་ལྡན་སྔགས་པའི་དགོངས་པ་ནི། །འབྲས་བུའི་སྒོ་ནས་མ་ཡིན་ཏེ། །ཡིན་ན་ཀུན་མཁྱེན་མཆོག་དམན་འགྱུར། །དེས་ན་ལམ་དུས་གདུལ་བྱའི་དོན། །གཅིག་དང་གསུམ་གྱི་ཁྱད་པར་དང་། །སྡོམ་པ་རྫས་ཆོས་
[56a.7]གཞན་ཉམས་མོད། །གཞན་ཡོད་པ་ཡི་ཁྱད་པར་ཡིན། །སྡོམ་གསུམ་གང་ཡང་མི་ལྡན་ན། །ལྷ་མིའི་ལུས་ཀྱང་རྙེད་པར་དཀའ། །ཉམས་ན་མཐོང་ཆོས་རྣམ་སྨིན་གྱི། །རིམ་པ་གཉིས་ཀྱིས་བསྟན་པར་བྱ། །དེ་ལས་སོ་ཐར་ཉམས་གྱུར་ན། །རང་གིས་རང་བསླུས་གནོད་པ་ཉུང་། །རྒྱལ་
[56b]
[56b.1]དང་དེ་སྲས་ཐམས་ཅད་ཀྱིས། །ཅུང་ཟད་ཁྲེལ་གྱི་ཤིན་ཏུ་མིན། །ཕམ་པ་ལྕི་ཡང་བྱེ་བྲག་གིས། །ལོ་གྲངས་ངན་སོང་གསུམ་དུ་གནས། །བྱང་སེམས་ཉམས་ན་འགྲོ་བ་ཀུན། །བསླུས་པས་གནོད་པ་ཤིན་ཏུ་མང་། །རྒྱལ་དང་དེ་སྲས་ཐམས་ཅད་དང་། །འགྲོ་བ་ཀུན་གྱིས་ཤིན་ཏུ་ཁྲེལ། །ཕམ་
[56b.2]པ་ལྕི་ཡང་བྱེ་བྲག་གིས། །བསྐལ་པའི་གྲངས་ཀྱིས་དམྱལ་བར་གནས། །རིག་འཛིན་སྡོམ་པ་ཉམས་པས་ནི། །ཡིད་དུ་མི་འོང་སྣ་ཚོགས་ཅན། །རྒྱལ་དང་དེ་སྲས་ཀུན་བརྙས་པས། །མི་འཇིག་མནར་མེད་གནས་དག་ཏུ། །སྡུག་བསྔལ་ཆེན་པོ་དེ་ཡིས་མྱོང་། །རྩ་བ་ཀུན་ཉམས་ཕྱལ་
[56b.3]བ་དག །གསོ་ལ་ཉེ་བར་མི་བརྩོན་ན། །རྡོ་རྗེ་དམྱལ་བར་དེ་ལྟུང་སྟེ། །དམྱལ་བ་ཕལ་པ་ཐམས་ཅད་ཀྱི། །སྡུག་བསྔལ་གཅིག་ཏུ་བསྡོམས་པ་བས། །དེ་ཡི་འབུམ་གྱི་ཆར་མི་ཕོད། །འཇིག་རྟེན་འཇིག་ན་གཞན་དུ་འཕོ། །སེ་གོལ་གཅིག་གིས་ཕྱིན་པར་བྱེད། །སངས་རྒྱས་སྟོང་གི་འོད་
[56b.4]ཟེར་དང་། །བྱང་ཆུབ་སེམས་དཔའི་ཕྲིན་ལས་ཀུན། །རྒྱུན་དུ་མཛད་ཀྱང་ཕན་མི་འགྱུར། །བསྐལ་པ་ཐེར་འབུམ་ལ་སོགས་སུ། །དེ་ནི་ཐོན་པར་མ་གསུངས་སོ། །སོ་སོར་ཐར་པའི་ཕན་ཡོན་ནི། །གནས་སྐབས་ལྷ་མི་མཐར་ཐུག་གི །དགྲ་བཅོམ་འབྲས་བུ་ངེས་པར་འཐོབ། །བྱང་ཆུབ་
[56b.5]སེམས་ཀྱི་ཕན་ཡོན་ནི། །གནས་སྐབས་བདེ་མང་རིང་མོ་ན། །སངས་རྒྱས་ཉིད་དུ་ངེས་པར་འགྲུབ། །རྒྱས་པར་མདོ་སྡེ་བལྟ་བར་བྱོས། །རིག་འཛིན་སྡོམ་པའི་ཕན་ཡོན་ནི། །གནས་སྐབས་ཀུན་མཁྱེན་བདེ་ལོངས་སྤྱོད། །གལ་ཏེ་བསྒོམ་པ་དང་བཅས་ན། །ཚེ་འདི་ཉིད་ལ་སངས་
[56b.6]རྒྱས་འགྱུར། །མ་བསྒོམས་གྱུར་ཀྱང་ལྟུང་མེད་ན། །སྐྱེ་བ་བཅུ་དྲུག་ཉིད་ནའོ། །མཁྱེན་བརྩེ་དུང་ཕྱུར་ལྡན་པ་ཡི། །ཕན་ཆེན་བློ་ཡི་རྒྱ་མཚོ་ལས། །སྡོམ་གསུམ་ནོར་བུའི་ཕྲེང་བ་བླངས། །བདག་གཞན་འགྲོ་བ་མ་ལུས་ཀྱི། །བློ་གྲོས་གཙུག་ལ་ལེགས་གནས་ཏེ། །ཀུན་མཁྱེན་
[56b.7]དགོས་འདོད་སྤྱོད་པར་ཤོག །རྒྱ་གར་ཤར་ཕྱོགས་ཛཱ་ག་ཏ་ལའི་པཎྜི་ཏ་ཆེན་པོ་བི་བྷཱུ་ཏི་ཙནྡྲས་མཛད་དེ་རང་འགྱུར་དུ་མཛད་པ་རྫོགས་སོ།། {D3728}༄༅༅། །རྒྱ་གར་སྐད་དུ། བཛྲ་ཡཱ་ན་མཱུ་ལཱ་པཏྟི་ཀརྨ་བི་དྷིཿ། བོད་སྐད་དུ། རྡོ་རྗེ་ཐེག་པ་རྩ་བའི་ལྟུང་བའི་ལས་ཀྱི་ཆོ་ག །
[57a]
[57a.1]བཅོམ་ལྡན་འདས་དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །རྡོ་རྗེ་ཐེག་པའི་སྒོར་ཞུགས་པའི། །རྣལ་འབྱོར་པ་ཡིས་དཔྱད་བྱ་བ། །ལས་ཀྱི་ཆོ་ག་འདི་ལྟར་མཛོད། །སྤྱི་བོ་ཉི་ཟླ་པད་སྟེང་དུ། །བླ་མ་སངས་རྒྱས་བསམས་བྱས་ཏེ། །རྟག་ཏུ་དྲན་དང་གསོལ་གདབ་བྱ། །
[57a.2]སྲོག་གཅོད་{བརྫུན་,རྫུན་}དང་མ་བྱིན་ལེན། །འདོད་པས་ལོག་པར་གཡེམ་པ་ནི། །ཅི་ལ་བབ་ཀྱང་བསྲུང་བར་བྱ། །བྱམས་དང་སྙིང་རྗེ་དགའ་བ་ནི། །ལུས་གྲིབ་བཞིན་དུ་འབྲལ་མི་བྱ། །བུམ་པའི་དབང་ཐོབ་གྱུར་ནས་ནི། །ལྷ་དང་བཟླས་པ་རྣལ་འབྱོར་དང་། །ཕྱག་འཚལ་མཆོད་དང་སྡིག་
[57a.3]བཤགས་དང་། །རྗེས་སུ་ཡི་རང་བསྐོར་དང་གསོལ། །དགེ་བསྔོ་སྡོམ་པ་བྱུལ་བ་དང་། །སྦྱིན་པ་བླ་མ་དྲན་དང་ཆོས། །དམ་ཚིག་རྣམ་པ་བཅོ་ལྔ་འདི། །ཉིན་རེ་ཐེབས་རེ་མ་བྱས་ན། །ཞག་གསུམ་འདས་ན་བུམ་དབང་གི། །དམ་ཚིག་ཉམས་པས་བཤགས་པར་བྱ། །དེ་ཡང་
[57a.4]བརྒྱ་པ་བརྒྱ་རྩ་བརྒྱད། །བཟླས་ཏེ་ཕྱིས་ནི་མི་ཉམས་བྱ། །གསང་བའི་དབང་ཐོབ་རྣལ་འབྱོར་པས། །མི་འཆི་ལྔ་དང་སྒྲོན་མ་ལྔ། །རླུང་དང་ལྟ་སྟངས་འཁྲུལ་འཁོར་དང་། །ཚོགས་དང་གཏོར་མ་བརྟུལ་ཞུགས་དང་། །གླུ་དང་གར་དང་ནི་རཾ་ཤུ། །དམ་ཚིག་རྣམ་པ་བཅུ་གཅིག་པོ། །
[57a.5]ཟླ་བ་ཕྱེད་དུ་བྲལ་གྱུར་ན། །གསང་བའི་དམ་ཚིག་ཉམས་པར་གསུངས། །ཉམས་ན་ཚོགས་འཁོར་སྦྱིན་སྲེག་བྱ། །གསུམ་པའི་དབང་ཐོབ་རྣལ་འབྱོར་བས། །བདེ་བ་ཐིག་ལེ་རྩ་གནས་དང་། །མི་འཛག་བདེ་བ་སྐད་ཅིག་དང་། །ཕྱག་རྒྱ་མ་དང་སྦྱོར་བ་དང་། །ཟླ་བ་གཅིག་བྲལ་
[57a.6]ཉམས་པར་གསུངས། །དབང་དང་སྦྱིན་སྲེག་བཤགས་པ་བྱ། །བཞི་པའི་དབང་ཐོབ་རྣལ་འབྱོར་པ། །སྤང་བླང་རྩོལ་དང་དངོས་དང་ཞེན། །སྐད་ཅིག་སྐྱེས་ཀྱང་ཉམས་པས་ན། །མི་དམིགས་བདེ་ཆེན་སྤྲོས་བྲལ་གཞག །དབང་བཞི་སྤྱི་ཡི་དམ་ཚིག་ནི། །རྒྱ་མཚོའི་དཀྱིལ་དུ་
[57a.7]གཟིངས་མི་བཤིག །བཙན་དུག་གར་མ་བཟའ་མི་བྱ། །འཐབ་ཁང་རྩེ་ནས་དབབ་མི་བྱ། །ཟ་མ་ཏོག་ཏུ་སྦྲུལ་མི་གཞུག །པདྨ་སད་ཀྱིས་བསད་མི་བྱ། །གཡོས་ལེགས་གཞན་ལ་དྲང་མི་བྱ། །དེ་དྲུག་རྡོ་རྗེ་དམྱལ་བའི་རྒྱུ། །རྒྱལ་ཁྲིམས་བཤིག་པར་མི་བྱ་ཞིང་། །ཆུང་མ་ཉམས་པར་
[57b]
[57b.1]མི་བྱའོ། །ཕ་མ་བཙོངས་ནས་རིན་མི་བཟའ། །མེ་མདག་འགམ་པར་མི་བྱའོ། །འདི་བཞི་ངན་སོང་གསུམ་གྱི་རྒྱུ། །སྤུ་གྲིའི་སྦྲང་རྩི་བལྡག་མི་བྱ། །གཡོས་འགྱེད་བཟའ་རུ་ཕྱོག་མི་བྱ། །སྨན་ཟོས་མི་གསེབ་སྐྱུག་མི་བྱ། །རི་རབ་རྩེ་ནས་(བརྙིལ་,བསྙིལ་)མི་བྱ། །གཉེན་ལ་སྙིང་རིང་མི་བྱའོ། །དེ་ལྟ་
[57b.2]སེམས་ཅན་དམྱལ་བའི་རྒྱུ། །མ་བུ་འབྲལ་བའི་ལས་མི་བྱ། །གདུང་སེམས་ཐག་པ་རྒྱུན་མི་གཅད། །ཆུ་ཟླ་བདེན་པར་གཟུང་མི་བྱ། །སྦྲང་རྩིའི་རོ་ལ་ཆགས་མི་བྱ། །འདི་བཞི་ཁམས་གསུམ་འཁོར་བའི་རྒྱུ། །དུག་ཆུ་ཁོལ་མར་ལུས་མི་བཀྲུ། །རྩི་དུག་སྦྱར་བའི་དུག་མི་བལྡག །རྫ་སྣོད་
[57b.3]སེང་གེའི་ཞོ་མི་བཞོ། །ཆང་རྫའི་ཐེམ་བུ་གཏང་མི་བྱ། །དེ་བཞི་བྱོལ་སོང་ཕག་གི་རྒྱུ། །འདིར་ཡང་ཚེ་ཐུང་དངོས་གྲུབ་འགྱང་། །མཐོན་པོའི་ཁ་ནས་ལྡང་མི་བྱ། །ཆགས་མི་གསེབ་བཅག་མི་བྱའོ། །ག་ཞ་གཞན་ལ་བརྗོད་མི་བྱ། །ལམ་དུ་ཚེར་མ་དགྲམ་མི་བྱ། །འདི་ནི་རང་ངན་སྒྲུབ་པའི་
[57b.4]རྒྱུ། །ལྕེ་ཐོག་ཟས་ཞིམ་བསྐྱུར་མི་བྱ། །མཛོད་ཕུགས་དགྲ་ལ་བསྟན་མི་བྱ། །རྐུན་ནོར་གཞན་ལ་བསྟན་མི་བྱ། །སེར་རའི་རོ་ཚོགས་མི་བྱ་ཞིང་། །མི་ལ་ང་བ་མི་ཤེས་མིན། །ཁྱི་རྒོད་པང་དུ་བླང་མི་བྱ། །འདི་དྲུག་དངོས་གྲུབ་ཡལ་བའི་རྒྱུ། །ལྷ་ཁང་དུད་པས་མི་བདུག་ཅིང་། །མཆོད་རྟེན་
[57b.5]བཤིག་པར་མི་བྱའོ། །འདི་གཉིས་དམན་པའི་བྱང་ཆུབ་རྒྱུ། །མེ་ལོང་གཡའ་ཡིས་མི་བསྒོ་ཞིང་། །ཁབ་རྩེ་གཉིས་པས་(བཅོམ་,བཙེམ་)མི་བྱ། །འདི་གཉིས་བདུད་ཀྱིས་འཁྱེར་བའི་རྒྱུ། །དུག་གི་ཕྱག་ཚང་མི་བྱ་ཞིང་། །སྟག་ལ་ཞུམ་བུ་མི་བྱའོ། །འདི་གཉིས་མཁའ་འགྲོས་ཟ་བའི་རྒྱུ། །ནམ་
[57b.6]མཁའ་ཚོས་ཀྱིས་བསྒྱུར་མི་བྱ། །རི་བོང་རྭས་ཕུག་འཇིགས་མི་བྱ། །འདི་གཉིས་འཁོར་བར་སྡོད་པའི་རྒྱུ། །མྱུ་གུ་ཐན་པར་བསྐུར་མི་བྱ། །ལྕུག་ཕྲན་རྩྭ་གུག་བྲེག་མི་བྱ། །འགྲོ་བའི་ལམ་སྣ་དགག་མི་བྱ། །འདི་གསུམ་ངན་སོང་བསྐྱུར་བའི་རྒྱུ། །མཆོག་ལ་དམན་པར་གཟུང་མི་བྱ། །
[57b.7]བྱམས་ཚིག་ཁྱད་དུ་གསད་མི་བྱ། །དགོས་པ་ཡལ་བར་དོར་མི་བྱ། །འདི་གསུམ་གཏན་གྱི་བར་ཆོད་ཡིན། །བདེ་ལ་སྐུར་པ་གདབ་མི་བྱ། །མ་ལ་ངན་ཚིག་སྨྲ་མི་བྱ། །བུ་མོ་སྲིང་མོ་སྐྱི་མི་བྱ། །འདི་གསུམ་མཁའ་འགྲོ་འཁྲུག་པའི་རྒྱུ། །ལས་ཀྱི་ཆོ་ག་འདི་རྣམས་ལས། །འགལ་ན་རྩ་
[58a]
[58a.1]བའི་ལྟུང་བར་འགྱུར། །ལྟུང་བ་ཆེན་པོ་བྱུང་གྱུར་ན། །དབང་རྫོགས་བདུན་དང་སྦྱིན་སྲེག་ཁྲི། །ཚོགས་འཁོར་བརྒྱ་རྩ་བརྒྱད་དང་ནི། །འཁོར་གསུམ་ཡོངས་སུ་དག་པས་བཤགས། །ལྟུང་བ་བཞི་པོ་བྱུང་གྱུར་ན། །དབང་བསྐུར་གཅིག་དང་སྦྱིན་སྲེག་བརྒྱ། །ཚོགས་
[58a.2]འཁོར་བདུན་དང་མཆོད་སྦྱིན་གཅིག །སྨྲེ་སྔགས་དྲག་པོས་བཤགས་པར་བྱ། །ལྟུང་བ་ཆུང་ངུ་བྱུང་གྱུར་ན། །ལུས་ལ་ཚབ་མ་སྨྲེ་བཤགས་བྱ། །མཎྜལ་གཅིག་དབུལ་བཟོད་གསོལ་བྱ། །བརྒྱ་པ་བདུན་ནམ་ཉི་ཤུ་གཅིག །བཟླས་པས་དེ་ལས་ལྡང་བ་ཡིན། །ངག་ལ་རྒྱལ་དང་སྨྲེ་བཤགས་
[58a.3]བྱ། །མཎྜལ་དབུལ་ཞིང་བཟོད་གསོལ་བྱ། །བརྒྱ་པ་བརྒྱ་རྩ་བརྒྱད་དང་ནི། །ལྔ་བཅུ་ཉེར་གཅིག་བདུན་དག་དང་། །ལན་ཅིག་བརྗོད་པས་འདག་པར་གསུངས། །ཡིད་ལ་འགྱོད་དང་མཎྜལ་དང་། །བརྒྱ་པ་གོང་བཞིན་བཟླས་པས་འདག །ཀུན་གྱི་ཁ་སྐོང་གཏོར་མ་དང་། །མཎྜལ་བདུན་
[58a.4]པོ་རྣམ་དག་ཤིས། །བརྒྱ་པ་རྟག་ཏུ་བཟླས་པར་བྱ། །ཡན་ལག་དམ་ཚིག་ཅེས་བྱ་བ། །སྔགས་མེད་བཙན་དུག་བཟའ་མི་བྱ། །རྩི་མེད་རི་མོ་བཀྲུ་མི་བྱ། །སྟོབས་མེད་རལ་ཁ་སྤྲད་མི་བྱ། །ཚོད་མེད་ཞལ་ཆེ་བཅད་མི་བྱ། །དཔུང་མེད་སྐྱེལ་མ་མི་བྱ་སྟེ། །རྒྱུས་མེད་ས་མཁན་མི་བྱའོ། །ཡང་
[58a.5]རྩལ་མེད་པར་མཆོང་མི་བྱ། །དགའ་བའི་ས་རུ་ཤགས་འགྱེད་མིན། །བྱེ་མའི་རི་ལ་མཁར་མི་བརྩིག །རྒྱ་མཚོའི་གླིང་དུ་ཡུལ་མི་གཟུང་། །ཙནྡན་ནགས་ལ་མེ་མི་གཞུག །མེ་ཏོག་ལྡུམ་སར་སད་མི་བསད། །རྒྱལ་པོས་འབངས་ཀྱི་གཡོག་མི་བྱ། །རང་གི་ལས་ལ་གཡོ་མི་བྱ། །རྒྱལ་པོ་བཙུན་
[58a.6]མོ་བརྡེག་མི་བྱ། །འདོད་ལ་མི་སྟེར་སྤང་བར་བྱ། །མི་འདོད་སྟེར་བ་སྤང་བར་བྱ། །ལྕགས་སྒྲོག་བཅིང་བར་མི་བྱའོ། །བྱིས་པ་རྣམས་དང་འདྲིས་མི་བྱ། །མགྱོགས་པོ་འགྲན་(བང་,པར་)མི་བྱའོ། །གཡང་ལུག་རྟག་ཏུ་འགོ་མི་བྱ། །སྟན་ལ་འདུག་པ་སྤང་བར་བྱ། །མཚོན་ཆའི་སྣོད་ཁ་དམ་
[58a.7]པར་བྱ། །རྟག་ཏུ་མདའ་ནི་བསྲང་བྱ་ཞིང་། །རྟག་ཏུ་གཞུ་ནི་བདུང་བར་བྱ། །རྟག་ཏུ་ཕུབ་གཟུགས་བྱ་ར་བྱ། །མཁར་དཔེ་སྟོད་ཀྱིན་འོབས་བཙང་བྱ། །ཤི་བའི་རོ་ལ་ཡང་ཡང་བརྟག །རང་གི་སྲོག་ཟོན་དུས་དྲུག་བྱ། །མདོར་ན་དེ་ལ་སོགས་པ་ཡི། །དམ་ཚིག་དཔག་ཏུ་མེད་མོད་
[58b]
[58b.1]ཀྱང་། །རང་སེམས་དྲང་པོར་བསྲང་བྱས་ཏེ། །རྟག་ཏུ་བླ་མ་དྲན་བྱེད་ཅིང་། །སྒོ་གསུམ་ཐ་མལ་མ་ལུས་ན། །དམ་ཚིག་སྡོམ་པ་ཐམས་ཅད་ནི། །གདོན་མི་ཟ་བར་བསྲུང་བར་ངེས། །བག་ཡངས་ཆེན་པོ་ཅི་བདེར་སྤྱོད། །དམ་ཚིག་དང་སྡོམ་པའི་རྣམ་པར་བཤད་པ་རྡོ་རྗེ་ཐེག་པའི་
[58b.2]རྩ་བའི་ལས་ཀྱི་ཆོ་ག རྣལ་འབྱོར་གྱི་སྲོག་ཅེས་བྱ་བ་བླ་མ་རྡོ་རྗེ་གདན་པས་མཛད་པ་རྫོགས་སོ།། །།རྒྱ་གར་གྱི་མཁན་པོ་ཨ་བྷྱ་ཀ་ར་གུཔྟ་དང་བོད་ཀྱི་ལོ་ཙཱ་བ་ཙ་མི་སངས་རྒྱས་གྲགས་པས་གླེན་སྐད་དུ་བསྒྱུར་བའོ།། {D3729}༄། །ཞེན་ལོག་སྒྲོན་མ་བཞུགས།། #༄༅༅། །མཆོད་
[58b.3]གནས་དཀོན་མཆོག་གསུམ་ལ་ཕྱག་འཚལ་ལོ། །ཆོས་ལ་འཇུག་ཐབས་དོན་འདི་བརྟན་#པར་བྱ། །གང་ཞིག་བདག་གཞན་སྡུག་བསྔལ་སྤང་#འདོད་ཅིང་། །བདེ་བ་འདོད་པས་དམ་ཆོས་སྤྱད་པར་བྱ། །མི་རྟག་ཆོས་ལ་བྱེ་བྲག་བསམ་ལས་འདས། །ཅི་ཕྱིར་འཇིག་རྟེན་འདི་
[58b.4]དག་མི་རྟག་སྟེ། །སྣོད་ཀྱི་འཇིག་རྟེན་རི་རབ་ལྷུན་པོ་དང་། །གསེར་གྱི་རི་བདུན་རོལ་མཚོ་ཆེན་པོ་བདུན། །གླིང་བཞི་གླིང་ཕྲན་ལྕགས་རི་མུ་ཁྱུད་ཡང་། །འཇིག་པའི་དུས་ན་བསྐལ་པའི་མེ་བྱུང་བས#། །ཐལ་བའི་ལྷག་མ་ཙམ་ཡང་མི་ལུས་ཏེ། །ཐ་མར་ཆུ་དང་རླུང་གིས་འཇིག་པས་
[58b.5]ན། །བརྟན་ཞིང་ངེས་པ་འདྲ་སྟེ་བརྟག་མི་བཟོད། །ལོ་ཟླ་ཚེས་གྲངས་ཤོལ་ནི་མི་ཐེབས་པས། །ལོ་ཟླ་འདས་ཞིང་འཇིག་པའི་དུས་དང་ཉེ། །དུས་བཞི་འཁོར་བ་སྡོད་པ་མེད་པས་ནི། །དབྱར་དྲོ་སྐྱེ་ལ་དགུན་གྲང་སྐམ་པ་དང་། །ལོ་ལེགས་ལོ་ཉེས་ཐན་ཞོད་ངེས་པ་མེད། །རྩི་ཐོག་ལྗོན་
[58b.6]ཤིང་ལོ་འདབ་རྒྱས་པ་འདྲ། །དུས་ཀྱི་དྲོད་བྲལ་རླུང་གིས་མི་རྟག་གོ། །རྟག་པ་ལགས་ན་ཅི་ཕྱིར་འགྱུར་ཞིང་འགྲོ། །དེ་ལ་སོགས་པ་མི་རྟག་དགོངས་ནས་གདའ། །བཅུད་ཀྱི་འཇིག་རྟེན་འདི་ཡང་མི་རྟག་སྟེ། །ཉིན་ཞག་འདས་ཤིང་ཤི་དང་ཕར་ཕར་ཉེ། །འཁོར་བའི་སྡུག་བསྔལ་གསུམ་
[58b.7]གྱིས་རྟག་ཏུ་འཁོར། །སྐྱེ་རྒ་ན་འཆི་རང་ཐག་རི་མོ་འདྲ། །འཆི་བདག་བདུད་ནི་སོ་བྱ་ཉ་སྡོད་འདྲ། །འཇིག་རྟེན་འདི་ན་ཆེ་ཆུང་ཕྱུག་དབུལ་ཀུན། །འཆི་བདག་བདུད་ཀྱི་ལག་ཏུ་མི་འགྲོ་མེད། །སྔ་མ་ཤི་བའི་མི་རྣམས་ཀུན་གྱིས་ཀྱང་། །རྟག་ཏུ་རེ་ཞིང་བུ་དང་ནོར་བསགས་ཀྱང་། །རང་ནི་
[59a]
[59a.1]དགེ་སྡིག་གཉིས་དང་འགྲོགས་ཏེ་འགྲོ། །བུ་ནོར་ཕྱིར་ལུས་བདག་ལ་ཕན་མེད་པས། །དེ་ཕྱིར་བུ་ནོར་ཟས་ལ་ཆགས་མི་བྱ། །ཡོད་པས་དགེ་བའི་ལས་ལ་མི་འབད་ན། །དེ་ནི་འཇིག་རྟེན་འདི་ཡི་གཏེར་བསྲུང་#ཡིན། །ཤེས་པས་དམ་པའི་ཆོས་ལ་མི་སྤྱོད་ན། །
[59a.2]རྟག་པས་གཅམ་#བུ་དོན་མེད་གླེན་པ་ཡིན། །དེ་བས་ནོར་མེད་དབུལ་ལོ་བསྙེན་དགའ་དང་། །བྲམ་ཟེ་ལྡན་པ་ཕུལ་བ་དག་ལ་སྤྱོད། །#འཇིག་རྟེན་འདི་ཡི་ཕ་མ་བུ་ཚ་དང་། །ཕུ་ནུ་མཛའ་བཤེས་#བྲན་ཁོལ་ནོར་རྣམས་ཀུན། །སྡུག་བསྔལ་སྐལ་ལེན་འགའ་ཡི་#མི་འོང་སྟེ། །འཆི་བའི་
[59a.3]ཕྱིར་ནི་གཅིག་ཀྱང་མི་འོང་ངོ་། །དོན་དེ་མ་རིག་སེམས་ཅན་མང་པོ་ཀུན། །ཚེ་འདིའི་འཁོར་བའི་ཉེ་བཤེས་ཆེད་དག་ཏུ། །སྡིག་པའི་བྱེ་བྲག་རྣམ་པ་མང་པོ་སྤྱོད། །ཕན་མེད་རང་ནི་ངན་སོང་གསུམ་དུ་ལྟུང་། །དེ་ཚེ་འགྱོད་ཀྱང་ཕན་མེད་ཉོན་མོངས་སྣོན། །ཚེ་འདིར་ཕྲད་པའི་ལས་མཐུན་ཉེ་
[59a.4]བཞི་རྣམས། །འགྲོན་པོ་གནས་མཐུན་ཙམ་སྟེ་སོ་སོར་འགྲོ། །སྡིག་དང་བསྡོས་#ནས་ཟས་དང་ནོར་#བསགས་ཀྱང་། །སྡིག་པའི་རྣམ་སྨིན་རྨོངས་པ་བདག་གིས་ཁུར། །བསགས་པའི་ནོར་ནི་ཕྱིར་ལུས་བུ་ཚས་ཁྱེར། །སྦྲང་བུས་འབད་དེ་སྦྲང་རྩི་བསགས་པ་འདྲ། །དེ་བས་ལོངས་སྤྱོད་མེད་
[59a.5]ཅིང་དབུལ་བ་ཡང་། །རྒྱུ་འབྲས་མི་སླུ་ཆོས་ལ་ཡིད་ཆེས་པ། །མོས་པས་དགེ་བ་དད་པའི་ཡོན་ཕུལ་ནས། །དགེ་སློང་གསེར་འབྱིག་ལྟ་བུར་གྱུར་པ་ཡོད། །དེ་ཕྱིར་འཕགས་པའི་ནོར་བདུན་དང་དུ་བླང་། །དད་དང་ཚུལ་ཁྲིམས་གཏོང་དང་ཐོས་པ་དང་། །#ངོ་ཚ་ཤེས་ཤིང་ཁྲེལ་ཡོད་
[59a.6]ཤེས་རབ་ནི། །འཕགས་པའི་ནོར་བདུན་ལགས་པར་ཐུབ་པས་གསུངས། །དཔེར་ན་ནོར་གྱི་ནང་ན་ཆོག་ཤེས་པ། །རབ་མཆོག་ལགས་པར་ལྷ་མིའི་སྟོན་པས་གསུངས། །ཀུན་དུ་ཆོག་ཤེས་མཛད་ཅིང་ཆོག་མཁྱེན་ན། །ནོར་མི་བདོག་ཀྱང་ཡང་དག་འབྱོར་པར་འགྱུར། །བདག་ལ་ཤིན་
[59a.7]ཏུ་ཕངས་#པའི་ལུས་འདི་ཡང་། །གོས་རྙིང་ལམ་དུ་བོར་བ་བཞིན་དུ་འགྲོ། །ད་ལྟ་ས་སྟེངས་འདི་ན་གནས་པ་ཀུན། །ལོ་བརྒྱ་ཚུན་ཆད་གཅིག་ཀྱང་མི་ལུས་སོ། །བརྒྱ་ཐུབ་འབུམ་ལ་གཅིག་ཀྱང་མི་འབྱུང་ན། །བརྒྱ་ལ་སྲིད་ཀྱང་ཕལ་ཆེར་ཡེངས་འགྱུར་ཏེ། །མཚན་མོ་ཉལ་བས་བརྒྱ་ཕྱེད་
[59b]
[59b.1]གཉིད་དབང་དུ། །སོང་སྟེ་དེ་ལ་དྲན་མེད་ཤི་དང་འདྲ། །ལྷག་མ་ལྔ་བཅུ་ཡོད་དུ་ཟད་#ཀྱང་ནི། །ར་རོ་ཉལ་དང་འདུ་བྱེད་རྣམས་ཀྱི་རྐྱེན། །ལྔ་བཅུ་ཕྱེད་ནི་དེར་ཡང་ཟད་པས་ནི། །ལེགས་པར་དྲན་པ་ཉི་ཤུ་རྩ་ལྔ་ཡོད། །དེ་ཡང་རང་ལ་དབང་བྱར་མ་མཆིས་ཏེ། །དེ་རིང་དོ་ནུབ་#འཆི་འམ་
[59b.2]གཏོལ་མེད་#ཀྱི། །ད་ལྟ་ཉིད་དུ་བརྟུན་ཏེ་འབད་ལ་བྱའོ། །ཚེ་འདི་ཟིལ་པ་འདྲ་སྟེ་མེད་ལ་ཁད། །དབུགས་ནི་ན་བུན་འདྲ་སྟེ་ཡལ་ལ་ཁད། །ལུས་ནི་སྒྱུ་མ་འདྲ་སྟེ་སྣང་ལ་མེད། །སེམས་ནི་གློག་དང་འདྲ་སྟེ་སྐད་ཅིག་མ། །ཕུང་པོ་མི་རྟག་འཆི་ཞིང་འགྱུར་བ་སྟེ། །དར་བའི་མདོག་ནི་ཉོན་
[59b.3]མོངས་ནད་ཀྱིས་འཕྲོག །འཆི་བའི་སྲོག་ནི་འཆི་བདག་བདུད་ཀྱིས་འཕྲོག །དཔེར་ན་ཆུ་འགྲམ་གཡང་སའི་སྡོང་པོ་འདྲ། །རིང་པོར་#མི་ཐོགས་བྱ་ཁྱི་ངུར་པ་དང་། །སྲིན་བྱ་འུག་པ་བྱ་རྒོད་ཁྭ་སྟེག་#དང་། །ཁྱི་ལྟོགས་ཝ་དང་འབུ་སྦྲང་གཟན་དུ་འགྱུར། །དེ་བཞིན་སྒྱུ་མ་#མི་རྟག་མི་རྟོགས་
[59b.4]པར། །ཕུང་པོ་འདི་ཡི་ཆེད་དུ་སྡིག་སྤྱོད་པ། །མ་རིག་གླེན་པ་ཉོན་མོངས་སྙིང་རེ་རྗེ། །ཟས་ནོར་འབྲེལ་པའི་ལོངས་སྤྱོད་འཇའ་ཚོན་#འདྲ། །རྨི་ལམ་ལོངས་སྤྱོད་རྙེད་དང་མཚུངས་པ་སྟེ། །དེ་ལྟར་འདུས་བྱས་ཐམས་ཅད་མི་རྟག་#པས། །དམ་པའི་ཆོས་ལ་མྱུར་དུ་འབད་པར་བྱའོ། །དེ་བས་འཕགས་
[59b.5]པའི་གཟུགས་བརྙན་མཆོད་གནས་ལ། །མོས་པའི་དད་པས་དགེ་ལ་བརྩོན་པ་ནི། །བླ་མེད་བྱང་ཆུབ་ཐོབ་པར་འགྱུར་བའི་དཔེ། །རྒྱལ་པོ་གསལ་ཐུབ་ལྟ་བུར་གྱུར་པའོ། །དེ་ཕྱིར་མཆོད་པའི་ལས་ལ་བརྩོན་པར་བྱ། །ཅིས་ཏེ་མི་ལུས་ཐོབ་པ་ཤིན་ཏུ་དཀའ། །ཁོམ་ལྡན་མི་ལུས་ཐོབ་པར་གྱུར་པ་
[59b.6]ན། །ཕྱི་མའི་ཕན་པ་འདི་ལ་མ་བསྒྲུབས་ན། །ཕྱིས་ནི་མཐོ་རིས་ཐོབ་པར་ག་ལ་འགྱུར། །ངན་སོང་སྐྱེས་ནས་སྡུག་བསྔལ་འབྱུང་བའི་ཚེ། །ཚེ་འདིའི་བཙན་ཕྱུག་བདེ་སྐྱིད་#ཅི་ལ་ཕན། །སྔ་མར་ཅི་སྤྱད་དྲན་པས་ཤིན་ཏུ་སྡུག །དེ་ཕྱིར་འཁོར་བའི་ཆོས་ལ་མ་ཡེངས་པར། །ཞེ་སྡང་ཆེན་པོ་མེ་ལྟར་
[59b.7]འབར་བ་ལ། །སྙིང་རྗེ་ཆེན་པོའི་ཆུ་ཡིས་མྱུར་དུ་སོད། །འདོད་ཆགས་སེར་སྣའི་མདུད་པ་དམ་པོ་དེ། །ཆགས་མེད་སྦྱིན་པ་ཆེན་པོའི་སེམས་ཀྱིས་ཁྲོལ། །གཏི་མུག་མུན་པ་ཆེན་པོ་འཐིབས་#པ་དེ། །ཤེས་རབ་གསལ་བའི་སྒྲོན་མེ་ཆེན་པོ་ཐེག །ཉོན་མོངས་ཀུན་ལ་གཉེན་པོ་བཅུག་ནས་ནི། །
[60a]
[60a.1]འཁོར་བའི་ཆུ་བོ་ཆེན་པོ་བཞི་རྣམས་ལ། །བརྩོན་འགྲུས་གྲུ་(བཅུགས་,བཙུགས་)ནས་ནི་རྒལ་བར་བྱ། །དོ་ཅིག་ཡོད་པས་སང་ཕོད་ཡོད་པ་བཞིན། །ཚེ་འདི་ཡོད་པས་ཕྱི་མ་ཡོད་པར་ངེས། །སང་ཕོད་ལོ་དང་སྐུ་ཚེ་སླད་མ་ནི། །གང་སྔར་འོང་བ་སུ་ལའང་གཏོལ་#མེད་པས། །སང་ཕོད་དོན་
[60a.2]དུ་སོ་ནམ་འབད་པ་བཞིན། །ཕྱི་མའི་དོན་དུ་དམ་ཆོས་སྤྱད་པར་རིགས། །དེ་རིང་དོ་ནུབ་ཁོ་ན་མི་འཆི་ཞེས། །བག་མེད་བདེ་བར་འདུག་པ་རིགས་མ་ཡིན། །ཚེ་འདི་མི་སྡོད་རི་གཟར་ཆུ་དང་འདྲ། །རིང་པོར་མི་རྟག་རྩྭ་ཁའི་ཟིལ་པ་འདྲ། །ཡང་ན་སྐྱེ་ཤི་ཆུ་ཡི་ཆུ་བུར་འདྲ། །འཁོར་བར་སྐྱེ་བ་
[60a.3]ཤིང་རྟའི་འཁོར་ལོ་འདྲ། །དེ་བས་རང་གི་ལུས་ལ་མ་ཆགས་པར། །སྐྱབས་ཀྱི་སྦྱིན་པས་འགྲོ་ལ་ཕན་བཏགས་ན། །བླ་མེད་བྱང་ཆུབ་ཐོབ་པར་འགྱུར་བའི་དཔེ། །རྒྱལ་པོ་ཤི་བྱིན་ལྟ་བུར་གྱུར་པའང་ཡོད། །མི་ཡི་ཆོས་ལུགས་ལེགས་པར་སྤྱད་པས་ན། །མཐོ་རིས་ལྷ་ཡུལ་བགྲོད་པ་ཐག་
[60a.4]མི་རིང་། །མཐོ་རིས་ཐར་པའི་གོ་འཕང་གང་ཡིན་པ། #།འཛེག་ན་ཐར་པ་གམ་ན་འདུག་པས་ན། །དེ་བས་མི་དགེ་བཅུ་སྤང་དགེ་བཅུ་སྤྱོད། །གྲགས་པ་ཉམས་པར་འགྱུར་བའི་ཆོས་དྲུག་སྤོང་#། །དགེ་ལ་མི་སྐུར་སྡིག་ལ་མི་བསྟོད་དེ། །འབྲས་བུ་གང་སྤྱད་དེ་དང་མཉམ་པར་གསུངས། །ངན་
[60a.5]སོང་སྡུག་བསྔལ་ཤེས་ཀྱང་མི་འཇིགས་པར། །མི་རྟག་ལུས་ལ་ཆགས་ནས་སྡིག་སྤྱོད་པ། །ཨེ་མའོ་རང་གིས་རང་རླག་#སྙིང་རེ་རྗེ། །{ཡི་དགས་,ཡི་དྭགས་}བྱོལ་སོང་སྡུག་བསྔལ་སྐྱི་རེ་བུང་། །དམྱལ་ཁམས་བཅོ་བརྒྱད་སྡུག་བསྔལ་ཡ་རེ་ཆ། །སྐྱེ་རྒ་ན་འཆིའི་སྡུག་བསྔལ་རྒྱུན་རེ་རིང་#། །ཕུང་པོ་སྒྱུ་མ་ཟས་
[60a.6]ནོར་བསྙེན་#མ་ཡིན། །འཁྲུལ་པའི་གཉེན་བཤེས་འཁོར་བའི་བཤལ་ཐག་པས། །དེ་རིང་རང་དབང་ཡོད་པའི་མི་རྣམས་ཀྱིས། །རང་དང་འབྲེལ་པའི་ཟས་ནོར་གཉེན་བཤེས་ལ། །སེར་སྣས་མི་བཅིང་ཆགས་སེམས་མི་སྐྱེད་#དོ། །སེམས་ཅན་རྩལ་ཤུགས་མེད་ལ་སྐུར་#མི་བྱ། །ཆང་ནི་ཧ་ལའི་དུག་
[60a.7]བཞིན་རབ་ཏུ་བསྲུང་། །གཞན་གྱི་བུད་མེད་དག་ལ་ཆགས་མི་བྱ། །རྣམ་སྨིན་མེད་པའི་སོ་ནམ་མི་བོར་ཞིང་། །གཞན་གྱི་ནོར་ལ་བརྩི་བདག་#ཆོམ་རྐུན་སྤང་། །དོན་དུ་ལུས་ངག་ཡིད་གསུམ་སྤྱོད་པ་གཟབ། །མདོར་ན་མཚམས་མེད་ལྔ་དང་ཉེ་བ་ལྔ། །ལྕི་བཞི་ལོག་བརྒྱད་ཁ་ན་མ་ཐོ་གསུམ། །འདི་
[60b]
[60b.1]སྤྱོད་ངན་སོང་གསུམ་དུ་གདོན་མི་ཟ། །མི་རིགས་#སྡིག་པ་སྔོན་དུ་སྤྱོད་པ་ལས། །འགྱོད་པ་དྲག་པོ་སེམས་ནི་བསྐྱེད་ནས་སུ། །སྡིག་པ་འཕྲོ་བཅད་#དགེ་བ་སྤྱོད་པ་ནི། །འབྲས་བུ་མཐོ་རིས་ཐོབ་པར་གདོན་མི་ཟ། །དེ་ཡང་ཅིས་#མངོན་སྟོན་པའི་བཀའ་ལས་ནི། །དང་པོ་རྒྱལ་པོ་མ་སྐྱེས་
[60b.2]དགྲ་ཡིས་སུ། །མཚམས་མེད་པ་ཡི་སྡིག་པ་བྱས་པ་ལས། །ནགས་ཀྱི་དྲང་སྲོང་དག་ལས་སེམས་བསྐྱེད་ནས། །འགྱོད་པའི་སེམས་#ཀྱིས་འབྲས་བུ་ཐོབ་པ་འདྲའོ། །དེ་ཕྱིར་ངེས་པ་འཕྲལ་བཤགས་དགེ་ལ་སྦྱོར། །གཞན་ཡང་དང་པོ་ཁ་ན་མ་ཐོ་བའི། །ཚིག་གིས་སྐུར་བ་བཏབ་སྟེ་སྨད་པ་ལས། །
[60b.3]མོད་ལ་འགྱོད་དེ་བཤགས་པ་ཕུལ་ན་ནི། །བུ་མོ་རྡོ་རྗེ་ལྟ་བུར་སྐྱེས་པའོ། །མདོར་ན་གཞན་དོན་སྤྱོད་པར་གསུངས་པ་སྟེ། །བདག་ཕྱིར་གཞན་ལ་གནོད་བྱས་བདེ་བར་འགྱུར། །མ་རིག་སྐྱེ་བོ་རང་གི་དོན་བྱེད་དང་། །སྟོན་པ་སངས་རྒྱས་གཞན་གྱི་དོན་བྱེད་གཉིས། །འབྲས་བུ་ཆེ་ཆུང་ཁྱད་པར་དེ་འདྲ་
[60b.4]བས། །སེམས་ཅན་བཀྲེས་པས་ཉེན་པར་གྱུར་པ་ལ#། །ཟས་ནོར་ལུས་ཀྱི་སྒོ་ནས་#ཕན་འདོགས་པ། །རྒྱལ་པོ་ཤུད་ལོ་གར་ནེ་ལྟ་བུ་དེ#། །གཞན་དོན་སྤྱད་ན་འབྲས་བུ་ཐོབ་པར་འགྱུར། །འདི་དག་ཤེས་ནས་དགེ་མེད་སྡིག་སྤྱོད་པ། །མི་ཤེས་སྡིག་སྤྱོད་སྡིག་པ་བརྒྱ་འགྱུར་ཆེ། །དེ་བས་དོན་མེད་
[60b.5]ལས་ལ་མ་བརྩོན་པར། །དགེ་བའི་ལས་ལ་རྟག་ཏུ་སྤྱད་པར་བྱ། །རྒྱུ་འབྲས་ཤེས་རྐྱེན་#དགེ་བའི་བཤེས་གཉེན་པས། །དེ་ཕྱིར་དགེ་བཤེས་དམ་པ་བཙལ་བར་བྱ། །དེ་ནི་ལེགས་པ་ཀུན་སྟོན་ཉེས་པ་སྐྱོབ། །ཡང་དག་ལམ་སྟོན་འབྲས་བུ་སྐྱེད་བྱེད་པས། །ཕ་མ་ས་མཁན་དུས་ཀྱི་#དབྱར་དང་འདྲའོ། །
[60b.6]དེ་ཕྱིར་དགེ་བཤེས་དམ་པ་རྟག་ཏུ་བསྟེན། །ཆོས་ཀྱང་ཤེས་པས་མི་ཆོག་སྤྱད་པ་གཅེས། །ཅི་ཡི་ཕྱིར་ན་མི་ཆོས་སོ་ནམ་འདྲ། །ཆོས་ཀྱིས་#བདག་བཤད་བདག་གིས་ཆོས་མ་བཤད། །དོན་རྟོགས་བྱ་ཕྱིར་དང་པོ་མཉན་ཡང་དགོས། །ངེས་པ་རྙེད་ནས་ཚིག་མང་བསླབ་མི་དགོས། །ཚིག་མི་ཟད་
[60b.7]ཕྱིར་ཉན་པས་མཐར་ཐུག་མེད། །ཉན་ཅིང་འཆད་པ་སྤྱད་ཐབས་བཙལ་ཕྱིར་ཡིན། །མི་སྤྱོད་ཉན་འཆད་དོན་ཆུང་ཚི་རེ་ཆད། །གཞན་ལ་འཆད་པ་ཚིག་གི་ཐན་པ་ཡིན། །གཞན་གྱི་ཐན་འབྱལ་རང་ལ་མི་ཕན་ཏེ#། །བྲོ་མཁན་སྒྲུང་མཁན་བྲོ་སྒྲུང་འཆད་པ་འདྲ། །དེ་ནི་མི་ནག་ཆོས་ཀྱི་ལོ་རྒྱུས་
[61a]
[61a.1]མཁན། །ཐོས་པས་བརྒྱགས་#ནས་རང་སེམས་མ་ཐུལ་ན། །མཁས་ཀྱང་ཕན་མེད་སླར་ལ་འཁོར་བའི་རྒྱུ། །ཐོས་མང་ཚིག་ལ་མཁས་པ་ནེ་ཙོ་འདྲ། །འགྲོ་བ་གང་ཞིག་རང་ལ་མེད་པ་ཡི། །ནོར་བུ་རིན་པོ་ཆེ་ཡི་ཡོན་ཏན་དག །ཇི་སྙེད་བརྗོད་ཀྱང་རང་ལ་ཕན་མེད་འགྱུར། །དེ་བཞིན་
[61a.2]ཆོས་ཤེས་ཆོས་དང་མི་ལྡན་པས། །སྤྱད་ཐབས་ཆེ་བའི་ཡོན་ཏན་ཇི་སྙེད་ཅིག །བརྗོད་ཀྱང་རང་གི་དོན་ལ་ཕན་མེད་འགྱུར། །གཞན་ཡང་ཤེས་ནས་དམ་ཆོས་མ་སྤྱད་ན། །རྒྱ་མཚོའི་ནང་དུ་སྐོམ་ནས་ཤི་བ་འདྲ། །གཞན་ཡང་ཁེ་ཕྱིར་གཞན་ལ་ཆོས་འཆད་པ། །རིན་ཆེན་རྙེད་ཀྱང་སྤྲང་པོ་#འདྲ་ཞེས་
[61a.3]གསུངས། །དཔེར་ན་སྨན་མཁན་ནད་ལ་མི་གཏོང་#དང་། །དབུལ་མོས་ཕྱུག་པོའི་#ནོར་བགྲངས་པ་དང་འདྲ། །ལམ་རྒྱུས་ཤེས་ཀྱང་མ་ཕྱིན་འདྲ་ཞེས་གསུངས། །དེ་བས་འགྲོ་བ་ཀུན་ཀྱང་ཆོས་ལ་གཟུད། །ཕ་མ་བུ་ཚ་གཉེན་འདུན་ཐམས་ཅད་དང་། །འཁོར་གཡོག་ལས་ཀྱིས་#འབྲེལ་པ་
[61a.4]ཐམས་ཅད་ཀུན། །གྲོས་བཏབ་གལ་གྱིས་གཅུ་#དེ་དགེ་ལ་གཟུད། །ཆོས་ལ་ཆུད་ན་བྱང་ཆུབ་སྤྱོད་པ་ཡིན། །དགེ་བ་ཉམ་#ཆུང་སྡིག་པ་སྟོབས་ཆེན་དང་#། །བླ་མེད་བྱང་ཆུབ་སེམས་ནི་མ་བསྐྱེད་པར། །དགེ་བ་གཞན་གྱི་#ཟིལ་གྱིས་མི་ནོན་པས། །འཁོར་བའི་བཙོན་ར་#བསྡམས་ཤིང་ཉམ་
[61a.5]ཐག་པའི། །བདག་གཞན་མི་བདེ་བསལ་#བར་འདོད་པ་དེས། །བྱང་ཆུབ་སེམས་གཉིས་རྟག་ཏུ་གཏང་#མི་བྱ། །སྡིག་མེད་དགེ་བའི་སེམས་དང་ལྡན་དེ་ལ། །བདེ་#གཤེགས་རྣམས་ཀྱི་སྲས་སུ་དགོངས་པ་དང་། །ལྷ་མིར་འགོད་#པ་ཀུན་གྱིས་ཕྱག་བྱའི་འོས། །མདོར་ན་བྱང་ཆུབ་རྣམ་པ་གསུམ་དགོས་
[61a.6]#ཏེ། །དང་པོར་སྨོན་དགོས་བར་དུ་འཇུག་ཀྱང་དགོས། །ཐ་མར་དོན་དེ་ཉིད་ལ་གནས་པར་བྱ། །སྨོན་ཀྱང་མ་ཞུགས་དོན་ལ་མ་གནས་ན། །ཡིད་སྨོན་བྱས་པས་འབྲས་བུ་མི་ཐོབ་པས། །བྱང་ཆུབ་སྤྱོད་པ་རླབས་ཆེན་སྤྱད་པར་བྱ། །རྒྱུ་ནི་དཀའ་བ་དང་དུ་མ་བླངས་པར། །འབྲས་བུ་བྱང་ཆུབ་ཐོབ་
[61a.7]པར་མི་འགྱུར་ཏེ། །གང་ལ་སྦྱིན་པ་#མཆོག་ཏུ་གཏང་#དཀའ་བ། །ཡན་ལག་ཀུན་གྱི་དང་པོ་མགོ་བོ་ཡིན། །སྦྱིན་པར་བཏང་#བ་རྒྱལ་པོ་ཟླ་འོད་#ཡིན། །དེ་བཞིན་སྤྱད་ན་བྱང་ཆུབ་ཐོབ་པར་འགྱུར། །དེ་ཕྱིར་འཁོར་བའི་ཆོས་འདི་གཏན་དུ་སྤང་། །མྱ་ངན་འདས་པའི་ལམ་ལ་འཇུག་པར་བྱ། །སྦྱིན་
[61b]
[61b.1]པའི་ཕ་རོལ་ཕྱིན་པ་ཡོངས་རྫོགས་ན། །ས་ནི་དང་པོ་རབ་ཏུ་དགའ་བ་ཐོབ། །ཚུལ་ཁྲིམས་ཕ་རོལ་ཕྱིན་པ་ཡོངས་རྫོགས་ན། །གཉིས་པ་དྲི་མ་མེད་པའི་ས་ཡང་ཐོབ། །བཟོད་པའི་ཕ་རོལ་ཕྱིན་པ་ཡོངས་རྫོགས་ན། །གསུམ་པ་འོད་བྱེད་པ་ཡི་ས་ཡང་ཐོབ། །བརྩོན་འགྲུས་ཕ་རོལ་ཕྱིན་པ་ཡོངས་
[61b.2]རྫོགས་ན། །བཞི་པ་འོད་འཕྲོ་བ་ཡི་ས་ཡང་ཐོབ། །བསམ་གཏན་ཕ་རོལ་ཕྱིན་པ་ཡོངས་རྫོགས་ན། །ལྔ་པ་ཤིན་ཏུ་སྦྱང་དཀའི་ས་ཡང་ཐོབ། །ཤེས་རབ་ཕ་རོལ་ཕྱིན་པ་ཡོངས་རྫོགས་ན། །དྲུག་པ་མངོན་དུ་གྱུར་པའི་ས་ཡང་ཐོབ། །ཐབས་ཀྱི་ཕ་རོལ་#ཕྱིན་པ་ཡོངས་རྫོགས་ན། །བདུན་པ་
[61b.3]རིང་དུ་སོང་བའི་ས་ཡང་ཐོབ། །སྨོན་ལམ་ཕ་རོལ་ཕྱིན་པ་ཡོངས་རྫོགས་ན། །བརྒྱད་པ་མི་གཡོ་བ་ཡི་ས་ཡང་ཐོབ། །སྟོབས་ཀྱི་ཕ་རོལ་ཕྱིན་པ་ཡོངས་རྫོགས་ན། །དགུ་པ་ལེགས་པའི་བློ་གྲོས་ས་ཡང་ཐོབ། །ཡེ་ཤེས་ཕ་རོལ་ཕྱིན་པ་ཡོངས་རྫོགས་ན། །བཅུ་པ་ཆོས་ཀྱི་སྤྲིན་གྱི་ས་ཡང་ཐོབ། །
[61b.4]འབྲས་བུ་སྐུ་གསུམ་ལྷུན་གྱིས་གྲུབ་པར་འགྱུར། །ཇི་ལྟར་སྔོན་གྱི་བདེ་གཤེགས་རྣམས་ཀྱིས་སུ། །བྱང་ཆུབ་མཆོག་ཏུ་ཐུགས་ནི་བསྐྱེད་པ་དང་། །བྱང་ཆུབ་སེམས་དཔའི་སྤྱོད་པ་རླབས་པོ་ཆེ། །རིམ་པར་གནས་ནས་འབྲས་བུ་ཐོབ་པ་ལྟར། །དེ་བཞིན་བདག་དང་གཞན་ལ་ཕན་དོན་དུ། །
[61b.5]སེམས་བསྐྱེད་ནས་ནི་དགེ་བ་གཞུང་དུ་སྤྱོད། །དེ་ལྟར་དམ་ཆོས་གཞུང་དུ་སྤྱད་པ་ན། །ཉོན་མོངས་འཆི་བདག་བདུད་ནི་འཇོམས་པ་ཡི། །བདུད་རྩི་མཆོག་ཉིད་ཀྱང་ནི་དེ་ཡིན་ནོ། །དེ་ཕྱིར་དམ་ཆོས་གཞུང་བཞིན་སྤྱད་པར་བྱ། །ཆོས་གཞུང་མི་སྤྱོད་ཆོས་པའི་མིང་ཅི་ཡོད། །ཚུལ་ཁྲིམས་མི་
[61b.6]སྲུང་#དགེ་སློང་ཅི་ལ་ཟེར། །དམ་ཚིག་མེད་ན་སྔགས་པ་གང་ལ་ཟེར། །སྡིག་ནི་ཆུང་ཡང་མི་བརྙས་སྤང་བར་བྱ། །དགེ་བ་ཆུང་ཡང་དང་དུ་བླང་བར་བྱ། །མདོར་ན་ཚད་མེད་བཞི་དང་བསྡུ་བ་བཞི། །གཞན་དོན་སྤྱད་ན་བདག་དོན་ཆུད་མི་ཟ། །དེ་ཕྱིར་སྒྲིབ་གཉིས་སྤོངས་ལ་ཚོགས་གཉིས་
[61b.7]བསྒྲུབ། །སྟོན་པའི་བཀའ་#དང་དོན་དུ་མཐུན་བྱེད་ཅིང་། །ཆགས་མེད་དགེ་བར་གཏོང་བའི་གང་ཟག་ནི། །བྱང་ཆུབ་སེམས་དཔའི་རིགས་ཅན་ཡིན་པས་ན། །དེ་ལ་ཕྲག་དོག་དབང་གིས་སྒྲོ་སྐུར་ཞིང་། །ཐབས་ཀྱིས་སྨོད་བྱེད་འཁོར་བའི་གཡང་སར་ལྟུང་། །དགེ་བའི་སྔོན་#ལ་ཞུགས་པའི་གང་
[62a]
[62a.1]ཟག་གིས། །ཉོན་མོངས་འདུ་འཛི་#མེད་པའི་དགེ་གནས་ན། །མཚན་མོ་སྟོད་སྨད་དགེ་ལ་གནས་ནས་ནི། །གུང་ལ་ཉལ་ཚེ་དགེ་དྲན་འཕྲོ་ལ་ཉལ། །དེ་ཡིས་བག་ཆགས་དགེ་ལ་གནས་པར་འགྱུར། །བག་ཆགས་རྟག་པར་གནས་ན་དང་པོའི་དྲོད། །ཡིན་པས་དགེ་བ་
[62a.2]ཉམས་འོག་ཆུད་དེ་བྱ། །ཟས་ཀྱང་ཆགས་ཕྱིར་མ་ཡིན་བརྒྱགས་#ཕྱིར་མིན། །དགེ་རྟག་#བྱ་ཕྱིར་ཚོད་ནི་ཟིན་པར་བཟའ། །རྒོད་དང་འགྱོད་དང་གནོད་སེམས་རྨུགས་པ་དང་། །གཉིད་དང་འདོད་ལ་འདུན་དང་ཐེ་ཚོམ་སྟེ། །སྒྲིབ་པ་ལྔ་པོ་འདི་དག་དགེ་བའི་ནོར། །འཕྲོག་པའི་ཆོམ་རྐུན་
[62a.3]ལགས་པས་རིག་པར་མཛོད། །སྟོན་པའི་བཀའ་ལ་{བརྫུན་,རྫུན་}པ་མི་མངའ་བས། །ཐེ་ཚོམ་ནེམ་ནུར་ཡིད་གཉིས་མི་བྱའོ། །དོན་ལ་སྤྱད་ཅིང་ཚིག་ཕྱིར་མི་འབྲངས་ཏེ#། །དོན་ནི་གསེར་འདྲ་ཚིག་ནི་སྒྲོན་མ་བཞིན། །གསེར་རྙེད་ནས་ནི་སྒྲོན་མ་གདེག་མི་དགོས། །དོན་ལ་སྤྱད་ཅིང་བསྒོམས་ན་རང་
[62a.4]རིག་སྐྱེ། །ཚིག་ཕྱིར་ཉན་ཅིང་འཆད་པ་མང་བྱས་ཀྱང་། །རང་རིག་མི་སྐྱེ་ཉོན་མོངས་འཕེལ་བའི་རྒྱུ། །མདོར་ན་ཐེག་པ་ཀུན་ལ་བློ་སྦྱངས་ཏེ། །ངེས་པ་གཅིག་ལ་ཞུགས་ཏེ་མི་སྒྲུབ་པར། །ཡེ་རྔམ་ཟོས་ནས་བྱང་ཆུབ་འཁྲུལ་#པ་སྟེ། །དེས་ནི་འབྲས་བུ་ཐོབ་པར་མི་འགྱུར་རོ། །ཆོས་ཀྱང་
[62a.5]རང་གི་ཉམས་དང་དཔྱད#་ཅིང་སྤྱད། །འབྲས་བུ་གོང་མ་ཆེ་ལ་གཏང་བྱས་ན། །ཉམས་ཀྱིས་མི་ལྕོགས་བཞིན་དུ་ཁས་ལེན་པ། །ཐང་སྟོང་སྡིག་པ་རང་གིས་བླངས་པ་ཡིན། །ཐེག་པའི་གྲངས་ནི་གཅིག་ཏུ་མ་ངེས་ལ། །ཐེག་པའི་ཁྱད་པར་ཤེས་རབ་ཆེ་ཆུང་སྟེ། །ཉམས་འོག་ཆུད་པར་སྤྱད་ན་
[62a.6]ཆུད་མི་ཟ། །དམ་ཆོས་གཞུང་དུ་སྤྱོད་པའི་མི་དེ་ལ། །དམ་ཅན་ཀུན་ཡང་#མ་བསྐུལ་རང་བཞིན་འགོ། །མཁས་པ་ཆེན་པོའི་མཐུ་ནི་ཉི་ཤར་འདྲ། །འགྲོ་བ་ཀུན་ཀྱང་དད་ཅིང་འདུན་པས་ན། །འདུས་བྱས་འདུས་མ་བྱས་ཀྱི་#དགེ་བ་ལ། །ཐུན་མོང་དག་ཏུ་སྤང་ལེན་མེད་པར་བྱ། །སྤང་ལེན་
[62a.7]བྱས་ན་སྟོན་པའི་བཀའ་དང་འགལ། །ཐེག་ཆེན་སྒོར་ཞུགས་གང་ཟག་རྣམས་ཀྱིས་ཀྱང་། །ཤེས་རབ་སྙིང་རྗེ་གཉིས་ཀྱིས་གཞི་བཟུང་#སྟེ། །ཐམས་ཅད་དབྱེར་མེད་རྟོགས་#པ་ཤེས་རབ་ཡིན། །ཀུན་ལ་བུ་བཞིན་བྱམས་པ་སྙིང་རྗེ་ཡིན། །དེ་གཉིས་མི་ལྡན་ཐེག་ཆེན་ཁས་འཆེ་#བ། །ལོང་
[62b]
[62b.1]སྤྲང་རྒྱལ་པོ་ཡིན་ཞེས་ཟེར་ཏེ་{བརྫུན,རྫུན}། །ད་ལྟའི་གང་ཟག་སྔགས་ཀྱི་སྒོར་ཞུགས་པས། །གསང་སྔགས་ཟབ་མོ་ནོར་རྫས་བརྙན་མར་བཙོངས། །འཁོར་བའི་བུ་ཚ་ཕོ་མོ་ཁྱིམ་ཐབ་#བྱེད། །གསང་སྔགས་ཤེས་པས་བདག་ཕུང་སྙིང་རེ་རྗེ། །དེས་ནི་ཙནྡན་སོལ་བར་འཚོང་བ་དང་། །གསེར་
[62b.2]ཕྱེ་སྦང་ཕྱེར་འཚོང་དང་འདྲ་བར་གསུངས། །གཞན་ཡང་དད་པ་ཅན་གྱི་ནོར་བླངས་ནས། །དགེ་བར་མ་སྤྱད་མི་ཆོས་ནོར་དུ་སྤྱད། །འབྲས་བུ་དག་ནི་རྔ་མོའི་ལུས་སུ་སྐྱེ། །དེ་ཡི་ནོར་ལ་ནོར་བདག་ལོངས་སྤྱོད་བྱ། །སྤྱོད་རེས་སྡུག་བསྔལ་ཉམས་སུ་མྱོང་བར་འགྱུར། །ལྕགས་རྡོ་དངུལ་
[62b.3]རྡོ་བཞུ་རུ་བཏུབ་པས་ན། །དད་པ་ཅན་གྱི་ནོར་ནི་བཞུར་མི་བཏུབ། །ཚིག་ཙམ་མ་ཡིན་སེམས་ཀྱིས་མཉམ་པ་ཉིད། །རྟོགས་ནས་ཀློང་དུ་གྱུར་ཅིང་དྲོད་ལྡན་དང་། །ཆགས་མེད་དགེ་བར་སྤྱོད་པའི་གང་ཟག་གིས། །མ་བྱིན་བླངས་ནས་སྤྱད་ཀྱང་མི་སྒྲིབ་བོ། །མདོར་ན་སྔགས་ཀྱི་རྩ་བ་
[62b.4]དམ་ཚིག་བསྲུང་། །བྱ་བའི་རྒྱུད་ཀྱི་དམ་ཚིག་བསྟན་པ་ནི། །ཐུན་མོང་བསླབ་པ་བཞི་པོ་ཉམས་མི་བྱ། །བླ་མེད་རྣམ་གསུམ་མཆོད་ཅིང་བླ་མ་བཀུར། །གྲོགས་ལ་གདུང་ཞིང་མི་མཐུན་ཁ་ཟས་སྤང་། །མཚན་མར་བྱས་ཤིང་ལྷ་ལ་ཕུལ་བ་ཡི#། །ཁྲུས་ལ་བརྩོན་པ་བསྐྱེད་ཅིང་ལུས་སྤྱོད་བཟང་། །
[62b.5]མ་ཉམས་བསྲུངས་ན་རིགས་#གསུམ་དངོས་གྲུབ་ཐོབ། །རྣལ་འབྱོར་ཕྱི་པའི་དམ་ཚིག་བསྟན་པ་ནི། །སྤྱི་ཡི་དམ་ཚིག་གསུམ་པོ་ཉམས་མི་བྱ། །རྩ་བའི་དམ་ཚིག་དྲུག་ནི་གཞུང་དུ་བསྲུང་། །ཡན་ལག་དམ་ཚིག་གསུམ་དང་ལྡན་པར་བྱ། །མ་ཉམས་བསྲུངས་ན་འབྲས་བུ་ཐོབ་པར་འགྱུར། །
[62b.6]རྣལ་འབྱོར་ནང་པའི་དམ་ཚིག་བསྟན་པ་ནི། །དམ་ཚིག་བྱེ་བྲག་བསམ་གྱིས་མི་ཁྱབ་ཀྱང་། །མདོ་རུ་བསྡུ་#ན་རྩ་བ་གསུམ་དུ་འདུས། །ལུས་སྲོག་བསྐྱེད་#པའི་དུས་གསུམ་ཕ་མ་དང་། །མ་རིག་སྒོ་འབྱེད་འདྲེན་སྟོན་སློབ་དཔོན་དང་། །དམ་པས་འབྲེལ་པའི་གྲོགས་མཆེད་རྣམས་ལ་ནི། །ལུས་
[62b.7]ངག་ཡིད་གསུམ་དོན་དང་མཐུན་པར་བསྲུང་། །ཡི་དམ་ལྷ་ཡི་ཏིང་འཛིན་གཡང་#མི་བྱ། །དེ་ཡི་སྔགས་དང་ཕྱག་རྒྱ་རྒྱུན་མི་བཅད#། །དམ་ཚིག་ཉམས་དང་མ་འདྲེས་སྣོད་མེད་ལ། །གསང་བའི་མན་ངག་སྤེལ་བར་མི་བྱའོ། །ད་ལྟ་གང་ཟག་སྔགས་པར་ཁས་འཆེས་ནས། །སྐུ་ཡི་དམ་ཚིག་
[63a]
[63a.1]གཞུང་དུ་མི་སྲུང་བར། །ཕ་མ་སྤོང་བརྡུང་#བླ་མ་སྨོད་མི་ཁུར#། །ཕྲག་དོག་དབང་གིས་གྲོགས་ལ་བརྩེ་གདུང་བཅད#། །ངན་སོང་གནས་སུ་ཐེ་ཚོམ་མེད་པར་འགྲོ། །གསུང་གི་དམ་ཚིག་གཞུང་དུ་མི་སྲུང་བར། །ཏིང་འཛིན་འདོད་སྒྲུབ་འཛབ་ཏུ་མནའ་#འཆའ་ཞིང་། །ཕྱག་རྒྱ་#
[63a.2]མ་བྱིན་ཟས་ནོར་ལེན་བྱེད་པའི། །སྔགས་པར་ཁས་འཆེས་འཁོར་བའི་གཡང་སར་ལྟུང་། །གསང་སྔགས་ཟབ་མོ་དགོན་པར་མ་#སྤྱོད་པར། །སྣོད་དང་མི་ལྡན་ཉན་མི་རྙེད་ཐད་ལ། །བེག་ཅོ་#བཅས་ནས་མན་ངག་ལྷུག་པར་བཤད། །ཐུགས་ཀྱི་དམ་ཚིག་ཉམས་པས་#དམྱལ་བར་སྐྱེ། །
[63a.3]གསང་སྔགས་གབ་པའི་དོན་རྣམས་མ་རྟོགས་པར། །དམ་མེད་མི་ནག་ཁྲལ་ཐེག་ཀུན་བསྡུས་ནས། །སྦས་པའི་གསང་བ་མངོན་སུམ་འཆོལ་བར་སྤྱོད། །བཀའ་དང་འགལ་བས་འཁོར་བའི་གཡང་སར་ལྟུང་། །དང་པོར་དམ་ཚིག་གཞུང་དུ་མི་སྲུང་དང་། །བར་དུ་དབང་རྣམས་རིམ་པར་
[63a.4]མི་ནོད་དང་། །ཐ་མར་བཀའ་གཞུང་བཞིན་དུ་མི་སྒྲུབ་པར། །སྔགས་པར་ཁས་འཆེ་#གང་ཟག་སྙིང་རེ་རྗེ། །བཟའ་ཤིང་ར་བར་དུག་གི་སྡོང་སྐྱེས་ནས། །དུག་དེས་བཟའ་ཤིང་བྱིན་ཡང་མེད་བྱེད་པས། །བདག་པོས་དུག་དེ་ངོ་ནི་ཤེས་མ་ཐག །རྩ་ནས་ཕྱུང་སྟེ་མྱུར་དུ་མེད་བྱེད་ལྟར། །གང་
[63a.5]ཞིག་རྩ་བ་ཉམས་པའི་ཕྱལ་བ་དང་། །འདྲེས་ཉམས་འགྱུར་བ་ཉེས་པ་འཕེལ་འགྱུར་བས། །དོན་རིག་ནས་ནི་མྱུར་དུ་སྤང་བར་བྱ། །དཔེར་ན་འོ་མ་ཉུང་ངུའི་ཐིགས་#པ་གཅིག །རུལ་བས་འོ་མ་ཀུན་ཀྱང་རུལ་#བ་བཞིན། །དམ་ཉམས་སྣོད་ངན་#དེ་དང་འདྲེས་པ་#ན། །ཉམས་པ་དེ་དང་དེ་ནི་
[63a.6]འདྲ་བར་གསུངས། །དེ་བས་ལུང་གཅིག་ཆུ་ལའང་མི་བཏུང་ངོ་། །དམ་ཚིག་ས་གཞི་འདྲ་སྟེ་ཀུན་གྱི་རྟེན། །དམ་ཚིག་ནོར་བུ་#འདྲ་སྟེ་འདོད་པ་འབྱུང་། །དམ་ཚིག་མཁར་དང་འདྲ་སྟེ་འཇིགས་པ་སྐྱོབས#། །དམ་ཚིག་གྲུ་དང་འདྲ་སྟེ་ཆུ་བོ་སྒྲོལ། །མདོར་ན་ཆོས་ཀྱི་རྩ་བ་དམ་ཚིག་བསྲུང་#། །ཕྱི་
[63a.7]རབས་རྣལ་འབྱོར་རྣམས་ཀྱི་#སེམས་ལ་འཇོག །རྣམ་སྨིན་གཞན་ནི་ཁད་དང་རིམ་གྱིས་#སྨིན། །གསང་སྔགས་ཐུན་མོང་མ་ཡིན་རྣམ་སྨིན་དྲག །སྒྱུ་#མར་སྦྲུལ་ཞུགས་བཞིན་དུ་འགྲོ་བའོ་#ཞེས། །གསང་བའི་རྒྱུད་རྣམས་ཀུན་ལས་གསལ་བར་འབྱུང་། །གང་ཟག་སྔགས་པར་ཁས་ལེན་རྣམས་
[63b]
[63b.1]ཀྱིས་ནི། །རང་གཞན་#ཏིང་འཛིན་གཟུགས་བརྙན་དཀྱིལ་འཁོར་གསུམ། །དམ་ཚིག་དབང་དང་མཆོད་པའི་སྒོར་ཞུགས་ནས། །རང་ཉིད་ཟབ་མོའི་དོན་དང་ལྡན་པར་བྱ། །ཐེག་པ་འོག་མའི་སྒོར་ཞུགས་བསྲུང་སྡོམ་དང་། །ཆོས་སྤྱོད་བྱེད་པ་མི་དགག་མི་སྨོད་དོ། །ཅི་ཕྱིར་ཆོས་ལ་སྤང་ལེན་
[63b.2]ཕྱོགས་རིས་དང་། །བཟང་ངན་གཉིས་སུ་(སྟན་,སྟོན་)པས་མ་གསུངས་བས། །འདི་ལྟར་སྣང་བའི་ཆོས་འདི་ཐམས་ཅད་ལ། །གཉིས་མེད་མཉམ་པ་ཆེན་པོར་རྟོགས་པ་ནི། །འབད་རྩོལ་ཅི་བྱས་དགེ་བར་གྱུར་པས་ན། །དགེ་བའི་རྩ་བ་ཕྱོགས་རིས་མེད་པར་བྱའོ། །ད་ལྟའི་གང་ཟག་ཐེག་པ་འོག་
[63b.3]མ་པའི། །རྒྱུ་འབྲས་དོན་ལ་ཞེན་པ་ཁ་ཅིག་ནི། །གསང་སྔགས་ཟབ་མོའི་དོན་རྣམས་མ་རྟོགས་པར། །སྔགས་ཀྱི་ཏན་གན་#ཆོས་སྤྱོད་འཕྲིགས་མཐོང་ནས#། །བན་དེ་ལོག་ཆོས་སྤྱོད་ཅིང་རྩིང་ཆོས་བྱེད། །གསང་སྔགས་#ཆོས་མིན་སྟོན་པས་མ་གསུངས་ཟེར། །མན་ངག་ཟབ་མོའི་དོན་ལ་སྐུར་
[63b.4]བཏབ་པས། །འབྲས་བུ་མནར་མེད་དམྱལ་བའི་ཡང་སྟེང་#དུ། །སྐྱེ་བར་གྱུར་པས་རྨོངས་པ་སྙིང་རེ་རྗེ། །སྟོན་པའི་ཞལ་ནས་ངེས་པར་གསུངས་པ་ཡི། །མན་ངག་དོན་དམ་གསང་སྔགས་ཟབ་མོ་ལ། །བཀའ་བསླད་#གཞུང་བཞིན་དང་དུ་མི་ལེན་པར། །མཚན་ཉིད་ཆོས་སྤྱོད་དག་ལ་བློ་ཞེན་པས། །
[63b.5]བསྐལ་པ་གསུམ་དུ་སངས་རྒྱས་ཞལ་མི་མཐོང་། །སྐལ་བ་ཆུང་ཞིང་ཤེས་རབ་ཞེན་པ་དང་། །བློ་ངན་དོན་ལ་རྨོངས་པའི་གང་ཟག་གིས། །ཟབ་མོའི་དོན་ལ་མ་ཞུགས་སྐུར་པ་བཏབ། །རྣམ་སྨིན་དཔག་གིས་མི་ལང་བརྗོད་ལས་འདས། །གསང་སྔགས་ཟབ་མོའི་དོན་ལ་ཡིད་ཆེས་ནས། །
[63b.6]ལྟ་སྤྱོད་དམ་ཚིག་གཞུང་དུ་ལྡན་པ་དང་། །སྒྲུབ་ལ་ཤིན་ཏུ་བརྩོན་པའི་གང་ཟག་ནི། །སངས་རྒྱས་ས་ལ་ཐེ་ཚོམ་མེད་པར་འགྲོ། །སྐྱེ་བོ་མ་རིག་ཆོས་ལ་གཟུད་པ་དང་། །ཆོས་པ་ཆོས་དང་མི་ལྡན་པ་རྣམས་ཀྱི། །དོན་དུ་བདག་གིས་ཡི་གེ་འདི་བརྩམས་པས། །ཀུན་ཀྱང་དད་ཅིང་དོན་ལ་
[63b.7]འཇུག་པར་སྨོན། །ཞེན་ལོག་སྒྲོན་མ་ཞེས་བྱ་བ་སློབ་དཔོན་མཁས་པ་ཀླུ་སྒྲུབ་ཀྱིས་མཛད་པ་རྫོགས་སོ།། {D3730} ༄༅༅། །རྒྱ་གར་སྐད་དུ། མ་ཧཱ་རཱ་ཛ་བཻ་ཤྲ་བ་ཎ་སཱ་དྷ་ནཾ། བོད་སྐད་དུ། རྒྱལ་པོ་ཆེན་པོ་རྣམ་ཐོས་སྲས་ཀྱི་སྒྲུབ་ཐབས། དཔལ་ཕྱག་ན་རྡོ་རྗེ་ལ་ཕྱག་འཚལ་
[64a]
[64a.1]ལོ། །ནོར་གྱི་དབང་ཕྱུག་རིན་ཆེན་གཏེར་མངའ་བ། །གནོད་སྦྱིན་ཀུན་གྱི་ནོར་འཆང་ཀུན་གྱི་རྗེ། །བྱང་ཕྱོགས་སྐྱོང་བའི་རྒྱལ་པོ་རྣམ་ཐོས་སྲས། །དངོས་གྲུབ་མཆོག་སྩོལ་མཛད་ལ་ཕྱག་འཚལ་ཏེ། །ངལ་བསོ་དགེ་བ་སྟོབས་པོ་ཆེ། །སྦོམ་ཞིང་སེང་གེའི་གདན་ལ་བཞུགས། །
[64a.2]ཕྱག་གཉིས་བེ་ཅོན་ནེའུ་ལེ་བསྣམས། །དེ་སྒྲུབ་ཆོ་ག་བཤད་པར་བྱ། །ག་བུར་ལ་སོགས་ལྕི་བ་ཡིས། །སྔགས་བརྗོད་ས་གཞི་ལེགས་པར་བྱུག །ཚོམ་བུ་དགུར་ནི་མེ་ཏོག་དགོད། །དམ་ཚིག་བདུན་དང་ལྡན་པ་ཡིས། །རྒྱལ་པོའི་རྟེན་གསུམ་གཟུགས་པར་བྱ། །བདག་ཉིད་ཆོ་ག་
[64a.3]རྫོགས་བྱས་ལ། །སྔགས་བརྒྱ་བཅུ་པ་གསུམ་བཟླས་པས། །ཕྱོགས་མཚམས་ཀུན་དུ་བསང་གཏོར་བྱ། །སྙིང་གར་ས་བོན་བསམས་པ་ལས། །བྱང་ཕྱོགས་འོད་ཟེར་རབ་སྤྲོས་ཏེ། །གནོད་སྦྱིན་བྱེ་བ་འབུམ་གྱི་གཙོ། །རྒྱལ་པོ་རྣམ་ཐོས་སྤྱན་དྲངས་ཏེ། །མདུན་དུ་ལེགས་པར་བཞུགས་
[64a.4]པར་བསམ། །དེ་ལ་བསང་གཏོར་ནས་བརྩམས་ཏེ། །རྒྱལ་པོ་འཁོར་བཅས་ལེགས་པར་མཆོད། །ཨོཾ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། དེ་ལ་མཆོད་པའི་ཡི་གེ་ལ། །ཡི་གེ་གསུམ་དང་ལྡན་པ་ཡིས། །སོ་སོར་ལེགས་པར་སྦྱར་ཏེ་དབུལ། །སྤྱི་གཙུག་ལྐོག་མ་སྙིང་ག་ཡི། །ཨོཾ་ཨཱཿཧཱུཾ་
[64a.5]གི་འོད་ཟེར་གྱིས། །རྒྱལ་པོ་འཁོར་དང་བཅས་པ་རྣམས། །འོད་ཞུ་སྟོང་པའི་རང་བཞིན་བྱ། །དེ་ནས་མདུན་དུ་བྷྲཱུྃ་ལས་ནི། །རིན་ཆེན་ཁང་པ་བརྩེགས་མར་བསྒོམ། །ཟུར་བཞི་རིམ་གསུམ་ཁང་བརྩེགས་པ། །དབུས་མའི་ཕོ་བྲང་སུམ་བརྩེགས་ཏེ། །རྩེ་མོ་རིན་ཆེན་ནོར་བུས་བརྒྱན། །དྲ་བ་དྲ་བ་
[64a.6]ཕྱེད་པས་བསྐོར། །ཤར་ཕྱོགས་ཤེལ་དང་བཻ་ཌཱུརྱ། །པདྨ་རཱ་ག་གསེར་གྱི་ནི། །ཀ་བ་སྟོང་ཕྲག་བཅུ་ཡིས་བརྒྱན། །དེ་ཡི་ཕྱི་རོལ་ཕྱོགས་མཚམས་སུ། །བུམ་པ་བཟང་པོ་དཔག་བསམ་ཤིང་། །རིན་ཆེན་རྫིང་བུ་འདོད་འཇོ་བ། །བརྒྱད་བརྒྱད་ལྔ་ཡིས་རབ་ཏུ་མཛེས། །རིན་ཆེན་འབར་བས་
[64a.7]ཡོངས་སུ་བསྐོར། །དབུས་སུ་ས་བོན་ཡི་གེ་ལས། །འོད་ཟེར་སྣ་ཚོགས་རབ་འཕྲོས་ནས། །དོན་བྱས་སླར་འདུས་བཻ་ལ་ཐིམ། །དེ་ལས་རྒྱལ་ཆེན་འཁོར་བཅས་རྫོགས། །རིན་ཆེན་ཕོ་བྲང་དམ་པ་དང་། །མི་འཇིགས་སེང་གེའི་གདན་སྟེང་ན། །བཻ་ལས་བྱུང་བའི་མགོན་པོ་ནི། །ངལ་བསོ་
[64b]
[64b.1]དགེ་བ་སྟོབས་པོ་ཆེ། །གཡས་ན་རིན་ཆེན་རྒྱལ་མཚན་འཛིན། །གཡོན་ན་གཏེར་གྱི་ནེའུ་ལེ་བསྣམས། །སྐུ་ནི་གསེར་གྱི་འོད་པས་མཛེས། །ཞལ་ནས་རིན་ཆེན་ཆར་པ་འབེབས། །ཐུགས་རྗེས་ཕོངས་པ་ལས་སྒྲོལ་མཛད། །སྐུ་ལ་རིན་ཆེན་རྒྱན་གྱིས་སྤྲས། །ཕྲག་གོང་གཡས་
[64b.2]གཡོན་ཉི་ཟླས་བརྒྱན། །ཉི་མ་འབུམ་གྱི་གཟི་མདངས་ཅན། །དབུ་ལ་རིན་ཆེན་རྒྱན་གྱིས་སྤྲས། །གནོད་སྦྱིན་བྱེ་བའི་འཁོར་རྣམས་དང་། །ནམ་མཁའི་སྤྲིན་ཚོགས་བཞིན་དུ་བསམ། །ནམ་མཁའ་མཛོད་ལ་མངའ་བརྙེས་པ། །སེམས་དཔའི་སྐྱིལ་མོ་ཀྲུང་གིས་བཞུགས། །དེ་ནས་རྒྱལ་
[64b.3]པོ་སྤྱན་དྲངས་ཏེ། །མགོན་པོ་ཀུན་གཤེགས་དམ་ཚིག་ཅན། །ད་ལྟ་སྙིགས་མ་ལྔ་ཡི་དུས། །མཚམས་མེད་ལྔ་ནི་ཀུན་སྤྱོད་ཅིང་། །ཐམས་ཅད་ཉོན་མོངས་འདམ་བྱིང་སར། །གཟིགས་ཤིང་གཤེགས་པའི་གནས་ངན་ཡང་། །ཤཱཀྱ་སེང་གེའི་སྤྱན་སྔར་ཁྱོད། །ཐུགས་དམ་གང་
[64b.4]བཞེས་དེ་དགོངས་ལ། །འདྲེན་པའི་བསྟན་པ་བསྲུང་བ་དང་། །སེམས་ཅན་ཀུན་ལ་སྨན་སླད་དུ། །བྱང་ཕྱོགས་གནས་ན་བཞུགས་པ་རྣམས། །སེམས་ཅན་དོན་ཕྱིར་གཤེགས་སུ་གསོལ། །ཕྱག་ན་རྡོ་རྗེ་ཐུགས་གནས་པའི། །ཧཱུྃ་ལས་སྤྲོས་པའི་འོད་རྣམས་ཀྱིས། །རང་བཞིན་རྒྱལ་པོ་
[64b.5]རྣམ་ཐོས་སྲས། །གནོད་སྦྱིན་འབུམ་བཅས་བཀུག་ནས་ནི། །ནོར་བུའི་གྲོང་ཁྱེར་དེ་དབུས་སུ། །མདུན་གནས་རྒྱལ་པོ་དེ་ལ་བཞུགས། །རིན་ཆེན་དབང་བསྐུར་བྱིན་བརླབས་ནས། །དེ་ནས་བསང་གཏོར་ནས་བརྩམས་ཏེ། །རིན་ཆེན་བདུན་དང་བཀྲ་ཤིས་བརྒྱད། །འདོད་པའི་
[64b.6]ཡོན་ཏན་ལྔ་ཡིས་མཆོད། །གུ་གུལ་དུད་པ་དབུལ་ཞིང་བསྟོད། །དེ་ནས་ཐུགས་ཀའི་ཟླ་བ་ལ། །ས་བོན་སྔགས་ཀྱིས་ཡོངས་བསྐོར་ཏེ། །ལྕེ་ལ་རྡོ་རྗེ་སྦུ་གུར་བསམ། །སྔགས་ཀྱི་བཟླས་པ་སྤྲོ་བསྡུ་ནི། །སོ་སོའི་ཐུགས་ཀར་དམིགས་ལ་བཟླས། །ཏདྱ་ཐཱ། ཨོཾ་ཧི་ལི་མ་ཎི་བྷ་དྲ། ཧི་ལི་ཧི་
[64b.7]ལི་མ་ཎི་བྷ་དྲ། ཀི་ལི་མ་ཎི་བྷ་དྲ། ཀི་ལི་ཀི་ལི་མ་ཎི་བྷ་དྲ། ཀུ་རུ་མ་ཎི་བྷ་དྲ། ཀུ་རུ་ཀུ་རུ་མ་ཎི་བྷ་དྲ། ཏུ་རུ་མ་ཎི་བྷ་དྲ། ཏུ་རུ་ཏུ་རུ་མ་ཎི་བྷ་དྲ། སུ་རུ་མ་ཎི་བྷ་དྲ། སུ་རུ་སུ་རུ་མ་ཎི་བྷ་དྲ། ཙུ་རུ་མ་ཎི་བྷ་དྲ། ཙུ་རུ་ཙུ་རུ་མ་ཎི་བྷ་དྲ། ཨོཾ་ཨེ་ཧྱེ་ཧི་ཏིཥྛ་ཏིཥྛ་ཨ་བ་ཏ་ར་ཏིཥྛ་ཨ་བ་ཏ་ར་ཏིཥྛ་མེ་ཙ་ཡ། ཏདྱ་ཐཱ། བུདྡྷ་
[65a]
[65a.1]ནི་སུ་ཏེ་ནེེ། སུ་ར་མེ་ནེེ། སུ་པ་དེ་རེ། སུ་སུ་ཤྱེ། ཧི་ལི་མི་ལི་སྭཱ་ཧཱ། ཧཱུྃ་བཻ་ཤྲ་བ་ཎ་ཡེ་སྭཱ་ཧཱ། འདི་བརྗོད་བསྙེན་པ་འབུམ་ཕྲག་བཅུ། །ཟླ་བ་ཡར་ངོའི་བཅོ་ལྔ་ལ། །ཙནྡན་དཀར་པོའི་དཀྱིལ་འཁོར་བྱས། །དེར་ནི་རྒྱལ་པོ་ལ་དམིགས་ནས། །ཨ་ཀ་རུ་བསྲེགས་སྔགས་
[65a.2]བཟླས་བྱ། །འདིར་ནི་བརྒྱ་དང་རྩ་བརྒྱད་བཟླས། །ཉིན་དང་མཚན་མོ་ལན་དྲུག་ཏུ། །རྒྱལ་པོ་ལ་དམིགས་སྔགས་བཟླས་ན། །རྟག་ཏུ་རྗེས་སུ་འབྲང་བར་བགྱིད། །དཔག་ཚད་བརྒྱ་ནི་ཚུན་ཆད་དུ། །གནོད་སྦྱིན་རྣམས་ཀྱིས་སྲུང་བར་བྱེད། །བསམ་པ་ཐམས་ཅད་ཡོངས་རྫོགས་ཤིང་། །ཁ་ན་
[65a.3]མ་ཐོ་མེད་པ་ཡི། །ཟས་དང་སྐོམ་དང་བཅའ་བ་དང་། །ནོར་བུ་དབྱིག་དང་གསེར་སྩལ་བགྱིད། །རིན་པོ་ཆེ་ཡི་གཏེར་ལ་སོགས། །བསོད་ནམས་ཚད་མེད་འགྲུབ་པར་འགྱུར། །ཕུན་སུམ་ཚོགས་པ་ཐམས་ཅད་འགྲུབ། །དེ་ལ་སོགས་པ་མ་ལུས་འགྲུབ། །ངལ་བར་གྱུར་ན་གཤེགས་སུ་
[65a.4]གསོལ། །མཆོད་བསྟོད་བཟོད་པར་གསོལ་བ་དང་། །དཀར་གཏོར་བཏང་ལ་ཕྲིན་ལས་བཅོལ། །བྷྲཱུྃ་ལ་སོགས་པའི་སྣོད་བསྐྱེད་ལ། །ཁཾ་ལས་ཞལ་ཟས་བསྐྱེད་པར་བྱ། །ཨོཾ་ཨ་ཀཱ་རོ་མུ་ཁཾ་སརྦ་དྷརྨྨཱ་ཎཱཾ་ཨཱདྱ་ནུཏྤནྣ་ཏྭཱཏ་ཨོཾ་ཨཱཿཧཱུྃ། སངས་རྒྱས་སྤྱན་གྱིས་སྤེལ་བྱས་ལ། །སྔགས་རྒྱལ་
[65a.5]བཅུ་གསུམ་པ་བཟླས་བྱ། །ཧཱུྃ་བཻ་ཤྲ་བ་ཎ་ཡེ་ཨི་དཾ་བ་ལིཾ་གྲྀཧྣནྟུ་ས་མ་ཡ་རཀྵནྟུ་མ་མ་སི་དྷིམྨེ་པྲ་ཡཙྪ། མ་མ་སརྦ་ཀརྨ་སཱ་དྷུ་ཨ་མོ་གྷ་སྭཱ་ཧཱ། སོ་སོའི་སྔགས་ལ་བཏགས་ལ་དབུལ། །ཧཱུྃ་བྱང་ཕྱོགས་སྐྱོང་བའི་རྒྱལ་ཆེན་རྣམ་ཐོས་སྲས། །གཏོར་མ་ཕུལ་བ་འདི་དག་བཞེས་ནས་ཀྱང་། །
[65a.6]བདག་ཅག་འཁོར་དང་བཅས་པ་ལ། །བུ་སྡུག་བཞིན་དུ་བསྐྱང་བར་མཛོད། །བདག་ལ་གནོད་པར་སེམས་པ་ཡི། །ལོག་པར་ཞུགས་པའི་སེམས་ཅན་ཀུན། །དེ་ཡི་ཕྲུ་མ་གཞོམ་པ་དང་། །གཏན་ནས་བརླག་པའི་ཕྲིན་ལས་མཛོད། །བཻ་ཡིག་སུམ་ཅུ་རྩ་གཉིས་བསྲིང་། །སྙིང་གའི་
[65a.7]ལྕགས་ཀྱུ་བཀྲོལ་ལ་གཤེགས། །ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །བྱང་ཕྱོགས་གནས་སུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། །དམ་ཚིག་སེམས་དཔའ་འོད་ཞུ་བྱ། །རྒྱལ་པོའི་གཟུགས་བརྙན་བྱས་པ་
[65b]
[65b.1]ལ། །རང་བཞིན་རྒྱལ་པོ་བཀུག་ལ་བསྟིམ། །ཞབས་ཀྱིས་མནན་ལ་དབང་དུ་བསྡུ། །ཧཱུྃ་བཻ་ཤྲ་བ་ཎཱ་ཡ་ཨ་ནུ་ར་ཙ་ཀུ་རུ་ཧཱུྃ། དེ་ལྟར་རྫོགས་པར་བྱས་གྱུར་ན། །རྒྱལ་པོ་རྣམ་ཐོས་སྲས་བཅས་ཀྱིས། །འདོད་པ་ཐམས་ཅད་སྐོང་བར་བྱེད། །ནམ་མཁའ་མཛོད་ལ་མངའ་བརྙེས་འགྱུར། །
[65b.2]སློབ་དཔོན་ཆེན་པོ་འགྲོ་བཟང་སྙིང་པོས་མཛད་པའི་རྣམ་ཐོས་སྲས་ཀྱི་བདེ་བྱེད་ཀྱི་བརྟག་པ་རྫོགས་སོ།། །།རྒྱ་གར་གྱི་མཁན་པོ་པཎྜི་ཏ་ཏེ་ཛ་དེ་བ་དང་བོད་ཀྱི་ལོ་ཙཱ་བ་དགེ་སློང་འཕགས་པ་ཤེས་རབ་ཀྱིས་བསྒྱུར་ཅིང་ཞུས་པའོ།། {D3731}༄༅༅། །རྒྱ་གར་སྐད་དུ། མ་ཧཱ་རཱ་ཛ་བི་རཱུ་པ་ཀཱ་ཡ་ཀརྨ་
[65b.3]ཀལྤ་སཱ་དྷ་ནཾ། བོད་སྐད་དུ། རྒྱལ་པོ་ཆེན་པོ་རྣམ་ཐོས་སྲས་ཀྱི་ལས་བརྟག་པའི་སྒྲུབ་པའི་ཐབས། དཔལ་ཕྱག་ན་རྡོ་རྗེ་ལ་ཕྱག་འཚལ་ལོ། །ཐུགས་གཙོ་ཕྱག་ན་རྡོ་རྗེ་ཡིས། །དངོས་སུ་ལུང་བསྟན་བྱིན་བརླབས་པའི། །སྤྱོད་མཛད་ཆོས་ཀྱི་རྡོ་རྗེས་ནི། །གྲགས་འཛིན་ལ་སོགས་ཕ་རོལ་ཏེ། །ཆོ་
[65b.4]གས་བསད་སོགས་ལས་རྣམས་ནི། །བླ་མ་བརྒྱུད་པ་ལས་བྱུང་བའི། །གནོད་སྦྱིན་རྒྱལ་པོ་གཙོར་གྱུར་པའི། །སྟོང་ཕྲག་བརྒྱད་དང་གཉིས་ལྷག་པའི། །དེ་སྒྲུབ་ཆོ་ག་བཤད་པར་བྱ། །དཔལ་ལྡན་ཁྲོ་རྒྱལ་རྡོ་རྗེ་ཅན། །སྔོན་འགྲོ་རྫོགས་པའི་རྣལ་འབྱོར་པས། །ལྷ་ཚོགས་གདུག་པ་གཞོམ་
[65b.5]པའི་ཕྱིར། །དང་པོར་ཆོ་ག་ལ་འཇུག་བྱ། །སྐེ་ཚེ་ཉུངས་ཀར་དུག་སྣ་ཚོགས། །བོང་བུའི་ཆུ་དང་སྦངས་སོགས་དང་། །ཚ་དང་གདུག་པའི་ཚེར་སྦངས་ཆུས། །ཧཱུྃ་བརྗོད་ས་གཞི་ལེགས་པར་བྱུག །ཁོ་ར་ཚེར་མ་ཅན་གྱི་ཤིང་། །ནམ་ཕྱེད་བྱང་བལྟས་མེ་ཏོག་བླང་། །ཚོམ་བུ་དགུར་ནི་ལེགས་
[65b.6]པར་དགོད། །ཁྲུས་བྱས་བསྲུང་བ་བདུན་བྱས་ལ། །སེམས་དཔའི་སྐྱིལ་ཀྲུང་བདེ་སྟན་ལ། །བྱང་དུ་མངོན་ཕྱོགས་འཇུག་པར་བྱ། །དེ་ཉིད་རིགས་ཀྱི་མེ་ཏོག་དང་། །སྣ་ཚོགས་དུག་ཕྱེ་མི་རུས་ཕྱེ། །ལེགས་པར་སྦྱར་བའི་དེ་བཞིན་སྤོས། །མི་རྐང་ལས་བྱུང་མར་མེ་དང་། །སཱ་ལུ་དམར་པོ་ཤ་
[65b.7]ལྔ་སོགས། །གཅིག་ཏུ་བྱས་པའི་ལྷ་བཤོས་དང་། །མི་དང་བོང་བུའི་དྲི་ཆུ་དང་། །རྨ་བྱའི་སྒྲོ་དང་ཀུ་ཤར་བཅས། །བསང་གཏོར་དྲི་ཡི་ཆུ་དང་ལྡན། །སྔགས་རྒྱལ་བཅུ་གསུམ་པ་བཟླས་བྱ། །ཕྱོགས་མཚམས་ཀུན་དུ་བསང་གཏོར་བྱ། །དེ་ནས་བདག་ཉིད་རྣལ་འབྱོར་པ། །གདོང་
[66a]
[66a.1]བཀྲུས་ནས་བརྩམས་སྒྲུབ་ཐབས་གཞུང་། །བདག་ཉིད་ཆོ་ག་རྫོགས་བྱས་ལ། །ཡི་གེ་བཅུ་གསུམ་བཟླས་པ་ནི། །འབུམ་ཕྲག་གཅིག་ཏུ་བཟླས་བྱས་ལ། །སྙིང་གར་ཡི་གེ་བསམས་པ་ལས། །འོད་ཟེར་བྱང་དུ་རབ་འཕྲོས་ཏེ། །གནོད་སྦྱིན་བྱེ་བ་འབུམ་གྱི་
[66a.2]གཙོ། །ཀླུ་ཆེན་བརྒྱད་ཀྱིས་བསྐོར་བ་ཡི། །རྣམ་ཐོས་རྒྱལ་པོ་སྤྱན་དྲངས་ཏེ། །མདུན་གྱི་དཀྱིལ་འཁོར་སྟེང་དུ་ནི། །རིམ་པས་ལེགས་པར་བཞུགས་པར་བསམ། །དེ་ལ་བསང་གཏོར་ནས་བརྩམས་ཏེ། །གོང་གི་མཆོད་པའི་རིམ་པ་ཡིས། །ཡི་གེ་གསུམ་དང་ལྡན་པ་རྣམས། །རྒྱལ་
[66a.3]པོ་འཁོར་བཅས་ལེགས་པར་མཆོད། །ཨོཾ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། དེ་ལ་མཆོད་པའི་ཡི་གེ་ནི། །སོ་སོར་ལེགས་པར་སྦྱར་ཏེ་དབུལ། །སྤྱི་གཙུག་ལྐོག་མ་སྙིང་ག་ཡི། །ཡི་གེ་གསུམ་གྱི་འོད་ཟེར་གྱིས། །རྒྱལ་པོ་འཁོར་དང་བཅས་པ་རྣམས། །འོད་ཞུ་ས་བོན་རང་བཞིན་བྱ། །
[66a.4]དེ་ལ་རང་སྔགས་བསྐོར་བ་དམིགས། །འོད་ཀྱིས་གདུག་པ་བཅོམ་བྱས་ཏེ། །སླར་བསྡུ་ཧཱུྃ་སོགས་ལ་ཐིམ་ནས། །རྒྱལ་ཆེན་འཁོར་བཅས་ཡོངས་སུ་རྫོགས། །ཀླུ་རྣམས་ཡི་གེ་ཕུཿལས་བསྐྱེད། །དེ་ཉིད་རྒྱལ་པོ་ཆེན་པོ་སྟེ། །སྐུ་མདོག་སྔོན་པོ་གཟི་བརྗིད་ཅན། །ཞལ་གཅིག་པ་ལ་ཕྱག་
[66a.5]གཉིས་པ། །ཁྲོ་གཉེར་མཆེ་བ་ཅུང་ཞིག་གཙིགས། །ཅོད་པན་སྦྲུལ་མགོ་ཆུན་འཕྱང་ལྡིང་། །ཕྲག་གོང་གཡས་གཡོན་ཉི་ཟླས་མཚན། །ཉི་མ་འབུམ་གྱི་གཟི་བརྗིད་ཅན། །སེང་གེ་ལ་སོགས་འཇིགས་པས་མཚན། །སྐུ་ལས་ནམ་མཁའ་གང་བར་འཕྲོ། །གཡས་ན་རྡོ་རྗེས་རབ་མཚན་
[66a.6]པའི། །དབྱུག་པ་བ་དན་བཅས་པ་འཛིན། །གཡོན་པ་ཕྱག་ན་སྐུ་གདུང་འཛིན། །ཀླུ་རྣམས་གདུག་པའི་རང་ལུས་འཆང་། །གནོད་སྦྱིན་སྲིན་པོའི་གཟུགས་རྣམས་ནི། །ནམ་མཁའི་སྤྲིན་ཚོགས་བཞིན་དུ་བསམ། །ཐུགས་ཀའི་ས་བོན་ལས་འཕྲོས་པའི། །འོད་ཀྱིས་རྒྱལ་པོ་རྣམ་ཐོས་
[66a.7]སྲས། །འཁོར་དང་བཅས་པ་བཀུག་ནས་ནི། །མདུན་གནས་དཀྱིལ་འཁོར་དག་ལ་བསྟིམ། །དེ་ནས་བསང་གཏོར་ནས་བརྩམས་ཏེ། །གོང་གི་སྔགས་ཀྱིས་མཆོད་པ་དབུལ། །གོང་གི་གཏོར་མའི་ཆོ་ག་བཞིན། །ལེགས་པར་བྱིན་གྱིས་བརླབས་ནས་ནི། །ཨོཾ་བཛྲ་བི་རུ་རཱ་ག །ཀུ་བེ་
[66b]
[66b.1]ར་ཨཱཏྨ་ཀ །མ་ཧཱ་ཡཀྵ་རཱ་ཛ། ཨཥྚ་ནཱ་ག་བི་ར་བཻ་ཤ་སརྦ་ཡཀྵ་པ་རི་ཝཱ་ར་ཨི་དཾ་བ་ལིཾ་གྲྀ་ཧྞ་ནྟུ། ས་མ་ཡ་རཀྵནྟུ། མ་མ་སིདྡྷིཾ་པྲ་ཡ་ཙྪ། མ་མ་སརྦ་ཀརྨ། སཱ་དྷ་ཨ་མུ་ཀ་མཱ་ར་ཡ་ཧཱུྃ་ཕཊ་(སཱ་,སྭཱ་)ཧཱ། ཡི་གེ་བཅོ་ལྔ་སྔགས་ལ་ནི། །བཏགས་ཏེ་གཏོར་མ་དབུལ་བར་བྱ། །དེ་ནས་བདག་ཉིད་
[66b.2]བསྲུང་བར་བྱ། །གསེར་ལ་སོགས་པའི་རྫས་རྣམས་ལ། །ཧཱུཾ་ངམ་ཁྲོཾ་གྱི་ཕྱི་རོལ་དུ། །ཡི་གེ་བཅུ་གསུམ་བསྐོར་བར་བྱ། །ཉུངས་ཀར་དང་བཅས་སྤྱི་བོར་གཞག །གླ་རྩི་བ་ཡི་རྣམ་ལྔ་ལ། །གོས་སྔོན་ཅན་གྱི་སྔགས་བཟླས་ཏེ། །མགོ་ལུས་ཁྱབ་པར་བྱུགས་ལ་བསྲུང་། །དེ་ནས་
[66b.3]རྟེན་འབྲེལ་སྔགས་ཀྱིས་ནི། །ལུས་ལ་གོ་ཆ་དགོད་པར་བྱ། །སྤྱི་བོ་ལྐོག་མ་སྙིང་ག་རུ། །ཁ་དོག་གསུམ་ལྡན་ཡི་གེ་བསམ། །སོ་སོར་སྔགས་ཀྱིས་བསྐོར་བར་བྱ། །ཐུགས་ཀར་ཟླ་བ་ལ་གནས་ཧཱུྃ། །དེ་ལ་སྔགས་ཀྱིས་ཡོངས་བསྐོར་ཏེ། །ལྕེ་ལ་རྡོ་རྗེ་སྦུ་གུ་བསམ། །སྤྲོ་བསྡུའི་
[66b.4]སྔགས་ཀྱི་བཟླས་པ་ནི། །རྒྱལ་པོའི་ཐུགས་ཀར་དམིགས་ལ་བཟླས། །དལ་མིན་མྱུར་བ་མ་ཡིན་དང་། །གསལ་མིན་མི་གསལ་མ་ཡིན་པར། །རྩེ་གཅིག་སེམས་ཀྱིས་བཟླས་པར་བྱ། །ཨོཾ་ནཱི་ལཱམྦ་ར་དྷ་ར་བཛྲ་པཱ་ཎི་མ་ཧཱ་ཡཀྵ་རཱ་ཛ་ཀུ་བེ་ར་བི་རུ་རཱ་ག་སིདྡྷི་མྨེ་པྲ་ཡ་ཙྪ་ཧཱུྃ་ཧཱུྃ་ཧཱུྃ་ཕཊ། འདི་བརྗོད་
[66b.5]བསྙེན་པ་འབུམ་ཕྲག་གཅིག །རྫོགས་ནས་རྨི་ལྟས་འབྱུང་བ་སྟེ། །ཆུ་བོ་སྐམས་དང་སྦྲུལ་མཐོང་ངམ། །སྦྲ་ཁྱིམ་ནགས་ལ་མེ་མཆེད་མཐོང་། །སོག་པོ་སྲིན་པོས་བསྐོར་བ་ཡི། །དབུས་ན་གནས་པ་མཐོང་བའམ། །སེང་གེ་ལ་སོགས་གཅན་གཟན་ཚོགས། །མདུན་འདུས་གུས་པར་མཐོང་
[66b.6]བ་ན། །དེ་ནས་ལས་སྦྱོར་བརྩམ་པར་བྱ། །གནས་གསུམ་ཐིག་ལེ་བྱས་ནས་སུ། །གོང་གི་བསྲུང་བའི་ཆོ་ག་རྣམས། །བསྲུངས་ཏེ་བྱིན་གྱིས་བརླབ་པར་བྱའོ། །དུར་ཁྲོད་རྡོ་ལེབ་ཐོག་ཏུ་ནི། །སྣ་ཚོགས་རྡོ་རྗེ་བྲིས་བྱས་ལ། །སྟེང་དུ་དུག་དང་ལན་ཚྭ་དང་། །ཁྲག་དང་ཆུ་འགྲམ་གཉིས་ཀྱི་
[66b.7]ས། །རྐང་རྗེས་ས་ལ་སོགས་པ་ལ། །བསྒྲུབ་བྱའི་གཟུགས་སམ་གདུག་པའི་གཟུགས། །རང་གཟུགས་མཚན་ཉིད་ལྡན་པར་བྱ། །དགུག་དང་བཅིང་བ་ལ་སོགས་པའི། །བསད་པའི་ཆོ་ག་བྱས་ནས་ནི། །དེ་ལ་སྦྱིན་སྲེག་བརྩམ་པར་བྱ། །མེ་ཐབ་གྲུ་གསུམ་ཐབ་ཁུང་ལ། །ཟུར་
[67a]
[67a.1]ལ་ཁྲུ་རེའི་ཚད་ཡོད་དེ། །ཟབས་སུ་ཁྲུ་ཕྱེད་ལ་སོགས་ལ། །སྦྱིན་སྲེག་ཆོ་གར་གསུངས་པ་བཞིན། །ཐབ་ཀྱི་མཚན་ཉིད་ཤེས་པར་བྱ། །དེ་ཡི་དབུས་སུ་མཆོད་རྟེན་ནི། །དུར་ཁྲོད་ཚོན་ནི་ནག་པོས་བྲིས། །དེ་དབུས་རྡོ་རྗེ་དབྱུག་པ་ནི། །བ་དན་རྩེ་ལྔས་མཚན་པར་བྱ། །
[67a.2]དེ་ཡི་ཕྱི་རོལ་ཕྱོགས་མཚམས་སུ། །ཁ་དོག་ནག་པོ་སྦྲུལ་བརྒྱད་བྲི། །གཞན་དག་དཀྱིལ་འཁོར་ཕྱག་མཚན་རྣམས། །སྦྱིན་སྲེག་ཆོ་གར་ཤེས་པར་བྱ། །ཚེར་མ་དུག་ཤིང་ཁྲུ་གང་ལ། །དབུས་སུ་ཟུར་གསུམ་བརྩིག་བྱ་སྟེ། །མི་སྐྲའི་སྐུད་པས་བཅིང་བྱ་ཡིས། །ཚེར་མ་ཁྲུ་གང་དབུས་
[67a.3]སུ་གཞག །དེ་ནས་མངོན་སྤྱོད་རྫས་རྣམས་གཞག །སྲེག་རྫས་ལིངྒ་གཉིས་སུ་བྱ། །དུག་དང་ཁྲག་དང་སྐེ་ཚེ་དང་། །ཡུངས་ཀར་ཆུ་འགྲམ་གཉིས་ཀྱི་ས། །རྐང་རྗེས་ས་དང་ད་དུ་ར། །བྲའོ་སྲན་མ་མི་རུས་ཕྱེ། །བྱང་དུ་མགོ་བསྟན་ཤི་བའི་སྐྲས། །ཀུན་ལ་བསྲེག་པ་བྱས་ནས་ནི། །དུག་
[67a.4]ཤིང་ཚེར་མ་སོར་བརྒྱད་ལ། །ཁྲག་དང་དུག་ཆུས་སྦགས་པ་ཡི། །དེ་ཡི་ཡམ་ཤིང་དབུལ་བར་བྱ། །རུས་ཕྱེ་ལ་སོགས་མཆོད་པ་རྣམས། །གོང་དུ་གསུངས་པ་བཞིན་དུ་བྱ། །དེ་ནས་མེ་ནི་སྦར་བྱ་སྟེ། །དབུས་སུ་རྒྱལ་པོ་ཆེན་པོ་ནི། །ཀླུ་དང་གནོད་སྦྱིན་ཚོགས་བསྐོར་བའི། །ཐམས་ཅད་
[67a.5]རྫོགས་པར་བསམ་པར་བྱ། །རང་བཞིན་རྒྱལ་པོ་བཀུག་ལ་བསྟིམ། །སྐུ་སྟོད་ཁྭ་དང་འུག་པ་དང་། །གཅན་གཟན་འཇིགས་ཚོགས་སྤྲོ་བར་བྱ། །རྐེད་པར་གནོད་སྦྱིན་འཇིགས་པའི་གཟུགས། །མཚོན་ཆ་སྣ་ཚོགས་འཛིན་པ་སྤྲོ། །སྐུ་སྨད་སེང་གེ་ལ་སོགས་པ། །གཅན་གཟན་
[67a.6]འཇིགས་པའི་ཚོགས་སུ་སྤྲོ། །དེ་དག་གཟུགས་ཀྱིས་བསྒྲུབ་བྱ་དང་། །བགེགས་ཀྱི་ཚོགས་རྣམས་བཀུག་བྱས་ཏེ། །གོང་གི་ལིངྒར་བསྟིམ་པ་དང་། །ནམ་མཁའ་དུམ་བུར་གཏུབས་ནས་ནི། །གནོད་སྦྱིན་རྒྱལ་པོའི་ཞལ་དུ་དབུལ། །དུག་དང་ཁྲག་ལ་སོགས་པ་ནི། །བདུན་ནམ་
[67a.7]ཉི་ཤུ་རྩ་གཅིག་བར། །གོང་གི་རྫས་རྣམས་དབུལ་བར་བྱ། །ཨོཾ་བཛྲ་བི་རཱུ་ར་ཀ་ཀུ་བེ་ར་མ་ཧཱ་ཡཀྵ་རཱ་ཛ། ཆེ་གེ་མོ་ཨ་ན་ལ་ཧ་ན་སརྦ་དུཥྚཱ་ན། སརྦ་བྷསྨི་ཀུ་རུ་ཆེ་གེ་མོ་མཱ་ར་ཡ་ཧཱུྃ་ཕཊ། དེས་ནི་སྦྱིན་སྲེག་དབུལ་བར་བྱ། །གནོད་སྦྱིན་རྒྱལ་པོའི་ཕྱག་རྒྱ་ཡིས། །སྟོང་ཕྲག་གཅིག་ཏུ་བསྲེག་
[67b]
[67b.1]པར་བྱའོ། །ཐལ་བ་ལན་ཚྭ་སྐེ་ཚེ་དང་། །དུག་དང་ཁྲག་གིས་སྦྲུས་ནས་ནི། །བསྒྲུབ་བྱའི་གཟུགས་ནི་ཁྲུ་གང་ཚད། །ལེགས་པར་བྱས་པའི་སྙིང་ག་རུ། །འཁོར་ལོ་རྩིབས་ནི་བཅུ་གཉིས་པ། །འཁོར་ལོ་དེ་ཡི་ལྟེ་བར་ནི། །ཧཱུྃ་གཉིས་བར་དུ་མིང་བཀོད་དེ། །དེ་ཡི་ལྟེ་བའི་མུ་ཁྱུད་ལ། །ཡི་
[67b.2]གེ་བཅུ་གསུམ་དགོད་པར་བྱ། །ཕྱི་རོལ་རྩིབས་ནི་བཅུ་གཉིས་ལ། །བཛྲ་བི་རཱུ་ར་ཀ་མ་ཧཱ་ཡཀྵ་ཀུ་བེ་ར། ཡི་གེ་དེ་ལ་བསྒྲུབ་བྱ་དང་། །གསད་པའི་ཡི་གེ་གདགས་པར་བྱ། །མཆོད་པ་སྙིང་གར་གདགས་པར་བྱ། །དུག་ལ་སོགས་པའི་རྫས་རྣམས་ཀྱིས། །གཟུགས་ལ་ལེགས་པར་བྱུག་པར་བྱ། །
[67b.3]དེ་ཡི་སྟེང་དུ་རྡོ་ལེབ་ལ། །རྡོ་རྗེ་རྒྱ་གྲམ་བྲིས་ནས་ནི། །ལིངྒའི་སྙིང་གར་གཞུག་པར་བྱ། །དེ་ཡི་སྟེང་དུ་མཆོད་རྟེན་ནི། །སྔོན་པོ་ཁྲུ་གང་ཚད་དུ་བརྩིག །བུམ་པར་རྒྱལ་པོ་ཆེན་པོ་ཡི། །གསད་པའི་སྔགས་ནི་བྲིས་ཏེ་གཞུག །སློབ་དཔོན་ཆེན་པོ་འགྲོ་བཟང་སྙིང་པོས་མཛད་པའི་རྣམ་ཐོས་
[67b.4]སྲས་ཀྱི་དྲག་བྱེད་ཀྱི་ཆོ་ག་རྫོགས་སོ།། །།རྒྱ་གར་དབུས་ཀྱི་པཎྜི་ཏ་ཆེན་པོ་ཏེ་ཛ་དེ་བ་དང་། བོད་ཀྱི་ལོ་ཙཱ་བ་དགེ་སློང་ཟངས་དཀར་འཕགས་པ་ཤེས་རབ་ཀྱིས་བསྒྱུར་བའོ།། {D3732}༄༅༅། །རྒྱ་གར་སྐད་དུ། ཡཀྵ་རཱ་ཛ་སཱ་དྷ་ནཾ། བོད་སྐད་དུ། གནོད་སྦྱིན་རྒྱལ་པོ་སྒྲུབ་པའི་
[67b.5]ཐབས། དཔལ་ཕྱག་ན་རྡོ་རྗེ་ལ་ཕྱག་འཚལ་ལོ། །རྣམ་དག་ཡེ་ཤེས་དངོས་རང་བཞིན། །སྐྱོབ་པའི་སྟོབས་ཆེན་ལ་ཕྱག་འཚལ། །བསྟན་པ་དམ་པའི་གནས་འཆང་བའི། །དེ་ཡི་དགོས་པ་བསྒྲུབ་པའི་ཕྱིར། །གནོད་སྦྱིན་ཀུན་བདག་སྒྲུབ་ཐབས་བྲི། །དེ་ལ་དབེན་ཞིང་ཉམས་དགའ་བའི་
[67b.6]གནས་སུ་སྡིག་བཤགས་ལན་ཆགས་སྦྱང་། དེ་ནས་ཕན་གནོད་གང་གི་ལས་ཀྱང་གྲུབ་ཅིང་བདག་གིར་སྒྲུབ་སྟེ་སྟེགས་བུ་ཁྲུ་གང་བ་ལ་རིན་པོ་ཆེའི་གཞལ་ཡས་ཁང་བྲིས་ཏེ། དེ་རུ་རྒྱལ་པོ་སྐུ་དམར་ནག །གཡས་པ་ན་མདུང་དམར་རམ་དབྱུག་ཏོ། །གཡོན་པ་དབྱིག་གི་རྐྱལ་པ། དབུ་ཅོད་
[67b.7]པན་གྱི་དབུས་ན་རིན་པོ་ཆེ་ཡོད་པ། སེང་གེ་དང་སྤྲིན་གྱི་གདན་ལ་བཞུགས་པ། རིན་པོ་ཆེའི་ཕྲེང་བས་ཕྱག་དང་ཞབས་བརྒྱན་པ། གཡས་ཀྱི་དཔུང་རྒྱན་རིན་པོ་ཆེ་དང་སེང་ཐོད་ཀྱིས་བརྒྱན་པའོ། །གཡས་གཡོན་དུ་དུང་རྣ། བུམ་རྣ། རྣ་གསུམ། རྣ་བ་ཆེ། སེར་ལྗང་། དམར་ལྗང་། ལྗང་
[68a]
[68a.1]ནག །དཀར་ལྗང་གསུས་པ་ལྡིར་བ་མདུང་དམར་དང་། རྒྱལ་མཚན་དང་མདུང་དང་དབྱིག་ཏོ་བཅས་པ་དང་ནེའུ་ལེའོ། །མདུན་དུ་ཡུམ་རྒྱལ་པོ་དང་མཐུན་པ་ལ་ཕྱག་གཡས་པ་བུམ་པ། ཞབས་བརྐྱང་བསྐུམ་མོ། །དེ་ལྟ་བུ་ལེགས་པར་བྲིས་པ་བཞུགས་པར་བྱའོ། །
[68a.2]དེ་ལ་དར་སེར་པོའམ་ཟ་འོག་གི་གདུགས། དར་དམར་པོའི་ཡོལ་བ། དཀར་པོའི་རྒྱལ་མཚན། ལྗང་གུ་དང་མཐིང་གའི་རུ་མཚོན་བྲི་བར་བྱའོ། །སྤོས་དང་མེ་ཏོག་གི་ཕྲེང་བ་ལ་སོགས་པ་དགྲམ་པར་བྱའོ། །དེ་ནས་དྲི་དང་ལྡན་པའི་སྟེང་དུ་མཆོད་ཡོན་དང་། མེ་ཏོག་དང་། སྤོས་དང་། མར་མེ་
[68a.3]དང་། དྲི་ཆབ་དང་། ལྷ་བཤོས་དང་། ལྷ་བཤོས་ཁྲུ་གང་བ་གཅིག་ལ་སྨྱུག་མ་གཙང་མ་ལ་རྩེ་མོ་ཙི་ཏྲ་ཀ་དང་སྙིང་ཞོ་ཤ །དེའི་འོག་ཏུ་ཆུ་སྲིན་གྱི་རྒྱལ་མཚན། དེའི་འོག་ཏུ་རིན་པོ་ཆེ་སྣ་ལྔ། སྤོས་ལྔ། ཟ་འོག་དང་། དར་སྣ་དང་། སྟག་རས་དང་། བསེའི་མེ་ལོང་། དེའི་སྟེང་དུ་བུ་རམ་
[68a.4]དང་། སྦྲང་རྩི་དང་། སྨན་སྣ་ཚོགས་དང་། མར་དང་ཐུད་དང་། ལུག་དང་གཡག་གི་སྙིང་དང་དཀོར་ཆ་རྣམས་ཀྱིས་བརྒྱན་ཏེ་ཐད་དུ་གཞག་གོ། །དེའི་རྩར་ཆང་ལ་རིན་པོ་ཆེ་དང་ལྡན་པར་བྱའོ། །དེ་ནས་བྱང་དུ་ཁ་བལྟས་ཏེ་སྟན་ལ་འདུག་ནས། བདག་ཉིད་ཕྱག་ན་རྡོ་རྗེ་སྐུ་གསུང་ཐུགས་སུ་བསྐྱེད་
[68a.5]དོ། །མཆོད་པ་རྣམས་བྱིན་གྱིས་བརླབས་ཏེ། སྤོས་ལ་སོགས་པ་རང་རང་གི་སྔགས་ཀྱིས་རྒྱ་ཆེ་བར་བྱིན་གྱིས་བརླབ་བོ། །རྟེན་གྱི་དཀོར་ཆ་སྭ་ཡོངས་སུ་གྱུར་པ་ལས་རྟེན་རྣམས་མང་ཞིང་མཛེས་པར་བྱའོ། །ཆང་ཨ་ཡོངས་སུ་གྱུར་པ་ལས་བདུད་རྩིར་བྱའོ། །དེ་ནས་རང་གི་མཆོད་པ་དང་བསྟོད་པ་
[68a.6]ཡན་ཆད་ཡོངས་སུ་རྫོགས་པར་བྱའོ། །དེ་ནས་ཉམས་དགའ་བ་ཉིད་ཀྱིས་ཆོས་སྐྱོང་བ་མཉེས་པར་བྱ་བའི་ཕྱིར་བསྙེན་པ་བྱས་ཏེ་དེ་ལ་འཇུག་པ་ནི། ཨོཾ་སརྦ་དེ་ཝ་མཎྜལ་ཡེ་ཛཿཧཱུྃ་བཾ་ཧོཿ། ཨེ་མ་ཧོ་ས་ན་ཀ་ག་ནནྟ་པ་ཀ་རེ་སླེ་ཛཿཧཱུྃ་བཾ་ཧོཿས་མ་ཡ་སྭཱ་ཧཱ། མཆོད་པའི་དུས་སུ་གདགས་སོ་ཞེས་
[68a.7]བརྗོད་པའི་དོན་ཏོ། །ཐུགས་ཀའི་ཧཱུྃ་ལས་བརྗོད་པའི་ཉི་ཟེར་ལྟར་འཐོན་ནས་རྒྱལ་པོའི་ཐུགས་ཀར་ཐིམ་པས། དེས་ཆོས་སྐྱོང་བའི་ཐུགས་སྔོན་བཞིན་དུ་གཡོས་ནས་གདན་སེང་གེའི་ཤུགས་ཀྱིས་རིན་པོ་ཆེའི་ཁང་པ་དང་ཉིད་ལ་སོ་སོར་ཐིམ་པར་བསམས་ཏེ་སྟོང་བརྗོད་དོ། །དེ་ནས་མཆོད་པ་
[68b]
[68b.1]དབུལ་ཏེ། རྩ་བའི་སྔགས་སྦྱར་བ་དང་བཅས་པས་དབུལ་ཏེ། ཨོཾ་ནི་རི་ཏེ་ཧཱུྃ་ཁཾ། ཞལ་དུའོ། །བཛྲ་པུཥྤེ་ཧཱུྃ་སྭཱ་ཧཱ། མེ་ཏོག་སྤྱི་བོར་རོ། །ཨོཾ་བཛྲ་དྷཱུ་པེ་ཧཱུྃ་སྭཱ་ཧཱ། དྲི་ཐུགས་ཀར་རོ། །ཨོཾ་བཛྲ་དཱིཔྤེ་ཧཱུྃ་སྭཱ་ཧཱ། མར་མེ་རྒྱབ་ཏུའོ། །ཨོཾ་བཛྲ་གནྡྷེ་ཧཱུྃ་སྭཱ་ཧཱ། དྲི་ཆབ་མདུན་དུའོ། །ཨོཾ་བཛྲ་ནཻ་བིདྱེ་ཧཱུྃ་
[68b.2]སྭཱ་ཧཱ། ལྷ་བཤོས་ཕྱག་ཏུའོ། །དཀོར་ཆ་དག་ཐོགས་ཏེ་སྔགས་ཀྱི་ཚིག་བརྗོད། རང་གི་ལུས་ཞིང་གི་རྡུལ་སྙེད་དུ་སྤྲུལ་ཏེ་ཉེས་པ་མ་ལུས་པ་དང་བས་མཐོལ་ཞིང་རྫས་གཅིག་ཀྱང་འཇིག་རྟེན་གང་བར་སྤྲུལ་ཏེ། ཉེས་པ་བྱང་ཞིང་རྗེས་སུ་མཐུན་པའི་ཚིག་གིས་གསོལ་བ་གདབ་བོ། །དེ་ནས་
[68b.3]བསྟོད་ཅིང་བསྐུལ་བ་ནི། །སྔོན་ཚེ་གསང་བདག་སྤྱན་སྔ་རུ། །དམ་ཆོས་བསྲུང་བར་ཞལ་བཞེས་བཞིན། །སྐུ་གསུང་ཐུགས་ཀྱི་གདུང་འཚོབ་པའི། །སེམས་བསྐྱེད་ལྡན་པའི་རྣལ་འབྱོར་པའི། །གནོད་པའི་བར་ཆོད་མང་པོ་རྣམས། །སྟོབས་ལྡན་རྒྱལ་ཆེན་ཡབ་ཡུམ་དང་། །གནོད་སྦྱིན་
[68b.4]ཕོ་མོ་སྡེ་བརྒྱད་བཅས། །བསྟན་པ་བསྲུང་བར་གཉེར་གཏད་བཞིན། །རྫུ་འཕྲུལ་བྱེ་བ་སྣ་ཚོགས་ཀྱིས། །གནོད་པ་ཐམས་ཅད་རྡུལ་དུ་རློག །དམ་བཅས་ལས་ལ་མ་བརྩོན་ན། །སངས་རྒྱས་ཀུན་གྱི་སེམས་གྱུར་པའི། །རང་གི་བྱང་སེམས་གཉེན་པོར་འགྱུར། །དེ་དྲན་བྱོས་ལ་ལས་
[68b.5]རྣམས་གྱིས། །ཞེས་བརྗོད་ལ། དམ་ཚིག་རྩ་བའི་སྔགས་ཀྱིས་བདུད་རྩི་ཞལ་དུ་དབུལ་ལོ། །དེ་ནས་དགོངས་པ་སྔགས་ཞལ་དུ་ཐིམ་པས་ཉིད་ཀྱི་དམ་ཚིག་དེ་ཐུགས་ཀ་ནས་ཕྱུང་ལ་བདག་ལ་ཐིམ་པས་རྒྱལ་པོ་དང་དབྱེར་མེད་པར་བསྒོམས་པས་བརྟན་པར་བྱའོ། །མཆོད་པ་རྣམས་སྟོང་ངམ་ལྔ་
[68b.6]སྟོང་ཞིང་དབུལ་ལོ། །དེ་ལྟར་བྱས་པས་ཉེས་པ་བྱང་བའི་རྟགས་རིམ་པར་འབྱུང་སྟེ། འཁྲུ་བ་དང་། བཀུར་བ་དང་། དབང་བསྐུར་བ་དང་། སེམས་ལ་དོགས་པ་མེད་པ་ལ་སོགས་པ་འབྱུང་ངོ་། །དེ་ལྟར་འབུམ་ཚོ་གཅིག་བཟླས་པར་བྱའོ། །དེ་དེ་ལ་ཡིད་བརྟན་པ་དང་། ཆང་གི་ནང་དུ་ཤ་དང་
[68b.7]བདུད་རྩི་དང་། མི་རྟའི་དངས་མའི་ཁྲག་བླུགས་ལ་བསྒྲུབ་པར་བྱ་སྟེ། ཉེ་བར་དགུག་པ་ལ། ན་མོ་རཏྣ་ཏྲ་ཡཱ་ཡ། ན་མོ་བཻ་ཤྲ་བ་ཎ་ཡེ་མ་ཧཱ་ཡཀྵ་ཀུ་བེ་ར་པ་ར་མཱརྠ་ནི་ཛཿཛཿཛ་ཧེ་ཛ་ཧི་ཞེས་བརྗོད་པའི་དོན་ནི་བདག་ལ་རྒྱལ་པོ་བསྟིམས་ལ། འཁོར་གནོད་སྦྱིན་ཕོ་མོ་སྡེ་བརྒྱད་ཁུགས་པར་བཀུག་ལ་
[69a]
[69a.1]དྲང་། རྒྱལ་པོ་ཡང་མདུན་དུ་བཞུགས་ཏེ་འཁོར་དང་བཅས་པའི་དགུག་པ་གཉིས་ནི་བསྙེན་པའི་ཉམས་ལས་རིག་པར་བྱའོ། །དགོངས་པ་ནི་སྔགས་ཉིད་དགུག་བྱའི་སྲོག་ཡིན་པའི་ནུས་པ་དང་ལྡན་པའི་ཕྱིར་འཁོར་ལོ་ཕྲེང་བ་ལྟ་བུ་སོ་སོར་བསྟིམས་པས། རབ་ཏུ་དང་བས་
[69a.2]མང་པོ་དབུལ་ཞིང་གུས་པས་བདག་གིར་གྱུར་པའི་རྩེ་གཅིག་པའི་བསམ་གཏན་གྱིས་བཟླས་ཏེ། དེ་ལ་མ་བརྟེན་ན་ནུས་པ་འགའ་བྱུང་ཡང་དབང་དུ་མི་འགྱུར། མཆོད་པ་སྔགས་དང་བསྡོམས་ལ་དབུལ་ལ་བཟླས་པ་དྲུག་འབུམ་དུ་བྱའོ། །རྟགས་རབ་སྐུ་འབྱུང་བ་དང་། འབྲིང་ས་དང་
[69a.3]བར་སྣང་ལ་སྒྲ་དང་འོད་འབྱུང་། ཐ་མ་དམག་ཚོགས་དང་འགྲོ་བ་ལ་དབང་བྱེད་པའོ། །ཆོ་འཕྲུལ་ནི་ཐ་དད་དོ། །ཕན་པ་ནི་བཟླས་པ་འདི་རྫོགས་པ་དང་རྫས་ཅི་འབྱོར་པ་ཕུལ་ལ་གཤེགས་སུ་གསོལ། རྫས་རི་རྩེ་ལ་བསྐྱལ་ལོ། །དུས་ཀྱི་མཆོད་པ་བྱའོ། །དེས་ནི་ཆད་པ་དང་བྲལ་བར་
[69a.4]འགྱུར་རོ། །ཆད་པས་གནོད་པའི་སྦྱོར་བ་ནི། །སྦྱོར་བའི་རིམ་པ་ནུས་པ་རྫོགས་པ་དང་ཁྲུ་གང་པའི་བྲུབ་ཁུང་གྱེན་ཐུར་དུ་ཕྱེད་ཕྱེད་བརྩིག་ཅིང་བྲུས་ལ་ར་ཁྱི་ཕག་གི་བྲུས་པ་དུར་ཁྲོད་ཀྱི་སོལ་བས་བྱུགས་ལ། དེའི་ནང་དུ་འབྲུ་སྣ་ལྔའི་ལིངྒ་བྱས་ལ། མིང་རུས་པ་མ་ཆད་པའི་རྒྱུ་གྲོ་ག་ལ་བྲིས་
[69a.5]ལ་སྙིང་གར་བཅུག་ལ་མར་གས་གདབ། ཤའི་གཏོར་མ་དང་། (རགྟ་,རཀྟ་)དང་། བདུད་རྩི་དང་། ལྷ་བཤོས་གྲུ་གསུམ་མཐིང་ནག་གོ། །ཨ་ནུ་རུ་ཀི་པི་ཁཱ་ཧི། སུ་རུ་པ་ན་ཁཱ་ཧི། ཀུ་བེ་ར་ཙནྡྲ་ཁཱ་ཧི། ཀུ་བེ་ར་མརྟ་ཁཱ་ཧི་ཞེས་དབུལ་ཞིང་བསྟབས་སོ། །དེ་ནས་ཁྲག་གསུམ་དང་ཚ་བ་གསུམ་དང་
[69a.6]པདྨའི་ཤ་ཁྲག་ལ་ཐུན་སྔགས་ལ། དུན་དུན་རྨུགས་ཤང་ཧ་ལ་ཧ་ལ། ཙ་ལ་ཙ་ལ། པ་ཙ་པ་ཙ། ཧི་མ་ཧི་མ། རྦད་ན་རྦད་ན། རྦད་པུ་ལེ་རྦད་མེ་ཤ་ཡ་མཱ་ར་ཡ་མཱ་ར་ཡ་ཕཊ་ཅེས་ཞག་བདུན་བར་དུ་མ་ཆད་པར་བརྡེག་གོ། །ཐ་མ་བེ་ཅོན་དང་གྲིས་བཏུབ་ཅིང་བརྡུང་ངོ་། །དེའི་དོན་ནི་རླུང་ལ་
[69a.7]སྔགས་ཞོན་ནས་སྲོག་གི་གནས་སུ་ཐིམ་པས་སེམས་འཁྲུལ་ནས་གནོད་སྦྱིན་ཕོ་མོས་སྒོ་ཀུན་ནས་བཅུད་བསྲེག་ཅིང་བཞུ་བར་བྱའོ། །དེ་ནས་གཟུགས་ཀྱང་མཆོད་པར་དབུལ་ཞིང་བསྟབས་ལ་གཏོར་མ་དུག་ཟོར་དུ་འཕང་བར་བྱའོ། །དེ་ནས་མཆོད་པའི་རིང་ལུགས་ཀྱིས་བཤགས་པ་
[69b]
[69b.1]ཕུལ་ལ་གཤེགས་སུ་གསོལ་ལོ། །ལས་རྗེས་སྣང་བ་མེད་པར་བྱ། །འགྲུབ་ན་མིང་དང་རྗེས་ལ་བཏབ་པ་ཆད་པ་འབྱུང་ངོ་། །རྒྱུན་དུ་མཆོད་ཅིང་བསྙེན་པ་བྱས་ན་ཅི་ཡང་འགྲུབ་ངེས་པས་ཡལ་བར་མི་གནས་སོ། །རྣལ་འབྱོར་དགེ་སྦྱོར་བརྟན་པ་ཡིས། །དངོས་གྲུབ་བརྟན་པའི་རྒྱས་
[69b.2]བསྟན་ཕྱིར། །སྟོབས་ལྡན་རྒྱལ་ཆེན་ཉེར་སྒྲུབ་བྱས། །མི་མཐུན་ཀུན་གྱི་གཉེན་པོར་ཤོག །རྒྱལ་པོ་རྣམ་ཐོས་སྲས་ཀྱི་གསང་བའི་སྒྲུབ་ཐབས་སློབ་དཔོན་དགའ་རབ་རྡོ་རྗེས་མཛད་པ་རྫོགས་སོ།། {D3733}༄༅༅། །རྒྱ་གར་སྐད་དུ། མ་ཧཱ་རཱ་ཛ་ཀུ་བེ་ར་སཱ་དྷ་ནཾ་ནཱ་མ། བོད་སྐད་
[69b.3]དུ། རྒྱལ་པོ་ཆེན་པོ་ལུས་ངན་པོའི་སྒྲུབ་ཐབས་ཞེས་བྱ་བ། ངལ་སོ་རྒྱལ་པོ་ལ་ཕྱག་འཚལ་ལོ། །དང་པོར་སྣོད་ལྡན་གང་ཟག་གིས། །གནས་རྣམས་ཤིན་ཏུ་དབེན་པ་རུ། །རྡོ་རྗེ་འཆང་བ་བསྒྲུབ་པར་བྱ། །དེ་ནས་ལས་རྣམས་མྱུར་འདོད་ན། །བཀའ་ཡི་ཕོ་ཉ་བསྒྲུབ་པར་བྱ། །དེ་ཡང་
[69b.4]རང་རྒྱུད་དག་དང་ནི། །གཙོ་བོ་འཁོར་དུ་གནས་པའོ། །ཐབས་ནི་ཚོགས་བསགས་ཚད་མེད་བསྒོམ། །སྲུང་བ་སྟོང་ཉིད་ངང་དུ་བྱ། །པདྨའི་གདན་སྟེང་ཧཱུྃ་ལས་ནི། །མཆོད་རྟེན་ལ་ནི་སྐུ་བསྐྱེད་དོ། །ལྗང་གུ་ཞལ་གཅིག་ཕྱག་གཉིས་པ། །གཡས་ན་མཆོད་རྟེན་གདུག་པ་སེལ། །
[69b.5]གཡོན་ན་ནོར་ལྡན་ནེའུ་ལེ་འཛིན། །རང་བཞིན་གནས་པ་སྤྱན་དྲངས་ལ། །དབང་བསྐུར་བྱིན་བརླབ་ཚུལ་བཞིན་བྱ། །མཆོད་པ་རྣམས་ནི་ཕུལ་ནས་ནི། །བསྟོད་པ་འདི་དག་བརྗོད་པར་བྱ། །བསྟན་བསྲུངས་རྒྱལ་པོ་ཆེན་པོ་ནི། །མཆོད་རྟེན་གྱིས་ནི་དོན་རྣམས་བསྒྲུབ། །རིན་ཆེན་ནེའུ་ལེ་
[69b.6]བསྣམས་ནས་ནི། །དགོས་འདོད་སྟེར་བའི་ལྗང་གུ་བསྟོད། །བསྐྱེད་རིམ་རྫོགས་ནས་བཟླས་པ་བྱ། །སེམས་དཔའ་སུམ་བརྩེགས་ལྡན་པ་ལ། །འོད་ཟེར་སྤྲོ་བསྡུ་འཁོར་ལོའི་ཚུལ། །སྒྲུབ་པའི་དུས་སུ་སྤྲོ་བསྡུ་སྤང་། །དགུག་སོགས་མན་ངག་བཞིན་དུ་བྱ། །རྟགས་མ་བྱུང་བར་
[69b.7]འཕྲོ་མི་གཅོད། །སྔགས་ནི། ཨོཾ་ནཱི་ལཱམྦ་ར་དྷ་ར་བཛྲ་པཱ་ཎི་ཧཱུྃ་ཧཱུྃ་ཕཊ། ཨོཾ་བཻ་ཤྲ་བ་ཎཱ་ཡ་ཡཀྵཱ་དྷི་པ་ཏ་ཡེ་སྭཱ་ཧཱ། ཨ་མུ་ཀཾ་མཱ་ར་ཡ་ཕཊ། དམ་ཚིག་བརྟན་ཞིང་གཏོར་མ་སྦྱིན། །དེ་ནས་རང་རྒྱུད་སྒྲུབ་འདོད་ན། །གཙོ་བོ་འཁོར་དུ་བཅས་པ་ཡང་། །ཚོགས་བསགས་ལ་སོགས་གོང་མ་
[70a]
[70a.1]ལྟར། །འཁོར་ལོ་ཆེན་པོའི་ལྟེ་བར་གཙོ། །མདུན་དུ་རྒྱལ་པོ་བསྐྱེད་པར་བྱ། །བཀའ་བསྒོ་ལ་སོགས་ལས་དང་སྦྱོར། །དགུག་དང་བསད་ལ་སོགས་པ་ཡི། །བསྒྲུབ་པ་ཅི་རིགས་ཤེས་བྱ་སྟེ། །འཁྲུལ་འཁོར་སྦྱོར་བ་དག་ཏུ་ཤེས། །རྣལ་འབྱོར་སྒྲུབ་པར་བྱེད་འདོད་ན། །
[70a.2]གནོད་སྦྱིན་གཡས་སུ་བསྐྱེད་བྱས་ལ། །བཀའ་བསྒོ་རྒྱལ་པོར་བྱ་བར་རིགས། །ཀླུ་རྒྱལ་གཡོན་དུ་བཀོལ་བའི་ཕྱིར། །བདེ་གཤེགས་སྤྲུལ་པ་སྒྲུབ་འདོད་ན། །མདུན་(མམ་,ནམ་)གཡོན་དུ་པདྨ་ལ། །ཆོ་ག་གསུམ་མམ་སྐད་ཅིག་ལས། །སྐུ་མདོག་དཀར་པོ་སྦྲུལ་ཞགས་ཅན། །དེ་འདྲའི་ཀླུ་རྒྱལ་
[70a.3]སྤྱན་དྲངས་བསྟིམ། །མཆོད་བསྟོད་གང་འདོད་བཟླས་པ་བྱ། །དམ་ལ་མ་ཐོགས་ཀླུ་རྣམས་ནི། །སྒྲུབ་པ་པོ་ལ་བར་ཆད་བྱེད། །དང་པོ་ཞི་བས་གདུལ་བར་བྱ། །མ་ཉན་དྲག་པོའི་ལས་རྣམས་བརྩམས། །གསོད་ན་དོང་དུ་གཟུགས་བརྙན་གཞུག །དགུག་ལ་བསད་སྔགས་ཤེས་
[70a.4]པར་བྱ། །ཁྲོ་བོའམ་ཡང་ན་མཚོན་ཆ་ཡིས། །ལུས་རྣམས་གཏུབ་ཅིང་གསད་པར་བྱ། །ཡང་ན་སྦྱིན་སྲེག་རྣམས་ཀྱང་བྱ། །ཡང་ན་འཁྲུལ་འཁོར་སྦྱོར་བ་བྱ། །ཡང་ན་མ་མོ་རྣམས་ཀྱང་བསྐུལ། །གནོད་ན་གྲོ་ག་རྣམས་ལ་ནི། །གཟུགས་བྲི་འོད་ཟེར་རྣམས་ཀྱིས་དགུག །དེ་ནས་ཞིང་
[70a.5]ཆེན་ནང་དུ་གཞུག །ཁ་དགབ་མཚོན་བཅིང་ཐལ་བས་དགང་། །ཡང་ན་ཕ་བོང་དུག་ལ་སོགས། །གོང་མ་བཞིན་དུ་ཤེས་པར་བྱ། །བསྐྲད་སོགས་གཞན་ཡང་མན་ངག་སྦྱར། །རྒྱལ་པོ་ཆེན་པོ་ལུས་ངན་པོའི་སྒྲུབ་ཐབས། གྲུབ་པ་བརྙེས་པའི་སློབ་དཔོན་ཆེན་པོ་དཔའ་བོ་རྡོ་རྗེས་མཛད་པ་
[70a.6]རྫོགས་སོ།། །།སྒྲ་པ་ཆེན་པོ་རྒྱལ་བའི་སྙན་ལ་ལེགས་པར་ཞུས་ཤིང་བསྟན་བཅོས་ཀྱི་སྐད་ཅུང་ཟད་ཤེས་པའི་ལོ་ཙཱ་བ་ཤཱཀྱའི་དགེ་སློང་ཉི་མ་རྒྱལ་མཚན་དཔལ་བཟང་པོས་དཔལ་ཐར་པའི་གླིང་གི་གཙུག་ལག་ཁང་དུ་ལེགས་པར་བསྒྱུར་བའོ།། {D3734}༄༅༅། །རྒྱ་གར་སྐད་དུ། བཻ་ཤྲ་བ་ཎ་སཱ་
[70a.7]དྷ་ནཾ་ནཱ་མ། བོད་སྐད་དུ། རྣམ་ཐོས་སྲས་ཀྱི་སྒྲུབ་པའི་ཐབས་ཞེས་བྱ་བ། བཅོམ་ལྡན་འདས་རིན་ཆེན་མང་ལ་ཕྱག་འཚལ་ལོ། །བྱང་ཆུབ་སེམས་དཔའ་རིན་ཆེན་མང་། །འགྲོ་བ་ཀུན་གྱི་དོན་གཟིགས་ནས། །དྲང་སྲོང་རྣམ་མང་ཐོས་པ་དང་། །ལྷ་མོ་དཔལ་ཚུལ་བཟང་མོ་ཡི། །སྲས་
[70b]
[70b.1]སུ་སྨོན་ལམ་བཏབ་པ་ཡིས། །འགྲོ་བའི་བསམ་པ་ཡོངས་རྫོགས་མཛད། །ལྷ་རྣམས་འབྱོར་པ་འདོད་པ་ཡི། །ལྷ་རྣམས་ཀྱིས་ནི་ཕྱག་བྱས་པའི། །བཅོམ་ལྡན་ལྷ་ཡི་ལྷ་ཞེས་བསྟོད། །དེ་ཡི་སྒྲུབ་ཐབས་བརྩམ་པར་བྱ། །བྷཱུཾ་ལས་སྐྱེས་པའི་འཁོར་ལོ་ལ། །དྲོད་མཐའ་ང་རོ་ལྔ་པས་
[70b.2]བརྒྱན། །སྟེང་དུ་རྗེས་འཇུག་དབྱངས་དང་ལྡན། །འོད་ཟེར་འཕྲོ་འདུས་འགྲོ་དོན་མཛད་པ་ཡི། །རང་གི་ཕྱག་མཚན་ལས་སྐྱེས་གཙོ་བོ་ནི། །ཕྱག་ན་རྡོ་རྗེ་ལྗང་སེར་འགྱིང་བཅས་བྲི། །བསོད་ནམས་ཚོགས་བདུན་དོན་དམ་སྟོང་ཉིད་ལས། །སྐྱེས་པའི་རང་བཞིན་སྐུ་གསུང་ཐུགས་ངོ་
[70b.3]བོ། །ཡེ་ཤེས་སེམས་དཔའ་གཞུག་དང་དབང་བསྐུར་དང་། །གནས་གསུམ་བྱིན་བརླབས་དབང་སྡུད་རྡོ་རྗེ་བསྐྱེད། །རྡོ་རྗེ་དྲིལ་བུ་རྒྱན་རྣམས་བཅུ་དང་ལྡན། །འོད་ཟེར་སྤྲོ་བསྡུས་ཁམས་གསུམ་ལྷར་བསྐྱེད་ནས། །གསལ་བྱེད་ཨོཾ་དང་ཆུ་ཡི་ཡི་གེ་དང་། །གསུམ་པ་མེ་ཡི་བུ་དང་ཡང་
[70b.4]དག་ལྡན། །ལྔ་པའི་ཐོག་མ་བཞི་པའི་ཐ་མ་ལ། །ང་རོ་བཞི་པ་ཡིས་ནི་མནན་པ་ལ། །གཏུམ་པོ་ཆེན་པོ་མ་རུངས་ཚིག་གིས་མནན། །ཧཱུྃ་གཉིས་ཕཊ་དང་ལྡན་པའི་སྔགས་ཀྱིས་ནི། །དུས་རྣམས་ཀུན་དུ་གཙོ་བོའི་ཐུགས་ཀར་བསྐོར། །རྒྱུན་མི་འཆད་པར་རྩེ་གཅིག་ཡིད་ཀྱིས་བཟླས། །
[70b.5]དེ་ཡི་མདུན་དུ་བྷྲཱུཾ་ལས་ནི། །རིན་ཆེན་ཁང་པ་བརྩེགས་པ་བསྒོམ། །ཤར་དུ་ཤེལ་གྱི་ཀ་བས་བརྒྱན། །ལྷོ་རུ་རིན་ཆེན་བཻ་ཌཱུརྱ། །ནུབ་ཏུ་པདྨ་རཱ་ག་སྟེ། །བྱང་དུ་གསེར་གྱི་ཀ་བས་མཛེས། །ཟུར་བཞི་རིམ་གསུམ་ཁང་བརྩེགས་དགུ། །དབུས་མའི་ཕོ་བྲང་སུམ་བརྩེགས་ནི། །རྩེ་མོ་
[70b.6]རིན་ཆེན་ནོར་བུ་བཟང་། །རྣམ་པ་བཅུ་ཡིས་སྤྲས་པ་པོ། །དེ་དབུས་འཇིགས་བྱེད་ཡི་གེ་ལས། །སེང་གེའི་གདན་ལ་ལེགས་བཞུགས་པ། །ངལ་སོ་དགེ་བའི་ལག་པ་ན། །གཡས་ན་རིན་ཆེན་རྒྱལ་མཚན་འཛིན། །གཡོན་ན་གཏེར་གྱི་ནེའུ་ལེ་བསྣམས། །རིན་ཆེན་ཅོད་པན་རྣ་རྒྱན་དང་། །
[70b.7]མགུལ་རྒྱན་དང་ནི་དོ་ཤལ་དང་། །དཔུང་རྒྱན་དང་ནི་ལག་གདུབ་བཅས། །སྐེ་རགས་ཕྲེང་བ་དོ་ཤལ་ཅན། །ཉིང་ལག་རྒྱན་གྱིས་རྣམ་པར་མཛེས། །གསུས་ཁྱིམ་ཆེ་བ་སྐྱིལ་ཀྲུང་བཞུགས། །བུམ་པ་བཟང་པོ་རྣམ་བརྒྱད་དང་། །དཔག་བསམ་ཤིང་དང་རིན་ཆེན་ཤིང་། །རྫིང་བུ་བཟང་
[71a]
[71a.1]པོའི་རྒྱན་མཛེས་པ། །མེ་ཏོག་བཟང་པོ་འདོད་འཇོའི་བ། །ཡིད་བཞིན་ནོར་བུའི་ར་བས་བསྐོར། །དེ་ཡི་དབུས་ན་མགོན་པོ་ནི། །ནམ་མཁའ་མཛོད་ཀྱི་ཏིང་འཛིན་གྱིས། །རིན་ཆེན་བདུན་གྱི་ཆར་པ་འབེབས། །དེ་ནས་རྒྱལ་པོ་སྤྱན་དྲངས་ཏེ། །མགོན་པོ་ཀུན་གཤེགས་
[71a.2]ཐུགས་རྗེ་ཅན། །ད་ལྟ་སྙིགས་མ་ལྔ་ཡི་དུས། །མཚམས་མེད་ལྔ་ནི་ཀུན་སྤྱོད་ཅིང་། །ཐམས་ཅད་ཉོན་མོངས་འདམ་བྱིང་བར། །གཟིགས་ཤིང་གཤེགས་པའི་གནས་ངན་ཡང་། །ཤཱཀྱ་སེང་གེའི་སྤྱན་སྔར་ཁྱེད། །ཐུགས་དམ་གང་བཞེས་དེ་དགོངས་ལ། །འདྲེན་པའི་བསྟན་པ་
[71a.3]བསྲུང་བ་དང་། །སེམས་ཅན་ཀུན་ལ་ཕན་སླད་དུ། །བྱང་ཕྱོགས་གནས་ན་བཞུགས་པ་རྣམས། །སེམས་ཅན་དོན་ཕྱིར་གཤེགས་སུ་གསོལ། །སྤྱན་དྲང་ནས་ནི་མཆོད་པ་དབུལ། །དབང་བསྐུར་ནས་ནི་ན་བཟའ་གསོལ། །རིན་ཆེན་བདུན་དང་བཀྲ་ཤིས་བརྒྱད། །ཕྱག་ཏུ་ཕུལ་ལ་དངོས་
[71a.4]གྲུབ་བླང་། །བཟའ་བཏུང་འདོད་ཡོན་ལ་སོགས་པ། །རྟག་བསྟེན་ལྷ་ལ་དབུལ་བར་བགྱི། །སྙིང་པོ་ཆུ་ཡི་ཡི་གེ་ལ། །དབྱངས་ཡིག་བཅུ་གཉིས་པ་ཡིས་བརྒྱན། །མིག་བཙུམས་སུམ་ཅུ་རྩ་གཉིས་བསྲིང་། །ཉེ་བའི་སྙིང་པོ་ནི། ཨོཾ་བཻ་ཤྲ་བ་ཎ་ཡེ་སྭཱ་ཧཱ། འབུམ་ཕྲག་གཅིག་གིས་
[71a.5]མཁའ་ལ་གཡོ། །འབུམ་ཕྲག་གཉིས་ཀྱིས་ས་རྣམས་གཡོ། །འབུམ་ཕྲག་གསུམ་གྱིས་ཕྱོགས་རྣམས་སྲེག །འབུམ་ཕྲག་བཞི་ཡིས་བཟའ་བཏུང་འཐོབ། །འབུམ་ཕྲག་ལྔ་ཡིས་ནོར་དང་ལྡན། །འབུམ་ཕྲག་དྲུག་གིས་འཁོར་མང་རྙེད། །འབུམ་ཕྲག་བདུན་གྱིས་རིགས་རྒྱུད་འཕེལ། །
[71a.6]འབུམ་ཕྲག་བརྒྱད་ཀྱིས་ཚེ་འཕེལ་ཞིང་། །དགུས་ནི་བཅུད་ལེན་སྨན་རྣམས་རྙེད། །བཅུ་ཡིས་མངོན་པར་ཤེས་པ་འཐོབ། །གཤེགས་སུ་གསོལ་ཚེ་བཟོད་པར་གསོལ། །སྨོན་ལམ་བཏབ་ཅིང་ཕྲིན་ལས་བཅོལ། །ཡང་ཕྱིས་འབྱོན་པར་གསོལ་བ་གདབ། །སྣ་ཚོགས་རབ་ཏུ་སྒྲུབ་རྒྱུད་
[71a.7]དང་། །གར་མཁན་མཆོག་གི་རྒྱུད་ལས་ནི། །ཕན་པའི་ཡན་ལག་གཅེས་པ་བསྡུས། །འགྲོ་ཀུན་གནས་སྲུང་ཐོབ་པར་ཤོག །སློབ་དཔོན་ཤཱུརཾག་བརྨས་མཛད་པ་རྫོགས་སོ།། །།པཎྜི་ཏ་ཏེ་ཛ་དེ་བ་དང་། ལོ་ཙཱ་བ་ཟངས་དཀར་འཕགས་པ་ཤེས་རབ་ཀྱིས་བསྒྱུར་ཅིང་ཞུས་པའོ།། །།
[71b]
[71b.1]{D3735}༄། །བཻ་ཤྲ་བ་ཎའི་རྟོགས་པ་བཞུགས།། ༄༅༅། །དང་པོར་བདག་ཉིད་ཡི་དམ་གྱི་ལྷར་བསྐྱེད་ལ། བཅོམ་ལྡན་འདས་རྣམ་ཐོས་སྲས་སེང་གེ་ལ་བཅིབས་པ། མདོག་སེར་པོ་ལག་ན་རིན་པོ་ཆེའི་རྒྱལ་མཚན་འབར་བ་ཐོགས་པ། གནོད་སྦྱིན་གྱི་བདག་པོ་བརྒྱད་ཀྱིས་བསྐོར་བ། 
[71b.2]མདུན་ན་རྨུགས་འཛིན་རིན་པོ་ཆེ་ཐོགས་པ་སེར་པོ། གཡས་སུ་གང་བ་བཟང་པོ་བུམ་པ་ཐོགས་པ་སེར་པོ། རྒྱབ་ཏུ་ནོར་བུ་བཟང་པོ་རིན་པོ་ཆེ་འབར་བ་ཐོགས་པ་དཀར་པོ། གཡོན་དུ་རྟ་བདག་ཀུ་བེ་ར་ལག་ན་རལ་གྲི་ཐོགས་པ་ནག་པོ་གོས་སྔོན་པོ་ཅན། མཚམས་བཞིར་ཡང་དག་ཤེས་སེར་པོ་
[71b.3]ལག་ན་རལ་གྲི་ཐོགས་པ། འབྲོག་གནས་ལག་ན་མདུང་ཐོགས་པ་ནག་པོ། ལྔས་རྩེན་སེར་སྐྱ་ལག་ན་ཁང་བུ་བརྩེགས་པ་བསྣམས་པ། པི་ཙི་ཀུཎྜ་ལི་ལག་ན་རལ་གྲི་དང་ཕུབ་ཐོགས་པ་དཀར་པོ་དེ་རྣམས་རྟ་ལ་ཆིབས་པ། འཁོར་གནོད་སྦྱིན་བྱེ་བས་བསྐོར་བ། ལག་ན་མཚོན་ཆ་འཕྱར་བ་
[71b.4]བསམས་ཏེ། གུ་གུལ་གྱི་དུད་པའམ། འབྲས་ཀྱི་ཕྱེའི་དུད་པ་བཏང་ལ། དུང་དང་རྔ་བརྡུངས་ཏེ་སྤྱན་དྲང་བར་བྱའོ། །ཨོཾ་བཻ་ཤྲ་བ་ཎ་ས་པ་རི་བཱ་ར་བཛྲ་ས་མ་ཡ་ཛཿཧཱུྃ་བཾ་ཧོཿ། ཨོཾ་བཻ་སྭཱ་ཧཱ། དེ་མདུན་དུ་བྱོན་པའི་རྟགས་སྙིང་འདར་བ་དང་། མགོ་སྦྲིད་པ་དང་། གྲོགས་ལ་བབས་པ་དང་། མཐོང་
[71b.5]བ་ན་བདུག་པ་དང་། མེ་ཏོག་དང་། གཏོར་མ་བྱིན་ལ་ཕྲིན་ལས་བཅོལ་ནས་གཤེགས་སུ་གསོལ་བར་བྱའོ། །སྒྲོན་མའི་ཕྱག་རྒྱ་བཅས་ལ། ཨོཾ་སྭ་བྷཱ་བ་བི་ཤུདྡྷཿསརྦ་དྷརྨཱཿསྭ་བྷཱ་བ་བི་ཤུདྡྷོ྅ཧཾ་ཞེས་བརྗོད་པས་སྟོང་པར་བསམ། དེ་ལ་གཏོར་མའི་སྣོད་རིན་པོ་ཆེའི་ཁང་བུ་བརྩེགས་པ་དཔག་ཚད་
[71b.6]ཀྱི་ཚད་ཙམ་བསམས་ལ། དེའི་ནང་དུ་ལྷའི་ཞལ་ཟས་རོ་བརྒྱ་བསམས་ཏེ། ཨོཾ་ཨཱཿཧཱུཾ་གསུམ་གྱིས་བྱིན་གྱིས་བརླབས་ལ། ཨོཾ་ཨ་ཀཱ་རོ་ཞེས་བྱ་བའི་སྔགས་ལན་བདུན་བཟླས་ལ། ཁ་དོག་བཟང་པོའི་འོད་དང་བཅས་པ་བསམ་པར་བྱའོ། །དེ་ལ་བསྔོ་བ་ནི། ཨོཾ་བཻ་ཤྲ་ཝ་ཎ་ཡེ་སྭཱ་ཧཱ། 
[71b.7]ཨོཾ་ཛཾ་བྷ་ལ་ཡེ་སྭཱ་ཧཱ། ཨོཾ་པུརྞ་བྷ་དྲ་ཡེ་སྭཱ་ཧཱ། ཨོཾ་མ་ཎི་བྷ་དྲ་ཡེ་སྭཱ་ཧཱ། ཨོཾ་ཀུ་བེ་ར་ཡེ་སྭཱ་ཧཱ། ཨོཾ་སཾ་པྲ་ཛ་ན་ཡེ་སྭཱ་ཧཱ། ཨོཾ་གུ་ཧྱསྟ་ན་ཡེ་སྭཱ་ཧཱ། ཨོཾ་པཉྩི་ཀ་ཡེ་སྭཱ་ཧཱ། ཨོཾ་པི་ཙི་ཀུཎྜ་ལི་ཡེ་སྭཱ་ཧཱ། དེ་རྣམས་ལ་ཞི་རྒྱས་དབང་དང་མངོན་སྤྱོད་ཀྱི་ཕྲིན་ལས་བཅོལ་ལ། སྙིང་གའི་ལྕགས་ཀྱུ་དགྲོལ། ཨོཾ་
[72a]
[72a.1]བཻ་ཞེས་ཡི་གེ་སུམ་ཅུ་རྩ་གཉིས་ཀྱི་ཚད་དུ་གདོན། ནིར་བ་ཙ་ན་བསྲེག་པ་བསླབ། བར་བར་དུ་གཏོར་མ་རྒྱ་ཆེན་པོ་གཏང་། བཻ་ཤྲ་ཝ་ཎའི་རྟོགས་པ་རྫོགས་སོ།། །།བསྟོད་པ་ནི། བྱང་ཕྱོགས་སྐྱོང་བའི་རྒྱལ་ཆེན་རྣམ་ཐོས་སྲས། །གཏོར་མ་ཕུལ་བ་འདི་དག་བཞེས་སུ་གསོལ། །འཇིག་རྟེན་
[72a.2]སྐྱོང་བ་གྲགས་དང་ལྡན། །སྡེ་པོ་ཆེ་ལ་སྟོབས་པོ་ཆེ། །ཕ་རོལ་དགྲ་རྣམས་འཇོམས་པར་བྱེད། །གཞན་གྱིས་མི་ཐུབ་དྲག་ཤུལ་ཆེ། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་དང་ལྡན། །བདག་ཉིད་ཆེན་པོ་དེ་དག་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །བྱང་ཕྱོགས་
[72a.3]སྐྱོང་བའི་རྒྱལ་ཆེན་རྣམ་ཐོས་སྲས། །ཕྱག་ན་རྡོ་རྗེའི་བཀའ་ཉན་དམ་ཚིག་ཅན། །རིག་པས་བྱིན་རླབས་ནམ་མཁའི་མཐས་ཀླས་པའི། །འདོད་ཡོན་ལྔ་བཅས་གཏོར་མ་ཕུལ་བ་བཞེས། །སྲས་དང་བཙུན་མོ་གཉེན་དང་དམག་དཔུང་བཅས། །འདི་དག་དགོངས་ཤིང་འགོ་བར་གྱུར་ནས་ཀྱང་། །
[72a.4]སྔོན་གྱི་ཐུགས་དམ་ཕྲིན་ལས་མ་བསྙེལ་བར། །བདག་གི་ཕྲིན་ལས་འབྲས་བུ་ཡོད་པར་མཛོད།། {D3736}༄། །རྣམ་སྲས་རྟོགས་པ་བཞུགས། ༄༅༅། །དཔལ་ཕྱག་ན་རྡོ་རྗེ་ལ་ཕྱག་འཚལ་ལོ། །དེ་ནས་གསང་བ་བཤད་པར་བྱ། །ཟླ་བ་ཡར་ངོའི་བཅོ་ལྔ་ལ། །དམ་ཚིག་ལྡན་པའི་
[72a.5]རྣལ་འབྱོར་བས། །ཐུན་མོང་མ་ཡིན་མཆོད་པ་སྟེ། །གང་གིས་བདུགས་པ་ཙམ་གྱིས་ནི། །དངོས་གྲུབ་མྱུར་དུ་ཐོབ་བྱེད་པའི། །སྒྲུབ་པོས་བདུག་སྤོས་བདུག་པ་ནི། །བརྟུལ་ཞུགས་འཛིན་པས་འདི་ལྟར་བྱ། །འབྲས་དཀར་བཏགས་པའི་ཕྱེ་མ་ནི། །སརྫ་ར་ཛ་དག་དང་ནི། །ག་པུར་ཙནྡན་དཀར་དམར་དང་། །
[72a.6]ཆ་མཉམ་ནས་ནི་དེ་དག་བསྲེ། །ཨ་ཀ་རུ་ནག་གིས་བསྒོས་ནས། །བེ་ཏ་དཀར་མོའི་ཆར་རྒྱུན་གྱིས། །རྣམ་པར་སྦྲུས་ནས་རབ་བསྔགས་ཏེ། །རྩ་བའི་རིག་པ་གང་དེ་ལ། །དབབ་པའི་གསང་སྔགས་རབ་ཏུ་སྦྱར། །སྟོང་རྩ་བརྒྱད་དུ་བཟླས་ནས་ནི། །དངོས་གྲུབ་ཕྱིར་ནི་རྫས་དེ་ཡི། །དེ་ནས་མཁས་
[72a.7]པས་རི་ལུ་བྱ། །གང་ཞིག་མཆོད་པའི་དུས་སུ་ནི། །སེམས་ཀྱི་དབང་ཕྱུག་ཏིང་འཛིན་གྱིས། །རྣམ་པར་སྦྱངས་པའི་ས་གཞི་ལ། །རྟེན་སོགས་དགྲམ་པར་བྱས་ནས་ནི། །ཆོ་གས་གཏེར་བདག་མདུན་བཀུག་ནས། །རྡོ་རྗེ་ཅན་གྱིས་བདུག་པ་དབུལ། །གསེར་སོགས་མཛེས་པའི་སྣོད་དུ་ནི། །ཙནྡན་ལ་
[72b]
[72b.1]སོགས་མདག་མེ་ལ། །སྔར་བཤད་པ་ཡི་རི་ལུ་བསྲེག །དེས་ནི་རྟེན་ལ་བདུག་པར་བྱ། །སྦྱོར་ངེས་སྐྱོབ་པ་མཉེས་གྱུར་ན། །གཏེར་རྣམས་དེ་ཡི་མོད་ལ་སྟེར། །གལ་ཏེ་དེ་ལྟར་མ་གྱུར་ན། །གཏེར་བདག་ཉམས་པར་གདོན་མི་ཟ། །འདི་ནི་རབ་ཏུ་གསང་བ་སྟེ། །གསང་བའི་གནས་སུ་སྤྱད་པར་བྱ། །བདུག་
[72b.2]སྤོས་ཀྱི་སྦྱོར་བའོ། །དེ་ནས་དམ་ཚིག་བཤད་བྱ་བ། །རྟག་པར་ཁྲུས་དང་གཙང་སྦྲ་བྱ། །རྔ་དྲིལ་ལ་སོགས་རོལ་མོའི་སྒྲ། །སྣ་ཚོགས་མེ་ཏོག་དྲི་ལྡན་དང་། །སྣ་ཚོགས་འབྲུ་ཡི་ཆན་དང་བཤོས། །མཛེས་པའི་དར་སྣས་རྟག་མཆོད་བྱ། །ཆང་རྣམས་དབུལ་བར་མི་བྱ་སྟེ། །ཤ་ནི་བརྟགས་ཏེ་དབུལ་བར་
[72b.3]བྱ། །རྟག་ཏུ་སྔོན་པོའི་གོས་འཆང་ཞིང་། །ལུང་ཐང་འབྲས་བུའི་བགྲང་འཕྲེང་བགྲང་། །མྱུར་འགྲོ་ཤ་ཡི་བཟའ་བ་སྤང་། །ཉམས་ཤིང་ཆག་པའི་སྣོད་མི་བཟའ། །རྩུབ་ཅིང་ནག་པོའི་སྟན་མི་འདུག །བཟའ་བྲལ་མས་བསྟབས་བཟའ་བཏུང་རྣམས། །རྣམ་པ་ཀུན་དུ་མི་སྤྱོད་དོ། །སྲོག་བྲལ་བ་
[72b.4]ལ་རེག་པ་སྤང་། །བསྲུང་བར་བྱ་བའི་དམ་ཚིག་གོ། །དེ་ནས་རྟེན་ནི་བཤད་པར་བྱ། །ཕྱི་ནང་གསང་བའི་བྱེ་བྲག་གི། །གཏེར་བདག་བརྟེན་པའི་རྟེན་ཡང་ནི། །རྣམ་པ་གསུམ་དུ་མཁས་པས་བརྟག །ཕྱི་རྟེན་རྟ་མཆོག་རབ་སྔོ་ལ། །མཛེས་པའི་རྒྱན་བཏགས་མགོན་ལ་དམིགས། །རྟག་ཏུ་ཡང་
[72b.5]ནི་བཅང་བར་བྱ། །ཡང་ན་གཟུགས་ལེགས་རབ་ཏུ་གཟུང་། །གསང་རྟེན་གྲོ་གའི་ཤུན་སོགས་ལ། །གུར་གུམ་དྲི་{བཟངས་,བཟང་}རབ་སྤེལ་བས། །བཻ་ཡིག་བྲིས་ལ་སྔགས་ཀྱིས་བསྐོར། །རིན་ཆེན་དང་བཅས་རིན་ཆེན་གཟུགས། །འབྲུ་མཆོག་བཏགས་ནས་བསྣོས་བྱས་ལ། །མཁས་པས་བྱས་ཏེ་
[72b.6]སྙིང་པོ་གཞུག །ཚོན་བྱུགས་ནས་ནི་མདུན་གཞག་གོ། །གཉིས་པ་བྲམ་ཟེའི་རས་དག་གམ། །གཞོན་ནུ་མ་ཡིས་ལེགས་བཀལ་བའི། །རས་ལ་དྲི་ཡིས་རབ་བསྒོས་ནས། །གཏེར་བདག་སྐུ་མདོག་ཕྱག་ཆར་ལྡན། །ལུགས་ནས་འབྱུང་བའི་རིམ་པ་ཡིས། །དམ་ཚིག་ལྡན་པས་མྱུར་བྲིས་ལ། །
[72b.7]ཕྱི་རོལ་ཤིང་སོགས་རྒྱན་གྱིས་མཛེས། །སྔགས་རིག་པས་ནི་མདུན་དགྲམ་བྱ། །རྟེན་གཟུགས་པ་ཡི་རིམ་པའོ། །དེ་ནས་གསང་བ་བཤད་བྱ་སྟེ། །སྒྲུབ་པོ་གསང་བདག་ཕྱོགས་བལྟས་ཏེ། །གཏོར་མའང་དེ་ཉིད་ཕྱོགས་སུ་སྦྱིན། །གསང་རྟེན་ནེའུ་ལེའི་རླུད་བུར་གཞུག །སྔོན་དམར་ཁ་སྤྲོ་
[73a]
[73a.1]རྒྱུན་འཆང་ཞིང་། །འབྲས་སོགས་འབྲུ་རྣམས་དེར་གཞུག་བྱ། །གཞན་གྱིས་མཐོང་ན་དངོས་གྲུབ་ཉམས། །གཏོར་སྒྲུབ་པ་ལ་གསང་བ་ཤིས། །ཆོ་གའི་སྦྱོར་བ་འདི་ཡིས་ནི། །ནམ་མཁའ་མཛོད་ལ་རྣམ་པར་རོལ། །རྒྱལ་པོ་ཆེན་པོ་རྣམ་ཐོས་སྲས་ཀྱི་རྟོགས་པ་བདེ་བྱེད་ཆོ་
[73a.2]ག་སྣ་ཚོགས་པའི་མཛོད་ཅེས་བྱ་བ་རྫོགས་སོ།། {D3737}༄། །བགེགས་ཀྱི་རྒྱལ་པོའི་སྒྲུབ་ཐབས་བཞུགས།། ༄༅༅། །དཔལ་རྡོ་རྗེ་འཛིན་པ་ལ་ཕྱག་འཚལ་ལོ། །བགེགས་ཀྱི་རྒྱལ་པོའི་སྒྲུབ་ཐབས་ནི། །ལྷ་མོ་སྐལ་བ་བཟང་མོ་ཉོན། །མ་མོའི་ཁྱིམ་དང་ཉམས་དགའ་བར། །བསྒོམ་པ་བཟང་
[73a.3]པོ་བྱ་བ་ཉིད། །འབར་བའི་བྲིས་སྐུར་དམིགས་ནས་ནི། །སྔར་མཆོད་བློ་གྲོས་ལྡན་པ་ཡིས། །གར་སྟབས་འགྱིང་བས་སྟན་གནས་པ། །སྐུ་མདོག་དམར་པོ་འོད་ཟེར་དམར། །ཞལ་གཅིག་པ་ལ་སྤྱན་གསུམ་པ། །རལ་པའི་ཅོད་པན་དག་གིས་བརྒྱན། །དམར་པོ་འབར་འཁྱིལ་འཇིགས་པ་སྟེ། །
[73a.4]མཆེ་བ་གཙིགས་པ་ཡང་དག་བྲི། །དགྲ་སྟ་གཏུན་ཤིང་ཉིད་དང་ནི། །དེ་བཞིན་དུ་ཡང་མདའ་གཞུ་ཉིད། །ཁ་ཊཱཾ་ག་དང་ལྕགས་ཀྱུ་དང་། །ཁྲག་གིས་གང་བའི་ཐོད་པ་དང་། །རྡོ་རྗེ་རལ་གྲི་དེ་བཞིན་གཞན། །ཤ་ཆེན་ཐོད་པ་འཛིན་པ་དང་། །ཕུབ་ཆུང་བ་དན་རྩེ་གསུམ་དང་། །འཕང་
[73a.5]མདུང་དང་ནི་བཅུ་གཉིས་སོ། །ཨོཾ་གཿགཿསིདྡྷི་སིདྡྷི། སརྦ་ཨརྠ་ཡེ་བྲ་སཱ་དྷ་ཡ་ཧཱུྃ་ཧཱུྃ་ཛྫཿསྭཱ་ཧཱ། དགུག་པའི་སྔགས་སོ། །ཨོཾ་ཨཱཿཧཱུྃ་སྭཱ་ཧཱ། བཟླས་པའི་སྔགས་སོ། །སྟོང་ཕྲག་བརྒྱ་ཡིས་འགྲུབ་འགྱུར་བས། །ཕྱི་ནས་ལས་ནི་ཡང་དག་བརྩམ། །ལན་ཅིག་ཡོངས་བཟླས་ཐིག་ལེ་བྱ། །སྔགས་
[73a.6]པ་སྐལ་བཟང་མཐོང་ན་དགའ། །རྒྱལ་པོའི་སྒོ་རུ་ཆེས་མཆོད་ཅིང་། །དགྲ་རྣམས་ཐམས་ཅད་འཇིགས་པར་བྱེད། །བགེགས་རྣམས་ཉེ་བར་སྐྲོད་བྱེད་ཡིན། །འདོད་པ་ཀུན་གྱི་འབྲས་སྟེར་བར། །ཐེ་ཚོམ་མེད་པ་ཉིད་དུ་འགྱུར། །དེ་ལྟའི་ཆོ་གས་སྒྲུབ་པ་ཉིད། །མ་མོ་རྣམས་ནི་སྒྲུབ་པའི་མཆོག །
[73a.7]དེ་དབུས་ཁྲོ་བོ་ཆེན་པོ་ནི། །ཞལ་གཅིག་པ་ལ་ཕྱག་བཞི་པ། །ཞལ་ནི་མཆེ་བ་ཅུང་ཟད་གཙིགས། །ཁྲོས་བཅས་ཞལ་ནི་བཞད་པ་དང་། །སྐུ་མདོག་སྔོན་པོ་འཇིགས་ཆེན་པོ། །ཐོད་པའི་ཕྲེང་བས་རྣམ་པར་བརྒྱན། །{ཡི་དགས་,ཡི་དྭགས་}ཞོན་ཞིང་ཉི་མར་གནས། །གར་སྟབས་སུམ་ཅུ་འཇིགས་
[73b]
[73b.1]པར་མཛད། །སྟག་གི་པགས་པའི་གོས་འཛིན་ཅིང་། །སྤྱན་གསུམ་བཟང་པོའི་གཟུགས་ཅན་ཏེ། །བ་དན་གསུམ་པར་རྡོ་རྗེ་དང་། །ཐོད་པ་དང་ནི་མཚན་མོ་འཛིན། །གཡས་དང་གཡོན་གྱི་ཕྱག་དག་ན། །དེ་བཞིན་མདའ་དང་གཞུ་ཉིད་དོ། །སྒྲུབ་ཐབས་འདི་རྒྱུད་རྡོ་རྗེ་མཁའ་འགྲོ་ལས་ཕྱུང་བའོ།། །།
[73b.2]{D3738}༄༅༅། །རྒྱ་གར་སྐད་དུ། ག་ཎ་པ་ཏི་གུ་ཧྱ་སཱ་དྷ་ནཾ་ནཱ་མ། བོད་སྐད་དུ། ཚོགས་ཀྱི་བདག་པོ་གསང་བའི་སྒྲུབ་ཐབས་ཞེས་བྱ་བ། གཤིན་རྗེ་གཤེད་ལ་ཕྱག་འཚལ་ལོ། །འགྲོ་དོན་ཕྱོགས་མེད་སྤྱོད་པ་ལ། །བསོད་ནམས་ཚད་མེད་བསྐྱེད་དགོས་པས། །ཚོགས་ཀྱི་བདག་པོ་བསྒྲུབ་པར་བྱ། །མི་
[73b.3]སྐད་ཁྱི་སྐད་མི་ཐོས་པའི། །གངས་སམ་རི་བོ་མཐོན་པོའི་རྩེ། །ལྷ་ཆེན་གནས་པའི་ས་ཡིན་པས། །སྒྲུབ་པའི་གནས་སུ་ཤེས་པར་བྱ། །ཟངས་ཀྱི་མཎྜལ་གྲུ་བཞིའི་སྟེང་། །བུམ་པ་ལྟ་བུའི་དཀྱིལ་འཁོར་བྲི། །དེ་སྟེང་ཀ་ར་ཝ་དི་གཞག །ཆུ་དང་འོ་མ་བསྲེས་པས་དགང་། །བསྐྱེད་པའི་ས་བོན་ཤེལ་རྡོ་
[73b.4]གཞུག །ག་བུར་ཛཱ་ཏི་ཙནྡན་གདབ། །དེ་སྟེང་ཚོགས་བདག་བཞུགས་པའི་རྟེན། །བྱང་ཤར་ཁ་བལྟས་ལུང་པ་ཡི། །ས་ཆུ་བསྲེས་པའི་འདག་པ་ལ། །ཚོགས་ཀྱི་བདག་པོའི་སྐུ་བཞེངས་ཏེ། །ཞལ་གཅིག་ཕྱག་བཞི་སྐུ་མདོག་དམར། །གཡས་པ་སྲིད་པའི་མེས་པོ་ལ། །གཡོན་པ་ར་ནུའི་
[73b.5]མཚན་མ་རྣམས། །ཕྱག་གཉིས་ཐལ་སྦྱོར་སྤོས་སྡོང་འཛིན། །ཞབས་གཉིས་བརྐྱང་བསྐུམ་མཇུག་མ་ཅན། །སྐྱིལ་ཀྲུང་ཕྱེད་པའི་ཚུལ་དུ་བཞུགས། །ཀ་ར་ཝ་དིའི་སྟེང་དུ་གཞག །ཁོང་པར་སྤྲེ་སྙིང་དུམ་གཅིག་དང་། །ཡིག་འབྲུ་བཅུ་པའི་གསང་སྔགས་གཞུག །དེ་ཡི་མདུན་དུ་མཆོད་པ་དང་། །
[73b.6]གཏོར་མ་བཟང་པོ་བཤམ་པར་བྱ། །དེ་ནས་བདག་ཉིད་ལྷར་བསྐྱེད་ལ། །སྟོང་པའི་ངང་ལས་གཿདེ་ལས། །སྤྲེའུ་ཕྱག་བཞི་བསྐྱེད་བསམས་ཏེ། །དེ་ཡི་ཐུགས་ཀར་གཿལ་ནི། །སྔགས་ཀྱིས་བསྐོར་བར་བསམ་བྱ་སྟེ། །རང་གི་སྙིང་གའི་འོད་ཟེར་གྱིས། །ཚོགས་བདག་བཀུག་ལ་སྐུ་ལ་བསྟིམ། །
[73b.7]སྐུ་གསུང་ཐུགས་ཀྱིས་བྱིན་གྱིས་བརླབ། །ཧཱུྃ་རང་བཞིན་དག་པའི་ལྷ་ཡུལ་ནས། །ལྷ་ཆེན་ཡབ་ཡུམ་བཤོས་པའི་སྲས། །ནོར་བུ་དྲི་མ་མེད་པ་ནི། །གཞོན་ནུ་སྟོབས་ཀྱི་རྒྱན་གྱིས་སྤྲས། །ཕྱག་བཞི་གླིང་བཞི་ཁྱབ་པར་ཉུལ། །ལྷ་དམག་དཀར་པོའི་ཁ་ལོ་བསྒྱུར། །གང་གིས་ཁྱོད་ཀྱི་མཚན་
[74a]
[74a.1]འཛིན་པ། །དེ་ལ་ནོར་གྱི་ཆར་པ་འབེབས། །ཐུགས་དམ་རྒྱུད་བསྐུལ་སྤྱན་འདྲེན་ན། །ཐུགས་རྗེས་དགོངས་ལ་གཤེགས་སུ་གསོལ། །ཨོཾ་ག་ཎ་པ་ཏི་ཨཱ་ཀཪྵ་ཡ་ཛ་ཛཿ། དེ་ནས་མཆོད་པའི་ཚོགས་རྣམས་དབུལ། །དེ་ནས་བསྙེན་པ་བསྐྱལ་བར་བྱ། །ཚོགས་བདག་
[74a.2]ཐུགས་ཀར་ཟླ་བ་ལ། །རྩ་བའི་སྔགས་དང་གཟུངས་ཀྱིས་བསྐོར། །སྔགས་བཟླས་སྤྲོ་བསྡུའི་སྦྱོར་བ་བྱ། །ཨོཾ་ག་ཎ་མ་ག་ཎ་ཛྙཱ་ཡ་སྭཱ་ཧཱ། ཨོཾ་རཏྣ་རཏྣ་རཏྣོ་རཏྣོ་ག་ཎ་པ་ཏི་ག་ག་ག་ག་ག་ག་ག་ག་ག་ག་ཎ་པ་ཏི་སྭཱ་ཧཱ། ཙུ་རུ་ཙུ་རུ། མ་ནུ་པ་ཏྲ། ཏུ་རུ་ཏུ་རུ། གྷ་གྷ་ཏ་ཡ་ག་ཎ་པ་ཏི་སྭཱ་ཧཱ། རྩ་སྔགས་གཟུངས་
[74a.3]སྔགས་བཅས་པ་ལ། །ཞག་བདུན་བར་དུ་བསྙེན་པ་བསྐྱལ། །དེ་དུས་ཏིང་འཛིན་རིམ་པ་ནི། །རང་ལས་འོད་འཕྲོས་མཆོད་པའི་ཚོགས། །སྤྲོས་ནས་ཚོགས་བདག་སྐུ་ལ་འབུལ། །ཚོགས་བདག་སྐུ་ལས་འོད་ཟེར་འཕྲོས། །སྟོང་གསུམ་ནོར་གྱི་བཅུད་བསྡུས་ནས། །ལྷ་ཆེན་ཚོགས་
[74a.4]ཀྱི་ཞལ་དུ་གསོལ། །ཁོང་དུ་ཞུ་ནས་གསང་བར་འཛགས། །འོག་གི་བུམ་པ་ཁེངས་པར་བསམ། །བུམ་ཆུ་སྐབས་སུ་ལྟོ་ཆུ་བྱ། །དེ་ནས་ལས་ལ་སྦྱར་བར་བྱ། །ཕོ་དང་མོ་ཡི་དབང་པོ་དང་། །འཁོར་ལོ་ལས་ལ་སྦྱར་བར་བྱ། །ཟངས་ལས་སྲིད་པའི་མེས་པོ་བྱ། །ལྟོ་བར་སྐྱེས་པའི་ཕོ་
[74a.5]མཚན་གཞུག །རྩ་བའི་སྔགས་ལ་ལས་སྔགས་གདགས། །ཤམ་བུ་ཁ་སྒྱུར་ཤེས་པར་བྱ། །དེ་ལྟར་ཞག་གསུམ་ལས་ལ་སྦྱར། །སྲིད་པའི་མེས་པོ་དར་སྣས་བརྒྱན། །ཡུལ་འཁོར་མཐོང་སར་གཡུགས་བྱས་ན། །ལྷ་མོ་རྣམས་ཀྱང་འདུ་བར་འགྱུར། །ཡང་ན་ར་ནུའི་མཚན་མ་
[74a.6]ལ། །ལས་སྦྱོར་སྔགས་དེ་ཞག་གསུམ་གདབ། །གསལ་ཤིང་རྩེ་ལ་ཕྱར་བྱས་ནས། །སྐྱེས་པ་འདུ་བའི་སར་ཕྱིན་ན། །ལྷ་རྣམས་འཚོགས་པར་གྱུར་པ་ན། །བརྒྱ་བྱིན་མཛེས་པ་ལྟ་བུ་རུ། །སྐྱེས་པ་ཐམས་ཅད་སེམས་འདུས་ནས། །བཀུར་སྟི་ཕུན་སུམ་ཚོགས་པར་བྱེད། །ཡིད་འཕྲོག་
[74a.7]སྔགས་ནི་འདི་ཡིན་ནོ། །ཨོཾ་ག་ན་མ་ག་ཎ་ཛྙཱ་ཡ་སྭཱ་ཧཱ། ཨོཾ་བ་བ། སེ་སེ། ཁང་ཁང་། ཡེར་ཡེར། རབ་རབ་གྷུར་མི། ཧ་ས་མང་ཁ་མི། སྐྱེས་པའི་ཚོགས་ཝ་ཤཾ་ཀུ་རུ་ཡེ་སྭཱ་ཧཱ། འཁོར་ལོ་ལས་ལ་སྦྱོར་བ་ནི། །མདུན་དུ་ཟངས་ཀྱི་མཎྜལ་ཁར། །མདའ་བཞི་བཙུགས་ལ་འཁོར་ལོ་
[74b]
[74b.1]བརྒྱད། །ཡུལ་དང་གྲོང་དང་རྒྱལ་བློན་ཚོགས། །འཁོར་ལོ་འོད་ཟེར་ལྕགས་ཀྱུ་ཡིས། །རང་དབང་མེད་པར་འགུགས་པར་བསམ། །སྔགས་ཀྱི་འོད་ཟེར་ཞག་གསུམ་མོ། །སྲིད་གསུམ་དབང་སྡུད་ལས་སྦྱོར་ཡིན། །དེ་ནས་གཏོར་མ་ཕུལ་བྱས་ལ། །བསྟོད་པ་བྱ་ཞིང་བཟོད་གསོལ་
[74b.2]དབུལ། །ཡེ་ཤེས་གཤེགས་ལ་དམ་ཚིག་བསྡུ། །མིས་མ་མཐོང་བར་སྦ་བར་བྱ། །སྐར་མ་རྒྱལ་ལ་བབ་པའི་ཚེ། །མཆོད་བསྟོད་གཏོར་མ་གཏང་བར་བྱ། །དེ་ལྟར་བརྩོན་འགྲུས་ལྡན་གྱུར་ན། །གང་བསམས་པ་ནི་འགྲུབ་འགྱུར་ཞིང་། །ཡིད་དུ་འདོད་པ་ཆར་དུ་འབབ། །འདི་བརྩམས་
[74b.3]དགེ་བ་ཅི་ཡོད་པས། །བྱང་ཆུབ་སྤྱོད་པ་ལ་ཞུགས་ནས། །སེམས་ཅན་རྣམས་ཀྱི་དོན་བྱེད་ཤོག །ཚོགས་ཀྱི་བདག་པོ་སྤྲེའུ་ཡི་མགོ་ཅན་གྱི་སྒྲུབ་ཐབས། དཔལ་དངོས་གྲུབ་བརྙེས་པའི་པཎྜི་ཏ་ཨ་མོ་གྷ་བཛྲས་མཛད་པ་རྫོགས་སོ།། །།སླད་ཀྱིས་མཁན་པོ་དཱི་པཾ་ཀཱ་ར་ཤྲཱི་ཛྙཱ་ན་དང་ལོ་ཙཱ་བ་
[74b.4]ནག་ཚོ་ཚུལ་ཁྲིམས་རྒྱལ་བས་བསྒྱུར་བའོ། །ཚོགས་བདག་གི་ཕྱི་སྒྲུབ་གྲསྟ་དཀར་པོ། ནང་སྒྲུབ་ཆགས་པ་རྡོ་རྗེ། གསང་སྒྲུབ་སྤྲེའུའི་དབུ་ཅན་རྣམས་དང་། གཞན་ཡང་ཚོགས་བདག་དམར་པོ་ཕྱག་བཅུ་གཉིས་པ། ཚོགས་བདག་སྤྲིན་གྱི་སྒྲོན་མ་ཞེས་བྱ་བ་སྔོན་པོ་ཕྱག་བཞི་པ་
[74b.5]རྣམས་བླ་མ་ཆོས་དཔལ་བཟང་པོས་བདག་ལ་གནང་ངོ་།། {D3739}༄༅༅། །རྒྱ་གར་སྐད་དུ། ཨཱརྱ་ག་ཎ་པ་ཏི་རཱ་ག་བཛྲ་ས་མ་ཡ་སྟོད་ཏྲ་ནཱ་མ། བོད་སྐད་དུ། འཕགས་པ་ཚོགས་ཀྱི་བདག་པོ་ཆགས་པ་རྡོ་རྗེའི་དམ་ཚིག་གི་བསྟོད་པ་ཞེས་བྱ་བ། རྗེ་བཙུན་སྤྱན་རས་གཟིགས་དབང་ཕྱུག་ལ་
[74b.6]ཕྱག་འཚལ་ལོ། །ཕྱག་འཚལ་དཔལ་ལྡན་ཚོགས་བདག་དགྱེས། །ཕྱག་འཚལ་དཔལ་ལྡན་ཞི་བ་སྐྱེ། །ཕྱག་འཚལ་དཔལ་ལྡན་ཁྲོ་བོ་ཆེ། །ཚེ་འདི་ཉིད་ལ་དངོས་གྲུབ་ནི། །ཅི་འདོད་པར་ནི་སྩོལ་བར་མཛོད། །ལྷ་ཡི་རྒྱལ་པོའི་མངའ་ཐང་ནི། །སྒྲུབ་པ་པོ་ལ་སྩོལ་བར་མཛད། །ཤིན་ཏུ་
[74b.7]ཐུགས་རྗེའི་བདག་ཉིད་པས། །ཚོགས་བདག་ཆེན་པོ་ཐུགས་རྗེ་ཆེ། །ཐུགས་རྗེ་ཆེན་པོས་དབུལ་བ་སྐྱོབ། །ནོར་ལྷ་ཆེན་པོ་ཁྱོད་ཉིད་ལ། །བདག་ཉིད་གུས་པས་ཕྱག་འཚལ་བསྟོད། །དཔལ་ལྡན་ཚོགས་བདག་ཆེན་པོ་ནི། །ཞལ་གསུམ་ཕྱག་དྲུག་ཞབས་བཞི་བ། །གླང་ཆེན་བྱི་ལ་(སྤེའུའི་,སྤྲེའུའི་)
[75a]
[75a.1]ཞལ། །ལ་ཕུག་རལ་གྲི་རིན་ཆེན་དང་། །ཆང་སྣོད་ལ་དུ་དགྲ་སྟ་འཛིན། །བརྐྱང་བསྐུམ་སྐྱིལ་ཀྲུང་ཡུམ་སྟེང་བཞུགས། །ཞལ་ནང་རིན་ཆེན་ཆར་པ་འབེབས། །སྒྲུབ་པ་པོ་ཡི་དབུལ་བ་སེལ། །གསུས་ཆེ་རྒྱན་རྣམས་ཀུན་གྱིས་བརྒྱན། །ཕྱག་འཚལ་དཔལ་ལྡན་ཚོགས་བདག་
[75a.2]ལའོ། །ཆང་དང་ལ་དུ་ལ་ཕུག་དང་། །འབྲས་ཆན་ཁུར་བའི་གཏོར་མ་བཞེས། །ཚེ་དང་ལོངས་སྤྱོད་འཕེལ་བ་དང་། །ནད་དང་འབྱུང་བ་ཞི་བར་མཛོད། །མི་དང་འབྱུང་པོ་གནོད་སྦྱིན་བདུད། །ཐམས་ཅད་བྲན་དུ་འགྱུར་བར་ཤོག །ལྷ་ཡི་ལོངས་སྤྱོད་མང་པོ་ལས། །འདོད་པའི་ཡོན་ཏན་འབྱུང་བར་
[75a.3]ཤོག །དངོས་གྲུབ་སྒྲུབ་པའི་དབང་ཕྱུག་ཅན། །འདུལ་པའི་དབང་གིས་སྐུར་སྤྲུལ་པ། །ལྷ་ཆེན་ཚོགས་བདག་ཆེན་པོ་སྟེ། །འཇིག་རྟེན་འདིར་ཡང་བསྲུང་བ་དང་། །བྱང་ཆུབ་ཐོབ་པའི་གྲོགས་མཛོད་ཅིག །ཅེས་བསྟོད་ལ་གསོལ་བ་གདབ་པ་སྟེ་བཟླས་པ་ཐོན་ནས་གཏོར་མ་དབུལ་བར་
[75a.4]བྱའོ། །ཚོགས་ཀྱི་བདག་པོ་ཆགས་པ་རྡོ་རྗེ་དམ་ཚིག་གི་བསྟོད་པ་པཎྜི་ཏ་དཱི་པཾ་ཀ་ར་ཤྲཱི་ཛྙཱ་ནས་མཛད་པ་རྫོགས་སོ།། །།པཎྜི་ཏ་ཆེན་པོ་དེ་ཉིད་དང་། ལོ་ཙཱ་བ་ཚུལ་ཁྲིམས་རྒྱལ་བས་བསྒྱུར་བའོ།། {D3740}༄༅༅། །རྒྱ་གར་སྐད་དུ། མེ་གྷ་ཨ་ལོ་ཀ་ག་ཎ་པ་ཏི་སཱ་དྷ་ནཾ་ནཱ་མ། བོད་སྐད་དུ། 
[75a.5]སྤྲིན་གྱི་སྒྲོན་མ་ཚོགས་ཀྱི་བདག་པོ་སྒྲུབ་པའི་ཐབས་ཞེས་བྱ་བ། ཚོགས་ཀྱི་བདག་པོ་ལ་ཕྱག་འཚལ་ལོ། །ཁྲོ་རྒྱལ་ཁྱུ་མཆོག་ཕོངས་པ་སེལ། །མདོག་སྔོ་དེ་ལ་བདག་བཏུད་དེ། །གཏེར་གྱི་སྒྲོན་མ་ཞེས་བྱ་བའི། །སྒྲུབ་ཐབས་བདག་གི་ལེགས་རྟོགས་དང་། །རྒྱུད་དང་མན་ངག་ལེགས་དྲན་
[75a.6]པས། །ཡང་དག་བདག་གིས་བཤད་པར་བྱ། །མཚན་ཉིད་ལྡན་པའི་སྒྲུབ་པ་པོས། །ཡིད་འོང་ལེགས་པའི་གནས་དག་ཏུ། །སྔར་ལངས་ཁྲུས་བྱས་མེ་ཏོག་གཏོར། །ཙནྡན་ཆུ་ཡིས་མཎྜལ་བྱ། །མེ་ཏོག་དྲི་ཞིམ་ཚོམ་བུ་དགྲམ། །དེ་ནས་རང་ཉིད་ཡི་གེ་མཾ། །དེ་ལས་འོད་འཕྲོས་སྤྱན་
[75a.7]དྲངས་ལ། །མཆོད་ཅིང་གུ་གུལ་ནག་པོའི་སྤོས། །བཏང་ཞིང་འོད་ཀྱི་ངོ་བོར་བཞུ། །རང་ཉིད་ནང་དུ་ལེགས་པར་གཞུག །དེ་ཡི་སྟོབས་ཀྱིས་བདག་ཉིད་ཀྱང་། །ཞལ་གཅིག་པ་ལ་ཕྱག་བཞི་པ། །སྐུ་མདོག་སྔོན་པོ་སྤྱན་གསུམ་པ། །དབུ་ལ་རལ་པའི་ཅོད་པན་ཏེ། །ཟླ་ཚེས་དང་
[75b]
[75b.1]ལྡན་སྦྲུལ་གྱིས་བརྒྱན། །ཕྱག་གཡས་དགྲ་སྟ་མཆེ་བ་དང་། །གཡོན་པ་རྩེ་གསུམ་ཞགས་པ་བསྣམས། །སྟག་གི་པགས་པས་སྨད་དཀྲིས་ཤིང་། །ཀླུ་རྒྱལ་དཀར་པོའི་དོ་ཤལ་ཅན། །འོད་ཟེར་ཚོགས་ལྡན་དེ་བསྒོམ་བྱ། །རིན་ཆེན་རྟེན་ལ་ཡེ་ཤེས་གཞུག །མཆོད་པ་བྱ་ཞིང་{ཡི་དགས་,ཡི་དྭགས་}
[75b.2]འཇིགས། །དེ་ཡིས་དེ་ལ་བདག་ནས་ནི། །སྐུ་ཡི་ས་བོན་དང་པོ་སྟེ། །བཞི་པའི་ལྔ་པ་ཨེ་ཡིས་བརྒྱན། །དང་པོའི་གསུམ་པ་དེ་འོག་སྟེ། །དེ་འོག་དབྱངས་ཡིག་དང་པོའོ། །དྲུག་པའི་གསུམ་པའི་ས་བོན་ལ། །ཨོ་ཡིག་མགོ་བོ་ལེགས་པར་བརྒྱན། །དང་པོའི་དང་པོ་དེ་འོག་གནས། །རླུང་
[75b.3]གི་ས་བོན་དེ་འོག་སྟེ། །ཞི་བའི་ཡི་གེའི་གདན་དུ་ནི། །དབྱངས་ཡིག་གཉིས་པ་སྟེང་དུ་ས། །ཁྲོ་བོའི་སྐད་གདངས་རྗེས་ལ་བརྗོད། །ཨཱ་ལི་ཀཱ་ལི་ལེགས་པར་རྟོགས། །དེ་ལྟར་བཏུས་པའི་རིག་པ་དེ། །ཉིན་རེ་ཁྲི་ཚོ་རེ་རེ་དང་། །གུ་གུལ་ནག་པོའི་རི་ལུ་ལ། །བརྒྱ་རྩ་བརྒྱད་ཀྱི་སྦྱིན་སྲེག་
[75b.4]བྱ། །དེ་ལྟར་འབད་པས་ཟླ་རེ་ལ། །དོང་ཙེ་འབུམ་འབུམ་རྙེད་པར་བྱེད། །རྒྱལ་གྱི་ཉིན་པར་སྔར་ལངས་ནས། །མཆོད་པ་དང་ནི་གཏོར་མ་དང་། །དྲི་ཞིམ་སྤོས་ཀྱིས་ལེགས་པར་མཆོད། །རྟེན་ནི་གཙང་མའི་གཞི་འམ་ནི། །ཁྱུ་མཆོག་པགས་པའི་གཞི་ལ་ནི། །སྒྲུབ་པོས་མཚོན་གང་
[75b.5]གོང་གཟུགས་བྲི། །རྒྱལ་གྱི་ཉིན་པར་རྫོགས་པ་ལ། །རྨུགས་འཛིན་རྒྱལ་པོ་ཁྱོད་ཀྱིས་མཛོད། །ཞེས་བརྗོད་གར་ཡང་བཅིང་བར་བྱ། །ཟ་མ་ཏོག་གི་ནང་དུ་ནི། །མེ་ཏོག་བཟང་དང་དྲི་{བཟངས་ཀྱིས,བཟང་གིས}། །ལེགས་པར་བསྡམས་ནས་དེར་གནས་བྱ། །རྟག་པར་དེ་ལ་མཆོད་བྱ་སྟེ། །རྒྱ་ཆེན་
[75b.6]ཚོགས་ཀྱིས་ལེགས་པར་མཆོད། །དེ་ལྟར་རྒྱུན་དུ་བྱས་པ་ཡིས། །གཏེར་ཆེན་ཐམས་ཅད་ཐོབ་པ་དང་། །འབྱུང་པོའི་ཚོགས་ཀྱང་འདུན་པར་འགྱུར། །ཀུན་ལ་གཙང་ཞིང་གཙང་སྦྲར་ལྡན། །འདི་ནི་འདི་ཡི་དམ་ཚིག་གོ། །འདི་ལ་འབད་གྱུར་ཐམས་ཅད་ལ། །གཏེར་གྱིས་རེ་བ་སྐོང་བ་
[75b.7]དང་། །དུས་རྣམས་ཀུན་དུ་ཁྱོད་ཀྱིས་གཟིགས། །ཞེས་ནི་ལེགས་པར་རྟོགས་པར་མཛོད། །ཚོགས་བདག་གཟིགས་གཟུགས་གསལ་བ་ཡི། །སྒྲུབ་ཐབས་གཏེར་གྱི་སྒྲོན་མ་འདི། །འགྲོ་རྣམས་ཕོངས་ལས་གྲོལ་བ་དང་། །སྦྱིན་པའི་ཕ་རོལ་ཕྱིན་རྫོགས་ཤོག །ཚོགས་ཀྱི་བདག་
[76a]
[76a.1]པོ་སྤྲིན་གྱི་སྒྲོན་མའི་སྒྲུབ་ཐབས་སློབ་དཔོན་བྲམ་ཟེ་རིན་ཆེན་རྡོ་རྗེས་མཛད་པ་རྫོགས་སོ།། །།རྒྱ་གར་གྱི་པཎྜི་ཏ་དཱི་པཾ་ཀ་ར་ཤྲཱི་ཛྙཱ་ན་དང་ལོ་ཙཱ་བ་ནག་ཚོ་ཚུལ་ཁྲིམས་རྒྱལ་བས་བསྒྱུར་བའོ།། {D3741}༄༅༅། །རྒྱ་གར་སྐད་དུ། ཤྲཱི་ཨཛྙཱ་བི་ནི་བ་ཏྲ་ག་ཎ་པ་ཏི་སཱ་དྷ་
[76a.2]ནཾ་ནཱ་མ། བོད་སྐད་དུ། དཔལ་ཚོགས་ཀྱི་བདག་པོ་འཇུར་གེགས་སེལ་བ་ཞེས་བྱ་བའི་སྒྲུབ་ཐབས་ཞེས་བྱ་བ། འཕགས་པ་ཐུགས་རྗེ་ཆེན་པོ་ལ་ཕྱག་འཚལ་ལོ། །སེམས་ཅན་ཀུན་ལ་སྙོམས་པའི་ཐུགས་རྗེ་ཡིས། །རྟག་ཏུ་འཛིན་བྱེད་དེ་ཡི་སྤྲུལ་པ་ནི། །ཚོགས་(གྱི་,ཀྱི་)བདག་ལ་གུས་པས་ཕྱག་
[76a.3]འཚལ་ཏེ། །གསང་བའི་སྒྲུབ་ཐབས་བདག་གིས་བཤད་པར་བྱ། །དང་པོ་ཚོགས་བདག་རྟེན་བཞེངས་པ། །རྟ་ཡི་ཁྲུའམ་རས་{བཟངས་,བཟང་}ལ། །འཕགས་པ་སྐུ་མདོག་གངས་ལྟར་དཀར། །ཞལ་གསུམ་ཕྱག་དྲུག་ཞབས་བཞི་པ། །གླང་ཆེན་བྱི་ལ་སྤྲེའུ་ཡི་ཞལ། །ཕྱག་གཡས་ལ་ཕུག་
[76a.4]རིན་ཆེན་དང་། །རལ་གྲི་གཡོན་པས་ལ་དུ་དང་། །ཆང་གི་ཐོད་པ་དགྲ་སྟའོ། །ཞབས་གཡས་བརྐྱང་བ་གཡོན་པ་བསྐུམ། །གཉིས་ཀྱིས་སྐྱིལ་ཀྲུང་ལེགས་པར་བཞུགས། །འོག་ཏུ་ལྷ་མོ་དཀར་མོ་ནི། །སྤྲེའུ་ཡི་ཞལ་དུ་འཕགས་པ་ཡི། །གསང་བ་ཕྱེད་ཙམ་ནུབ་པར་བྱ། །ཞབས་
[76a.5]རྟེན་པ་ཡི་ལྷ་མོ་གཉིས། །ཡུམ་གྱི་ཁ་ནས་རིན་ཆེན་འབབ། །བུམ་པ་ཟེད་ཅིང་སྒྲུབ་པ་པོའི། །དབུལ་བ་སེལ་ཞིང་རེ་བ་བསྐོང་། །སྐར་ཆེན་དག་ལ་བྲི་བར་བྱ། །དེ་ཡི་ལོགས་བཞིར་གི་ཝང་གིས། །ཏདྱ་ཐཱ། ན་མཿསྟུ་ཏེ་ག་ཎ་བ་ཏི། ཀཊྚ་ཀཊྚ། མཊྚ་མཊྚ། རཊྚ་རཊྚ། ད་ཧ་ད་ཧ། གྲྀཧྞ་གྲྀཧྞ། 
[76a.6]པཉྫ་པཉྫ། ན་མཿསྟུ་སྟེ། ག་ཎ་པ་ཏི་རུ་རུ་ཙ་ན་ཡ་སྭཱ་ཧཱ། ཨོཾ་ཨ་བྷུ་ཏྲ་བི་ན་བུ་ཁ་ནཱཉྩེ་དྷ་ར་བྷྲ་མ་གཙྪ་ཏི། ཧ་ཧ་ཡ། མ་ཧཱུ་ཏ་ཏི་ཀྵི་ཏ་ནན་པྲ་ཡེ་བ་ཡེ་མི། ཀུ་རུ་ཀུ་རུ། ཙུ་རུ་ཙུ་རུ། མུ་རུ་མུ་རུ། ན་མོ་ན་མ་སྭཱ་ཧཱ། ཚར་རེ་མིང་དང་སྤེལ་བ་བྲི། །དེ་རྒྱབ་གཟུངས་རིང་བྲི་བར་བྱ། །རབ་ཏུ་གནས་པ་
[76a.7]དེ་ཡི་མདུན། །མཎྜལ་དཀར་པོ་འདབ་བརྒྱད་ལ། །ཙནྡན་ཆུ་ཡིས་བྱུགས་པའི་སྟེང་། །མེ་ཏོག་དཀར་པོ་སིལ་མར་བཀྲམ། །ཆང་དང་ལ་ཕུག་ལ་དུ་དང་། །འབྲས་ཆན་ཁུར་བ་ལ་སོགས་པས། །འཕགས་པ་མཆོད་ལ་བདག་ཉིད་ནི། །ཡི་དམ་བྱས་ལ་སྔགས་འདི་བཟླས། །ཨོཾ་གཾ་
[76b]
[76b.1]ག་ཎ་པ་ཏི་མ་མ་རཏྣ་སིདྡྷི་ག་ག་ག་ག་ག་ག་ག་ག་ག་ཎ་པ་ཏི་སྭཱ་ཧཱ། ཞེས་པ་གྲངས་ཀྱི་རྟགས་དང་སྦྱར། །ཟླ་བ་གཅིག་གིས་ངེས་པར་འགྲུབ། །དེ་ནས་སྐུ་གཟུགས་མཆོད་བྱས་ལ། །དར་དུ་དྲིལ་ལ་མི་ཡི་རྐང་། །དབུས་སུ་བཅུག་ལ་ཐོ་རངས་ཁར། །ལགས་པས་བཙུགས་ཏེ་གཏོར་མ་སྦྱིན། །
[76b.2]ཨོཾ་གཾ་ག་ཎ་པ་ཏི་རཏྣ་སིདྡྷི་ག་ག་ག་ག་ག་ག་ག་ག་ག་ཎ་པ་ཏི་སྭཱ་ཧཱ། ཨོཾ་གཾ་ག་ཎ་པ་ཏི་བ་ལིཾ་ཏ་ཁཱ་ཧི་ཁཱ་ཧི། བདུན་གྱིས་སྔགས་ལ་དབུལ་བར་བྱ། །དེ་ནས་བསྟོད་ལ་སྔགས་འདི་བྱ། །ཨོཾ་ག་ཎ་པ་ཏི་རཏྣ་རཏྣ་སིདྡྷི་མཱ་མ་རོདྡྷ་རོདྡྷ་ག་ཎ་པ་ཏི་ག་ག་ག་ག་ག་ག་ག་ག་ག་ཀ་ཊ་ཀ་ཊ་སྭཱ་ཧཱ། ག་ཎ་པ་ཏི་རདྨ་ན་པུཥྚིཾ་
[76b.3]ཀུ་རུ་མ་ཊ་མ་ཊ་སྭཱ་ཧཱ། ག་ཎ་པ་ཏི་སིདྡྷི་ཝ་ཤཾ་ཀུ་རུ་ར་ཊ་ར་ཊ་སྭཱ་ཧཱ། ག་ཎ་པ་ཏི་རཏྣ་བཽ་ཥཊ་གྲྀཧྞ་གྲྀཧྞ་སྭཱ་ཧཱ། བརྒྱ་རྩ་བརྒྱད་དུ་བཟླས་པ་ཡིས། །ཡིད་ལ་རེ་བ་རྫོགས་པར་འགྱུར། །འཁོར་ལོས་སྒྱུར་རྒྱལ་ཉིད་ཐོབ་ནས། །འབད་པ་མེད་པར་ནོར་རྙེད་འགྱུར། །སྤོགས་མི་དགོས་པར་འགྲུབ་འགྱུར་
[76b.4]ཏེ། །དེའི་ཕྱིར་གཏོར་མ་འབད་པར་བྱ། །འཕགས་པ་འཇུར་གེགས་ཀུན་སེལ་བའི། །སྒྲུབ་ཐབས་འདི་བརྩམས་དགེ་བ་དེས། །འཇིག་རྟེན་ནོར་ལ་དབང་བྱེད་ཅིང་། །བླ་མེད་འབྲས་བུ་ཐོབ་པར་ཤོག །འཕགས་པ་ཚོགས་ཀྱི་བདག་པོའི་སྒྲུབ་ཐབས་འཇུར་གེགས་སེལ་བ་ཞེས་བྱ་བ་སློབ་
[76b.5]དཔོན་ཆེན་པོ་ཨིནྡྲ་བྷཱུ་ཏིས་མཛད་པ་རྫོགས་སོ།། །།པཎྜི་ཏ་ཆེན་པོ་དཱི་པཾ་ཀ་ར་ཤྲཱི་ཛྙཱ་ན་དང་ལོ་ཙཱ་བ་རྒྱ་བརྩོན་འགྲུས་སེང་གེས་ཡམ་བུ་ཀརྟ་རིར་ལེགས་པར་བསྒྱུར་བའོ།། {D3742}༄༅༅། །རྒྱ་གར་སྐད་དུ། ཨུ་ཙུཥྨ་སཱ་དྷ་ནཾ། བོད་སྐད་དུ། འཆོལ་བའི་སྒྲུབ་ཐབས། འཕགས་པ་
[76b.6]ཛམྦྷ་ལ་ལ་ཕྱག་འཚལ་ལོ། །མི་བསྐྱོད་པའམ་ཐ་མལ་སྙིང་གར་ནི། །ཨ་ལས་ཟླ་སྟེང་ཧཱུྃ་ནག་གསེར་འོད་ཅན། །ལས་བྱུང་རྡོ་རྗེ་རྩེ་དགུའི་ལྟེ་བ་ལ། །ཟླ་སྟེང་ཧཱུྃ་གི་འོད་ཀྱིས་ལྷ་སྤྱན་དྲངས། །མཆོད་པས་མཉེས་ཏེ་རང་གི་སྙིང་གར་ཞུགས། །ཚད་མེད་བཞི་དང་བྱང་ཆུབ་སེམས་བསྐྱེད་ལ། །
[76b.7]རྡོ་རྗེ་འོད་ཀྱིས་དངོས་ཀུན་ལྷར་བསྒྱུར་ཐིམ། །ཨོཾ་ཨཱས་སྤྱན་དྲང་དེར་བསྟིམ་ལྷར་གསལ་བྱ། །པདྨ་ཉི་མར་ནོར་བདག་རྒྱན་སྤྲས་པ། །ནོར་སྐྱུག་མགོ་རྐང་གནོན་པ་ཁྲོ་བའི་གཟུགས། །མི་བསྐྱོད་དབུ་མཛེས་ཐོད་ཁྲག་ནེའུ་ལེ་འཛིན། །ཀླུས་བརྒྱན་ཐུགས་ཀར་ཟླ་བ་སྔར་བཞིན་བསམ། །
[77a]
[77a.1]དབུ་ཞལ་དཔུང་པ་གཡས་གཡོན་ཐུགས་ཀ་དང་། །གཡས་གཡོན་བརླ་དང་གསང་གནས་བྱིན་གཉིས་ལ། །ཟླ་བར་ཡི་གེ་བཅུ་པ་གསེར་འོད་འཕྲོ། །འོད་ཀྱིས་མཆོད་དང་ལྷར་བསྒྱུར་ནོར་བསྡུས་སྐྱུག །ལག་མཐིལ་བྃ་ལས་གསེར་བུམ་རིན་ཆེན་སྐྱུག །མཛུབ་མོ་
[77a.2]གུང་མོ་མིང་མེད་མཐེའུ་ཆུང་དང་། །མཐེ་བོང་ནོར་འཆང་གཡས་གཡོན་ཡི་གེ་བཅུ། །ཨོཾ་ཨིནྡྲ་ནི་མུ་ཁཾ་བྷྲ་མ་རི་སྭཱ་ཧཱ། ཨོཾ་ཛ་ལུཾ་སྭཱ་ཧཱ། རིམ་བཞིན་བྱིན་གྱིས་བརླབ་དང་དབུལ་སྔགས་སོ། །ཕྱག་དང་ཞལ་དང་གསང་གནས་ནང་ནས་ཕྱག །དེ་ནས་ཞལ་དུ་དམར་སེར་ཆུ་རྒྱུན་འཇུག །ན་མོ་
[77a.3]རཏྣ་ཏྲ་ཡཱ་ཡ། ན་མོ་མ་ཎི་བྷ་དྲཱ་ཡ། མ་ཧཱ་ཡཀྵ་སེ་ནཱ་པ་ཏ་ཡེ། ཨོཾ་ཛམྦྷ་ལ་ཛ་ལེནྡྲ་ཡེ་སྭཱ་ཧཱ། ལོ་ཕྱེད་ཐུན་དྲུག་ཆུ་ཕུལ་འབྱོར་ཆེན་འགྲུབ། །སྤོགས་ན་ཧཱུྃ་མཛད་ཁྲོས་པས་དུག་ཁྲག་དང་། །ཚ་བ་སྐེ་ཚེ་མར་ཁུས་བྱུགས་ཏེ་བསྐམ། །རཾ་ལས་ཁོང་པར་གྲུ་གསུམ་མེ་བསམས་དབུལ། །སའམ་
[77a.4]རྡོ་ལས་མཁྱིད་གང་སྐུ་གཟུགས་བྱ། །ལྷ་བསྟིམ་ཐབ་ཁུང་གཞུག་སྟེ་མཆོད་པར་བྱ། །རྩིབས་བརྒྱད་འཁོར་ལོར་སྐུའམ་སྔགས་བྲིས་ཏེ། །ལྷ་བསྟིམས་དྲིལ་ཏེ་རིན་ཆེན་འབར་གཟུགས་འཆང་། །སྣ་ཚོགས་རྒྱུན་དུ་ཞབས་ནས་ཆུ་འཛག་པའི། །འོག་ཏུ་ལྷ་སྐུ་ཡེ་ཤེས་བསྟིམས་པ་གཞུག །
[77a.5]མལ་ལོགས་སྔས་སམ་སྐུ་བྲི་ཡེ་ཤེས་གཞུག །གཟུགས་བརྙན་སྣོད་ནང་འཆང་བྱས་ཆུ་དབུལ་ལོ། །ཨུ་ཙུཥྨ་སྒྲུབ་པའི་ཐབས་ཐུན་མོང་མ་ཡིན་པ་སློབ་དཔོན་སྒེག་པ་རྡོ་རྗེས་མཛད་པ་རྫོགས་སོ།། །།རྒྱ་གར་ཤར་ཕྱོགས་ཀྱི་པཎྜི་ཏ་ཆེན་པོ་དཱ་ན་ཤཱི་ལས་བསྒྱུར་བའོ།། །།
[77a.6]{D3743}༄༅༅། །རྒྱ་གར་སྐད་དུ། ཨུ་ཙུཥྨ་ཛམྦྷ་ལ་སཱ་དྷ་ནཾ་ནཱ་མ། བོད་སྐད་དུ། རྨུགས་འཛིན་འཆོལ་བའི་སྒྲུབ་ཐབས་ཞེས་བྱ་བ། དཔལ་ལྡན་རྨུགས་འཛིན་འཆོལ་བ་ལ་ཕྱག་འཚལ་ལོ། །གང་ཞིག་སྤྱན་གསུམ་གྲགས་པའི་གཙུག་ཕུད་ཀྱི། །རྒྱན་གྱི་ནོར་བུ་ལ་རེག་ཞབས་ལྡན་པ། །ཐུབ་
[77a.7]པའི་གཞོན་ནུ་དེས་ནི་ཐུབ་དབང་སྲས། །རྣམས་ཀྱིས་ཕུན་ཚོགས་མཆོག་མང་རྒྱས་མཛད་གྱུར། །བླ་མེད་ཡོན་ཏན་གཉིས་མེད་པའི། །རིན་ཆེན་གྲོང་ཁྱེར་འདྲེན་པ་སྟེ། །འགྲོ་བ་རང་གིས་ཕུན་ཚོགས་ལ། །མྱུར་དུ་ལེན་འདོད་འདི་བསྟན་བྱ། །དེ་ལ་དང་པོ་རེ་ཞིག་བདག་གིས་ཛམྦྷ་ལ་མཉེས་
[77b]
[77b.1]པར་བྱས་ནས། ས་རྟོགས་པས་དེའི་བདག་ཉིད་དུ་གྱུར་ཏེ། འགྲོ་རྣམས་མངོན་པར་མཐོ་བ་དང་ངེས་པར་ལེགས་པའི་ཕུན་སུམ་ཚོགས་པ་ལ་རབ་ཏུ་དགོད་པར་བྱའོ་ཞེས་བྱ་བའི་བསམ་པ་དང་ལྡན་པས་སྙིང་གི་ནང་གི་བུ་གར་ཐིག་ལེ་དང་བྲལ་བའི་ཡི་གེ་ཨ་དཀར་པོ་འོད་ཟེར་འཕྲོ་བ་དེ་ལས་སྐྱེས་
[77b.2]པའི་ཟླ་བའི་དཀྱིལ་འཁོར་རོ། །དེར་ཧཱུྃ་ཡིག་དབུས་སྔོ་བ་ཕྱི་རོལ་ཀུན་ནས་ཅུང་ཟད་སེར་བ། འོད་ཟེར་གྱི་ཚོགས་འགྲོ་བ་མགོ་གྱེན་དུ་བསྟན་པ་སྟེ། དེ་ལས་བྱུང་བའི་རྡོ་རྗེ་རྩེ་དགུ་པ། ཁ་དོག་དང་བྱ་བ་ཧཱུྃ་ཡིག་དང་འདྲ་བ་སྟེ་ལྟེ་བའི་ནང་དུ་སོན་པའི་ཟླ་བ་ལ་གནས་པའི་ཧཱུྃ་དེ་ལྟ་བུ་དང་ལྡན་པ་
[77b.3]བསྒོམ་པར་བྱའོ། །དེ་ནས་ཨོཾ་ཨ་ཞེས་བྱ་བའི་སྔགས་བརྗོད་པ་སྔོན་དུ་འགྲོ་བས་ཧཱུྃ་ཡིག་དང་རྡོ་རྗེ་དག་ལས་འོད་ཟེར་འཕྲོས་ཏེ། ཕྱོགས་བཅུ་ནས་སེམས་ཅན་གྱི་དོན་མཛད་པའི་ཛམྦྷ་ལའི་གཟུགས་མཐའ་ཡས་པ་རྣམས་མར་མེ་བླང་བའི་ཚུལ་གྱིས་སྤྱན་དྲངས་ནས་མདུན་དུ་དེའི་སྐུ་གཅིག་ཏུ་
[77b.4]རྣམ་པར་བསྒོམས་ལ། འོད་ཟེར་རྣམས་ཀྱིས་མཆོད་པ་ལྔས་མཆོད་པ་དང་། སྡིག་པ་བཤགས་པ་ནས་བཏང་སྙོམས་ཀྱི་བར་དུ་བསྒོམ་པར་བྱའོ། །དེའི་རྗེས་སུ་ཧཱུྃ་དང་རྡོ་རྗེའི་འོད་ཟེར་རྣམས་ལ་ལུས་མཐའ་དག་བསྟིམས་ལ་སྤྲོས་པ་ཐམས་ཅད་དང་བྲལ་བ་ཉིད་ཀྱིས་སྟོང་པ་ཉིད་ཀྱི་རང་བཞིན་
[77b.5]ཟླ་བ་དང་རྡོ་རྗེ་དང་། ས་བོན་གྱི་འོད་ཟེར་རྣམས་ལ་ཨོཾ་ཨ་ཞེས་བྱ་བ་འདི་དང་། འོད་ཟེར་སྤྲོས་པས་བཅོམ་ལྡན་འདས་སྤྱན་དྲངས་ལ་གཞུག་པར་བྱའོ། །གཞུག་པའི་མཇུག་ཐོགས་སུ་སྐད་ཅིག་གིས་ཟླ་བ་ལ་སོགས་པ་རྣམས་ཀྱིས་རྫོགས་པའི་བཅོམ་ལྡན་འདས་རྨུགས་འཛིན་འཆོལ་བ་
[77b.6]གཞོན་ནུ་ལོ་ལྔ་ལོན་པ་ལྟ་བུ་མིའུ་ཐུང་གི་རྣམ་པ་ཅན་སྣ་ཚོགས་པདྨ་ལ་གནས་པའི་ཟླ་བའི་སྟེང་དུ་ནོར་སྦྱིན་སེར་པོ་རྒྱན་ཐམས་ཅད་ཀྱིས་བརྒྱན་པ་རིན་པོ་ཆེའི་དབུ་རྒྱན་ཅན། ཞལ་ནས་རིན་པོ་ཆེ་སྐྱུག་ཅིང་གན་རྐྱལ་དུ་ཉལ་བའི་དཔྲལ་བར་ཞབས་གཡས་པ་དང་རྐང་པ་གཉིས་ཀྱི་སྟེང་དུ་གཡོན་
[77b.7]པས་མནན་པ། གཡོན་བརྐྱང་གི་གོམ་སྟབས་ཅན། གཅེར་བུ་རྟགས་གྱེན་དུ་འགྲེང་བ། གསུས་པ་འཕྱང་བ་ཐུགས་ཀར་ཕྱག་གཡས་ན་ཐོད་པ་ཁྲག་གིས་གང་བ་བསྣམས་པ་ལ་གཡོན་དུ་ཕྱོགས་ནས་གཟིགས་པ། བརླ་གཡོན་པ་ལ་བརྟེན་པའི་ཕྱག་གཡོན་པས་ནེའུ་ལེ་ཁ་ནས་འོག་
[78a]
[78a.1]ཏུ་རིན་པོ་ཆེའི་ཚོགས་སྐྱུགས་པ་བསྣམས་པ་སྙན་མ་ཕུག་ཅིང་གུག་པ། ཞལ་མཆེ་བ་ཟླ་བ་ཕྱེད་པ་ལྟ་བུར་གཙིགས་པ། སྤྱན་དམར་ལ་ཟླུམ་པ། དཔྲལ་བའི་དབྱེས་སུ་ཁྲོ་གཉེར་བྱས་པ། དབུ་སྐྲ་དམར་སེར་གྱེན་དུ་འགྲེང་བ། དབུ་ལ་ཐུབ་པ་མི་བསྐྱོད་པ་སྔོན་པོ་ས་
[78a.2]གནོན་གྱི་ཕྱག་རྒྱ་ཅན་གྱིས་རྒྱས་བཏབ་པ། མཐའ་ཡས་སྔོན་པོ་ཏ་མ་ལའི་ལོ་མ་ལྟ་བུས་དབུ་སྐྲ་བཅིངས་པ། འཇོག་པོ་དམར་པོས་རྣ་བ་དཀྲིས་པ། པདྨ་ཆེན་པོ་པདྨའི་རྩ་བ་ལྟར་དཀར་བས་དོ་ཤལ་བྱས་པ། སྟོབས་ཀྱི་རྒྱུ་ལྗང་གུ་དཱུར་བ་ལྟ་བུས་ཚངས་སྐུད་བྱས་པ། ནོར་རྒྱས་དཀར་
[78a.3]པོས་སྐེ་རགས་བྱས་པ། པདྨ་མེ་ཏོག་ཀུནྡ་ལྟར་མཛེས་པས་རྐང་གདུབ་བྱས་པ། དུང་སྐྱོང་སེར་པོས་ལག་གདུབ་བྱས་པ། རིགས་ལྡན་དུ་བའི་མདོག་ཅན་ཁྲ་བོས་དཔུང་རྒྱན་བྱས་པ། སྐུ་མདོག་སྔོན་པོ་འོད་ཟེར་སེར་པོའི་ཚོགས་འཕྲོ་བ་བསྒོམས་ནས་དཔྲལ་བ་དང་། ཁ་དང་དཔུང་པ་
[78a.4]གཡས་གཡོན་དང་། སྙིང་ག་དང་། རྡོ་རྗེའི་སྟེང་དང་། བརླ་གཡས་གཡོན་དང་། ཞབས་གཡས་པ་དང་གཡོན་པའི་ནང་གི་རྩའི་བུ་གར་ཟླ་བའི་དཀྱིལ་འཁོར་བཅུ་རྣམས་ལ། ཨོཾ་ཛམྦྷ་ལ་ཛ་ལེནྡྲ་ཡེ་སྭཱ་ཧཱ་ཞེས་བྱ་བའི་ཡི་གེ་སེར་པོ་རྣམས་ནི་འོད་ཟེར་སེར་པོ་ཅན་དུ་བལྟ་བར་བྱའོ། །དེའི་
[78a.5]རྗེས་ལ་སྣའི་རླུང་ཕྱིར་འབྱུང་བའི་དུས་སུ་ཨོཾ་ཡིག་ལ་སོགས་པའི་འོད་ཟེར་རྣམས་དང་ཐུགས་ཀའི་ཧཱུྃ་དང་། རྡོ་རྗེའི་འོད་ཟེར་རྣམས་ཕྱོགས་ཐམས་ཅད་དུ་སྤྲོས་ཏེ་རིག་པ་ཙམ་གྱིས་སེམས་ཅན་ཐམས་ཅད་ཀྱི་སེམས་དང་སེམས་ལས་བྱུང་བ་བཅོམ་ལྡན་འདས་ཀྱི་ངོ་བོར་གྱུར་པ་རྣམས་རླུང་འཇུག་
[78a.6]པའི་དུས་སུ་ཧཱུྃ་ཡིག་ལ་བཅུག་ལ་སེམས་བརྟན་པར་བྱེད་པས་བརྟན་པར་བྱའོ། །འཇིག་རྟེན་གྱི་ཁམས་ཐམས་ཅད་ན་གནས་པའི་རིན་པོ་ཆེ་སྣ་ཚོགས་པ་རྣམས་ཀྱང་ཀླུ་དང་། ནེའུ་ལེ་དང་། ནོར་སྦྱིན་ཁ་རྣམས་སུ་གཞུག་པར་བྱའོ། །སླར་རླུང་འབྱུང་བ་ན་ཀླུ་ལ་སོགས་པ་རྣམས་ཀྱིས་མིད་པའི་
[78a.7]རིན་པོ་ཆེ་རྣམས་མདུན་དུ་སྐྱུགས་པར་བསྒོམ་པར་བྱའོ། །དེ་ལྟར་ཡང་དང་ཡང་དུ་སྤྲོ་བ་དང་བསྡུ་བ་ལ་སོགས་པ་ཡང་ངོ་། །དེའི་རྗེས་སུ་དལ་བར་གྱུར་ན། ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲཱ་ཡ། མ་ཧཱ་ཡཀྵ་སེ་ནཱ་པ་ཏ་ཡེ། ཨོཾ་ཛམྦྷ་ལ་ཛ་ལེནྡྲ་ཡེ་སྭཱ་ཧཱ། ཞེས་པའི་སྔགས་སམ། ཡང་ན་
[78b]
[78b.1]དགོད་པའི་སྔགས་ཡི་གེ་བཅུ་པ་བཟླ་བར་བྱའོ། །ཆུ་སྦྱིན་པའི་དུས་སུ་ནི་ལག་པ་གཡས་པ་གན་རྐྱལ་གྱི་དབུས་སུ་བཾ་ཡིག་གི་འོད་ཟེར་རྣམས་ཀྱིས་ལག་པ་བུམ་པ་བཟང་པོ་ལྟ་བུར་བྱས་ལ། ལག་པའི་རྩ་བར་ཨོཾ་ཡིག་གི་འོད་ཟེར་རྣམས་ཀྱིས་གདུ་བུའི་རྣམ་པ་དང་ལྡན་པ་དང་། བཾ་ཡིག་
[78b.2]གི་དབུས་སུ་ཛཾ་དང་། མཛུབ་མོ་དང་། གུང་མོ་དང་། མིང་མེད་དང་། མཐེའུ་ཆུང་དང་། མཐེ་བོ་རྣམས་ཀྱི་རྩེ་མོ་ལ་ཛམྦྷ་ལ་ཛ་ལེནྡྲ་ཞེས་བྱ་བའི་ཡི་གེ་རྣམས་རིམ་པ་ཇི་ལྟ་བ་དང་། ཨོཾ་དང་བཾ་གྱི་ཡི་གེ་དག་གི་བར་དུ་ཡ་ཡིག་དང་། ཡ་ཡིག་གི་གཡོན་དང་གཡས་ངོས་དག་ཏུ་སྭཱ་ཧཱ་ཞེས་བྱ་
[78b.3]བའི་ཡི་གེ་དག་སྟེ། ཨོཾ་ཡིག་ལ་སོགས་པ་འདི་རྣམས་རང་རང་གི་གནས་ཀྱི་བུ་ག་རྣམས་སུ་ཟླ་བ་ལ་གནས་པ་སེར་པོ་ཅན་དུ་བསྒོམས་ནས། ལག་པའི་ནང་དུ་མེ་ཏོག་ཆུ་དང་བཅས་པ་ཁ་དང་ཉེ་བར་བྱས་ལ། ཨོཾ་ཨིནྡྲ་ནི་མུ་ཁཾ་བྷྲ་མ་རི་སྭཱ་ཧཱ་ཞེས་བྱ་བའི་སྔགས་ཀྱིས་ལན་བདུན་དུ་མངོན་པར་
[78b.4]བསྔགས་པར་བྱའོ། །དེའི་རྗེས་ལག་པ་བརྐྱང་བས་སྦྱིན་པར་བྱ་བའི་ཆུ་རང་གི་ཁ་ནས་ཞུགས་པ་ཛཾ་ཡིག་གི་འོད་ཟེར་རྣམས་དང་། ཐུགས་ཀར་གནས་པའི་རྡོ་རྗེ་དང་། ཧཱུྃ་ཡིག་གི་འོད་ཟེར་རྣམས་ཀྱིས་ཁ་དོག་སེར་པོར་བྱས་པ་རྡོ་རྗེའི་ཁ་ནས་འཐོན་ནས་ལག་པར་སོན་པ་སྐད་ཅིག་གིས་མདུན་
[78b.5]དུ་བཅོམ་ལྡན་འདས་ཞལ་མངོན་དུ་ཕྱོགས་པར་བསྒོམ་པའམ། སྐུ་གཟུགས་ཀྱི་ཞལ་གྱི་ནང་དུ་ཨོཾ་ཛླུཾ་སྭཱ་ཧཱ་ཞེས་བྱ་བའི་སྔགས་ཀྱིས་ལན་བརྒྱ་རྩ་བརྒྱད་དང་། ན་མོ་རཏྣ་ཏྲ་ཡཱ་ཡ་ཞེས་བྱ་བ་ལ་སོགས་ཀྱིས་ལན་བདུན་དུ་དབུལ་བར་བྱའོ། །ན་མོ་རཏྣ་ཏྲ་ཡཱ་ཡ་ཞེས་བྱ་བ་ལ་སོགས་པ་ལན་ཅིག་
[78b.6]བརྗོད་པས་འབྲས་རྔོས་པ་བུ་རམ་དང་བསྲེས་པ་ལ་སོགས་པ་རྣམས་ཀྱི་གཏོར་མ་བཅོམ་ལྡན་འདས་ལ་དབུལ་བར་བྱའོ། །དེ་ལྟར་ཇི་ལྟར་ནུས་པར་ཐུན་གསུམ་མམ། ཐུན་གཅིག་ལ་རྗེས་སུ་བསྒྲུབས་ཏེ་བསྟོད་པ་དང་སྨོན་ལམ་གདབ་པར་བྱའོ། །དེའི་རྗེས་ལ་བསྒོམས་པའི་བཅོམ་ལྡན་འདས་
[78b.7]ཨོཾ་བཛྲ་མུཿཞེས་བྱ་བས་གཤེགས་སུ་གསོལ་བར་བྱའོ། །གཞན་ཡང་སྨིན་དྲུག་གི་ཟླ་བ་དང་། དཔྱིད་ཟླ་ར་བ་དང་། དཔྱིད་ཟླ་ཐ་{ཆུངས་,ཆུང་}དང་། དབྱར་ཟླ་འབྲིང་པོ་རྣམས་གང་ཡང་རུང་བའི་ཉའམ། དགེ་བའི་ཉི་མ་གཞན་ལ་ཡང་རྡོ་མ་གས་པ་ལ་སྐད་ཅིག་གིས་བཅོམ་ལྡན་འདས་ཀྱི་ངོ་
[79a]
[79a.1]བོར་བསྒྲུབས་ཏེ་ཡང་དག་པར་མཆོད་ནས་གཤེགས་སུ་གསོལ་བར་བྱའོ། །བཟོ་བོ་བསྙེན་གནས་ཀྱི་སྡོམ་པ་བཟུང་བས་ཉིན་ཞག་གཅིག་ཉིད་ལ་དཔའ་བོའི་ཡོན་གྱིས་སྐུ་གཟུགས་བྱེད་དུ་གཞུག་གོ། །བྱས་པ་ལ་ཡང་བདག་ཉིད་ལ་བཀོད་པ་བཞིན་དུ་རིམ་པ་ཇི་ལྟ་བར་བཅོམ་
[79a.2]ལྡན་འདས་ཀྱི་གཟུགས་ལ་ཡི་གེ་དགོད་པ་དང་བཅས་པ་རྣམ་པར་བསྒོམས་ནས། ཆུ་སྦྱིན་པ་ལ་སོགས་པས་མཉེས་པར་བྱའོ་ཞེས་བྱ་བ་ནི་མན་ངག་གོ། །དེའི་ཚེ་ནི་གཤེགས་སུ་གསོལ་བར་མི་བྱ་སྟེ། བཅོམ་ལྡན་འདས་སྐུ་གཟུགས་ཀྱི་རྣམ་པར་རྟག་ཏུ་བཞུགས་པ་ལ་བཀུར་སྟི་དང་མཆོད་
[79a.3]པར་བྱའོ། །པཎྜི་ཏ་ཨ་བྷ་ཡ་ཀ་ར་གུཔྟས་མཛད་པའི་ཨུ་ཙུཥྨ་ཛམྦྷ་ལ་སྒྲུབ་པའི་ཐབས་རྫོགས་སོ།། །།རྒྱ་གར་གྱི་མཁན་པོ་པཎྜི་ཏ་ཨ་ལཾ་ཀ་དེ་བ་དང་། ལོ་ཙཱ་བ་ཤཱཀྱའི་དགེ་སློང་ཚུལ་ཁྲིམས་འབྱུང་གནས་སྦས་པས་ཆོས་འཁོར་ཤོང་མའི་གཙུག་ལག་ཁང་དུ་བསྒྱུར་ཏེ་གཏན་ལ་ཕབ་
[79a.4]པའོ། །སླད་ཀྱི་པཎྜི་ཏ་མ་ཧཱ་བི་བྷཱུ་ཏི་ཙནྡྲ་དང་། ཆག་ལོ་ཙཱ་བ་དགེ་སློང་ཆོས་རྗེ་དཔལ་གྱིས་བསྒྱུར་ཅིང་དག་པར་བགྱིས་སོ།། {D3744}༄། །ཛམྦྷ་ལའི་སྒྲུབ་ཐབས་བཞུགས།། ༄༅༅། །ན་མོ་ཨུ་ཙུཥྨ་ཛམྦྷ་ལ། ཨོཾ་ཨ་ཞེས་བྱས་པས་སྤྱན་དྲངས། རང་གི་སྙིང་གར་ཨ་ཡིག་ཡོངས་སུ་
[79a.5]གྱུར་པ་ལས་ཟླ་བའི་དཀྱིལ་འཁོར་གྱི་དབུས་སུ་ཧཱུྃ་ཡིག་ཡོངས་སུ་གྱུར་པ་ལས། རྡོ་རྗེ་རྩེ་དགུ་པ་དེའི་དབུས་སུ་ཨིནྡྲ་གོ་བ་དང་མཉམ་པའི་ཛ་ཡིག་ལས། སྔར་བརྗོད་པའི་སྤྱན་འདྲེན་པའི་སྔགས་ཀྱིས། ཛམྦྷ་ལའི་མགོན་པོ་རང་གི་སྙིང་གར་གཞུག་སྟེ། ཨུ་ཙུཥྨ་བྱིས་པའི་གཟུགས་རྣ་
[79a.6]བ་མ་ཕུག་པ། སྐུ་མདོག་ནག་པོ་སྐྲ་གྱེན་དུ་བརྫེས་པ། མི་ཐུང་གི་རྣམ་པ་ཁྲོ་གཉེར་ཅན། རིན་ཆེན་འབྱུང་ལྡན་གྱི་དབུ་རྒྱན་ཅན། ཕྱག་གཡོན་པས་རིན་པོ་ཆེ་སྐྱུགས་པའི་ནེའུ་ལེ་འཛིན་པ། གཡས་པས་ཁྲག་གིས་བཀང་བའི་ཐོད་པ་འཛིན་པ། ལྷོ་ཕྱོགས་སུ་མགོ་བསྟན་པའི་གསེར་གྱི་
[79a.7]མདོག་ཅན། རྒྱན་སྣ་ཚོགས་ཀྱིས་བརྒྱན་པ། ནོར་གཏེར་གན་རྒྱལ་དུ་བསྒྱེལ་བ་ཞབས་གཉིས་ཀྱིས་མནན་པ། རིན་པོ་ཆེའི་ཕྲེང་བ་སྐྱུགས་པའི་བདག་ཉིད་ལས་འོད་ཟེར་གྱི་(ཕྲིང་,ཕྲེང་)བའི་ཚོགས་འཕྲོ་བར་བསམ། ཨུ་ཙུཥྨའི་ཕྱག་གཡས་ན་ཨོཾ་ཡིག་ལས་སྐྱེས་པའི་གདུ་བུའོ། །བཾ་ཡིག་ལས་
[79b]
[79b.1]སྐྱེས་པའི་བུམ་པ་བཟང་པོ་དང་འདྲ་བ་འཕྲོ་བཞིན་པ། ལག་པའི་དབུས་སུ་ཛཾ་ཡིག་གོ། །མཛུབ་མོ་ལ་བྷ་ཡིག་གོ། །གུང་མོ་ལ་ལ་ཡིག་གོ། །སྲིན་ལག་ལ་ཛ་ཡིག་གོ། །མཐེ་ཆུང་ལ་ལེན་ཡིག་གོ། །མཐེ་བོ་ལ་དྲ་ཡིག་གོ། །མཁྲིག་མ་ལ་ཡ་ཡིག་གོ། །དེ་ནས་སྭཱ་ཧཱའོ། །འདི་
[79b.2]ནི་སྔགས་དགོད་པའི་རིམ་པའོ། །ཁ་སྔགས་ཀྱིས་བྱིན་གྱིས་བརླབས་ལ་ཆུ་སྐྱོར་སྦྱིན་ནོ། །ཨོཾ་ཛླུཾ་སྭཱ་ཧཱ་ཆུ་སྐྱོར་སྦྱིན་པའི་སྔགས་སོ། །ཨོཾ་ཨིནྡྲ་ནི་མུ་ཁཾ་བྷྲ་མ་རི་སྭཱ་ཧཱ། ལག་པ་ནས་ཁ་དང་། ཁ་ནས་ལག་པར་དེ་དབེན་པར་སྦྱིན་ནོ། །འདི་ལྟར་སྙིང་རྗེས་སེམས་ཅན་ཐམས་ཅད་ཕོངས་པའི་
[79b.3]སྡུག་བསྔལ་ཐམས་ཅད་གཅོད་པའི་དོན་དུ་ཛམྦྷ་ལ་བསྒོམ་པར་བྱའོ། །ཨུ་ཙུཥྨ་ཛམྦྷ་ལ་ཞེས་བྱ་བའི་སྒྲུབ་ཐབས་རྒྱལ་པོ་ཨཱརྱ་མ་ཏིས་མཛད་པ་རྫོགས་སོ།། །།དགེ་སློང་དར་མ་གྲགས་ཀྱིས་བསྒྱུར་བའོ།། {D3745}༄༅༅། །རྒྱ་གར་སྐད་དུ། ཨཱརྱ་ཨུ་ཙུཥྨ་ཛམྦྷ་ལ་ཀྲྀཥྞ་སཱ་དྷ་ནཾ། 
[79b.4]བོད་སྐད་དུ། འཕགས་པ་རྨུགས་འཛིན་འཆོལ་བ་ནག་པོའི་སྒྲུབ་ཐབས། རྗེ་བཙུན་ཛམྦྷ་ལའི་ཞབས་ལ་ཕྱག་འཚལ་ལོ། །དཔལ་གྱི་དབང་ཕྱུག་དབང་ཆེན་བཅུ་གཉིས་རིན་ཆེན་རྣམ་པ་མང་ལྡན་པ། །ཐབས་མང་སྟོབས་ཆེན་དྲི་མེད་ཐུགས་རྗེ་དྲང་སྲོང་ལྷ་མིའི་སྲས་གྱུར་དེའི། །སྲས་
[79b.5]གཅིག་མཚུངས་མེད་མ་ལུས་སྲིད་དང་ཞི་བའི་ནོར་བདག་གཏེར་ཆེན་ནི། །མིའུ་ཐུང་ཆ་བྱད་ཐོད་ཁྲག་ནེ་ལེ་འཛིན་མཛད་ཁྱོད་ཀྱིས་བདག་ལ་སྲུངས། །རེ་ཞིག་སྒྲུབ་པ་པོ་དམ་ཚིག་ཅན་གཞན་ལ་ཕན་པར་བརྩོན་པས་འཕགས་པ་རྨུགས་འཛིན་ལ་མི་ཕྱེད་པའི་དང་བ་ཐོབ་པས་སྐྱབས་སུ་སོང་ལ་
[79b.6]པདྨའི་འདབ་མ་མཆོག་གི་སྣོད་དང་། གནོད་སྦྱིན་མོ་ཀུན་དུ་རྒྱུག་གི་ལུས་ལིངྒ་ཆེན་པོའི་རྫས་དང་ལྡན་པས་ནོར་བུ་བརྩེགས་པ་ལྟ་བུའི་གནས་སུ་འདུག་སྟེ། ཐོག་མ་ཁོ་ནར་མི་བསྐྱོད་པའི་རྒྱལ་པོའི་ཆོ་ག་ཇི་ལྟ་བ་བཞིན་མཉེས་པར་བྱའོ། །དེའི་འོག་ཏུ་དེའི་ང་རྒྱལ་གྱིས་བདག་དང་
[79b.7]གནས་དང་རྣལ་འབྱོར་བསྲུང་བ་བྱས་ལ། རང་གི་སྙིང་གར་ཨ་ལས་ཟླ་བའི་དཀྱིལ་འཁོར་རྒྱས་པ་ལ་གནས་པའི་ཧཱུྃ་ཡིག་ནག་པོ་གསེར་གྱི་མདངས་ཅན་ལས་བྱུང་བའི་རྡོ་རྗེ་རྩེ་དགུ་པ་གྱེན་དུ་ལངས་ཤིང་རྣམ་པར་འགྱུར་བའི་ངང་ཚུལ་ཅན། དབུས་ཀྱི་རྭ་རྩེ་རྣམ་པ་དཀར་པོ་ནོར་བུའི་ཏོག་
[80a]
[80a.1]གིས་མཚན་པ་དང་། རྭ་གཞན་གནག་ཅིང་ཀུན་ནས་བགྲད་པས་འཇིགས་པར་བྱེད་པ་དེ་ཉིད་ཀྱི་ལྟེ་བར་ཟླ་བ་དྲི་མ་མེད་པ་ལ་ཧཱུྃ་ཡིག་བཻ་ཌཱུརྱའི་འོད་འབར་བས་མཚན་པ་བལྟ་བར་བྱའོ། །ཡི་གེ་དེའི་འོད་ཀྱིས་ནམ་མཁའི་དབྱིངས་ཁྱབ་པར་བཀང་ནས་ཞིང་གི་དཀྱིལ་འཁོར་
[80a.2]ཡོངས་སུ་སྦྱོར་བའི་དོན་གཉིས་བྱས་ཏེ། ཚུར་འདུས་པ་ལས་རྗེ་བཙུན་རྨུགས་འཛིན་ནག་པོ་སྲས་དང་བཅས་པ་རྡུལ་ཕྲ་རབ་ཀྱི་གྲངས་དང་མཉམ་པ་སྤྱན་དྲངས་ལ། ཁྲུས་གསོལ་བ་སྔོན་དུ་འགྲོ་བས་མཆོད་པའི་ཡན་ལག་བཅུ་གསུམ་ཡོངས་སུ་རྫོགས་པར་བྱའོ། །མཉེས་པའི་འོད་
[80a.3]ཀྱི་ཕྲེང་བ་བདག་གི་སྙིང་ལ་ཞུགས་ཏེ་བསྐུལ་བའི་ཡིད་ཀྱིས་ཚད་མེད་པ་བཞི་སྤེལ་ཞིང་། བྱང་ཆུབ་ཀྱི་སེམས་བརྟན་པ་ཡང་དག་པ་གོམས་པ་བསྐྱེད་པར་བྱའོ། །དེ་ནས་རྡོ་རྗེའི་འོད་ཟེར་ཆེན་པོས་བརྟན་པ་དང་གཡོ་བའི་དངོས་པོ་མཐའ་དག་རྣམ་པར་བཞུ་ནས། རྡོ་རྗེ་སེམས་དཔའི་ངོ་བོར་
[80a.4]ཐིམ་པ་དང་། ཡང་ཆེས་ཆེར་འབར་བས་རང་གི་ལུས་ཀྱང་ཉེ་བར་བསྲེགས་ནས་གཟི་བརྗིད་ཀྱི་ཕུང་པོ་སྒྱུ་མ་ལྟ་བུའི་བདག་ཉིད་དུ་བསམ་མོ། །དེའི་འོག་ཏུ་ཨོཾ་ཨ་ཞེས་སྐད་གསང་བསྟོད་དེ་སྦྲན་པས་འཆད་པར་འགྱུར་བའི་མཚན་ཉིད་ཅན་གྱི་མགོན་པོ་བྱང་ཕྱོགས་ཀྱི་ཚལ་རྡོ་རྗེའི་རི་བོའི་
[80a.5]ཟོམ་ནས་སྤྱན་དྲངས་ཏེ། ཀུན་ནས་དང་ཞིང་སིམ་ལ་གདུང་བའི་ཡིད་ཀྱིས་རྒྱུའི་སེམས་དཔའ་དེ་འོད་ཟེར་གྱི་ཕྲེང་བ་འབར་བ་ལ་བསྟིམ་པར་བྱའོ། །དེ་དག་ཡོངས་སུ་གྱུར་པ་ལས་བཅོམ་ལྡན་འདས་ནོར་གྱི་དབང་ཕྱུག །ལྷ་དང་ཀླུ་དང་མིའི་ནོར་ཐམས་ཅད་འཛིན་པ་མཐིང་ནག་འཇིགས་
[80a.6]པའི་གཟུགས་ཅན་མིའུ་ཐུང་གི་ཆ་བྱད་རིགས་ངན་གྱི་རྣམ་པ། རྣ་བ་མ་ཕུག་པ། ལྷག་མ་ཟ་ཞིང་མི་སྲུན་པ། གསུས་པ་ཆེར་འཕྱང་ཞིང་རབ་ཏུ་བརྗིད་པའི་བདག་ཉིད། ཁྱེའུ་ལོ་དྲུག་ལོན་པའི་ན་ཚོད་ཅན། གཅེར་བུ་མཚན་མ་འགྲེང་བ། ཞབས་གཉིས་འདོར་སྟབས་སུ་ཉེ་བར་གནས་
[80a.7]པས་ནོར་འཛིན་སེར་པོ་ཁ་ནས་ནོར་བུ་སྐྱུགས་པའི་མགོ་གཡས་སུ་རྣམ་པར་མནན་པ། མཆེ་བ་ཅུང་ཟད་གཙིགས་ཤིང་། ལྗགས་རྐན་ཕུགས་སུ་ཉེ་བར་འདྲིལ་བ། ཞལ་དང་སྤྱན་གསུམ་མེའི་ཕུང་པོ་ལྟར་འབར་ཞིང་། སྤྱན་ཀུན་ནས་ཟླུམ་ཞིང་བཟློག་ལ་རྣམ་པར་བསྒྱུར་བ་ཅན། དཔྲལ་
[80b]
[80b.1]བ་ལ་རིན་པོ་ཆེ་མིག་གསུམ་པའི་གཟུགས་ཅན་གྱི་ཁྲོ་གཉེར་གྱི་རིམ་པ་དང་ལྡན་པ། དབུ་སྐྲ་དང་སྨ་ར་དང་སྨིན་མ་རྣམས་ཀྱི་སྤུ་ཁམ་པ་རེ་རེ་ནས་གྱེན་དུ་ལངས་ཤིང་འོད་འཕྲོ་བའི་མེ་སྟག་ཐུར་དུ་འཛག་པ། ཕྱག་གཡས་དང་གཡོན་གྱིས་པདྨའི་སྣོད་དུ་ཏི་རས་བཀང་བ་དང་། ནེའུ་ལེའི་རྐྱལ་པ་
[80b.2]ལྷ་དང་ཀླུ་དང་མིའི་ནོར་བུ་རིན་པོ་ཆེའི་རིགས་མི་འདྲ་བ་དུ་མས་ཁེངས་པར་བྱས་པའི་ཁ་ནས་རིན་པོ་ཆེའི་རྒྱུན་སྣ་ཚོགས་སྐྱུགས་པ་འཛིན་པ། སངས་རྒྱས་མི་བསྐྱོད་པའི་ཅོད་པན་གྱི་རྒྱན་ཅན། ཀླུའི་རྒྱལ་པོ་མཐའ་ཡས་དང་། འཇོག་པོ་དང་། པདྨ་ཆེན་པོ་དང་། སྟོབས་ཀྱི་རྒྱུ་དང་། རིགས་
[80b.3]ལྡན་དང་། དུང་སྐྱོང་དང་། ནོར་རྒྱས་དང་། པདྨ་རྣམས་ནག་པོ་དང་། དམར་པོ་དང་། དཀར་པོ་དང་། སེར་པོ་དང་། སྔོན་པོ་དང་། ཁྲ་བོ་དང་། སེར་པོ་དང་། དམར་པོ་རྣམ་པ་བརྒྱད་ཀྱིས་{གོ་རིམས་,གོ་རིམ་}ལྟར་ཐོར་ཚུགས་དང་། རྣ་བ་དང་། དོ་ཤལ་དང་། ཚངས་སྐུད་དང་། དཔུང་པ་
[80b.4]དང་། ལག་པ་དང་། རྐེད་པ་དང་། རྐང་པ་རྣམས་ལ་བརྒྱན་པའོ། །ཐུགས་ཀར་ཟླ་བ་ལ་ཇི་སྐད་བཤད་པའི་སྙིང་པོ་ཅན་གྱི་མཚན་མ་བསྒོམ་པར་བྱའོ། །དེ་ནས་རྡོ་རྗེའི་ཡི་གེ་བཅུའི་གོ་ཆ་བགོ་བར་བྱ་སྟེ། དཔྲལ་བ་དང་། ཞལ་དང་། དཔུང་པ་གཡས་པ་དང་། གཡོན་པ་དང་། ཐུགས་
[80b.5]ཀ་དང་། ཞབས་ངར་གཡས་གཡོན་དང་། ཆུ་སོ་དང་། ཞབས་བོལ་གོང་གཡས་དང་། གཡོན་དང་། གྲངས་བཞིན་དུ། ཨོཾ་དང་། ཛཾ་དང་། བྷ་དང་། ལ་དང་། ཛ་དང་། ལེན་དང་། དྲ་དང་། ཡེ་དང་། སྭཱ་དང་། ཧཱ་རྣམས་ཀྱི་ཡིག་འབྲུ་རྣམས་ཟླ་བའི་གདན་དང་། རྡོ་རྗེ་ཕྱེད་པ་ལ་
[80b.6]གནས་པ་ཉི་མའི་སྙིང་པོ་འབར་བའམ་གསེར་གྱི་མཆོད་སྡོང་རྣམ་པར་དག་པ་ལྟར་བསམ་པར་བྱའོ། །ཐུགས་དཀྱིལ་མི་ཕྱེད་ཡི་གེ་ལས་འཕྲོས་ཕྱོགས་བཅུའི་འདྲེན་པ་ཀུན་མཆོད་ཅིང་། །གོ་ཆ་བཅུར་བཅས་སྐྱོབ་དབང་ཉིད་འཕྲོས་མ་ལུས་འགྲོ་རྣམས་རང་འདྲར་བྱས། །ནེའུ་ལེ་ཀླུ་དབང་ནོར་
[80b.7]བདག་འོད་ལྡན་ལྷ་ཀླུ་མི་ཡི་ནོར་རྣམས་བསྡུས། །ཟོས་ཤིང་ཟོས་ཏེ་འགྲངས་གྱུར་བཙིར་བས་དེ་སྐྱུགས་དངོས་གྲུབ་ཡང་ཡང་བླང་། །དེ་ནས་ཆུ་སྦྱིན་པར་བྱ་སྟེ། ལག་པའི་མཐིལ་དུ་བཾ་སེར་པོ་ལས་གསེར་གྱི་བུམ་པ་བཟང་པོ་རིན་པོ་ཆེ་སྣ་ཚོགས་སྐྱུགས་པ་ཁ་ཕྱིར་བསྒྱིལ་བའི་ཡི་གེ་བཾ་དེ་ཉིད་ཀྱིས་
[81a]
[81a.1]མཚན་པར་བལྟའོ། །བཾ་གྱི་ནང་དུ་ཛཾ་ཡིག་གོ། །མཁྲིག་མ་ལ་ནི་ཨོཾ་མོ། །མཛུབ་མོ་ལ་ནི་བྷའོ། །གུང་མོ་ལ་ནི་ལའོ། །སྲིན་ལག་ལ་ཛའོ། །མཐེའུ་ཆུང་ལ་ལེན་ནོ། །མཐེ་བོང་ལ་དྲའོ། །ནོར་བུ་མཆིང་བའི་གནས་སུ་ཡེའོ། །ལག་མཐིལ་གྱི་ལྟོ་གཡོན་དུ་སྭཱའོ། །དེའི་
[81a.2]གཡས་སུ་ཧཱའོ། །ཐམས་ཅད་ཀྱང་ཟླ་བ་ལ་གནས་ཤིང་། གསེར་འོད་དྲི་མ་དང་བྲལ་བ་ལྷག་པར་འཚེར་བ་ལྟར་བསམ་མོ། །དེ་ནས་ཡང་ཆུ་ཁྱོར་བ་གང་ཁ་ལ་ཉེ་བར་གཏུགས་ཏེ། ཨོཾ་ཨིནྡྲ་ནི་མུ་ཁཾ་བྷྲ་མ་རི་སྭཱ་ཧཱ་ཞེས་བྱ་བས་སོར་མོ་ལྔ་ལ་ལན་རེ་རེ་དང་། ཁ་དང་ལག་པ་བྱིན་གྱིས་བརླབ་པ་
[81a.3]ལ་གཉིས་ཏེ་བདུན་གྱིས་བྱིན་གྱིས་བརླབ་བོ། །དེའི་འོག་ཏུ་ནག་པོ་ཆེན་པོ་མཛེས་པའི་སྐུ་ཡོངས་སུ་རྫོགས་པ་ཞིག་མདུན་གྱི་པདྨའི་རིན་པོ་ཆེའི་སྣོད་དུ་ཞུགས་ཏེ། རང་གི་ཐུགས་ཀ་ནས་ཅི་འདྲ་བའི་སྐུ་གཟུགས་ཕྱུང་སྟེ་བསྟིམས་ལ། རིན་པོ་ཆེའི་བུམ་པ་རྒྱན་ཐམས་ཅད་ཀྱིས་སྤྲས་པ་
[81a.4]ཡོངས་སུ་གང་བས་རྒྱུན་མི་འཆད་པས་ཆུ་སྦྱིན་པར་བྱའོ། །འདི་ལྟར་བྱ་སྟེ། ཨོཾ་ཛླུཾ་སྭཱ་ཧཱ་ཞེས་བྱ་བས་རིན་པོ་ཆེས་བརྒྱན་པའི་ལག་པ་ནས་ཞལ་དུའོ། །ཞལ་ནས་རྡོ་རྗེ་ནོར་བུའི་རྩེ་མོ་རུའོ། །དེ་ནས་སླར་ལག་མཐིལ་དུ་འབབ་པའི་རིམ་པས་མཐར་ཆུའི་བདག་པོའི་ཞལ་དུ་འཇུག་པར་
[81a.5]བསམས་ཏེ། ཆོ་ག་དེ་ཉིད་ཀྱིས་ཁྱོར་བ་བརྒྱ་རྩ་བརྒྱད་འཁྲུལ་པ་མེད་པར་སྦྱིན་པར་བྱའོ། །དེའི་ཚེ་ཕྱག་གི་མཐིལ་གྱི་བུམ་པ་དང་། ནེའུ་ལེ་དང་ལྟོས་འགྲོ་རྣམས་ཀྱི་ཁ་དང་སྣའི་སྒོ་ལ་སོགས་པ་བུ་གའི་རྣམ་པ་ཐམས་ཅད་ལས་རིན་པོ་ཆེའི་རིགས་མི་འདྲ་བ་སྡུག་ཅིང་ཡིད་དུ་འོང་བ་རྣམ་
[81a.6]པ་དུ་མའི་ཆར་ཆེན་པོ་ཕབ་པས་གནས་ཁང་ལ་སོགས་པ་མཐའ་དག་ཡོག་ཅིང་ནོར་གྱིས་གང་བར་གྱུར་པར་བསམ་མོ། །དེའི་རྗེས་ལ་ཡི་གེ་བཅུ་པ་ལ་མཆོད་པ་རྣམ་པ་ལྔའི་སྔགས་སྦྱར་བས་མཆོད་ཅིང་། ཐུན་མོང་དང་ཁྱད་པར་གྱི་སྒོ་ནས་བསྟོད་དོ། །སྔགས་དེ་དག་ཉིད་ཀྱིས་གཏོར་མ་བྱིན་
[81a.7]གྱིས་བརླབས་ཏེ་དབུལ་བར་བྱའོ། །ན་མོ་རཏྣ་ཏྲ་ཡཱ་ཡ། ཨོཾ་མ་ཎི་བྷ་དྲཱ་ཡ། མ་ཧཱ་ཡཀྵ་སེ་ནཱ་པ་ཏ་ཡེ། ཨོཾ་ཛཾམྦྷ་ལ་ཛ་ལེནྡྲ་ཡེ་སྭཱ་ཧཱ། ཞེས་ལན་བདུན་ནམ་བརྒྱ་རྩ་བརྒྱད་ཀྱི་བར་དུ་བཟླས་ཏེ་ཇི་ལྟར་འདོད་པའི་དོན་ལ་གསོལ་བ་གདབ་པོ། །དེ་ནས་ཡང་མཆོད་པས་གཏང་རག་ཕུལ་ཏེ་མེ་ཏོག་
[81b]
[81b.1]དབུ་ལ་བཞག་ནས་ཡི་གེ་བརྒྱ་པས་ལྷག་ཆད་ཁ་བསྐང་ལ་རྟེན་སྤྱི་བོ་དང་ཆུའི་ཕུད་སྲིན་ལག་གིས་རེག་སྟེ་ལྕེ་ལ་བཞག་ཅིང་། ཆུའི་ཚོགས་རྒྱ་མཚོར་འཇུག་པའི་ངོགས་སུ་དོར་བར་བྱའོ། །དེ་ལྟར་ཟླ་བ་དྲུག་ལ་སོགས་པར་ཉིན་ལན་གསུམ་མཚན་ལན་གསུམ་དུ་བར་མ་ཆད་པར་ཆུ་སྦྱིན་པ་ལ་བརྩོན་
[81b.2]པར་བྱེད་ན། དེས་ཇི་ལྟར་མངོན་པར་འདོད་པའི་འབྱོར་པ་ཐམས་ཅད་གདོན་མི་ཟ་བར་འགྲུབ་པར་འགྱུར་རོ། །དབང་ཕྱུག་སྙིང་པོ་གཏེར་བུམ་ལས། །ལྕགས་ཀྱུས་ལྕག་བཏབ་ཟས་ནོར་སྟེར། །བྲམ་ཟེའི་ཚངས་སྐྱོགས་ལྔ་ཚན་ལྔས། །བཀང་ཏེ་བཅུད་བསྡུས་དངོས་གྲུབ་ལེན། །རིན་ཆེན་
[81b.3]སྙིང་པོ་ཉི་ཟླ་དང་། །པདྨ་རབ་སྦྱངས་བདེ་ཆེན་ཐོབ། །རིམ་བཞིན་གནོད་སྦྱིན་ནེེའུ་ལེ་མོ། །ཐོད་ཁྲག་པུར་ལིང་སྦྱོར་བར་བཤད། །དབྱར་དགུན་སྟོན་ཟླ་ཐ་{ཆུངས་,ཆུང་}དང་། །དཔྱིད་ཟླ་འབྲིང་ལ་རྟེན་བཞེངས་ནས། །འདི་ཉིད་རྒྱལ་བའི་ཏིང་འཛིན་གྱིས། །དམ་ཚིག་ཡེ་ཤེས་མཉམ་སྦྱོར་
[81b.4]བྱ། །རྣ་བ་མནན་དང་མདངས་འཕྲོག་དང་། །དགྲ་བོ་བྱིས་པའི་གཟུགས་འཇིགས་པས། །རིགས་ངན་གདུག་པའི་ལས་གསུམ་བྱེད། །ཁྲོ་ཞལ་ཕྲིན་ལས་བགེགས་སྐྲོད་ཡིན། །ཀླུ་རྒྱལ་གདོན་འགྲོལ་ཆར་འབེབས་བྱེད། །ནོར་བདག་གཟིར་བས་ནོར་རྣམས་འཕྲོག །རིག་
[81b.5]འཛིན་དགུག་དང་གཏེར་འབྱེད་དང་། །འཇིགས་སྐྱོབ་རྐུན་པོ་སྲུང་བ་ཉིད། །བུ་སྟེར་ཚེ་ནི་བསྲིང་བ་དང་། །ཕྱུགས་སྐྱོང་བསྐྱེད་ཅིང་གཟུགས་པ་དང་། །དབང་བསྐུར་བཀྲ་ཤིས་གསོལ་བ་སྟེ། །རིམ་བཞིན་ཨོཾ་ནས་སྭཱ་ཧཱའི་བར། །འོད་དང་ལྷན་ཅིག་རྗེས་འགྲོ་དང་། །སླར་བཟློག་ཡི་
[81b.6]གེ་བཅུ་ཡིས་སོ། །རྡོ་རྗེ་ཧཱུྃ་མཛད་ཁྲོས་པ་ཡིས། །ཚ་བ་དུག་དང་ཁྲག་སྐེ་ཚེ། །མར་ཁུས་ལུས་བྱུགས་པུར་ལིང་གདུང་། །བདུན་ཕྲག་གཅིག་གིས་སྤོགས་ན་འགྲུབ། །ཡེ་ཡ་དྷ་ན་མེ་དྷེ་བཾ་སྭཱ་ཧཱ། སྙིགས་དུས་སྒྲུབ་རྣམས་རབ་དབུལ་ཉེན་རྣམས་ཀྱིས། །ཕན་འདོད་བཞིན་ཡང་རང་གཞན་
[81b.7]དོན་ཉམས་པར། །མཐོང་ནས་རྨུགས་འཛིན་ཆོ་ག་ཚུལ་བཞིན་བྲིས། །དགེ་བས་ཀུན་ལ་འདོད་སྦྱིན་སྟེར་གྱུར་ཅིག །དཔལ་རྨུགས་འཛིན་འཆོལ་བ་ནག་པོའི་སྒྲུབ་ཐབས་གསང་བ་ལས་ཀྱང་ཆེས་གསང་བ་སྦས་པའི་བུམ་པ་འཁྱིལ་བ་ཞེས་བྱ་བ། སློབ་དཔོན་ནོར་སྦྱིན་གྱིས་མཛད་
[82a]
[82a.1]པ་རྫོགས་སོ།། །།དཔལ་ཆོས་ཀྱི་རྗེ་སའི་སྟེང་ན་འགྲན་ཟླ་དང་བྲལ་བའི་པཎྜི་ཏ་ཆེན་པོ་ཤཱཀྱ་ཤྲཱི་བྷ་དྲ་དང་། བོད་ཀྱི་ལོ་ཙཱ་བ་བྱམས་པའི་དཔལ་གྱིས། བོད་ཡུལ་གྱི་དབུས། ངམ་ཤོད་ཀྱི་མཐིལ། བསམ་ཡས་ལྷུན་གྱིས་གྲུབ་པའི་གཙུག་ལག་ཁང་རྒྱལ་པོའི་ཕོ་བྲང་ཡིད་
[82a.2]བཞིན་ནོར་བུའི་མཛོད་དབུ་རྩེ་རིམ་གསུམ་ལྷ་ཁང་གི་སྟེང་དུ་བཀྲ་ཤིས་པའི་ཉི་མ་ལ་བསྒྱུར་ཅིང་གཏན་ལ་ཕབ་པའོ།། {D3746}༄༅༅། །རྒྱ་གར་སྐད་དུ། ཨཱརྱ་ཛམྦྷ་ལ་ཀྲྀཥྞ་སཱ་དྷ་ནཾ། བོད་སྐད་དུ། འཕགས་པ་ཛམྦྷ་ལ་ནག་པོ་སྒྲུབ་པའི་ཐབས། འཕགས་པ་ཛམྦྷ་ལ་ལ་ཕྱག་འཚལ་
[82a.3]ལོ། །འཕགས་པ་ཛམྦྷ་ལ་བསྒྲུབ་པར་འདོད་པས། ཡིད་དང་མཐུན་པའི་གནས་སུ་སྟན་བདེ་བ་ལ་འདུག་སྟེ། སངས་རྒྱས་དང་བྱང་ཆུབ་སེམས་དཔའི་གོ་འཕང་ཐོབ་པར་བྱས་ཏེ། སེམས་ཅན་ཐམས་ཅད་མཐོ་རིས་དང་ཐར་པའི་བདེ་བ་ལ་དགོད་པར་བྱ། དེའི་ཆེད་དུ་ཛམྦྷ་ལ་ལ་ཆུ་ཕུལ་ལ་
[82a.4]མཆོད་པར་བྱ་སྙམ་དུ་སེམས་བསྐྱེད་ལ། གནས་དང་བདག་དང་རྣལ་འབྱོར་སྲུང་བ་ནི་གཞན་དང་མཐུན། རང་གི་སྙིང་གར་ཡི་གེ་ཨ་དཀར་པོ་འོད་ཟེར་འཕྲོ་བ་དང་བཅས་པ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར། དེའི་སྟེང་དུ་ཡི་གེ་ཧཱུྃ་ནང་ནག་ལ་ཕྱི་སེར་བ། འོད་ཟེར་སེར་པོ་
[82a.5]འཕྲོ་བ་བསམས་ལ། དེ་ཡོངས་སུ་གྱུར་པ་ལས་རྡོ་རྗེ་རྩེ་དགུ་པ་ཧཱུྃ་དང་ཁ་དོག་མཚུངས་པ་བསྒོམ། དེའི་ལྟེ་བའི་ནང་དུ་ཧཱུྃ་བསམ། ཧཱུྃ་དེ་ལས་འོད་ཟེར་ཕྱོགས་བཅུར་འཕྲོས་ཤིང་། །ངག་ཏུ་ཨོཾ་ཨ་ཞེས་བརྗོད་པས། ཕྱོགས་མཚམས་ཐམས་ཅད་ནས་སེམས་ཅན་གྱི་དོན་བྱེད་པའི་ཨུ་ཙུཥྨ་
[82a.6]བསམ་གྱིས་མི་ཁྱབ་པ་སྤྱན་དྲངས་ནས་མདུན་གྱི་ནམ་མཁའ་ལ་བཞུགས་པ་ལ། དད་ཅིང་གུས་པས་ཕྱག་འཚལ་དངོས་སུ་འབྱོར་པ་དང་ཡིད་ལས་བྱུང་བའི་མཆོད་པ་སྔོན་དུ་འགྲོ་བའི་བདུན་རྣམ་དག་བྱ། ཚད་མེད་པ་བཞི་བསྒོམ་པ་ནི་བསོད་ནམས་ཀྱི་ཚོགས་སོགས་པ་ཡིན། དེ་ནས་ཡང་
[82a.7]རྡོ་རྗེ་ཧཱུྃ། ཟླ་བ་རྣམས་ལས་འོད་འཕྲོས་པས་སྣོད་བཅུད་ལ་ཕོག །དེ་འོད་དུ་ཞུ་སླར་འོད་ཀྱི་གནས་ལ་ཐིམ། མདུན་གྱི་འཕགས་པའང་ཨོཾ་ཨ་ཞེས་བརྗོད་པས་རྡོ་རྗེ་དང་ཧཱུྃ་དང་ཐ་མི་དད་དུ་གྱུར། རང་ལུས་ཀྱང་འོད་དུ་ཞུ་ནས་རྡོ་རྗེ་ལ་སོགས་པ་ལ་ཐིམ། དེ་རྣམས་རྨི་ལམ་སྒྱུ་མ་ལྟར་བསམ། དེ་
[82b]
[82b.1]ཡེ་ཤེས་ཀྱི་ཚོགས་སོགས་པ་ཡིན། རྡོ་རྗེ་ཧཱུྃ་ཟླ་བ་ཨུཙུཥྨ་ཧཱུྃ་གི་འོད་ཟེར་དེ་ལྔ་པོ་ཡོངས་སུ་གྱུར་པ་ལས། སྣ་ཚོགས་པདྨ་དང་ཟླ་བའི་སྟེང་དུ་རྣམ་ཐོས་ཀྱི་བུ་སྐུ་མདོག་སེར་པོ་མགོ་གཡས་སུ་བསྟན་པ། གན་རྐྱལ་དུ་ཉལ་བ། ཁ་ནས་རིན་པོ་ཆེ་སྣ་ཚོགས་སྐྱུགས་པ། དབུ་རྒྱན་ལ་སོགས་པ་རིན་པོ་ཆེ་
[82b.2]སྣ་ཚོགས་ཀྱིས་བརྒྱན་པ། དེའི་མགོ་ཐུར་དུ་མནན་པ། འོད་ཟེར་ཕྲེང་བ་འཁྲུག་ཅིང་འཕྲོ་བའི་གདན་གྱི་ལྟེ་བར། དབང་པོ་སྦས་པ་ལྟར་གནག་པའི་ཛ་ཡིག་ཡོངས་སུ་གྱུར་པ་ལས། ཨུཙུཥྨ་བྱིས་པའི་གཟུགས་ཅན་ཤིན་ཏུ་ནག་པ། རྣ་བ་མ་ཕུག་པ། རྣ་བ་ཐུང་བ། སྐྲ་ཁམ་པ་གྱེན་
[82b.3]དུ་བརྫེས་པ། ལུས་ཐུང་བ་མཐུག་པ། གསུས་པ་ཆེ་བ། མཆེ་བ་གཙིགས་པ། སྤྱན་དམར་བ། ཁྲོ་གཉེར་བསྙེར་བ། སྤྱན་ཟླུམ་པ། ཕྱག་གཉིས་ཀྱི་གཡས་པ་ན་ཁྲག་གིས་བཀང་བའི་ཐོད་པ་ནུ་མ་གཡས་པ་ལ་བརྟེན་ཅིང་ཞལ་དུ་གསོལ་བའི་ཚུལ་གྱིས་བསྣམས་པ། གཡོན་པ་ན་
[82b.4]རིན་པོ་ཆེ་སྣ་ཚོགས་སྐྱུགས་པའི་ནེའུ་ལེ་པུས་མོ་གཡོན་གྱི་སྟེང་དུ་བཟུང་བ། ཞབས་གཡས་བསྐུམ་པས་གདན་གྱི་མགོ་བོ་མནན་པ། གཡོན་བརྐྱང་བས་རྐང་པ་མནན་པ། མི་བསྐྱོད་པས་དབུ་བརྒྱན་པ། གཅེར་བུ་ཐོར་ཚུགས་ལ་ཀླུ་མཐའ་ཡས་ནག་པོས་དཀྲིས་པ། རྣ་བ། དོ་ཤལ། ཚངས་
[82b.5]སྐུད། དཔུང་པ། ལག་པ། རྐེད་པ། རྐང་པ་རྣམས་ལ་རིམ་པ་ལྟར། འཇོག་པོ་དམར་པོ། པདྨ་ཆེན་པོ་དཀར་པོ། སྟོབས་ཀྱི་རྒྱུ་སྔོན་པོ། རིགས་ལྡན་ཁྲ་བོ། དུང་སྐྱོང་སེར་པོ། བ་སུ་ཀི་དཀར་པོ། པདྨ་དཀར་པོ་སྟེ་ཀླུ་ཆེན་བརྒྱད་ཀྱིས་བརྒྱན་པའོ། །དེའི་ཐུགས་ཀར་ཟླ་བའི་གདན་ལ་
[82b.6]རྡོ་རྗེ་རྩེ་དགུ་པ། དེའི་ལྟེ་བར་ཟླ་བའི་གདན་ལ་ཧཱུྃ། དཔྲལ་བར་ཨོཾ། ལྕེ་ལ་ཛཾ། དཔུང་པ་གཡས་ལ་བྷ། གཡོན་ལ་ལ། ཐུགས་ཀར་ཛ། ལྟེ་བ་ལ་ལེན། ངར་གདོང་གཡས་ལ་དྲ། གཡོན་ལ་ཡེ། བོལ་གོང་གཡས་ལ་སྭཱ། གཡོན་ལ་ཧཱ། ཡི་གེ་དེ་རྣམས་ཟླ་བའི་གདན་དང་བཅས་
[82b.7]པའོ། །ཁ་དོག་གནག་ཅིང་འོད་སེར་པོ་འཕྲོ་བའོ། །ཡི་གེ་དེ་རྣམས་དང་ཐུགས་ཀའི་རྡོ་རྗེའི་ལྟེ་བའི་ནང་གི་ཧཱུཾ་ཟླ་བའི་གདན་རྣམས་ལས་འོད་འཕྲོས་ཏེ། སེམས་ཅན་ལ་རེག་པས་ཐམས་ཅད་ཛམྦྷ་ལར་གྱུར་ནས་ཡིད་ཀྱིས་ཧཱུྃ་ལ་བསྡུ། ཡང་དེ་རྣམས་ལས་འོད་འཕྲོས། རིན་པོ་ཆེ་ཐམས་ཅད་
[83a]
[83a.1]བསྡུས་ཏེ་རླུང་ནང་དུ་རྔུབས་པས་ཀླུ་ཆེན་བརྒྱད་དང་། རྣམ་ཐོས་བུ་དང་། ནེའུ་ལེའི་ཁ་ནང་དུ་སོང་། ཕྱིར་རྒྱུ་བས་དེ་རྣམས་ཀྱི་ཁ་ནས་སྐྱུགས་ནས་རིན་པོ་ཆེའི་ཕུང་པོ་ཆེན་པོ་བྱུང་། ཡང་ཟོས་ཡང་སྐྱུགས་པ་ལན་མང་དུ་བསྒོམ། དེ་རྗེས་སུ་རང་གི་ལག་པ་གཡས་པར་ཨོཾ་ལས་
[83a.2]ཌཱ་ཀིའི་གཟུགས་ཀྱི་ལག་པའི་མཐིལ་དུ་བཾ་ཡིག་ལས་འོད་ཟེར་འཕྲོས་པས་སྐྱེས་བུའི་བུམ་པ་བཟང་པོའི་ལག་པར་བསམས་པའི་བུམ་ནང་དུ་ཛཾ། མཁྲིག་མ་ལ་ཨོཾ། མཛུབ་མོ་ལ་བྷ། གུང་མོ་ལ་ལ། སྲིན་ལག་ལ་ཛ། མཐེའུ་ཆུང་ལ་ལེན། མཐེ་བོང་ལ་དྲ། མཁྲིག་མའི་མཚམས་སུ་ཡེ། 
[83a.3]གཡོན་ལ་སྭཱ། གཡས་ལ་ཧཱ། རེ་རེ་ལ་ཟླ་བའི་གདན་རེའོ། །དེ་ནས་ཟངས་གཞོང་ལ་སོགས་པའི་ནང་དུ་རྟེན་ཡོད་ན་བཞུགས། མེད་ན་རང་དང་འདྲ་བའི་རྟེན་མདུན་དུ་བསྐྱེད་ལ། ཆུ་ཁྱོར་བ་གང་ལ། ཨོཾ་ཨིནྡྲ་ནི་མུ་ཁཾ་བྷྲ་མ་རི་སྭཱ་ཧཱ། ཞེས་པ་ལན་བདུན་གྱིས་བྱིན་གྱིས་བརླབ། ཆུ་ཁྱོར་བ་གང་
[83a.4]ཁར་བླུགས་པར་བསམས་ཏེ་ཕུལ་བ་ཁར་སོང་བས། ཁོང་ནང་གི་ཛཾ་གྱིས་སེར་པོར་གྱུར་སྙིང་གའི་ཧཱུྃ་ལ་སོགས་པའི་ནུས་པས་བདུད་རྩིར་གྱུར་པ་སླར་གྱེན་དུ་ལོག་སྟེ་རང་གི་ལག་པའི་མཐིལ་དུ་བྱུང་བ། མདུན་གྱི་ཛམྦྷ་ལའི་ཞལ་དུ་ཕུལ་བར་བསམ་ཞིང་། ཨོཾ་ཛླུཾ་སྭཱ་ཧཱ་ཞེས་པ་ལན་རེ་དང་ཆུ་
[83a.5]ཁྱོར་བ་བརྒྱ་རྩ་བརྒྱད་རིམ་པ་འདི་གཉིས་སོ། །མཇུག་ཏུ། ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲཱ་ཡ། མ་ཧཱ་ཡཀྵ་སེ་ནཱ་པ་ཏ་ཡེ། ཨོཾ་ཛམྦྷ་ལ་ཛ་ལེནྡྲ་ཡེ་སྭཱ་ཧཱ་ཞེས་ལན་བདུན་བརྗོད་ལ་ཆུ་ཁྱོར་བ་བདུན་དབུལ། འདི་ཉིད་གཏོར་མའི་སྔགས་ཀྱང་ཡིན། དེ་ནས་རྟེན་ཆུ་ནང་ནས་བཏོན་ཏེ་ལོགས་
[83a.6]སུ་བཞུགས། བསྐྱེད་པ་ཡིན་ན་བཛྲ་མུཿས་གཤེགས། གཏོར་མ་གཙང་སར་གཏང་། རྒྱུན་དུ་སྔགས་ཟློས་ལ། ཨོཾ་ཛམྦྷ་ལ་ཛ་ལེནྡྲ་ཡེ་སྭཱ་ཧཱ་ཞེས་པ་དང་ན་མོ་རཏྣ་ཏྲ་ཡཱ་ཡ་ལ་སོགས་སྔགས་ཕྲེང་འདམ་ཁ་ཡིན་གསུང་། ཟླ་བ་དྲུག་གིས་ངེས་པར་འགྲུབ་པར་ཐེ་ཚོམ་མི་དགོས་གསུང་། 
[83a.7]རྗེས་སུ་བདག་གཞན་ཐམས་ཅད་ཀྱི་ཚེ་དང་བསོད་ནམས་འཕེལ་བ་དང་། དཔལ་འབྱོར་རྒྱས་པ་དང་། འཁོར་དང་ཆབ་སྲིད་འཕེལ་བ་དང་། འདོད་པའི་དོན་ཅི་དང་ཅི་བསམས་པ་ཐམས་ཅད་མྱུར་དུ་འགྲུབ་པར་མཛད་དུ་གསོལ་ཞེས་གསོལ་བ་གདབ་བསྔོ་བ་དང་སྨོན་ལམ་བྱའོ། །ཛམྦྷ་ལ་ནག་
[83b]
[83b.1]པོའི་སྒྲུབ་ཐབས་བསྡུས་པ་པཎ་ཆེན་ཤཱཀྱ་ཤྲཱིའི་ཞལ་ནས་གསུངས་པ། གནུབས་ལོ་ཙཱ་བ་བྱམས་པའི་དཔལ་གྱིས་བསྒྱུར་བའོ། །ས་བརྒྱད་དབང་ཕྱུག་ལྷ་ཡི་ལྷ། །མགོན་པོ་འགྲོ་ཀུན་ཕོངས་པ་སེལ། །མིའུ་ཐུང་གཟུགས་ཅན་ནག་པོ་ཆེ། །ཨུ་ཙུཥྨ་ལ་ཕྱག་འཚལ་ལོ། །ཞེས་པའི་
[83b.2]བསྟོད་པས་བསྟོད་པར་བྱའོ།། {D3747}༄༅༅། །རྒྱ་གར་སྐད་དུ། ཨཱརྱ་ཛམྦྷ་ལ་ཛ་ལེནྡྲ་ཡེ་བི་ཤེ་ཥ་སྟོད་ཏྲ་ན་མ། བོད་སྐད་དུ། འཕགས་པ་རྨུགས་འཛིན་ཆུའི་དབང་པོ་ལ་ཁྱད་པར་གྱི་བསྟོད་པ་ཞེས་བྱ་བ། འཇིག་རྟེན་དབང་ཕྱུག་ལ་ཕྱག་འཚལ་ལོ། །ནོར་གྱི་དབང་ཕྱུག་རིན་
[83b.3]ཆེན་གཏེར་མངའ་བ། །ལྕགས་ཀྱུས་ལྕག་བཏབ་འདོད་དགུ་སྦྱིན་པར་བྱེད། །ཉི་ཤུ་དྲུག་ལྡན་གསང་སྔགས་ཡི་གེ་ཡིས། །ལྷ་མིན་ལྷ་དང་མིའམ་ཅིས་འདུད་རྒྱལ། །ཉི་ཤུ་ལྔ་ཡི་སྨན་མཆོག་གིས་གང་བའི། །ཚངས་སྐྱོགས་ལས་གྲུབ་དངོས་གྲུབ་བདུད་རྩིའི་རྒྱུན། །རབ་འབབ་བཅུད་
[83b.4]ཀྱི་རིལ་བུ་སྦྱིན་མཛད་གང་། །ནོར་རྒྱུན་ལྷ་མོས་ལེགས་བསྟན་ཁྱེད་ལ་འདུད། །ཐབས་ཆེན་ཤེས་རབ་ཟབ་སྦྱངས་རིན་ཆེན་གྱི། །སྙིང་པོ་ཉི་ཟླའི་སྦྱོར་བ་ལས་བྱུང་བ། །དགའ་ཆེན་ཡེ་ཤེས་བཞི་ཡི་སམ་བུ་ཏི། །མཆོག་བརྙེས་རྨུགས་འཛིན་ཁྱེད་ཞབས་རྟག་ཏུ་འདུད། །ཛཾ་ཡིག་ལས་
[83b.5]སྐྱེས་ལྷ་ཆེན་ཡི་གེ་བཞིས། །ལེགས་དྲངས་རྡོ་རྗེའི་ཐུགས་གསུང་སྐུར་ལྡན་པ། །སུམ་ཅུ་རྩ་གཉིས་མཚན་བརྒྱ་རབ་ལྡན་པ། །ཉམས་དགུའི་གར་གྱིས་བརྒྱན་ལ་ཕྱག་འཚལ་ལོ། །ཥྚོཾ་པ་ཎི་རོ་དྷའི་རྣ་བ་མནན། །ཕུ་བརྒྱད་ཁ་ཡིས་དགྲ་བོའི་མདངས་འཕྲོག་བྱེད། །ལུགས་བཟློག་
[83b.6]ལུགས་འབྱུང་བཞི་གཉིས་ཡི་གེ་ཡིས། །བྱིས་པའི་སྲོག་དང་གཟུགས་འཇིག་མཛད་ལ་འདུད། །ཀླུ་བརྒྱད་རྒྱན་གྱིས་ནོར་བུའི་གདོན་འགྲོལ་ཞིང་། །ཆུ་འཛིན་སྤྲིན་འདྲའི་ལུས་ལ་ཆར་ཆེན་འབེབས། །ཁྱོད་ནི་ནོར་བདག་གཟིར་བས་ས་གསུམ་གྱི། །ནོར་འཕྲོག་ཞལ་བཞིས་
[83b.7]བགེགས་འཇོམས་མཛད་ལ་བསྟོད། །སྟོབས་བཅུ་མངའ་བ་ཁྱོད་ཀྱི་ཡི་གེ་བཅུས། །རིག་འཛིན་དགུག་དང་གཏེར་འབྱེད་འཇིགས་ལས་སྐྱོབ། །རྐུན་པོ་སྲུང་དང་བུ་སྟེར་ཚེ་བསྲིང་དང་། །ཕྱུགས་སྐྱོང་སྐྱེད་ཤིང་དབང་བསྐུར་ཤིས་མཛད་འདུད། །གང་ཕྱིར་ས་གསུམ་སྐྱེ་བོ་རྨུགས་
[84a]
[84a.1]བྱེད་པའི། །ནོར་འཛིན་ས་བརྒྱད་དབང་ཕྱུག་ཡུད་ཙམ་ཞིག །མཐོང་ནས་གུས་འཕེལ་ཉི་ཤུས་བསྟོད་བགྱིས་པས། །སྒྲུབ་རྣམས་ཕྲིན་ལས་ཉི་ཤུས་རྒྱལ་གྱུར་ཅིག །འཕགས་པ་རྨུགས་འཛིན་ཆུའི་དབང་པོ་ལ་ཕྲིན་ལས་ཉི་ཤུའི་སྒོ་ནས་ཁྱད་པར་གྱི་བསྟོད་པ་ཞེས་བྱ་
[84a.2]བ། སློབ་དཔོན་ཆེན་པོ་ནོར་འཛིན་དཔལ་གྱི་ཞབས་ཀྱིས་མཛད་པ་རྫོགས་སོ།། །།པཎྜི་ཏ་ཆེན་པོ་བུདྡྷ་ཤྲཱི་ཛྙཱ་ན་དང་ལོ་ཙཱ་བ་བྱམས་པའི་དཔལ་གྱིས་མང་ཡུལ་གྱི་གྲོང་དུ་འཕགས་པ་ཝ་ཏིའི་ཕོ་བྲང་དུ་བསྒྱུར་བའོ།། {D3748}༄༅༅། །རྒྱ་གར་སྐད་དུ། ཨཱརྱ་ཛམྦྷ་ལ་སྟོ་ཏྲ། བོད་སྐད་དུ། 
[84a.3]འཕགས་པ་རྨུགས་འཛིན་ལ་བསྟོད་པ། བཅོམ་ལྡན་འདས་ཛམྦྷ་ལ་ལ་ཕྱག་འཚལ་ལོ། །མཆོད་སྦྱིན་བརྒྱ་པ་མེ་ལྷ་གདོང་བཞི་དང་། །སེང་གེ་འཕྲོག་བྱེད་ཉིན་མོར་བྱེད་རྣམས་ཀྱིས། །ཞབས་གཉིས་ལ་བཏུད་བཅོམ་ལྡན་སྡུག་བསྔལ་བ། །བདག་ལ་པད་ལྟར་ཡངས་པའི་སྤྱན་རས་
[84a.4]གཟིགས། །བཅོམ་ལྡན་ཆབ་ཁྱོར་གང་གིས་མཉེས་འགྱུར་ན། །ཐུགས་རྗེ་མངའ་བ་གཞན་གང་ལགས་པ་གསུངས། །དེ་ཕྱིར་མཆོད་པ་བཤམས་ལ་མི་རྩི་ཞིང་། །ཁྱོད་དང་འདྲ་བ་ཕལ་ཆེར་རྙེད་པར་དཀའ། །བརྩེ་བས་འབད་པའི་སྒོ་ནས་བཙལ་བཙལ་ནས། །ཕོངས་པར་གྱུར་པ་
[84a.5]བདག་ལ་བདེ་མཛད་ན། །ཁོ་བོ་མཆི་མ་དག་གིས་གདོང་སྦགས་པ། །སྤྱན་སྔར་མཆིས་ཀྱང་ཅི་སྟེ་གཟིགས་མ་ལགས། །ཨེ་མའོ་རབ་ཏུ་རྒྱས་པ་ཐུགས་རྗེ་ཡི། །གཞུ་མོ་མངའ་བ་ཁྱོད་ལྟ་བཞུགས་གྱུར་ཀྱང་། །སྐྱེ་ཚོགས་བཟློག་དཀའ་སྡུག་བསྔལ་ཆོམ་རྐུན་གྱི། །སྡེ་ཡིས་རྣམ་
[84a.6]པར་འཇོམས་པར་ཇི་ལྟར་ལགས། །སེམས་ཅན་སྨན་སླད་ནོར་བུ་རིན་པོ་ཆེ། །རྣམ་པ་སྣ་ཚོགས་དགུང་ཆར་འབེབས་དྲག་ན། །ཁོ་བོ་ཁྱོད་ཉིད་གཅིག་པུའི་མཐར་ཐུག་པ། །ཅི་སྟེ་ཐིགས་པ་ཡང་ནི་འབེབས་མ་ལགས། །ཁྱོད་བཞུགས་བཞིན་དུ་མེ་ཡིས་འབར་བ་ལྟར། །ཁོ་བོ་ཕོངས་
[84a.7]པས་ཤིན་ཏུ་ཆེར་བསྲེག་ན། །ཁྱོད་ཀྱིས་ལྟ་ཞིག་ཐུགས་རྗེ་འཇོ་བའི་བ། །ས་གསུམ་ཁུར་དུ་ཁུར་བ་གང་དུ་ཐལ། །བུམ་པ་དཔག་བསམ་ཤིང་དང་ཡིད་བཞིན་གྱི། །ནོར་བུ་སེམས་དཔའ་དང་ལྡན་མ་ལགས་པ། །དེ་དག་གིས་ཀྱང་སེམས་ཅན་ཕན་བགྱིད་ན། །ཐུགས་རྗེའི་བདག་
[84b]
[84b.1]ཅན་བཅོམ་ལྡན་སྨོས་ཅི་འཚལ། །གང་ཞིག་རྨུགས་འཛིན་ཆུ་ཡི་དབང་པོ་ཞེས། །སྐད་ཅིག་ཀྱང་ནི་ཁྱོད་ཀྱི་མཚན་སྨོས་པ། །དེ་ལ་པདྨའི་འབྱུང་གནས་ལེགས་བཞིན་དུ། །པད་རྒྱས་དཔལ་ནི་འཇུག་པར་བགྱིད་པ་ལགས། །དེ་ལྟར་བཅོམ་ལྡན་སྲིད་འཇོམས་ཁྱོད་སྤྱན་སྔར། །ཆོ་
[84b.2]ངེས་བཏབ་པའི་བསོད་ནམས་འབྱམ་ཀླས་པ། །གང་ཡིན་དེ་ཡིས་སྐྱེ་བོ་ཁྱོད་བཞིན་དུ། །མངོན་པར་འདོད་པའི་འབྲས་བུ་འབྱིན་པར་ཤོག །བཅོམ་ལྡན་འདས་རྨུགས་འཛིན་ལ་བསྟོད་པ་སློབ་དཔོན་ཆེན་པོ་བཙུན་པ་ཟླ་བས་མཛད་པ་རྫོགས་སོ།། །།རྒྱ་གར་གྱི་མཁན་པོ་མུ་ཏི་ཏ་
[84b.3]ཤྲཱི་ཛྙཱ་ནའི་ཞལ་སྔ་ནས་དང་། བོད་ཀྱི་ལོ་ཙཱ་བ་པ་ཚབ་ཉི་མ་གྲགས་ཀྱིས་ལེགས་པར་བསྒྱུར་བའོ།། {D3749}༄༅༅། །རྒྱ་གར་སྐད་དུ། ཨཱརྱ་ཛམྦྷ་ལ་སྟོ་ཏྲ། བོད་སྐད་དུ། འཕགས་པ་རྨུགས་འཛིན་ལ་བསྟོད་པ། འཕགས་པ་ཛམྦྷ་ལ་ལ་ཕྱག་འཚལ་ལོ། །དཔལ་ལྡན་ཆུ་
[84b.4]དབང་མགོན་པོ་ནི། །ཞལ་གཅིག་ཕྱག་གཉིས་བརྗིད་པའི་སྐུ། །སྐུ་མདོག་སྔོ་ནག་འོད་ཟེར་འཕྲོ། །མི་བསྐྱོད་སངས་རྒྱས་དབུ་ལ་བཞུགས། །ཀླུ་ཆེན་བརྒྱད་ཀྱི་རྒྱན་གྱིས་བརྒྱན། །དགོས་འདོད་འབྱུང་ལ་ཕྱག་འཚལ་བསྟོད། །ཕྱག་གཡས་ཐོད་པ་ཁྲག་བཀང་བསྣམས། །གཡོན་པ་
[84b.5]གཏེར་གྱི་ནེའུ་ལེ་འཛིན། །འགྲོ་བ་དབུལ་བས་རབ་གདུངས་པའི། །རེ་འདོད་སྐོང་ལ་ཕྱག་འཚལ་བསྟོད། །ཁྲོ་བོའི་ཆ་ལུགས་དབུ་སྐྲ་གྱེན་དུ་བརྫེས། །མིའུ་ཐུང་བྱིས་པ་གཞོན་པའི་ཤ་རྒྱས་པ། །ནོར་བདག་གདན་ལ་བརྐྱང་བསྐུམ་ཚུལ་དུ་བཞུགས། །དགོས་འདོད་མ་ལུས་
[84b.6]འབྱུང་ལ་ཕྱག་འཚལ་བསྟོད། །མཆེ་བ་རབ་གཙིགས་ཧཱུྃ་སྒྲས་མ་རུངས་གདུལ། །དྲན་པ་ཙམ་གྱིས་ཅི་བསམས་འགྲུབ་པར་མཛད། །ཡིད་བཞིན་ནོར་བུ་ཡོན་ཏན་ཀུན་ལྡན་པ། །དཔལ་ལྡན་ཆུ་དབང་ཁྱོད་ལ་ཕྱག་འཚལ་བསྟོད། །ཨུ་ཙུཥྨ་ལ་གུས་པས་བསྟོད་པ་ཡིས། །བསོད་ནམས་
[84b.7]མཐའ་ཡས་དམ་པ་གང་ཐོབ་དེས། །བདག་དང་སེམས་ཅན་མ་ལུས་ཐམས་ཅད་ཀྱི། །དབུལ་ཕོངས་སྡུག་བསྔལ་འཆིང་ལས་གྲོལ་བར་ཤོག །འཕགས་པ་རྨུགས་འཛིན་ལ་བསྟོད་པ་པཎྜི་ཏ་ཛྙཱ་ན་བཛྲས་མཛད་པ་རྫོགས་སོ།། །།{D3750}༄༅༅། །རྒྱ་གར་སྐད་དུ། ཛམྦྷ་ལ་སྟོ་ཏྲ། 
[85a]
[85a.1]བོད་སྐད་དུ། ཛམྦྷ་ལའི་བསྟོད་པ། ཛམྦྷ་ལ་ལ་ཕྱག་འཚལ་ལོ། །ལྷ་དང་ལྷ་མིན་དྲི་ཟ་མིའམ་ཅི་རྣམས་ཀྱི། །ཅོད་པན་འོད་ཀྱིས་ཞབས་ཀྱི་ཁྲི་ནི་གསལ་མཛད་པ། །བྱང་ཆུབ་མཆོག་ཏུ་ངེས་མཛད་གནོད་སྦྱིན་དབང་ཕྱུག་ལ། །སེམས་ཅན་རྣམས་ལ་སྨན་པའི་བསམ་
[85a.2]པས་བདག་གིས་གསོལ། །གང་ཞིག་བརྩེ་བའི་བདག་ཉིད་བྱང་ཆུབ་སྦྱིན་མཛད་ཁྱོད། །སྙིང་རྗེའི་རྩ་བ་སེམས་ཅན་དོན་དུ་རབ་ཏུ་གྲགས། །མགོན་ཁྱོད་སེམས་ཅན་རྣམས་ལ་བརྩེ་བར་མི་མཛད་ན། །ཁྱོད་ཀྱིས་སངས་རྒྱས་དྲན་པར་གང་གི་འགྱུར་ཏེ་འཚལ། །ཤིན་ཏུ་མི་བཟད་
[85a.3]དབུལ་བའི་སྡུག་བསྔལ་ནང་དུ་ནི། །འགྲོ་རྣམས་ལྷུང་བ་ཁྱོད་ཀྱིས་མཐོང་བར་མ་གྱུར་ཏམ། །རིན་ཆེན་གཏེར་ཆེན་རྣམས་ཀྱི་མཚན་ནས་བཟུང་བྱས་ནས། །ཁྱོད་ཀྱིས་ཆུ་བོ་ཡང་ནི་རྫིང་གིས་བཅིང་བར་མཛོད། །ཤིན་ཏུ་དབུལ་བའི་བྱིན་ཟ་མི་བཟད་དྲག་པོ་ཡིས། །འགྲོ་བ་གང་ཞིག་
[85a.4]ཉིན་དང་མཚན་དུ་སྲེག་པར་བྱེད། །བརྩེ་བ་ཉིད་ཀྱིས་སེར་སྣ་རྣམ་པར་སྤོང་མཛོད་ལ། །རིན་ཆེན་བདུད་རྩིའི་ཆར་གྱི་ཆར་རྒྱུན་དྲག་ཏུ་ཕོབ། །ཁྱོད་ནི་རྒོད་པས་བརྒྱ་བྱིན་གྱིས་ནི་རྒྱལ་སྲིད་དང་། །སྤྱན་ཟུར་ཙམ་གྱིས་ཁྱབ་འཇུག་གིས་ནི་དཔལ་མོ་དང་། །མཉེས་པས་དབང་ཕྱུག་
[85a.5]གིས་ནི་གངས་རིའི་གནས་ཀྱང་ཐོབ། །མགོན་པོ་སྡུག་ཕོངས་འགྲོན་བུ་ཙམ་ཡང་མི་སྟེར་རམ། །འགྲོ་བའི་དབང་ཕྱུག་རྣམས་ལ་དཔག་མེད་བདེ་བ་རྣམས། །རྟག་ཏུ་ཁྱོད་སྟེར་སྡུག་བསྔལ་ཅན་ལ་དེ་ལྟ་མིན། །ཁྱོད་ཀྱིས་སྔོན་མ་མཐོང་བ་སྙིང་རྗེའི་ཡུལ་གྱུར་པའི། །དབུལ་བའི་སྡུག་
[85a.6]བསྔལ་ཅན་ལ་ཇི་ལྟར་ཁྱོད་འཇིགས་སམ། །ནོར་གྱིས་ནོར་སློང་གུས་ལྡན་རྣམས་ལ་ཁྱོད་འགེངས་ཀྱི། །ཡང་དག་སྐལ་མེད་སྡིག་བྱས་རྣམས་ལ་ཁྱོད་མིན་ཞིང་། །ནོར་གཏོང་ནོར་གྱིས་ནོར་ལྡན་པར་ནི་འཛིན་གྱུར་ཏེ། །མགོན་པོ་སློང་བའི་ཚོགས་རྣམས་ངེས་པར་སྤོང་བྱེད་དམ། །གལ་ཏེ་
[85a.7]ཁྱོད་ཀྱིས་ནོར་གཏོང་རྣམས་ལ་ཁྱོད་ཀྱིས་སྟེར། །སྐྱེ་བོ་ཚིག་ངན་རྣམས་ལ་ཇི་ལྟར་ཁྱོད་འཇིགས་སམ། །རབ་ཏུ་འབད་པས་ངེས་པར་སྨྲ་བ་དེ་ཡིས་མཆོག །གནོད་སྦྱིན་རྒྱལ་པོ་བདག་གིས་གསོལ་བ་གསན་དུ་གསོལ། །རབ་ཏུ་འབད་བྱས་དེ་འདྲའི་ནོར་དང་ལྡན་གྱུར་ནས། །ཇི་ལྟར་
[85b]
[85b.1]དབུལ་པོའི་སྒྲ་ནི་ཐོས་པར་མ་གྱུར་ཅིག །དབུལ་པོའི་མེ་ནི་རབ་ཏུ་འབར་བས་འགྲོ་བ་རྣམས། །སྲེག་པར་ངེས་མཐོང་ཡིད་ཀྱིས་ངོ་མཚར་ཉིད་དུ་གྱུར། །གང་ཞིག་བདག་གིས་སྨྲས་པའི་ཚིག་རྩུབ་ཚིག་རྣམས་ནི། །ཆུ་ཡི་དབང་པོས་བརྩེ་ཕྱིར་འདི་རྣམས་བཟོད་པར་མཛོད། །གང་ཞིག་
[85b.2]བསྟོད་པ་འདི་ཡིས་ནི། །རྟག་ཏུ་འབད་པས་ཛཾ་ལ་བསྟོད། །དེས་ནི་དབུལ་པོར་མི་འགྱུར་ཞིང་། །ཤིན་ཏུ་མི་གཡོའི་དཔལ་ཐོབ་ཤོག །མིའི་དབང་པོ་ཉི་མ་རྣམ་པར་གནོན་པས་ཛམྦྷ་ལ་ལ་བསྟོད་པ་མཛད་པ་རྫོགས་སོ།། །།ཀལྱཱ་ཎ་མི་ཏྲ་གཞོན་ནུ་ཤེས་རབ་ཀྱིས་བསྐུལ་ནས། 
[85b.3]རྒྱ་གར་གྱི་མཁན་པོ་དྷརྨྨ་དྷཱ་ར་དང་ཡར་ལུངས་པ་གྲགས་པ་རྒྱལ་མཚན་གྱིས་དཔལ་ས་སྐྱའི་གཙུག་ལག་ཁང་དུ་བསྒྱུར་བའོ།། {D3751}༄༅༅། །རྒྱ་གར་སྐད་དུ། ཨུ་ཙུཥྨ་ཛམྦྷ་ལ་ཨུ་པ་དེ་ཤ་སྟོ་ཏྲ། བོད་སྐད་དུ། རྨུགས་འཛིན་འཆོལ་བའི་མན་ངག་གི་བསྟོད་པ། དཔལ་རྡོ་རྗེ་
[85b.4]སེམས་དཔའ་ལ་ཕྱག་འཚལ་ལོ། །མགོན་པོ་ནམ་མཁའི་མདོག་ཅན་ནོར་གྱི་ཆར་འབེབས་པ། །མ་སྐྱེས་རང་བཞིན་དག་པས་སྐུ་མདོག་ནག་པོར་བཞུགས། །ཁྱོད་ནི་རྡོ་རྗེ་སེམས་དཔའ་ཉིད་དེ་བདག་དྲན་ན། །ཁྱོད་ལ་འདུད་ཀྱིས་ཐུགས་རྗེས་ཅི་ཡི་ཕྱིར་མི་གཟིགས། །ལོ་དྲུག་བྱིས་པའི་
[85b.5]གཟུགས་ལ་གཞོན་པའི་ཤ་རྒྱས་པ། །འཛུམ་ལ་ཁྲོ་ལ་བྱམས་པའི་མཆེ་བ་དཀར་པོ་གཙིགས། །ཁྲོ་གཉེར་དཔྲལ་བར་བསྙེར་ཞིང་རལ་པ་དམར་སེར་ལངས། །དབུལ་བ་སེལ་མཛད་སྤྱན་ཡངས་སྙིང་རྗེ་ཅན་ལ་འདུད། །མི་བསྐྱོད་དབུ་ལ་བཞུགས་པས་ཐུགས་ཀྱི་རིག་འཛིན་ཅིང་། །
[85b.6]བྱམས་པས་ཀུན་ལ་ཁྲོས་ཏེ་གཅེར་བུ་སྦྲུལ་གྱིས་བརྒྱན། །ཨོཾ་ཨ་ལས་སྐྱེས་ནོར་སྦྱིན་གདན་ལ་བཞུགས་ཤིང་འགྱིང་། །རེ་བ་སྐོང་མཛད་དཔག་བསམ་ཤིང་འདྲ་ཁྱོད་ལ་འདུད། །ཕྱག་གཡས་སྙིང་རྗེས་དོན་མཛད་ཐོད་པ་ཁྲག་གིས་བཀང་། །ཕྱག་གཡོན་ནོར་སྦྱིན་མ་བཟུང་ནེའུ་ལེས་
[85b.7]རིན་ཆེན་འབེབས། །གཡས་གཡོན་ཞབས་ཀྱིས་རྣམ་ཐོས་སྲས་ཀྱི་རྐང་པ་བརྫིས། །ནོར་བདག་གན་རྐྱལ་གནོན་ཅིང་བརྐྱང་བསྐུམ་བཞུགས་ལ་འདུད། །རྣ་བ་མ་ཕུག་རིགས་ངན་ཆ་ལུགས་ལྷག་མ་ཟ། །ལག་ནས་ཁ་རུ་འོ་མའི་བདུད་རྩི་རྩ་ལམ་རྡོ་རྗེ་ནས་བྱུང་སྟེ། །གུར་གུམ་
[86a]
[86a.1]མདོག་འདྲ་ཞལ་དུ་ཕུལ་བས་མཉེས་མཛོད་ལ། །ཉིད་ཀྱིས་བདག་གི་བསམ་མཁྱེན་རེ་བ་མྱུར་དུ་སྐོངས། །ཡི་གེ་བཅུ་པས་བྱིན་བརླབས་མེ་ཏོག་དང་བཅས་པས། །ཨོཾ་ལས་འོད་འཕྲོས་གདུབ་བུ་རིན་ཆེན་སྤྲས་པས་བརྒྱན། །ཨོཾ་ལས་བྱུང་བའི་བུམ་པ་བཟང་པོས་
[86a.2]ཆུ་ཕུལ་ནས། །བཅོམ་ལྡན་མགོན་པོ་ཅི་ཕྱིར་རེ་བ་མི་བསྐོང་ལགས། །འགྲོ་དྲུག་ཀུན་ལ་རེ་བསྐོང་ནོར་གྱི་ཆར་པ་དག །ཅི་འདོད་མང་པོ་འབེབས་པའི་ཐུགས་རྗེ་གྲགས་ལགས་ན། །བདག་གིས་མོས་པས་ཁྱོད་ཀྱི་ཡོན་ཏན་རྟག་ཏུ་བརྗོད། །ཐིགས་པ་གཅིག་ཀྱང་མི་སྩོལ་སྐལ་བ་མེད་དམ་
[86a.3]ཅི། །ཉི་མ་རེ་རེ་བཞིན་དུ་རྟག་ཏུ་ཁྱོད་འབོད་ན། །བདག་ནི་ཡི་ཆད་སྒྱིད་ལུགས་གདོང་པ་དག་མོད་ཀྱང་། །ཁྱོད་ཀྱི་སྔོན་གྱི་དམ་བཅས་ཐུགས་རྗེ་གང་དུ་ཐལ། །གཏེར་ཆེན་སྐལ་བ་མེད་ཀྱང་ལོག་འཚོ་མེད་ཙམ་བྱིན། །བདག་གིས་སྙིང་ནས་སྨྲས་ཀྱང་ད་དུང་མ་གཟིགས་ན། །ས་གསུམ་
[86a.4]ཀུན་ལ་སྙོམས་པར་དམ་ནི་མ་བཅས་སམ། །བདག་ལ་སྐལ་བ་མེད་ཀྱང་ཐུགས་རྗེས་ཅིས་མི་གཟིགས། །སེམས་ཅན་མིན་ནམ་དབུལ་པའི་སྡུག་བསྔལ་བྲལ་བར་མཛོད། །བདག་གིས་བོས་པས་ཁྱོད་ཀྱི་ཐུགས་རྗེའི་ཞགས་པ་ཡིས། །སྲིད་འདིར་དབུལ་བ་སོལ་བ་བདེ་ཆེན་གནས་སུ་
[86a.5]དྲོངས། །འཇིགས་ལ་འཇིགས་པར་མི་བྱེད་ཁྱོད་ཀྱིས་བྱིན་བརླབས་ཏེ། །འདི་དང་ཕ་རོལ་གཉིས་ཀར་རྟག་ཏུ་བསྐྱབ་པར་མཛོད། །རྨུགས་འཛིན་འཆོལ་བའི་མན་ངག་གི་བསྟོད་པ་བླ་མ་དྷ་བྱང་ཆུབ་སེམས་དཔས་མཛད་པ་རྫོགས་སོ།། །།ཁ་ཅིག་སློབ་དཔོན་ཉི་མ་སྦས་པས་མཛད་དོ་ཞེས་
[86a.6]ཀྱང་ཟེར་སྐད་དོ།། {D3752}༄༅༅། །རྒྱ་གར་སྐད་དུ། དེ་བཱི་བ་སུ་དྷ་རཱི་སྟོ་ཏྲ། བོད་སྐད་དུ། ལྷ་མོ་ནོར་རྒྱུན་མ་ལ་བསྟོད་པ། ལྷ་མོ་ནོར་རྒྱུན་མ་ལ་ཕྱག་འཚལ་ལོ། །ཨེ་མ་བུམ་པ་རིན་ཆེན་གཏེར་ལྡན་སྟེང་། །དེ་སྟེང་སྐྱོན་བྲལ་ཉི་མའི་དཀྱིལ་འཁོར་ལ། །གདོད་ནས་དག་
[86a.7]པས་སྐུ་མདོག་གསེར་ལྟ་བུ། །མ་བཅོས་རང་བཞིན་བྱིས་པའི་གཟུགས་འདྲ་བ། །སྙན་མགུར་ཕྱག་ཞབས་རིན་ཆེན་ཕྲེང་བས་བརྒྱན། །ཟླ་རྒྱས་ལྟར་མཛེས་འཕགས་མའི་སྐུ་ལ་འདུད། །བརྩེ་ལྡན་སྦྱིན་པ་གྲུབ་པའི་ཚུལ་མངའ་བ། །པདྨའི་ཞབས་མངའ་འགག་མེད་སེང་གེའི་
[86b]
[86b.1]སྒྲས། །འགྲོ་བའི་སྡུག་བསྔལ་མ་ལུས་སེལ་བྱེད་མ། །དཔལ་ལྡན་ལྷ་མོ་ཁྱོད་འདྲའི་གསུང་ལ་འདུད། །ཚོགས་གཉིས་མཐར་ཕྱིན་ས་བཅུ་རིམ་བགྲོད་ནས། །ཐུགས་རྗེའི་དབང་གིས་སེམས་ཅན་རེ་འདོད་སྐོང་། །སྤྲོས་པའི་མཐའ་བྲལ་བདེ་བ་ཆེན་པོའི་ངང་། །ཡང་དག་དོན་རྟོགས་ལྷ་
[86b.2]མོའི་ཐུགས་ལ་འདུད། །ཕྱག་གཡས་མཆོད་སྦྱིན་བཱི་ཛ་ཕ་ལ་ཡིས། །འཇིགས་པ་བརྒྱད་སྐྱོབ་འགྲོ་རྣམས་དབང་དུ་སྡུད། །དབུལ་བ་སེལ་ཞིང་ལོག་འདྲེན་འཇོམས་མཛད་པ། །གཡོན་པ་ཐུགས་ཀར་རིན་ཆེན་སྙེ་མ་འཛིན། །དགོས་འདོད་རེ་སྐོང་དཔག་བསམ་ཤིང་ལྟ་བུ། །ཡིད་བཞིན་
[86b.3]ནོར་འདྲ་ཁྱོད་ལ་ཕྱག་འཚལ་འདུད། །བདག་གིས་ཁྱོད་ལ་རྟག་ཏུ་མཆོད་བྱེད་ཅིང་། །གུས་དང་བཅས་པའི་སེམས་ཀྱིས་རབ་བསྟོད་ན། །གདོང་ལ་མཆི་མས་རབ་ཏུ་གོས་གྱུར་ཀྱང་། །དབུལ་བའི་སྡུག་བསྔལ་སྐད་ཅིག་མ་འདོར་ན། །སྔོན་གྱི་ཐུགས་རྗེའི་སྨོན་ལམ་གང་དུ་ཐལ། །ལས་
[86b.4]ཀྱི་འཕྲོ་མེད་སྦྱིན་ཤུགས་ཟད་པ་ཡིས། །ཕུན་སུམ་ཚོགས་པའི་སྐལ་བ་མེད་གྱུར་ཀྱང་། །ཚེ་འདིར་ཕོངས་པས་ལོག་འཚོ་སྤོང་ཙམ་གྱི། །ཐུགས་རྗེའི་ཐིགས་པ་འགའ་ཙམ་ཅིས་མི་སྦྱིན། །དུས་འདི་ནས་བཟུང་ཚེ་རབས་ཐམས་ཅད་དུ། །འཕགས་མ་ནོར་རྒྱུན་མ་ལ་མཆོད་བྱེད་ཅིང་། །
[86b.5]ཐེག་ཆེན་གསང་སྔགས་ཆོས་ལ་སྤྱོད་པ་དང་། །བླ་མ་རྡོ་རྗེ་འཛིན་པའི་བཀའ་ཉན་ཅིང་། །དབྱེར་མེད་ཕྱག་རྒྱ་ཆེན་པོའི་དོན་རྟོགས་ཤོག །རྟ་དང་གླང་པོ་རིན་ཆེན་གོས་རྣམས་དང་། །ཁྲུས་ཀྱི་རྫིང་བུ་རིན་ཆེན་བང་མཛོད་དང་། །འདོད་འཇོའི་བ་དང་མ་རྨོས་འཁྲུངས་རྣམས་ལ། །རྟག་
[86b.6]ཏུ་ཆོས་དང་ལྡན་པའི་ལོངས་སྤྱོད་ཤོག །པཎྜི་ཏ་ཛ་མཱ་རིས་ལྷ་མོ་ནོར་རྒྱུན་མ་ལ་བསྟོད་པ་རྫོགས་སོ།། {D3753}༄༅༅། །རྒྱ་གར་སྐད་དུ། ཤྲཱི་བ་སུ་དྷཱ་རཱ་དེ་བྱཱ་མཎྜལ་སྱ་བི་དྷིཿ། བོད་སྐད་དུ། དཔལ་ལྷ་མོ་ནོར་རྒྱུན་མའི་དཀྱིལ་འཁོར་གྱི་ཆོ་ག །ཨོཾ་བཅོམ་ལྡན་འདས་མ་
[86b.7]དཔལ་ལྡན་འཕགས་མ་ནོར་རྒྱུན་མ་ལ་ཕྱག་འཚལ་ལོ། །དང་པོར་རེ་ཞིག་ཁ་ལ་སོགས་པ་དག་པར་བྱས་ནས་བཅོམ་ལྡན་འདས་མ་འཕགས་མ་ནོར་རྒྱུན་མའི་བརྟུལ་ཞུགས་བླངས་ཏེ། མགོ་བཀྲུས་ཤིང་གོས་གཙང་མ་བགོས་ནས་མེ་ཏོག་དང་བདུག་པ་དང་མར་མེ་དང་དྲི་དང་ཞལ་ཟས་
[87a]
[87a.1]ལ་སོགས་པ་བཤམས་ཏེ། རེ་ཞིག་དང་པོར་མེ་ཏོག་སྦྱར་བར་བྱའོ། །ཨོཾ་ན་མོ་བྷ་ག་ཝ་ཏེ་པུཥྤ་ཀེ་ཏུ་རཱ་ཛཱ་ཡ་ཏ་ཐཱ་ག་ཏཱ་ཡཱརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུཥྤེ་པུཥྤེ། མ་ཧཱ་པུཥྤེ་སུ་པུཥྤེ། པུཥྤོདྦྷ་བེ། པུཥྤ་སཾ་བྷ་ཝེ། པུཥྤྰ་བ་ཀཱིརྞེ་སྭཱ་ཧཱ། ཞེས་པ་ལན་གསུམ་
[87a.2]གྱི་མེ་ཏོག་སྦྱང་ངོ་། །ཨོཾ་བཛྲཱ་ས་ནེ་ཧཱུྃ། སྟན་བྱིན་གྱིས་བརླབ་པའི་སྔགས་སོ། །ཨོཾ་བཛྲ་བཱ་ས་སེ་ཧཱུྃ། གོས་བྱིན་གྱིས་བརླབ་པའི་སྔགས་སོ། །ཨོཾ་ཨཱཿཧཱུྃ། ཞེས་པ་ལུས་དང་ངག་དང་སེམས་བྱིན་གྱིས་བརླབ་པའི་སྔགས་སོ། །དེ་ནས་ཨོཾ་མ་ཎི་དྷ་རི་བཛྲི་ཎི་མ་ཧཱ་པྲ་ཏི་སཱ་རེ་སརྦ་བིགྷྣཱན་ཨུཏྶཱ་ར་
[87a.3]ཡ་ཨུཏྶཱ་ར་ཡ་ཧཱུྃ་ཕཊ་སྭཱ་ཧཱ། ཞེས་པས་མེ་ཏོག་སྤྱི་བོར་བཞག་སྟེ་བསྲུང་ངོ་། །དེ་ནས་ཨོཾ་བཛྲ་བྷཱུ་མི་ཧཱུྃ། ས་ཡོངས་སུ་བཟུང་བ་སྟེ་འདིས་སའི་སྟེང་དུ་མེ་ཏོག་མ་ཉམས་པ་བཞག་གོ། །དེ་ནས་ཨོཾ་བིགྷྣཱནྟ་ཀ་སརྦ་བིགྷྣཱན་ཨུཏྶཱ་ར་ཡ་ཨོཾ་བིགྷྣཱནྟ་ཀ་སརྦ་བིགྷྣཱན་ཨུཏྶཱ་ར་ཡ་ཧཱུྃ་སྭཱ་ཧཱ། ཞེས་པས་
[87a.4]བགེགས་བསྐྲད་དོ། །ཨོཾ་བཛྲ་རེ་ཁེ་སུ་རེ་ཁེ་སརྦ་ཏ་ཐཱ་ག་ཏ་ཨ་དྷི་ཏིཥྛནྟུ་སྭཱ་ཧཱ། ཞེས་པས་རེ་ཁཱ་བྱིན་གྱིས་བརླབ་བོ། །དེ་ལྟར་རིམ་པ་འདི་སྔོན་དུ་འགྲོ་བས་བླ་མའི་མཎྜལ་བཞིན་དུ་མཎྜལ་བྱས་ནས། ཕྱིས་ནོར་རྒྱུན་མའི་མཎྜལ་གྲུ་བཞི་པ་བྱའོ། །དེ་ནས་དབུས་སུ་མེ་ཏོག་དགོད་དེ། ཨོཾ་
[87a.5]ཤྲཱི་བ་སུ་དྷཱ་རེ་སྭཱ་ཧཱ། ཨོཾ་ཤྲཱི་ལཀྵྨཱི་བྷཱུ་ཏ་ལ་བཱ་སི་ནཱི་སེ་སྭཱ་ཧཱ། དེ་ནས་ཨོཾ་མ་ཎི་བྷ་དྲཱ་ཡ་སྭཱ་ཧཱ། ཤར་དུའོ། །ཨོཾ་པཱུརྞྞ་བྷ་དྲཱ་ཡ་སྭཱ་ཧཱ། ལྷོ་རུའོ། །ཨོཾ་དྷ་ན་དཱ་ཡ་སྭཱ་ཧཱ། ནུབ་ཏུའོ། །ཨོཾ་བཻ་ཤྲ་བ་ཎཱ་ཡ་སྭཱ་ཧཱ། བྱང་དུའོ། །ཨོཾ་པི་ཙི་ཀུཎྜ་ལི་ནེ་སྭཱ་ཧཱ། མེ་རུའོ། །ཨོཾ་ཀེ་ལི་མཱ་ལི་ནེ་སྭཱ་ཧཱ། བདེན་བྲལ་
[87a.6]དུའོ། །ཨོཾ་མུ་ཁེནྡྲཱ་ཡ་སྭཱ་ཧཱ། རླུང་དུའོ། །ཨོཾ་ཙ་རེནྡྲཱ་ཡ་སྭཱ་ཧཱ། དབང་ལྡན་དུའོ། །སླར་ཡང་ནང་དུ་ཨོཾ་ཨི་ལཱ་དེ་བྱཻ་སྭཱ་ཧཱ། ཤར་དུའོ། །ཨོཾ་མ་ཎི་པདྨེ་སྭཱ་ཧཱ། ལྷོ་རུའོ། །ཨོཾ་བཛྲ་དྷ་ར་སཱ་ག་ར་ནིརྒྷོ་ཥཱ་ཡ་སྭཱ་ཧཱ། ནུབ་ཏུའོ། །ཨོཾ་བཛྲ་དྷརྨེ་ཧཱུྃ་སྭཱ་ཧཱ། བྱང་དུའོ། །ཨོཾ་ཏ་བྷ་དེ་བྱཻ་སྭཱ་ཧཱ། མེ་
[87a.7]མཚམས་སུའོ། །ཨོཾ་གུཔྟ་དེ་བྱཻ་སྭཱ་ཧཱ། བདེན་བྲལ་དུའོ། །ཨོཾ་ས་ར་སྭ་ཏཱི་དེ་བྱཻ་སྭཱ་ཧཱ། རླུང་དུའོ། །ཨོཾ་ཙནྡྲ་ཀཱནྟ་དེ་བྱཻ་སྭཱ་ཧཱ། དབང་ལྡན་དུའོ། །ཨོཾ་ཕུཿཤཾ་ཁ་པཱ་ལ་ནཱ་ག་རཱ་ཛཱ་ཡ་སྭཱ་ཧཱ། ཨི་ལཱ་མའི་རྒྱབ་ཏུའོ། །ཨོཾ་ཛམྦྷ་ལ་ཛ་ལེནྡྲཱ་ཡ་སྭཱ་ཧཱ། དེའི་གཡས་སུའོ། །དེ་ནས་ཉེར་སྤྱོད་
[87b]
[87b.1]ལྔའི་མཆོད་པ་སྟེ། ཨོཾ་བ་སུ་དྷེ་སྭཱ་ཧཱ། མེ་ཏོག་གོ། །ཨོཾ་བ་སུ་དྷཱ་རི་ཎི་སྭཱ་ཧཱ། བདུག་སྤོས་སོ། །ཨོཾ་བ་སུ་མ་ཏི་ཤྲི་ཡེ་སྭཱ་ཧཱ། དྲི་ཆབ་བོ། །ཨོཾ་བ་སུ་དྷཱ་རི་ཎི་སྭཱ་ཧཱ། སྒྲོན་མེའོ། །ཨོཾ་བ་སུ་དྷཱ་ར་དྷཱ་རི་ཎྱཻ་སྭཱ་ཧཱ། ཞལ་ཟས་སོ། །དེ་ནས་བསྟོད་པ་བརྗོད་པར་བྱ་སྟེ། ཨོཾ་བཅོམ་ལྡན་འདས་མ་
[87b.2]འཕགས་མ་ནོར་རྒྱུན་མ་ལ་ཕྱག་འཚལ་ལོ། །གང་ཞིག་དྲན་པས་ཤིན་ཏུ་ཡུན་རིང་རྗེས་འབྲེལ་བའི། །དབུལ་བའི་སྡུག་བསྔལ་མི་རྣམས་ལ་ནི་ཞི་མཛད་པ། །ནོར་རྒྱུན་ཞེས་བྱ་དཔག་བསམ་ཤིང་དང་འདྲ་དེ་ལ། །འགྲོ་ལ་ཕན་ཕྱིར་གུས་པས་སྤྱི་བོས་ཕྱག་བགྱིའོ། །ཨོཾ་ཛམྦྷ་ལ་ལ་
[87b.3]ཕྱག་འཚལ་ལོ། །ཤ་ཏ་མ་ཁ་སྲེག་བྱེད་གདོང་བཞི་སེང་གེ་འཕྲོག་བྱེད་དང་། །ཉིན་མོར་བྱེད་པ་རྣམས་ཀྱིས་ཞབས་ཟུང་ལ་ནི་ཕྱག་བྱས་པའི། །བཅོམ་ལྡན་ཀ་ཡེ་སྡུག་བསྔལ་ལྡན་པ་བདག་ལ་ཐུགས་བརྩེའི་ཕྱིར། །དེ་ཡི་གཟིགས་པ་རྣམ་པར་ངེས་པ་འཇུག་པ་ཉིད་དུ་མཛོད། །ཁྱོར་
[87b.4]བའི་ཆུ་ཡིས་ཀྱང་ནི་ཁྱོད་མཉེས་ན། །བརྩེ་ལྡན་གཞན་ལ་དགའ་བ་ལྟ་ཅི་སྨོས། །བགྲང་མེད་མཆོད་པའི་ཆོ་ག་མང་པོ་ཡིས། །ཁྱོད་དང་འདྲ་བ་རྙེད་པར་དཀའ་བ་ཉིད། །མདུན་དུ་གནས་ཀྱང་ལྟོས་ཞེས་གསུངས་མིན་པ། །ཅི་ཞེས་བདག་གདོང་མཆི་མའི་དྲི་ལྡན་དང་། །གང་ཞིག་བདེ་དང་ངན་འགྲོར་ལྷུང་བ་
[87b.5]རྣམས། །འབད་པས་རྗེས་ཚོལ་བརྩེ་བས་གཟིགས་པར་མཛོད། །སྙིང་རྗེ་རབ་ཏུ་རྒྱས་པའི་ནོར་ལྡན་པ། །བཅོམ་ལྡན་ཁྱོད་ཉིད་བཞུགས་པར་གྱུར་ཀྱང་ནི། །སྡུག་བསྔལ་ཆོམ་རྐུན་བཟློག་དཀའ་འདི་དག་གིས། །སྡུག་བསྔལ་གྱུར་པ་ཨེ་མ་བླུན་པ་ཉིད། །མགོན་པོ་སེམས་ཅན་རྣམས་ལ་སྨན་སླད་དུ། །སྣ་
[87b.6]ཚོགས་རིན་ཆེན་ཆར་པ་འབེབས་ཞེས་གྲག །བདག་ལ་ཁྱོད་ཀྱི་ཡོན་ཏན་མཐའ་གཅིག་ཏུ། །བབ་པ་ཐིགས་པ་ཙམ་ཡང་སོན་མ་གྱུར། །ཁྱོད་ཀྱིས་རྒུད་པ་ཡང་དག་འཇོམས་མཛད་པས། །བདག་གི་རྒུད་པ་ཆུ་ཡིས་མེ་བཞིན་མཛོད། །སྲིད་པ་གསུམ་གྱི་ཁུར་ནི་བཟུང་གྱུར་པ། །ཐུགས་རྗེའི་འདོད་འཇོ་གང་
[87b.7]དེ་ཁྱོད་ལས་སུ། །སེམས་དང་མི་ལྡན་བུམ་པ་བཟང་པོ་དང་། །དཔག་བསམ་རྐང་འཐུང་དང་ནི་ཡིད་བཞིན་ནོར། །དེ་དག་ཀྱང་ནི་སེམས་ཅན་བདེ་བྱེད་ན། །བཅོམ་ལྡན་བརྩེ་བས་བདག་མཛད་ལྟ་ཅི་སྨོས། །རྨུགས་འཛིན་ཆུ་དབང་ཞེས་ནི་གང་གི་མཚན། །འཛིན་པར་བྱེད་པ་དེ་ནི་མོད་ལ་ཡང་། །པདྨའི་
[88a]
[88a.1]འབྱུང་གནས་ཀྱི་ནི་པདྨ་བཞིན། །དེ་ཡི་ཕུན་སུམ་ཚོགས་པ་རྒྱས་པར་འགྱུར། །དེ་ལྟར་བཅོམ་ལྡན་ཁྱོད་ནི་མདུན་བྱས་ནས། །སྨྲེ་སྔགས་རྣམ་པར་བཏོན་ལས་བསོད་ནམས་གང་། །དེ་ཡི་འབྲས་བུ་ཉེ་བར་སྦྱིན་པ་ཡིན། །འགྲོ་བ་བཅོམ་ལྡན་ཁྱོད་བཞིན་འགྱུར་བར་ཤོག །དེ་ལྟར་རྨུགས་
[88a.2]འཛིན་ཆུའི་དབང་པོ་ལ་བསྟོད་པའི་རྒྱལ་པོས་བསྟོད་དེ། དེ་ནས་གསེར་ལ་སོགས་པའི་སྣོད་འོ་མས་ཡོངས་སུ་བཀང་སྟེ་བཱི་ཛ་པཱུ་ར་ཀ་དང་བཅས་པའི་མཆོད་ཡོན་དབུལ་བར་བྱའོ། །ཨོཾ་ཨུཀྐེ་ཨུཀྐེ། བྷུཀྐེ་བྷུཀྐེ། ཙུཀྐེ་ཙུཀྐེ། བཱཪྵ་ཎི་པྲ་བཪྵ་ཎི། ནིཿཔཱ་ད་ནི་སྭཱ་ཧཱ། མཆོད་ཡོན་གྱི་སྔགས་སོ། །ཉེ་བར་སྤྱོད་པ་ལྔས་མཆོད་
[88a.3]པར་བྱ་ཞིང་། དེ་ལྟར་ཐམས་ཅད་ཕུལ་ནས་ཆུའི་སྣོད་དུ་མེ་ཏོག་དཀར་པོ་དཱུརྦ་དང་བཅས་པ་སྙིང་པོའི་སྔགས་ལ་སྭཱ་ཧཱ། མཐར་སྦྱར་བས་དོར་བར་བྱའོ། །དེ་ནས་རྗེ་བཙུན་ཛམྦྷ་ལ་ལ་འབྲས་སོ་བས་མཆོད་པར་བྱ་སྟེ། སྭཱ་ཧཱའི་ཡི་གེ་མཐར་སྦྱར་བས་སོ། །འདི་ལྟ་སྟེ། ཨོཾ་ཤྲཱི་སཽ་{མྱེ་,མེ་}སྭཱ་ཧཱ། ཨོཾ་ཤྲཱི་དི་བྱ་རཱུ་པེ་སྭཱ་ཧཱ། ཨོཾ་ཤྲཱི་དཱིཔྟ་རཱུ་
[88a.4]པེ་སྭཱ་ཧཱ། ཨོཾ་ཤྲཱི་བ་ཧུ་རཱུ་པེ་སྭཱ་ཧཱ། ཨོཾ་ཤྲཱི་ཛྙཱ་ན་རཱུ་པེ་སྭཱ་ཧཱ། ཨོཾ་ཤྲཱི་པྲཱཛྙཱ་པཱ་ར་མི་ཏེ་སྭཱ་ཧཱ། ཨོཾ་ཤྲཱི་བཛྲ་སཏྭ་ཧྲྀ་ད་ཡེ་སྭཱ་ཧཱ། ཨོཾ་ཤྲཱི་བྷ་དྲེ་སྭཱ་ཧཱ། ཨོཾ་ཤྲཱི་སུ་བྷ་དྲེ་སྭཱ་ཧཱ། ཨོཾ་ཤྲཱི་བྷ་དྲ་མཱ་ཏ་རེ་སྭཱ་ཧཱ། ཨོཾ་ཤྲཱི་མངྒ་ལེ་སྭཱ་ཧཱ། ཨོཾ་ཤྲཱི་ཨཱ་མངྒ་ལེ་སྭཱ་ཧཱ། ཨོཾ་ཤྲཱི་ཨ་ཙ་ལེ་ཨ་ཙ་ལེ་སྭཱ་ཧཱ། ཨོཾ་ཤྲཱི་ཙ་ལེ་ཙ་ལེ་སྭཱ་ཧཱ། ཨོཾ་ཤྲཱི་ཨ་ཙ་ལེ་སྭཱ་
[88a.5]ཧཱ། ཨོཾ་ཤྲཱི་ཨུཙྪཱ་ཊ་ནི་སྭཱ་ཧཱ། ཨོཾ་ཤྲཱི་ཨུདྦྷེ་ད་ནི་སྭཱ་ཧཱ། ཨོཾ་ཤྲཱི་ས་ཏྱ་བ་ཏི་སྭཱ་ཧཱ། ཨོཾ་ཤྲཱི་ཤ་སྱ་བ་ཏི་སྭཱ་ཧཱ། ཨོཾ་ཤྲཱི་དྷ་ན་བ་ཏི་སྭཱ་ཧཱ། ཨོཾ་ཤྲཱི་དྷཱ་ནྱ་བ་ཏི་སྭཱ་ཧཱ། ཨོཾ་ཤྲཱི་པྲ་བྷཱ་བ་ཏི་སྭཱ་ཧཱ། ཨོཾ་ཤྲཱི་ཨ་མ་ལེ་སྭཱ་ཧཱ། ཨོཾ་ཤྲཱི་བི་མ་ལེ་སྭཱ་ཧཱ། ཨོཾ་ཤྲཱི་ནིརྨ་ལེ་སྭཱ་ཧཱ། ཨོཾ་ཤྲཱི་མ་ལ་ནཱ་ཤ་ནི་སྭཱ་ཧཱ། ཨོཾ་ཤྲཱི་སུ་རཱུ་པ་བི་མ་ལེ་སྭཱ་ཧཱ། ཨོཾ་
[88a.6]ཤྲཱི་ཨ་ན་ནསྟེ་སྭཱ་ཧཱ། ཨོཾ་ཤྲཱི་བི་ན་ནསྟེ་སྭཱ་ཧཱ། ཨོཾ་ཤྲཱི་བི་མ་ལ་ནསྟེ་སྭཱ་ཧཱ། ཨོཾ་ཤྲཱི་སུ་ཀེ་ཤི་སྭཱ་ཧཱ། ཨོཾ་ཤྲཱི་བི་ཤུདྡྷེ་ན་ཁི་སྭཱ་ཧཱ། ཨོཾ་ཤྲཱི་བི་ཤུདྡྷེ་ཤྲཱི་ལེ་སྭཱ་ཧཱ། ཨོཾ་ཤྲཱི་ཨཾ་ཀུ་རེ་སྭཱ་ཧཱ། ཨོཾ་ཤྲཱི་མཾ་ཀུ་རེ་སྭཱ་ཧཱ། ཨོཾ་ཤྲཱི་པྲ་བྷཾ་ཀུ་རེ་སྭཱ་ཧཱ། ཨོཾ་ཤྲཱི་ཨ་མོ་གྷངྐུ་རེ་སྭཱ་ཧཱ། ཨོཾ་ཤྲཱི་ཛཿཧཱུཾ་བཾ་ཧོཿསྭཱ་ཧཱ། ཨོཾ་ཤྲཱི་ཨཱ་ཀཪྵ་ཎི་སྭཱ་ཧཱ། 
[88a.7]ཨོཾ་ཤྲཱི་ཡཱ་དེ་བི་སྭཱ་ཧཱ། ཨོཾ་ཤྲཱི་རི་རི་མེ་སྭཱ་ཧཱ། ཨོཾ་ཤྲཱི་རུ་རུ་མེ་སྭཱ་ཧཱ། ཨོཾ་ཤྲཱི་དྷུ་དྷུ་མེ་སྭཱ་ཧཱ། ཨོཾ་ཤྲཱི་ཏ་ར་ཏ་ར་སྭཱ་ཧཱ། ཨོཾ་ཤྲཱི་ཏ་ཏ་ར་ཏ་ཏ་ར་སྭཱ་ཧཱ། ཨོཾ་ཤྲཱི་ཏཱ་ར་ཡ་ཏུ་མཱཾ་སརྦ་སཏྭཱཾ་ཤྩ་བྷ་ག་བ་ཏི་བ་སུ་དྷཱ་རི་ཎི་མ་ཧཱ་མཱ་ཡེ་རཀྵ་པ་ར་ཎ་གུཔྟིཾ་ཀ་རི་སྭཱ་ཧཱ། ཨོཾ་ཤྲཱི་བཛྲ་དྷ་ར་སཱ་ག་ར་ནིརྒྷོ་ཥ་སྱ་ཙ་ཏ་ཐཱ་ག་ཏ་སྱ་ཙ་ས་ཏྱ་མ་ནུ་སྨ་ར་སྭཱ་ཧཱ། 
[88b]
[88b.1]ཨོཾ་ཤྲཱི་དུདྡྷ་ས་ཏྱ་མ་ནུ་སྨ་ར་སྭཱ་ཧཱ། ཨོཾ་ཤྲཱི་དྷརྨ་ས་ཏྱ་མ་ནུ་སྨ་ར་སྭཱ་ཧཱ། ཨོཾ་ཤྲཱི་སཾ་གྷ་ས་ཏྱ་མ་ནུ་སྨ་ར་སྭཱ་ཧཱ། ཨོཾ་ཤྲཱི་གུརྦི་ཎཱི་སུ་ཁེ་ན་པྲ་སཱུ་ཏཱ་མ་ཧཱ་ཏེ་ཛཱཿཧྲཱིཿསྭཱ་ཧཱ། ཨོཾ་ཤྲཱི་མ་ཧཱ་ཤཱནྟཾ་མ་ཏི་སྭཱ་ཧཱ། ཨོཾ་ཤྲཱི་མ་ཧཱ་པཽཥྚི་མ་ཏི་སྭཱ་ཧཱ། ཨོཾ་ཤྲཱི་སརྦ་ཛ་ན་བ་ཤཾ་ཀ་རི་སྭཱ་ཧཱ། ཨོཾ་ཤྲཱི་སརྦ་དུཥྚཱ་ནི་ཀྲྀནྟ་ནི་སྭཱ་ཧཱ། ཨོཾ་ཤྲཱི་སརྦ་དུཥྚ་ཤ་ཏྲུ་
[88b.2]བི་ནཱ་ཤ་ནི་སྭཱ་ཧཱ། ཧཱུཾ་ཕཊ་ཨོཾ་ཨཱཿསྭཱ་ཧཱ། ཨོཾ་ཤྲཱི་ཨཱ་གཙྪ་ཨཱ་གཙྪ་ས་མ་ཡ་མ་ནུ་སྨ་ར་སྭཱ་ཧཱ། ཨོཾ་ཤྲཱི་ཨཱ་བ་ར་ཎ་མ་ནུ་སྨ་ར་སྭཱ་ཧཱ། ཨོཾ་ཤྲཱི་ཨཱ་དྷཱ་ར་མ་ནུ་སྨ་ར་སྭཱ་ཧཱ། ཨོཾ་ཤྲཱི་བྷཱུ་ཏི་མ་ནུ་སྨ་ར་སྭཱ་ཧཱ། ཨོཾ་ཤྲཱི་ཛ་ཡ་མ་ནུ་སྨ་ར་སྭཱ་ཧཱ། ཨོཾ་ཤྲཱི་བི་ཛ་ཡ་མ་ནུ་སྨ་ར་སྭཱ་ཧཱ། ཨོཾ་ཤྲཱི་སརྦ་སཏྭ་ས་མ་ཡ་མ་ནུ་སྨ་ར་སྭཱ་ཧཱ། ཨོཾ་ཤྲཱི་བ་སུནྡྷ་
[88b.3]རེ་སྭཱ་ཧཱ། ཨོཾ་ཤྲཱི་ལཀྵྨཱི་བྷཱུ་ཏ་ལ་ནི་བཱ་སི་ནཱི་ཡེ་སྭཱ་ཧཱ། ཨོཾ་ཤྲཱི་བ་སུནྡྷ་རི་སྭཱ་ཧཱ། ཨོཾ་བ་སུ་དྷཱ་རི་ཎི་སྭཱ་ཧཱ། ཨོཾ་ཤྲཱི་བ་སུ་དྷཱ་རི་ཎི་ཡེ་སྭཱ་ཧཱ། ཨོཾ་ཤྲཱི་ཤྲཱི་ཀ་ར་དྷ་ནི་ཀ་རི་དྷཱ་ནྱ་ཀ་རི་སྭཱ་ཧཱ། ཨཱ་གཙྪ་ཨཱ་གཙྪ་ཤྲཱི་སྭཱ་ཧཱ། ཨོཾ་ཤྲཱི་ཨུཀྐེ་ཏུཀྐེ་བྷུཀྐེ་བྷུཀྐེ་བཪྵ་ཎི་པྲ་བཪྵ་ཎི་སྭཱ་ཧཱ། ཨོཾ་ཤྲཱི་བ་སུ་དྷེ་སྭཱ་ཧཱ། ཨོཾ་ཤྲཱི་བ་སུ་དྷཱ་དཱིཔྟ་ཡེ་སྭཱ་ཧཱ། ཨོཾ་ཤྲཱི་
[88b.4]ས་མ་ཡེ་སཽ་{མྱེ་,མེ་}ས་མ་ཡངྐ་རི་མ་ཧཱ་ས་མ་ཡེ་སྭཱ་ཧཱ། ཨོཾ་ཤྲཱི་བ་སུ་དྷཱ་ར་ཨེ་ཧྱེ་ཧི་བྷ་ག་བ་ཏི་ས་མ་ཡེ་ས་མ་ཡ་མ་ནུ་སྨ་ར་སིདྡྷིཾ་ཀུ་རུ་སྭཱ་ཧཱ། ཨོཾ་ཤྲཱི་སརྦ་ལོ་ཀ་པཱ་ལཱ་ཡ་ན་མཿསྭཱ་ཧཱ། ཨོཾ་ཤྲཱི་སརྦ་མཱ་ཏ་རཱི་བྷྱོ་ན་མཿསྭཱ་ཧཱ། ཨོཾ་ཤྲཱི་སརྦ་ཤྲིཾ་གཱ་རཱི་བྷྱོ་ན་མཿསྭཱ་ཧཱ། ཨོཾ་ཤྲཱི་སརྦ་བྷཱུ་ཏི་ནི་བྷྱོ་ན་མཿསྭཱ་ཧཱ། ཨོཾ་ཤྲཱི་སརྦ་ཡཀྵི་ཎཱི་བྷྱོ་ན་མཿསྭཱ་ཧཱ། 
[88b.5]ཨོཾ་ཤྲཱི་གུ་ཧྱ་ས་ཀ་ཊི་ཀེ་སརྦ་དུཥྚཱ་ནཱ་ཀཪྵ་ཡ་ཨཱ་ཀཪྵ་ཡ་ཧཱུཾ་སྭཱ་ཧཱ། ཨོཾ་ཤྲཱིཿཧཱུཾ་ཙཾ་སཿསྭཱ་ཧཱ། ཨོཾ་ཤྲཱི་ཛམྦྷ་ལ་ཛ་ལེནྡྲཱ་ཡ་སྭཱ་ཧཱ། ཨོཾ་ཤྲཱི་ཨཱཪྻཱ་བ་ལོ་ཀི་ཏེ་ཤྭ་རཱ་ཡ་སྭཱ་ཧཱ། ཨོཾ་ཤྲཱི་མ་ཎི་པདྨེ་ཧཱུཾ་སྭཱ་ཧཱ། ཨོཾ་ཤྲཱི་བཛྲ་དྷ་རཱ་ཡ་ཧཱུཾ་སྭཱ་ཧཱ། ཨོཾ་ཤྲཱི་མ་ཎི་བྷ་དྲཱ་ཡ་སྭཱ་ཧཱ། ཨོཾ་ཤྲཱི་པཱུརྞྞ་བྷ་དྲཱ་ཡ་སྭཱ་ཧཱ། ཨོཾ་ཤྲཱི་དྷ་ན་དཱ་ཡ་སྭཱ་ཧཱ། ཨོཾ་ཤྲཱི་བཻ་
[88b.6]ཤྲ་བ་ཎཱ་ཡ་སྭཱ་ཧཱ། ཨོཾ་ཤྲཱི་ཙི་པི་ཀུཎྜ་ལི་ནེ་སྭཱ་ཧཱ། ཨོཾ་ཤྲཱི་ཀེ་ལི་མཱ་ལི་ནེ་སྭཱ་ཧཱ། ཨོཾ་ཤྲཱི་མུ་ཁེནྡྲཱ་ཡ་སྭཱ་ཧཱ། ཨོཾ་ཤྲཱི་ཙ་རེནྡྲཱ་ཡ་སྭཱ་ཧཱ། ཨོཾ་ཤྲཱི་ཕུཿཤཾ་ཁ་པཱ་ལ་ནཱ་ག་རཱ་ཛཱ་ཡ་སྭཱ་ཧཱ། ཨོཾ་ཨི་ལཱ་དེ་བྱཻ་སྭཱ་ཧཱ། ཨོཾ་མ་ཎི་པདྨེ་སྭཱ་ཧཱ། ཨོཾ་བཛྲ་དྷ་ར་སཱ་ག་ར་ནིརྒྷོ་ཥཱ་ཡ་སྭཱ་ཧཱ། ཨོཾ་བཛྲ་དྷརྨེ་ཧཱུཾ་སྭཱ་ཧཱ། ཨོཾ་ཏ་བྷ་དེ་བྱཻ་སྭཱ་ཧཱ། ཨོཾ་ཤྲཱི་གུཔྟ་
[88b.7]དེ་བྱཻ་སྭཱ་ཧཱ། ཨོཾ་ཤྲཱི་ས་ར་སྭ་ཏཱི་དེ་བྱཻ་སྭཱ་ཧཱ། ཨོཾ་ཤྲཱི་ཙནྡྲ་ཀཱནྟཱ་དེ་བྱཻ་སྭཱ་ཧཱ། ཨོཾ་ཤྲཱི་ཤཾ་ཁ་ནི་དྷཱ་ནཱ་ཡ་སྭཱ་ཧཱ། ཨོཾ་ཤྲཱི་པདྨ་ནེ་དྷཱ་ནཱ་ཡ་སྭཱ་ཧཱ། ཨོཾ་ཤྲཱི་ཨཥྚཽ་མ་ཧཱ་ཡཀྵི་ཎཱི་བྷྱོ་ན་མཿསྭཱ་ཧཱ། ཐམས་ཅད་མཆོད་པའི་དོན་དུ་ཧཱུཾ་སྭཱ་ཧཱའོ། །ཨོཾ་བཅོམ་ལྡན་འདས་མ་དཔལ་ནོར་རྒྱུན་མ་ཡེ་ཤེས་ཀྱི་སྐུ་མངའ་བ་ལ་ཕྱག་འཚལ་
[89a]
[89a.1]ལོ། །ནམ་མཁར་འགྲོ་མ་ཐད་ཀར་མཛེས་ཤིང་ཡིད་དུ་འོང་བ་སྐྱེ་གནས་མཉམ་པ་མེད་པའི་ཡོན་ཏན་གྱི་གཏེར་གསེར་དང་རིན་པོ་ཆེ་འཁྱོག་པ། སྐྱེ་བོ་མང་པོའི་ནོར་སྤེལ་བའི་རྒྱ་མཚོའི་རིན་པོ་ཆེའི་ཆར་ལྟ་བུ། མཆོག་ཏུ་དྲི་མ་མེད་པའི་གཟི་བརྗིད་མཐའ་ཡས་མཛད་མ། རྒྱལ་བ་དང་བཀྲ་ཤིས་པའི་
[89a.2]གླུ་དབྱངས་ངེས་པར་སྒྲོག་པར་མཛད་མ། ཆུ་བོའི་གསེར་མདོག་བཟང་པོའི་གཟུགས་འཛིན་མ། ནོར་བུའི་རྣ་ཆ་དང་དོ་ཤལ་དང་སྐེ་རགས་འཛིན་མ། གསེར་བཟང་པོའི་རྒྱན་འཛིན་མ། སྲིད་པའི་བཙོན་རའི་སྡུག་བསྔལ་རྣམ་པར་སེལ་བར་མཛད་པའི་ལྷ་མོ་ཁྱོད་ཀྱི་ཞབས་ཟུང་ལ་ཕྱག་འཚལ་ལོ། །དེ་ནས་ཡི་གེ་
[89a.3]བརྒྱ་པ་དང་མཚན་བརྒྱ་རྩ་བརྒྱད་པའི་བསྟོད་པ་ཡང་བརྗོད་པར་བྱའོ། །དེ་ནས་སྨོན་ལམ་བརྗོད་དེ། བསོད་ནམས་འདི་ཡིས་སེམས་ཅན་ཀུན། །རྟག་ཏུ་དབུལ་བའི་ནད་སྤངས་ནས། །བཅོམ་ལྡན་ཐུབ་དབང་ཡེ་ཤེས་ནི། །མྱུར་བ་ཉིད་དུ་ཐོབ་པར་ཤོག །ན་མོ་རཏྣ་ཏྲ་ཡཱ་ཡ། བྷ་ག་བ་ཏི་བ་སུ་དྷཱ་རེ། གརྦྷ་ཛཱི་
[89a.4]བ་སཾ་རཀྵ་ཎི། ཕ་ལ་ཧསྟེ། དི་བྱ་རཱུ་པེ། བ་སུ་དྷེ། བ་ར་དེ། ཤི་བཾ་ཀ་རི། ཤཱནྟིཾ་ཀ་རི། པུཥྚིཾ་ཀ་རི། བ་ལ་བརྡྷ་ནི། བྷ་ཡ་ནཱ་ཤ་ནི། སརྦ་དུཥྚཱན་བྷཉྫ་བྷཉྫ། སྟམྦྷ་སྟམྦྷ། ཨ་མི་ཏོདྦྷ་བེ། མ་མ་ཀཱཪྻཾ་ཀུ་རུ་ཀུ་རུ། སིདྡྷི་བ་སུ་དྷཱ་རེ་སྭཱ་ཧཱ། དཔལ་ལྷ་མོ་ནོར་རྒྱུན་མའི་དཀྱིལ་འཁོར་གྱི་ཆོ་ག་རྫོགས་སོ།། །།
[89a.5]ཆོས་ཀྱི་རྣམ་གྲངས་འདི་ལྷ་དང་བཅས་པའི་སྐྱེ་དགུའི་ཡོན་གནས་དམ་པ། རྗེ་བཙུན་གནས་བརྟན་ཆེན་པོ་དཔལ་ཞྭ་དམར་ཅོད་པན་འཛིན་པ་བཞི་པའི་ཞལ་སྔ་ནས་ཀྱི་བཀའ་བཞིན། ཞ་ལུ་ལོ་ཙཱ་བ་དགེ་སློང་དྷརྨ་པཱ་ལ་བྷ་དྲས་བསྒྱུར་བའོ།། {D3754}༄༅༅། །རྒྱ་གར་སྐད་དུ། མ་ཧཱ་ཡཀྵ་ཨ་པ་ར་ཛེ་
[89a.6]ཏ་སཱ་དྷ་ནཾ་ཏནྟྲ། བོད་སྐད་དུ། གནོད་སྦྱིན་ཆེན་པོ་གཞན་གྱིས་མི་ཐུབ་པའི་སྒྲུབ་ཐབས་ཀྱི་རྒྱུད། དཔལ་ཕྱག་ན་རྡོ་རྗེ་ལ་ཕྱག་འཚལ་ལོ། །དེ་ནས་བཅོམ་ལྡན་འདས་ཀྱིས་ནོར་བདག་གི་སྒྲུབ་ཐབས་འདི་གསུངས་སོ། །ནོར་རྒྱས་པར་འདོད་པ་གང་དག་གིས་གནས་དབེན་ཞིང་ཉམས་དགའ་བའི་སར་
[89a.7]མཎྜལ་ལེགས་པར་བྱས་ཏེ། དེར་མེ་ཏོག་དང་། སྤོས་དང་། མར་མེ་དང་། བྱུག་པ་དང་། བཤོས་དང་། སིལ་སྙན་བཀོད་པའི་དབུས་སུ་བུམ་པ་མཛེས་པ་འོ་མ་དང་། སྨན་དང་། འབྲུ་དང་། རིན་པོ་ཆེ་དང་། སྤོས་དང་། སྙིང་པོ་དང་། ཆུས་བཀང་སྟེ་ལྡུམ་ལྕུག་དང་བཅས་པ་སྣམ་བུ་གཙང་མས་
[89b]
[89b.1]དཀྲིས་ཏེ། སྲད་བུ་སྔོན་པོ་བཏགས་ལ་ཕྱག་ན་རྡོ་རྗེ་བསྙེན་པར་བྱ་སྟེ། ཡིད་བཞིན་ནོར་བུ་འབུམ་དུ་བཟླས་ལ་བདག་ཉིད་ལ་དབང་བསྐུར་བར་བྱའོ། །ཨོཾ་ཙཎྜ་མ་ཧཱ་རོ་ཥ་ཎ་ཧཱུཾ་ཕཊ། དེ་ནས་ནོར་ལྷ་ཉིད་བསྒྲུབ་པ་ནི་ཁང་བུ་ཤིན་ཏུ་དབེན་པར་དཀྱིལ་འཁོར་གྲུ་བཞི་ལ་བའི་རྣམ་ལྔས་བྱུགས་ཏེ། དེ་ལ་
[89b.2]པདྨ་འདབ་བརྒྱད་ལྟེ་བ་དང་བཅས་པ་བྲི། ལྟེ་བ་དཀར་པོ་འདབ་མ་བརྒྱད་སེར་པོར་བྱའོ། །དེ་ལ་རིན་པོ་ཆེའི་མེ་ཏོག་དགྲམ། དབུས་སུ་བུམ་པ་དགོད། སྟེང་དུ་སྐུ་གཞག །མདུན་དུ་ཟན་དཀར་པོའི་གཏོར་མ་དཀར་གསུམ་དང་། མངར་གསུམ་ཚོད་མ་སྣ་ཚོགས་དང་དྲི་དང་རྩི་སྨན་གྱིས་བརྒྱན་ཏེ་གཞག་
[89b.3]གོ། །མཆོད་པའི་རྫས་དག་ཀྱང་དགོད་ལ། དང་པོ་བྱང་ཆུབ་ཏུ་སེམས་བསྐྱེད་དེ། དཔལ་ཕྱག་ན་རྡོ་རྗེ་བསྐྱེད་རིམ་ཇི་ལྟ་བ་བཞིན་བསྒོམས་པའི་མདུན་དུ་པཾ་ལས་རིན་པོ་ཆེའི་པདྨའི་ལྟེ་བ་ལ་ཧྲཱིཿདཀར་དམར་ལས་སྐྱེས་པའི་ནོར་ལྷ་ཞལ་གཅིག་ཕྱག་གཉིས་པ། དཀར་ཞིང་དམར་བའི་མདངས་དང་ལྡན་པ་
[89b.4]ཕྱག་གཡས་པས་རྡོ་རྗེ་ལྕགས་ཀྱུ་འཛིན་པ། གཡོན་གྱིས་རིན་ཆེན་བཻ་ཌཱུརྱའོ། །རིན་པོ་ཆེའི་གདན་ལ་འབབ་བཞུགས་ཀྱིས་སྐྱིལ་ཀྲུང་དུ་བཞུགས་པ། གསུས་པོ་ཆེ་བྱིས་པའི་གཟུགས་ལྟ་བུ་ཅན། བཞིན་མཛེས་པ་སྤྱན་འབུར་ལ་ཆེ་བ། རིན་པོ་ཆེའི་རྒྱན་གྱིས་ཀུན་དུ་བཀླུབས་པའི་དམ་ཚིག་གི་གནོད་
[89b.5]སྦྱིན་ཆེན་པོ་གཞན་གྱིས་མི་ཐུབ་པ་བསམས་ལ། བདག་དང་གཡོག་པོའི་དཔྲལ་བར་ཨོཾ། མགྲིན་པར་ཧྲིཾ། སྙིང་གར་ཕྲིཾ། ལྟེ་བར་ཧཱུཾ། གསང་བར་ཕཊ་ཀྱིས་བསྲུངས་ཏེ་ཡེ་ཤེས་དགུག་གཞུག་བྱའོ། །ཚུར་གཤེགས་ཚུར་གཤེགས་འབྱུང་པོ་ཀུན་གྱི་རྒྱལ། །གནོད་སྦྱིན་ཆེན་པོ་གཞན་གྱིས་མི་ཐུབ་
[89b.6]པ། །གནས་འདིར་མཆོད་པ་འབུལ་གྱིས་མྱུར་དུ་སྤྱོན། །བདག་ལ་ཟས་ནོར་སྩོལ་ཞིང་བཞུགས་སུ་སྤྱོན། །ཨེ་ཧྱེ་ཧི་ཡཀྵ་ཨ་པ་རཱ་ཛི་ཏ་ས་པ་རི་ཝཱ་ར་ཨཱ་གཙྪ་ཡ་ཨཱ་གཙྪ་ཡ་ཧཱུཾ་ཛ། དེས་ནི་མདུན་དུ་བྱོན་པར་བལྟས་ཏེ། བདུད་བསལ་བའི་ཕྱིར་རྡོ་རྗེ་རྩེ་གཅིག་པའི་ཕྱག་རྒྱའམ་ཡུངས་ཀར་འཕང་ཞིང་
[89b.7]ཨོཾ་ཨཱཿབི་གྷྣཱན་ཏ་ཀྲྀཏ་ཧཱུཾ་ཕཊ་ཅེས་པས་རྣམ་པར་ཕྱེ་ནས་མཆོད་ཡོན་ཕུལ་ཏེ། དམ་ཚིག་ལ་མངོན་པར་བཅུག་ལ་མཆོད་པ་ཕུལ་ནས་བསྟོད་པ་བྱས་ཏེ། ཨོཾ་གནོད་སྦྱིན་ཆེན་པོ་གཞན་གྱིས་མི་ཐུབ་པ། །ཞལ་གཅིག་ཕྱག་གཉིས་བྱིས་པའི་གཟུགས་འདྲ་ཅན། །ཕྱག་གཡོན་ཡིད་བཞིན་རིན་ཆེན་
[90a]
[90a.1]བཻ་ཌཱུརྱ། །ཐུགས་ཀར་འཛིན་མཛད་མི་ཟད་ནོར་གྱི་བདག །ཕྱག་གཡས་ལྕགས་ཀྱུ་འཛིན་ཞིང་རྒྱལ་པོ་དང་། །བཙུན་མོ་ལ་སོགས་དགུག་དང་དབང་དུ་མཛད། །དུང་མདོག་འོད་འཕྲོ་རིན་ཆེན་རྒྱན་མཛེས་ལྡན། །རིན་ཆེན་གདན་ལ་རྒྱལ་སྲས་སྐྱིལ་ཀྲུང་བཞུགས། །འཇིག་རྟེན་
[90a.2]ཟས་ནོར་ཀུན་གྱི་བདག་པོ་སྟེ། །གང་གིས་ཁྱོད་བསྒྲུབ་ཕོངས་པའི་འཇིགས་སེལ་མཛོད། །ནོར་ལྷའི་རྒྱལ་པོ་བཀྲ་ཤིས་འབྱུང་བའི་གནས། །འཇམ་པའི་རྡོ་རྗེ་ཁྱོད་ལ་ཕྱག་འཚལ་ལོ། །དེའི་རྗེས་ལ་རྒྱལ་བ་སྲས་བཅས་མཆོད་ལ། དེ་དག་གིས་ལྷ་མོ་མངོན་པར་(སྦྲུལ་,སྤྲུལ་)ཏེ་བུམ་པ་ལྷའི་བདུད་རྩིས་
[90a.3]བཀང་བས་མངོན་པར་བཀྲུས་པར་བསམ་མོ། །སྤྱི་བོར་དཔལ་ཕྱག་ན་རྡོ་རྗེས་རྒྱས་གདབ་བོ། །དེ་ནས་སྙིང་པོའི་སྔགས་འདི། སྐད་ཆེ་བར་མ་ཡིན་ཆུང་བར་མ་ཡིན་མྱུར་བར་མ་ཡིན་བུལ་བར་མ་ཡིན་པར་སྨྲ་བ་བཅད་ཅིང་རྣམ་པར་གཡེང་བ་ལ་སོགས་པ་སྤངས་ཏེ་བཟླས་སོ། །ཨོཾ་ཧྲིཾ་ཕྲིཾ་ཨ་པ་ར་ཛི་ཏ་
[90a.4]ཛ་ཛ་ཧཱུཾ་ཕཊ། བཟླས་པ་གཏོང་བའི་དུས་སུ་མཆོད་པ་ཕུལ་ལ་གཏོར་མ་ཡང་སྦྱིན་ཏེ། གཏོར་སྣོད་བྷྲཱུཾ་ལས་རིན་པོ་ཆེར་བསམ། གཏོར་མ་ཨོཾ་གྱིས་སྦྱངས། ཨཱཿཡིས་སྦར། ཧཱུཾ་གིས་བདུད་རྩིར་བསྒྱུར་ཏེ་ཕྱག་ན་རྡོ་རྗེ་ལ་རང་སྔགས་ཀྱིས་དབུལ། གནོད་སྦྱིན་ནོར་ལྷ་ལ་སྔགས་ཨོཾ་ཧྲི་ཛ་ཡཀྵ་ཨ་པ་ར་
[90a.5]ཛི་ཏ་ས་པ་རི་ཝཱ་ར་ཨ་མྲྀ་ཏ་བ་ལིཾ་ཁ་ཁ་ཁཱ་ཧི་ཁཱ་ཧི་ཨི་དཾ་བ་ལིཾ་བྷཀྵ་ཡཾ། མ་མ་བ་སུ་པུཥྚིཾ་ཀུ་རུ་སརྦ་ཛ་ག་བ་ཤིངྐུ་རུ་ཡེ་སྭཱ་ཧཱ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱ་ནུཏྤན་ན་ཏྭཱཏ་ཨོཾ་ཨཱཿཧཱུཾ་ཕཊ་སྭཱ་ཧཱ་ཞེས་པ་དང་། ཚིགས་སུ་བཅད་པས་ཀྱང་བསྔོས་ལ། བསྟོད་པ་བྱ་ཆོས་བཤད་དེ་ཕྲིན་ལས་བཅོལ། ཨོཾ་བྷཱུ་ཏ་
[90a.6]ཧྲི་ཨ་པ་ར་ཛི་ཏ་རཏྣ་ན་མ་སརྦ་ཏྲི་སམྤ་ཏི་སྭཱ་ཧཱ་ཞེས་པ་བརྒྱ་རྩ་བརྒྱད་བཟླས་ཏེ་བསྐུལ་ལོ། །དེ་ནས་དགེ་བ་བསྔོས་ལ་ཨ་པ་ར་ཛི་ཏ་བཛྲ་མུཿ། ཞེས་པས་གཤེགས་སུ་གསོལ་ལོ། །ཐུན་གཉིས་པ་ལ་སོགས་པ་ལ་དམ་ཚིག་ཆིག་རྫོགས་སུ་བསྐྱེད་ལ། ཡེ་ཤེས་དགུག་པ་ལ་སོགས་པ་སྔར་བཞིན་དུ་བྱའོ། །
[90a.7]ཚེས་གཅིག་ནས་བཅོ་ལྔའི་བར་དུ་བསྒྲུབ་བོ། །བཅོ་ལྔའི་ཞག་གི་དང་པོ་ནས་ཐོ་རངས་ཀྱི་བར་དུ་སྔགས་རྒྱུན་མ་ཆད་པར་བཟླས། ལྕེ་པོག་དཀར་པོའི་བདུག་པ་དབུལ། ཐོ་རངས་གྲུབ་པའི་རྟགས་སྣང་བ་ནི་རབ་གཟུགས་མངོན་སུམ་དུ་སྟོན་ཏེ་བདག་གིས་ཇི་ལྟར་བྱ་ཟེར་ཏེ་སྒྲུབ་པ་པོས་བདག་གི་བཀའ་ཉོན་
[90b]
[90b.1]ཅིག་བྱའོ། །མནའ་བསྒག་དམ་ཆུ་བླུད་ཅི་འདོད་པ་བཅོལ། རྒྱལ་མཚན་གྱི་ཕྱག་རྒྱ་བསྟན་ཏེ་ཕན་ཆད་བཀའ་ཉན་ཏེ་དེ་ལ་ཞོན་ནས་ཚངས་པའི་འཇིག་རྟེན་མཐོང་ངོ་། །ལྷའི་གནས་སུ་བསྐྱལ་ནས་ལྷའི་དབང་པོས་དབང་སྐུར་བར་བྱེད་དོ། །འབྲིང་སྒྲ་དང་(དུཾག་,དུག་)ཆེན་འོང་། གཟུགས་སྒྲ་གང་བྱུང་ཡང་
[90b.2]སྐྲག་པར་མི་བྱའོ། །དེ་ལྟ་བུའི་མཚན་མ་མ་བྱུང་ན་ནམ་ལངས་པའི་དུས་སུ་རྨི་ལམ་བརྟག །དེས་མ་གྲུབ་ན་ཕྱི་མའི་ཟླ་བ་ལ་དེ་བཞིན་དུ་བསྒྲུབ། དེས་ཀྱང་མ་གྲུབ་ན་ཡང་ཕྱི་མའི་ཟླ་བ་ལ་བསྒྲུབ་བོ། །དེ་ནས་དངོས་གྲུབ་ནི་རབ་རིག་པའི་རྒྱལ་པོའི་དབང་ཐོབ་བོ། །འདོད་པའི་དོན་ཐམས་ཅད་འགྲུབ་བོ། །ལྷ་
[90b.3]དང་། མི་དང་། གདོན་ཐམས་ཅད་དབང་དུ་འགྱུར། དགྲ་དང་ནད་ཐམས་ཅད་ཞི་བར་བྱེད་དོ། །ཚེ་རིང་བ་བསྐལ་པ་བདུན་ཐུབ་པར་འགྱུར། ནོར་མང་བ་ཟད་པ་མེད་ཅིང་དཔག་ཏུ་མེད་པ་བརྗོད་ཀྱིས་མི་ལང་བར་འབྱོར་རོ། །གལ་ཏེ་གནོད་པར་བྱེད་པ་བྱུང་ན་ཡང་ཁྲོས་པ་ཙམ་གྱིས་དེ་མ་ཐག་ཏུ་འཆི་
[90b.4]བར་བྱེད་དོ། །འབྲིང་ནི་ལྟ་སྒོམ་གྱི་ཉམས་མྱོང་སྐྱེ། བུད་མེད་ཐམས་ཅད་དབང་དུ་འགྱུར་ཞིང་ནོར་གྱིས་ཕྱུག་པར་འགྱུར། བཀྲ་ཤིས་པར་བྱེད་པ་དང་དགྲ་འཆི་བར་ཡང་བྱེད་དོ། །ཐ་མ་ཡང་ནོར་འཕེལ་བར་བྱེད་ཅིང་དགྲ་འཆི་བར་འགྱུར་རོ། །གྲུབ་ནས་རྟག་ཏུ་བསྟེན་པ་ནི་ཟླ་བ་ཉ་གང་བ་ཐམས་ཅད་ལ་
[90b.5]གཏོར་མ་གཏང་བར་བྱའོ། །དངོས་གྲུབ་གང་བྱུང་བ་དེ་ཆ་དྲུག་ཏུ་བགོས་ཏེ་བླ་མ་དང་དཀོན་མཆོག་གསུམ་སྤྱི་དང་། སེམས་ཅན་དག་ལ་ཆ་རེ་རེ་སྦྱིན། ཕྱེད་ཀྱིས་སྒྲུབ་པ་པོའི་འཚོ་བ་བྱའོ། །སྒྲུབ་པའི་དུས་སུ་ཟས་དཀར་གསུམ་བཟའ་ཞིང་གཙང་སྦྲ་དང་ལྡན་པར་བྱའོ། །རྟག་ཏུ་ཁྲུས་ལ་བརྩོན་པར་
[90b.6]བྱའོ། །འདི་གྲུབ་ན་ཡོན་ཏན་དཔག་ཏུ་མེད་དོ། །འདི་ལ་གདེང་བཞི་དང་ལྡན་པས་འགྲུབ་སྟེ། མགོ་གནོན་ཡེ་ཤེས་བསྙེན་པའི་གདེང་། ཡང་དག་ལྟ་བའི་གདེང་། མི་ཉམས་པ་དམ་ཚིག་གི་གདེང་། ཐེ་ཚོམ་མེད་པ་ངེས་པའི་གདེང་ངོ་། །དེ་ལ་ལྟ་བ་ནི་ཆོས་ཐམས་ཅད་སྒྱུ་མ་ལྟ་བུར་ཤེས་པར་བྱའོ། །
[90b.7]དམ་ཚིག་ནི་བླ་མ་མཉེས་པར་བྱ་ཞིང་གསང་ལ་སྒྲུབ་སྟེ། གཞན་ལ་ཐབས་འདི་བསྟན་པར་མི་བྱའོ། །གནོད་སྦྱིན་ཆེན་པོ་གཞན་གྱིས་མི་ཐུབ་པའི་སྒྲུབ་ཐབས་ཀྱི་རྒྱུད་རྫོགས་སོ།། །།རྒྱ་གར་གྱི་བླ་མ་ཛཱ་མཱ་རིས་བསྒྱུར་བའོ།། {D3755}༄༅༅། །རྒྱ་གར་སྐད་དུ། བཛྲ་ཀུ་ལ་ཏནྟྲ་ཀརྨ་མཎྜལ་
[91a]
[91a.1]སཔྟ་ཀྲ་མ་ཨ་ཏྲི་སཱ་དྷ་ནཾ་ནཱ་མ། བོད་སྐད་དུ། རྡོ་རྗེ་བཀོད་པའི་རྒྱུད་ལས་དཀྱིལ་འཁོར་བདུན་པའི་རིམ་པ་རྣམ་པར་ཕྱེ་བའི་སྒྲུབ་ཐབས་ཞེས་བྱ་བ། བཅོམ་ལྡན་འདས་དཔལ་སྒྲོལ་བྱེད་ཐུགས་རྗེའི་རྒྱལ་པོ་ཤིན་ཏུ་རྣམ་པར་གྲོལ་བ་ཉིད་ལ་ཕྱག་འཚལ་ལོ། །ཧཱུཾ་ཁྲོ་ལ་ཁྲོས་པའི་རྒྱལ་པོ་
[91a.2]ཡིས། །ཁྲོ་བ་ཉེ་བར་ཞི་མཛད་པ། །དེ་བཞིན་གཤེགས་པ་ཀུན་ཞི་མཛད། །ཁྲོ་ཞི་ཆེ་ལ་ཕྱག་འཚལ་ཏེ། །དགོངས་པ་འདུས་པའི་རྒྱུད་དག་ལས། །དཀྱིལ་འཁོར་བདུན་པའི་རིམ་པ་དག །སེམས་ཅན་ཡེ་ཤེས་བསྐྱེད་པའི་ཕྱིར། །ལེགས་པར་བསྡུས་ཏེ་བསྟན་པར་བྱ། །སློབ་དཔོན་མཉེས་པར་
[91a.3]མ་བྱས་པའི། །དབང་རྣམས་ཐོབ་པར་མ་བྱས་ན། །ཉན་པ་ལ་སོགས་རྩོམ་པ་རྣམས། །འབྲས་བུ་མེད་ཅིང་བརླག་པར་འགྱུར། །ཡི་གེའི་སྒྲས་བཏགས་མིང་ཚོགས་ལས། །བརྟེན་པའི་ཚིག་གིས་རབ་མཚོན་ཏེ། །ཁོང་ནས་གབ་སྦས་དོན་འབྱིན་པ། །སྟོན་པ་རྡོ་རྗེའི་ཐུགས་ལ་གནས། །འདི་
[91a.4]ནི་གསང་ཆེན་ངེས་པ་ཡི། །འབྲས་བུ་ལམ་དུ་གྱུར་པ་ཡིན། །རྒྱལ་བའི་དཀྱིལ་འཁོར་མ་ལུས་ལ། །འདི་ལས་གསང་བའི་ངེས་དོན་མེད། །ཀུན་གྱི་ཕྱག་རྒྱ་རྫོགས་ཆེན་མཆོག །སྣོད་ལྡན་ངང་ཚུལ་བཟང་ལ་སྦྱིན། །གཞན་དུ་ནམས་ཀྱང་སྦྱིན་མི་བྱ། །རྨོངས་ལ་འཕྱར་བས་གཞན་དུ་མིན། །དུས་
[91a.5]མིན་པར་ནི་སྲོག་ཟད་ནས། །བསྲེག་དང་སྒྲིབ་ལ་ཡུན་རིང་གནས། །འདས་པའི་དུས་ན་སྔོན་བྱུང་བ། །བདག་ཉིད་ཆེན་པོ་རྟག་པ་ཡི། །དེ་བཞིན་གཤེགས་པའི་གསུང་རབ་ལ། །འགྲོ་བའི་ཚུལ་དུ་སྔོན་བྱུང་བ། །དེ་ཚེ་སེམས་ཅན་ཐམས་ཅད་ནི། །སྟོང་ཉིད་ཐེར་ཟུག་འགོག་པ་དང་། །ཁྲོ་གཏུམ་
[91a.6]ལོག་ལྟ་བརྐམ་ཞིང་འཇུངས། །ལེ་ལོ་གཏི་མུག་ཆགས་སོགས་པས། །ལོག་ལྟ་དགུ་པོས་དེ་མྱོས་འགྱུར། །དེ་དག་རྣམ་པར་དགྲོལ་བྱའི་ཕྱིར། །རྒྱལ་བས་དཀྱིལ་འཁོར་བདུན་དུ་གསུངས། །དེ་རྩོམ་གང་ཟག་ལྔར་འདོད་དེ། །བདུན་པ་དང་ནི་རིགས་ཆེན་བྱེད། །དབུགས་ཆེན་འབྱིན་དང་ལུང་
[91a.7]ཆེན་ཐོབ། །རྩལ་ཆེན་རྫོགས་པའི་རྣལ་འབྱོར་པས། །དྲག་ཤུལ་ཅན་ཞེས་བྱ་བའི་གནས། །དགོན་པ་ཆེན་པོའི་གནས་ཆེན་ནི། །ཡེ་ཤེས་སྙིང་པོ་ཅན་རྣམས་ཀྱི། །ཐེག་ཆེན་གསང་བ་འབྱུང་བས་ན། །དམ་པ་རྣམས་ཀྱིས་བསྔགས་པ་ཡིན། །དེ་གནས་ངེས་དོན་དགོད་པ་ནི། །ཇི་བཞིན་ཉིད་ཀྱི་
[91b]
[91b.1]དཀྱིལ་འཁོར་ལས། །ཕྱག་རྒྱ་དངོས་གྲུབ་དཀྱིལ་འཁོར་དང་། །བྱང་ཆུབ་སེམས་ཀྱི་དཀྱིལ་འཁོར་མཆོག །བསོད་ནམས་ཚོགས་ཀྱི་དཀྱིལ་འཁོར་སྤྲིན། །བཀའ་སྟོད་ཕོ་ཉའི་དཀྱིལ་འཁོར་དྲག །འབྲུབ་ཁུང་ལས་ཀྱི་དཀྱིལ་འཁོར་ཆེ། །གཏད་ཁྲམ་མནན་པའི་དཀྱིལ་འཁོར་རོ། །དེ་ནི་དབྱེ་
[91b.2]བའི་སྒོ་ནས་གསུངས། །མི་བསྐྱོད་ཞིང་ཁམས་མངོན་དགའ་ན། །དགེ་སློང་ཐུབ་དཀའ་གཞོན་ནུ་ཡིས། །ཁྱིམ་བདག་ཀཻ་ཤི་ཀའི་བུ། །དགེ་སློང་ཐར་པ་ནག་པོ་དང་། །གཡོག་པོ་དན་འཕགས་གཉིས་པོ་ལ། །ཇི་བཞིན་ཉིད་ཀྱི་དཀྱིལ་འཁོར་གསུངས། །ཇི་བཞིན་ཉིད་དེ་མ་བཅོས་ན། །དངོས་
[91b.3]པོ་བཞི་ལ་གནས་སྤྱད་ཀྱང་། །ནམ་མཁའ་ལ་ནི་སྤྲིན་བཞིན་དུ། །འདི་ནི་རྣལ་འབྱོར་དམ་པའི་ལམ། །ཇི་བཞིན་ཉིད་ཀྱི་དཀྱིལ་འཁོར་རོ། །ཕྱག་རྒྱ་དངོས་གྲུབ་དཀྱིལ་འཁོར་ནི། །མི་འཁྲུགས་པ་ཡི་ཞིང་ཁམས་ན། །སྒྱུ་འཕྲུལ་དྲ་བའི་རྒྱུད་དག་ལས། །དྲག་པོ་རྡོ་རྗེ་སེམས་དཔའ་ཡིས། །མི་
[91b.4]འཁྲུགས་རྒྱལ་པོ་ཉིད་ལ་གསུངས། །གནས་ཆེན་དམ་པ་དག་ཏུ་ནི། །ཚུལ་དང་ལྡན་པའི་རྫས་བསོགས་ནས། །མཎྜལ་ལ་སོགས་མཛེས་བྱས་ལ། །ཁྲུས་བྱས་སྙིང་གར་ཉི་དཀྱིལ་ཧཱུཾ། །འོད་ཀྱི་སྣང་བས་དཀོན་མཆོག་རྣམས། །སྤྱན་དྲངས་དཀོན་མཆོག་བསྐོར་ཕྱག་འཚལ། །དེ་ནས་མཆོད་
[91b.5]པ་དབུལ་བ་ནི། །ཨོཾ་ན་མཿསརྦ་ཏ་ཐཱ་ག་ཏ་བཛྲ་ཧེ་རུ་ཀ་བཛྲ་ད་རི་མ་ཧཱ་ཛྙཱ་ན་མཎྜལ་བཛྲ་ཨཱ་ཧ་ར་པཱུ་ཛ་ཧཱུཾ་སྭཱ་ཧཱ། དེ་བཞིན་དུ་བཛྲ་དྷཱུ་པེ་པུཥྤེ་ཨཱ་ལོ་ཀེ་གནྡྷེ་ནཻ་བི་དྱེ་པཱུ་ཛ་ཧཱུཾ་སྭཱ་ཧཱ། ཨོཾ་ཨཱཿཧཱུཾ་སྭཱ་ཧཱ། ཞེས་བྱིན་གྱིས་བརླབ། དེ་ནས་རཀྟ་སྦྲེང་ཞིང་བདུད་རྩིས་ཚོགས་མཆོད་དེ་རཀྟ་ཁཱ་ཧི། བ་ལིཾ་ཏ་ཁཱ་ཧི། ཨ་མྲྀ་ཏ་
[91b.6]ཁཱ་ཧི། ཀོ་རོ་ཙ་ན་ཁཱ་ཧི། བ་སུ་ཏ་ཁཱ་ཧི། ཙིཏྟ་ཁཱ་ཧི་ཞེས་བརྗོད་དེ། ཐུགས་ཀ་ནས་བྱུང་ལྷ་མོས་མཆོད་རྗེས་ལ། ཧཱུཾ་བདག་འདྲ་ལོག་པའི་སྟོབས་ལྡན་པས། །ཐོག་མ་མེད་པའི་དུས་མཐའ་ནས། །སྲིད་པའི་འཁོར་བར་འཁྱམས་པར་ངེས། །སྐྱེ་བ་མང་པོར་ལུས་བླངས་པར། །སུས་ཀྱང་མ་བྱས་
[91b.7]རང་གི་ལས། །དེ་ཙམ་ཆ་གཅིག་དོན་སྤྱད་ན། །(ད་,དེ་)ཙམ་དོན་གྱི་སངས་རྒྱས་ཟིན། །རང་ལུས་གཏོང་བར་མ་ཕོད་ཅིང་། །ཆགས་པའི་མཐའ་ལ་མངོན་ཞེན་པས། །ཟུག་རྔུའི་ནད་ཀྱིས་ཟིན་པ་ཡིན། །སྲིད་པའི་བཙོན་རར་ཆུད་པ་འདི། །མཁའ་ལ་འདུད་པས་ཉེས་པར་ངེས། །འཁོར་བའི་རླུང་
[92a]
[92a.1]སྒོར་ལྟུང་བ་འདི། །ལས་ཀྱི་རླུང་གིས་ཉེས་པར་ངེས། །དུས་གསུམ་རྒྱལ་བ་མ་ལུས་ལ། །འདི་དག་མི་འཆབ་མཐོལ་ལོ་བཤགས། །རྡོ་རྗེ་སེམས་དཔའི་དམ་ཚིག་རྗེས་སུ་བསྲུང་། །ཡེ་ཤེས་སེམས་དཔའ་ཉེ་བ་ཉིད་དུ་བྱོན། །རིག་པའི་རྒྱལ་པོ་བདག་ལ་རྟག་པར་
[92a.2]དགོངས། །གསང་བའི་དབང་ཕྱུག་བདག་ལ་དགོངས་པར་གསོལ། །རྟོགས་པ་མཆོག་སྦྱིན་བདག་ལ་དགྱེས་པར་དགོངས། །འདོད་པ་ཀུན་བྱེད་བདག་ལ་ཆགས་པར་དགོངས། །དང་པོ་མཉམ་ཉིད་སངས་རྒྱས་ཐུགས་རྗེ་ཅན། །ལས་རྣམས་ཀུན་བྱེད་བདག་སེམས་དགེ་འགྱུར་བ། །དུས་གསུམ་
[92a.3]དགེ་བཤེས་དག་དང་ཐམས་ཅད་དང་། །རྡོ་རྗེ་ཅན་དང་དམ་ཚིག་སེམས་དཔར་བསྒྲུབ། །བདག་ཀྱང་རྡོར་སེམས་གཏན་དུ་མི་གཏོང་ན། །རྡོ་རྗེ་སེམས་དཔས་གཏན་དུ་བདག་མ་གཏོང་། །རྗེས་སུ་ཡི་རང་བསྐུལ་དང་སྐྱབས་འགྲོ་དང་། །ལམ་བརྟན་བསྔོ་དང་སེམས་བསྐྱེད་དང་། །ཚངས་པར་
[92a.4]གྱུར་པའི་ལས་རྣམས་ཀྱིས། །འགྲོ་རྣམས་ཀུན་བྲལ་ཞིང་དུ་སྨོན། །ཏ་ཀེ་མ་ཏ་ཀེ་མ་ཕཊ། ཧ་ལ་ཧ་ལ་རཾ་ཏིག་སྣ་ཏིག་སྣ་ཁཾ། ཀྲོ་ཏ་ཀྲོ་ཏ་ཡཾ་ཞེས་དངོས་པོ་ཐམས་ཅད་སྟོང་པར་སྦྱངས། ཨེ་མའོ་ངོ་མཚར་རྨད་ཀྱི་ཆོས། །རྫོགས་པའི་སངས་རྒྱས་ཀུན་གྱི་གསང་། །སྐྱེ་བ་མེད་ལས་ཐམས་ཅད་སྐྱེས། །སྐྱེས་
[92a.5]པ་ཉིད་ནས་སྐྱེ་བ་མེད། །སྟོང་ཉིད་རབ་ཏུ་གསལ་བ་ཡི། །སྙིང་རྗེ་ཡུམ་ནི་བསྒོམ་པར་བྱའོ། །ངེས་པ་ལས་ནི་རྡོ་རྗེ་གུར། །བྷྲཱུཾ་བི་ཤ་བི་ཤུདྡྷེ་ཞེས་བཟླས། དུར་ཁྲོད་ཆེན་པོ་རབ་འཇིགས་པའི། །ཁྲག་གི་རྒྱ་མཚོ་འཁྲུག་ཅིང་འཁྱིལ། །ཀེང་རུས་ཆེན་པོ་རི་རབ་ཀྱི། །སྟེང་དུ་འབར་བའི་ཀློང་དཀྱིལ་ན། །
[92a.6]ཡེ་ཤེས་འབར་བའི་གཞལ་ཡས་ཁང་། །ཕྱོགས་བཅུར་རྒྱ་ཡངས་མ་ཆད་པ། །ཕྱི་དང་ནང་མེད་ཀུན་དུ་སྣང་། །འབར་བའི་འཁོར་ལོ་རྩིབས་བཞི་པ། །གྲུ་ཆད་བཞི་ཡིས་རྣམ་པར་བརྒྱན། །གྲུ་བཞི་སྒོ་ཁྱུད་བཞི་དང་ལྡན། །འབར་བའི་བར་ཁྱམས་གཉིས་ཀྱིས་མཛེས། །ཐོད་སྦྲུལ་སྣ་ཚོགས་ཉི་མས་
[92a.7]བརྗིད། །འབར་བའི་ཁྲོ་བོ་མང་པོ་འཁྲུག །ཁྱུ་མཆོག་མ་ཧེ་གཟིག་དང་སྟག །གཏུམ་པོ་དོམ་གྱིས་སྦར་བས་ནི། །དབང་ཕྱུག་ལྷ་ཆེན་ལ་སོགས་གཟུང་། །དབུས་ཀྱི་ཉི་མའི་སྙིང་པོ་ལ། །ཧཱུཾ་ལས་རི་ལུའི་སྒྲ་གྲགས་པས། །སེམས་དཔའི་སྐུ་རུ་གྱུར་པ་ཡི། །རང་གི་ངང་ཚུལ་དེ་བཟུང་ལ། །ལྷུན་གྱིས་
[92b]
[92b.1]གྲུབ་པར་བྱ་བའི་ཕྱིར། །ཁྲོ་རྒྱལ་རྣམས་ལ་བསྐུལ་བར་བྱ། །བདག་འདྲ་སེམས་ཅན་མ་ལུས་ཀུན། །མཆོག་ཉིད་སྒྲུབ་པར་སྦྱོར་བས་ན། །རྒྱལ་བ་རྒྱ་མཚོ་ཀུན་འདུས་པས། །སྐུ་ཡི་དབྱིག་ཏུ་བདག་སྐྱེད་ཅིག །དེ་ནས་ཕྱོགས་འདུས་ཁྲོ་རྒྱལ་གྱིས། །སེམས་དཔའ་བདག་ལ་དེར་དབང་བསྐུར། །
[92b.2]རིམ་པ་གསུམ་གྱིས་སྐུ་རུ་བསྐྱེད། །དེ་ནས་བཅོམ་ལྡན་དགྱེས་ཆེན་པོ། །དབུ་དང་ཕྱག་ཞབས་སྟོང་ཁམས་ཀྱི། །རྡུལ་སྙེད་མཚོན་ཆ་འཛིན་པ་སྟེ། །གཡས་དཀར་གཡོན་དམར་དབུས་མཐིང་ཞལ། །རྡོ་རྗེ་ཁ་ཊྭཱཾ་རྔེའུ་ཆུང་གཡས། །གཡོན་དྲིལ་དུང་དམར་རྒྱུ་ཞགས་འཛིན། །འབར་ཆེན་ཀློང་དཀྱིལ་
[92b.3]འཁོར་ལོའི་དཀྱིལ། །དབང་ཕྱུག་ཆེ་དང་དུར་ཁྲོད་ཀྱི། །སྟེང་ན་ཞབས་བཞི་བརྐྱང་བསྐུམ་བཞུགས། །དུར་ཁྲོད་རྒྱན་ཅན་གར་གྱིས་རོལ། །བདག་ཉིད་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་རྡོ་རྗེ་བདག །ཁྲོ་རྒྱལ་ཡེ་ནས་ཡིན་པའི་ཕྱིར། །དེ་བཞིན་ཉིད་ཀྱི་དབྱིངས་ལས་ནི། །ཁྲོ་
[92b.4]མོ་དབང་ཕྱུག་མངོན་ཕྱུང་སྟེ། །ཧེ་ཧི་དགྱེས་པའི་གཟི་མདངས་ཀྱིས། །རིན་ཆེན་པདྨ་རྒྱས་མཛད་དེ། །ཧཱུཾ་ཧཱུཾ་རོལ་པའི་འོད་ཟེར་གྱིས། །བདེ་ཆེན་ཐུགས་མཚན་བྱིན་བརླབས་ནས། །གཉིས་མེད་དགྱེས་པ་འཁྲིལ་བས་ཐིམ། །རྡོ་རྗེ་ལམ་བྱུང་ཡུམ་གྱི་མཁའ། །ཆོས་སྐུ་བྱང་ཆུབ་སེམས་སུ་
[92b.5]གནས། །ལྷ་རྣམས་སོ་སོའི་སྙིང་པོའི་སྒྲ། །ཧཱུཾ་དང་ཧེ་ཧེ་ཕཊ་བྱུང་ནས། །གསུང་གི་ཕྱག་རྒྱ་ཉིད་རྫོགས་ཏེ། །འོད་ཟེར་སྤྲོ་བསྡུའི་སྦྱོར་བ་ཡིས། །ཐུགས་ཀྱི་ཕྱག་རྒྱ་རབ་ཏུ་འབར། །དེ་ལས་ཕྲ་མོའི་སྐུ་སྤྲོས་བསྡུས། །ཕྱག་རྒྱ་ཆེན་པོའི་སྐུ་རྫོགས་ནས། །ཕྱོགས་བཅུའི་རྡུལ་སྙེད་འཐོན་པར་འགྱུར། །
[92b.6]སེམས་ཅན་རྒྱལ་བའི་སྲས་བྱས་ནས། །སླར་བསྡུས་རང་གི་གནས་འཁོད་པ། །དཔལ་ནི་ཁྲག་འཐུང་ཆེན་པོ་དང་། །རིན་པོ་ཆེ་དང་པདྨ་དང་། །ལས་སུ་གྱུར་ཏེ་སོ་སོར་བཞུགས། །དེ་ཀུན་འཇིགས་བྱེད་ཆེན་པོ་ཡི། །ཆ་ལུགས་རྔམ་པའི་ང་རོ་ཡིས། །འབར་བའི་ཀློང་ན་དབུ་གསུམ་པ། །ཕྱག་དྲུག་
[92b.7]ཞབས་བཞིས་དྲི་ཟ་དང་། །གནོད་སྦྱིན་ཆུ་བདག་གཤིན་རྗེ་སོགས། །དྲེགས་པ་ཁྱོ་ཤུག་སྟན་ལ་བཞུགས། །བཙུན་མོ་ཁྲག་འཐུང་ཆེན་མོ་རྣམས། །སོ་སོའི་སྐུ་ལ་འཁྲིལ་ཏེ་འཁོད། །དཀར་མོའི་ཚོགས་དང་རྐུན་མོ་དང་། །རྨོངས་མ་དང་ནི་ཐལ་བྱེད་མ། །སྦོས་མོ་དང་ནི་གཏུམ་མོ་དང་། །སྨེ་ཤ་ཅན་
[93a]
[93a.1]དང་ཙཎྜ་ལཱི། །སྒོ་ཡི་ཁྱམས་ཀྱི་ནང་དུ་འཁོད། །སེང་གེ་གདོང་ཆེན་མོ་ཡི་ཚོགས། །སྟག་དང་ཙ་དང་ཁྱི་དང་བཞད། །ཀང་ཀ་དུར་བྱ་འུག་གདོང་ཆེ། །འཁོར་བར་རྔམ་པའི་མདངས་དཀྱིལ་འཁོར། །རྡོ་རྗེ་སྲིང་འགྲོ་མ་ཚོགས་དང་། །གདོང་མི་འཇིག་རྟེན་རོ་ལངས་མའི། །སྒོ་
[93a.2]བཞིར་རྔམ་པའི་གཟུགས་ཀྱིས་གནས། །སྲིན་པོ་སྨུག་ནག་ལ་སོགས་པའི། །འཇིག་རྟེན་མ་མོ་ཉི་ཤུ་བརྒྱད། །གསང་བའི་དཀྱིལ་འཁོར་ཕྱི་རོལ་ན། །བྲན་གྱི་ཚུལ་དུ་གནས་ཤིང་འཁོད། །དེ་ལྟར་གསལ་བར་དགོད་པའི་སྔགས། །ཨོཾ་སརྦ་ཏ་ཐཱ་ག་ཏ་མ་ཧཱ་ཤྲཱི་ཧེ་རུ་ཀ་མ་ཧཱ་ཙཎྜ་ས་དུཥྚཱན་ཏ་ཀ་ཧ་ན་ད་ཧ་པ་ཙ་ཧཱུཾ་
[93a.3]ཧཱུཾ་ཧཱུཾ་ཕཊ། ཨོཾ་བཛྲ་ཤྲཱི་ཧེ་རུ་ཀ་མ་ཧཱ་ཙཎྜ་སརྦ་དུཥྚཱན་ཏ་ཀ་ཧ་ན་ད་ཧ་པ་ཙ་ཧཱུཾ་ཧཱུཾ་ཧཱུཾ་ཕཊ། ཨོཾ་རཏྣ་མ་ཧཱ་ཤྲཱི་ཧེ་རུ་ཀ་མ་ཧཱ་ཙཎྜ་སརྦ་དུཥྚཱན་ཏ་ཀ་ཧ་ན་ད་ཧ་པ་ཙ་ཧཱུཾ་ཧཱུཾ་ཧཱུཾ་ཕཊ། ཨོཾ་པདྨ་མ་ཧཱ་ཤྲཱི་ཧེ་རུ་ཀ་མ་ཧཱ་ཙཎྜ་སརྦ་དུཥྚཱན་ཏ་ཀ་ཧ་ན་ད་ཧ་པ་ཙ་ཧཱུཾ་ཧཱུཾ་ཧཱུཾ་ཕཊ། ཨོཾ་ཀརྨ་མ་ཧཱ་ཤྲཱི་ཧེ་རུ་ཀ་མ་ཧཱ་ཙཎྜི་སརྦ་དུཥྚཱན་ཏ་ཀ་ཧ་ན་ད་ཧ་
[93a.4]པ་ཙ་ཧཱུཾ་ཧཱུཾ་ཧཱུཾ་ཕཊ། ཨོཾ་སརྦ་ཏ་ཐཱ་ག་ཏ་མ་ཧཱ་ཀྲོ་ཏི་ཤྭ་རི་སརྦ་དུཥྚཱན་ཧཱུཾ། ཨོཾ་བཛྲ་ད་ར་མ་ཧཱ་ཀྲོ་ཏི་ཤྭ་རི་ཛྭ་ལ་ཧཱུཾ་ཕཊ། ཨོཾ་མ་ཧཱ་སཱུརྱ་རཏྣ་མ་ཧཱ་ཀྲོ་ཏི་ཤྭ་རི་བི་ད་མ་ཧཱུཾ། ཨོཾ་དྷི་ཤྭ་བི་མུ་ཀ་མ་ཧཱ་ཀྲོ་ཏི་ཤྭ་རི་ཁའི་ཧཱུཾ་ཕཊ། ཨོཾ་སརྦ་ཨ་མོ་ཀ་མ་ཧཱ་ཀྲོ་ཏི་ཤྭ་རི་ཧཱུཾ་ཕཊ། བཛྲ་ཀཽ་རི་ཧ། བཛྲ་ཙཽ་རི་ཧ། བཛྲ་པྲ་མོ་ཧ། བཛྲ་བེཏྟ་
[93a.5]ལི་ཧ། བཛྲ་པུཀྐ་སི་ཧ། བཛྲ་གྷསྨ་རི་ཧ། བཛྲ་སྨ་ཤ་ནི་ཧ། བཛྲ་ཙཎྜ་ལི་ཧ། བཛྲ་སིངྷ་མུ་ཁ་ཧེ། བཛྲ་བྱ་གྷྲྀ་མུ་ཁ་ཧེ། བཛྲ་སྲྀ་ལ་མུ་ཁ་ཧེ། བཛྲ་ཤོ་ན་མུ་ཁ་ཧེ། བཛྲ་ཀྲི་ཏ་མུ་ཁ་ཧེ། བཛྲ་ཀངྐ་མུ་ཁ་ཧེ། བཛྲ་ཁ་ཁ་མུ་ཁ་ཧེ། བཛྲ་ཧུ་ལུ་མུ་ཁ་ཧེ། བཛྲ་ཨརྱ་ཏེ་ཛ་ཏེ་ཛ། བཛྲ་ཨ་མུ་ཀ་ཧཱུཾ། བཛྲ་ལོ་ཀ་བཾ། བཛྲ་
[93a.6]པ་སྨ་པ་ལ་ཡ་བ་དེ་ཧོ། བཛྲ་མ་ནུ་རགྴ་སི་བྷྱོ། པྲ་མོ་ནི་བྷྱོ། རཽ་ཏྲི་བྷྱོ། པེ་སྣ་པི་བྷྱོ། ཀཽ་མ་རི་བྷྱོ། ཨེ་ན་ཏྲ་ཡོ་བྷྱོ། བཛྲ་པིངྒ་ལཾ་བྷྱོ། ཨ་མྲྀ་ཏཾ་བྷྱོ། སཽ་མེ་བྷྱོ། ད་ན་ཏཾ་བྷྱོ། བག་རག་ཤ་སི་བྷྱོ། བག་ཤཾ་སི་བྷྱོ། ར་ཏི་བཛྲ་ཧཾ་བྷྱོ། ཨེ་ཀ་ཛ་རཾ་བྷྱོ། སི་ཏི་ཀ་བྷྱོ། བ་ཡ་བེ་བྷྱོ། མ་ཧཱ་མ་ར་ན་བྷྱོ། ཨགྣ་ཡེ་བྷྱོ། པ་
[93a.7]ར་ཧི་བྷྱོ། ཙ་མུནྟྲི་བྷྱོ། པུ་ཏ་ནི་བྷྱོ། བ་ར་ན་བྷྱོ། བཛྲ་མ་ཧཱ་ཀཱ་ཧ་ལ་བྷྱོ། བཛྲ་ཙ་ཀ་སུཾ་ས་ག་ར་ན་བྷྱོ། བཛྲ་ལཾ་པོ་ད་ར་བྷྱོ། དེ་དག་གིས་ནི་དཀྱིལ་འཁོར་བསྐྱེད། །དམ་ཚིག་དཀྱིལ་འཁོར་ཡོངས་སུ་རྫོགས། །ད་ནི་ཡེ་ཤེས་འཁོར་ལོ་ནི། །རང་གི་སྙིང་ག་ནས་འོད་འཕྲོས། །དབྱངས་དང་ལྡན་པའི་ལྷ་
[93b]
[93b.1]མོ་ཡིས། །ཕྱོགས་བསྡུས་དཀྱིལ་འཁོར་བདག་ཉིད་ཆེ། །མི་དམིགས་ཐུགས་ཀྱི་དཀྱིལ་འཁོར་ནས། །དཀྱིལ་འཁོར་ཐམས་ཅད་སྤྱན་དྲང་ངོ་། །དམིགས་མེད་མཁའ་ལྟར་དག་པས་ཁྱབ་པའི་སྐུ། །སྤྱན་དྲང་གཤེགས་སུ་གསོལ་བར་མི་དམིགས་ཀྱང་། །ཐུགས་རྗེའི་ངང་གིས་ཆོས་སྐུ་དག་པ་
[93b.2]ལས། །ཡེ་ཤེས་སྒྱུ་མར་རོལ་ཅིང་གཤེགས་སུ་གསོལ། །རུ་ལུ་རུ་ལུ་ཧཱུཾ་ཨེ་ཧྱེ་ཧི་བཛྲ་ཛ་ཛ། བཛྲ་ཀྲོ་ཏ་ས་མ་ཡ་ཧཱུཾ་ཞེས་བརྗོད་ནས་ཕྱག་བྱས་ཏེ། བདག་མེད་ཕྱོགས་བྲལ་དོན་དམ་ཐུགས་ཆུད་ཅིང་། །བྱམས་དང་སྙིང་རྗེའི་འགྲན་ཟུར་མི་མངའ་ཡང་། །ཐུགས་རྗེ་ཆེན་པོས་གདུག་པ་འདུལ་མཛད་པ། །འཇིགས་
[93b.3]བྱེད་ཧེ་རུ་ཀ་ལ་ཕྱག་འཚལ་ལོ། །ནམ་མཁའི་ལུས་ཅན་གར་ཡང་ཐོགས་མེད་ཅིང་། །འདོད་དགུར་བསྒྱུར་བའི་གཟུགས་ཅན་འཕྲུལ་མོ་ཆེ། །མ་སྲིང་བྱམས་པའི་ཚུལ་གྱིས་གྲོགས་མཛད་མ། །ཕྱི་ནང་མཁའ་འགྲོའི་ཚོགས་ལ་ཕྱག་འཚལ་ལོ། །འཇིག་རྟེན་འཁོར་ལོས་སྒྱུར་བའི་དབང་ཕྱུག་མ། །ཅི་བགྱི་
[93b.4]བཀའ་ཉན་ཡང་སྤྲུལ་བསམ་མི་ཁྱབ། །བདུད་འདུལ་ཡེ་ཤེས་ཕོ་ཉ་དྲུག་ཅུའི་ཚོགས། །འཁོར་བཅས་རབ་འབར་ཀུན་ལ་ཕྱག་འཚལ་ལོ། །ཨ་ཏི་པུ་ཧོ་པྲ་ཏི་ཛ་ཧོ་སརྦ་ཏ་ཐཱ་ག་ཏ་བྷནྡྷ་ནཾ་ཀ་རོ་མི། ཨི་དཾ་དྷཱུ་བ་པུཥྤ་བ་ལིཾ་པྲ་ཏཱི་ཙྪ་ཧོ། ཤྲཱི་བན་ཡོ་གི་ན་ཧོ། ཏ་ཀི་ན་ཧོ་ཞེས་གུས་བྱས་ལ། ཧཱུཾ་ཁྲོ་ལ་ཁྲོས་པས་ཞི་
[93b.5]མཛད་པ། །ཐུགས་རྗེས་ཁྲོས་པ་རྔམ་པའི་ཚོགས། །འབར་བའི་བྱིན་རླབས་རྨད་པོ་ཆེ། །དེ་ཉིད་དུ་ནི་བདག་ལ་སྩོལ། །བཛྲ་ཀྲོ་ཏ་ས་མ་ཡ་ཧཱུཾ། བཛྲ་ཀྲོ་ཏ་ས་མ་ཡ་ཕཊ། བཛྲ་ཀྲོ་ཏ་ས་མ་ཡ་ཧོ། དེར་བསྟིམ་ལུས་ཀྱི་དཀྱིལ་འཁོར་རྫོགས། །སྐུ་གསུང་ཐུགས་ཀྱི་ཕྱག་རྒྱར་ལྡན། །སོ་སོ་རིགས་ཀྱི་འབྲས་བུར་
[93b.6]གྱུར། །སྙིང་གར་མི་བསྐྱོད་རྡོ་རྗེས་མཚན། །དེ་ལས་མ་མོ་བརྒྱད་སྤྲོས་ཏེ། །ཕྱི་རོལ་མཆོད་པ་བྱིན་གྱིས་བརླབ། །དབྱངས་དང་ལྡན་པས་དབུལ་བྱས་ཏེ། །དད་ལ་ཐུན་མོང་རྫས་ལྔས་མཆོད། །དེ་ནས་ཁྱད་པར་རྫས་ཀྱིས་མཆོད། །བདུད་རྩི་སྨན་གྱིས་མཆོད་རྗེས་ལ། །སྦྲེང་ཞིང་བསྟབས་པར་བྱ་བ་ནི། །
[93b.7]བླ་མེད་མཆོག་གི་མཆོད་པ་དམ་པ་སྦྱར་བ་འདི། །ཡེ་ཤེས་ལྔ་ཡི་འོད་ཟེར་རྣམ་པར་འཕྲོ། །འདོད་པའི་ཡོན་ཏན་ལྔ་ཡིས་རབ་བརྒྱན་ཏེ། །དམ་ཆོས་གསང་བའི་མཆོད་པ་བཞེས་སུ་གསོལ། །ཧེ་རུ་ཀ་ཡི་གནས་བཅུ་དང་། །དུར་ཁྲོད་ཆེན་པོའི་གནས་བརྒྱད་ནས། །དཔལ་ཆེན་འཁོར་བཅས་
[94a]
[94a.1]སྤྱན་དྲངས་ཏེ། །དུར་ཁྲོད་མཆོག་གི་གནས་ཆེན་འདིར། །ཞིང་ཆེན་གཡང་གཞི་སྟི་རར་བཅས། །དམར་གྱི་ཨརྒྷ་རྒྱ་མཚོར་འཁྱིལ། །མཁའ་འགྲོ་འབར་བའི་ཚོགས་བཅས་ཀྱིས། །མ་ལུས་བཞེས་ནས་བསྣམས་སུ་གསོལ། །ཧཱུཾ་མཉམ་པའི་གྲུབ་རྫས་ཆེན་པོ་འདི། །བདག་
[94a.2]དང་མཉམ་པའི་ཚོགས་ལ་འབུལ། །བཟའ་དང་བཅའ་དང་བཏུང་དང་བགོ །ལོངས་སྤྱོད་ལྔར་ལྡན་མཆོད་པ་འདི། །དཀྱིལ་འཁོར་ལ་ནི་དཀྱིལ་འཁོར་ཐིམ། །མཆོད་པ་དམ་པ་བཞེས་སུ་གསོལ། །ཁཱ་ཧི་མ་ཧཱ་མཱཾ་ས་ཁཱ་ཧི། མ་ཧཱ་རགྟ་ཁཱ་ཧི། དེ་ནས་འཁྲིལ་ཏེ་སྙོམས་ཞུགས་པས། །དགྱེས་
[94a.3]མཉམ་མཆོག་གི་མཆོད་པར་རོལ། །མི་དམིགས་ཐུགས་ཀྱི་མཆོད་པ་འདི། །རྡོ་རྗེ་སེམས་དཔའ་ཉིད་ཀྱི་ངང་། །དེ་ནས་ཕྱི་རོལ་འཐོན་པ་ལས། །མ་མོ་རྣམས་ཀྱི་བསྟོད་པ་ནི། །ཧཱུཾ་གཏུམ་ཆེན་དུས་མཐའི་མེ་ལྟར་འབར། །འོད་ཟེར་ཉི་མ་འབུམ་གྱི་གཟི། །ཁྲོ་གཉེར་གློག་སྟོང་འགྱུ་བ་བཞིན། །
[94a.4]མཆེ་བ་ཟང་ཡག་ཟ་བྱེད་ཆེ་ཧོ། །ཧཱུཾ་རྔམ་པའི་ང་རོ་འབྲུག་སྟོང་དི་རི་རི། །ཐུག་ཆེམ་རི་རབ་འབུམ་སྙིལ་སྐད། །ཧ་ཧ་ཧ་ལ་གད་རྒྱངས་ཆེ། །དབྱུག་པ་འཁོར་ལོ་གཡེང་བ་ཆེ་ཧོ། །ཧཱུཾ་ཁྲོ་བོ་ཤེས་རབ་འོད་པོ་ཆེ། །ཡེ་ཤེས་དཀྱིལ་འཁོར་ཀུན་ལ་གསལ། །འབར་བའི་ཡེ་ཤེས་ཀུན་ལ་འཇོམས། །སྣ་ཚོགས་
[94a.5]ཡེ་ཤེས་ཐིག་ལེ་ཆེ་ཧོ། །ཧཱུཾ་ཁྲོ་བོ་རྒྱལ་པོ་སྤྲིན་ཆེན་པོ། །ཁྲོས་པའི་དཀྱིལ་འཁོར་ཆར་ཆེན་འབེབས། །དཀྱིལ་འཁོར་ཡིད་བཞིན་འབྱུང་བའི་གཏེར། །སྣ་ཚོགས་ཁྲོས་པའི་ཐིག་ལེ་ཆེ་ཧོ། །ཧཱུཾ་བདུད་ཀུན་གྱི་ནི་བདུད་ཆེན་པོ། །བདུད་ཀྱི་བདུད་དེ་བདུད་རྣམས་འཇོམས། །འཇིགས་པའི་ཚོགས་ཀྱང་
[94a.6]འཇིགས་པར་བྱེད། །འཇིགས་བྱེད་ཆེན་པོ་ཐིག་ལེ་ཆེ་ཧོ། །ཧཱུཾ་རྡོ་རྗེ་བྲག་ཆེན་སྲ་བ་ཆེ། །རྡོ་རྗེ་ཆུ་བོ་སྡུད་ཆེན་པོ། །རྡོ་རྗེ་མེ་སྟེ་ཀུན་འབར་ཆེ། །རྡོ་རྗེ་རླུང་འཐོར་གཡེང་བ་ཆེ་ཧོ། །ཧཱུཾ་སྒེག་པ་དཔའ་བ་འཇིགས་སུ་རུང་བ་དང་། །རྒོད་དང་གཤེ་དང་འཇིགས་པར་བྱེད་པ་དང་། །སྙིང་རྗེ་རྔམ་དང་ཞི་བ་ལ་སོགས་
[94a.7]པ། །སྐུ་ཡི་དངོས་པོ་ཤིན་ཏུ་བསྒྱུར་བ་ཡིན། །གར་གྱི་ཕྱག་རྒྱ་འབར་བའི་དབང་ཕྱུག་གནོན། །ཧྲཱི་མྱོས་བྱེད་སྟོང་པས་ལྷག་པར་འདོད་པའི་གཟུགས། །གདུལ་བའི་དབང་གིས་གཤིན་རྗེ་སྟོང་པས་ལྷག་པར་འཇིགས་ཚུལ་སྟོན། །ཞི་བའི་སྐུར་ཡང་ཚངས་པ་སྟོང་པས་ལྷག་པར་སྟོན། །ཐམས་ཅད་
[94b]
[94b.1]དཀྱིལ་འཁོར་གསུམ་དུ་སྣང་བར་མཛོད། །ཧྲཱི་རྣམ་པར་འདུལ་བའི་ངོ་འཐོན་ཐབས་ཀྱིས་ནོན་པས་གནོན། །ཧོ་ཧོ་ཧ་ཧ་ཧེ་ཧེ་ཧི་ཧི། དགྱེས་པའི་གད་མོ་ཁོང་། དབང་ཕྱུག་ཐམས་ཅད་རབ་བཤིག་རབ་ཏུ་བཤིག །རབ་ཀྱི་རྩལ་གྱིས་ངོ་མཚར་རྨད་བྱུང་བ། །རྟོག་པ་མང་པོ་རྒྱུན་གྱི་གདུལ་བྱ་མ་ལུས་པ། །ཡེ་
[94b.2]ཤེས་སྒྱུ་མ་མ་འདྲེས་ཡོངས་སུ་རྫོགས་པར་བསྟོད། །དེ་རྗེས་སྔོན་གྱི་གནས་སུ་བཞུགས་ཐིམ་ནས། །རང་གི་ཕྱག་རྒྱའི་ང་རྒྱལ་ནི། །སྔོན་དུ་གསུངས་པའི་ཁྲོ་བོའམ། །ཡང་ན་སྤྱན་རས་གཟིགས་སྤྲུལ་པའི། །ཁྲོ་བོ་འབར་བ་དབུ་དགུ་པ། །ཕྱག་ནི་བཅོ་བརྒྱད་ལྟ་བུ་ཡི། །སྙིང་གར་དྲག་པོའི་འཁོར་ལོ་
[94b.3]བསམ། །རུ་ལུ་རྩ་བའི་སྔགས་དག་ནི། །འབུམ་མམ་བྱེ་བའི་བར་དུ་བཟླས། །ཕྱག་རྒྱ་དངོས་གྲུབ་དཀྱིལ་འཁོར་རོ། །ཐུན་མཚམས་མཉམ་པར་གཞག་པ་དང་། །རང་གི་ནོར་བུ་རིན་པོ་ཆེ། །ཡོད་པར་མ་ཤེས་སྟོར་བར་དྲན། །ཚོལ་བར་འདོད་ན་འདི་ལྟར་བསམ། །བྱང་ཆུབ་སེམས་ཀྱི་དཀྱིལ་
[94b.4]འཁོར་ནི། །ཆོས་འཛིན་རིགས་ཀྱི་གྲུབ་གནས་སུ། །ཐུགས་རྗེས་ས་ལ་མངོན་སྤྲུལ་གཤེགས། །བྱང་ཆུབ་སེམས་ཀྱི་དཀྱིལ་འཁོར་མཆོག །བྱམས་མགོན་དམ་པ་ཞིག་གིས་བསྟན། །ཨེ་མ་ཁྱེད་ཀྱིས་མ་ཤེས་སམ། །མཐུན་ཡུན་ཀུན་དུ་བདེ་བ་ཡིན། །སྒྲོན་མེས་མུན་ཁུང་གསེར་ཚོལ་ལྟར། །གསང་
[94b.5]བའི་སྙིང་པོ་མཛོད་བརྟོལ་ཏེ། །ཐིག་ལེ་གཅིག་གིས་ཀུན་ལ་ཁྱབ། །ཐམས་ཅད་ལུང་ཆེན་ངེས་པར་བསྟན། །འཇིག་རྟེན་གཡོ་རྡུལ་མི་ཡི་རང་བཞིན་རྣམས། །འབར་བ་ལྔ་བཅུའི་ཁྲོ་བོ་ངང་དུ་སྣང་། །མྱ་ངན་འདས་དང་འཁོར་བའི་རང་བཞིན་རྣམས། །བཙལ་མེད་མ་བཅོས་དེ་ཉིད་རྣམ་དག་
[94b.6]ནས། །ཐིག་ལེ་ཉུངས་ཀར་ཙམ་ཞིག་གསལ་བར་བསྒོམ། །དེ་ལས་འོད་ཟེར་རྡུལ་སྙེད་སྤྲོས། །མུན་གསལ་དངོས་པོ་ཀུན་སྦྱངས་ཏེ། །ཐམས་ཅད་མ་བཅོས་སྐུ་རུ་གསལ། །སླར་འདུས་ཐིག་ལེ་ལ་ཐིམ་ནས། །འོད་དུ་ཞུ་ནས་རིམ་གྱིས་བསྡུས། །རྡོ་རྗེ་སེམས་དཔའི་སྙིང་གི་ནང་། །ཨ་གཟུགས་
[94b.7]པདྨ་འདབ་བཞིར་གནས། །དེ་སྟེང་གསང་བ་ནང་གནས་ས་རླུང་དང་། །སྙིང་ག་ནང་གནས་ཆུ་རླུང་གཉིས། །རྣམ་པར་དགེ་ལས་ཟླ་བ་སྟེ། །རྡོ་རྗེ་རིན་ཆེན་གཉིས་རང་བཞིན། །དེ་སྟེང་རྡོ་རྗེ་སེམས་དཔའ་ནི། །ཐིག་ལེ་འོད་ཟེར་ལྔ་ལྡན་པས། །དེ་སྟེང་མགྲིན་གནས་མེ་རླུང་དག །མགོ་བོའི་ནང་
[95a]
[95a.1]གནས་རླུང་དཀྱིལ་གཉིས། །དག་པས་ཉི་མའི་དཀྱིལ་འཁོར་སྟེང་། །པདྨའི་རིགས་དང་ལས་རིགས་སོ། །ཁ་སྦྱར་དབུས་སུ་ཐིག་ལེ་བསམ། །ཡང་དང་ཡང་དུ་འདྲིས་བསམས་པས། །ཡར་འགྲོ་མར་འགྲོ་གཉིས་འགོག་གོ། །འགོག་པ་བཞིན་དུ་མཚན་མ་སྟེ། །ལཾ་སྐྱེ་འགག་
[95a.2]མེད་པའི་ཆོས་ཉིད་ཀྱི་རྣམ་པར་སྣང་བའི་སྒོའོ། །མཾ་མི་ཟད་པ་ཆོས་ཉིད་རྣམ་པར་སྣང་བའི་སྒོའོ། །པཾ་གཉིས་སྐྱོན་མེད་པ་ཆོས་ཉིད་རྣམ་པར་སྣང་བའི་སྒོའོ། །ཏཾ་ཐོགས་པ་མེད་པ་ཆོས་ཉིད་རྣམ་པར་སྣང་བའི་སྒོའོ། །མུཾ་བརྗོད་པ་ལས་འདས་པའི་ཆོས་ཉིད་རྣམ་པར་སྣང་བའི་སྒོའོ། །ཧཱུཾ་མི་གཡོ་བའི་ཆོས་
[95a.3]ཉིད་ཡོངས་སུ་སྣང་བའི་སྒོའོ། །ཨོཾ་ཅིར་ཡང་སྣང་བའི་ཆོས་ཉིད་རྣམ་པར་སྣང་བའི་སྒོའོ། །ས་ནི་ཆུ་ལ་ཐིམ་པས་ནི། །ཀུན་དུ་མཉམ་བྲོས་ཟག་མེད་པའི། །ལས་ཀྱི་ཡེ་ཤེས་དང་པོར་སྐྱེ། །ཆུ་ནི་མེ་ལ་ཐིམ་པས་ན། །སེམས་ལ་དབང་ཐོབ་དུ་བ་འདྲ། །མེ་ནི་རླུང་ལ་ཐིམ་པས་ན། །ཏིང་འཛིན་འབའ་
[95a.4]ཞིག་ལྡན་པ་སྟེ། །རླུང་གི་རྣམ་པ་ལྟ་བུར་མཐོང་། །རླུང་ནི་རྣམ་པར་རིག་པ་ལ། །ཐིམ་པས་འདོད་པ་རྣམས་བྲལ་ཏེ། །མར་མེ་ལྟ་བུར་མཐོང་བའོ། །རྣམ་པར་རིག་པའི་འོད་གསལ་ལ། །ཐིམ་པ་ཐམས་ཅད་སྣང་བ་ནི། །ཕྱི་ནང་མུན་པ་ཐམས་ཅད་སྦྱངས། །ནམ་མཁའ་ལྟ་བུར་མཐོང་བའོ། །ཨེ་
[95a.5]མའོ་དངོས་པོ་མེད་པ་ལས། །སྨོན་དང་སྙིང་རྗེའི་དབང་གིས་ནི། །ཇི་ལྟར་སྣང་བ་མ་བཀག་པའོ། །འདུན་པའི་དུས་ན་རིགས་ཀྱི་བུ། །ཡིད་ལ་བྱེད་པ་ཞེས་ཐོབ་སྟེ། །སེམས་གསུམ་བསྐྱེད་ཅིང་མཐའ་བཅུ་གྲོལ། །བརྟེན་པས་གཞི་ཡི་ས་པར་གནས། །རིགས་ཆེན་འབྱེད་པའི་རྣལ་འབྱོར་ལ། །འཕྲོ་
[95a.6]འདུ་གཅིག་པའི་ཏིང་འཛིན་ཐོབ། །སེམས་བཞི་རྫོགས་ཏེ་མཐའ་བཅུ་ཤེས། །བདག་ཉིད་ཡི་གེའི་ཕྲེང་བར་ནི། །སྣང་བའི་ལྟས་མཐོང་བསོད་ནམས་གཏེར། །དབུགས་ཆེན་འབྱིན་པའི་རྣལ་འབྱོར་ལ། །སེམས་གཅིག་རྫོགས་ཏེ་མཐའ་ཆུབ་ནས། །འཇིགས་པ་ལྔ་ཡང་ཁྱད་པར་ས། །ཡོངས་སུ་
[95a.7]མི་ལྡོག་ཏིང་འཛིན་ས། །འཇིག་རྟེན་ནོར་བུ་རིན་ཆེན་གྱིས། །གང་བར་སྤྱོད་པའི་ལྟས་མཐོང་འགྱུར། །སྒྱུ་མ་སྦྱོར་བའི་སྐྱེས་བུ་སྟེ། །འཁོར་ལོས་སྒྱུར་བའི་ཆ་བྱད་དུ། །རིན་ཆེན་བདུན་དང་དཔུང་ཚོགས་ཀྱིས། །དབང་བསྒྱུར་ཐབས་ཀྱི་ཐེག་པ་སྟོན། །ལུང་ཆེན་ཐོབ་པའི་སྐབས་སུ་ནི། །སེང་གེ་དག་ལ་
[95b]
[95b.1]ཞོན་ནས་ནི། །ཐམས་ཅད་གནོན་པའི་ལྟས་མཐོང་འགྱུར། །སེམས་བདུན་རྫོགས་པའི་ས་པར་གནས། །འབྲས་བུ་ཉིད་ལ་ལམ་ཤེས་པས། །ལམ་གྱི་ཡན་ལག་བདེ་རྫོགས་ཏེ། །གཞན་དག་སྨིན་པར་བྱ་བའི་ཕྱིར། །ཇི་ལྟར་འདོད་ལྟར་ཐབས་མཆོག་སྦྱོར། །རྩལ་ཆེན་རྫོགས་པའི་སྐབས་སུ་ནི། །
[95b.2]ཀུན་སྣང་ཏིང་འཛིན་ཉིད་ཐོབ་སྟེ། །དེས་ནི་ཉི་ཟླའི་ཆ་བསྐོར་བས། །ཐབས་དང་གསལ་བར་བྱེད་ལྟས་མཐོང་། །སེམས་གསུམ་བསྐྱེད་ཅིང་མཐའ་དྲུག་ཆུབ། །གདེང་དུ་གྱུར་པའི་ངོ་བོ་ལས། །དེ་ནས་རྒྱལ་མཚན་སྐྱེས་བུ་དེ། །ཆོས་ཀྱི་རྒྱལ་པོ་གང་དེ་ཡི། །གདུང་འཚོབ་དགའ་ལྡན་ཐེག་ཆེན་སྟོན། །
[95b.3]མི་གནས་བཅུ་དུས་ཆོ་འཕྲུལ་སྣང་། །བཤེས་གཉེན་དམ་པས་བཀའ་སྩལ་པ། །ས་བཅུ་པ་ལ་གནས་པ་ཡང་། །ཆོས་ཉིད་དུ་འཇོག་སྤྱོད་པར་བྱེད། །མི་རྟོག་ངང་དུ་མི་གནས་ཏེ། །རྫོགས་པའི་སངས་རྒྱས་མི་བྱེད་དོ། །ཨེ་མ་སྐྱེས་བུ་དམ་པ་ཀློང་། །གང་གིས་ངོ་བོ་ཅི་ཕྱིར་ལགས། །སྐྱེས་བུ་
[95b.4]དམ་པས་བཀའ་སྩལ་པ། །གསང་སྔགས་དངོས་པོ་བརྒྱད་ཀྱིས་བཅིངས། །མཉམ་པར་མ་བཞག་བར་དུ་ནི། །སངས་རྒྱས་དགོངས་པ་མྱོང་མ་ཡིན། །སྐྱེས་བུ་དམ་པ་ཁྱོད་ཅི་གུ། །གང་ཞིག་མོས་པ་སུ་ཞིག་གིས། །ཇི་ལྟར་གྲོལ་འགྱུར་ངོ་བོ་ཅི། །སྐྱེས་བུ་དམ་པས་བཀའ་སྩལ་པ། །གྲོལ་བར་
[95b.5]འདོད་པས་བླ་མ་བསྟེན། །རིགས་པ་རང་བྱུང་རང་བཞིན་ནི། །བྱང་ཆུབ་སེམས་ཀྱི་དཀྱིལ་འཁོར་རོ། །བསོད་ནམས་ཚོགས་ཀྱི་དཀྱིལ་འཁོར་ནི། །ཞིང་ཁམས་རིན་ཆེན་ཡོད་པ་ན། །རྒྱལ་བ་ཀུན་དུ་བཟང་པོ་ཡི། །སྲས་མཆོག་འཇམ་དཔལ་ཆེན་པོ་ལ། །ཇི་ལྟར་རིམ་གྱིས་བརྒྱུད་པ་བཞིན། །དེ་
[95b.6]བཞིན་འབྱོར་པའི་ཡོ་བྱད་ལ། །རྣམ་གསུམ་ཚུལ་དུ་ནན་ཏན་བྱ། །བསོད་ནམས་ཚོགས་ཀྱི་དཀྱིལ་འཁོར་རོ། །བཀའ་སྟོད་ཕོ་ཉའི་དཀྱིལ་འཁོར་ནི། །སངས་རྒྱས་མི་བསྐྱོད་པ་ཡི་ནི། །ཞིང་ཁམས་མངོན་པར་དགའ་བ་ན། །རྒྱལ་ཚབ་སྐྱེས་བུ་ཀུན་གྱིས་གསུངས། །དེ་ཡི་གདམས་ངག་མདོར་བཀོད་
[95b.7]པའོ། །རྟགས་དང་རྟེན་ནི་གཞུང་ལྟར་བཤམ། །དུར་ཁྲོད་ཆེན་པོ་རབ་འཇིགས་པའི། །མཚོ་ནི་རྐོང་རྐང་ཐང་དམར་ན། །རི་ནི་བྱིན་ལག་མཆོངས་ཀྱི་རྩེ། །སྟེང་ན་འདབ་ཆགས་རྒྱལ་པོ་གནས། །ཀེང་རུས་ཐོད་པ་མཁར་དུ་བརྩིགས། །རུ་ལས་ཚོགས་བདག་བསྐྱེད་ནས་ནི། །ཉེ་གནས་ཀྲོ་ཏི་ཤྭ་
[96a]
[96a.1]རི་མ། །རང་གི་འཁོར་ཚོགས་ལྡན་པ་བསྐྱེད། །དེ་ནས་དཔའ་བོ་ཆེན་པོ་ཡི། །རུ་ལུ་ཧཱུཾ་གི་འོད་ཟེར་སྤྲོས། །དྲག་པོའི་གནས་ནས་གདུག་པ་དགུག །ཞལ་དུ་རྔུབས་ཏེ་སྣ་ནས་བཏོན། །གཞོན་ནུ་སྨེ་བརྩེགས་ཞེས་གྱུར་ཏེ། །བསྐྱེད་དང་གཉིས་སུ་མེད་པར་བྱས། །དེ་ལ་མིང་
[96a.2]དང་མཚན་བཏགས་པ། །གང་གི་རྒྱལ་པོ་ཞེས་ཀྱང་བྱ། །ལྷ་ཆེན་ལེགས་ལྡན་ནག་པོ་སྟེ། །ལྷ་ཡི་སྡེ་དཔོན་ཀ་རུ་ན། །ཚོགས་བདག་ཆེན་པོ་བདུད་ཀྱི་རྗེ། །དགེ་སློང་ཐར་པ་ནག་པོ་ཡིན། །ཚོགས་བདག་ཆེན་པོ་དེ་གསོལ་ལ། །དཔའ་བོ་ཆེན་པོ་གཤེགས་སུ་གསོལ། །བདག་ཅག་སྐལ་ལྡན་
[96a.3]འདུས་པའི་ཚོགས། །སྒོ་འདིར་འཇུག་པར་འཚལ་ལགས་ན། །རྒྱལ་བའི་སྲས་སུ་གཟུང་དུ་གསོལ། །དཔའ་བོ་ཆེན་པོས་བཀའ་སྩལ་པ། །ཧཱུཾ་ཧཱུཾ་ཧཱུཾ་བི་ཤྭ་བཛྲ་ཀྲོ་ཏ་བཛྲ་མཎྜལ་ཕཊ། ཏ་ཀེཾ་ཏ་ཀེཾ་ཕཊ། ཧ་ལ་ཧ་རཾ། ཏིག་སྣ་ཏིག་སྣ་ཁཾ། ཀྲོ་ཏ་ཀྲོ་ཏ་ཡཾ། ཨོཾ་ཧཱུཾ་མུཾ། སྐལ་ལྡན་འདུས་པའི་ཚོགས་
[96a.4]ཆེན་ཁྱེད། །བདེ་བར་འོངས་སོ་ལེགས་པར་འོངས། །གྲུབ་པའི་རླུང་སྒོ་གསང་སྒོ་འདིར། །སུ་དག་འོངས་པ་སླར་མི་ལྡོག །ཚོགས་བདག་ཆེན་པོས་ཡང་གསོལ་པ། །བདག་ཅག་མཐའ་ཡས་སེམས་ཅན་རྣམས། །དོན་གྱིས་སངས་རྒྱས་ཡིན་མོད་ཀྱང་། །རྟོག་པའི་དབང་གིས་འཁོར་བ་ལ། །བྱང་
[96a.5]ཆུབ་མཆོག་ཏུ་སེམས་བསྐྱེད་དོ། །སེམས་ཉིད་སངས་རྒྱས་ཡིན་པ་ལ། །མུན་པས་བསྒྲིབས་པས་དེ་མི་ཤེས། །བྱང་ཆུབ་སེམས་ཀྱི་ལམ་འདི་ནས། །སངས་རྒྱས་ས་ལ་འཇུག་པར་བགྱིས། །དཔའ་བོ་ཆེན་པོས་བཀའ་སྩལ་པ། །རྡོ་རྗེ་ཅན་གྱི་རྣལ་འབྱོར་ཁྱོད། །རྡོ་རྗེ་ཅན་དུ་ཅིག་ངེས་ན། །གསང་
[96a.6]བ་གསུམ་དུ་མཉམ་པ་ཉིད། །མི་ཕྱེད་རྡོ་རྗེ་དམ་ཚིག་སྦྱིན། །མི་ཕྱེད་རྡོ་རྗེའི་དམ་ཚིག་ནི། །གསང་བ་གསུམ་གྱི་དབྱིངས་ནས་བྱུང་། །དཀྱིལ་འཁོར་གསུམ་གྱི་དམ་ཚིག་ནི། །གྲུབ་ན་འཇིགས་པའི་དུས་མེད་དོ། །ནག་པོ་ཆེན་པོས་ཡང་གསོལ་པ། །ཡེ་ཤེས་རིན་ཆེན་དབུ་རྒྱན་མཆོག །གཟི་བརྗིད་
[96a.7]ཕུང་པོ་བླ་ན་མེད། །སངས་རྒྱས་རིན་ཆེན་ཀུན་འདུས་པ། །རྣམ་པར་རྒྱལ་ལ་ཕྱག་འཚལ་ལོ། །དབྱིག་གི་ཡེ་ཤེས་གཙོ་མཆོག་ཉིད། །རྡོ་རྗེ་དམ་པ་མཆོག་འཛིན་པའི། །ཁྱོད་ནི་དམ་ཚིག་གཙོ་ལགས་ཀྱིས། །དབང་ཕྱུག་རྒྱལ་པོས་བདག་དབང་བསྐུར། །དཔའ་བོ་ཆེན་པོ་དེས་གནང་བས། །ཨོཾ་
[96b]
[96b.1]བཛྲ་ཨ་མྲྀ་ཏ་ཨ་ཧི་ཧ་སརྦ་མཎྜལ་ཧཱུཾ། ཨ་བེ་ཤེ་ཀ་ཧྲི་ཏ། ནག་པོ་ཆེན་པོས་ཡང་གསོལ་པ། །བདག་ནི་སྐྱེས་བུ་ཁྱོད་ཀྱིས་དབང་བསྐུར་བས། །སངས་རྒྱས་ཀུན་གྱིས་དེ་ཉིད་བདག་དབང་བསྐུར། །བཅོམ་ལྡན་ཐམས་ཅད་མཆོག་ཉིད་བདག་ལགས་ཏེ། །མཆོག་ཉིད་བསྒྲུབ་ཕྱིར་དབང་རྣམས་བླང་བར་
[96b.2]བགྱི། །དེ་ཡི་རྗེས་སུ་འཁོར་རྣམས་ཀྱིས། །མོས་དང་སྙན་པའི་ཚིག་གསོལ་ཏེ། །སེང་གེར་སྤྲུལ་ཏེ་གདན་དུ་ཕུལ། །ལ་ལས་ལུས་ཀྱི་རྒྱན་དུ་ཕུལ། །ལ་ལས་ཤམ་ཐབས་དག་ཏུ་ཕུལ། །ལ་ལས་ཐིག་ལེར་ཕུལ་བྱས་ཤིང་། །ལ་ལས་བྱུག་པས་མཉེས་བྱས་ནས། །ལ་ལས་ཕྲེང་བར་མཛེས་པའི་
[96b.3]རྒྱན། །ལ་ལས་ཕྱག་མཚན་ཕུལ་ཏེ་གནས། །དེ་ནས་གིང་གི་རྒྱལ་པོ་ལ། །མངའ་གསོལ་མཆོད་པའི་ཚུལ་དུ་བསྟབས། །ཉེ་བར་སྤྱོད་པ་ལྔ་ཡང་བཞིན། །དམ་ཚིག་དམ་རྫས་བསྔོ་བ་ནི། །དཀའ་ཐུབ་ཆེན་པོ་ཚུར་གསོན་ཅིག །ལེགས་ལྡན་ནག་པོ་མ་རུངས་པ། །རང་གི་རྒྱལ་སྲིད་ལ་གནས་ཏེ། །
[96b.4]ཁྲམ་ལ་བཏབ་པའི་དགྲ་བགེགས་རྣམས། །རོལ་ཅིག་དགོངས་ཤིག་དམ་ཚིག་གཙོ། །ཁྱེད་ཀྱི་དམ་ཚིག་དུས་ལ་བབ། །བསེ་བྱང་ཁྲམ་ལ་བཏབ་པ་ཡི། །མ་དང་སྲིང་མོ་བུད་མེད་ལ། །དཔའ་བོ་ཁྱོད་ཀྱིས་རོལ་མཛོད་ཅིག །དམ་ཚིག་ཆེན་པོས་མ་བཏང་ཤིག །ཞེ་སྡང་ཅན་གྱི་བདག་པོ་རྣམས། །
[96b.5]སེམས་ཅན་ཀུན་གྱི་སྲོག་འཕྲོག་པ། །བསེ་བྱང་ཁྲམ་ལ་བཏབ་པ་ཡིས། །ཤ་དང་ཁྲག་ལ་ལོངས་སྤྱོད་གྱིས། །གནོད་སྦྱིན་ཆེན་པོ་མ་རུངས་རྣམས། །བསེ་བྱང་ཁྲམ་ལ་བཏབ་པ་ཡི། །གསེར་སོགས་ཡུལ་འཁོར་བླངས་ནས་ནི། །རང་གི་འདོད་པས་ལོངས་སྤྱོད་གྱིས། །རྟོག་པའི་རྒྱལ་པོ་རྣམས་
[96b.6]གསོན་ཅིག །བསེ་བྱང་ཁྲམ་ལ་བཏབ་པ་ཡི། །མགོ་ཐོད་བཅད་ནས་རྟག་རྟེན་དང་། །དགེ་མཚན་རྣལ་འབྱོར་ངས་འདོད་ན། །ཡིད་བཞིན་ལྟ་བུའི་དངོས་གྲུབ་གསོལ། །རིགས་ངན་སྨེ་ཤ་ཅན་གྱི་ཚོགས། །བ་གླང་ཁྱི་ཤ་རྟ་ཤ་དང་། །མི་ཤ་གླང་ཆེན་ཤ་སོགས་བཞེས། །སྲིན་མོ་ཁྲག་འཕྲོག་མ་
[96b.7]ལུས་ལ། །བསད་པའི་ཁྲག་ནི་དྲོན་མོ་དག །བཞེས་ཤིག་དགྲ་བོའི་ཁྲག་ལ་རོལ། །སྤྲུལ་པའི་ཕྲ་མེན་ཆེན་མོ་རྣམས། །ཐོད་རུས་རྐང་དང་འབྲུ་མར་ཁྲག །ཆང་དང་ཨ་མྲྀ་ཏར་སྦྱར་ཡང་། །རྫུ་འཕྲུལ་སྒྲུབ་པའི་དམ་རྫས་བཞེས། །རིགས་ངན་ཆེན་པོ་མ་རུངས་པ། །ཤ་ཆེན་བཤང་གཅི་ཁུ་བ་
[97a]
[97a.1]ཁྲག །དམ་རྫས་འབར་བ་འདི་བཞེས་ལ། །བདག་གི་ནད་རྣམས་བཟློག་ཏུ་གསོལ། །དམིགས་བྱ་འདི་ལ་རིམས་ནད་ཐོང་། །སྲིད་པའི་བུད་མེད་མ་རུངས་ཁྱེད། །བྲོ་གར་གླུ་ཚིག་མཆོད་པ་བཞེས། །དམིགས་བྱ་འཇོ་ཚུལ་སྟབས་ཀྱིས་ཕྲོགས། །ཤོར་བ་གཞོན་ནུ་བདུད་མོའི་
[97a.2]རིགས། །རྣལ་འབྱོར་ཆེན་པོའི་བཀའ་བྱུང་གིས། །སྔགས་སྒྲ་རང་གི་མཆོད་པ་བཞེས། །དམིགས་བྱའི་ཕུང་པོ་རྡུལ་དུ་རློག །ལོག་འདྲེན་ཅན་གྱི་གདོན་རྣམས་ཉོན། །ཡང་དག་ནང་དུ་ཀུན་རིག་ན། །ཆེ་ཆུང་ལས་ནི་གང་བྱས་ཀྱང་། །གཉིས་ཀྱི་དབང་དུ་མི་འགྱུར་གྱི། །རྣལ་འབྱོར་ང་ཡི་ལས་འདི་
[97a.3]སྒྲུབས། །གསང་ཚིག་བསྟེན་པའི་ཚོགས་རྣམས་ཉོན། །བཤང་གཅི་ཁྲག་དང་སོལ་ཁུའི་གོས། །བརྒྱའམ་སྟོང་དུ་གོན་ནས་ནི། །ལིང་ཀ་བཅད་ན་སངས་རྒྱས་འཇིགས། །དམ་རྫས་མཆོད་པ་འདི་བཞེས་ལ། །བཅོལ་པའི་ལས་རྣམས་གྲུབ་པར་གྱིས། །མངའ་བདག་ཆེན་པོ་མ་རུངས་པ། །རྡོ་རྗེ་
[97a.4]སེམས་དཔའི་སྤྲུལ་པ་སྟེ། །ཁྲོ་བོའི་རྒྱལ་པོ་གིང་ཆེན་པོ། །མངའ་བདག་བདུད་ཀྱི་རྒྱལ་པོ་བཞེངས། །རྣལ་འབྱོར་ཆེན་པོ་ངས་བསྟོད་ཅིང་། །ཁྱོད་ཀྱི་མཐུན་པའི་རྫས་ཕུལ་བས། །སྔོན་གྱི་བསྐལ་པ་བཟང་པོ་ལ། །ཁས་བླངས་དམ་བཅས་མནའ་བོར་བའི། །སྔོན་དུ་རིག་འཛིན་གོང་མས་བསྒྲུབས། །
[97a.5]ད་ལྟ་རྣལ་འབྱོར་བདག་སྒྲུབ་ན། །བམ་རི་ཐོད་པ་མཁར་གྱི་རྩེར། །རུ་མཚོན་ནག་པོ་པུ་རུ་རུ། །མཚོན་ཆ་ནག་པོ་ཆར་དུ་ཕབ། །བདུད་བྱ་ནག་པོ་ལྡིང་ཞིང་འཇུམས། །དུར་ཁྲོད་མང་པོའི་རྒྱན་རྣམས་རྫོགས། །མཆེ་གཙིགས་རྔམ་པའི་ཞལ་གདངས་ནས། །ཁྲོ་བོ་ཁྲོ་མོའི་སྤྲུལ་པ་འཁྲིགས། །
[97a.6]སྲིན་པོ་སྲིན་མོ་རྐན་སྒྲ་རྡེབ། །གནོད་སྦྱིན་ཕོ་མོ་འབྲུག་ལྟར་སྒྲོགས། །ཟ་བྱེད་ཕོ་མོ་གློག་ལྟར་འགྱུ། །སོ་སོ་མོས་པ་ཐ་དད་པའི། །ཡིད་བཞིན་ནོར་བུ་དམ་ཚིག་ནི། །ཡོངས་སུ་རྫོགས་པས་བླང་བར་བྱོས། །དེ་ལྟར་མཆོད་བསྟོད་བྱས་རྗེས་ལ། །རང་རྒྱུད་དམ་ཚིག་གིས་གནས་ཏེ། །དེ་དག་རྣམས་
[97a.7]ལ་མཐུན་རྫས་བསྔོ། །དེ་ནས་གིང་ཆེན་འཁོར་བཅས་ཀྱིས། །འབངས་སུ་མཆིའོ་བདག་ལུས་འབུལ། །འབངས་ལ་ནན་ཏན་མ་ཆུང་ཅིག །དེ་ནས་སླན་ཆད་བཀའ་བཞིན་དུ། །བཀའ་ལུང་བཞིན་དུ་རྗེས་སུ་བསྒྲུབ། །གལ་ཏེ་བཀའ་བཞིན་མ་བགྱིས་ན། །དམ་པའི་ལུང་ལས་འགལ་འགྱུར་
[97b]
[97b.1]བས། །བདག་ཅག་རྣམས་ཀྱི་མགོ་ལུས་སྙིང་། །རུལ་མྱགས་སྐམས་ནས་ཚིག་པར་འགྱུར། །མ་སྲིང་བུ་མོ་ཆུང་མ་རྣམས། །འབངས་སུ་དབུལ་ལོ་རྩིས་མ་ཆུང་། །དབུས་སུ་མཆིས་སྐལ་མི་ལྡན་གྱི། །འབར་བའི་དཀྱིལ་འཁོར་མཐའ་ལ་ཞོག །ཕུད་ལ་འཚལ་སྐལ་མི་ལྡན་གྱི། །ལྷག་མ་
[97b.2]ཞལ་ཆབ་བློན་ལ་གསོལ། །ཉེ་གནས་གདུང་མོ་མ་སྲིང་རྣམས། །དེང་ནས་རྒྱལ་བའི་འབངས་ཡིན་གྱི། །ཁྱེད་ཀྱི་ཅི་བགྱི་ལས་མཁན་ཏེ། །བཀའ་ཡི་ལས་བྱུང་རྟག་པར་མྱུར་དུ་བསྒྲུབ། །རུ་ལུ་རུ་ལུ་བྷྱོ་ཞེས་པས། །རང་གི་སྲོག་ལ་ཚད་དུ་བཞག །དཔའ་བོ་ཆེན་པོས་བཀའ་སྩལ་པ། །བརྩེ་བར་
[97b.3]བྱེད་ན་མར་བྱའོ། །གདུང་བར་བྱེད་ན་སྲིང་མོ་སྟེ། །བརྩོན་པར་བྱེད་ན་བྲན་དུ་བྱ། །བྱང་ཆུབ་དག་ནི་བུར་བྱའོ། །བདུད་བྲལ་མེད་ན་སློབ་མར་བྱའོ། །བསྐུལ་བ་མགྱོགས་ན་ཕོ་ཉ་བྱའོ། །བཀའ་བཞིན་བྱེད་ན་བཀའ་ལ་གདགས། །རྡོ་རྗེ་ལྗགས་ཀྱི་འོད་ཟེར་ལས། །རགྴ་ཤྲཱི་ཧེ་རུ་ཀ །རུ་ཏྲཱ་མ་ཏྲ་ཧ་ཧཾ་ཞེས་
[97b.4]བསྡུས་ཏེ་བཟླས་པ་བྱ། བསྙེན་པ་བཟླས་པ་འབུམ་བྱས་ལ། །དོན་ཆེན་སྩལ་བ་ཞེས་སུ་བཤད། །ཐུན་མཚམས་ཀུན་དུ་མཆོད་པ་ཡང་། །བདུད་ཆེན་ལ་སོགས་གཏང་བར་བྱ། །དོན་ཆེན་རྙེད་པར་གྱུར་ནས་ནི། །སྣ་ཡི་བུ་གའི་ཧཱུཾ་རིང་ལས། །ཁྲོ་བོ་གིང་གི་རྒྱལ་པོ་སྟེ། །ལས་ཀྱི་རྒྱལ་པོ་སྲོག་བདག་
[97b.5]ནི། །ལྗང་སྔོན་དྲག་པོ་གསལ་ཤིང་ཅན། །སྤྲོས་དང་གཉིས་སུ་མེད་པར་བསྟིམ། །རྒྱུ་ཞགས་ཁར་ནག་སྐུད་པའམ། །མཐིང་ནག་དར་ཆེན་འབར་བ་ལ། །ཕྱེ་མའི་རི་ལུ་གསུམ་སྦྲུས་ཏེ། །རང་གི་ལག་པ་གཡོན་པར་གཟུང་། །གཟུངས་ཐག་བླངས་ཏེ་སྔགས་བཟླས་པ། །ཉེ་བའི་བསྙེན་པ་འབུམ་དུ་
[97b.6]བཟླས། །དོན་ཆེན་བསྙེན་པར་གྱུར་པ་ཡི། །དེ་ནས་དོན་ལ་འཇུག་པར་བྱ། །རང་གི་ལག་པ་གཡོན་པ་ཡིས། །ཐུམ་པོ་བར་པ་ཁ་ཕྱེ་ནས། །མཁར་གྱི་ནང་དུ་ཕོ་ཉ་བསྐུལ། །འབུམ་དུ་སྒྲུབ་པ་དག་ནི་བཟླས། །དེ་ནས་ཚོགས་ཀྱི་མཆོད་པ་ནི། །གསུམ་དུ་བྱས་ཏེ་དབུལ་བྱས་ནས། །གདེང་དུ་གྱུར་
[97b.7]པའི་གསང་སྔགས་མཆོད། །སྒྲུབ་པ་ཆེན་པོ་འབུམ་དུ་བཟླས། །ཕོ་ཉ་མངག་གཞུག་བདག་དཀྱིལ་འཁོར། །འབྲུབ་ཁུང་ལས་ཀྱི་དཀྱིལ་འཁོར་ནི། །སྟུག་པོ་བཀོད་པའི་ཞིང་ཁམས་ན། །རྣམ་དག་ལམ་གཤེགས་རྒྱལ་བ་རྣམས། །རྐོང་རྐང་ཐང་མར་རྒྱ་མཚོ་དེ། །འབྲུབ་ཁུང་དྲག་ཤུལ་ཅན་
[98a]
[98a.1]གྱི་གནས། །རྡོ་རྗེ་ཐབས་ཀྱིས་བལྟ་བའི་ཡུལ། །དུར་ཁྲོད་བདག་པོ་ཚོགས་དང་བཅས། །བདག་ནི་བཀའ་ཡི་ལས་མཁན་ཏེ། །བཀའ་ཡི་ལས་ཀྱི་དུས་བྱུང་བས། །སངས་རྒྱས་ཀུན་གྱིས་གདུལ་དཀའ་བ། །དེ་དག་མ་ལུས་བདག་གིས་གདུལ། །བཀའ་ལས་དེ་དག་མདོར་
[98a.2]བཀོད་པའོ། །ལྷོ་ཕྱོགས་ལས་ཀྱི་མཎྜལ་སུམ་བརྩེགས་ལ། །དང་པོ་ཐོད་པའི་ཕྲེང་བས་བརྒྱན། །དེ་འོག་མཚོན་ཆའི་ཆར་གྱིས་སྤྲས། །དེ་འོག་མེ་རི་འབར་བས་སྤྲས། །ནང་དུ་རྒྱ་སོལ་ནག་པོས་བྱུགས། །དེ་ཡི་ནང་དུ་ལིངྒ་ནི། །ཇི་ལྟ་བ་ཡི་ཚུལ་གྱིས་གཞག །ཡན་ལག་ཕྱག་རྒྱ་བཞི་ཡིས་
[98a.3]བརྒྱངས། །ཁ་རན་དང་པོར་ཕྲ་མེན་མ། །བར་མ་ལ་ནི་མགོ་བརྙན་ཏེ། །ཐ་མ་ལ་ནི་སྲིན་མོའི་ཚོགས། །གདུག་པའི་ཚེར་མའི་ཕུར་བུ་ལ། །མཚོན་པར་བྱས་ཏེ་རྣམ་པར་བཀོད། །མགུལ་ནས་གདགས་ཤིང་རྟེན་ལ་འདུད། །དེར་ནི་ལས་ལ་སྦྱར་བ་ཡི། །གཏོར་མ་ལ་སོགས་མཆོད་པ་རྣམས། །མཉེས་
[98a.4]ཤིང་མགུ་བ་གཞུང་བཞིན་བྱ། །ཇི་སྲིད་མཚན་མ་རྙེད་ཀྱི་བར། །ལས་ལ་སྦྱོར་བ་དྲུག་པའི་སྔགས། །རྔམ་པའི་ང་རོས་གདོན་པར་བྱ། །མཉེས་ལ་སོགས་པ་གཟུ་དཔང་གསོལ། །དེ་ནས་ཕོ་ཉ་མངག་པར་བྱ། །འབར་བ་དྲག་པོ་མི་བཟད་པའི། །རྟོག་པ་མེད་པའི་རྒྱལ་པོ་ལས། །རྡོ་རྗེ་ལྗགས་ཀྱི་
[98a.5]འོད་ཟེར་གྱིས། །བཛྲ་ཀྲོ་ཏ་ས་མ་ཡ། །ཁྲོ་བོ་རྒྱལ་པོ་སྤྲིན་ཕུང་པོ། །མངག་གཞུག་ཕོ་ཉར་སྤྲོ་བར་བྱ། །རགྴ་ཛྭ་ལ་ས་མ་ཡ། སྔོན་པོ་མངག་པའི་དྲག་སྔགས་སོ། །གནོད་སྦྱིན་རྦད་པའི་དྲག་སྔགས་སོ། །ཙིཏྟ་ཛྭ་ལ་ས་མ་ཡ། །ཟ་བྱེད་བསྐུལ་བའི་ཕོ་ཉའོ། །སྔགས་དང་མིང་དུ་སྤེལ་ནས་ནི། །ཁྲོས་
[98a.6]པས་ཁྲིར་མ་འབུམ་དུ་བཟླས། །དུད་ཆེན་བཏང་ལ་བསྐུལ་བ་ནི། །སྔོན་ཚེ་དཔལ་ཆེན་ཉིད་ཀྱི་བཀའ། །དེ་ནས་རྣལ་འབྱོར་རིགས་རྒྱུད་བཀའ། །ད་ལྟ་རྣལ་འབྱོར་བདག་སྒྲུབ་ཀྱིས། །ཁས་བླངས་དམ་བཅས་བརྗེད་དམ་ཅི། །དམ་བཅས་བཞིན་དུ་ཕྲིན་ལས་མཛོད། །ཇི་ལྟར་མ་བྱམས་བུ་ལ་གདུང་བ་
[98a.7]བཞིན། །དམ་ཚིག་ཅན་ལ་དུང་དུང་གདུང་བར་གྱིས། །གང་དུ་སྲིང་བྱམས་མིང་ལ་གདུང་བ་བཞིན། །དམ་ཚིག་ཅན་ལ་ལྟང་ལྟང་བརྩེ་བར་གྱིས། །མཛའ་བོ་གྲོགས་ལ་ཇི་ལྟར་གདུང་ཚུལ་བཞིན། །རྣལ་འབྱོར་ཅན་ལ་ཀྲིལ་ཀྲིལ་བརྩེ་བར་གྱིས། །ཇི་ལྟར་གཡོག་བྱམས་དཔོན་ལ་སྙིང་བརྩེ་
[98b]
[98b.1]བཞིན། །དམ་པ་རྣམས་ལ་མཉེས་པར་ཉེ་བར་གྱིས། །རྒྱལ་བ་ཀུན་གྱི་ཆོས་སྐུ་པདྨའི་གདུང་། །ཆོས་རྗེ་འོད་དཔག་མེད་པ་རྡོ་རྗེ་ཆོས། །སྤྱན་རས་གཟིགས་སྤྲུལ་ཧྲཱིཿལས་རྔམ་ཚུལ་སྟོན། །ངག་གི་དབང་ཕྱུག་རྟ་གདོང་ཞབས་ཀྱིས་གནོན། །འཇིགས་བྱེད་ཆེན་པོ་འབར་བ་ལ། །སྔོ་ནག་འབར་བའི་རལ་པ་
[98b.2]ཅན། །དབུ་དགུ་ཕྱག་ནི་བཅོ་བརྒྱད་པ། །རྡོ་རྗེ་གཤོག་པས་བར་སྣང་ཁེབས། །བ་སྤུ་ལྕགས་ཀྱུ་བསྲེགས་འདྲ་ཡིས། །སྡོམ་དང་སྡིག་དང་རྨིགས་པ་སྦྲུལ། །འཇིགས་པའི་གཟུགས་ཀྱིས་ས་གཞི་ཁེབས། །ཐོད་སྐྱོགས་སྟི་ར་རྒྱུ་ཞགས་དང་། །ཉི་ཟླ་ཁྱུང་དང་འུག་པ་ཁྲ། །རྡོ་རྗེ་མདུང་རྩེ་གསུམ་པ་དང་། །
[98b.3]ཟ་མ་ཏོག་དང་རྡུལ་ཡབ་རྔ། །རི་རབ་ཕྱི་སྐོར་སྟོང་གསུམ་འཕེན། །ཀླུ་དབང་འབུམ་གྱི་རྒྱན་གྱིས་བཀླུབས། །དུས་མཐའ་བསྐལ་པའི་མེ་ལྟར་འབར། །ཁྲོ་གཉེར་སྡང་མིག་འབར་བ་ནི། །ཉི་ཤུ་རྩ་བདུན་སྤྱན་རས་གཟིགས། །ཞབས་ཀྱིས་འབར་བའི་ལྷ་བརྒྱད་གནོན། །རྡོ་རྗེ་སྲིན་པོ་ཁྲོ་བོར་གྱུར། །ལྷ་
[98b.4]དང་བདུན་ལས་རྣམ་པར་གྲགས། །ཆེ་མཆོག་ཐུགས་ཀྱི་སྤྲུལ་པ་ལས། །ལྷ་ཆེན་ནག་པོ་མི་བཟད་པ། །མཚོ་ནི་རྐོང་རྐང་ཐང་དམར་ན། །རི་བོ་བྱན་ལག་མཆོངས་ཀྱི་རྩེ། །མ་ལ་ཡ་ཡི་རྩེ་ལ་ལྷགས། །སྐུ་གསུང་ཐུགས་ཀྱི་རྡོ་རྗེ་ལས། །སྤྲུལ་པའི་སྲས་མཆོག་རྡོ་རྗེ་འཛིན། །གཞོན་ནུ་བྱེ་བ་ས་ཡར་
[98b.5]མཛད། །བམ་རི་ཐོད་པ་མཁར་གྱི་རྩེར། །མགོན་པོ་ཐུགས་ཀྱི་སྤྲུལ་པ་ནི། །བདུད་ཀྱི་སྤྱོད་ཡུལ་ཀུན་མཛད་དེ། །དྲག་ཏུ་མངག་ཅིང་བསྐུལ་བའི་ཚེ། །འཇིག་རྟེན་ཁམས་ཀུན་ཕུང་བར་བྱེད། །ཐམས་ཅད་དབྱར་གྱི་སྤྲིན་ཕུང་བཞིན། །ནམ་མཁའི་དབྱིངས་ཀྱི་མཐའ་ཀླས་པར། །བམ་རི་ཐོད་པའི་རྩེ་
[98b.6]ལ་ལྷགས། །མཐུན་འཇུག་ཐབས་ཀྱི་ཆ་བྱད་དུ། །བམ་རི་ཐོད་པ་མཁར་གྱི་རྩར། །ཁྲག་དང་བཤང་གཅི་ཤ་ཆེན་དང་། །རྐང་དང་ཀླད་པ་ཀླད་རྒྱས་དང་། །རྣག་དང་ཆུ་སེར་ལ་སོགས་པའི། །འབུ་དང་ཤིན་ཏུ་འབུ་ཆེན་པོ། །སྦྲང་མ་སྦྲང་རྒོད་བུང་བ་དང་། །སྤྲུལ་དང་སྡིག་པ་སྡོམ་ལ་སོགས། །
[98b.7]ཅེ་སྤྱང་སྟག་སེང་ལ་སོགས་པའི། །གདུག་པ་ཅན་གྱི་འཁོར་གྱིས་བསྐོར། །ལྷ་ཡི་སྡེ་དཔོན་ཀ་རུ་ནའི། །བུ་མོ་ཆུང་མ་མ་སྲིང་དང་། །འཇིག་རྟེན་དབང་ཕྱུག་ལྷ་ཆེན་གྱི། །མ་སྲིང་བུ་མོ་ཆུང་མ་རྣམས། །ཕྱོགས་ནས་དབང་དུ་བྱས་པ་རྣམས། །སླས་དང་བྱི་མོ་བྲན་མོའི་ཚོགས། །བཅུ་གཉིས་དང་ནི་བརྒྱད་
[99a]
[99a.1]ལ་སོགས། །མ་མོ་ཕྲ་མེན་གནོད་སྦྱིན་མ། །སྲིན་མོ་ཤ་ཟ་ཁྲག་འཕྲོག་མ། །བདུད་ཀྱི་མིང་འཛིན་བླ་རྐུན་མ། །དམ་ཉམས་འདི་ཡི་བླ་ལ་ཡ། །བློན་པོ་སྡེ་དཔོན་སྡེ་དཔོན་མོ། །རུ་མཚོན་ནག་པོ་ཕྱར་ནས་ནི། །རུ་དཔོན་ཕོ་ཉ་མངག་པར་བཅས། །རང་རང་སྟན་དང་ལག་ཆར་ཆས། །ཅི་
[99a.2]བགྱི་བཀའ་ཉན་བཀའ་སྟོད་འཁོར། །རྦད་དང་རྔམ་པས་དགྲ་སྙིང་ཁོས། །སྲིད་པའི་བུ་མོ་དྲི་ཟ་བརྒྱད། །སྟག་སེང་ཅེ་སྤྱང་བཞད་སོགས་དང་། །དུར་བྱ་བྱ་རོག་འུག་པའི་ཚོགས། །བསྟོད་ཅིང་རྔམ་པའི་ཚུལ་དུ་འཁོད། །ཉམས་པ་འདི་ཡི་སྙིང་དཀྱིལ་དུ། །ཆོ་འཕྲུལ་སྣ་ཚོགས་ཆོད་ལ་སྲེགས། །སྲིན་
[99a.3]མོའི་ཉེ་གནས་ཆེན་མོ་བརྒྱད། །གཽ་རཱི་ཙཽ་རཱི་པྲ་མོ་ཧཱ། །བེ་ཏཱ་ལཱི་དང་པུཀྐ་སཱི། །གྷསྨ་རི་དང་སྨ་ཤ་ནི། །ཙཎྜ་ལཱི་ལ་སོགས་པ་ཡིས། །སྲོག་ལ་ཧུར་ཐུམ་དུས་ལ་བབ། །དུར་ཁྲོད་ས་ཡི་སྒོ་སྲུང་བཞི། །བརྩོན་མོ་གདོང་མོ་གར་ལོག་མ། །དེ་བཞིན་འཇུག་མོ་ཆེན་མོ་བཞི། །གསང་སྒོ་འཛིན་ཅིང་བཀའི་སྒོ་
[99a.4]སྲུང་། །རྣལ་འབྱོར་འཁོར་དང་བཅས་པ་ལ། །བར་ཆད་བསྲུང་བའི་དུས་ལ་བབ། །དམ་ཉམས་འདི་ཡི་ཡན་ལག་ཆིངས། །དུར་ཁྲོད་བདག་མོ་གྲུ་འདེབས་མ། །རྐམ་མ་ཤིན་ཏུ་རྐམ་མ་དང་། །ར་རོ་མ་དང་ཁྲག་འཐུང་མ། །ཆགས་པས་མྱོས་པའི་མདངས་ཀྱིས་འཁོད། །དམ་ཉམས་འདི་ཡི་
[99a.5]དབུགས་ལོང་ལ། །སྨྱོ་འབོག་གཏོང་བའི་དུས་ལ་བབ། །ཉམས་སུ་མྱོང་བར་ཁྲོས་དུས་ནི། །སྔོན་དུ་བསྙེན་ཕུལ་མངའ་གསོལ་བའི། །མཚོན་ཆ་ནག་པོ་ཐོགས་ནས་ནི། །སྐབས་དེར་ཐུན་གཟེར་བརྡེག་པར་བྱ། །བདེ་གཤེགས་རྒྱལ་བ་མ་ལུས་ཀྱི། །མར་ཁུ་ལྟ་བུའི་སྙིང་པོའི་གསུང་། །དེ་འདྲའི་
[99a.6]བསྟན་པ་དམ་པ་ལ། །སྒྲོ་སྐུར་རྣལ་འབྱོར་ཡོངས་ལ་འཚེ། །ད་ལྟ་རྣལ་འབྱོར་ང་ཡི་དགྲ། །ཕོ་ཉ་མངག་གཞུག་མ་ལུས་ཀུན། །འདི་ལ་དམ་ཚིག་མི་གནས་ཀྱི། །དྲག་པོ་ལས་ཀྱི་ཐུན་ལ་བབ། །རྡོ་རྗེ་གཞོན་ནུ་སྨེ་བ་བརྩེགས། །མཐིང་ནག་ཁྲོ་གཉེར་རལ་པ་ཅན། །འབར་བ་ཆེན་པོ་གར་
[99a.7]དགུ་མཛད། །དུར་ཁྲོད་བདག་པོ་ཇི་བཞིན་དུ། །དབུ་དང་ཕྱག་ཞབས་དེར་མཛད་དེ། སྤྲུལ་པ་ཆེན་པོའི་དུས་ལ་བབ། །རྡོ་རྗེ་ཟླ་རྩལ་ཉི་མའི་མདངས་ཅན་དང་། །རྡོ་རྗེ་སེང་གེ་ནམ་མཁའི་རྡོ་རྗེ་དང་། །རྡོ་རྗེ་སྤྱང་ཀི་རྡོ་རྗེ་དུས་མཚམས་དང་། །རྡོ་རྗེ་ཕྱོགས་འདུལ་རྡོ་རྗེ་དུར་ཁྲོད་བདག །རྡོ་རྗེ་རོ་
[99b]
[99b.1]ལངས་རྡོ་རྗེ་མ་རུངས་པ། །ལེགས་ལྡན་ནག་པོ་བདུད་ཀྱི་རྗེ། །གསུང་གི་ང་རོ་དྲག་པོ་མི་བཟད་པ། །འུར་འུར་ཆེམ་ཆེམ་དྲག་པོའི་སྒྲ་དང་ལྡན། །རབ་ཏུ་གཙིགས་པའི་སྐུ་ནི་མི་བཟད་པ། །འགུལ་ལྡེག་རབ་གཡོས་དགྲ་ལ་ཐུན། །དཔའ་བོ་ཁྱེད་ཀྱི་ཤེས་རབ་མ། །བམ་རི་ཐོད་པ་བརྩེགས་པའི་
[99b.2]དབུས། །གནམ་ལྕགས་འབར་བའི་གཟེར་ཆེན་གྱིས། །བརྟན་པར་བཏབ་པའི་ནད་བདག་མོ། །ཉེ་གནས་ཀྲོ་ཏི་ཤྭ་རི་མ། །ཐོད་སྐྱོགས་ཁྲག་གིས་བཀང་བ་དང་། །འབྲུ་མར་རྫས་ལྔ་ཆང་སྦྱར་བ། །རྟག་པར་རང་གི་ལོངས་སྤྱོད་འཛིན། །ཆགས་པས་མྱོས་ཤིང་བརྐམ་པ་ནས། །ཆེད་འགའ་
[99b.3]དྲག་ཏུ་བསྐུལ་བའི་ཚེ། །སྔགས་སྒྲ་དྲག་པོ་མི་བཟད་པས། །རང་ལ་རང་ཡང་རྩིག་ཅིང་འདུམ། །སྲིན་པོ་སྲིན་མོའི་ཚོགས་རྣམས་ཀུན། །དྲག་པོ་རང་སྔགས་དྲག་བཟླས་ཤིང་། །གདུག་པའི་ལུས་ཅན་མཚོན་ཆར་བཅས། །{གླད་པ,ཀླད་པ}འི་དཀྱིལ་དུ་བརྒྱབ་པ་ཡིས། །རྐང་པའི་མཐིལ་དུ་ས་མ་ཡ། །
[99b.4]ཨ་བི་ར་ཙའི་གནག་པ་ཡིན། །མཐུན་འཇུག་ཁྲིད་པའི་སྦྱོར་ཐབས་ཀྱིས། །བདུད་རྩི་ལྔ་ཡི་མདངས་སྦྱོར་བས། །གདུང་བ་ལྔ་ནི་བདུད་རྩིར་བསྒྱུར། །བྱས་ལ་མི་བཙོག་ཕྲིན་ལས་དང་། །སྤྱོད་ལ་མ་ཆགས་ཡེ་ཤེས་ཀྱིས། །ཐམས་ཅད་སྟོང་ཞིང་རྡོ་རྗེར་སྦྱངས། །སྒྱུ་མའི་ཕུང་པོ་ལྷག་མ་ལ། །ཁྲོ་བོ་
[99b.5]ཁྲོ་མོས་རྟ་བྲོ་བརྡུང་། །འདོད་ཆགས་ཞེ་སྡང་གཏི་མུག་གསུམ། །མནན་ནོ་མནན་ནོ་འོག་ཏུ་མནན། །ཤ་ཁྲག་རུས་སྤུངས་ལྷག་མ་རྣམས། །ཟ་བྱེད་ཚོགས་ཀྱི་ཞལ་དུ་བསྟབས། །ལས་རྣམས་གཞན་ཡང་བསྟན་བྱའི་ཕྱིར། །དྲག་པོའི་ལས་རྣམས་སྒྲུབ་པ་ནི། །ནག་པོའི་ཕྱོགས་ལ་སྦྱོར་གོམས་
[99b.6]པས། །དྲག་པོ་ཡི་ནི་སྦྱིན་སྲེག་བརྒྱད། །རྣལ་འབྱོར་ཁྲོས་པའི་སེམས་ཀྱིས་བྱ། །ལིངྒ་བཅད་ཅིང་བསྲེགས་པ་ན། །སངས་རྒྱས་ཉིད་ཀྱང་འཇིགས་འགྱུར་ན། །གཞན་ལྟ་སྨོས་ཀྱང་ཅི་ཞིག་དགོས། །འབྲུབ་ཁུང་ལས་ཀྱི་དཀྱིལ་འཁོར་རོ། །གཏད་ཁྲམ་མནན་པའི་དཀྱིལ་འཁོར་ནི། །གདུག་
[99b.7]གདུལ་ཞིང་ཁམས་ཆེན་པོ་ནི། །སྟོན་པ་གསང་བདག་ཉིད་ཀྱིས་གསུངས། །དེ་ཡི་གདམས་ངག་བརྒྱུད་པ་ནི། །སློབ་དཔོན་ཧཱུཾ་ཀ་ར་ཡི་སྟེ། །དེ་ཡི་གདམས་ངག་མདོར་བཀོད་པའོ། །གང་དུ་ལས་ལ་སྦྱོར་བ་ན། །ས་སྣ་བདུན་གྱི་འདག་པ་ལས། །ཚད་ལྡན་པ་ཡི་མཁར་བྱས་ལ། །སྟེང་དུ་བྱ་ཁྱུང་
[100a]
[100a.1]རྒྱལ་པོ་བྱ། །ནང་དུ་མགོན་པོ་ནག་པོ་སྟེ། །མཆེ་གཙིགས་ཞབས་ནི་བགྲད་པའི་འོག །སྦྱིན་སྲེག་བྱས་པའི་ཐལ་བ་དང་། །དྲི་མ་ལ་སོགས་རྗེས་རྣམས་ལ། །ལིངྒ་མིང་བྱང་བྲིས་ཏེ་གཞག །ཨ་ར་མ་རུ་ཤ་དང་ནི། །ཀྲ་སྣ་སྐུ་ར་བཞི་ཆད་ཡི། །ཐོད་པ་ཁ་སྦྱར་ཞགས་པ་གསུམ། །ཀ་
[100a.2]རུ་ན་ཡི་ཕྱག་རྒྱ་དང་། །གནམ་ལྕགས་འབར་བའི་གཟེར་ཆེན་གྱིས། །བླངས་ཏེ་དུར་ཁྲོད་ནག་པོའི་ཚལ། །མི་མཐུན་འདུས་པའི་སར་སོང་ལ། །གཏོར་མ་ལ་སོགས་རྔན་པས་མཆོད། །གྲུ་གསུམ་ཁྲུ་དོ་བརྐོ་བྱས་ལ། །གོང་གི་མཁར་ཆེན་བཅུག་ནས་ནི། །གཡམ་པ་ནག་པོས་ཁ་བཅད་ནས། །རྡོ་རྗེ་རྒྱ་
[100a.3]གྲམ་གྱིས་མནན་བྱ། །ཆུ་མིག་ནག་པོ་མ་རུངས་དང་། །ལྷ་ཁང་མགོན་པོའི་ཞབས་འོག་ཏུ། །མནན་པ་བྱས་ཀྱང་འགྲུབ་པར་གསུངས། །གཏད་ཁྲམ་མནན་པའི་དཀྱིལ་འཁོར་རོ། །དེ་རྟིང་སྒྲུབ་པའི་གནས་ཕྱིན་ནས། །འཇིག་རྟེན་འདས་དང་འཇིག་རྟེན་པའི། །སྤྱན་དྲངས་ལྷ་རྣམས་མ་ལུས་པ། །
[100a.4]མཆོད་བསྟོད་བཤགས་པ་བྱ་བ་དང་། །གཏང་རག་ལྷག་མའི་གཏོར་མ་གཏོང་། །དེ་ནས་དབྱིངས་སུ་ཅི་བདེར་གཤེགས། །བསྐྱེད་པའི་ལྷ་རྣམས་ལུས་ལ་བསྡུ། །མཚམས་དང་ཕྱག་རྒྱ་ལ་སོགས་ལ། །ངོ་བོ་ཉིད་ཀྱིས་དགྲོལ་བར་བྱ། །སྨོན་ལམ་གདབ་ཅིང་སྤྱོད་ལམ་ལ། །སྒྱུ་མའི་ཚུལ་གྱིས་ཅི་
[100a.5]བདེར་སྤྱད། །གྲུབ་དང་ལུང་བསྟན་མ་ཐོབ་ཀྱང་། །བདག་པས་བློ་དམན་ཆེད་དུ་ནི། །དཀྱིལ་འཁོར་བདུན་པའི་སྒྲུབ་ཐབས་ཕྱེ། །ཚད་མ་དང་ལྡན་མཁས་པ་རྣམས། །བདག་གི་བློ་ལ་མི་དཔྱ་ཞིང་། །མཁས་པ་རྣམས་ཀྱིས་བཟོད་པར་བཞེས། །འདི་བརྩམས་འདི་ལ་མོས་པ་རྣམས། །རྡོ་རྗེ་སེམས་
[100a.6]དཔའ་ཉིད་ཐོབ་ཤོག །སློབ་དཔོན་ཆེན་པོ་སྟི་ར་མ་ཏིས་དགོངས་པ་ལས་རྡོ་རྗེ་བཀོད་པའི་རྒྱུད་བསྟན་པ་བསྲུང་བ་རྣལ་འབྱོར་ཡོངས་ཀྱི་མགོན་པོ་ལེགས་ལྡན་ནག་པོའི་སྒྲུབ་ཐབས་དཀྱིལ་འཁོར་བདུན་གྱི་རིམ་པ་རྣམ་པར་ཕྱེ་བ་སློབ་དཔོན་སྣང་མཛད་མྱུ་གུས་མཛད་པ་རྫོགས་སོ།། {D3756}༄། །པོ་ཏ་ལར་འགྲོ་བའི་ལམ་ཡིག་བཞུགས། 
[100a.7]༄༅། །འཇིག་རྟེན་མགོན་པོ་ལ་ཕྱག་འཚལ་ལོ། །ལྷོ་ཕྱོགས་ཀྱི་རྒྱུད་ལོང་བའི་ཡུལ་ན་དཔལ་འབྲས་ཀྱི་ཕུང་པོ་ཞེས་བྱ་བའི་ཕོ་བྲང་ཡོད་དོ། །དེ་ན་ཆོས་ཀྱི་དབྱིངས་ངག་གི་དབང་ཕྱུག་ཆེན་པོ་དཀྱིལ་འཁོར་མཆོད་རྟེན་གྱིས་ཡོངས་སུ་གཡོགས་པའི་རྗེ་བཙུན་བཞུགས་སོ། །དེར་ཕྱིན་ནས་རྗེ་བཙུན་
[100b]
[100b.1]གྱི་མཆོད་རྟེན་ལ་ཕྱག་སྟོང་ཕྲག་ལྔ་བཙལ་བར་བྱའོ། །རྡོ་རྗེ་ལྕགས་སྒྲོག་ཅེས་བྱ་བའི་གཟུངས་བཟླས་པར་བྱའོ། །དེ་ལ་བརྗོད་པར་བྱ་སྟེ། ན་མོ་བྷ་ག་ཝ་ཏི་ཨཱརྱ་བཛྲ་ཤྲིཾ་ཁ་ལཱ་ཡཻ། ཧ་ན་ཧ་ན། ཚིནྡ་ཚིནྡ། པི་བ་བྷ་ཥ། ཀ་པཱ་ལཾ་ཧཱུཾ་ཏ་ར་ཏ་ར། ཏ་རཾ་ག་བ་ཏྲི་ཥ་ཌཾ་གཉྩ་བཛྲ་ཨ་ཡ་ཏེ། བཛྲ་པྲ་ཀཱ་རེ། ཨོཾ་ན་མོ་བྷ་ག་ཝ་ཏྱཻ། 
[100b.2]ཨཱརྱ་བཛྲ་ཤྲིཾ་ཁ་ལེ། པཱུརྦ་དི་ཤཾ་བནྡྷ། དཀྵི་ན་དི་ཤཾ་བནྡྷ། པཤྩི་མ་དི་ཤཾ་བནྡྷ། ཨུཏྟ་ར་དི་ཤཾ་བནྡྷ། ཨ་དྷོ་དི་ཤཾ་བནྡྷ། ད་ཤ་དི་ཤཾ་བནྡྷ། མ་སཱ་པཱ་དཾ་བནྡྷ། སཱ་དྷ་ནི་པཱ་དཾ་བནྡྷ། ཡཀྵ་རཀྵ་སཾ་བནྡྷ། བྷཱུ་ཏ་པྲེ་ཏཾ་པི་ཤཱ་ཙཾ་བནྡྷ། སིདྡྷ་ཡོ་གི་ཌཱ་ཀི་ནི་བནྡྷ། ཨེ་ཀ་པཱ་དཾ་བནྡྷ། དྭི་པ་དཾ་བནྡྷ། ཏྲི་པཱ་དཾ་བནྡྷ། ཙ་ཏུཿཔཱ་དཾ་
[100b.3]བནྡྷ། པཉྩ་པཱ་དཾ་བནྡྷ། ཥ་ཊ་པཱ་དཾ་བནྡྷ། ས་ཧ་ས་པཱ་དཾ་བནྡྷ། བྲྀཀྵ་པཱ་དཾ་བནྡྷ། མཱུ་ལཾ་པཱ་དཾ་བནྡྷ། དེ་བཾ་བནྡྷ། དེ་བཾ་ཀུ་ལཾ་བནྡྷ། ནཱ་གཾ་བནྡྷ། ནཱ་ག་ཀུ་ལཾ་བནྡྷ། པ་ར་ཀུ་ལཾ་བནྡྷ། གུ་ཧ་ནཾ་བནྡྷ། ཏྲི་ཀྲོ་ཎ་པྲི་ཐི་བཱི་ན་བནྡྷ་བནྡྷ་ཧཱུཾ། མཱ་ཙ་ལ་མཱ་ཙ་ལ། ཏིཥྛ་ཏིཥྛ། ས་བི་དཱ་བནྡྷ། བྲ་ཧྨ་བ་ཙ་ནཾ་བནྡྷ་བནྡྷ། ཨོཾ་ན་མོ་བྷ་ག་
[100b.4]བ་ཏྱཻ་ཨཱརྱ་བཛྲ་ཤྲིཾ་ཁ་ལེ་པཉྩ་ཀྲོ་ཤི་ཀཾ་མཎྜ་ལཾ་བནྡྷ། ཧ་ན་ཧ་ན་ཧཱུཾ་ཧཱུཾ་ཕཊ་ཕཊ་སྭཱ་ཧཱ། སྡང་བ་ཐམས་ཅད་ཀྱི་སྙིང་རྣམ་པར་འཇོམས་མ་འཕགས་མ་རྡོ་རྗེ་ལྕགས་སྒྲོག་མ་ཞེས་བྱ་བའི་གཟུངས་སོ། །དེས་གནོད་སྦྱིན་གྱི་བགེགས་འབྱུང་བར་མི་འགྱུར་རོ། །དེ་ནས་དེའི་རྗེས་སུ་མ་ལ་ཡའི་ཡུལ་དུ་འགྲོ་བར་བྱའོ། །དེར་
[100b.5]ཕྱིན་ནས་ཆོས་ཀྱི་རྒྱལ་པོའི་མཆོད་རྟེན་གྱི་རྗེ་བཙུན་ལ་བསྐོར་བ་སྟོང་ཕྲག་གསུམ་བྱའོ། །བྱས་ནས་སྔགས་ཁྲི་ཕྲག་དྲུག་སྟོང་བཟླ་བར་བྱའོ། །དེ་ལ་སྔགས་ནི་འདི་ཡིན་ཏེ། ཨོཾ་མ་ཎི་བཛྲེ་ཧཱུཾ། གལ་ཏེ་གང་ཞིག་སྐྱེས་བུ་ཆེན་པོ་བརྩོན་འགྲུས་ཆེན་པོ་རྣམས་ཀྱིས་འགྲོ་བར་འགྱུར་བ་ཉིད་དུ་འདོད་པས་ཁྱིམ་གྱི་
[100b.6]བསམ་པ་དྲན་པར་མི་བྱའོ། །བྱས་ན་སྡུག་བསྔལ་དང་ཉོན་མོངས་པ་རྣམས་ཀྱིས་འཇོམས་པར་འགྱུར་རོ། །དཔལ་ལྡན་པོ་ཊ་ལ་ཀའི་རྗེ་བཙུན་གྱི་ཞལ་མཐོང་བ་དོན་དུ་གཉེར་བའི་སེམས་ཅན་དེ་རྣམས་ཀྱིས་ངེས་པར་བརྩོན་འགྲུས་བརྟན་པོ་ཉིད་ཀྱིས་བགྲོད་པར་བྱའོ། །དེའི་ཚེ་སྐྱེས་བུ་དེ་རྣམས་ཀྱིས་ངེས་པར་
[100b.7]རང་གི་ལུས་སེམས་ཅན་ཐམས་ཅད་ལ་ཕན་པའི་དོན་དུ་བདག་ཉིད་ཀྱི་ལུས་སྦྱིན་པར་གཏང་བར་བྱའོ། །ལུས་སྦྱིན་པར་བྱིན་ནས་ཕྱིས་དཔལ་པོ་ཊ་ལ་ཀར་བགྲོད་པར་བྱའོ། །བསམ་པ་ཐམས་ཅད་ཡོངས་སུ་སྤངས་ཏེ་འདོད་ཆགས་ལ་སོགས་པའི་བསམ་པ་དོར་ནས་བགྲོད་པར་བྱའོ། །སྤྲོ་བའི་སེམས་ཀྱིས་གླུ་དང་
[101a]
[101a.1]གར་དང་དམ་པའི་ཆོས་ཀྱི་ཡི་དམ་དང་བཅས་པ་དང་སྔགས་ལ་སོགས་པ་དང་བསྒོམ་པར་བྱའོ། །གཡེང་བའི་སེམས་ཀྱིས་འགྲོ་བར་མི་བྱའོ། །ངེས་པ་ཉིད་དུ་རྗེ་བཙུན་གྱི་ཞལ་མཐོང་བར་འགྱུར་བར་བྱའོ་ཞེས་སྨྲས་ནས་སྤྲོ་བའི་སེམས་ཀྱིས་བགྲོད་པར་བྱའོ། །སེམས་དེ་ཉིད་ཀྱིས་བགྲོད་པ་ན་
[101a.2]གལ་ཏེ་རྗེ་བཙུན་གྱི་ཞབས་མཐོང་བར་མ་གྱུར་ན། དེའི་ཚེ་བདག་ཉིད་འཇམ་པའི་མགོན་པོ་མཚམས་མེད་པ་ལྔའི་ལས་བྱེད་པར་འགྱུར་རོ། །དེ་ལྟར་བྱས་ནས་མ་ལ་ཡའི་རི་ལ་བགྲོད་པར་བྱས་པས་རིའི་དབུས་སུ་ཨུ་དུམྺཱ་རའི་ནགས་མཐོང་བར་འགྱུར་རོ། །མཐོང་ནས་ཀྱང་འབྲས་བུ་རྣམས་བཟའ་བར་བྱའོ། །
[101a.3]བཟའ་བ་བྱས་ནས་ཀྱང་འབྲས་བུ་རབ་ཏུ་མང་པོ་རྣམས་གཟུང་བར་བྱའོ། །བཟུང་ནས་ཀྱང་འགྲོ་བ་ན་སུམ་བརྩེགས་ཞེས་བྱ་བའི་གནས་ཀྱི་འདུག་ས་མཐོང་བར་འགྱུར་རོ། །དེའི་ཚོང་འདུས་ཀྱི་དབུས་སུ་འཇུག་པར་བྱའོ། །ཞུགས་ནས་སྔགས་སྟོང་ཕྲག་གསུམ་བཟླ་བར་བྱའོ། །དེའི་སྔགས་ནི་འདི་ཡིན་ཏེ། ཨོཾ་མ་
[101a.4]ཎི་པདྨེ་ཧཱུཾ། ཚོང་འདུས་དེ་ལ་གཡོན་ནས་བསྐོར་ཏེ་འགྲོ་ན་རིགས་ལྡན་མ་ཞེས་བྱ་བའི་དྲི་མ་མེད་པའི་ཆུ་རྒྱུན་མཐོང་བར་འགྱུར་རོ། །དེ་རྣམས་ལས་བརྒལ་ཏེ་མཐོང་བར་འགྱུར་བ་ནི་ཤིང་ཏཱ་ལ་དང་ཤིང་སཱ་ལ་དང་། པི་པ་ལའི་ཤིང་དང་། སྤྱི་བཤུལ་དང་། ཨམྦུ་དང་། འཛམ་བུ་དང་། ཤཱ་ཀོཥྚ་ཀ་དང་། བ་རུ་ར་
[101a.5]ལ་སོགས་པའི་འབྲས་བུ་དང་ལྡན་པའི་ལྗོན་ཤིང་དུ་མ་མཐོང་ནས་འབྲས་བུ་ཡང་གཟུང་བར་མི་བྱའོ། །བཟའ་བར་ཡང་མི་བྱའོ། །དེ་རྣམས་ལ་གཡོན་ནས་བསྐོར་ཏེ་འགྲོ་བར་བྱའོ། །དྲི་མེད་ལྡན་པ་ཞེས་བྱའི་ཆུ་རྒྱུན་མཐོང་བར་འགྱུར་རོ། །རྡོ་བའི་རང་བཞིན་འབའ་ཞིག་སྟེ་དེ་མཐོང་བས་འཇིགས་པར་མི་
[101a.6]བྱའོ། །རྡོ་དང་བྲག་དེ་ལས་འདས་ཏེ་ཕ་རོལ་ཏུ་ཕྱིན་ནས་ཀུ་ཤ་བཏོགས་ཏེ་སྒྲུབ་པ་པོའི་སྐྱེས་བུ་རྣམས་ཀྱིས་སྔགས་འདིའི་སྤྱི་གཙུག་བཅིང་བར་བྱའོ། །ཨོཾ་མུ་ནེ་རཀྵ་སྭཱ་ཧཱ། བྱས་ནས་ཀྱང་ཡི་གེ་དྲུག་པའི་རིག་པ་ཆེན་མོའི་སྔགས་ཁྲི་ཕྲག་གཅིག་བཟླ་བར་བྱའོ། །བཟླས་པ་བྱས་ནས་ཡང་དགེ་བའི་རྩ་བ་སྤྱད་ནས་
[101a.7]རོ་བཏུང་བར་བྱའོ། །དེས་མི་སྨྲ་བར་འགྱུར་བར་བྱའོ། །མི་སྨྲ་བར་གྱུར་པས་གླུ་བླང་བ་དང་། དགོད་པ་དང་། གར་དང་། ཆོས་ཀློག་པ་དང་འདོན་པས་བགྲོད་པར་བྱའོ། །སེམས་གཡེང་བར་མི་བྱའོ། །ལྷའི་རྣལ་འབྱོར་གྱིས་འགྲོ་བར་བྱའོ། །དཔལ་ལྡན་རྗེ་བཙུན་གྱི་ཞབས་མཐོང་བར་བྱའོ་ཞེས་
[101b]
[101b.1]སྨྲས་ནས་འགྲོ་ཞིང་སོང་བ་ལས་སྐྱུ་རུ་རའི་ནགས་མཐོང་བར་འགྱུར་ཏེ་སྐྱུ་རུ་རའི་འབྲས་བུ་རྣམས་བཟུང་ནས་བཟའ་བར་བྱའོ། །ཟོས་ནས་ཀྱང་འབྲས་བུ་རབ་ཏུ་མང་པོ་རྣམས་གཟུང་བར་བྱའོ། །བཟུང་ནས་འགྲོ་བ་ན་ཉི་མ་བཞིན་རིག་པ་འཛིན་པའི་མཚེའུ་མཐོང་བར་འགྱུར་རོ། །ཨུཏྤ་ལ་ལ་སོགས་
[101b.2]པའི་སྣ་ཚོགས་པའི་ཆུ་ལས་སྐྱེས་པའི་མེ་ཏོག་རྣམས་ཀྱིས་བརྒྱན་པ་སྟེ། འགྲམ་བཞི་ན་ལྷོའི་འགྲམ་ནི་རིག་པ་འཛིན་པ་རྣམས་ཀྱིའོ། །ནུབ་ཀྱི་འགྲམ་ནི་ལྷ་རྣམས་ཀྱིའོ། །བྱང་གི་འགྲམ་ནི་གནོད་སྦྱིན་ལ་སོགས་པའི་ཚོགས་ཀྱིའོ། །ཤར་གྱི་འགྲམ་ནི་ནགས་ཀྱི་ལྷ་མོ་རྣམས་ཀྱི་སྟེ་མཚེའུ་དེར་བགྲོད་པར་
[101b.3]མི་བྱ་ཞིང་ཆུ་བཏུང་བར་མི་བྱའི། ཇི་སྲིད་ཞག་ཕྱེད་དང་གཉིས་སུ་ཕྱིན་ཏེ་མཚོ་དེ་ལ་བལྟས་ལ་སྔགས་འདི་བརྗོད་པར་བྱའོ། །དེ་ལ་སྔགས་ནི་འདི་ཡིན་ཏེ། ཨོཾ་ཧཱུཾ་ཧཱུཾ་ཧཱུཾ་ཛ་ཛ་ཛ་པྲ་ཡཙྪ་པྲ་ཡཙྪ་ཕཊ་ཕཊ་ཀཾ་ཀ་ན་ལེ་མ་ཧཱ་བ་ལ་སེ་ནེ་མོ་ཊ་ཡ་མོ་ཊ་ཡ་ཨོཾ་ཧཱུཾ་ཧཱུཾ་ཧཱུཾ་སྭཱ་ཧཱ། མཚོ་དེ་ལ་གཡོན་ནས་བསྐོར་ཏེ་འགྲོ་བར་
[101b.4]བྱའོ། །སྨིན་དྲུག་གི་བུ་ཉོན་ཅིག་སེམས་ཅན་གང་ལ་ལ་བདག་གི་དྲུང་དུ་འོང་བར་བརྩོན་པ་དད་པ་དང་ལྡན་པ་བདེན་པར་སྨྲ་བ་དོན་དུ་གཉེར་བ་ལྟོས་པ་མེད་པ་རྣམས་འོང་བ་ན་དེ་རྣམས་ཀྱིས་གལ་ཏེ་གྲུབ་པར་མ་གྱུར་ཅིང་ང་དང་ལྷན་ཅིག་མཐོང་བར་མ་གྱུར་ན་དེའི་ཚེ་བདག་ཉིད་མཚམས་མེད་པ་ལྔའི་ལས་བྱེད་པ་པོར་
[101b.5]འགྱུར་རོ། །དཔལ་ལྡན་པོ་ཊ་ལ་ཀའི་རྗེ་བཙུན་གྱིས་དམ་བཅས་པ་བརྟན་པའོ། །ཉི་མ་ལྔའི་བར་དུ་དཀའ་བ་ཆེན་པོས་འགྲོ་བར་བྱའོ། །ཕྱི་ནས་ཡང་རྒྱ་ཤུག་གི་བསྟི་གནས་མཐོང་བར་འགྱུར་ཏེ་དེ་ལ་སྣ་ཚོགས་པའི་ཤིང་ལ་སོགས་པས་བརྒྱན་པ་ཨམྦུ་དང་ཛམྦུ་དང་། ན་རངྒ་དང་། ཀཎྜཱ་ཧ་ལ་དང་། 
[101b.6]བིལ་བ་དང་། སྐྱུ་རུ་ར་དང་། རྒུན་འབྲུམ་དང་། ཀ་བིདྠ་དང་། ཛི་བི་ར་ལ་སོགས་པའི་འབྲས་བུ་དང་ལྡན་པ་ལ་སོགས་པའི་སྣ་ཚོགས་པའི་ཤིང་རྣམས་གནས་སོ། །ཤིང་ལ་ལ་ནི་འབྲས་བུ་སྐྱེས་བཞིན་པ། ལ་ལ་ནི་མེ་ཏོག་འབྱིན། ལ་ལ་ནི་འབྲས་བུ་སྐྱེ་བར་འགྱུར། ཁ་ཅིག་ནི་འབྲས་བུ་དང་ལྡན་
[101b.7]པའི་ཤིང་རྣམས་གནས་ཏེ་དེ་ལས་འབྲས་བུ་རྣམས་བཟུང་ནས་བཟའ་བར་བྱའོ། །ཟོས་ནས་ཀྱང་ས་བོན་བཟུང་ནས་སེམས་ཅན་ཐམས་ཅད་ཀྱི་ཕྱིར་གཟུགས་པར་བྱ་ཞིང་གཞག་པར་བྱའོ། །ཉི་མ་བཞིའི་བར་དུ་བསྟི་གནས་དེར་འབྲས་བུ་སྣ་ཚོགས་བཟུང་སྟེ་ཕུད་ཀྱང་གཏོར་ཞིང་བཟའ་བར་བྱའོ། །ཟོས་
[102a]
[102a.1]ནས་ཀྱང་ལུས་ཚོན་པོར་བྱའོ། །བྱས་ནས་ཀྱང་སླར་ཡང་གལ་ཏེ་སྡོད་པར་འདོད་ན་དེའི་བསྟི་གནས་དེ་ལ་བསྐོར་བ་བྱ་ཞིང་ཉི་མ་བརྒྱད་ཚུན་ཆད་སྣ་ཚོགས་པའི་འབྲས་བུ་རྣམས་ཟོས་ཏེ་གཟུང་བར་བྱས་ལ། དེའི་ཚེ་བསྟི་གནས་ལ་གཡོན་ནས་བསྐོར་ཏེ་ཉི་མ་བདུན་ཚུན་ཆད་འགྲོ་བར་བྱའོ། །
[102a.2]དེར་ཕྱིན་པས་སྤ་ཚེར་མ་ཅན་གྱི་ནགས་མཐོང་བར་འགྱུར་ཏེ། ཞག་ཕྱེད་དང་གཉིས་ཀྱི་བར་དེ་ལས་སྤ་ཚེར་མ་ཅན་སོར་བརྒྱད་པའི་ཚད་རྣམས་མཐོང་ནས་འཇིགས་པར་མི་བྱའོ། །ཚེར་མའི་སྟེང་དུ་རྐང་པའི་ཟུར་གྱིས་འགྲོད་པར་བྱའོ། །ཚེར་མ་རྣམས་ཅི་ནས་ཀྱང་རྐང་པ་ལ་མངོན་པར་མ་ཟུག་པར་བྱའོ། །སྦའི་
[102a.3]ནགས་ལས་བརྒལ་བ་ན་ཡི་གེ་དྲུག་པའི་སྔགས་བཟླ་བར་བྱའོ། །དེར་ཕྱིན་ནས་ཉི་མ་བཞིའི་བར་དུ་བིལ་བའི་ནགས་ཀྱི་བསྟི་གནས་མཐོང་བར་འགྱུར་ཏེ་བིལ་བའི་འབྲས་བུ་རྣམས་བཟའ་བར་བྱའོ། །ཉི་མ་བདུན་གྱི་བར་དུ་བསྡད་དོ། །བསྡད་ནས་ཡང་འགྲོ་བར་བྱའོ། །ཉི་མ་བཞི་ཕྱིན་པ་ན་བདག་པོ་མེད་
[102a.4]པ་ཞེས་བྱ་བའི་མཚོ་མཐོང་བར་འགྱུར་རོ། །དེ་ལ་གཡོན་ནས་བསྐོར་ཏེ་འགྲོ་བར་བྱའོ། །དེ་མཐོང་མ་ཐག་ཏུ་བརྗོད་པ་ནི་དེ་ལ་ཨོཾ་མ་ཎི་པདྨེ་ཧཱུཾ་སྔགས་ཀྱི་ཡི་གེ་འདིའི་གྲངས་ནི་འབུམ་བཟླས་པས་བཅོམ་ལྡན་འདས་ཀྱི་བྱིན་རླབས་ཐོབ་པ་དང་སྡིག་པ་དང་བྲལ་བར་འགྱུར་རོ། །སླར་ཡང་ཉི་མ་གསུམ་ན་འཛམ་
[102a.5]བུའི་ནགས་མཐོང་བར་འགྱུར་ཏེ། དེར་ཉི་མ་བཞི་བསྡད་ནས་འཛམ་བུའི་འབྲས་བུ་རྣམས་བཟའ་བར་བྱའོ། །ཟོས་ནས་ཀྱང་འབྲས་བུ་མང་པོ་རྣམས་བཟུང་ནས་ཉི་མ་བདུན་གྱི་བར་དུ་ཕྱིན་པ་ན་རྐངྒུ་ནའི་ནགས་ཀྱི་ཤིང་མཐོང་བར་འགྱུར་ཏེ། དེ་རྣམས་ཀྱི་གསེབ་ནས་མྱུར་བ་མྱུར་བར་འགྲོ་བར་བྱའོ། །དེ་ནས་
[102a.6]འབྲས་བུ་གཅིག་ཀྱང་བླང་བར་མི་བྱ་ཞིང་བལྟ་བར་ཡང་མི་བྱའོ། །བསྡད་པར་ཡང་མི་བྱའོ། །དེ་ལ་འགྲོ་བ་ན་སྲེ་མོ་ཆེན་མོའི་ཚོགས་མཐོང་བར་འགྱུར་ཏེ་དེ་མཐོང་བ་ན་སྔགས་བརྗོད་པར་བྱའོ། །དེ་ལ་སྔགས་ནི་འདི་ཡིན་ཏེ། ཨོཾ་རཱི་རཱི་དྷི་ནི་དྷི་མླེ་མླེ་སརྦ་བུདྡྷ་མ་མ་རཀྵནྟུ་ཧཱ་ཧཱ་ཧྲཱིཿདྲེ་མྲེ་ཧཱུཾ་ཧཱ་སྭཱ་ཧཱ། དེ་ནས་སོང་བས་རྒྱ་
[102a.7]ཤུག་གི་ནགས་མཐོང་བར་འགྱུར་ཞིང་། ཉི་མ་གསུམ་གྱི་བར་དུ་བསྡད་པར་བྱ་ཞིང་འབྲས་བུ་བཟའ་བར་བྱའོ། །ཟོས་ནས་ཀྱང་འགྲོ་བར་བྱ་སྟེ། ཉི་མ་སུམ་ཅུ་རྩ་གཉིས་ན་སྤྲེའུ་གླང་པོ་ཆེའི་ཚད་ཅན་གྱི་ཚོགས་མཐོང་བར་འགྱུར་ཏེ། སྤྲེའུ་དེ་རྣམས་མཐོང་བ་ན་འཇིགས་པར་མི་བྱ་ཞིང་སྐྲག་པར་མི་བྱའོ། །བློ་
[102b]
[102b.1]བརྟན་པར་གྱུར་པས་སྔོན་དུ་བཤད་པའི་སྔགས་བརྗོད་པར་བྱའོ། །སྤྲེའུ་རྣམས་བྲོས་པར་འགྱུར་རོ། །ཕྱི་ནས་འགྲོ་བར་བྱ་སྟེ་སོང་བས་ཡང་ཉི་མ་གསུམ་ན་སྦ་ཀོ་ཊ་ཀའི་ནགས་མཐོང་བར་འགྱུར་ཏེ། དེར་ཉི་མ་དྲུག་བསྡད་ཅིང་ཅི་ཙམ་སྡོད་པ་དེ་སྲིད་དུ་འབྲས་བུ་བཟའ་བར་བྱའོ། །ཟོས་ནས་ཀྱང་འབྲས་བུ་རྣམས་
[102b.2]བཀྱེར་བར་བྱའོ། །སོང་བས་ཕག་གི་ཚོགས་ཤིན་ཏུ་འཇིགས་པར་བྱེད་པ་འདམ་(ཀྱིས་,གྱིས་)རྣམ་པར་གོས་པ་མཐོང་བར་འགྱུར་ཏེ། དེ་མཐོང་ན་འཇིགས་པར་མི་བྱའོ། །ཡང་ཉི་མ་གཉིས་པ་ན་སྟག་གི་ཚོགས་མཐོང་བར་འགྱུར་ཏེ། དེ་མཐོང་བས་འཇིགས་པར་མི་བྱ་ཞིང་སླར་ཡང་སྔོན་དུ་བརྗོད་པའི་སྔགས་
[102b.3]བཟླས་པར་བྱའོ། །སྟག་གི་ཚོགས་དེ་དག་བྲོས་པར་འགྱུར་རོ། །ཕྱི་ནས་སོང་བས་སེ་འབྲུའི་ནགས་མཐོང་བར་འགྱུར་ཏེ་ཉི་མ་དགུའི་བར་དུ་བསྡད་ལ་འབྲས་བུ་རྣམས་བཟའ་བར་བྱའོ། །ཟོས་ནས་འབྲས་བུ་རབ་ཏུ་མང་པོ་རྣམས་བཀྱེར་བར་བྱའོ། །ཉི་མ་གསུམ་ན་སེང་གེའི་ཚོགས་ཤིན་ཏུ་འཇིགས་པར་
[102b.4]བྱེད་པ་ཁྲོ་བོའི་གཟུགས་མཐོང་བར་འགྱུར་ཏེ། དེ་རྣམས་མཐོང་བས་སྐྲག་པ་ཅུང་ཟད་ཀྱང་མི་བྱའོ། །བདག་ཉིད་སེང་གེའི་གཟུགས་སུ་བལྟས་ཏེ་ཚོགས་རྣམས་ཀྱི་མདུན་དུ་གྱུར་པས་སྔོན་དུ་བརྗོད་པའི་སྔགས་སྨྲས་པས་འདུག་པར་མི་འགྱུར་རོ། །དེ་ཐམས་ཅད་ལས་གྲོལ་ཞིང་སོང་བས་ཕྱི་ནས་འགྲོ་བར་བྱའོ། །དེ་
[102b.5]ནས་ཕྱིན་པ་ན་ཉི་མ་བཞི་ན་གོ་ཡུའི་ཤིང་དང་མཉམ་པའི་བུ་རམ་གྱི་ཤིང་གི་ནགས་རྒྱང་གྲགས་གཅིག་འཁོར་བ་གནས་པ་མཐོང་བར་འགྱུར་ཏེ། བུ་རམ་ཤིང་དེ་རྣམས་ཀྱི་མངར་བའི་དབུས་ན་བྱེ་མ་དཀར་པོ་དང་འདྲ་བའི་ཀ་ར་ཡོད་པ་མཐོང་བར་འགྱུར་ཏེ། དེ་རྣམས་ཀྱང་ཇི་ལྟར་བདེ་བར་བཟའ་བར་བྱའོ། །ཆག་ཚང་
[102b.6]ཀུ་བའི་འབྲས་བུ་སོར་མོ་གཅིག་གི་ཕྱེད་པ་ཆུ་ཡིས་བཀང་བ་བཀྱེར་བར་བྱའོ། །ཀ་ར་རབ་ཏུ་མང་པོ་བཀྱེར་བར་བྱའོ། །ཆུ་དེ་ཟད་པར་མ་གྱུར་པ་ན་ལྕི་བར་མི་འགྱུར་རོ། །ཉི་མ་དྲུག་ཕྱིན་པས་ཀླ་ཀློའི་གྲོང་ཁྱེར་དེ་ན་ཀླ་ཀློ་རྣམས་གནས་སོ། །དེ་རྣམས་ལ་གཡོན་ནས་བསྐོར་ཏེ་འགྲོ་བར་བྱའོ། །ཉི་མ་གཉིས་པ་ན་
[102b.7]རིག་པ་འཛིན་པའི་སྐྱེད་མོས་ཚལ་ཤིང་པུན་ན་ག་དང་། ཀླུ་ཤིང་དང་། ཤིང་བ་ཀུ་ལ་དང་། ཤིང་སྐྱ་སྣར་དང་། ཤིང་ཙམ་པ་ཀ་པ་དང་། ཤིང་མྱ་ངན་མེད་ལ་སོགས་པ་སྣ་ཚོགས་པའི་ལྗོན་ཤིང་རྣམས་ཀྱིས་ཉེ་བར་བརྒྱན་པ་མཐོང་བར་འགྱུར་ཏེ། སྐྱེད་མོས་ཚལ་མྱུར་བ་མྱུར་བར་དོར་བར་བྱའོ། །ཉི་མ་གཉིས་
[103a]
[103a.1]པ་ན་ཁྱི་རི་ཁའི་ནགས་དང་། ཁ་ར་ཚུ་རི་ཁའི་ནགས་མཐོང་བར་འགྱུར་ཏེ། དེ་དག་ཉི་མ་བདུན་གྱི་བར་དུ་ཇི་ལྟར་བདེ་བར་བཟའ་བར་བྱའོ། །འབྲས་བུ་རབ་ཏུ་མང་པོ་རྣམས་གཟུང་སྟེ་ཉི་མ་དྲུག་གི་བར་དུ་འགྲོ་བར་བྱའོ། །སོང་བས་ཕྱིན་ནས་ཤིན་ཏུ་འཇིགས་པའི་འདམ་རྫབ་མཐོང་བར་འགྱུར་
[103a.2]ཏེ་དེ་རྣམས་མཐོང་བ་ན་འཇིགས་པར་མི་བྱ་ཞིང་སེམས་སྐྱོ་བར་འགྱུར་བར་མི་བྱའོ། །ཡི་གེ་དྲུག་པའི་སྔགས་ཟློས་ཤིང་འགྲོ་བར་བྱའོ། །དེར་འདམ་རྫབ་ལས་བརྒལ་ཏེ་ཛ་ལ་པཱ་ཡི་ཀའི་ནགས་ཡོད་དོ། །འབྲས་བུ་རྣམས་ཞག་ལྔའི་བར་དུ་ཇི་ལྟར་བདེ་བར་བཟའ་བར་བྱའོ། །ཟོས་ནས་ཀྱང་འབྲས་བུ་མང་པོ་ཁྱེར་
[103a.3]ཏེ་འགྲོ་བ་ན་ཉི་མ་གསུམ་ན་སཱ་ལའི་ནགས་མཐོང་བར་འགྱུར་རོ། །དེ་འདས་ནས་སླར་ཡང་ཀེ་ཏ་ཀའི་ནགས་པུཥྤ་སྣ་ཚོགས་འཁྲིགས་པ་མེ་ཏོག་སྣ་ཚོགས་དྲི་དང་ལྡན་པ་མཐོང་བར་འགྱུར་ཏེ། ཀེ་ཏ་ཀེ་ལ་སེམས་ཀྱིས་འདོད་པར་མི་བྱའོ། །དེ་རྣམས་ལ་གཡོན་གྱིས་བསྐོར་ཏེ་འགྲོ་བ་ན་ཉི་མ་གསུམ་ན་དངུལ་ཆུས་
[103a.4]ཡོངས་སུ་གང་བའི་རྫིང་བུ་མཐོང་བར་འགྱུར་ཏེ། དེའི་དབུས་ན་དངུལ་ཆུས་ཡོངས་སུ་བྱུགས་པའི་སྐྱེས་བུ་ཡོད་དོ། །གལ་ཏེ་དངུལ་ཆུའི་སྐྱེས་བུ་བལྟ་བར་འདོད་ན་དངུལ་ཆུའི་རྫིང་གི་ཤར་ལོགས་ནས་སེ་ཀ་ལི་ཀ་ལ་སོགས་པ་སྣ་ཚོགས་པའི་མེ་ཏོག་གི་ནགས་གནས་ཏེ། སྒྲུབ་པ་པོས་མེ་ཏོག་དེ་དག་གཟུང་
[103a.5]སྟེ། སྐུད་པ་ཕྲ་མོས་ཕྲེང་བ་བརྒྱུད་པར་བྱས་ནས་ཕྱིས་རྫིང་བུའི་ཕྱོགས་སུ་དོར་བར་བྱའོ། །མེ་ཏོག་དོར་མ་ཐག་ཏུ་དབུས་ཀྱི་གནས་སུ་སོང་ནས་མེ་ཏོག་གི་ཕྲེང་བ་རབ་ཏུ་འཇུག་གོ། །ཞུགས་པས་དངུལ་ཆུའི་སྐྱེས་བུའི་མགོ་ལ་འཕོག་པར་འགྱུར་རོ། །སླར་ཡང་སྒྲུབ་པ་པོས་ཉི་མ་གཞན་ལ་སྣ་ཚོགས་པའི་མེ་
[103a.6]ཏོག་གི་ཕྲེང་བར་བརྒྱུས་ཏེ་རྫིང་གི་དབུས་སུ་དོར་བར་བྱའོ། །ཉི་མ་སྔ་མ་ལ་དོར་བའི་མེ་ཏོག་གི་ཕྲེང་བ་འཐོན་ནས་རྫིང་གི་འགྲམ་དུ་འཆགས་པར་འགྱུར་རོ། །བསྐྱུར་བའི་མེ་ཏོག་དངུལ་ཆུའི་སྐྱེས་བུའི་མགོ་ལ་འབབ་པར་འགྱུར་རོ། །དེ་མཐོང་ནས་གལ་ཏེ་དངོས་གྲུབ་ཆུང་ངུ་འདོད་ན་དེའི་ཚེ་སྒྲུབ་པ་པོས་མེ་
[103a.7]ཏོག་གི་ཕྲེང་བ་བཟུང་ནས་རྫིང་བུའི་འགྲམ་དུ་འཇུག་པར་བྱའོ། །དེར་ཕྱིན་ནས་གཞུ་འདོམ་བརྒྱ་ཕྱིན་པས་ཀ་བ་བཞིས་ཉེ་བར་བརྒྱན་པའི་བསིལ་ཁང་མཐོང་བར་འགྱུར་ཏེ། དེའི་དབུས་ན་ལོ་བཅུ་དྲུག་ལོན་པའི་རྣམ་པའི་དངུལ་ཆུའི་སྐྱེས་བུ་གནས་ཏེ་དགོད་བཞིན་དུ་འདྲི་བར་འགྱུར་ཏེ། ཀྱེ་སྐྱེས་བུ་བརྩོན་
[103b]
[103b.1]འགྲུས་དང་ལྡན་པ་གང་ནས་འོངས། ཅི་འཛིན་པར་བྱེད། མིག་སྨན་དང་། མཆིལ་ལྷམ་དང་། རྐང་བོལ་བྱུག་པ་དང་། རི་ལུ་དང་རལ་གྲི་ལ་སོགས་པའི་སྣ་ཚོགས་པའི་དངོས་གྲུབ་གང་དག་འཛིན་པར་བྱེད། གལ་ཏེ་བཟུང་བར་བྱས་པ་དེའི་ཚེ་ཕྲ་མོའི་དངོས་གྲུབ་འགྲུབ་པར་འགྱུར་བ་འདི་ལ་ཐེ་ཚོམ་
[103b.2]མེད་དོ། །གལ་ཏེ་མི་འདོད་པ་དེའི་ཚེ་བརྒལ་ཏེ་གཡོན་ནས་བསྐོར་ཏེ་འགྲོ་བ་ན། ཀིན་ཏུའི་ཤིང་ལ་སོགས་པའི་ནགས་མཐོང་བར་འགྱུར་ཏེ། ཉི་མ་ལྔའི་བར་དུ་དེའི་འབྲས་བུ་རྣམས་བཟའ་བར་བྱའོ། །འབྲས་བུ་བཟུང་ནས་འགྲོ་བར་བྱ་སྟེ་དེ་རྣམས་ལ་གཡོན་དུ་བསྐོར་ནས་འགྲོ་བར་བྱའོ། །དེ་དག་
[103b.3]འདས་ནས་ཉི་མ་གསུམ་ན་ལོ་བཅུ་དྲུག་ལོན་པའི་རྣམ་པ་མིའི་གཙོ་མོ་ཞེས་བྱ་བའི་རིག་པ་འཛིན་པའི་བུད་མེད་ལྷའི་གཟུགས་ཅན་རྣམས་ར་སྐྱོང་ཞིང་གནས་ཏེ་སྒྲུབ་པ་པོས་དེའི་དྲུང་དུ་ཕྱིན་ནས་རེག་པ་དང་རྩེ་བར་ཡང་བྱའོ། །སྒྲུབ་པ་པོའི་སྐྱེས་བུས་བལྟས་པས་དེས་སྐྲག་པ་ཆེན་པོ་སྐྱེད་པར་བྱེད་དེ་བགེགས་རྩོམ་པར་
[103b.4]ཡང་འགྱུར་རོ། །མིའི་གཙོ་མོ་ལ་བལྟས་ནས་སྒྲུབ་པ་པོའི་སྐྱེས་བུ་བརྩོན་འགྲུས་ཆེན་པོ་སྤ་འགོང་བའི་སེམས་དང་ཡིད་ལ་མངོན་པར་འདོད་པར་མི་བྱའོ། །ཡུད་ཙམ་འདུག་ནས་ཀྱང་དགའ་བར་འགྱུར་ཏེ། ར་རྣམས་ཡོངས་སུ་བསྡུས་ནས་འགྲོ་བར་འགྱུར་རོ། །དེའི་ཕྱི་བཞིན་དུ་རྗེས་སུ་འཇུག་པར་བྱའོ། །ཉི་མ་
[103b.5]དྲུག་རྣམས་ཀྱིས་འབྲས་སཱ་ལུའི་དྲི་ཞིམ་པོའི་ཞིང་རྣམས་མཐོང་བར་འགྱུར་ཏེ་དེ་ལ་སྙེ་མ་ལྔ་བཟུང་ནས་འགྲོ་བར་བྱའོ། །ཉི་མ་གསུམ་ཕྱིན་པ་ན་གསེར་ལྡན་ཞེས་བྱ་བའི་པདྨའི་མཚོ་མཐོང་བར་འགྱུར་རོ། །མཚོ་དེ་ལས་ཁྲུས་བྱ་ཞིང་ཆུ་བཏུང་བར་བྱའོ། །པདྨའི་རྩ་བ་བཟའ་བར་བྱའོ། །ཟོས་ནས་ཀྱང་རྩ་བ་ལ་
[103b.6]སོགས་པ་མང་པོ་གཟུང་བར་བྱའོ། །བཟུང་ནས་ཡང་འགྲོ་བར་བྱ་ཞིང་སོང་བ་ན་ཤིང་སྐྱ་སྣར་གྱི་ནགས་མཐོང་བར་འགྱུར་ཏེ་དེ་ལ་གཡོན་ནས་བསྐོར་ཏེ་འགྲོ་བར་བྱའོ། །དེ་ལ་ཤིན་ཏུ་འདས་ནས་ག་པུར་ཤིང་རྣམས་མཐོང་བར་འགྱུར་ཏེ་བླང་བར་བྱས་ནས་ཇི་ལྟར་བདེ་བར་བཟའ་བར་བྱའོ། གཟུང་བར་བྱ་སྟེ་ཇི་ལྟར་
[103b.7]ནུས་པ་བཀྱེར་བར་བྱའོ། །དེ་འདས་ནས་ཉི་མ་གཅིག་ན་ཤིང་ཨ་ཤྭཏྠའི་ནགས་མཐོང་བར་འགྱུར་ཏེ། དེ་ལ་གཡོན་སྐོར་གྱིས་ཕྱིན་པ་ན་རིག་པ་འཛིན་པ་ལ་སོགས་པ་རྣམས་ཀྱི་སྐྱེད་མོས་ཚལ་དང་ལྷ་མ་ཡིན་གྱི་སྐྱེད་མོས་ཚལ་སྣ་ཚོགས་པའི་ཤིང་ལ་སོགས་པ་བ་ཀུ་ལ་དང་ཨ་མྲ་ལ་སོགས་པའི་འབྲས་བུ་
[104a]
[104a.1]རྣམས་དང་། མེ་ཏོག་ཛཱ་ཏི་དང་། ཀུནྡ་དང་། མ་ལི་ཀ་དང་། ཙམ་པ་ཀ་དང་། ནཱ་ག་གེ་སར་ལ་སོགས་པའི་མེ་ཏོག་ཡང་དག་པས་ཁྱབ་པར་མཐོང་བར་འགྱུར་ཏེ་དེ་ལ་ཅུང་ཟད་ཀྱང་བླང་བར་མི་བྱའོ། །དེ་ལས་འདས་ནས་ཆུའི་རྒྱུན་དྲི་མ་མེད་པ་མཐོང་བར་འགྱུར་ཏེ། དེ་ལ་གཡོན་ནས་
[104a.2]བསྐོར་ནས་འགྲོ་བ་ན་ཉི་མ་གསུམ་ན་དྲི་མ་མེད་པར་ལྡན་པ་ཞེས་བྱ་བའི་རྫིང་བུ་མཐོང་བར་འགྱུར་ཏེ་རྫིང་བུ་དེ་ལ་ཁྲུས་བྱའོ། །རྩ་བ་རྣམས་བཟའ་བར་བྱ་ཞིང་ཉི་མ་གསུམ་བསྡད་ནས་འགྲོ་བར་བྱའོ། །ཉི་མ་གསུམ་ན་འདོད་པའི་རྒྱལ་མོ་ཞེས་བྱ་བའི་རིག་པ་འཛིན་པའི་རྒྱལ་མོ་ནུ་མ་ཕྱེད་གཡོགས་པ་ཁང་པ་དང་
[104a.3]ལྡན་པ་གོ་ལ་ཟ་བཞིན་དུ་གནས་པ་དེ་མཐོང་བར་འགྱུར་ཏེ་དེའི་དྲུང་དུ་འགྲོ་བར་བྱའོ། །རིག་པ་འཛིན་པའི་རྒྱལ་མོ་ཞེས་བྱ་བའི་བུད་མེད་དེས་དྲིས་པ་གང་དུ་འགྲོ་བར་འགྱུར་བར་བྱེད། སྒྲུབ་པ་པོས་ཀྱང་ལན་སྨྲ་བར་བྱ་སྟེ། དཔལ་ལྡན་པོ་ཊ་ལ་ཀའི་བཅོམ་ལྡན་འདས་འཕགས་པ་སྤྱན་རས་གཟིགས་
[104a.4]དབང་ཕྱུག་བཞུགས་སར་འགྲོ་བར་བྱེད་དོ། །དེ་ཐོས་ནས་སྨྲས་པ། བདག་གི་ཁྱིམ་དུ་ཟོ་ལ་འགྲོ་བར་བྱོས་ཞེས་སོ། །དེ་ནས་ཡང་དེ་རང་གི་སྐྱེད་མོས་ཚལ་གྱི་དབུས་ན་ཟངས་དང་དངུལ་དང་གསེར་གྱིས་རབ་ཏུ་བསྐོར་བའི་ར་བ་ཅན་རིན་པོ་ཆེ་དུ་མས་ཉེ་བར་བརྒྱན་པའི་ཁང་པ་བརྩེགས་པ་ཁང་པ་ཡང་སྣ་ཚོགས་
[104a.5]པའི་རིན་པོ་ཆེ་བཀོད་པའི་ཀ་བས་ཉེ་བར་བརྒྱན་པར་འགྲོ་བར་འགྱུར་ཏེ་རང་གི་ཁྱིམ་དུ་ཕྱིན་ན་འཁོར་བོས་ཏེ་སྨྲས་པ། མྱུར་དུ་ཚོས་ཤིག་བསྒོ་བས་དེ་སྐད་སྨྲས་མ་ཐག་ཏུ་བུད་མེད་ཀྱིས་ཡོངས་སུ་བསྐོར་བའི་བུད་མེད་དེ་རྣམས་ཀྱིས་ཚོས་པ་རྣམ་པ་སྣ་ཚོགས་པ་ཁྱེར་ནས་འོངས་ཏེ། བུད་མེད་རྣམས་རིམ་པ་ཇི་ལྟ་བར་
[104a.6]སྣ་ཚོགས་པའི་རིན་པོ་ཆེའི་རང་བཞིན་གྱིས་སྤྲས་པའི་སྟན་རྣམས་བཏིང་སྟེ། སྟན་རྣམས་ལ་རིམ་པ་ཇི་ལྟ་བར་ཟས་བཟའོ། །ཁ་བཤལ་བ་བྱས་ནས་ག་བུར་དང་བཅས་པའི་གོ་ལ་སྟེར་རོ། །བྱིན་ནས་ཡང་སྨྲས་པ། ཅུང་ཞིག་བཞེས་ཤིག །ཕྱི་ནས་རང་ཉིད་ཀྱིས་འབྲས་བུ་དང་རྩ་བ་མང་པོ་གཟུང་བར་བྱ་སྟེ། 
[104a.7]བདག་གིས་བཞག་ན་འདི་ཉིད་དུ་སྡོད་པར་བྱེད་དམ། གལ་ཏེ་ཁྱོད་ཉིད་ཚངས་པར་སྤྱོད་པ་ཡིན་ན་དེའི་ཚེ་སླར་བྱང་གི་སྒོ་ནས་གོ་ལ་སྣོམས་ལ་བཞུད་པར་བྱོས་ཤིག །འདི་ལ་ཡིད་ཀྱིས་མངོན་པར་འདོད་པར་མི་བྱའོ། །དེར་གལ་ཏེ་སྒྲུབ་པོ་ཞེན་པ་མེད་པ་ངོ་ཚ་དང་བཅས་པའི་ཚངས་པར་སྤྱོད་པ་འགྲོ་བར་
[104b]
[104b.1]འགྱུར་རོ། །དེའི་ཚེ་བུད་མེད་དེས་འགྲོ་བའི་དུས་སུ་བྱང་གི་སྒོར་གཞུག་པར་འགྱུར་ཏེ། བྱང་གི་སྒོར་ཞུགས་ནས་སྨྲས་པ། དེ་ནས་བསེ་ཤིང་འབྲས་བུའི་ནགས་མཐོང་བར་འགྱུར་ཏེ། མྱུར་བ་མྱུར་བར་བསེ་ཤིང་གི་འབྲས་བུའི་དབུས་སུ་སྔགས་ཟློས་ཤིང་འགྲོ་བར་བྱའོ། །དེ་ལ་སྔགས་ནི་འདི་ཡིན་ཏེ། ཨོཾ་
[104b.2]དྷཱི་དྷཱི་དྷཱིཿཧཱ་ཨོཾ་ཧཱུཾ་ཁཾ་ཨ་པ་བཱད་ཨ་པ་བཱད། དེར་ཕྱིན་ནས་ཉི་མ་བཞི་ནས་དགའ་བའི་ཚལ་ཚན་ཆེན་པོ་མཐོང་བར་འགྱུར་ཏེ་སླར་ཡང་ཤར་ཕྱོགས་ནས་ཞུགས་ནས་བལྟས་པས། ཤིང་སཱ་ལ་དང་། ཤིང་ཏ་ལ་དང་། པི་ཡཱ་ལ་དང་། ཨ་མྲ་དང་། འབྲས་བུ་ཚེར་མ་ཅན་དང་། ཆུ་ཤིང་གི་འབྲས་བུ་དང་། བིལ་
[104b.3]བ་དང་། ན་རངྒ་དང་། ཀ་པིཏྠ་དང་། ཛཾ་བི་ར་ལ་སོགས་པའི་འབྲས་བུ་རྣམས་དང་། མེ་ཏོག་མནྡཱ་ར་བ་ཆེན་པོ་དང་། ཤིང་ཡོངས་འདུ་དང་། ཙམ་པ་ཀ་དང་། མྱ་ངན་མེད་དང་། ཀླུ་ཤིང་དང་། བ་ཀུ་ལ་ལ་སོགས་པ་དང་། ཛཱ་ཏི་དང་། ཀུནྡ་དང་། སེ་ཕ་ལི་ཀ་དང་། ཨ་མཱ་ལཱ་དང་། ཧ་ས་ར་ཀེནྡུ་
[104b.4]ལ་སོགས་པ་རྣམ་པ་སྣ་ཚོགས་པའི་མེ་ཏོག་རྣམས་དང་། རྣམ་པ་སྣ་ཚོགས་པའི་རྫིང་བུ་རྣམས་ནི་པདྨ་དང་ཨུཏྤ་ལ་ལ་སོགས་པའི་མེ་ཏོག་མཐོང་བར་འགྱུར་རོ། །སྣ་ཚོགས་པའི་འབྲས་བུ་བཟའ་བར་བྱ་བ་རྣམས་སླར་ཡང་ནགས་ཀྱི་དབུས་སུ་ཞུགས་ཏེ་འབྲས་བུ་སྣ་ཚོགས་བཟའ་བར་བྱའོ། །དེ་ལས་འདས་ནས་
[104b.5]ལྷ་མ་ཡིན་གྱི་གནས་གཞི་ཆེན་པོ་མཐོང་བར་འགྱུར་རོ། །གནས་གཞི་དེར་འཇུག་པར་བྱ་སྟེ་དེ་ལ་གཡོན་ནས་བསྐོར་ནས་འགྲོ་བ་ན། སཱ་ལའི་ཤིང་ཆེན་པོ་ཡོད་དོ། །དེ་ལ་ཡང་གཡོན་ནས་བསྐོར་ནས་འགྲོ་བར་བྱའོ། །ཉི་མ་གསུམ་ཚངས་པའི་གནས་བདུན་བརྩེགས་པ་མཐོང་བར་འགྱུར་ཏེ། སྣ་ཚོགས་
[104b.6]པའི་འབྲས་བུ་མང་པོ་རྣམས་བཟུང་ནས་འཇུག་པར་བྱ་སྟེ། ཁང་པ་དང་པོ་ན་རྗེ་བཙུན་སེང་གེ་སྒྲ་བཞུགས་པར་མཐོང་བར་འགྱུར་ཏེ་དེ་མཐོང་ནས་ལུས་ས་ལ་ཕབ་པའི་ཕྱག་བྱའོ། །སྒོ་ནས་ཞུགས་པ་ན་རྗེ་བཙུན་དཔལ་ནག་པོ་ཆེན་པོ་འཇིགས་པ་ཆེན་པོ་མཛད་པ་བོང་སྟོད་ཆེ་བ་དེ་མཐོང་ནས་འཇིགས་པར་མི་
[104b.7]བྱའོ། །གཡས་ནས་བསྐོར་ནས་བྲང་ཁང་སོ་སོར་འཇུག་པར་བྱ་སྟེ། རྗེ་བཙུན་ཕྱག་བྱ་བར་འོས་པ་ལ་མཆོད་པ་དང་བསྙེན་བཀུར་ལ་སོགས་པ་བྱའོ། །མི་མཐོང་བར་མི་འགྱུར་ཏེ་རྒོད་པའི་ཚིག་ཐོས་པར་འགྱུར་བས་དེ་ལ་འཇིགས་པར་མི་བྱ་སྟེ། གལ་ཏེ་བདུན་བརྩེགས་ཀྱི་གནས་ཐམས་ཅད་ཀྱི་བར་
[105a]
[105a.1]དུ་འཇུག་པར་བྱའོ། །དེའི་ཚེ་ཐམས་ཅད་ཀྱི་སྟེང་ན་རྗེ་བཙུན་སངས་རྒྱས་མཐོང་བར་འགྱུར་ཏ་མཆོག་ཏུ་དད་པས་ལུས་ས་ལ་ཕབ་པའི་ཕྱག་བྱའོ། །ཕྱག་བྱས་ནས་གསུམ་ལ་སྐྱབས་སུ་འགྲོ་བའི་ཚིགས་སུ་བཅད་པ་བཀླག་པར་བྱ་སྟེ། སངས་རྒྱས་བླ་མར་ཕྱག་འཚལ་ལོ། །སྐྱོབ་པའི་ཆོས་
[105a.2]ལ་ཕྱག་འཚལ་ལོ། །དགེ་འདུན་ཆེ་ལ་ཕྱག་འཚལ་ལོ། །རྣམ་གསུམ་ལ་ཡང་བདག་ཕྱག་འཚལ། །དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་། །སངས་རྒྱས་བྱང་ཆུབ་ཡིད་ཀྱིས་གཟུང་། །སངས་རྒྱས་ཆོས་དང་ཚོགས་མཆོག་
[105a.3]ལ། །བྱང་ཆུབ་བར་དུ་སྐྱབས་སུ་མཆི། །རང་དང་གཞན་དོན་རབ་བསྒྲུབ་ཕྱིར། །བྱང་ཆུབ་སེམས་སུ་འདི་རྣམས་བྱའོ། །བྱང་ཆུབ་མཆོག་གི་སེམས་ནི་བསྐྱེད་པར་བགྱི། །སེམས་ཅན་མ་ལུས་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་
[105a.4]རྒྱས་འགྲུབ་པར་ཤོག །སྡིག་པ་ཐམས་ཅད་བཤགས་པར་བྱ། །བསོད་ནམས་ལ་ཡང་རྗེས་ཡི་རང་། །འཕགས་པའི་གསོ་སྦྱོང་ཡན་ལག་བརྒྱད། །སྨྱུང་བར་གནས་པས་སྤྱད་པར་བགྱི། །དེ་ནས་ཁྱབ་འཇུག་གི་གནས་མཐོང་བར་འགྱུར་ཏེ། དེར་ཞུགས་པ་ན་བྲིས་སྐུ་དང་པོ་ཏི་དང་ལུགས་མ་ལ་
[105a.5]སོགས་པའི་རྗེ་བཙུན་རྣམས་མཐོང་བར་འགྱུར་ཏེ། ཕྱག་བྱས་ལ་བསྐོར་བ་བྱས་ཏེ་དབང་པོར་བྱས་ནས་འགྲོ་བར་བྱའོ། །ཁྱབ་འཇུག་གི་གནས་དགུ་བརྩེགས་པའི་གནས་དེ་ལ་གཡོན་ནས་བསྐོར་ནས་འགྲོ་བ་ན་ཉི་མ་གཅིག་ན་རྣམ་པ་ཐམས་ཅད་ཤེལ་ལ་སོགས་པའི་ལྷ་ཁང་མཐོང་བར་འགྱུར་ཏེ་དེར་འཇུག་
[105a.6]པར་མི་བྱ་སྟེ་ལྷ་ཁང་དེ་ལ་གཡས་ནས་བསྐོར་བར་བྱའོ། །ཤེལ་གྱི་རྣམ་པའི་རྫིང་བུ་མཐོང་བར་འགྱུར་ཏེ། དེར་འཇུག་པར་མི་བྱའོ། །དེ་འདས་ནས་ཨ་མྲ་པའི་སྐྱེད་མོས་ཚལ་མཐོང་བར་འགྱུར་ཏེ་དེ་ཡང་ཅི་ལྟར་བདེ་བར་བཟའ་བར་བྱའོ། །ཟོས་ནས་ཀྱང་བཀྱེར་བར་བྱའོ། །སླར་ཡང་དབང་ཕྱུག་ཆེན་
[105a.7]པོའི་གནས་བཅུ་དྲུག་ཏུ་བརྩེགས་པ་ཆེན་པོ་རིན་པོ་ཆེ་དུ་མས་ཉེ་བར་བརྒྱན་པ་མཐོང་བར་འགྱུར་ཏེ། དེ་ན་བཟའ་ཤིང་ར་བ་ལས་འབྲས་བུ་རྣམས་ཇི་ལྟར་བདེ་བར་བཟའ་སྟེ་ངལ་བསོ་བར་བྱའོ། །ཉི་མ་གཉིས་ཀྱི་བར་དུ་འགྲོ་བར་བྱའོ། །ཕྱིན་པས་ཡང་ཉི་མ་གསུམ་པ་ན་རྫིང་བུ་ཤིན་ཏུ་རིང་བ་རབ་ཏུ་ཟབ་
[105b]
[105b.1]པ་ངོས་བཞི་རྣམས་ན་སྣ་ཚོགས་པའི་ལྗོན་ཤིང་རྣམས་ཡོད་དེ། ཨཱ་བཱ་ལ་སོགས་པའི་འབྲས་བུ་རྣམས་ཀྱིས་ཡོངས་སུ་གང་བ་ཁུ་བྱུག་ལ་སོགས་པའི་བྱ་སྣ་ཚོགས་ཀྱིས་ཡོངས་སུ་གང་བ། ངུར་པ་ལ་སོགས་པས་ཆུ་ལ་སོགས་པ་ཡོངས་སུ་གང་བ་སྟེ། རྫིང་བུ་དེར་འཇུག་པར་མི་བྱ་ཞིང་འགྲོ་བར་མི་བྱའོ། །དེ་
[105b.2]རྣམས་ལ་གཡོན་ནས་བསྐོར་བས་འགྲོ་བར་བྱའོ། །ཇི་སྲིད་ཉི་མ་གསུམ་ན་རྡོའི་རང་བཞིན་སྣ་ཚོགས་པའི་ནོར་བུའི་འོད་དང་མཉམ་པའི་ལྷ་ཁང་ལྔ་ཡོད་པ་མཐོང་བར་འགྱུར་ཏེ། དེ་ན་རྗེ་བཙུན་ལིངྒ་ས་ཡ་བརྒྱད་སྟོང་དུ་མ་ཡོད་དེ། དེའི་དབུས་ན་རེག་པས་གྲུབ་པའི་རྗེ་བཙུན་ལིངྒ་བཞུགས་ཏེ། དེར་ཞུགས་ནས་
[105b.3]གལ་ཏེ་དངོས་གྲུབ་ཆུང་ངུ་འཛིན་པར་བྱེད་ན། ལིངྒ་དེ་ལ་རེག་པ་ཙམ་གྱིས་(མཁས་,མཁའ་)སྤྱོད་ཀྱི་དངོས་གྲུབ་ཏུ་འགྱུར་རོ། །དེ་ནས་སྒྲུབ་པ་པོའི་སྐྱེས་བུ་རྣམས་ཀྱིས་ལྷའི་ཁང་པར་ཞུགས་ནས་ལིངྒ་རེ་རེ་ལ་རེག་པར་བྱའོ། །དེ་ལ་སྔགས་ནི་འདི་ཡིན་ཏེ། ཧཱུཾ་གལ་ཏེ་ཡང་དངོས་གྲུབ་ཆུང་ངུ་འཛིན་པར་མི་བྱེད་པ་དེའི་ཚེ་
[105b.4]སླར་ཡང་འགྲོ་བར་བྱའོ། །ལྷའི་ཁང་པ་ལ་གཡོན་ནས་བསྐོར་ནས་འགྲོ་བ་ན། ཉི་མ་གཉིས་སོང་བ་ན་སྦྲང་རྩིའི་ཤིང་མཐོང་བར་འགྱུར་ཏེ་འབྲས་བུ་དེ་ལ་ཇི་ལྟར་བདེ་བར་བཟའ་བར་བྱའོ། །ཉི་མ་བཞི་བསྡད་པར་བྱ་ཞིང་བསྡད་ནས་ཀྱང་འབྲས་བུ་རྣམས་ཁྱེར་ནས་གཡོན་སྐོར་གྱིས་སོང་སོང་བ་ལ་ནི་བྲིང་བའི་ནགས་མཐོང་
[105b.5]བར་འགྱུར་ཏེ། དེ་ནས་གཡོན་ནས་བསྐོར་ནས་འགྲོ་བ་ན་སྣ་ཚོགས་པའི་མེ་ཏོག་ལ་སོགས་པས་བརྒྱན་པའི་རྫིང་མཐོང་བར་འགྱུར་ཏེ། དེ་ནས་རིག་པ་འཛིན་པའི་བུད་མེད་རྣམས་དཔལ་ལྡན་འཇིག་རྟེན་མགོན་པོ་རྗེ་བཙུན་གྱི་བཀས་སྨྲ་བར་འགྱུར་ཏེ། ཀྱེ་སྒྲུབ་པ་པོའི་སྐྱེས་བུ་དག་སླར་འཛམ་བུའི་གླིང་དུ་ཕྱིར་
[105b.6]ལོག་ལ་རང་གི་ཁྱིམ་དུ་སོང་ཤིག་དང་། ཁོ་མོ་མཐོང་བས་ཇི་ལྟ་བ་བཞིན་འགྱུར་བར་བྱེད་དེ། ཇི་ལྟར་ས་ཉིད་ལ་དཔལ་འབྲས་ཀྱི་ཕུང་པོར་བསྐོར་བ་གྱིས་ཤིག །སྒྲུབ་པ་པོ་རྣམས་ཀྱིས་ཀྱང་། ལྟོས་པ་མེད་པར་གྱུར་པས་སྔགས་བཟླས་པར་བྱའོ། །རྗེ་བཙུན་མའི་ཞལ་ལྟོས་པ་མེད་པར་བལྟས་པས་རྟ་
[105b.7]མགྲིན་འཇོག་པར་འགྱུར་ཏེ། ཀྱེ་ཧྱ་གྲཱི་བ་ཕ་རོལ་དུ་སོང་ལ་འཛམ་བུའི་གླིང་པའི་མི་ཤིན་ཏུ་དད་པའི་ཤུགས་ཀྱིས་འོངས་པ་དེ་རྣམས་ཁྲིད་ལ་ཤོག་ཤིག །རྗེ་བཙུན་དེ་ནི་བོང་ཚོད་ཆེ་བ། མདོག་གནག་པ་ཁྲག་གིས་བརླན་པ་ངར་ངར་སྒྲོགས་པ་སྤྱན་དམར་བས་བཀའ་གསོལ་བར་འགྱུར་ཏེ། ཀྱེ་སྒྲུབ་པ་
[106a]
[106a.1]པོའི་སྐྱེས་བུ་དག་གང་འདོད་པ་ཟུང་ཤིག་དང་བཟུང་ནས་འཛམ་བུའི་གླིང་དུ་སོང་སྟེ་སེམས་ཅན་གྱི་དོན་བྱོས་ཤིག་གོ་ཞེས་སོ། །དེ་ནས་གལ་ཏེ་མི་འགྲོ་བ་དེའི་ཚེ་བཅོམ་ལྡན་འདས་ཀྱི་ཁང་པ་བརྩེགས་པ་ལ་འདོད་པར་བྱོས་ཤིག །སྒྲུབ་པ་པོ་རྣམས་ཀྱིས་སྨྲ་བར་བྱ་སྟེ། བཅོམ་ལྡན་འདས་བདག་
[106a.2]ནི་རྗེ་བཙུན་ཉིད་བལྟར་འགྲོའོ། །དེ་ནས་བཅོམ་ལྡན་འདས་མ་འཕགས་མ་སྒྲོལ་མས་བཀའ་སྩལ་པ། ལམ་འདི་ཉིད་ནས་སོང་ཤིག་ཅེས་སོ། །དེ་ནས་སོང་བས་འགྲོ་བའི་དུས་སུ་དད་པས་བསྐོར་བ་ལན་གསུམ་བྱ་སྟེ། འགྲོ་བ་ན་གསེར་གྱི་རང་བཞིན་གྱི་སྐས་ལ་ལོགས་གཉིས་སྣ་ཚོགས་པའི་རཏྣ་རྣམས་
[106a.3]ཀྱིས་སྤྲས་པའོ། །སྣ་ཚོགས་པའི་སྐྱེད་མོས་ཚལ་ཡོད་དེ་སྐྱེད་མོས་ཚལ་རེ་རེ་ན་རྣམ་པ་སྣ་ཚོགས་པའི་ལྗོན་ཤིང་གིས་བརྒྱན་པ། ཁུ་བྱུག་དང་རྨ་བྱ་དང་ཀ་ལ་པིང་ཀ་དང་། ནེ་ཚོ་དང་། ས་རི་ཀ་ངུར་པ་རྣམས་ཀྱིས་སྒྲ་ངེས་པར་སྒྲོགས་པ། རྫིང་བུ་ཆེན་པོ་ན་པདྨ་དང་ཨུཏྤལ་ལ་སོགས་པས་བརྒྱན་པ་མཐོང་བར་འགྱུར་ཏེ། 
[106a.4]དེས་སྐས་ལ་འཛེགས་པ་ན་མཐའ་ཡས་པའི་རཏྣ་དུ་མས་ཉེ་བར་སྤྲས་པའི་རྣམ་པ་སྣ་ཚོགས་དཔེ་མེད་པ་རྣམ་པར་ཕྱེ་བ་ཉམས་དགའ་བའི་བྲག་རིའི་རྩེ་མོ་ན་དཔལ་ལྡན་པོ་ཊ་ལ་ཀའི་རིའི་རྒྱལ་པོ་གྲུབ་པ་དང་། རིག་པ་འཛིན་པ་དང་། ལྷ་དང་མི་འམ་ཅི་དུ་མ་རྣམས་ཀྱིས་གསོལ་བ་འདེབས་པ་སྟེ། དེར་ཆུ་དྲི་
[106a.5]ཞིམ་པོ་བསིལ་བའི་འོབས་མཐོང་བར་འགྱུར་ཏེ། དེ་དག་མཐོང་བས་སྐོམ་པར་འགྱུར་ཏེ་དེ་ལ་བཏུང་བར་མི་བྱ་ཞིང་བརྒལ་བར་བྱའོ། །གལ་ཏེ་བརྒལ་བ་དེའི་ཚེ་དཔལ་གྱི་རི་ལ་ཨ་མྲའི་རྩ་བ་ཞེས་བྱ་བའི་ལྷ་ཁང་དེར་འགྲོ་བར་འགྱུར་ཏེ། འོབས་དེ་དག་ལས་འདས་ནས་བསིལ་ཁང་མཐོང་བར་འགྱུར་ཏེ། 
[106a.6]དེ་ན་བཅོམ་ལྡན་འདས་འཇམ་དཔལ་ལྷ་ལ་སོགས་པའི་ཚོགས་ཀྱིས་བསྐོར་བ་ལ་ཆོས་སྟོན་པར་གྱུར་པ་བཞུགས་ཏེ། འདི་ལྟར་སྒྲོལ་མ་དང་། ཁྲོ་གཉེར་ཅན་དང་། ཀུན་དུ་བཟང་པོ་དང་། ཕྱག་ན་རྡོ་རྗེ་ལ་སོགས་པ་བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་བ་བཞུགས་པ་མཐོང་བར་
[106a.7]འགྱུར་རོ། །དཔལ་ལྡན་པོ་ཊ་ལ་ཀའི་རིའི་རྩེ་མོ་ན་དཔེ་མེད་པའི་རིན་པོ་ཆེ་དུ་མའི་གཞལ་ཡས་ཁང་ན་བཞུགས་པའི་སྤྱན་རས་གཟིགས་ཀྱི་དབང་པོ་ཞལ་མངོན་སུམ་དུ་བཞུགས་པ་མཐོང་བར་འགྱུར་ཏེ། དེའི་ཚེ་ལུས་ཐམས་ཅད་ཀྱིས་ས་ལ་ཕབ་པའི་ཕྱག་བྱ་སྟེ། གཡས་ཕྱོགས་ནས་ལན་བརྒྱ་སྟོང་དུ་
[106b]
[106b.1]མས་བསྐོར་བ་བྱ་སྟེ་མདུན་དུ་འདུག་པར་བྱའོ། །དེ་ནས་རྗེ་བཙུན་གྱིས་བཀའ་སྩལ་པ། ཀྱེ་སྐྱེས་བུ་བརྩོན་འགྲུས་ཆེན་པོ་དང་ལྡན་པ་ཡིད་ལ་བསམས་པའི་མཆོག་ཐོབ་སྟེ་སླར་ཕྱིར་བོས་ནས་འཛམ་བུ་གླིང་པའི་སེམས་ཅན་རྣམས་ཀྱི་དོན་བྱེད་པར་འདོད་པའམ། ཡང་ན་ཆོས་ཀྱི་དབྱིངས་ཀྱི་སའི་གཟུངས་
[106b.2]ཀྱི་ཏིང་ངེ་འཛིན་གྱི་རྣམ་པར་ཐར་པ་ཐོབ་པར་འདོད་པའམ། ཡང་ན་ཡིད་བཞིན་གྱི་ནོར་བུ་དང་བུམ་པ་བཟང་པོ་ལ་སོགས་པ་འདོད་ཅེས་བཅོམ་ལྡན་འདས་ཀྱིས་མཆོག་གི་དོན་དུ་གསུངས་སོ། །དེས་གང་ཡིད་ལ་བསམས་པའི་མཆོག་དེ་རྣམས་ཐམས་ཅད་བཅོམ་ལྡན་འདས་ཀྱིས་སྒྲུབ་པ་པོས་ཐོབ་པར་མཛད་
[106b.3]དོ། །དེ་ཉིད་དུ་སྡོད་པར་འདོད་ན་དེ་ཚེ་བཅོམ་ལྡན་འདས་འཁོར་བ་ཇི་སྲིད་བར་བཞུགས་པ་དེ་སྲིད་དུ་གནས་པར་འགྱུར་རོ། །སྔོན་དུ་བཤད་པའི་ཡོན་ཏན་རྣམས་ཀྱང་ཐོབ་པར་འགྱུར་རོ། །སངས་རྒྱས་ཐམས་ཅད་དང་བྱང་ཆུབ་སེམས་དཔའ་ཐམས་ཅད་བདེ་བ་ཅན་གྱི་འཇིག་རྟེན་གྱི་ཁམས་ཀྱང་
[106b.4]མཐོང་བར་འགྱུར་རོ། །དེ་བཞིན་དུ་བདག་ཉིད་ཀྱིས་བྱ་ཞིང་ང་དང་འདྲ་བའི་བྱང་ཆུབ་སེམས་དཔའ་བར་བྱོས་ཤིག །ཡི་གེ་དྲུག་པའི་རིག་སྔགས་ཆེན་མོ་ངའི་ཁ་ལ་མཉན་པར་གྱིས་ཤིག །དེ་ནས་ཐོས་པ་ཙམ་གྱིས་ཕྱིར་མི་ལྡོག་པའི་བྱང་ཆུབ་སེམས་དཔའ་ང་དང་འདྲ་བར་འགྱུར་རོ་ཞེས་དཔལ་
[106b.5]ལྡན་པོ་ཏ་ལ་ཀའི་རྗེ་བཙུན་གྱི་ཞལ་སྔ་ནས་གསུངས་པ་རྫོགས་སོ།། །།ཕོ་བྲང་སྐྱིད་ཀྱི་བྱང་མཁར་དུ་ལྷ་བླ་མ་ཞི་བའི་བློ་གྲོས་ཀྱི་ལུང་གིས། རྒྱ་གར་ཤར་ཕྱོགས་ཀྱི་པཎྜི་ཏ་ཨ་བྷི་ཡུཀྟ་དེ་བ་ཤྲཱི་དང་། བོད་ཀྱི་ལོ་ཙཱ་བ་བནྡེ་དྷརྨ་ཡོན་ཏན་གྱིས་ཇི་ལྟར་རྙེད་པར་བསྒྱུར་བའོ། །འདི་ནི་གཞུ་མིན་རི་
[106b.6]དགས་མ་ཡིན་ཕག་གི་ཕྲུག་གུ་མིན། །ཡོངས་སུ་རྫོགས་པའི་ཟླ་བའི་གདོང་ཅན་མཛེས་མ་མ་ཡིན་ཏེ། །སྤྲུལ་པ་འདི་དག་ཐམས་ཅད་དོན་གཉེར་སྐྱེ་བོའི་འཇིག་རྟེན་དུ། །རི་ཁྲོད་ལྷག་པའི་རྒྱལ་པོ་རི་བོ་དཔེ་ཡི་མཆོག་ལ་ཡང་དག་བཞུགས།། {D3757}༄༅༅། །རྒྱ་གར་སྐད་དུ། མ་ཧཱ་བོ་དྷི་ཨུདྡེ་
[106b.7]ཤ་ནཱ་མ། བོད་སྐད་དུ། བྱང་ཆུབ་ཆེན་པོ་མདོར་བསྟན་པ་ཞེས་བྱ་བ། འཇིག་རྟེན་མགོན་པོ་ལ་ཕྱག་འཚལ་ལོ། །དཔལ་ལྡན་བྱང་ཆུབ་ཆེན་པོ་འཕགས་པའི་གནས་རྣམས་གཏམ་དུ་བྱ་བ་ནི། །བཅོམ་ལྡན་འདས་མངོན་པར་སངས་རྒྱས་ནས་ཉིན་ཞག་བདུན་ཕྲག་དང་པོ་ལ་བྱང་ཆུབ་ཀྱི་དྲུང་
[107a]
[107a.1]དུའོ། །གཉིས་པ་ལ་བྱང་ཆུབ་ཀྱི་ཤིང་ལ་སྤྱན་མི་འཛུམས་པར་གཟིགས་སོ། །གསུམ་པ་ལ་ཞབས་འཆག་གོ། །བཞི་པ་ལ་བྱང་ཆུབ་ཀྱི་དྲུང་དུའོ། །ཁ་ཅིག་ནི་རིན་པོ་ཆེའི་ཁང་པར་ཟེར་རོ། །ལྔ་པ་ལ་རྒྱལ་པོའི་འབྱུང་གནས་སུའོ། །དྲུག་པ་ལ་ཀླུ་བཏང་བཟུང་གི་གནས་
[107a.2]སུའོ། །བདུན་པ་ལ་ར་སྐྱོང་གི་ནྱ་གྲོ་དྷའི་གནས་སུའོ། །བྱང་ཆུབ་ཆེན་པོའི་དྲི་གཙང་ཁང་དང་ཉེ་བར་རྡོའི་ལྕགས་རི་ར་བ་བདུན་གྱི་ཁོར་ཡུག་གིས་བསྐོར་བ། བྱང་ཆུབ་ཀྱི་ཤིང་བསྲུང་བའི་དོན་དུ་འབྲོག་དགོན་པའི་གླང་པོ་ཆེའི་ཚོགས་ཀྱི་གནོད་པའི་འཇིགས་པ་ལས་བསྲུང་བའི་ཕྱིར་སྟོབས་ཀྱི་
[107a.3]འཁོར་ལོས་སྒྱུར་བ་དཔལ་ལྡན་ཆོས་ཀྱི་མྱ་ངན་མེད་ཀྱིས་བྱས་སོ། །དཔལ་ལྡན་བྱང་ཆུབ་ཆེན་པོའི་དྲི་གཙང་ཁང་དག་པའི་གནས་སུ་ལྷའི་བུ་བཅུ་དགུ་འཇིག་རྟེན་དབང་ཕྱུག་གི་གཟུགས་བརྙན་ལ་བལྟབ་པར་སྣང་ལ་གནས་སོ། །བྱང་ཆུབ་སེམས་དཔའ་བྱང་ཆུབ་ཀྱི་ཤིང་གཏམ་དུ་བྱེད་ཅིང་བཞུགས་
[107a.4]སོ། །འདིར་དེ་བཞིན་གཤེགས་པ་དུས་རིང་མོ་ནས་མངོན་པར་རྫོགས་པར་སངས་རྒྱས་སོ་ཞེས་བྱའོ། །ས་ག་ཟླ་བའི་ཉ་གང་བ་ལ་རྒྱུ་སྐར་ས་ག་དང་གཟའ་མིག་དམར་གྱི་དུས་སུ་སངས་རྒྱས་པ་ཉིད་ཀྱི་ཉིན་ཞག་ལ་ཚངས་པ་དང་། དབང་པོ་དང་། འཇིག་རྟེན་སྐྱོང་བ་རྣམས་དང་། ལྷ་དང་། ཀླུ་དང་། 
[107a.5]གནོད་སྦྱིན་ལ་སོགས་པ་དང་བཅས་པའི་འཇིག་རྟེན་པ་རྣམས་ཀྱིས་མཆོད་པ་བྱས་པ་ལས་དངོས་གྲུབ་ཏུ་འགྱུར་རོ་ཞེས་ཁོང་དུ་ཆུད་པར་བྱའོ། །དེ་ཡང་འཕགས་པའི་གནས་ཀྱི་ལྕགས་རིའི་ལྷོ་སྒོར་ཕྱིན་པ་ན་ཤར་དང་ནུབ་ཏུ་མཆོད་རྟེན་གཉིས་སོ། །དེ་དག་ལས་ནུབ་ཀྱི་མཆོད་རྟེན་ནི་ཆོས་ཀྱི་མྱ་ངན་མེད་
[107a.6]པའི་བཙུན་མོའི་ཚོགས་ཀྱི་སྦྱིན་པའི་གནས་སུའོ། །མཆོད་རྟེན་གཉིས་པ་ནི་ལྷ་སྐྱོང་གི་ནང་གི་གྲོང་གི་སྦྱིན་པའི་གནས་སུའོ། །དཔལ་ལྡན་ཆོས་ཀྱི་མྱ་ངན་མེད་ཀྱི་བར་མ་ཆད་དུ་བྲམ་ཟེ་མཐོ་བཙུན་གྲུབ་རྗེས་བྱང་ཆུབ་ཆེན་པོའི་དྲི་གཙང་ཁང་ཆེན་པོ་བྱང་ཆུབ་ཆེན་པོའི་སྐུ་དང་བཅས་པ་བཞེངས་སོ། །རྗེ་
[107a.7]བཙུན་ཞབས་དང་བི་ཤྭ་ཀརྨས་ཙནྡན་གོ་ཤཱིཪྵ་ལས་བསྒྲུབས་སོ་ཞེས་ཐོས་སོ། །ཤར་གྱི་མཆོད་རྟེན་གྱི་རྟ་བབས་ལས་འདོད་པའི་ལྷའི་གདུགས་ལྷུང་ངོ་ཞེས་གཏམ་དུ་བྱེད་དོ། །བྱང་ཆུབ་ཀྱི་ལྷོར་དགེ་བའི་འབྱུང་གནས་ཀྱི་མཆོད་རྟེན་ཆེན་པོའོ། །ལྷོ་སྒོའི་ཤར་ངོས་སུ་ཆོས་ཀྱི་མྱ་ངན་མེད་ཀྱི་རྡོའི་རང་
[107b]
[107b.1]བཞིན་གྱི་དགྲ་བཅོམ་པའི་དྲི་གཙང་ཁང་དུ་བླ་ན་མེད་པའི་སངས་རྒྱས་ཀྱི་ལམ་ཉི་མ་དང་ཟླ་བའི་མཆོད་རྟེན་གཉིས་སོ། །ར་སྐྱོང་གི་ནྱ་གྲོ་དྷའི་དྲུང་དུ་ཚངས་པ་འོངས་ཤིང་བདུད་ཀྱི་བུ་མོ་རྣམས་ཀྱང་འོངས་ཏེ་བདུད་རྣམས་བཅོམ་མོ། །དེའི་འདུན་སར་རྡོའི་མཆོད་སྡོང་གི་མཆོད་རྟེན་ནོ། །དེར་བཅོམ་ལྡན་
[107b.2]འདས་བཞུགས་པ་ལ་ཚངས་པས་ཆོས་ཀྱི་འཁོར་ལོ་བསྐོར་བར་གསོལ་བ་བཏབ་བོ། །རྡོ་རྗེའི་ས་གཞིའི་དབུས་སུ་རྡོ་རྗེ་ཕུར་བུའི་མཆོད་རྟེན་བཞིའོ། །བྱང་ཆུབ་ཀྱི་ནུབ་ཏུ་བྱང་ཆུབ་སེམས་དཔའ་བཞུགས་ཏེ་བྱང་ཆུབ་ཀྱི་ཤིང་ལ་རྣམ་པར་གཟིགས་པའི་མཆོད་རྟེན་ནོ། །ཨངྒཱ་ར་བོ་དྷིའི་གནས་སུ་ཨ་
[107b.3]ཤྭཏྠའི་ཤིང་ངོ་། །དེའི་ནུབ་ཏུ་བཅོམ་ལྡན་འདས་ཤར་ཕྱོགས་སུ་ཞལ་གཟིགས་ཏེ་འོད་ཟེར་བཀྱེ་བའི་དྲི་གཙང་ཁང་དུ་བཅོམ་ལྡན་འདས་ཀྱི་སྐུ་གཟུགས་སྐུ་ཚད་དང་མཉམ་པའོ། །དེའི་བྱང་དུ་སྒྲོལ་མ་ཀུ་རུ་ཀུལླེའི་མཆོད་རྟེན་ནོ། །དེ་ནས་ནུབ་བྱང་དུ་བདུད་ཀྱི་བུ་ལྔ་བརྒྱ་པོ་རྣམས་སངས་རྒྱས་ལ་རབ་
[107b.4]ཏུ་དད་པའི་མཆོད་རྟེན་ལྔ་བརྒྱ་རྣམས་སོ། །སངས་རྒྱས་ལ་མ་དད་ཅིང་བློ་ངན་པ་ལྔ་བརྒྱའི་ཚོགས་ནི་ཤར་ཕྱོགས་ཀྱི་སྒོར་འདུག་པ་རྣམས་འཁོར་ཡུག་ཆེན་པོའི་ནུབ་བྱང་གི་མཚམས་ནས་འདོད་པའི་ལྷ་བྱེར་བར་གྱུར་ཏོ། །དེ་ནས་ཤར་དུ་ཧུ་ལུ་ཧུ་ལུའི་སྒྲོལ་མའོ། །དེའི་ཤར་དུ་འཇིག་རྟེན་དབང་ཕྱུག་གི་
[107b.5]དྲི་གཙང་ཁང་གི་དབུས་སུ་མཆོད་རྟེན་ཟླུམ་པོའོ། །སྤྱན་མི་འཛུམས་པར་གཟིགས་པའི་ནུབ་ཏུ་སྐྱེ་བ་དྲན་པའི་མཆོད་རྟེན་ནོ། །རེའུ་མིག་གི་སྒོའི་ལྷོ་ཕྱོགས་སུ་གཞོན་ནུ་ཟླ་བའི་དྲི་གཙང་ཁང་ངོ་། །ཁོར་ཡུག་ཆེན་པོའི་བྱང་ཤར་གྱི་མཚམས་སུ་མཆོག་སྲེད་ཀྱི་མཆོད་རྟེན་གཉིས་སོ། །ཤར་ཕྱོགས་སུ་
[107b.6]མཆོད་རྟེན་གཅིག་གོ། །ཤར་སྒོ་དང་ཉེ་བར་སངས་རྒྱས་འོད་སྲུངས་ཞབས་འཆགས་པའི་རྡོའི་མཆོད་རྟེན་གཉིས་པའོ། །སེང་གེའི་སྒོའི་ཤར་གྱི་ངོས་སུ་སེང་གེའི་ལག་པའི་ཆུ་སྦྱིན་པའི་མཆོད་རྟེན་ནོ། །དེ་ནས་ནུབ་ཏུ་གཟིམས་པ་ལ་འཇུག་པའི་མཆོད་རྟེན་ནོ། །གཟིམས་པ་ལ་འཇུག་པའི་ལྷོར་དྲི་ཟ་
[107b.7]གཙུག་ཕུད་ལྔ་པའི་མཆོད་རྟེན་ནོ། །དེའི་ནུབ་ཏུ་ཚངས་པ་དང་དབང་པོའི་མཆོད་རྟེན་གཉིས་སོ། །ཀླུའི་རྒྱལ་པོ་དུས་ཅན་གྱི་གནས་ཀྱི་ལྷོ་ཕྱོགས་ཨ་མྲའི་ཚལ་དུ་དང་པོ་ནས་ཏིང་ངེ་འཛིན་སྐྱེ་བའི་མཆོད་རྟེན་རྣམས་སོ། །དེ་ནས་ཤར་གྱི་ཕྱོགས་ཆུ་ཀླུང་ནཻ་རཉྫ་ནའི་འགྲམ་དུ་བྱང་ཆུབ་སེམས་དཔའ་
[108a]
[108a.1]གནས་དང་གནས་རྣམས་སུ་ཞབས་འཆགས་པ་དང་། རལ་པ་ཅན་གྱི་གནས་དང་གནས་རྣམས་སུ་གཤེགས་པའི་མཆོད་རྟེན་གཉིས་པའོ། །ཆུ་ཀླུང་གི་ཤར་ཕྱོགས་ལ་སོགས་པའི་དབྱེ་བ་ནི་ཆུ་ཀླུང་གི་ཁྱབ་པ་ཉིད་ཀྱི་རྗེས་སུ་འབྲངས་ཏེ་རྟོགས་པར་བྱའོ། །དེ་ནས་ནུབ་ཏུ་སྐྱེད་
[108a.2]མོས་ཚལ་གྱི་དབུས་སུ་དགའ་མ་དང་དགའ་སྟོབས་མས་བསོད་སྙོམས་ཕུལ་བའི་མཆོད་རྟེན་ནོ། །དེ་ནས་ལྷོར་མེ་ཏོག་ཕྲེང་བའི་ཤར་གྱི་ངོས་ཆུ་ཀླུང་ནཻ་རཉྫ་ནར་བཅོམ་ལྡན་འདས་ཁྲུས་མཛད་པའི་མཆོད་རྟེན་ནོ། །དེ་ནས་ནུབ་ཏུ་ཟག་པ་འདོར་བ་རྡོའི་མཆོད་སྡོང་གི་མཆོད་རྟེན་ནོ། །དེའི་ལྷོར་ཙནྡན་
[108a.3]སུ་བཱི་ར་འཇུག་པའི་མཆོད་རྟེན་ནོ། །དེ་ནས་ཤར་ལྷོར་དཀའ་བ་སྤྱོད་པའི་མཆོད་རྟེན་ནོ། །དེའི་བྱང་ངོས་སུ་འདུན་པ་བྱང་ཆུབ་སེམས་དཔའ་ལ་བལྟ་བའི་མཆོད་རྟེན་ནོ། །དཀའ་བ་སྤྱོད་པའི་བྱང་ངོས་སུ་ཙནྡན་སུ་བཱི་ར་དག་གིས་རྣམ་པར་རྒྱལ་བ་བྲིས་པའི་མཆོད་རྟེན་གཉིས་སོ། །དཀའ་བ་སྤྱོད་
[108a.4]པའི་ཤར་ལྷོར་ཆུ་ཀླུང་གི་འགྲམ་དུ་སངས་རྒྱས་འཁོར་དང་ཐབས་ཅིག་ཏུ་རལ་པ་ཅན་རྣམས་ཀྱི་གནས་སུ་བཞུགས་པའི་མཆོད་རྟེན་རྣམས་སོ། །དེ་ཉིད་དུ་ཙནྡན་སུ་བཱི་ར་དག་དང་ཐབས་ཅིག་པའི་མཆོད་རྟེན་གཉིས་སོ། །དེ་ནས་ལྷོར་ལྷ་དབྱངས་སྒྲོགས་པའི་མཆོད་རྟེན་ནོ། །དེ་ནས་ལྷོར་ག་
[108a.5]གོན་དང་བཟང་པོའི་དོན་དུ་མཆོད་རྟེན་རྣམས་སོ། །དེ་དག་གི་སྟེང་གི་ནམ་མཁར་བརྒྱ་བྱིན་གནས་སོ་ཞེས་ཐོས་སོ། །དེ་ནས་ལྷོར་ཨ་མྲའི་ཤིང་གི་ངོས་རྒྱལ་པོའི་འབྱུང་གནས་ཀྱི་དྲུང་དུ་ཉི་མ་བདུན་པའི་མཆོད་རྟེན་ལྔའོ། །རྒྱལ་པོའི་འབྱུང་གནས་ཀྱི་གནས་སུ་འོ་མ་ཅན་གྱི་ཤིང་ཡོད་དོ། །དེར་
[108a.6]འཇིག་རྟེན་སྐྱོང་བ་བཞིས་བཅོམ་ལྡན་འདས་ལ་ལྷུང་བཟེད་བཞི་ཕུལ་བ་གཅིག་ཏུ་མཛད་དེ་ལོངས་སྤྱོད་དོ། །དེ་ཉིད་དུ་ག་གོན་དང་བཟང་པོ་དག་གིས་ཟས་ཕུལ་ལོ། །དེ་ནས་ཤར་ཕྱོགས་ཆུ་ཀླུང་ནཻ་རཉྫ་ནའི་འགྲམ་དུ་ག་གོན་དང་བཟང་པོ་གཉིས་ཀྱིས་བསོད་སྙོམས་ཀྱི་ཟས་ཕུལ་བའི་མཆོད་རྟེན་
[108a.7]ནོ། །སངས་རྒྱས་ནས་ཟས་གསོལ་བའི་དང་པོའོ། །ནཻ་རཉྫ་ནའི་ཤར་ཕྱོགས་གླང་པོ་ཆེའི་གཤངས་སུ་ཕྱོགས་བཞིར་འཇིག་རྟེན་སྐྱོང་བ་བཞི་དང་དབང་པོ་འོངས་ཏེ་མཆོད་རྟེན་ལྔ་བཞེངས་སོ། །འཇིག་རྟེན་སྐྱོང་བ་བཞི་འོངས་ཏེ་ཕྱོགས་བཞིར་མཆོད་རྟེན་བཞེངས་སོ། །ཤར་ཕྱོགས་སུ་དབང་པོ་
[108b]
[108b.1]འོངས་ཏེ་མཆོད་རྟེན་བཞེངས་སོ། །དེ་ནས་ཤར་གྱི་ཕྱོགས་སུ་བྱང་ཆུབ་སེམས་དཔའ་ཡུམ་གྱིས་གསོ་བ་ཡུམ་གྱི་མངལ་གྱི་མཆོད་རྟེན་ནོ། །དེ་ལ་བྲམ་ཟེ་མཐོ་བཙུན་གྲུབ་རྗེས་དཔལ་ལྡན་བྱང་ཆུབ་ཆེན་པོ་བཞེངས་པར་འདོད་པ་ལ། ལྷས་ལུང་བསྟན་པ་ནཻ་རཉྫ་ནའི་འགྲམ་ན་ཙནྡན་གོ་ཤིཪྵ་ཡོད་པ་
[108b.2]ལས་སྒྲུབས་ཤིག་ཅེས་ཐོས་ནས། སོ་གའི་དུས་སུ་མ་ཧེ་མང་པོ་བྱེ་མའི་སྟེང་དུ་ཉི་མ་རེ་རེ་ཞིང་འདུག་པ་མཐོང་ནས་དེ་བསིལ་བའི་གནས་སུ་འདུག་པ་ལ་དཔགས་ཏེ་བཙལ་བས་རྙེད་དེ་དེ་གནས་དེ་ནས་ཕྱུང་སྟེ་ཙནྡན་གོ་ཤིཪྵ་དེ་ཉིད་ལས་རྗེ་བཙུན་གྱི་སྐུ་བཞེངས་སོ། །ཀླུ་བཏང་བཟུང་གི་གནས་སུ་ཉི་
[108b.3]མ་བདུན་པའི་དྲི་གཙང་ཁང་དུ་ཀླུ་བཏང་བཟུང་གིས་བཅོམ་ལྡན་འདས་ལ་ཕྱག་བཙལ་བའི་མཆོད་རྟེན་ནོ། །ཀླུ་བཏང་བཟུང་གི་ལྷོ་ངོས་སུ་ར་སྐྱོང་གི་ལྷའི་བུ་མཐོ་རིས་ནས་བབས་པའི་མཆོད་རྟེན་ནོ། །བཏང་བཟུང་གི་གནས་བྱང་ངོས་སུ་ར་སྐྱོང་གི་ལྷའི་བུ་ནྱ་གྲོ་དྷ་འདུལ་བའི་མཆོད་རྟེན་གསུམ་མོ། །
[108b.4]བརྒྱ་བྱིན་མཚོའི་ལྷོ་ཕྱོགས་སུ་ཤཱུ་ཙིའི་མཆོད་རྟེན་ནོ། །འདིར་དུས་འགའ་ཞིག་གི་ཚེ་དགེ་བསྙེན་མ་ཞིག་ལ་བུ་བཅུ་ཡོད་པ་དེ་དག་ཐམས་ཅད་ཀྱང་རབ་ཏུ་བྱུང་ནས་རང་སངས་རྒྱས་ཀྱི་བྱང་ཆུབ་མངོན་སུམ་དུ་བྱས་སོ། །ཇི་ཙམ་ན་དེ་རྣམས་ལ་མ་རྒན་མོས་ཤ་ནའི་གོས་དག་ཅིག་བྱིན་པ་དང་དེ་རྣམས་
[108b.5]ཀྱིས་སྨྲས་པ། བདག་ཅག་ལ་དགོས་པ་མེད་ཀྱི་རྒྱལ་པོ་ཟས་གཙང་གི་སྲས་གཞོན་ནུ་དོན་ཐམས་ཅད་གྲུབ་པ་ཞེས་བྱ་བ་རྒ་བ་དང་ན་བ་དང་འཆི་བ་མཐོང་ནས་སྐྱོ་བའི་ཡིད་ཀྱིས་ནགས་སུ་སོང་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བརྙེས་པར་འགྱུར་གྱི་དེ་དག་ལ་ཕུལ་ཅིག་ཅེས་ལུང་བསྟན་
[108b.6]ནས། རང་སངས་རྒྱས་དེ་དག་ཀྱང་ཡོངས་སུ་མྱ་ངན་ལས་འདས་སོ། །རྒན་མོ་དེས་ཀྱང་འཆི་ཁར་གོས་དེ་དག་བུ་མོ་ལ་གཏད་ནས་ཇི་ལྟར་གྱུར་པ་རྣམས་སྨྲས་སོ། །དེའི་བུ་མོ་ཡང་འཆི་བའི་དུས་སུ་གོས་དེ་དག་ཤིང་དྲུང་ཞིག་ཏུ་བཞག་ནས་དེ་ལ་གནས་པའི་ལྷ་ལ་ཁྱོད་ཀྱིས་གོས་འདི་དག་ཟས་གཙང་
[108b.7]གི་སྲས་ལ་ཕུལ་ཅིག་ཅེས་གསོལ་བ་བཏབ་བོ། །དེ་ནས་ལྷ་དེས་སངས་རྒྱས་ཀྱི་ཆེད་དུ་བྱང་ཆུབ་སེམས་དཔའ་ལ་ཕུལ་ལོ། །དེ་ཉིད་ཀྱིས་བཅོམ་ལྡན་འདས་མངོན་པར་རྫོགས་པར་སངས་རྒྱས་པའི་ཆོས་གོས་སུ་མཛད་དོ། །བཅོམ་ལྡན་འདས་ཀྱི་འཁོར་མང་པོའི་སྔོན་དུ་འགྲོ་བ་འོད་སྲུངས་ཆེན་
[109a]
[109a.1]པོའི་མཆོད་རྟེན་ནི་སྣམ་སྦྱར་གྱིས་ཡོངས་སུ་དཀྲིས་ཏེ་བཞུགས་སོ། །འོད་སྲུངས་ཆེན་པོ་ཡང་རི་བྱ་རྐང་ཅན་དུ་སྣམ་སྦྱར་གྱིས་དཀྲིས་ཏེ་ད་ལྟར་ཡང་བཞུགས་སོ། །ཡང་དག་པར་རྫོགས་པའི་སངས་རྒྱས་མ་ཕམ་པ་སངས་རྒྱས་ནས་རི་བྱ་རྐང་ཅན་དུ་འཁོར་བྱེ་བ་ཕྲག་དགུ་བཅུ་
[109a.2]རྩ་དྲུག་ལ་སྟོན་པར་མཛད་དོ། །དེའི་ཚེ་རི་བོ་ཡང་རང་ཉིད་ཀྱིས་ཁ་བྱེ་བར་འགྱུར་རོ། །བཅོམ་ལྡན་འདས་བྱམས་པ་ཡང་གནས་བརྟན་འོད་སྲུངས་ཆེན་པོ་རང་གི་ལག་པས་བླངས་ནས་ཐམས་ཅད་ལ་སྟོན་པར་མཛད་དོ། །ཤཱཀྱ་ཐུབ་པའི་ཉན་ཐོས་འོད་སྲུངས་ཆེན་པོ་སྦྱངས་པའི་ཡོན་ཏན་དང་ལྡན་པ་ཆོ་
[109a.3]འཕྲུལ་ཅན་མཐོང་ནས་དེ་ཐམས་ཅད་ཀྱིས་གྲངས་ཇི་ལྟ་བར་འབྲས་བུ་ཐོབ་པར་འགྱུར་རོ། །དེ་དག་ནི་མ་ཕམ་པའི་འདུས་པ་དང་པོ་ལ་འབྲས་བུ་ཐོབ་པར་འགྱུར་རོ་ཞེས་བྱ་བ་ནི་གཏམ་མོ། །བརྒྱ་བྱིན་གྱི་མཚོའི་ལྷོར་རྫིང་ལག་པས་བརྐོས་པའི་གནས་སུ་ཨརྫུ་ནའི་ཤིང་ཡོད་དོ། །བཅོམ་ལྡན་
[109a.4]འདས་ཁྲུས་མཛད་ནས་ཏ་མ་ལའི་སྟེང་དུ་བཞེངས་སོ། །སངས་རྒྱས་ཀྱི་རྫིང་གི་ལྷོ་ཕྱོགས་སུ་བཅོམ་ལྡན་འདས་ཀྱི་ཆང་བུའོ། །ཀླུ་དུས་ཅན་གྱི་གནས་པ་ཊའི་ཤིང་དྲུང་དུ་ལྟེང་རྒྱས་འོད་སྲུངས་ལ་སོགས་པ་གནས་སོ། །དེ་ཉིད་དུ་བཅོམ་ལྡན་འདས་ཀྱིས་འོད་སྲུངས་འཁོར་ལྔ་བརྒྱ་དང་བཅས་པ་
[109a.5]མྱ་ངན་ལས་འདས་པ་ལ་བཀོད་དོ། །དེའི་བྱང་དུ་མཚན་མོ་མེའི་ཁང་པ་འདུལ་བར་མཛད་དོ། །དགེ་སྦྱོང་ཞེས་པ་ནི་ཡང་དང་ཡང་དུ་འཁོར་བ་སྟེ་འོད་སྲུངས་ཀྱི་ཚོགས་རྣམས་སོ། །དེར་མཆོད་རྟེན་རྣམས་ཀྱི་ཕྲེང་བའོ། །དེའི་བྱང་དུ་ཚོགས་པ་ཅན་གྱི་སྟེང་དུ་བཅོམ་ལྡན་འདས་དང་འོད་སྲུངས་
[109a.6]ཀྱིས་དང་པོར་མཐོང་བའི་མཆོད་རྟེན་གཉིས་སོ། །དེའི་བྱང་དུ་བཅོམ་ལྡན་འདས་ཀྱིས་ཀླུ་གདུག་པ་ལྷུང་བཟེད་དུ་བཅུག་ནས་འོད་སྲུངས་ལ་བསྟན་ཏོ། །དེའི་ལྷོ་བྱང་དུ་མཆོད་རྟེན་གཉིས་སོ། །གཟིམས་པའི་མཆོད་རྟེན་གྱི་ནུབ་ཏུ་ད་ལྟར་ཡང་གསེར་གྱི་སྟེགས་ཡོད་དོ། །དེ་ལ་ཕུར་བུའི་ས་
[109a.7]གཞི་ལ་སངས་རྒྱས་སྟོང་པོ་གསེར་གྱི་པདྨའི་སྟེང་དུ་འབྱུང་བར་འགྱུར་རོ། །དེ་ལ་ཡང་དག་པར་རྫོགས་པའི་སངས་རྒྱས་འཁོར་བ་འཇིག་ལ་སོགས་པ་བཞི་བྱུང་བར་གྱུར་ནས་ཡོངས་སུ་མྱ་ངན་ལས་འདས་སོ། །མ་ཕམ་པ་ནི་ལྔ་པའོ་ཞེས་བྱའོ། །དེའི་ཡང་ནུབ་ཏུ་མེའི་ཁང་པ་འདུལ་བའི་
[109b]
[109b.1]མཆོད་རྟེན་ནོ། །དེའི་ནུབ་ཏུ་སཽ་ཝརྟྟའི་མཆོད་རྟེན་ནོ། །དེའི་ནུབ་ཏུ་རྨ་བྱའི་མཆོད་རྟེན་ནོ། །དེའི་བྱང་དུ་བུམ་པའི་མཆོད་རྟེན་ནོ། །མ་ཊིའི་གཙུག་ལག་ཁང་གི་ནུབ་སྡེ་ཅན་གྱི་གནས་ཀྱི་ཤར་དུ་སངས་རྒྱས་ལྟེང་རྒྱས་འོད་སྲུངས་ལ་སོགས་པ་བསྟི་གནས་སུ་གཤེགས་པའི་མཆོད་རྟེན་ནོ། །དེ་ཉིད་
[109b.2]དུ་བཅོམ་ལྡན་འདས་ལྟེང་རྒྱས་འོད་སྲུངས་ཀྱི་དོན་དུ་འགྲོ་བ་དང་འོང་བའི་མཆོད་རྟེན་གཉིས་སོ། །མ་ཊིའི་གཙུག་ལག་ཁང་དང་ཉེ་བར་འོད་སྲུངས་ཀྱི་སློབ་མ་དང་ལྷན་ཅིག་ཏུ་བལྟ་བའི་གནས་སོ། །འོད་སྲུངས་ཀྱི་སློབ་མ་རྣམས་ཀྱི་མཆོད་རྟེན་ནི་ཟླུམ་པོ་སྟེ་ཆུང་ངུའོ། །གཙུག་ལག་ཁང་གི་བྱང་ཤར་དུ་
[109b.3]འོད་སྲུངས་ལ་སོགས་པ་རལ་པ་ཅན་རྣམས་ཀྱི་མཆོད་རྟེན་རྣམས་སོ། །འོད་སྲུངས་ལ་སོགས་པ་རལ་པ་ཅན་རྣམས་ཀྱིས་བཅོམ་ལྡན་འདས་ལ་དབྱུ་གུ་དང་སྲེག་བླུགས་ལ་སོགས་པ་ཕུལ་ལོ། །གཙུག་ལག་ཁང་གི་བྱང་དུ་མཆོད་རྟེན་ཟླུམ་པོའོ། །དེར་འོད་སྲུངས་རབ་ཏུ་བྱུང་ངོ་ཞེས་གཏམ་དུ་
[109b.4]བྱེད་དོ། །དབུས་སུ་བཅོམ་ལྡན་འདས་ཀྱི་མཆོད་རྟེན་ནོ། །དེའི་བྱང་དུ་བྷ་གོའི་གཙུག་ལག་ཁང་གི་ལྷོ་ངོས་སུ་དགའ་མ་དང་དགའ་སྟོབས་མས་འོ་ཐུག་སྦྲང་རྩི་ལྟ་བུ་ཕུལ་བའི་མཆོད་རྟེན་རྣམས་སོ། །པདྨའི་གཙུག་ལག་ཁང་གི་མདུན་དུ་མཆོད་རྟེན་ཟླུམ་པོ་སྟེ་དགའ་མ་དང་དགའ་སྟོབས་མའི་ཁང་
[109b.5]པའོ། །དེ་ནས་ཤར་དུ་འོ་ཐུག་སྦྲང་རྩི་ལྟ་བུ་བསྒྲུབས་པའི་མཆོད་རྟེན་གྱི་ཕྲེང་བའོ། །དེ་ནས་བྱང་དུ་བྱང་ཆུབ་སེམས་དཔའ་དང་པོར་ཞུགས་པའི་སངས་རྒྱས་ཀྱི་ལམ་མོ། །སེང་གེའི་སྒོའི་བྱང་ནས་ནཻ་རཉྫ་ནའི་ནུབ་ཀྱི་འགྲམ་དུ་ཁ་ཊ་ཁ་ཊི་ཀཱ་བདྡྷ་ལྷ་དང་ལྷ་མ་ཡིན་གྱི་གཞི་ཡོད་དོ། །དེར་བཅོམ་
[109b.6]ལྡན་འདས་བཞུགས་ཏེ་འོ་ཐུག་སྦྲང་རྩི་ལྟ་བུ་གསོལ་ནས་གསེར་གྱི་སྣོད་དུ་བྱིན་གྱིས་བརླབས་པར་མཛད་དེ་ལྷོ་ཕྱོགས་ནས་དོར་རོ། །མཆོད་སྡོང་གི་མཆོད་རྟེན་ནི་སངས་རྒྱས་འོད་སྲུངས་ཀྱི་ཞབས་འཆགས་པའི་གནས་སུའོ་ཞེས་གཏམ་དུ་བྱེད་དོ། །དེའི་ནུབ་བྱང་དུ་མཆོད་རྟེན་ཟླུམ་པོའོ། །དེ་བས་
[109b.7]ན་བཅོམ་ལྡན་འདས་ནི་འོད་སྲུངས་ལ་སོགས་པའི་འཁོར་སྟོང་གིས་བསྐོར་ཏེ་གླང་པོ་ཆེའི་དབུས་སུ་མཆོད་སྦྱིན་གྱི་ཚལ་དུ་གཤེགས་སོ། །དེའི་ནུབ་བྱང་དུ་སྡེ་དཔོན་གྱི་གྲོང་ངོ་། །དེའི་བྱང་དུ་བཅོམ་ལྡན་འདས་ཀྱི་སྐུ་སྣང་བའི་མཆོད་རྟེན་གཉིས་སོ། །དེའི་བྱང་དུ་ཤཱུ་ཙི་ར་གནོད་སྦྱིན་གྱི་གནས་ན་
[110a]
[110a.1]མཆོད་རྟེན་ནོ་ཞེས་བྱ་བ་ནི་བྱང་ཆུབ་ཆེན་པོའི་གནས་བསྟན་པའོ། །བྱང་ཆུབ་ཆེན་པོ་མདོར་བསྟན་པ་རྫོགས་སོ།། །།རྣམ་པ་ཐམས་ཅད་པའི་སྤྱན་གྱིས་སེམས་ཅན་མ་ལུས་པའི་ཁམས་ལ་གཟིགས་ཏེ། ཕྲིན་ལས་ཀྱི་འཇུག་པ་རྒྱུན་མི་ཆད་པའི་སྤྲུལ་པའི་འོད་ཟེར་སྣ་
[110a.2]ཚོགས་ཀྱིས་རྣམ་པར་མཛེས་པ་ཆོས་ཀྱི་རྗེ་རིན་པོ་ཆེ་ཞྭ་དམར་ཅོད་པན་འཛིན་པ་བཞི་པའི་ཞལ་སྔ་ནས་དང་། རྨད་དུ་བྱུང་བའི་བསོད་ནམས་དང་ཡེ་ཤེས་ཆེན་པོའི་དཔུང་གིས་ཕྱོགས་ཐམས་ཅད་ལས་རྣམ་པར་རྒྱལ་བའི་མིའི་དབང་པོ་ཆོས་ཀྱི་རྗེ་སྤྱན་སྔ་རིན་པོ་ཆེའི་བཀའ་སྩལ་སྤྱི་བོར་བཟུང་སྟེ། 
[110a.3]ཀཱིརྟྱ་ནནྟ་ཞེས་མིང་དུ་ཆགས་པས་ཕོ་བྲང་ཆེན་པོ་སྣེའུ་གདོང་གི་གཙུག་ལག་ཁང་དུ་རྒྱ་གར་གྱི་དཔེ་ལས་བོད་ཀྱི་སྐད་དུ་བསྒྱུར་བའོ། །འདིར་འབད་དགེ་དང་ཡོད་པའི་དགེས། །བྱང་ཆུབ་ཆེན་པོའི་གནས་ཐོབ་འགྱུར། །མ་བསྒྱུར་ལོག་པར་བསྒྱུར་མཆིས་ན། །འཇིག་རྟེན་མིག་གྱུར་རྣམས་ལ་
[110a.4]བཤགས། །ལྷ་དང་ཚངས་པས་མཆོད་གྱུར་ཅིང་། །སེམས་ཅན་ཀུན་ལ་མཆོག་བརྩེ་བ། །ཆོས་ཀྱི་རྒྱལ་པོ་མཆོག་དམ་པ། །བྱང་ཆུབ་ཆེན་པོ་དེར་ཕྱག་འཚལ། །རྒྱར་ནི་ཉི་ཤུའི་ཁྲུ་དང་ནི། །ཡལ་ག་སྟོང་ཕྲག་ལྔ་པ་སྟེ། །རྩ་བ་ནས་ནི་རྩེ་མོའི་བར། །མཛེས་པའི་འོད་རབ་འཕྲོ་བ་ཅན། །
[110a.5]རིན་ཆེན་མྱུ་གུ་སྔོན་པོ་དང་། །འདབ་མ་ས་ལ་རབ་གནས་པ། །ཀུན་ནས་འོད་འབར་མཚན་མོ་གང་། །བདུད་སྟོབས་བཅོམ་ནས་རྒྱལ་གྱུར་པ། །ཀུན་མཁྱེན་ཡེ་ཤེས་ཅོད་པན་ཅན། །བྱང་ཆུབ་མཆོག་དེར་ཕྱག་བགྱིའོ། །ཚིགས་བཅད་འདི་ཐམས་ཅད་ཤི་ཧ་ལའི་དགེ་སློང་ནཱ་ཀ་ཏཾ་གྱིས་སོ། །འདི་
[110a.6]ཡང་ཞ་ལུ་ལོ་ཙཱ་བས་བསྒྱུར་བའོ།། {D3758}༄། །གྲུབ་ཐོབ་བརྒྱད་ཅུ་རྩ་བཞིའི་གསོལ་འདེབས་བཞུགས་སོ། །༄༅༅། །དཀོན་མཆོག་གསུམ་ལ་ཕྱག་འཚལ་ལོ། །བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །བླ་མ་དཔལ་ལྡན་རྡོ་རྗེ་འཆང་། །བླ་མ་རྣམས་ལ་ཕྱག་འཚལ་ལོ། །
[110a.7]གསོལ་བ་འདེབས་སོ། །ཐུགས་རྗེས་དགོངས་ལ་བྱིན་གྱིས་བརླབ་ཏུ་གསོལ། །དགེ་སློང་ལུས་ལ་དངོས་གྲུབ་བརྙེས། །ནགས་ཀྱི་ལྷ་མོས་བདུད་རྩི་ཕུལ། །ཀླུ་སྒྲུབ་སྙིང་པོ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །བླ་མ་ལ་གུས་དངོས་གྲུབ་བརྙེས། །པདྨ་ལས་འཁྲུངས་ལུས་མཆོག་འཛིན། །
[110b]
[110b.1]ཨཱརྱ་དེ་བ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །ཡིག་མཁན་རིགས་ལ་སྐལ་བར་ལྡན། །ཉ་ལྟོ་ཟ་ཞིང་དངོས་གྲུབ་བརྙེས། །ལཱུ་ཡི་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །ཁྱིམ་པའི་ལུས་ལ་ཐར་བུའི་རིགས། །ཤིང་ཐོག་ཟ་ཞིང་ལམ་མཆོག་བརྙེས། །པདྨ་བཛྲ་ཞེས་བྱ་བའི། །
[110b.2]བླ་མ་དེ་ལ་ཕྱག་འཚལ་ལོ། །བྲམ་ཟེའི་རིགས་ལ་གར་མཁན་ལུས། །དཔལ་གྱི་རི་ལ་དངོས་གྲུབ་བརྙེས། །ས་ར་ཧ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །ཟླ་བའི་རིགས་ལ་དངོས་གྲུབ་བརྙེས། །པདྨ་ནི་དང་ལྷན་ཅིག་བཞུགས། །མཚོ་སྐྱེས་རྡོ་རྗེ་ཞེས་བྱ་བའི། །བླ་མ་དེ་ལ་ཕྱག་འཚལ་
[110b.3]ལོ། །གདིང་བ་བཏིང་ནས་གངྒཱ་བརྒལ། །སྟག་ལ་ཞོན་ནས་དངོས་གྲུབ་བརྙེས། །ཌོཾ་བི་ཧེ་རུ་ཀ་ཞེས་བྱའི། །བླ་མ་དེ་ལ་ཕྱག་འཚལ་ལོ། །ཆུ་བོ་ཆེན་པོ་གྱེན་ལ་བཟློག །འཆང་ལ་ཉི་མ་གཏེལ་བར་བཙུད། །བི་རཱུ་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །ན་ལེནྡྲ་རུ་ཐུགས་དམ་
[110b.4]གཟིགས། །བསྟན་བཅོས་རྩོམ་ཞིང་མཁའ་ལ་གཤེགས། །བུ་སུ་ཀུ་ར་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །བུ་སྨད་བཅས་ཤིང་དངོས་གྲུབ་བརྙེས། །བྷཾ་ག་ལ་རུ་ལུང་བསྟན་ཐོབ། །རྡོ་རྗེ་དྲིལ་བུ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །དཀའ་ཐུབ་མཛད་ཅིང་དངོས་གྲུབ་
[110b.5]བརྙེས། །རལ་གྲི་ཁྱེར་ནས་མཁའ་ལ་གཤེགས། །ན་ལེནྡྲ་པ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །དགེ་སློང་ལུས་ལ་གདོལ་པའི་རིགས། །ཕྱག་རྒྱ་མ་དང་དངོས་གྲུབ་བརྙེས། །ཀུ་ཀུ་རི་པ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །དགེ་སློང་ལུས་ལ་ཡེ་ཤེས་སྤྱན། །ཤིང་
[110b.6]ཀུན་གནས་སུ་གསང་འདུས་གཟིགས། །སངས་རྒྱས་ཡེ་ཤེས་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །དཀའ་ཐུབ་དོར་ནས་སྤྱོད་པ་མཛད། །ལྟ་སྟངས་མཛད་ཅིང་དངོས་གྲུབ་བརྙེས། །ནག་པོ་རྡོ་རྗེ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །རྒྱལ་རིགས་ཨུ་རྒྱན་གནས་ན་
[110b.7]བཞུགས། །ལྕམ་དང་ལྷན་ཅིག་དངོས་གྲུབ་བརྙེས། །ཨིནྡྲ་བྷཱུ་ཏི་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །བྲམ་ཟེ་རང་གི་བུ་མོ་བསྟེན། །རྡོ་རྗེ་བསྣུན་ཞིང་ས་འོག་བགྲོད། །ནཱ་རོ་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །ཐ་རུའི་རིགས་ལ་ཤིང་མཁན་ལུས། །ཕྱག་རྒྱ་མ་དང་
[111a]
[111a.1]དངོས་གྲུབ་བརྙེས། །ཏོག་ཙེ་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །བྲམ་ཟེ་དམན་པའི་སྤྱོད་པ་མཛད། །ཐགས་ཀྱིས་འཚོ་ཞིང་དངོས་གྲུབ་བརྙེས། །ཏནྟྲ་ལ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །དགེ་སློང་སྤྲོས་མེད་སྤྱོད་པ་མཛད། །འཇག་སྤྱིལ་
[111a.2]ནང་དུ་དངོས་གྲུབ་བརྙེས། །ལ་བ་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །མུ་སྟེགས་རྩོད་པ་ལས་རྒྱལ་ཞིང་། །རྒྱ་མཚོའི་གླིང་ལ་སྒྲོལ་མས་སྐྱབས། །ཙནྡྲ་གོ་མི་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །རྒྱལ་རིགས་དམན་པའི་སྤྱོད་པ་མཛད། །འབྲས་སོ་འདྲུ་ཞིང་
[111a.3]དངོས་གྲུབ་བརྙེས། །ཤཱནྟི་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །རིག་པའི་གནས་ལྔ་མཁྱེན་པས་བརྒྱན། །བདག་གཞན་གཉིས་སུ་མེད་པར་མཛད། །མར་མེ་མཛད་ཅེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །ཏིལ་བརྡུང་མཆོག་གི་དངོས་གྲུབ་བརྙེས། །བྷཾ་ག་
[111a.4]ལ་རུ་སངས་རྒྱས་མཇལ། །ཏེ་ལོ་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །བླ་མའི་བཀའ་བཅག་སྤྱོད་པ་མཛད། །སྲིད་པ་བར་དོར་རྫོགས་སངས་རྒྱས། །ནག་པོ་སྤྱོད་པ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །བྲམ་ཟེ་སངས་རྒྱས་དངོས་དང་མཇལ། །དགེ་བསྙེན་ལུས་
[111a.5]ལ་དངོས་གྲུབ་བརྙེས། །ཕག་ཚང་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །ཉི་ཤུ་རྩ་བཞིའི་གནས་མཆོག་བཙལ། །ཏ་ལར་གཤེགས་ནས་བ་ལིཾ་སྒྲོགས། །བཟང་པོ་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །གར་མཁན་དཔལ་གྱི་རི་ལ་བཞུགས། །ལྕམ་སྲིང་གཉིས་
[111a.6]ཀྱིས་དངོས་གྲུབ་བརྙེས། །ཤ་བ་རི་པ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །རྒྱལ་རིགས་ཐ་མལ་སྤྱོད་པ་མཛད། །སྨད་འཚོང་མ་དང་དངོས་གྲུབ་བརྙེས། །ད་རི་ཀ་པ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །བ་ལང་སྐྱོང་ཞིང་དངོས་གྲུབ་བརྙེས། །ལུས་མཆོག་དཔལ་གྱི་རི་ལ་
[111a.7]བཞུགས། །ནཱ་ག་བོ་དྷི་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །སྣ་ཚོགས་ལུས་ལ་དངོས་གྲུབ་བརྙེས། །དུར་ཁྲོད་གནས་སུ་རྒྱན་དྲུག་གསོལ། །མར་མེ་ལྷ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །འབྲས་བུ་སྤྱོད་ཅིང་དངོས་གྲུབ་བརྙེས། །མདའ་འཚོང་ལྔ་བརྒྱ་མཁའ་ལ་
[111b]
[111b.1]གཤེགས། །ད་ཀི་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །གཞན་གྱི་རྩོད་པ་ལས་རྒྱལ་ཞིང་། །བྷཾ་ག་ལ་རུ་དངོས་གྲུབ་བརྙེས། །ཛཻ་ཏ་རི་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །སྨོན་ལམ་དབང་གིས་ཐུགས་དམ་གཟིགས། །ཡིད་ཆེས་མཆོག་གི་དངོས་གྲུབ་བརྙེས། །ས་ར་
[111b.2]ཀ་པ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །རྒྱལ་རིགས་སྤྱོད་པ་མཐར་ཕྱིན་ནས། །འདུལ་འཛིན་གསང་སྔགས་དངོས་གྲུབ་བརྙེས། །ཤཱནྟི་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །གདོལ་པའི་རིགས་ལ་ཐགས་མཁན་ལུས། །ཕྱག་རྒྱ་མ་དང་དངོས་གྲུབ་བརྙེས། །ཐ་ག་པ་
[111b.3]ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །རྡོ་རྗེ་ཕག་མོས་བྱིན་གྱིས་བརླབས། །རྒྱུད་སྡེ་བཞི་ཡི་དགོངས་པ་མཁས། །ཛཱ་ལནྡྷ་ར་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །སྒྲ་ཚད་ལུང་རིགས་བསྟན་བཅོས་མཁས། །རིག་འཛིན་ཚེ་ཡི་དངོས་གྲུབ་བརྙེས། །ཀ་མ་ལ་ཞེས་བྱ་བ་
[111b.4]ཡི། །བླ་མ་དེ་ལ་ཕྱག་འཚལ་ལོ། །ཐབས་དང་ཤེས་རབ་ཕ་རོལ་ཕྱིན། །སྡེ་སྣོད་དགོངས་པ་ཐུགས་ལ་ཤར། །གསེར་གླིང་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །གདོལ་པའི་རིགས་ལ་མར་ནག་མཁན། །ཕྱག་རྒྱ་མ་དང་དངོས་གྲུབ་བརྙེས། །བིར་ཡ་པ་ཞེས་བྱ་བ་ཡི། །
[111b.5]བླ་མ་དེ་ལ་ཕྱག་འཚལ་ལོ། །བྲམ་ཟེའི་རིགས་ལ་སྙན་དངགས་མཁན། །བུ་སྨད་བཅས་ཤིང་མཁའ་ལ་གཤེགས། །ཀོངྐ་ན་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །རྒྱལ་རིགས་ལྐུགས་པའི་སྤྱོད་པ་མཛད། །གསང་སྤྱོད་མཆོག་གི་དངོས་གྲུབ་བརྙེས། །པ་ཀ་པ་ལཱ་ཞེས་བྱ་
[111b.6]བའི། །བླ་མ་དེ་ལ་ཕྱག་འཚལ་ལོ། །བྲམ་ཟེའི་རིགས་ལ་ཟངས་མགར་ལུས། །རྫུ་འཕྲུལ་རྐང་མགྱོགས་དངོས་གྲུབ་བརྙེས། །ཏཾ་པ་ཀ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །རྒྱལ་རིགས་པི་ཝང་གླིང་བུ་འཁྲོལ། །ཐུགས་དམ་ཞལ་གཟིགས་མཁའ་ལ་གཤེགས། །བྷི་ན་
[111b.7]ས་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །བྲམ་ཟེའི་རིགས་ལ་དམན་པའི་ལུས། །སྨད་འཚོང་མ་དང་དངོས་གྲུབ་བརྙེས། །སུ་ཏ་ལོ་ཀི་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །མུ་སྟེགས་རིགས་ལ་སྒྲ་ཚད་མཁན། །ཕྱིར་རྒོལ་ཚར་བཅད་མཁའ་ལ་གཤེགས། །དྷརྨྨ་
[112a]
[112a.1]ཀཱིརྟི་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །ལྷམ་མཁན་རིགས་ལ་སྐལ་བར་ལྡན། །དུར་ཁྲོད་གནས་སུ་དངོས་གྲུབ་བརྙེས། །ཀུ་མཱ་ར་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །དགེ་ཚུལ་ལུས་ཀྱིས་མཛེ་མོ་ཁུར། །གངྒཱར་བཞུགས་ནས་མཁའ་ལ་
[112a.2]གཤེགས། །ཚེམ་བུ་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །རམས་མཁན་རིགས་ལ་དགེ་བསྙེན་ལུས། །ཚངས་སྤྱོད་ཨུ་རྒྱན་གནས་ན་བཞུགས། །ནཱི་ལ་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །དགེ་སློང་ལུས་ཀྱིས་ཕྱག་རྒྱ་བསྟེན། །ལྷོ་ནུབ་སྲིན་པོའི་ཁ་གནོན་མཛད། །
[112a.3]པདྨ་ཀཱ་ར་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །ཤན་པའི་རིགས་ལ་སྐལ་བར་ལྡན། །སེང་གེ་ཞོན་ནས་སྤྱོད་པ་མཛད། །སིངྷ་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །ཉ་པའི་རིགས་ལ་དགེ་བསྙེན་ལུས། །རྒྱ་མཚོའི་གླིང་དུ་དངོས་གྲུབ་བརྙེས། །མི་ན་ར་པ་ཞེས་བྱ་བའི། །བླ་
[112a.4]མ་དེ་ལ་ཕྱག་འཚལ་ལོ། །རྒྱལ་རིགས་རིག་པའི་གནས་ལྔ་མཁས། །ནམ་མཁའི་ལྷ་དང་ཐེ་ཚོམ་སེལ། །སྤྲིན་གྱི་ཤུགས་ཅན་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །ཐ་རུའི་རིགས་ལ་མཉེན་པའི་ལུས། །སྡུག་བསྔལ་རྒྱ་མཚོ་ཀུན་ལས་བརྒལ། །ཀ་རུ་པ་ཀ་ཞེས་བྱ་བའི། །བླ་མ་དེ་
[112a.5]ལ་ཕྱག་འཚལ་ལོ། །རྒྱུད་སྡེ་བཞི་ཡི་སྒྲ་དོན་མཁས། །དབང་བཞི་རྫོགས་ནས་མཁའ་ལ་གཤེགས། །ད་སི་རི་པ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །བྲམ་ཟེའི་རིགས་ལ་སྤྱོད་པ་བྱེད། །རྟོག་མེད་སེམས་ལ་རང་དབང་ཐོབ། །ཨ་ནནྟ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །
[112a.6]སྤྱན་རས་གཟིགས་ཀྱིས་བྱིན་གྱིས་བརླབས། །བུམ་པ་ཐོགས་ནས་དྲི་མ་འཁྲུད། །སེང་གེ་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །བྲམ་ཟེའི་རིགས་ལ་རྣལ་འབྱོར་ལུས། །ལྡོམ་བུ་མཛད་ཅིང་དངོས་གྲུབ་བརྙེས། །ཟླ་བ་བཟང་པོ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །
[112a.7]སྒྲོལ་མ་དཀར་མོས་བྱིན་གྱིས་བརླབས། །རྣལ་འབྱོར་རྒྱུད་ལ་འགྲེལ་པ་མཛད། །ཀུན་དགའ་སྙིང་པོ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །འཇམ་དཔལ་སྐུ་ཡི་སྤྲུལ་པར་འཁྲུངས། །ཀླུ་སྒྲུབ་དགོངས་པ་ཐུགས་ལ་ཆུད། །ཟླ་བ་གྲགས་པ་ཞེས་བྱ་བའི། །བླ་མ་དེ་ལ་ཕྱག་
[112b]
[112b.1]འཚལ་ལོ། །མི་གཡོ་ཞལ་གཟིགས་སྤྱོད་པ་མཛད། །གཅེར་བུ་བརྟུལ་ཞུགས་དུར་ཁྲོད་གནས། །སྨད་དཀྲིས་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །རྒྱལ་པོ་དམན་པའི་སྤྱོད་པ་མཛད། །རིགས་ངན་མ་དང་དངོས་གྲུབ་བརྙེས། །ཀརྞ་པ་ཞེས་བྱ་བ་ཡི། །བླ་མ་དེ་ལ་
[112b.2]ཕྱག་འཚལ་ལོ། །ཐུགས་རྗེ་སྒྲོལ་མས་བྱིན་གྱིས་བརླབས། །གནོད་བྱེད་འཇིགས་པ་བརྒྱད་ལས་ཐར། །ཨ་ཝ་དྷཱུ་ཏཱི་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །རྩ་རླུང་ཐབས་ཀྱི་ལམ་ལ་མཁས། །འབྱུང་བ་རླུང་ལ་རང་དབང་ཐོབ། །ཙརྱ་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་
[112b.3]ལོ། །ཤིང་ཐུན་རིགས་ལ་དངོས་གྲུབ་བརྙེས། །ཐེག་ཆེན་ཀླུ་སྒྲུབ་རྗེས་སུ་འབྲངས། །ཤཱཀྱ་བཤེས་གཉེན་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །ཉ་པའི་རིགས་ལ་རྩ་རླུང་མཁན། །བདེ་ལ་ལམ་སློང་གཅེར་བུ་མཛད། །ཙཎྜ་ལཱི་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །
[112b.4]རང་བྱུང་རྟེན་ལ་བསྐོར་བ་མཛད། །ཐུགས་དམ་ཞལ་གཟིགས་མཁའ་ལ་གཤེགས། །གླུ་དབྱངས་མཁན་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །བྲམ་ཟེའི་རིགས་ལ་དགེ་སློང་ལུས། །སྦྱངས་པ་བཅུ་གཉིས་སྤྱོད་པ་མཛད། །བྷ་ག་ལ་ན་ཞེས་བྱ་བའི། །བླ་མ་དེ་ལ་ཕྱག་འཚལ་
[112b.5]ལོ། །རི་ཁྲོད་མཻ་ཏྲིའི་བརྒྱུད་པ་འཛིན། །ཕྱག་རྒྱ་ཆེན་པོ་ཐུགས་ལ་ཤར། །སྒྲ་མཁན་ཞབས་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །དུར་ཁྲོད་ལ་སོགས་མཐའ་རུ་བཞུགས། །སྐལ་ལྡན་འདུལ་ཞིང་ཚོགས་འཁོར་མཛད། །ཀོནྟཱཾ་ལི་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །
[112b.6]རྟ་མགྲིན་ཞལ་གཟིགས་གདུག་པ་འདུལ། །འདོད་ཡོན་སྤྱོད་ཅིང་མཁའ་ལ་གཤེགས། །ཙ་པ་རི་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །རྒྱལ་རིགས་དམན་པའི་སྤྱོད་པ་མཛད། །དུར་ཁྲོད་རྒྱུ་ཞིང་ཤ་ཆེན་གསོལ། །སི་ཡ་ལི་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །སྒྲོལ་མས་
[112b.7]ཞལ་གཟིགས་ལུང་ཡང་བསྟན། །གཙུག་ལག་ཁང་དུ་དངོས་གྲུབ་བརྙེས། །ཉི་མ་སྦས་པ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །རྒྱལ་རིགས་ཉི་མའི་ཟེར་ལ་གཤེགས། །རི་ལུ་མིག་སྨན་ས་འོག་སྤྱོད། །ངག་གི་དབང་ཕྱུག་ཅེས་བྱ་བའི། །བླ་མ་དེ་ལ་ཕྱག་འཚལ་ལོ། །དམན་
[113a]
[113a.1]པའི་རིགས་ལ་དགེ་སློང་ལུས། །གདན་གཅིག་མཛད་ཅིང་དངོས་གྲུབ་བརྙེས། །ཧི་ལ་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །གླང་ཆེན་ཞོན་ནས་དུར་ཁྲོད་རྒྱུ། །རྒྱལ་པོ་བཏུལ་ནས་མཁའ་ལ་གཤེགས། །ཀ་ལ་ཀ་ཞེས་བྱ་བ་ཡི། །བླ་མ་དེ་ལ་ཕྱག་
[113a.2]འཚལ་ལོ། །བདེ་མཆོག་ཞལ་གཟིགས་སྤྱོད་པ་མཛད། །དུག་སྦྲུལ་ཆེན་པོ་དབུ་ལ་བཅིངས། །ཀུ་བྷུ་ཙ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །རྒྱ་མཚོའི་གླིང་དུ་དཀའ་ཐུབ་མཛད། །ཨོ་ཌྱན་གནས་སུ་དབང་བཞི་རྫོགས། །སེང་གེ་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་
[113a.3]ལོ། །ནགས་ཚལ་ནང་དུ་དཀའ་ཐུབ་མཛད། །བྱམས་པའི་ཞལ་གཟིགས་བསྟན་བཅོས་བརྩམས། །ཐོགས་པ་མེད་པ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །དཔལ་གྱི་རི་ལ་བསྐོར་བ་མཛད། །ཨོ་ཌྱན་གནས་སུ་དཀའ་ཐུབ་བྱས། །ན་ཏ་པ་ཞེས་བྱ་བ་ཡི། །བླ་མ་དེ་ལ་ཕྱག་
[113a.4]འཚལ་ལོ། །ཨོ་ཏ་པ་ཡི་གཙུག་ལག་ཏུ། །དགྱེས་པ་རྡོ་རྗེས་བྱིན་གྱིས་བརླབས། །གླིང་བུ་མཁན་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །བྷཾ་ག་ལ་རུ་དཀའ་ཐུབ་མཛད། །རྡོ་རྗེ་གདན་དུ་ཐུགས་དམ་གཟིགས། །ས་ར་ཧ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །ཨོཌྱན་
[113a.5]གནས་ཀྱི་དུར་ཁྲོད་དུ། །མཁའ་འགྲོ་མ་ཡིས་བྱིན་གྱིས་བརླབས། །ས་ར་སུ་ཀ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །བྷཾ་ག་ལ་ཡི་བྱང་ཤར་དུ། །གཤིན་རྗེ་དམར་པོས་བྱིན་གྱིས་བརླབས། །ཀ་ལ་ལཾ་གེ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །སེང་ལྡེང་ནགས་ལ་
[113a.6]དཀའ་ཐུབ་མཛད། །ཁརྶ་པ་ཎི་ཐུགས་དམ་གཟིགས། །བྷ་ཡ་ནི་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །མ་ག་དྷ་རུ་རྒྱལ་པོ་བཏུལ། །དུར་ཁྲོད་གནས་སུ་རོལ་པ་མཛད། །མེ་ཏོག་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། །གཞན་ཡང་གསང་སྔགས་ལམ་བརྟེན་པའི། །
[113a.7]མཁའ་སྤྱོད་གཤེགས་པ་ཐམས་ཅད་དང་། །དངོས་གྲུབ་ཐོབ་པ་ཐམས་ཅད་ལ། །བདག་ནི་གུས་པས་ཕྱག་འཚལ་ལོ། །ཕྱག་འཚལ་གསོལ་བ་འདེབས་པ་ན། །ཐུགས་རྗེས་དགོངས་ལ་བྱིན་གྱིས་རློབས། །དེ་ལྟར་གསང་སྔགས་སྤྱོད་མཛད་པ། །གྲུབ་ཐོབ་བརྒྱད་ཅུ་རྩ་བཞི་ལ། །བདག་
[113b]
[113b.1]ཉིད་གུས་པས་གསོལ་འདེབས་ན། །ཐུགས་རྗེས་བྱིན་གྱིས་བརླབ་ཏུ་གསོལ། །སྐུ་ཡི་བྱིན་གྱིས་བརླབ་ཏུ་གསོལ། །ལུས་ལ་བདེ་ཆེན་སྤར་དུ་གསོལ། །གསུང་གི་བྱིན་གྱིས་བརླབ་ཏུ་གསོལ། །ངག་ལ་ནུས་པར་བྱིན་གྱིས་རློབས། །ཐུགས་ཀྱི་བྱིན་རླབས་ཡེ་ཤེས་ཕོབ། །སེམས་ལ་འོད་
[113b.2]གསལ་བསྐྱེད་དུ་གསོལ། །སྐུ་གསུང་ཐུགས་ཀྱིས་བྱིན་གྱིས་རློབས། །བྱིན་རླབས་ཆུ་རྒྱུན་མ་གཅོད་ཅིག །ཆོས་སྐུ་གཅིག་ཏུ་མ་གྱུར་བར། །ཐུགས་རྗེའི་ལྕགས་ཀྱུས་མ་བཏང་ཞིག །ཁྱེད་ལ་བདག་གིས་གསོལ་བཏབ་པ། །དེ་ལས་བྱུང་བའི་བསོད་ནམས་ཀྱིས། །འགྲོ་དྲུག་སེམས་
[113b.3]ཅན་དོན་མཛད་ནས། །ཕྱག་རྒྱ་ཆེན་པོའི་དོན་རྟོགས་ཤོག །གྲུབ་ཐོབ་བརྒྱད་ཅུ་རྩ་བཞིའི་གསོལ་འདེབས་བླ་མ་རྡོ་རྗེ་གདན་པས་མཛད་པ་རྫོགས་སོ།། །།པཎྜི་ཏ་བཻ་རོ་ཙ་ན་དང་ལོ་ཙཱ་བ་ཤྲཱི་ཆོས་ཀྱི་གྲགས་པས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།
[113b.4]{D3759}༄༅༅། །རྒྱ་གར་སྐད་དུ། གུ་རུ་པ་ར་མ་པུཎྱ་ཤྲཱི་ན་མ་སྟོ་ཏྲ། བོད་སྐད་དུ། བླ་མ་དམ་པ་བསོད་ནམས་དཔལ་ཞེས་བྱ་བ་ལ་བསྟོད་པ། ཆོས་འབྱུང་རབ་གཟིགས་ཤིན་ཏུ་ཡངས་པའི་སྐུ་མངའ་བ། །བསོད་ནམས་དཔལ་གྱི་ཞབས་ཟུང་དག་ལ་བརྟེན་པར་བགྱི། །མཁས་པ་འདི་ནི་
[113b.5]ཀུན་དུ་བསྐྱོད་པར་གྱུར་པ་ལ། །སྔོན་ཆད་མ་མཐོང་སྟོང་ཉིད་རྩེ་མོས་ངོ་མཚར་མཐོང་། །ཤིན་ཏུ་རྒྱ་ཆེན་ཟབ་པ་འདི་ནི་ཆེན་པོའི་ཚུལ། །མཆོད་རྟེན་བསྐྱོད་པ་ལྟ་བུའི་སྐུ་ལ་ལྷག་པར་བརྟེན། །དཔལ་མཆོག་བླ་མ་སྟོན་པའི་བསྟན་པ་ལ། །དུས་དེས་གསལ་བ་འོད་གསལ་ཆེན་པོའི་
[113b.6]ཚུལ། །མཚུངས་མེད་སྙིང་རྗེའི་བཅུད་ཀྱིས་སེམས་ཅན་བདེ་མཛད་པ། །འདི་ནི་ངོ་མཚར་བསོད་ནམས་དཔལ་གྱི་ཡེ་ཤེས་སྐུ། །དེ་ནི་ཀུན་ལ་བྱམས་པས་ཕྱག་ཀྱང་རབ་ཏུ་འཚལ། །བདེ་ཞིང་བདེ་བའི་སྣང་ལྡན་སྤྲོས་པ་མི་མངའ་བ། །བཟོད་པའི་གཏེར་ཆེན་བསམ་གཏན་དགའ་བའི་རོ་མཆོག་དང་། །
[113b.7]རྣམ་པ་ཀུན་དུ་རྫོགས་སངས་བྱང་ཆུབ་ལམ་རྣམས་མཁྱེན། །གཏི་མུག་མུན་ལྡོངས་འགྲོ་ལ་རབ་ཏུ་གསལ་བར་མཛད། །དེ་ནི་བརྩེ་ལྡན་བསོད་ནམས་དཔལ་གྱི་ཡེ་ཤེས་སྐུ། །པོ་ཊ་ལ་ཀར་སྤྱན་རས་གཟིགས་དབང་ཞབས་པད་ལ། །བུང་བ་རོལ་པ་ཞེས་བྱའི་སྟོབས་ལྡན་སྤྱན་དག་གིས། །ལྷོ་
[114a]
[114a.1]ཕྱོགས་ཡུལ་དུ་ལམ་ཚོལ་ཡང་དག་བསྐྱོད་པ་ཡིས། །རིམ་བཞིན་འཆག་ལ་དུབ་པ་མེད་པའི་བསོད་ནམས་དཔལ། །སངས་རྒྱས་མཐུ་ཡིས་རྒྱ་མཚོ་ཟླ་བས་གང་བ་བཞིན། །དཔལ་མཆོག་བླ་མ་འདི་ནི་ལམ་མཆོག་དེད་དཔོན་མཁས། །ཡེ་ཤེས་བདུད་རྩིའི་རླབས་ཀྱི་
[114a.2]ལམ་གྱིས་དུབ་པ་ལ། །ཉེར་ཕྱིན་ལམ་ལ་མཁས་རྣམས་ཀུན་གྱིས་བརྟེན་པར་བྱ། །དཔལ་མཆོག་བླ་མ་འདི་ནི་སྟོན་པའི་བསྟན་པ་ལ། །དུས་ལ་རབ་གསལ་འོད་གསལ་ཆེན་པོའི་ཚུལ། །མཚུངས་མེད་བླ་མའི་ཞབས་ལ་རབ་ཏུ་འདུད། །རྒྱ་གར་ལྷོ་ཕྱོགས་ཀྱི་ཡུལ་དཔལ་ལྡན་འབྲས་ཀྱི་
[114a.3]ཕུང་པོ་ཞེས་བྱ་བའི་མཆོད་རྟེན་བཞུགས་པའི་གནས་དེར་བླ་མ་མན་ལུངས་པའི་སྐུ་གསུང་ཐུགས་ཀྱི་སྤྱོད་པ་རླབས་པོ་ཆེ། བྱང་ཆུབ་སེམས་དཔའི་རྣམ་པར་ཐར་པ་དང་ཆ་མཐུན་པ་ལ་མོས་པའི་པཎྜི་ཏ་བི་མ་ལ་ཤྲཱི་ཞེས་བྱ་བ་མཁས་ཤིང་བཙུན་པ་དེས་ཚིགས་སུ་བཅད་པ་འདིས་བསྟོད་པའོ། །
[114a.4]དཔལ་ལྡན་མན་ལུངས་ཀྱི་གཙུག་ལག་ཁང་ཆེན་པོར་པཎྜི་ཏ་གོ་ཏ་མ་བྷ་དྲ་དང་། ལོ་ཙཱ་བ་གྲགས་པ་བྱང་ཆུབ་གཉིས་ཀྱིས་བསྒྱུར་བའོ།། {D3760}༄༅༅། །རྒྱ་གར་སྐད་དུ། མཎྜལ་བི་དྷིཿ། བོད་སྐད་དུ། མཎྜལ་གྱི་ཆོ་ག །བཅོམ་ལྡན་འདས་འཇམ་དཔལ་གཞོན་ནུར་གྱུར་པ་ལ་ཕྱག་
[114a.5]འཚལ་ལོ། །རྗེ་བཙུན་འཇམ་དཔལ་གཞོན་ནུ་ལ། །ཕྱག་འཚལ་མཎྜལ་ཆོ་ག་བཤད། །མཎྜལ་བསྡུ་ན་རྣམ་གཉིས་ཏེ། །ཡིད་ཀྱིས་བསམ་དང་དངོས་བྱེད་པའོ། །ཡིད་ཀྱིས་དབུལ་བ་ཡིད་ཀྱིས་ཡིན། །དངོས་བྱེད་ཡན་ལག་དགུ་རྫོགས་དབུལ། །རྒྱུ་རྐྱེན་སྔོན་འགྲོ་མཚམས་དང་
[114a.6]ཚད། །དབྱིབས་དང་ཁ་དོག་བྱིན་རླབས་རྒྱན། །ས་བཟང་བྱེ་མ་ལྕི་བ་ལ། །སྲོག་ཆགས་ལ་སོགས་བསལ་བ་ལས། །འཇིམ་པ་ལེགས་པར་བསྒྲུབ་པར་བྱ། །དེ་ནས་ཚད་མེད་སྟོང་ཉིད་བསམ། །བདུད་རྩི་འཁྱིལ་པའི་སྔགས་འདི་ཡིས། །ཐོག་མར་མཚམས་བཅད་བདག་ཉིད་བསྲུང་། །
[114a.7]ཨོཾ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཞེང་དུ་ཁྲུ་གང་ཡན་ཆད་ཚད། །དབྱིབས་ནི་གྲུ་བཞི་ལྷམ་པ་ལ། །ནང་དུ་ཟླུམ་པོར་བསྐོར་བར་བྱ། །ཁ་དོག་ཀུན་ཀ་སྔོ་ཡང་རུང་། །ཡང་ན་ཡིད་དང་ཅི་འཐད་བྱ། །ཡང་ན་ཚད་དང་ཁ་དོག་དབྱིབས། །ཕྲིན་ལས་རྣམ་བཞིའི་ཚུལ་དང་སྦྱར། །དེ་ནས་
[114b]
[114b.1]སྙིང་གའི་ས་བོན་ལས། །འོད་འཕྲོས་ཡི་གེ་ཏྲཾ་ཞུ་བས། །སྟེགས་ནི་རིན་ཆེན་རྣམ་ལྔར་བསམ། །ཨོཾ་པཉྩ་རཏྣ་མཎྜལ་ཧཱུཾ། བ་ཡི་རྣམ་ལྔ་དྲི་ལྔ་ལ། །ས་བོན་འོད་འཕྲོས་ཨ་ཞུ་བས། །བདུད་རྩིའི་རང་བཞིན་གྱུར་པར་བསམ། །ཨོཾ་ཨ་མྲྀ་ཏེ་ཧཱུཾ་ཕཊ། དེ་ནས་ལེགས་པར་བྱུག་པར་བྱ། །ཙནྡན་
[114b.2]ལ་སོགས་དྲི་ལྔ་ལ། །འོད་འཕྲོས་ཡི་གེ་དུ་ཞུ་བས། །བདུག་པའི་མཆོག་ཏུ་གྱུར་པར་བསམ། །ཨོཾ་བཛྲ་དྷཱུཔྤེ་ཨཱཿཧཱུཾ། རྣལ་འབྱོར་འབྱོར་པ་ཆུང་ནའང་རུང་། །ཙནྡན་མེད་དུ་མི་རུང་ངོ་། །དེ་ལྟར་དྲི་ཞིམ་ལེགས་པར་བྱུགས། །དེ་ནས་མེ་ཏོག་རྒྱན་བཀྲམ་པ། །ལྔ་སོགས་ཡང་ན་ལྷ་གྲངས་
[114b.3]བསྟུན། །དེ་སྟེང་པཾ་ལས་པདྨར་བསམ། །ཨོཾ་པདྨ་མཎྜ་ལ་ཧཱུཾ། དེ་སྟེང་ཨ་ལས་ཟླ་དཀྱིལ་བསམ། །ཨོཾ་ཙནྡྲ་མཎྜ་ལ་ཧཱུཾ། དེ་སྟེང་བྷྲཱུཾ་ལས་གཞལ་ཡས་ཁང་། །ཤིན་ཏུ་མཛེས་པ་བསམ་པར་བྱ། །དེ་ནས་མགོན་པོ་སྤྱན་དྲངས་ལ། །ཕྱག་འཚལ་མཆོད་དང་སྡིག་པ་བཤགས། །གཞན་
[114b.4]གྱི་དགེ་ལ་ཡི་རང་བྱ། །ཆོས་ཀྱི་འཁོར་ལོ་བསྐོར་བར་བསྐུལ། །མྱ་ངན་མི་འདའ་གསོལ་བ་གདབ། །དགེ་བ་དག་ནི་ཐམས་ཅད་ལ། །འགྲོ་བའི་དོན་དུ་བྱང་ཆུབ་བསྔོ། །དེ་ལྟར་ཕུལ་བའི་ཡོན་ཏན་ནི། །ཕ་རོལ་ཕྱིན་བཅུ་རྫོགས་ལྡན་ཞིང་། །སྒྲིབ་པ་གཉིས་བྱང་ཚོགས་རྫོགས་ཏེ། །ཏིང་
[114b.5]འཛིན་དཀྱིལ་འཁོར་གསལ་གྱུར་ནས། །རང་བཞིན་དཀྱིལ་འཁོར་མཐོང་བར་འགྱུར། །དེ་ལྟར་མ་བྱས་ཉེས་དམིགས་ནི། །རྫོགས་ལ་བརྟན་པ་མ་ཐོབ་བར། །མཎྜལ་འཇོག་ན་མཁའ་འགྲོས་གསོད། །དེ་བས་ནན་ཏན་གུས་པར་བྱ། །ལུང་དང་མན་ངག་བླ་མ་ལས་བརྒྱུད་པ། །
[114b.6]མཎྜལ་ཆོ་ག་རིམ་པར་བཀོད་པ་འདི། །བློ་ཞེན་དོན་དུ་བདག་གིས་ཅུང་ཟད་བསྡུས། །འཁྲུལ་ན་བཟོད་མཛོད་མཁས་རྣམས་གཞན་དུ་རྩོམས། །དྲི་མེད་བློས་བསྡུས་དགེ་བ་འདིས། །སྲིད་གསུམ་རིས་དྲུག་འགྲོ་ཀུན་གྱིས། །མཉམ་པ་ཉིད་ཀྱི་དོན་རྟོགས་ནས། །བདེ་ཆེན་ཐང་ལ་ཕྱིན་
[114b.7]པར་ཤོག །མཎྜལ་གྱི་ཆོ་ག་དངོས་གྲུབ་བརྙེས་པའི་སློབ་དཔོན་མཁས་པ་ཆེན་པོ་ཀམ་པ་ལའི་ཞལ་སྔ་ནས་མཛད་པ་རྫོགས་སོ།། །།སྔོན་གྱི་ལོ་ཙཱ་བ་ཆེན་པོ་རྣམས་ཀྱིས་བསྒྱུར་བ་སྟེ་འགྱུར་རྙིང་ལགས་སྐད་དོ།། {D3761}༄༅༅། །རྒྱ་གར་སྐད་དུ། མཎྜལ་ཀྲི་ཡ་བོ་དྷིཿ། བོད་སྐད་དུ། 
[115a]
[115a.1]མཎྜལ་བྱ་བའི་ཆོ་ག །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །དང་པོ་དཀྱིལ་འཁོར་ཆེ་ཆུང་གི །བསྐུས་པས་ཡོག་པའི་མར་བཤམས་ལ། །ལྕི་བ་དངོས་པོ་ཉི་ཤུར་འགྱུར། །ཆུ་ཡང་སྲང་གི་ཉི་ཤུར་འགྱུར། །འོ་མ་དག་དང་ཞོ་དག་
[115a.2]ཀྱང་། །དང་པོ་མར་གྱི་སུམ་འགྱུར་རོ། །དང་པོར་ལྕི་བ་བཙིར་བ་ཡང་། །བ་ཡི་ཆུ་ཡིས་མནོས་ལ་བཙིར། །དེ་ནས་ཚགས་ཀྱིས་བཙགས་བྱ་སྟེ། །དེ་ནས་དེ་རྣམས་སྦྱར་བྱས་ལ། །ཞག་ནི་གཉིས་དང་གསུམ་བར་དུ། །དེ་ནི་རས་སུ་བཅུག་པ་ཡང་། །ཉི་མ་གཉིས་གཉིས་བར་ཆོད་པར། །
[115a.3]ཉི་མ་བདུན་དུ་རིམ་གྱིས་བྱུག །དེ་ནས་ལག་སྣུམ་དག་གིས་བྱུག །དེ་ནི་མི་བརྟན་པར་ཡང་བཤད། །བརྟན་པར་བྱ་བའི་ཆོ་ག་ནི། །མཎྜལ་ཟུར་ནི་རམས་ཀྱིས་བྱུག །མདངས་ནི་བྱུང་ན་ལེགས་པར་བཤད། །དེ་ནས་སརྫ་ར་རྫ་དང་། །མར་གྱི་ལྡེ་གུ་བྱས་པ་ཡིས། །དཀྱིལ་འཁོར་ལ་ནི་
[115a.4]བསྐུས་བྱས་ན། །མེ་ལོང་དང་ནི་ཆུ་ཤེལ་ལྟར། །བཞིན་ལ་སོགས་པ་སྣང་བར་འགྱུར། །མཎྜལ་བྱ་བའི་ཆོ་ག་དངོས་གྲུབ་བརྙེས་པའི་སློབ་དཔོན་སངས་རྒྱས་གསང་བའི་ཞལ་སྔ་ནས་མཛད་པ་རྫོགས་སོ།། །།མཎྜལ་བྱ་བའི་ཆོ་ག་འདི་ནི་ཕ་རོལ་ཏུ་ཕྱིན་པ་དང་གསང་སྔགས་གཉི་གའི་
[115a.5]ཐུན་མོང་པའོ།། {D3762}༄། །བླ་མའི་མཎྜལ་བཞུགས།། ༄༅༅། །འཇམ་པའི་རྡོ་རྗེ་ལ་ཕྱག་འཚལ་ལོ། །རྡོར་སེམས་བདག་ཉིད་བླ་མ་མགོན། །གུས་པས་ཕྱག་བྱས་དེ་ནས་ནི། །མན་ངག་ཇི་བཞིན་མདོར་བསྡུས་པས། །དེ་ཡི་མཎྜལ་ཆོ་ག་བཤད། །བྱིས་པ་བློ་ཞན་ཡིད་
[115a.6]གཞུངས་རྣམས། །བསོད་ནམས་ཡེ་ཤེས་རྣམ་འཕེལ་ཕྱིར། །འགྲོ་ལ་ཕན་ཡོན་དང་བཅས་པའི། །མཎྜལ་དོན་ནི་རྣམ་དབྱེ་བྱ། །དང་པོར། ཨོཾ་ཨཱཿཧཱུཾ་བཛྲ་བྷཱུ་མི་ཧཱུཾ། ཞེས་པས་ས་བྱིན་གྱིས་བརླབས་ཏེ། ཨོཾ་བཛྲོད་ཀེ་ཧཱུཾ། བ་བྱུང་དང་བཅས་པའི་ཆུ་བྱིན་གྱིས་བརླབས་སོ། །ཨོཾ་
[115a.7]ཨཱཿབཛྲ་པུཥྤེ་ཧཱུཾ། ཞེས་པས་མེ་ཏོག་བྱིན་གྱིས་བརླབས་ལ། ཨོཾ་ཨཱཿབཛྲ་རེ་ཁེ་ཧཱུཾ། ཞེས་པས་མཎྜལ་བྱིན་གྱིས་བརླབས་ནས། ཨོཾ་ཧཾ་སུ་མ་ཧཱ་མེ་ར་ཝེ་ན་མཿ། ཞེས་པས་མཎྜལ་གྱི་དབུས་སུ་མེ་ཏོག་གཞག་གོ། །ཨོཾ་ཡཾ་པཱུརྦ་བི་དེ་ཧཱ་ཡ་ན་མཿ། ཞེས་པས་ཤར་དུའོ། །ཨོཾ་རཾ་ཛམྦུ་དྭཱི་
[115b]
[115b.1]པཱ་ཡ་ན་མཿ། ཞེས་པས་ལྷོ་རུའོ། །ཨོཾ་ལཾ་ཨ་པ་ར་གོ་ད་ནཱི་ཡེ་ན་མཿ། ཞེས་པས་ནུབ་ཏུའོ། །ཨོཾ་ཝཾ་ཨུཏྟར་ཀུ་ར་ཝེ་ན་མཿ། ཞེས་པས་བྱང་དུའོ། །དེ་ནས་རང་རང་གི་གཡས་གཡོན་གྱི་གློ་དག་ཏུ། ཨོཾ་ཡཿཨུ་པ་དྭཱི་པཱ་ཡ་ན་མཿ། ཨོཾ་རཿཨུ་པ་དྭཱི་པཱ་ཡ་ན་མཿ། ཨོཾ་ཝ་ཨུ་པ་དྭཱི་པཱ་ཡ་
[115b.2]ན་མཿ། ཨོཾ་ལ་ཨུ་པ་དྭཱི་པཱ་ཡ་ན་མཿ། ཞེས་པས་མེ་ཏོག་དགོད་དོ། །དེའི་རྗེས་སུ་ཨོཾ་ཡ་ག་ཛ་རཏྣཱ་ཡ་ན་མཿ། ཨོཾ་ར་པུ་རུ་ཥ་རཏྣཱ་ཡ་ན་མཿ། ཨོཾ་ཝ་པཱ་ཛི་རཏྣཱ་ཡ་ན་མཿ། ཨོཾ་ལ་སྟྲཱི་རཏྣཱ་ཡ་ན་མཿ། ཤར་ལ་སོགས་པའི་ཕྱོགས་སུ་མེ་ཏོག་གཞག་པར་བྱའོ། །དེ་ནས་ཡཱཿཁཌྒ་རཏྣཱ་ཡ་ན་མཿ། 
[115b.3]ཨོཾ་རཱཿཙཀྲ་རཏྣཱ་ཡ་ན་མཿ། ཨོཾ་ལཱཿམ་ཎི་རཏྣཱ་ཡ་ན་མཿ། ཨོཾ་ཝཱཿསརྦ་ནི་བྷི་བྷྱོ་ན་མཿ། ཞེས་པས་མེ་ལ་སོགས་པའི་མཚམས་སུའོ། །དེའི་རྗེས་སུ་རི་རབ་དང་གླང་པོའི་བར་དུ་ཨོཾ་སཱུརྱཱ་ཡ་ན་མཿ། དེ་བཞིན་དུ་རི་རབ་དང་རྟའི་བར་དུ་ཨོཾ་ཙནྡྲཱ་ཡ་ན་མཿ། ཞེས་མེ་ཏོག་དགོད། ཨོཾ་ཧཿཨ་དྷརྨེ་
[115b.4]ན་མཿ། ཞེས་བྱང་ཆུབ་ཀྱི་གནས་སུ་མེ་ཏོག་དགོད་དོ། །དེ་ལྟར་རིན་པོ་ཆེ་བདུན་ལ་སོགས་པ་དང་ལྡན་ཞིང་རི་རབ་ལ་སོགས་པས་བརྒྱན་པའི་མཎྜལ་ཡིད་ཀྱིས་ངེས་པར་བཟུང་ནས་བླ་མ་ལ་དབུལ་བར་བྱའོ། །བསོད་ནམས་དེ་སེམས་ཅན་ཐམས་ཅད་ཀྱིས་བླ་ན་མེད་པའི་གོ་འཕང་ཐོབ་པར་བྱ་བའི་ཕྱིར་
[115b.5]བསྔོ་བར་བྱའོ། །ཨོཾ་ཨཱཿམུཿཞེས་བྱ་བས་གཤེགས་སུ་གསོལ་ལོ་ཞེས་བྱ་བ་ནི་བླ་མའི་མཎྜལ་གྱི་ཆོ་གའོ།། {D3763}༄༅༅། །རྒྱ་གར་སྐད་དུ། མཎྜལ་བི་དྷིཿ། བོད་སྐད་དུ། མཎྜལ་གྱི་ཆོ་ག །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །
[115b.6]དཀྱིལ་འཁོར་བྱུག་པ་སྔོན་དུ་འགྲོ་བ་ཡིས། །སྐྱེ་བ་གཞན་དུ་འབྱོར་པ་མི་ཟད་ལ། །ད་ལྟར་བཞེད་པ་ཉིད་ཀྱི་ཕྱག་གནས་ལྟར། །སླུ་བ་མེད་པ་བདག་གིས་བརྗོད་པར་བགྱི། །ཨོཾ་བཛྲ་རེ་ཁེ་ཨཱཿཧཱུཾ། གཙང་སྤྱོད་བ་ཡི་ལྕི་བ་ནི། །ཆུ་དང་འོ་མ་ཞོ་དང་མར། །ཐམས་ཅད་དེ་ལས་བྱུང་བ་དག །
[115b.7]སྣོད་གཙང་བསྐོལ་ཏེ་ཆུ་རྣམས་དབོ། །ཚིགས་མ་དོར་ཏེ་དབུས་ཀྱི་ཆས། །དབྱིབས་ཅི་དགའ་བའི་མཎྜལ་ནི། །ས་བདག་ཁྲུ་གང་ཡན་ཆད་པར། །གསང་སྔགས་དོན་ལ་གཞོལ་བར་བྱུགས། །དེ་ནས་དེ་ནི་གུས་པ་ཡིས། །རྒྱལ་བ་སྲས་སུ་བཅས་ལ་དབུལ། །མཇུག་ཏུ་ཐུབ་པས་
[116a]
[116a.1]གསུངས་པ་ཡི། །ཚིགས་བཅད་འདི་དག་བརྗོད་པར་བྱ། །བ་ཡི་ལྕི་བ་ཆུར་བཅས་སྦྱིན་པ་སྟེ། །ལེགས་པར་ཉུག་པར་བྱེད་པ་ཚུལ་ཁྲིམས་སོ། །སྲིན་དང་གྲོག་སྦུར་བསལ་བ་བཟོད་པ་ཡིན། །བྱ་བ་ལ་ནི་ཉེར་ཞུགས་བརྩོན་འགྲུས་ཏེ། །དེ་ལ་སྐད་ཅིག་སེམས་ནི་
[116a.2]གཅིག་བྱེད་པ། །བསམ་གཏན་ཤེས་རབ་རི་མོ་གསལ་བའོ། །ཐུབ་པའི་མཎྜལ་བྱས་པ་ཡིས། །ཕ་རོལ་ཕྱིན་པ་འདི་དྲུག་ཐོབ། །གསེར་གྱི་མདོག་འགྱུར་འདི་དག་སྟེ། །ནད་རྣམས་ཀུན་དང་བྲལ་བར་འགྱུར། །ཟླ་བ་ལྟར་མཛེས་གསལ་བ་ཡིས། །ལྷ་དང་མི་ནི་དམ་པར་སྐྱེ། །
[116a.3]ནོར་དང་གསེར་ནི་འབྱོར་པ་ཡིས། །རྒྱལ་པོའི་རིགས་སུ་སྐྱེ་བར་འགྱུར། །བདེ་བར་གཤེགས་པའི་ཕོ་བྲང་མཆོག །མཎྜལ་གང་ཞིག་བྱེད་པ་དང་། །སྡིག་པ་ཐམས་ཅད་མི་བྱེད་ཅིང་། །དགེ་བ་ཕུན་སུམ་ཚོགས་པ་དང་། །རང་གི་སེམས་ནི་ཡོངས་འདུལ་བ། །འདི་དག་སངས་
[116a.4]རྒྱས་རྣམས་ཀྱིས་བསྔགས། །ཞེས་སོ། །དེ་ནས་དགེ་བ་དེ་ཉིད་རྒྱུ་མཚན་དུ་བྱས་ལ། དཀོན་མཆོག་གསུམ་ལ་བདག་ཕྱག་འཚལ། །དཀོན་མཆོག་གསུམ་ལ་སྐྱབས་སུ་མཆི། །བདག་ནི་ཁྱེད་ལ་རྣམ་ཀུན་འབུལ། །སྡིག་པ་ཐམས་ཅད་བཤགས་པར་བགྱི། །འགྲོ་བའི་དགེ་ལ་
[116a.5]རྗེས་ཡི་རང་། །དམ་ཆོས་འཁོར་ལོ་མཆོག་བསྐོར་དང་། །ཡོངས་སུ་མྱ་ངན་འདས་སྤང་ཞིང་། །བདག་ནི་ཁྱེད་ལ་གསོལ་བ་འདེབས། །འདི་སོགས་དགེ་བའི་ལས་རྣམས་ནི། །བྱང་ཆུབ་བླ་ན་མེད་པར་བསྔོ། །འགྲོ་བའི་སྡུག་བསྔལ་ཁུར་ཆེན་འབོར་བའི་ཕྱིར། །བདག་གིས་སེམས་ནི་
[116a.6]བྱང་ཆུབ་ཕྱིར་བསྐྱེད་དེ། །མ་རྒལ་བསྒྲལ་དང་མ་གྲོལ་དགྲོལ་བ་དང་། །དབུགས་མ་ཕྱུང་བ་བདག་གིས་དབུགས་དབྱུང་སྟེ། །མྱ་ངན་མ་འདས་བདག་གིས་མྱ་ངན་འདས། །དེ་ལྟར་བྱང་ཆུབ་ཀྱི་སེམས་རབ་ཏུ་བརྟན་པར་བསྐྱེད་ལ་ཇི་ལྟར་འདོད་པའི་བྱ་བ་དགེ་བ་ལ་འཇུག་པར་བྱའོ། །
[116a.7]མཎྜལ་དབུལ་བའི་ཆོ་ག་སློབ་དཔོན་ཆེན་པོ་བྱང་ཆུབ་སེམས་དཔའ་དགྲ་ལས་རྒྱལ་གསང་བའི་ཞལ་སྔ་ནས་མཛད་པ་རྫོགས་སོ།། །།རྒྱ་གར་གྱི་མཁན་པོ་ཨ་དུ་ལོ་པ་དང་། ལོ་ཙཱ་བ་དགེ་སློང་ཆོས་ཀྱི་ཤེས་རབ་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པ།། །།
[116b]
[116b.1]{D3764}༄༅༅། །རྒྱ་གར་སྐད་དུ། མཎྜལ་བི་དྷིཿ། བོད་སྐད་དུ། མཎྜལ་གྱི་ཆོ་ག །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །གདོད་ནས་ཞི་བའི་ཆོས་ཀུན་དང་། །གང་གི་རང་བཞིན་མེད་པར་ནི། །སེམས་ནི་རི་རབ་ལྟར་གནས་པ། །དེ་ལ་བདེན་པ་
[116b.2]མཐོང་ཞེས་བརྗོད། །དམ་པའི་ཆོས་ཀློག་པ་ལ་སོགས་པ་དང་། བླ་མའི་མཎྜལ་གྱི་ཆོ་ག་ནི། ཨོཾ་བཛྲ་བྷཱུ་མི་ཨཱཿཧཱུཾ་ཞེས་བརྗོད་པས་སེམས་བསྐྱེད་པ་སྔོན་དུ་འགྲོ་བའི་སྒོ་ནས་ལྕི་བ་ཆུ་དང་བཅས་པས་ས་ཕྱོགས་བྱུག་པར་བྱའོ། །དེ་ནས་དཀྱིལ་འཁོར་གྱི་དབུས་སུ་མེ་ཏོག་བཞག་སྟེ། ཨོཾ་བཛྲ་རེ་ཁེ་
[116b.3]ཨཱཿཧཱུཾ་ཞེས་བྱ་བས་ནི་བྱིན་གྱིས་བརླབ་པར་བྱའོ། །དེ་ནས་མེ་ཏོག་དགྲམ་པའི་སྔགས་ནི། ཨོཾ་ཧཾ་མ་ཧཱ་མེ་ར་བེ་ན་མཿ། དབུས་སོ། །ཨོཾ་ཡཾ་པཱུརྦ་བི་དེ་ཧཱ་ཡ་ན་མཿ། ཤར་ཕྱོགས་སུའོ། །ཨོཾ་རཾ་ཛཾ་བུ་དྭཱི་པཱ་ཡ་ན་མཿ། ལྷོ་ཕྱོགས་སུའོ། །ཨོཾ་ལཾ་ཨ་པ་ར་གོ་དཱ་ནི་ཡེ་ན་མཿ། ནུབ་ཕྱོགས་སུའོ། །ཨོཾ་
[116b.4]བཾ་ཨུཏྟར་ཀུ་ར་བེ་ན་མཿ། བྱང་ཕྱོགས་སུའོ། །ཨོཾ་ཡཿཨུ་པ་དྭཱི་པཱ་ཡ་ན་མཿ། འདི་ལན་གཉིས་བརྗོད་དེ། ཤར་ཕྱོགས་ཀྱི་མཚམས་གཡས་གཡོན་གཉིས་སུ་མེ་ཏོག་གི་ཚོམ་བུ་དགོད་དོ། །དེ་བཞིན་དུ། ཨོཾ་རཿཨུ་པ་དྭཱི་པཱ་ཡ་ན་མཿ། འདིས་ལྷོ་ཕྱོགས་ཀྱི་གཡས་གཡོན་དུའོ། །ཨོཾ་ལཿཨུ་
[116b.5]པ་དྭཱི་པཱ་ཡ་ན་མཿ། ནུབ་ཕྱོགས་ཀྱི་གཡས་གཡོན་དུའོ། །ཨོཾ་བཿཨུ་པ་དྭཱི་པཱ་ཡ་ན་མཿ། བྱང་ཕྱོགས་ཀྱི་གཡས་གཡོན་དུའོ། །དེ་ནས་ནང་གི་ཕྱོགས་དང་མཚམས་སུའོ། །ཨོཾ་ཡ་ག་ཛ་རཏྣཱ་ཡ་ན་མཿ། ཨོཾ་ར་པུ་རུ་ཥ་རཏྣཱ་ཡ་ན་མཿ། ཨོཾ་ལ་ཨ་ཤྭ་རཏྣཱ་ཡ་ན་མཿ། ཨོཾ་བ་སྟྲཱི་རཏྣཱ་ཡ་ན་མཿ། 
[116b.6]ཨོཾ་ཡཱ་ཁཌྒ་རཏྣཱ་ཡ་ན་མཿ། ཨོཾ་རཱ་མ་ཎི་རཏྣཱ་ཡ་ན་མཿ། ཨོཾ་ལཱ་ཙཀྲ་རཏྣཱ་ཡ་ན་མཿ། ཨོཾ་བཱ་སརྦ་ནི་དྷི་བྷྱོ་ན་མཿ། ཤར་ནས་བཟུང་སྟེ་གཡས་སྐོར་དུ་ཕྱོགས་མཚམས་བརྒྱད་དུ་བསྐོར་བར་བྱའོ། །ནང་གི་ཤར་དང་ནུབ་ཏུ། ཨོཾ་སཱུརྱཱ་ཡ་ན་མཿ། ཨོཾ་ཙནྡྲཱ་ཡ་ན་མཿ། འདི་རྣམས་ཀྱིས་ནི་གླིང་
[116b.7]བཞི་གླིང་ཕྲན་བརྒྱད། རིན་པོ་ཆེ་སྣ་བདུན་གཏེར་ཆེན་པོ་དང་བརྒྱད། རི་རབ་ཉི་ཟླ་དང་བཅས་པ་རིན་པོ་ཆེ་སྣ་ཚོགས་ཀྱིས་བཀང་བར་དམིགས་ཏེ་སངས་རྒྱས་དང་བྱང་ཆུབ་སེམས་དཔའམ། ཆོས་སམ་བླ་མ་གང་ཡང་རུང་བ་ལ་དབུལ་བར་བསམ་མོ། །ཕན་ཡོན་དཔག་ཏུ་མེད་པ་
[117a]
[117a.1]ཡོད་དེ་གཞུང་གཞན་ནས་ཤེས་པར་བྱའོ། །བླ་མ་དང་སངས་རྒྱས་དང་བྱང་ཆུབ་སེམས་དཔའ་ལ་སོགས་པའི་མདུན་དུ་བསྙེན་བཀུར་བྱའོ། །མཎྜལ་གྱི་ཆོ་ག་དངོས་གྲུབ་བརྙེས་པའི་སློབ་དཔོན་མཁས་པ་ཆེན་པོ་རིན་ཆེན་འབྱུང་གནས་སྦས་པའི་ཞལ་སྔ་ནས་མཛད་པ་
[117a.2]རྫོགས་སོ།། །།མཚན་ཡོངས་སུ་གྲགས་པར་གྱུར་པ་དགེ་བཤེས་རྡོ་རྗེ་གདན་པས་མཛད་པ་ལགས་སོ། །ཞུ་ཆེན་གྱི་ལོ་ཙཱ་བ་དགེ་སློང་དར་མ་གྲགས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པ། ཕ་རོལ་ཏུ་ཕྱིན་པའི་ཐེག་པའི་མཎྜལ་གྱི་ཆོ་གའོ།། །།
[117a.3]{D3765}༄། །ལས་དང་པོ་པའི་ཚོགས་སོག་བཞུགས།། ༄༅༅། །ཡེ་ཤེས་ཉི་མས་ཉོན་མོངས་མཚོ་སྐེམས་ཤིང་། །འཇམ་པའི་གསུང་གིས་སྲིད་པ་གསུམ་སྒྲོལ་བ། །ཡིད་བཞིན་ནོར་ལྟར་སེམས་ཅན་རེ་སྐོང་བའི། །མགོན་པོ་འཇམ་པའི་དབྱངས་ལ་ཕྱག་འཚལ་ལོ། །ཚོགས་སོག་རྣལ་
[117a.4]འབྱོར་རྣམས་ལ་ཕན་གདགས་ཕྱིར། །བྱ་བའི་ཆོ་གའི་རིམ་པ་བདག་གིས་དབྱེ། །རྣལ་འབྱོར་རྣམ་པ་གཉིས་སུ་བསྟན། །དངོས་གྲུབ་སྒྲུབ་དང་ཚོགས་སོག་པའོ། །དངོས་གྲུབ་བསྒྲུབ་པར་བྱ་བའི་ཐབས། །རྒྱུད་དང་བླ་མ་སོ་སོ་ཡི། །གདམས་ངག་དག་ལས་གསལ་བར་བཤད། །
[117a.5]ཚོགས་སོག་རིམ་པ་གཉིས་ཡིན་ཏེ། །རིགས་པ་དང་ནི་ལུང་ཡིན་ནོ། །རིགས་པས་ཕྱེ་ན་གཉིས་ཡིན་ཏེ། །སློབ་དཔོན་བྱེད་དང་སློབ་མར་གནས། །སློབ་དཔོན་ལ་ཡང་རྣམ་གསུམ་སྟེ། །རབ་དང་འབྲིང་དང་ཐ་མའོ། །སློབ་མ་ལ་ཡང་དེ་བཞིན་ནོ། །གང་ཟག་དྲུག་གི་བྱ་བ་ནི། །
[117a.6]བྱེ་བྲག་ཐུན་མོང་གཉིས་སུ་བསྟན། །སློབ་དཔོན་རབ་ཀྱི་བྱ་བ་ནི། །ཐུན་དྲུག་ཏུ་ནི་སྒྲུབ་པ་དང་། །དབང་བསྐུར་ཆོས་བཤད་དཀྱིལ་འཁོར་དང་། །སྦྱིན་སྲེག་རབ་གནས་གཏོར་མ་བྱ། །སློབ་དཔོན་འབྲིང་གི་བྱ་བ་ནི། །ཐུན་བཞི་རུ་ནི་སྒོམ་པ་དང་། །ཆོས་བཤད་སྦྱིན་སྲེག་གཏོར་རབ་
[117a.7]གནས། །སློབ་དཔོན་ཐ་མའི་བྱ་བ་ནི། །ཐུན་གསུམ་དུ་ནི་སྒོམ་པ་དང་། །སྦྱིན་སྲེག་རབ་གནས་གཏོར་མ་བྱ། །སློབ་མ་རབ་ཀྱི་བྱ་བ་ནི། །ཐུན་དྲུག་སྒོམ་དང་མཆོད་གཏོར་གསུམ། །སློབ་མ་འབྲིང་གི་བྱ་བ་ནི། །ཐུན་བཞིར་སྒོམ་དང་མཆོད་གཏོར་གཉིས། །སློབ་མ་ཐ་མའི་བྱ་བ་ནི། །ཐུན་
[117b]
[117b.1]གསུམ་སྒོམ་དང་མཆོད་གཏོར་གཅིག །དེ་ནི་བྱེ་བྲག་ཆོ་གའོ། །སློབ་དཔོན་སློབ་མ་གཉིས་ལ་ཡང་། །དམ་བཅས་པ་དང་མ་བཅས་པའི། །བྱེ་བྲག་གཉིས་སུ་ཤེས་པར་བྱ། །ཐུན་མོང་རིམ་པའི་ཆོ་ག་ནི། །བསྒྲུབ་དང་སྒྲུབ་ཐབས་བསྒོམ་པ་དང་། །ཁྲུས་དང་བླ་མ་ཕྱག་འཚལ་དང་། །
[117b.2]ཁ་ཏོན་འདོན་དང་གླེགས་བམ་ཀློག །རྒྱུན་ཆགས་བདུན་དང་ཆོས་སྤྱོད་དང་། །དེ་ནས་ཁ་ཟས་རྣལ་འབྱོར་བྱ། །སཱཙྪ་གདབ་དང་བསྐོར་བ་དང་། །དུས་ཀུན་བྱ་བའི་སྤྱོད་ལམ་དང་། །ཉིན་ཕྱེད་དུས་ཀྱི་ཆོས་སྤྱོད་དང་། །དགོངས་དག་ཆོས་སྤྱོད་རྒྱས་པར་བྱ། །ཉམས་བཤགས་སྙིང་གའི་
[117b.3]དཀྱིལ་འཁོར་དང་། །གཉིས་མེད་སྦྱོར་བས་ཉལ་བའོ། །ཐུན་མོང་བསྡུས་པ་བཅུ་དང་གསུམ། །དེ་ལ་ལྡང་བའི་དུས་སུ་ནི། །སྟོང་པ་ཉིད་ལ་གནས་པ་ལས། །ལྷ་མོ་བཞིས་བསྐུལ་ལྡང་བར་བསམ། །སྒྲུབ་ཐབས་སོ་སོའི་གཞུང་ལས་གསལ། །ཁྲུས་ལ་རྣམ་བཞིར་ཤེས་པར་བྱ། །ཆུ་
[117b.4]ཡི་རྡུལ་ཕྲན་འདུས་པ་ལས། །ཁྲོ་བོ་བདུད་རྩི་འཁྱིལ་པར་གྱུར། །སྐུ་མདོག་ལྗང་སེར་ཞལ་གཅིག་པ། །ཕྱག་གཉིས་མཚན་ལྡན་འཇིགས་པའི་གཟུགས། །གཡས་ན་སྣ་ཚོགས་རྡོ་རྗེ་ལ། །གཡོན་ན་བདུད་རྩིས་བཀང་ཐོད་བསྣམས། །དེ་ཡིས་བགེགས་བསྐྲད་གྱུར་པར་བསམ། །
[117b.5]རང་སྙིང་ཧཱུཾ་ལས་སྤྱན་སོགས་སྤྲོས། །བདུད་རྩིའི་བུམ་པ་ཕྱག་ན་བསྣམས། །རང་གི་ལུས་ལ་དབང་བསྐུར་བསམ། །བསྐུར་བས་ལུས་ཀུན་བདེས་གང་བས། །དྲི་མ་ཀུན་ནས་དག་པར་བསམ། །བདུད་རྩིར་བྱིན་བརླབས་ཆུ་ཡིས་ནི། །ཛམྦྷ་ལ་ཡི་དབུ་བཀྲུས་བསམ། །ཨ་ཀཱ་རོ་ཡི་
[117b.6]སྔགས་སོགས་ཀྱིས། །{ཡི་དགས་,ཡི་དྭགས་}ཀུན་ལ་ཆུ་སྦྱིན་བྱ། །ཕྱག་འཚལ་ཆོ་ག་གཉིས་ཤེས་བྱ། །ཏིང་འཛིན་ལྡན་པའི་བླ་མ་ལ། །དུས་སུ་གུས་པས་ཕྱག་འཚལ་བྱ། །ཏིང་འཛིན་ལྡན་པའི་བླ་མ་ལ། །ལག་པ་དལ་བས་སྒོ་བརྡུངས་ནས། །གུས་པས་ཕྱག་འཚལ་ཁམས་བདེ་ཞུ། །བྱ་
[117b.7]བར་འོས་པའི་གདམས་ངག་ནོད། །ཁ་ཏོན་གླེགས་བམ་ཀློག་པས་ནི། །བསམ་པའི་རིམ་པ་བཞིར་ཤེས་བྱ། །བདག་ཉིད་གསུང་གི་རྡོ་རྗེ་འམ། །ཡི་དམ་སོ་སོའི་ལྷར་བསམས་ནས། །མདུན་དུ་ལྷ་ཀླུ་ལ་སོགས་བསམ། །ཟབ་མོའི་མདོ་སོགས་ལེགས་གདོན་བྱ། །དེ་ཡིས་དེ་
[118a]
[118a.1]རྣམས་ཚིམ་གྱུར་ནས། །གཉིས་མེད་ཡེ་ཤེས་དོན་རྟོགས་བསམ། །རྒྱུན་བཤགས་བདུན་ལྡན་ཆོ་ག་ནི། །བཅུ་གསུམ་དུ་ནི་ཤེས་པར་བྱ། །མཎྜལ་ཤིན་ཏུ་མཛེས་པ་ལ། །བདུད་རྩི་ལ་སོགས་དྲིས་བྱུགས་ལ། །མེ་ཏོག་ཡིད་འོང་སིལ་བཀྲམ་ནས། །ཕྱོགས་
[118a.2]བཅུ་དུས་གསུམ་བཞུགས་པ་ཡི། །དཀོན་མཆོག་གསུམ་པོ་དེ་བསམས་ནས། །ཡོན་ཏན་ཕུན་ཚོགས་ཀྱིས་བསྟོད་པའི། །གུས་པའི་ཚུལ་གྱིས་ཕྱག་འཚལ་བྱ། །ཅི་འབྱོར་མཆོད་པ་བཤམས་ནས་ནི། །རིམ་པ་ཇི་བཞིན་སྔགས་དང་དབུལ། །སྡིག་པ་ཐམས་ཅད་བཤགས་པ་དང་། །
[118a.3]བྱེད་པ་ཡང་ནི་བསྡམ་པ་དང་། །བསོད་ནམས་ཀུན་ལ་ཡི་རང་བྱ། །དཀོན་མཆོག་གསུམ་ལ་སྐྱབས་འགྲོ་བྱ། །བྱང་ཆུབ་མཆོག་ཏུ་སེམས་བསྐྱེད་བྱ། །ཆོས་ཀྱི་འཁོར་ལོ་བསྐོར་བསྐུལ་བྱ། །མྱ་ངན་འདའ་ལ་གསོལ་འདེབས་དང་། །བདག་གི་ལུས་སོགས་དབུལ་བ་དང་། །དགེ་ཀུན་
[118a.4]བྱང་ཆུབ་མཆོག་ཏུ་བསྔོ། །དཀོན་མཆོག་གསུམ་དགྱེས་གནང་སྦྱིན་བསམ། །ཁ་ཟས་ཀྱི་ནི་རྣལ་འབྱོར་ནི། །སྦྱང་དང་ཟ་གཏོར་སྦྱིན་སྲེག་ནི། །ནང་དང་བླ་མེད་བཞིར་ཤེས་བྱ། །སྦྱང་དང་ཟ་གཏོར་སོ་སོའི་གཞུང་། །སྙིང་གར་ཡི་དམ་ལྷ་བཀོད་དེ། །བདུད་རྩིར་བྱིན་བརླབས་ཟས་
[118a.5]ཀྱིས་ནི། །དཀྱིལ་འཁོར་དེ་ལ་ཚིམ་པར་བསམ། །དེ་ནི་ནང་གི་སྦྱིན་སྲེག་གོ། །ཚིམ་པའི་ཡེ་ཤེས་འོད་འཕྲོས་པས། །སེམས་ཅན་སྡིག་བསྲེགས་སླར་འདུས་ནས། །བདག་ལུས་བསྲེགས་ནས་སྟོང་པར་བསམ། །བླ་མེད་སྦྱིན་སྲེག་ཡིན་པར་བཤད། །སཱཙྪ་གདབ་པའི་རྣལ་འབྱོར་
[118a.6]ནི། །ས་ཆུ་མེ་དང་བྱེ་མ་ལ། །ནམ་མཁའ་ལ་ཡང་གདབ་པར་བྱ། །ཆོ་གའི་རིམ་པ་གཞུང་བཞིན་བྱ། །བསྐོར་བའི་རྣལ་འབྱོར་བཤད་པར་བྱ། །དུས་གསུམ་སངས་རྒྱས་མདུན་བསམས་ནས། །ལུས་ཀྱིས་གཡས་ནས་བསྐོར་བར་བྱ། །ངག་གིས་ཡི་གེ་བརྒྱ་པ་བཟླ། །ཡིད་ཀྱིས་
[118a.7]མཆོད་པ་སྣ་ཚོགས་མཆོད། །སངས་རྒྱས་ཀུན་དགྱེས་འོད་ཟེར་ནི། །དུས་མཐའི་མེ་བཞིན་འཕྲོས་པ་ཡིས། །བདག་དང་སེམས་ཅན་མ་ལུས་པའི། །སྒྲིབ་པ་ཐམས་ཅད་བསྲེགས་པར་བསམ། །དུས་ཀུན་བྱ་བའི་སྤྱོད་ལམ་ནི། །ལུས་ངག་ཡིད་གསུམ་བྱ་བའོ། །ལུས་ཀྱིས་ཕྱག་རྒྱ་
[118b]
[118b.1]ལ་སོགས་བྱ། །ངག་གིས་སྔགས་སོགས་བཟླས་པར་བྱ། །ཡིད་ཀྱིས་ཀུན་རྫོབ་ལྷར་བསྒོམ་དང་། །རང་བཞིན་མེད་པར་མོས་པར་བྱ། །མཐོ་གང་ཙམ་གྱིས་འཕགས་པ་ནི། །སྤྱི་བོར་ཟླ་དཀྱིལ་བརྟག་པར་བྱ། །ཨོཾ་ནི་དབུས་སུ་གནས་བསམས་ནས། །བདུད་རྩི་ལྔ་པོ་འབབ་པར་བྱ། །
[118b.2]རྐང་མཐིལ་བར་དུ་ལུས་ཁྱབ་ནས། །ངལ་དུབ་བསལ་བར་གྱུར་པར་བསམ། །ཇི་སྲིད་མི་སྐྱོའི་བར་དུ་བསྒོམ། །རྩ་བ་ཡན་ལག་དམ་ཚིག་ནི། །ཤེས་བཞིན་བག་ཡོད་བསྒོམ་སྟེ་བསྲུང་། །ཉིན་ཕྱེད་ཆོས་སྤྱོད་གོང་དང་མཐུན། །དགོངས་ཀའི་ཆོས་སྤྱོད་གསུམ་ཡིན་ཏེ། །ཆོས་སྤྱོད་དང་
[118b.3]ནི་མདོ་གདོན་དང་། །སྨོན་ལམ་དག་ནི་གདབ་པར་བྱ། །ཆོས་སྤྱོད་བྱེད་པ་གོང་མ་བཞིན། །བཅུ་གསུམ་དུ་ནི་ཤེས་པར་བྱ། །མདོ་གདོན་ཤེས་རབ་སྙིང་པོ་དེ། །ཟབ་མོའི་དོན་ལ་བསྐུལ་ཕྱིར་རོ། །དགེ་བ་མི་ཟད་བསྔོ་བའི་ཕྱིར། །སྨོན་ལམ་དམ་པ་གདབ་པར་བྱ། །ཉམས་
[118b.4]བཤགས་སྙིང་གའི་དཀྱིལ་འཁོར་ནི། །རང་ཉིད་ཡི་དམ་ལྷར་བསམས་ནས། །དེ་སྙིང་པདྨ་ཟླ་དཀྱིལ་འཁོར། །རིགས་ལྔའམ་ཡང་ན་དོན་གྲུབ་ནི། །ལྷ་ནི་སྙིང་གར་བསྐྱེད་པར་བྱ། །དེ་ལ་དོན་གྲུབ་བསྐྱེད་པ་ནི། །ཁཾ་བསམ་དེ་ལས་རལ་གྲི་བསམ། །རལ་གྲི་ཁཾ་ལས་འོད་
[118b.5]འཕྲོས་པས། །སེམས་ཅན་དོན་བྱས་སླར་འདུས་པས། །བདེ་གཤེགས་ལས་རིགས་ཉིད་དུ་གྱུར། །སྐུ་མདོག་ལྗང་གཡས་སྔོ་གཡོན་དཀར། །ཞལ་གསུམ་པ་ལ་ཕྱག་དྲུག་པ། །དང་པོ་གཉིས་ནི་ཡུམ་ལ་འཁྱུད། །གཡས་ཀྱི་གཉིས་པས་རལ་གྲི་འཛིན། །གསུམ་པ་སྣ་
[118b.6]ཚོགས་རྡོ་རྗེ་སྟེ། །གཡོན་གྱི་གཉིས་པས་འཁོར་ལོ་འཛིན། །གཡོན་གྱི་གསུམ་པར་པདྨ་བསྣམས། །དེ་ལ་སྐྱེ་མཆེད་བྱིན་གྱིས་བརླབ། །སྐུ་གསུང་ཐུགས་ཀྱང་བྱིན་གྱིས་བརླབ། །དབང་བསྐུར་རིགས་ཀྱི་གཙོ་བོར་གྱུར། །དེ་ཡི་ཐུགས་ལས་འོད་འཕྲོས་ཏེ། །སངས་རྒྱས་ཀུན་ལ་
[118b.7]གསོལ་འདི་གདབ། །རྡོ་རྗེ་འཛིན་པས་འགྲོ་སྐྱབས་ཕྱིར། །ཡོན་ཏན་འབྱུང་གནས་སྩོལ་བ་ལྟར། །སངས་རྒྱས་ཀུན་གྱིས་དབང་བསྐུར་བ། །དེ་བཞིན་དུ་ནི་བདག་ལ་སྩོལ། །དེ་བཞིན་གསོལ་བ་བཏབ་པ་ཡིས། །དེ་བཞིན་གཤེགས་པ་ཀུན་མཉེས་ནས། །སྤྱན་ལ་སོགས་པའི་
[119a]
[119a.1]ལྷ་མོ་རྣམས། །བདུད་རྩི་ལྔས་གང་བུམ་པ་ཡིས། །དབང་བསྐུར་བར་ནི་བསམ་པར་བྱ། །ཞལ་ནས་ཚིག་འདི་འདོན་པར་བསམ། །དབང་བསྐུར་བ་ནི་རྡོ་རྗེ་ཆེ། །ཁམས་གསུམ་ཀུན་གྱིས་ཕྱག་བྱས་པས། །གསང་བ་གསུམ་གྱི་གནས་ལས་བྱུང་། །དབང་
[119a.2]བསྐུར་བ་ནི་སྦྱིན་པར་བྱ། །ཞེས་ནི་ཚིགས་བཅད་འདོན་པར་བསམ། །དབང་བསྐུར་ལུས་ཀུན་བདེ་གང་བས། །དམ་ཚིག་ཉམས་པའི་སྡིག་པ་ཀུན། །བསལ་ཞིང་རྣམ་པར་དག་པར་འགྱུར། །སྤྱི་བོར་ཐུགས་ཀྱི་བདག་པོ་བསམ། །གཉིས་མེད་སྦྱོར་བས་ཉལ་བ་ནི། །ཡེ་ཤེས་ལྷ་ནི་
[119a.3]གཤེགས་གསོལ་ཅིང་། །དམ་ཚིག་ལྷ་རྣམས་རང་ལ་བསྡུ། །ཉི་ཟླ་ཁ་སྦྱོར་དབུས་སུ་ནི། །རང་རང་ཡུམ་དང་སྦྱོར་བར་བསམ། །ཡང་ན་སྟོང་ཉིད་རྣལ་འབྱོར་བྱ། །ཐུན་མོང་ཆོ་ག་བཅུ་གསུམ་དང་། །ཁྱད་པར་ཆོ་ག་བཅུ་གཉིས་ནི། །དེ་གཉིས་བསྡོམས་པས་ཉི་ཤུ་ལྔ། །སློབ་
[119a.4]དཔོན་རབ་ཀྱི་བྱ་བ་ཡིན། །ཁྱད་པར་བརྒྱད་དང་ཐུན་མོང་དང་། །དེ་དག་བསྡོམས་པས་ཉི་ཤུ་གཅིག །སློབ་དཔོན་འབྲིང་གི་བྱ་བ་ཡིན། །ཁྱད་པར་ཆོ་ག་དྲུག་དང་ནི། །ཐུན་མོང་བསྡོམས་པས་བཅུ་དང་དགུ། །སློབ་དཔོན་ཐ་མའི་བྱ་བ་ཡིན། །ཐུན་མོང་བཅུ་གསུམ་སློབ་མ་
[119a.5]རབ། །འབྲིང་དང་ཐ་མ་ཅི་རིགས་བྱ། །དེ་ལྟར་རིགས་པ་བཤད་ཟིན་ནས། །ད་ནི་ལུང་གིས་ཡིད་ཆེས་བྱ། །མཁའ་འགྲོ་མ་ཡི་རྡོར་གུར་ལས། །ཇི་སྲིད་བྱང་ཆུབ་སྙིང་པོའི་བར། །དཀོན་མཆོག་གསུམ་ནི་སྤང་མི་བྱ། །རྟག་ཏུ་དམ་ཚིག་བསྲུང་བར་བྱ། །རྡོ་རྗེ་དྲིལ་བུའང་
[119a.6]གཟུང་བར་བྱ། །རྟག་ཏུ་སྦྱིན་སྲེག་གསལ་བར་བྱ། །རྟག་ཏུ་དཀྱིལ་འཁོར་བཞེངས་པར་བྱ། །རྟག་ཏུ་བདེ་གཤེགས་རབ་གནས་བྱ། །འབྱུང་པོ་ཆེ་ལ་གཏོར་མ་སྦྱིན། །ཕྱག་རྒྱ་བཅིང་བ་རྣམས་སྤང་ཞིང་། །མཆོད་རྟེན་ལས་ནི་མི་བྱ་ཞིང་། །རྡོ་རྗེ་གསུམ་མཆོག་ཕྱག་མི་བྱ། །དཀྱིལ་
[119a.7]འཁོར་ལ་སོགས་ལུས་ཀྱི་ལས། །རྨི་ལམ་དུ་ཡང་མི་བྱ་ཞིང་། །སློབ་དཔོན་གཞན་ལ་ཕྱག་མི་བྱ། །བླ་མ་རྒན་ལ་ཕྱག་འཚལ་ཏེ། །རྟག་པར་རྒྱུན་དུ་སྔགས་བཟླ་ཞིང་། །བསམ་གཏན་གཉིས་ཀྱང་རྣམ་པར་སྤང་། །རྟག་ཏུ་སློབ་མ་བསྡུ་མི་བྱ། །རྟག་པ་རུ་ནི་ཆོས་བཤད་ཀྱིས། །
[119b]
[119b.1]རྟག་ཏུ་སེམས་ཅན་བསྐྱང་བར་བྱ། །རྟག་ཏུ་སངས་རྒྱས་ཆེར་མཉེས་བྱ། །ཛམྦྷ་ལ་ལ་ཆུ་སྦྱིན་བྱ། །ལས་རྣམས་ཐམས་ཅད་ཡང་དག་སྤྱད། །བྱེ་མའི་མཆོད་རྟེན་ལས་ལ་ཡང་། །མཁས་པས་ཆོ་ག་བཞིན་དུ་བྱ། །གཞན་ཡང་རྒྱུད་རྣམས་དུ་མ་ལས། །བྱ་བའི་རིམ་པ་མང་དུ་
[119b.2]གསུངས། །བསོད་ནམས་ཡེ་ཤེས་ཚོགས་འདོད་པས། །རྟག་ཏུ་དད་དང་བརྩོན་འགྲུས་དྲན་པ་དང་། །ཤེས་བཞིན་ཏིང་འཛིན་མཆོག་ལ་གནས་བྱས་ནས། །གཡེང་སྤངས་བག་ཡོད་ཚུལ་གྱིས་ནི། །རྟག་ཏུ་དེ་ལ་བསྟེན་པར་གྱིས། །བདག་ནི་བློ་ཆུང་ཤེས་རབ་དམན་གྱུར་ཀྱང་། །ཚོགས་
[119b.3]སོག་རྣལ་འབྱོར་རྣམས་ལ་ཕན་དོན་དུ། །ཆོ་གའི་རིམ་པ་ཅུང་ཟད་བསྡེབས་པ་ལས། །འཕགས་དང་མཁའ་འགྲོའི་ཚོགས་རྣམས་བཟོད་པར་མཛོད། །བདག་ཕན་སྙིང་རྗེའི་སེམས་ཀྱིས་འདི་བརྩམས་པས། །བསོད་ནམས་དྲི་མེད་ཕུན་ཚོགས་གང་ཐོབ་པས། །ནམ་མཁའི་མཐས་
[119b.4]ཀླས་སེམས་ཅན་མ་ལུས་ཀུན། །རྡོ་རྗེ་འཛིན་པའི་ས་དགེ་ཐོབ་པར་ཤོག །སློབ་དཔོན་སྲིད་གསུམ་རྣམ་པར་དག་པའི་རྡོ་རྗེས་མཛད་པའི་ལས་དང་པོའི་ཚོགས་སོག་བྱ་བའི་རིམ་པ་མདོར་བསྡུས་པ་རྫོགས་སོ།། {D3766}༄༅༅། །རྒྱ་གར་སྐད་དུ། བོ་དྷི་པ་དཱ་ཏི་ནཱ་མ། བོད་
[119b.5]སྐད་དུ། བྱང་ཆུབ་ཀྱི་གཞུང་ལམ་ཞེས་བྱ་བ། སངས་རྒྱས་འོད་དཔག་ཏུ་མེད་པ་ལ་ཕྱག་འཚལ་ལོ། །ཐུབ་པ་ཆེ་ལ་ཕྱག་འཚལ་ནས། །ཐེམ་སྐས་ལྟ་བུའི་ལམ་གང་ཡིན། །དབང་པོའི་ལས་ཆོག་རྒྱས་པ་ལས། །སྙིང་པོ་མདོ་རུ་བསྡུས་ཏེ་བརྗོད། །འདིར་ངེས་པར་སངས་རྒྱས་བྱོན་
[119b.6]པ་དང་། དེའི་ཆོས་ཐོས་པ་དང་། དད་པ་དང་ལྡན་པ་དང་། དམྱལ་བ་དང་{ཡི་དགས་,ཡི་དྭགས་}དང་དུད་འགྲོ་དང་། ཀླ་ཀློ་དང་ལྷ་ཚེ་རིང་པོར་སྐྱེ་བ་དང་། སངས་རྒྱས་ཀྱི་གསུང་མི་ཐོས་པ་དང་། ལོག་པར་ལྟ་བ་དང་། དབང་པོ་མ་ཚང་བའི་མཚན་ཉིད་ཅན་མི་ཁོམ་པའི་གནས་བརྒྱད་ལས་ཐར་
[119b.7]པའི་མིའི་དངོས་པོ་ཐོབ་པ་ཡང་ཤིན་ཏུ་རྙེད་པར་དཀའ་སྟེ། དེ་ཐོབ་པར་ཤེས་ནས་མྱུར་དུ་སྡིག་པ་ལས་བྱུང་བའི་ངན་འགྲོའི་སྡུག་བསྔལ་བསལ་ཞིང་དགེ་བ་ལས་བྱུང་བའི་བདེ་འགྲོའི་དགེ་བ་མཐའ་དག་དང་། བདེ་གཤེགས་དང་རྒྱལ་སྲས་ཀྱི་ཕུན་སུམ་ཚོགས་པ་རང་དང་གཞན་གྱིས་ཐོབ་
[120a]
[120a.1]པར་བྱ་བའི་ཕྱིར་ཤིན་ཏུ་དད་པ་དང་སྙིང་བརྩེ་བའི་རང་བཞིན་གྱིས་བདག་གིས་ཡང་དག་པར་བསྡུས་པའི་སྡོམ་པ་གཟུང་། ཆོ་གས་དགེ་བསྙེན་གྱི་སྡོམ་པ་ཐོབ་ཅིང་བྱང་ཆུབ་ཏུ་སེམས་བསྐྱེད་ནས་མཆོད་རྟེན་བྱ་བ་ལ་སོགས་པ་དང་པོའི་ལས་རྣམས་དང་། སྦྱིན་པ་ལ་སོགས་པ་ཕ་
[120a.2]རོལ་ཏུ་ཕྱིན་པ་དྲུག་གི་བདག་ཉིད་ལ་ཆོ་ག་བཞིན་དུ་གོམས་པར་བྱའོ། །དེ་ནས་སྔར་ཉིད་ཀྱི་བླ་ན་མེད་པའི་འབྲས་བུ་འཐོབ་བོ། །དེ་ལ་ཨོཾ་ན་མོ་བྷ་ག་བ་ཏེ་བཻ་རོ་ཙ་ན་པྲ་བྷ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སཱུ་ཀྵ་མེ་སཱུ་ཀྵ་མེ། ས་མེ་ས་མེ་ཡེ། ཤཱནྟེ་དཱནྟེ་ཨ་ས་མཱ་
[120a.3]རོ་པེ་ཨ་ན་ལཾ་བེ། ཏ་ར་ལཾ་བེ། ཡ་ཤོ་བ་ཏི། མ་ཧཱ་ཏེ་ཛེ་ནི་ར་ཀུ་ལེ་ནིརྦ་ཎེ་སརྦ་བུདྡྷ་ཨ་དྷིཥྛཱ་ན། ཨ་དྷིཥྠི་ཏེ་སྭཱ་ཧཱ། གཟུངས་འདིས་སའི་གོང་བུའམ་བྱེ་མའི་གོང་བུ་ལ་ལན་ཉི་ཤུ་རྩ་གཅིག་བཟླས་ཏེ་མཆོད་རྟེན་བྱའོ། །དེ་ལ་རྡུལ་ཕྲ་རབ་ཇི་སྙེད་ཡོད་པ་དེ་སྙེད་ཀྱི་མཆོད་རྟེན་བྱེ་བ་རྣམས་བྱས་པར་
[120a.4]འགྱུར་རོ། །རྡུལ་ཕྲ་རབ་རྣམས་ཀྱི་གྲངས་དང་མཉམ་པའི་བསོད་ནམས་འཐོབ་པར་འགྱུར་རོ། །སའི་དབང་ཕྱུག་ཏུ་ཡང་འགྱུར་རོ། །མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ། །དེ་སྐད་དུ་བཅོམ་ལྡན་འདས་དེ་བཞིན་གཤེགས་
[120a.5]པ་རྣམ་པར་སྣང་མཛད་འོད་ཀྱི་རྒྱལ་པོས་གསུངས་ཏེ། ཕན་ཡོན་ཆེན་པོ་དང་ལྡན་པའི་གཟུངས་སོ། །ཡེ་དྷརྨཱ་ཧེ་ཏུ་པྲ་བྷ་བཱ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་བ་དཏ། ཏེ་ཥཱཉྩ་ཡོ་ནི་རོ་དྷ་ཨེ་བཾ་བཱ་དཱི་མ་ཧཱ་ཤྲ་མ་ཎཿ། ཞེས་བྱ་བའི་ཚིགས་སུ་བཅད་པས་རབ་ཏུ་གནས་པ་བྱས་ནས། ཨོཾ་ན་མོ་བྷ་ག་བ་ཏེ་པུཥྤ་ཀེ་ཏུ་རཱ་
[120a.6]ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུཥྤེ་པུཥྤེ་མ་ཧཱ་པུཥྤེ་སུ་པུཥྤེ། སུ་པུཥྤོད་བྷ་བེ་པུཥྤ་སཾ་བྷ་བེ་པུཥྤ་ཨ་བ་ཀིརྞི་སྭཱ་ཧཱ། །ཞེས་པའི་གཟུངས་འདིས་ལན་བདུན་བསྔགས་པའི་མེ་ཏོག་དབུལ་ལོ། །མེ་ཏོག་ཇི་སྙེད་དེ་བྱེ་བ་སྙེད་ཀྱི་མེ་ཏོག་ཕུལ་བར་འགྱུར་རོ་ཞེས་སོ། །
[120a.7]དེ་ནས་ཨོཾ་ན་མོ་བྷ་ག་བ་ཏེ་རཏྣ་ཀེ་ཏུ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་རཏྣེ་རཏྣེ་མ་ཧཱ་རཏྣེ་རཏྣ་བི་ཛ་ཡེ་སྭཱ་ཧཱ། ཞེས་བྱ་བ་འདིས་མཆོད་རྟེན་ལ་ཕྱག་བྱའོ། །མཆོད་རྟེན་གཅིག་ལ་ཕྱག་བྱས་པས་མཆོད་རྟེན་བྱེ་བ་ལ་ཕྱག་བྱས་པར་འགྱུར་རོ། །མཆོད་རྟེན་
[120b]
[120b.1]ལ་ཕྱག་བྱ་བའི་ཆོ་གའོ། །དེ་ནས་ན་མཿས་མནྟ་བུདྡྷཱ་ནཱཾ། ཨོཾ་བཛྲ་ཨཱ་ཡུ་ཥེ་སྭཱ་ཧཱ། ཞེས་པ་འཇིམ་པ་བླང་བའི་སྔགས་སོ། །ཨོཾ་བཛྲོད་བྷ་བཱ་ཡ་སྭཱ་ཧཱ། ཞེས་པ་འབི་འབི་བྱ་བའི་སྔགས་སོ། །ཨོཾ་ཨ་ར་ཛེ་བི་ར་ཛེ་སྭཱ་ཧཱ། ཞེས་པ་འབྲུ་མར་བྱུག་པའི་སྔགས་སོ། །ཨོཾ་དྷརྨ་དྷཱ་ཏུ་གརྦྷེ་སྭཱ་ཧཱ། ཞེས་
[120b.2]སྐོལ་ཕོར་དུ་གཞུག་པའི་སྔགས་སོ། །ཨོཾ་བཛྲ་མུངྐ་ར་ཨཱ་ཀོ་ཊ་ཡ་ཧཱུཾ་ཕཊ་སྭཱ་ཧཱ། ཞེས་པ་བརྡུང་བའི་སྔགས་སོ། །ཨོཾ་དྷརྨཱ་བ་ཏེ་སྭཱ་ཧཱ། སྐོལ་ཕོར་ནས་དབྱུང་བའི་སྔགས་སོ། །ཨོཾ་སུ་པྲ་ཏིཥྛ་བཛྲེ་སྭཱ་ཧཱ། ཞེས་པ་བཞུགས་སུ་གསོལ་བའི་སྔགས་སོ། །ཨོཾ་སརྦ་ཏ་ཐཱ་ག་ཏ་མ་ཎི་ཤ་ཏ་དཱི་བ་ཏེ་
[120b.3]ཛྭ་ལ་ཛྭ་ལ་དྷརྨ་དྷཱ་ཏུ་གརྦྷེ་སྭཱ་ཧཱ། ཞེས་པ་རབ་ཏུ་གནས་པའི་སྔགས་སོ། །ཨོཾ་སྭ་བྷཱ་བ་བི་ཤུདྡྷེ་ཨཱ་ཧ་ར་ཨཱ་གཙྪ་ཨཱ་གཙྪ་དྷརྨ་དྷཱ་ཏུ་གརྦྷེ་སྭཱ་ཧཱ། ཞེས་པ་གཤེགས་སུ་གསོལ་བའི་སྔགས་སོ། །ཨོཾ་ཨཱ་ཀཱ་ཤ་དྷཱ་ཏུ་གརྦྷེ་སྭཱ་ཧཱ། ཞེས་པ་བཟོད་པར་གསོལ་བའི་སྔགས་སོ། །འདི་ནི་སཱཙྪ་
[120b.4]གདབ་པའི་ཆོ་གའོ། །དེའི་རྗེས་སུ་ན་མཿས་མནྟ་བུདྡྷཱ་ནཱཾ་ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཨོཾ་ཀི་ཎི་ཀི་ཎི་ཏ་ཐཱ་ག་ཏ་ཨུདྦྷ་བ། ཤཱནྟེ་བ་ར་དེ་ཨུཏྟ་མ་ཨུཏྟ་མ། ཏ་ཐཱ་ག་ཏ། ཨུདྦྷ་བ་ཧཱུཾ་ཕཊ་སྭཱ་ཧཱ། འདི་བཟུང་བས་འཕགས་པ་སྡོང་པོ་བཀོད་པའི་མདོ་གཟུང་བར་འགྱུར་རོ། །བཅོམ་ལྡན་འདས་མ་
[120b.5]འཕགས་མ་ཤེས་རབ་ཀྱི་ཕ་རོལ་ཏུ་ཕྱིན་མ་ལ་ཕྱག་འཚལ་ལོ། །ཏདྱ་ཐཱ། ཨོཾ་མུ་ནི་དྷརྨེ་སཾ་གྲ་ཧ་དྷརྨེ་བི་མུཀྟི་དྷརྨེས་དཱ་ཨ་མུ་གྲ་ཧ་དྷརྨེ་བཻ་ཤྲ་བ་ཎ་པ་རི་བརྟི་ཏ་དྷརྨེ་སརྦ་ཀཱ་ར་ཡ་པ་རི་པྲ་པཎ་དྷརྨེ། ས་མ་ཏཱ་པ་རི་བརྟི་ཏ་དྷརྨེ་སྭཱ་ཧཱ། ཨོཾ་པྲཛྙཱེ་ཤྲུ་ཏི་སྨྲ་ཏི་བི་ཛ་ཡ་དྷཱི་དྷཱ་ར་ཎི་ཡེ་སྭཱ་ཧཱ། འདི་བཟུང་
[120b.6]བས་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱ་པ་གཟུང་བར་འགྱུར་རོ། །ན་མཿས་མནྟ་བུདྡྷཱ་ནཱཾ་ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཨོཾ་དྷུ་ན་ཧཱུཾ་ཧཱུཾ་ཕཊ་ཕཊ་སྭཱ་ཧཱ། འདི་བཟུང་བས་འཕགས་པ་ཏིང་ངེ་འཛིན་གྱི་རྒྱལ་པོའི་མདོ་གཟུང་བར་འགྱུར་རོ། །ན་མཿས་མནྟ་བུདྡྷཱ་ནཱཾ་ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཨོཾ་
[120b.7]མ་ཎི་དྷ་རི་བཛྲི་ཎི་མ་ཧཱ་པྲ་ཏི་ས་རེ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། འདི་བཟུང་བས་སོ་སོར་འབྲང་མ་ཆེན་མོ་གཟུང་བར་འགྱུར་རོ། །གཟུངས་འདི་དག་དང་ཚིགས་སུ་བཅད་པ་ལ་སོགས་པ་བཀླགས་ཏེ་ཕྱག་བྱས་ཏེ་དེ་ནས་མཆོད་རྟེན་ལ་སོགས་པ་མི་འཇིག་པའི་ས་ཕྱོགས་སུ་བཞུགས་པར་བྱའོ། །འདིའི་
[121a]
[121a.1]ཕན་ཡོན་ཡང་བཅོམ་ལྡན་འདས་ཀྱིས་མཆོད་རྟེན་ནམ་གཟུགས་བརྙན་རྣམས་ལ་རྡུལ་ཕྲ་རབ་ཇི་སྙེད་ཡོད་པ་དེ་སྙེད་དུ་ངེས་པར་ས་སྟེང་དང་ལྷའི་རྒྱལ་པོ་བྱེད་པར་འགྱུར་རོ། །གཟུགས་དང་གཟུགས་མེད་པའི་ཏིང་ངེ་འཛིན་ཕུན་སུམ་ཚོགས་པ་མཐའ་དག་དང་བདེ་བ་ཐམས་
[121a.2]ཅད་མྱོང་ནས་མཐར་སྐྱེ་བ་དང་རྒ་བའི་རྒུད་པ་སྤངས་ཏེ་བྱང་ཆུབ་ཀྱི་གོ་འཕང་ཐོབ་པར་འགྱུར་རོ། །གསལ་རྒྱལ་གྱིས་ཞུས་པ་ལས་ཀྱང་། ཐུབ་པའི་དབང་པོའི་མཆོད་རྟེན་བྱས་པ་ཡིས། །མྱ་ངན་རྣམས་ལ་ལུས་ཀུན་རྒྱས་ཤིང་བརྟན། །གཙོ་བོར་འགྱུར་ཞིང་རིན་ཆེན་མཛོད་མང་དང་། །ས་
[121a.3]སྟེང་དགྲ་ཡི་ཚོགས་ལས་རྒྱལ་བར་འགྱུར། །ཞེས་སོ། །དེའི་རྗེས་སུ་ལག་པར་བསྒོམས་པའི་ཟླ་བའི་དཀྱིལ་འཁོར་གྱི་གདན་ལ་བཞུགས་པའི་བྷྲཱུཾ་ལ་སོགས་པའི་ས་བོན་ལྔ་ལས་བྱུང་བའི་རྟག་པ་ལ་སོགས་པ་ཞུ་བ་དང་ལྷན་ཅིག་འདྲེས་པའི་ཆུ་མདུན་དུ་ཛཾ་ལས་བྱུང་བའི་ཛམྦྷ་ལ་སེར་པོ་དུང་དང་
[121a.4]པདྨའི་ཁར་གཏེར་གྱི་མིང་ཅན་གྱི་གཏེར་བདག་ཞབས་གཉིས་ཀྱིས་མནན་ཏེ་བཞུགས་པ་རྡོ་རྗེ་ཉི་མའི་ཅོད་པན་དང་ཨུཏྤ་ལའི་ཕྲེང་བ་ཅན་ཕྱག་གཉིས་ན་ནེའུ་ལེ་དང་བཱི་ཛ་པཱུ་ར་བསྣམས་པ་བསམས་ཏེ། ཨོཾ་ཛམྦྷ་ལ་ཛ་ལེནྡྲཱ་ཡ་སྭཱ་ཧཱ། ཞེས་པས་བརྒྱ་རྩ་བརྒྱད་དེའི་སྤྱི་བོར་མཛུབ་མོ་བརྐྱང་པས་
[121a.5]སྦྱིན་པར་བྱའོ། །ཛམྦྷ་ལ་ལ་(ཚུ་,ཆུ་)སྦྱིན་པའི་ཆོ་གའོ། །ཨོཾ་ཛ་ལ་མི་དཾ་སརྦ་པྲེ་ཏེ་བྷྱཿསྭཱ་ཧཱ། ཞེས་པས་{ཡི་དགས་,ཡི་དྭགས་}ཐམས་ཅད་ལ་བྱམས་པས་དམིགས་ཏེ་ཆུ་སྦྱིན་ནོ། །དེ་ནས་ན་མཿསུ་རཱུ་པཱ་ཡ་ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་སུ་རཱུ་སུ་རཱུ། པྲ་སུ་རཱུ་པྲ་སུ་རཱུ། ཏ་ར་ཏ་ར། 
[121a.6]བྷ་ར་བྷ་ར། སཾ་བྷ་ར་སཾ་བྷ་ར། སྨ་ར་སྨ་ར། སནྟར་པ་ཡ་སནྟར་པ་ཡ། སརྦ་པྲེ་ཏ་ནཱཾ་སྭཱ་ཧཱ། གཟུངས་འདིས་ཆུ་དང་བཅས་པའི་ཟས་ལ་ལན་བདུན་ཡོངས་སུ་བཟླས་ཏེ་ལག་པ་གཡོན་པས་སེ་གོལ་གྱི་སྒྲ་ལན་གསུམ་དུ་བྱས་ནས་{ཡི་དགས་,ཡི་དྭགས་}ཐམས་ཅད་ལ་དབེན་པའི་ས་ཕྱོགས་སུ་སྦྱིན་པར་
[121a.7]བྱ་ཞིང་འདི་སྐད་ཀྱང་བརྗོད་པར་བྱ་སྟེ། སྐབས་ཚོལ་བ་དང་གླགས་ལྟ་བ་རྣམས་དེངས་ཤིག །འཇིག་རྟེན་གྱི་ཁམས་ཐམས་ཅད་ན་གནས་པའི་{ཡི་དགས་,ཡི་དྭགས་}རྣམས་ལ་བཟའ་བ་བདག་གིས་སྦྱིན་པར་བགྱིའོ་ཞེས་བྱ་བའོ། །ཟས་མ་ཟོས་པའི་སྔོན་རོལ་ཉིད་དུ་སྦྱིན་པར་བྱའོ། །དེ་ལྟར་ན་
[121b]
[121b.1]{ཡི་དགས་,ཡི་དྭགས་}ཐམས་ཅད་ལ་འབྲས་བྲེ་བོ་ཆེ་རེའི་བཟའ་བ་སོ་སོར་བྱིན་པར་འགྱུར་རོ། །དེ་ལྟར་བྱས་ན་སྐྱེ་བ་ནས་སྐྱེ་བར་ཡང་ཉམ་ཆུང་བར་མི་འགྱུར་རོ། །དབུལ་པོར་མི་འགྱུར་རོ། །སྟོབས་ཆེ་བ་དང་མཛེས་པ་དང་མཐོང་ན་དགའ་བ་དང་། ཕྱུག་ཅིང་ལོངས་སྤྱོད་ཆེ་བར་འགྱུར་རོ། །ཚེ་རིང་ཞིང་
[121b.2]ནད་མེད་པ་དང་། མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་འཚང་རྒྱ་བར་འགྱུར་རོ། །ཤི་འཕོས་ནས་ཀྱང་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །གཟུགས་ལེགས་ཞེས་བྱ་བའི་གཟུངས་སོ། །ན་མཿས་མནྟ་བུདྡྷཱ་ནཱཾ་སརྦ་ཏ་ཐཱ་ག་ཏ་ཨ་བ་ལོ་ཀི་ནི་སཾ་
[121b.3]བྷ་ར་སཾ་བྷ་ར་ཧཱུཾ་ཕཊ་སྭཱ་ཧཱ། སྔགས་འདི་ལན་བདུན་བརྗོད་ཅིང་ལག་པ་གཡས་པ་བརྐྱང་བའི་སོར་མོ་ལྔ་པོ་ལས་རྣམ་པར་བྱུང་བའི་བདུད་རྩི་ལྔའི་རྒྱུན་གྱིས་སྒོའི་རྩར་གཞག་པའི་ཆུ་དང་བཅས་པའི་གཏོར་མའི་བཟའ་བ་མངོན་པར་གང་བས་འབྲུ་ཉག་མ་རེ་ལ་ཡུལ་མ་ག་དྷཱའི་བྲེ་བོ་ཆེ་ཁལ་ལྔ་ཙམ་
[121b.4]གྱི་བཟའ་བར་བལྟས་ལ་{ཡི་དགས་,ཡི་དྭགས་}མཐའ་དག་ཚིམ་པར་བྱེད་པ་ནི་སེ་གོལ་ལན་གསུམ་བརྡབས་ནས་བྱང་ཆུབ་སེམས་དཔས་གཏོར་མ་སྦྱིན་ནོ། །{ཡི་དགས་,ཡི་དྭགས་}ལ་ཆུ་སྦྱིན་པ་ལ་སོགས་པའི་ཆོ་གའོ། །དེའི་རྗེས་སུ་ཤར་གྱི་ལུས་འཕགས་དང་། འཛམ་བུའི་གླིང་དང་། བ་ལང་སྤྱོད་དང་། སྒྲ་མི་
[121b.5]སྙན་ཏེ་གླིང་བཞིའི་རྣམ་པར་དག་པ་ཟླ་ཁམ་དང་། གྲུ་གསུམ་དང་། ཟླུམ་པོ་དང་། གྲུ་བཞི་དང་། གཞན་ཡང་མངོན་པར་འདོད་པའི་མཎྜལ་གྱི་ཆོ་ག་བཞིན་སངས་རྒྱས་ལ་སོགས་པ་རབ་ཏུ་མཆོད་པར་བྱའོ། །དེ་ལ་འདི་ནི་ཆོ་ག་སྟེ། རྐང་པ་བཀྲུ་བ་བྱས་ནས། ཨོཾ་ཨཱཿབཛྲ་སྣཱ་ནི་ཧཱུཾ་ཞེས་
[121b.6]པས་ཁྲུས་བྱ་སྟེ། ཨོཾ་ཧྲཱིཿསྭཱ་ཧཱ། ཞེས་པས་ལག་པ་བཀྲུ་བ་དང་ཁ་བཤལ་བ་བྱས་ནས། ཨོཾ་ཨཱཿཧཱུཾ་ཞེས་པའི་སྔགས་ཀྱིས་གནས་དང་བདག་དང་རྣལ་འབྱོར་སྲུང་བའི་ཆོ་ག་བྱ་སྟེ། ཨོཾ་ཧཱུཾ་ཞེས་པས་སྟན་བྱིན་གྱིས་བརླབས་ནས། ཨོཾ་ཨཱཿབཛྲ་བྷཱུ་མི་ཧཱུཾ་ཞེས་པས་ས་གཟུང་བར་བྱ་སྟེ། ཨོཾ་
[121b.7]སརྦ་བིགྷྣཱཾ་ཨུཙྪ་རཱ་ཡ་ཧཱུཾ་སྭཱ་ཧཱ། ཞེས་པས་མངོན་པར་བསྔགས་པའི་སྲོག་ཆགས་མེད་པའི་ལྕི་བ་དང་ཙནྡན་ལ་སོགས་པས་གཙང་བའི་ས་ཕྱོགས་སུ་མཎྜལ་བྱུག་པ་ལ་སོགས་པ་བྱ་སྟེ། ཨོཾ་ཨཱཿབཛྲ་རེ་ཁེ་ཧཱུཾ་ཞེས་པའི་སྔགས་ཀྱིས་ལག་པ་གཡོན་པས་མེ་ཏོག་གཅིག་བཟུང་སྟེ་ལག་པ་
[122a]
[122a.1]གཡས་པའི་རྒྱབ་ཀྱི་སྟེང་དུ་བཞག་ནས་མཎྜལ་དུ་དོར་རོ། །ཨོཾ་སུ་རེ་ཁེ་སརྦ་ཏ་ཐཱ་ག་ཏ་ཨ་དྷིཥྛནྟུ་སྭཱ་ཧཱ། ཞེས་བརྗོད་དེ་ལག་པ་བཀྲུའོ། །ཨོཾ་མ་ཎི་དྷ་རི་བཛྲི་ཎཱི་མ་ཧཱ་པྲ་ཏི་ས་རེ་རཀྵ་མཾ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། ཞེས་པའི་སྔགས་ཀྱིས་རང་གི་སྤྱི་བོར་མེ་ཏོག་བཞག་ནས་
[122a.2]བདག་ཉིད་བསྲུང་བར་བྱའོ། །མཎྜལ་བྱས་པས་ཀྱང་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་ཤིང་གསེར་གྱི་མདོག་དང་ལྡན་པ་ལ་སོགས་པའི་ཡོན་ཏན་འཐོབ་(སྟ་,སྟེ་)དེ་ལྟར་ཡང་མཎྜལ་གྱི་ཕན་ཡོན་གྱི་མདོ་ལས། ཆུ་བཅས་ལྕི་བ་སྦྱིན་པ་སྟེ། །ཡང་དག་བྱུག་པ་ཚུལ་ཁྲིམས་ཡིན། །གྲོག་
[122a.3]སྦུར་ཕྲ་སེལ་བཟོད་པ་སྟེ། །བརྩོན་འགྲུས་བྱ་བ་བྱེད་ལ་བརྩོན། །བསམ་གཏན་དེར་སེམས་རྩེ་གཅིག་བྱེད། །རི་མོ་ལེགས་འབར་ཤེས་རབ་སྟེ། །ཕ་རོལ་ཕྱིན་དྲུག་འདི་རྣམས་ཉིད། །ཐུབ་པའི་མཎྜལ་བྱས་པས་འཐོབ། །བདེ་གཤེགས་ཕོ་བྲང་དམ་པ་འདིར། །ལུས་ཀྱི་
[122a.4]ལས་རྣམས་བྱས་པས་ནི། །གསེར་གྱི་ཁ་དོག་དང་ལྡན་ཞིང་། །ནད་ཀུན་ལས་ནི་གྲོལ་བ་དང་། །ཟླ་བ་ལྟར་གསལ་ཡིད་འོང་བའི། །ལྷ་མི་ཁྱད་པར་འཕགས་པ་དང་། །ནོར་དང་གསེར་ནི་ཕུན་ཚོགས་པའི། །རྒྱལ་པོའི་རིགས་སུ་སྐྱེ་བར་འགྱུར། །ཞེས་པས་མཎྜལ་དེ་ཉིད་
[122a.5]མངོན་པར་བྱུགས་ཏེ་མཎྜལ་ལ་ཉི་མ་དང་ཟླ་བའི་དཀྱིལ་འཁོར་ལ་སོགས་པ་དམིགས་ནས། ཨོཾ་ཙནྡྲ་ཨརྐ་བི་ལ་ལེ་སྭཱ་ཧཱ། ཞེས་པའི་སྔགས་ཀྱིས་བྱིན་གྱིས་བརླབས་ལ་དཀྱིལ་འཁོར་དེར་སྣ་ཚོགས་པདྨའི་ལྟེ་བ་ཧཱུཾ་ལས་སྐྱེས་པའི་མི་བསྐྱོད་པ་སྔོན་པོ་ས་ལ་རེག་པའི་ཕྱག་རྒྱའོ། །ཤར་ལ་
[122a.6]སོགས་པའི་འདབ་མ་རྣམས་ལ། ཨོཾ་ཏྲཾ་ཧྲཱི་ཁཾ་ལས་སྐྱེས་པའི་རྣམ་པར་སྣང་མཛད་དང་། རིན་ཆེན་འབྱུང་ལྡན་དང་། འོད་དཔག་མེད་དང་། དོན་ཡོད་གྲུབ་པ་རྣམས་དཀར་པོ་དང་སེར་པོ་དང་དམར་པོ་དང་ལྗང་གུ་དང་། བྱང་ཆུབ་མཆོག་དང་མཆོག་སྦྱིན་དང་བསམ་གཏན་དང་མི་འཇིགས་
[122a.7]པའི་ཕྱག་རྒྱ་ཅན་རྣམས་སོ། །ལྔ་ཀ་ཡང་ཆོས་གོས་གསུམ་དང་གཙུག་ཏོར་དང་བཅས་པ་རྣམས་སོ། །མེ་ལ་སོགས་པའི་མཚམས་སུ་ལཱཾ་མཱཾ་པཱཾ་ཏཱཾ་རྣམས་ཡོངས་སུ་གྱུར་པ་ལས་སྤྱན་མ་དང་མཱ་མ་ཀཱི་དང་གོས་དཀར་མོ་དང་སྒྲོལ་མ་རྣམས་དཀར་བ་དང་སྔོ་བ་དང་དམར་བ་དང་ལྗང་བ་
[122b]
[122b.1]དང་། འཁོར་ལོ་དང་རྡོ་རྗེ་དང་ཆུ་སྐྱེས་དམར་པོ་དང་ཨུཏྤ་ལ་སྔོན་པོ་འཛིན་པ་རྣམས་སོ། །འདི་རྣམས་ལས་རྣམ་པར་སྣང་མཛད་ཟླ་བ་ལ་གནས་པ་གཞན་རྣམས་ཉི་མ་ལ་གནས་པའོ། །ལྷའི་འཁོར་ལོ་འདི་དག་བལྟས་ཏེ། ཨོཾ་ཨཱ་གཙྪ་ཨཱ་གཙྪ་བྷ་ག་ཝཱན་ཨ་ཀྵོ་བྷྱ་བཛྲ་ཨཿ། ཞེས་
[122b.2]པས་རྣམ་པར་སྣང་མཛད་ལ་སོགས་པའི་ལྷ་རྣམས་སོ་སོའི་མིང་གཞུག་པ་སྔོན་དུ་འགྲོ་བས་སྤྱན་དྲང་ངོ་། །ཨོཾ་ན་མོ་ཨ་ཀྵོ་བྷྱཱ་ཡ་ཧཱུཾ། ཨོཾ་ཨཱཿབཛྲ་པུཥྤེ་ཧཱུཾ་སྭཱ་ཧཱ། སོ་སོར་ལན་གསུམ་གསུམ་དབུལ་ལོ། །ཨོཾ་ན་མོ་བཻ་རོ་ཙ་ནཱ་ཡ་ཨོཾ། ཨོཾ་ཨཱཿབཛྲ་པུཥྤེ་ཧཱུཾ་སྭཱ་ཧཱ། ཨོཾ་ན་མོ་རཏྣ་སཾ་བྷ་
[122b.3]པཱ་ཡ་ཏྲཱཾ། ཨོཾ་ཨཱཿབཛྲ་པུཥྤེ་ཧཱུཾ་སྭཱ་ཧཱ། ཨོཾ་ན་མོ་ཨ་མི་ཏ་པྲ་བྷཱ་བཱ་ཡ་ཧྲཱིཿ། ཨོཾ་ཨཱཿབཛྲ་པུཥྤེ་ཧཱུཾ་སྭཱ་ཧཱ། ཨོཾ་ན་མོ་ཨ་མོ་གྷ་སིདྡྷ་ཡེ་ཁཾ། ཨོཾ་ཨཱཿབཛྲ་པུཥྤེ་ཧཱུཾ་སྭཱ་ཧཱ། ཨོཾ་ན་མོ་ལོ་ཙ་ན་ལཾ། ཨོཾ་བཛྲ་པུཥྤེ་ཧཱུཾ་སྭཱ་ཧཱ། ཨོཾ་ན་མོ་མཱ་མ་ཀཱི་མཾ། ཨོཾ་བཛྲ་པུཥྤེ་ཧཱུཾ་སྭཱ་ཧཱ། ཨོཾ་ན་མཿཔཎྜ་ར་ཡི་བཾ། 
[122b.4]ཨོཾ་བཛྲ་པུཥྤེ་ཧཱུཾ་སྭཱ་ཧཱ། ཨོཾ་ན་མསྟཱ་ར་ཡཻ་ཏཱཾ། ཨོཾ་བཛྲ་པུཥྤེ་ཧཱུཾ་སྭཱ་ཧཱ། སླར་ཡང་མི་བསྐྱོད་པ་ལ་མེ་ཏོག་མང་པོ་ཁྱད་པར་དུ་དབུལ་ལོ། །རིམ་པ་འདི་ཉིད་ཀྱིས། ཨོཾ་ཨཱཿབཛྲ་པུཥྤེ་ཧཱུཾ་སྭཱ་ཧཱ། ཨོཾ་ཨཱཿབཛྲ་དྷཱུཔྤེ་ཧཱུཾ་སྭཱ་ཧཱ། ཨོཾ་ཨཱཿབཛྲ་དཱིཔྤེ་ཧཱུཾ་སྭཱ་ཧཱ། ཨོཾ་ཨཱཿབཛྲ་གནྡྷེ་ཧཱུཾ་སྭཱ་ཧཱ། ཨོཾ་
[122b.5]ཨཱཿབཛྲ་ནཻ་བི་ཏྱེ་ཧཱུཾ་སྭཱ་ཧཱ། ཞེས་ཉེ་བར་སྤྱོད་པ་ལྔ་ཡང་དག་པར་དབུལ་ལོ། །ཨོཾ་སརྦ་ཏ་ཐཱ་ག་ཏ་པཱུ་ཛ་མེ་གྷ་པྲ་ས་ར་ས་མུ་དྲ་སྥ་ར་ཎ་ཧི་མཾ་ག་ག་ན་ཁཾ་ཧཱུཾ་ཞེས་པས་མཆོད་པ་རྣམས་བྱིན་གྱིས་བརླབ་བོ། །ནུས་པ་མེད་ན་ཡིད་ལས་བྱུང་བའི་མཆོད་པ་ཆེན་པོ་རྣམས་བྱ་སྟེ། འདི་ལྟ་སྟེ། གོས་དང་
[122b.6]རྒྱལ་མཚན་དང་ནོར་བུ་དང་མུ་ཏིག་གི་དོ་ཤལ་ལ་སོགས་པ་རྒྱན་གྱི་བྱེ་བྲག་རྣམས་དང་། པདྨ་དང་ཨུཏྤལ་ལ་སོགས་པ་མེ་ཏོག་གི་བྱེ་བྲག་རྣམས་དང་། སྐུ་ཆིངས་དང་ཆོས་གོས་དང་ལྷུང་བཟེད་དང་བསིལ་བྱེད་ལ་སོགས་པ་ཡོ་བྱད་ཀྱི་བྱེ་བྲག་རྣམས་དང་། གླིང་བཞི་དང་ཉེ་བའི་
[122b.7]གླིང་རྣམས་རིན་པོ་ཆེ་སྣ་བདུན་ལ་སོགས་པས་བཀང་ནས་དབུལ་ལོ། །དེ་ནས་མཆོད་པ་མངོན་པར་འཕྲུལ་པར་བྱེད་པའི་རིག་པའི་རྒྱལ་མོ་འདི་ལན་བརྒྱད་བརྗོད་པར་བྱའོ། །ན་མཿསརྦ་བུདྡྷ་བོ་དྷི་ས་ཏྭཱ་ནཱཾ་སརྦ་ཐཱ་ཨུཏྒ་ཏེ་སྥ་ར་ཎ་ཧི་མཾ་ག་ག་ན་ཁཾ་ས་མནྟ་སྭཱ་ཧཱ། དེ་ནས་སངས་རྒྱས་དང་བྱང་
[123a]
[123a.1]ཆུབ་སེམས་དཔའ་རྣམས་ཀྱི་མདུན་དུ་མཆོད་པའི་སྤྲིན་རྣམས་ཇི་ལྟར་བསམས་པ་བཞིན་བདེན་པར་གནས་པར་འགྱུར་རོ། །སྐུ་ཁྲུས་ཀྱི་མཆོད་པ་ཡང་། ཨོཾ་ཨཱཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ་སྭཱ་ཧཱ། ཞེས་པས་སྐུ་ཁྲུས་བྱས་ལ་སྔར་བཞིན་མཆོད་པ་ལ་སོགས་
[123a.2]པ་བྱའོ། །བདག་ཆེ་གེ་མོ་ཞེས་བགྱི་བ་ཆོས་ཀྱི་དབྱིངས་སུ་གཏོགས་པའི་སངས་རྒྱས་དང་བྱང་ཆུབ་སེམས་དཔའ་འཁོར་དང་བཅས་པ་རྣམས་ལ་བདག་ཉིད་དབུལ་བར་བགྱིའོ། །རྣམ་པ་ཐམས་ཅད་དང་དུས་ཐམས་ཅད་དུ་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ཀྱིས་བདག་ལ་བྱིན་གྱིས་བརླབ་
[123a.3]ཏུ་གསོལ། ཡོངས་སུ་བསྐྱབ་ཏུ་གསོལ། དངོས་གྲུབ་དང་མཆོག་བདག་ལ་རབ་ཏུ་སྩོལ་ཅིག་ཅེས་པས་བདག་ཉིད་དབུལ་བ་དང་། དེ་ནས། སངས་རྒྱས་གཙོ་ལ་ཕྱག་འཚལ་ལོ། །སྐྱོབ་པའི་ཆོས་ལ་ཕྱག་འཚལ་ལོ། །དགེ་འདུན་ཆེ་ལ་ཕྱག་འཚལ་ལོ། །གསུམ་རྣམས་ལ་ཡང་
[123a.4]རྟག་ཕྱག་འཚལ། །དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་། །སངས་རྒྱས་བྱང་ཆུབ་ཡིད་ཀྱིས་གཟུང་། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་
[123a.5]དོན་ནི་རབ་བསྒྲུབ་ཕྱིར། །བྱང་ཆུབ་ཀྱི་ནི་སེམས་འདི་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱི་ཞིང་། །སེམས་ཅན་ཐམས་ཅད་བདག་གིས་མགྲོན་དུ་བགྱི། །བྱང་ཆུབ་མཆོག་གི་སྤྱོད་པ་ཡིད་འོང་སྤྱད། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་གསུམ་ལ་སྐྱབས་
[123a.6]སུ་འགྲོ་བའི་ཚིགས་བཅད་བཀླག་པར་བྱའོ། །དེ་ནས་བསྟོད་པ་བྱ་སྟེ། གང་ཞིག་ཐོག་མ་དབུས་མཐའ་མེད་ཞི་སངས་རྒྱས་ཉིད་རང་རྣམས། །སངས་རྒྱས་ནས་ནི་མ་ལུས་རྟོགས་ཕྱིར་འཇིགས་མེད་རྟག་པའི་ལམ་སྟོན་པ། །མཁྱེན་བརྩེའི་རལ་གྲི་རྡོ་རྗེ་མཆོག་བསྣམས་སྡུག་བསྔལ་མྱུ་གུ་
[123a.7]གཅོད་མཛད་ཅིང་། །སྣ་ཚོགས་ལྟ་ཐབས་ཀྱིས་བསྐོར་ཐེ་ཚོམ་རྩིག་པ་འཇིག་མཛད་དེ་ལ་འདུད། །ཅེས་པ་ལ་སོགས་པས་སོ། །དེ་ནས་སངས་རྒྱས་དང་བྱང་ཆུབ་སེམས་དཔའ་རྣམས་ལ་བདེན་པར་བསྟོད་པ་ཉེ་བར་འབྱུང་བར་བྱེད་པའི་རིག་པའི་རྒྱལ་མོ་འདི་ལན་བརྒྱད་བརྗོད་
[123b]
[123b.1]པར་བྱའོ། །ན་མཿསརྦ་བུདྡྷ་བོ་དྷི་ས་ཏྭཱ་ནཱཾ་སརྦ་ཏྲ་སཾ་ཀུ་སུ་མི་ཏ་ཨ་བྷི་ཛྙཱ་རཱ་སི་ནི་ན་མོ་སྟུ་ཏེ་སྭཱ་ཧཱ། ཞེས་པའོ། །བདག་སྐྱེ་བ་ནས་སྐྱེ་བར་སངས་རྒྱས་ལ་གུས་པ་དང་། རང་བཞིན་གྱིས་གཡོ་མེད་པ་དང་། སེམས་ཅན་ཐམས་ཅད་ལ་བྱམས་པ་དང་། གཏོང་བ་ལ་གོམས་པ་དང་། འབྲས་
[123b.2]བུ་ལ་ཕྱིར་ཕྱོགས་པའི་བྱང་ཆུབ་ཀྱི་སེམས་ཐོབ་པར་གྱུར་ཅིག །ཤེས་རབ་རྣོ་བ་དང་རིགས་བཟང་པོར་སྐྱེ་བ་དང་། གཟུགས་མཛེས་པ་དང་། བདེ་གཤེགས་ཀྱི་སྙན་དངགས་རྒྱ་ཆེན་པོ་ལ་མཁས་པར་གྱུར་ཅིག །ཚེ་རིང་ཞིང་རིས་སུ་སྐྱེ་བ་དང་། སྐྱེས་བུ་བློ་གྲོས་སྒྲིམ་ཞིང་མཁས་པ་དང་། 
[123b.3]དབང་པོ་མ་ཉམས་པ་བདེ་ཞིང་སྙིང་རྗེ་དང་བཅས་པ་དང་། རབ་ཏུ་དང་ཞིང་སྙན་དངགས་མཁས་པ་དང་། ཕ་མ་བྱས་པ་ཤེས་ཤིང་གུས་པ་ཉིད་དང་། རྟག་ཏུ་སྐྱེ་བ་དྲན་ཞིང་ཚུལ་ཁྲིམས་དང་ལྡན་པ་དང་། ཆོས་ཀྱི་བདག་ཉིད་དང་། ནོར་དང་ལྡན་པ་དང་། རབ་ཏུ་སྦྱིན་པ་ལ་ངེས་པར་
[123b.4]དགའ་བ་དང་། དགེ་བའི་བཤེས་གཉེན་དང་ལྡན་པ་དང་། སྤྲོ་ཞིང་སྟོབས་དང་ལྡན་པ་དང་། ཡིད་དུ་འོང་ཞིང་མང་པོ་དགའ་བ་དང་། ནད་ཐམས་ཅད་སྤངས་ཤིང་སེམས་ཅན་ལ་བརྩེ་བ་ཅན་ཐོས་པ་འཛིན་ཅིང་བསམ་པ་དག་པ་དང་། གཙང་སྦྲ་དང་ལྡན་པ་དང་། ཇི་སྲིད་འཇིག་
[123b.5]རྟེན་ལ་ཕན་པ་འབྱུང་བའི་ཕྱིར་བཅོམ་ལྡན་འདས་ཀྱི་བྱང་ཆུབ་ཀྱི་གོ་འཕང་མ་ཐོབ་ཀྱི་བར་དེ་སྲིད་དུ་བདག་ཡོན་ཏན་འདི་རྣམས་ཀུན་གྱིས་བརྒྱན་པར་གྱུར་ཅིག་ཅེས་སྨོན་ལམ་བཏབ་སྟེ། ཕན་ཡོན་ཆེན་པོ་དང་ལྡན་པ་དེ་བཞིན་གཤེགས་པ་ཐམས་ཅད་ཀྱི་སྙིང་པོ་སངས་རྒྱས་ཐམས་ཅད་ཀྱིས་བྱིན་
[123b.6]གྱིས་བརླབས་པའི་ཡི་གེ་བརྒྱ་པ་སྔགས་ཀྱི་རྒྱལ་པོ་འདི་བཟླ་བར་བྱའོ། །ན་མ་སྟྲཻ་ཡ་དྷཱི་ཀཱ་ནཱཾ། ཏ་ཐཱ་ག་ཏཱ་ནཱཾ། སརྦ་ཏྲ་ཨ་པྲ་ཏི་ཧ་ཏཱ་བཱ་བ་ཏི་དྷརྨ་ཏ་བ་ལི་ནཱཾ། ཨོཾ་ཨཾ་ཨཾ་ས་མ་ས་མ་ས་མནྟ་ཏོ་ཨ་ནནྟཱ་བཱ་པ་ཏི་ཤཱ་ས་ནི་ཧ་ར་ཧ་ར། སྨ་ར་སྨ་ར་ཎེ། བི་ག་ཏ་རཱ་ག །བུདྡྷ་དྷརྨ་ཏེ། ས་ར་ས་ར། ས་མ་བ་
[123b.7]ལཱ། ཧ་ས་ཧ་ས། ཏྲ་ཡ་ཏྲ་ཡ། ག་ག་ན་མ་ཧཱ་བ་ར་ལཀྵ་ཎེ་ཛྭཱ་ལ་ཛྭཱ་ལ་ན་སཱ་ག་རེ་སྭཱ་ཧཱ་ཞེས་པའོ། །དེ་ནས། ཕྱོགས་རྣམས་ཀུན་ན་ལུས་དང་སེམས། །སྡུག་བསྔལ་ནད་པ་ཇི་སྙེད་པ། །དེ་དག་བདག་གི་བསོད་ནམས་ཀྱིས། །བདེ་དགའ་རྒྱ་མཚོ་ཐོབ་པར་ཤོག །ལྷ་ཡང་དུས་སུ་ཆར་
[124a]
[124a.1]འབེབས་ཤིང་། །ལོ་ཏོག་ཕུན་སུམ་ཚོགས་པར་ཤོག །རྒྱལ་པོ་ཆོས་བཞིན་བྱེད་གྱུར་ཅིག །འཇིག་རྟེན་དག་ཀྱང་དར་བར་ཤོག །ངན་སོང་སྡུག་བསྔལ་མ་མྱོང་ཞིང་། །དཀའ་བ་སྤྱད་པ་མེད་པར་ཡང་། །ལྷ་བས་ལྷག་པའི་ལུས་ཀྱིས་ནི། །དེ་དག་སངས་རྒྱས་མྱུར་གྲུབ་
[124a.2]ཤོག །ཅེས་པ་ལ་སོགས་པ་བཀླགས་ནས། ཇི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས་སངས་རྒྱས་ཀྱི་ཡེ་ཤེས་དང་སངས་རྒྱས་ཀྱི་སྤྱན་གྱིས་མཁྱེན་ཅིང་གཟིགས་པའི་དགེ་བའི་རྩ་བ་དང་། དེ་རིགས་གང་ཡིན་པ་དང་སྡེ་གང་དང་ཅི་འདྲ་
[124a.3]བ་དང་རང་བཞིན་གང་དང་མཚན་ཉིད་གང་དང་། ཆོས་ཉིད་གང་གིས་གནས་པ་དེ་བཞིན་དུ་དགེ་བའི་རྩ་བ་དེ་ལ་རྗེས་སུ་ཡི་རང་ངོ་། །ཇི་ལྟར་ཡང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས་སངས་རྒྱས་ཀྱི་མངོན་པར་ཤེས་པས་ཡོངས་སུ་
[124a.4]བསྔོས་པ་དེ་བཞིན་དུ་དགེ་བའི་རྩ་བ་དེ་དག་བདག་གིས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ་ཞེས་བརྗོད་དོ། །རྗེས་སུ་ཡི་རང་བ་དང་བསྔོ་བའི་རྗེས་ལ། (ཨོ་,ཨོཾ་)སརྦ་ཏ་ཐཱ་ག་ཏ་སུ་ལ་ལི་ཏ་ན་མི་ཏེ་ནཱ་མ་མི་བྷ་ག་བཱན་ཏཾ་ཨ་ཀྵོ་བྷྱ་ནཱ་ཐཾ་ཛཿཧཱུཾ་བཾ་ཧོཿཔྲ་
[124a.5]ཏཱིཙྪ་ཀུ་སུ་མཱཉྫ་ལི་ནཱ་ཐ་ཧོ་ཞེས་བརྗོད་དེ་འདུད་པར་བྱའོ། །དེ་ནས། ཁྱེད་ཀྱིས་སེམས་ཅན་དོན་ཀུན་མཛད། །རྗེས་མཐུན་དངོས་གྲུབ་སྩལ་ནས་ཀྱང་། །སླར་ཡང་འབྱོན་པར་བྱ་བའི་ཕྱིར། །སངས་རྒྱས་ཡུལ་དུ་གཤེགས་སུ་གསོལ། །ཨོཾ་མུཿསྭཱ་ཧཱ་ཞེས་པས་གཤེགས་སུ་གསོལ་
[124a.6]བར་བྱའོ། །དེ་ནས་མཎྜལ་གྱི་རི་མོ་དབྱི་བར་བྱའོ། །མཆོད་པའི་ཕན་ཡོན་ཡང་བཅོམ་ལྡན་འདས་ཀྱིས་དད་པའི་སྟོབས་བསྐྱེད་པ་ལ་འཇུག་པའི་ཕྱག་རྒྱའི་མདོ་ལས་གསུངས་ཏེ། འཇམ་དཔལ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གིས་འཇིག་རྟེན་གྱི་ཁམས་ཐམས་ཅད་
[124a.7]ཀྱི་རྡུལ་དང་མཉམ་པའི་རང་སངས་རྒྱས་རྣམས་ལ་ཉིན་དང་ཉིན་ལ་རོ་བརྒྱ་པའི་ཁ་ཟས་དང་ལྷ་རྫས་ཀྱི་ན་བཟའ་རྣམས་བྱིན་ཞིང་། དེ་བཞིན་དུ་གངྒཱའི་ཀླུང་བཅུའི་བྱེ་མ་སྙེད་ཀྱི་བསྐལ་པར་བྱིན་པ་དང་། འཇམ་དཔལ་རིགས་ཀྱི་བུའམ་རིགས་ཀྱི་བུ་མོ་གཞན་ཞིག་གིས་རི་མོ་མཁན་
[124b]
[124b.1]གྱིས་བྲིས་པའི་སངས་རྒྱས་སམ་གླེགས་བམ་དུ་བྱས་པ་མཐོང་ནས་འདི་ཉིད་དེ་བས་བསོད་ནམས་ཆེས་གྲངས་མེད་པ་བསྐྱེད་ན་སླར་ཡང་གང་ཞིག་ཐལ་མོ་སྦྱོར་བའམ་མེ་ཏོག་གམ་སྤོས་སམ། མར་མེ་དབུལ་བར་བྱེད་ན། འདི་ཉིད་དེ་བས་དེ་བསོད་ནམས་མཆོག་ཏུ་གྲངས་མེད་པ་བསྐྱེད་
[124b.2]པ་ལྟ་ཅི་སྨོས་ཞེས་སོ། །དཔལ་གསང་བ་འདུས་པ་ལས་ཀྱང་། སངས་རྒྱས་རྣམས་ལ་རྟག་ཏུ་ནི། །འདོད་ཡོན་ལྔ་དང་ཉེར་སྤྱོད་ལྔས། །ཆོ་ག་བཞིན་དུ་མཆོད་བྱེད་ན། །མྱུར་དུ་སངས་རྒྱས་ཉིད་འཐོབ་འགྱུར། །ཞེས་སོ། །གཞན་ནས་ཀྱང་། གང་ཞིག་བཞུགས་ལ་མཆོད་པ་དང་། །
[124b.3]གང་ཞིག་མྱ་ངན་འདས་པ་ལ། །མཉམ་པའི་སེམས་ཀྱིས་རབ་དད་ན། །བསོད་ནམས་ཁྱད་པར་མེད་པ་ཡིན། །ཞེས་སོ། །དགེ་བའི་ལས་བྱེད་པ་འདི་ནི་གཉེན་པོ་ཀུན་དུ་སྤྱོད་པའོ། །དགེ་བའི་ལས་རྣམས་བྱེད་པ་ནི་དོན་ལ་མངོན་པར་སྦྱོར་བའི་ངོ་བོའོ། །ཡང་ན་སྔར་བཞིན་བྱས་པའི་
[124b.4]མཎྜལ་གྱི་དབུས་སུ་རང་འདོད་པའི་ལྷ་འཇིག་རྟེན་དབང་ཕྱུག་ལ་སོགས་པ་དེ་དང་དེའི་རང་གི་ས་བོན་ལས་བྱུང་བ་སྟོང་པ་ཉིད་དང་སྙིང་རྗེ་དབྱེར་མེད་པ་བྱང་ཆུབ་ཀྱི་སེམས་སུ་རོ་གཅིག་པ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ངོ་བོ་ཉིད་དུ་མོས་ཏེ། སྔར་བཞིན་སྤྱན་དྲངས་ནས་དེའི་ཅོད་
[124b.5]པན་ལ་འོད་དཔག་མེད་ལ་སོགས་པ་རིགས་ཀྱི་གཙོ་བོ་བསྐྱེད་ནས་མན་ངག་ཇི་ལྟ་བ་བཞིན་དུ་ལྷ་ཐམས་ཅད་གནས་ཇི་ལྟ་བར་དམིགས་ཏེ། སྔར་བཞིན་མཆོད་པ་དང་བསྟོད་པ་དང་སྔགས་ཀྱིས་མཉེས་པར་བྱ་བ་ལ་སོགས་པ་རྣམས་བྱའོ། །མཐར་ན་མཿསརྦ་བུདྡྷ་བོ་དྷི་སཏྭ་བྷྱཿ། སརྦ་བིཏ་
[124b.6]པུ་ར་པུ་ར་སཱུ་ར་སཱུ་ར། ཨཱ་བརྟཱ་ཡཱ་བརྟཱ་ཡ་སྭཱ་ཧཱ། ཞེས་བརྗོད་པས་དེ་བཞིན་གཤེགས་པ་རྣམས་ལ་མཆོད་པ་དང་ཉེ་གནས་དང་ཞབས་ལ་སྤྱི་བོས་ཕྱག་བྱས་པར་འགྱུར་རོ་ཞེས་སོ། །དེ་བཞིན་གཤེགས་པ་དང་བྱང་ཆུབ་སེམས་དཔའ་ལ་སོགས་པའི་མཆོད་པའི་ཆོ་གའོ། །དམ་པའི་ཆོས་
[124b.7]བཀླག་པ་ལ་སོགས་པའི་དོན་དུ་སྔགས་པས་རྐང་པ་ལ་སོགས་པ་བཀྲུ་བ་དང་། ཁ་བཤལ་བ་ལ་སོགས་པ་བྱས་ནས་བདེ་བའི་སྟན་ལ་གནས་ཏེ། ཨོཾ་བཛྲ་སཏྭ་སརྦ་བི་གྷ་ན་ཨུད་ས་ར་ཧཱུཾ་ཕཊ་ཅེས་པའི་སྔགས་ཀྱིས་ས་གཞི་བྱིན་གྱིས་བརླབས་ཏེ་དྲི་བཟང་པོ་ལ་སོགས་པས་མཎྜལ་ཟླུམ་པོ་
[125a]
[125a.1]བྱས་ནས། ཨོཾ་བཛྲ་རེ་ཁེ་ཧཱུཾ་ཞེས་པ་འདིས་བྱིན་གྱིས་བརླབས་ཏེ་མཎྜལ་དུ་མེ་ཏོག་ཅིག་བཞག་ནས་ལག་པ་བཀྲུའོ། །དེ་ནས་མཎྜལ་དེའི་དབུས་སུ་རི་རབ་གྲུ་བཞི་པ་ལ་རྩེ་མོ་བརྒྱད་ཀྱིས་ཉེ་བར་མཛེས་པ། ཤར་དང་ལྷོ་དང་ནུབ་དང་བྱང་གི་ངོས་རྣམས་ནི་བཻ་ཌཱུརྱ་དང་
[125a.2]ཤེལ་དང་པདྨ་རཱ་ག་དང་གསེར་གྱི་བདག་ཉིད་དེ་རིན་པོ་ཆེ་བཞིའི་རང་བཞིན་ནོ། །དེའི་མདུན་དུ་ཟླ་བ་ཕྱེད་པའི་རྣམ་པ་ཤར་གྱི་ལུས་འཕགས་དང་། གཡས་སུ་གྲུ་གསུམ་པའི་འཛམ་བུའི་གླིང་དང་། རྒྱབ་ཏུ་ཡོངས་སུ་ཟླུམ་པོའི་བ་ལང་སྤྱོད་དང་། གཡོན་དུ་གྲུ་བཞི་པའི་སྒྲ་མི་སྙན་ནོ། །ཤར་
[125a.3]དུ་ལུས་འཕགས་ལ་སོགས་པ་དང་ཉེ་བར་ལུས་དང་ལུས་འཕགས་དང་། གཡོ་ལྡན་དང་ལམ་མཆོག་འགྲོ་དང་། རྔ་(ཡང་,ཡབ་)དང་རྔ་ཡབ་གཞན་དང་། སྒྲ་མི་སྙན་དང་སྒྲ་མི་སྙན་གྱི་ཟླ་ཞེས་པ་ཉེ་བའི་གླིང་རྣམས་ཏེ་སོ་སོར་པདྨ་རཱ་ག་དང་ཨིནྡྲ་ནཱི་ལ་དང་བཻ་ཌཱུརྱ་དང་མརྒཏ་དང་རྡོ་རྗེ་དང་མུ་ཏིག་དང་བྱི་རུ་
[125a.4]ལ་སོགས་པས་ཡོངས་སུ་བཀང་བའོ། །ཤར་ལ་སོགས་པའི་ཕྱོགས་སུ་གླང་པོ་དང་སྐྱེས་པ་དང་རྟ་དང་བཙུན་མོ་རྣམས་སོ། །མེ་ལ་སོགས་པའི་མཚམས་སུ་རལ་གྲི་དང་འཁོར་ལོ་དང་ནོར་བུ་དང་གཏེར་ཆེན་པོ་རྣམས་བསམས་ཏེ་སྔར་ཕུལ་བའི་མེ་ཏོག་བསལ་ལ། ཨོཾ་བཛྲ་པུཥྤེ་ཧཱུཾ་ཞེས་པ་
[125a.5]འདིས་བསྔགས་ཏེ་རི་རབ་དང་གླིང་དང་ཉེ་བའི་གླིང་དང་གླང་པོ་ལ་སོགས་པ་རིན་པོ་ཆེ་དང་གཏེར་ཆེན་པོ་རྣམས་སུ་མེ་ཏོག་དབུལ་ལོ། །ཨོཾ་བཛྲ་དྷཱུཔྤེ་ཧཱུཾ་ཞེས་པ་ལ་སོགས་པའི་སྔགས་ཀྱིས་བདུག་སྤོས་ལ་སོགས་པ་ཇི་ལྟར་འབྱོར་པ་རྣམས་ཀྱང་ངོ་། །དེ་ནས་མཆོད་པ་ཐམས་ཅད་ཆོ་ག་བཞིན་དེ་བཞིན་
[125a.6]གཤེགས་པ་ཐམས་ཅད་ཀྱི་ཆོས་ཀྱི་སྐུའི་བདག་ཉིད་དམ་པའི་ཆོས་ཀྱི་གླེགས་བམ་ཡང་མཎྜལ་གྱི་དབུས་སུ་བཞུགས་ཏེ་ཇི་ལྟ་བ་བཞིན་བཀླག་གོ། །ལྷའི་སྟེང་དུ་ནི་མ་ཡིན་ནོ། །དེ་ནས་ཡང་མཆོད་པའི་ཆོ་ག་ནི་བླ་མ་དང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་གཅིག་ཉིད་དུའམ། རང་
[125a.7]འདོད་པའི་ལྷ་སྟོང་ཉིད་སྙིང་རྗེ་དབྱེར་མེད་པའི་བྱང་ཆུབ་ཀྱི་སེམས་སུ་རོ་གཅིག་ལ་དེ་བཞིན་གཤེགས་པ་ཐམས་ཅད་ཀྱི་ངོ་བོར་མོས་ཏེ། རིན་པོ་ཆེ་སྣ་ཚོགས་ཀྱིས་སྤྲས་པའི་སེང་གེའི་གདན་དང་པདྨ་ལ་རྡོ་རྗེ་སེམས་དཔའི་རོལ་པས་བཞུགས་པར་བསམས་ཏེ། མཆོད་པ་དབུལ་ཞིང་བསྟོད་པ་
[125b]
[125b.1]བཀླག་པ་ལ་སོགས་པ་བྱའོ། །ཨོཾ་ཨཱཿཤྲཱི་མན་བཛྲ་གུ་རུ་ཙ་ར་ཎ་ཀ་མ་ལཱ་ཡ་སམྱག་ཛྙཱ་ན་ཨ་བ་བྷཱ་ས་ཀ་རཱ་ཡ་ན་མཿཧཱུཾ། གང་གི་སྐུ་དྲིན་འོད་ཀྱིས་གསལ་བྱས་བདག་ཉིད་ཀྱི། །དེ་ཉིད་རིན་ཆེན་འོད་ཀྱི་ཚོགས་ཀྱིས་མུན་བཅོམ་སྟེ། །མཐོང་བ་སྐྱོན་མེད་བདག་རྣམས་རོལ་པས་ལྷག་ལྟ་བ། །བླ་མ་
[125b.2]ཉི་མ་དེ་ལ་གུས་པས་ཕྱག་འདི་འཚལ། །ཞེས་པ་ལ་སོགས་པ་ས་ར་ཧའི་ཞབས་ཀྱིས་མཛད་པས་བླ་མ་ལ་ཕྱག་བྱའོ། །སྔར་བཞིན་དགེ་བའི་རྩ་བ་ཡོངས་སུ་བསྔོ་སྟེ། ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་མཐུན་དངོས་གྲུབ་སྩལ་ནས་ཀྱང་། །སླར་ཡང་འབྱོན་པར་བྱ་བའི་
[125b.3]ཕྱིར། །སངས་རྒྱས་ཡུལ་དུ་གཤེགས་སུ་གསོལ། །མུཿཞེས་པས་གཤེགས་སུ་གསོལ་ལོ། །འདི་ནི་དམ་པའི་ཆོས་དང་ལྷ་དང་བླ་མའི་མཆོད་པའི་ཆོ་གའོ། །གཞན་དུ་ནི་མཎྜལ་ཟླུམ་པོའི་དབུས་སུ་རི་རབ་ལ་སོགས་པ་དང་རང་གི་ས་བོན་ལས་བསྐྱེད་ནས་མཆོད་པའི་སྔགས་ཀྱང་སོ་སོར་
[125b.4]གསུངས་པ་དེ་དག་གིས་མེ་ཏོག་ལ་སོགས་པ་དབུལ་ཏེ། དེ་ལ་ཨོཾ་ཧཱུཾ་མ་ཧཱ་མེ་ར་བེ་ན་མཿ། དེའི་སྟེང་དུ་ཨོཾ་ཧཾ་སུཀྵ་མ་མེ་ར་བེ་ན་མཿ། ཞེས་པ་དབུས་སུའོ། །དེའི་རྗེས་ལ་ཨོཾ་ཡཾ་པཱུ་ར་བ་བི་དེ་ཧཱ་ཡ་ན་མཿ། ཨོཾ་རཾ་ཛཾ་བུ་དྭཱི་པཱ་ཡ་ན་མཿ། ཨོཾ་ལཾ་ཨ་པ་ར་གོ་དཱ་ནཱི་ཡ་ན་མཿ། ཨོཾ་བཾ་ཨུཏྟ་ར་ཀུ་ར་
[125b.5]བེ་ན་མཿ། ཨོཾ་ཡ་ཨུ་པ་དྭཱི་པཱ་ཡ་ན་མཿ། ཨོཾ་ར་ཨུ་པ་དྭཱི་པཱ་ཡ་ན་མཿ། ཨོཾ་ལ་ཨུ་པ་དྭཱི་པཱ་ཡ་ན་མཿ། ཨོཾ་ཝ་ཨུ་པ་དྭཱི་པཱ་ཡ་ན་མཿ། ཨོཾ་ཡ་ག་ཛ་རཏྣཱ་ཡ་ན་མཿ། ཨོཾ་རཱཿཔུ་རུ་ཥ་རཏྣ་ཡ་ན་མཿ། ཨོཾ་ལ་ཨ་ཤྭ་རཏྣཱ་ཡ་ན་མཿ། ཨོཾ་ཝ་སྟྲཱི་རཏྣཱ་ཡ་ན་མཿ། ཨོཾ་ཡཿཁཌྒ་རཏྣཱ་ཡ་ན་མཿ། ཨོཾ་
[125b.6]རཉྩ་ཀྲ་རཏྣཱ་ཡ་ན་མཿ། ཨོཾ་ལ་མ་ཧཱ་མ་ཎི་རཏྣཱ་ཡ་ན་མཿ། ཨོཾ་ཝ་མ་ཧཱ་ནི་དྷི་བྷྱོ་ན་མཿ། ཞེས་པའོ། །གཞན་ཐམས་ཅད་སྔར་བཞིན་ནོ། །འདི་དག་ཐམས་ཅད་མེད་ཀྱང་ཕྱི་རོལ་གྱི་དངོས་པོར་རབ་ཏུ་དང་བའི་དངོས་པོ་རང་གི་ཀུན་རྟོག་གིས་དཔག་བསམ་ཤིང་ལས་བྱུང་བ་དབུལ་ཏེ་འབྲས་བུ་
[125b.7]ཤིན་ཏུ་ཆེ་བ་ཉིད་དུ་འགྱུར་རོ། །རྫས་ཀྱི་དངོས་པོ་དངོས་སུ་ཡོད་པ་ལ་ཡང་སེམས་གཡེང་བ་དང་ཞེན་པ་དག་གིས་འབུལ་བ་ནི་འབྲས་བུ་ཅུང་ཟད་མེད་ཅེས་ལུང་ལས་ཏེ། བྱང་ཆུབ་སྤྱོད་འཇུག་ལས་ཀྱང་། བཟླས་བརྗོད་དང་ནི་དཀའ་ཐུབ་ཀུན། །ཡུན་རིང་དུས་སུ་སྤྱད་བྱས་ཀྱང་། །སེམས་
[126a]
[126a.1]གཡེང་ཞེན་པས་བྱས་པ་ནི། །ཐམས་ཅད་རིག་པས་དོན་མེད་གསུངས། །ཞེས་སོ། །དེ་བཞིན་དུ་དགེ་འདུན་གྱི་སྟོན་མོ་དང་གཙུག་ལག་ཁང་གི་མཆོད་ཡོན་སྦྱིན་པ་དང་། ཆོས་ཀྱི་མཆོད་ཡོན་སྦྱིན་པ་ལ་ཡང་དགེ་འདུན་ལ་སོགས་པ་རི་རབ་ཀྱི་སྟེང་དུ་གཙོ་བོར་བྱས་ཏེ་བཞུགས་
[126a.2]ནས་མཆོད་པར་བྱའི། གང་གང་གང་ཚེ་འཚོ་བྱ་བ། །དག་པའི་འཚོ་བ་དེས་བསྒྲུབ་སྟེ། །བཀྲེས་སྐོམ་ནད་ནི་ཞི་བའི་ཕྱིར། །ཟས་སྐོམ་སྨན་དང་འདྲ་བར་བསམ། །དེ་ཡང་དྲག་ཤུལ་ཅན་གྱིས་ཞུས་པ་ལས། ཁྱིམ་བདག་འདི་ལ་བྱང་ཆུབ་སེམས་དཔའ་ཁྱིམ་པ་ཆོས་དང་མཐུན་པས་
[126a.3]ལོངས་སྤྱོད་དེ་ཚོལ་ཞིང་ཆོས་མ་ཡིན་པས་མི་ཚོལ་ན་ཡང་དག་པའི་འཚོ་བར་འགྱུར་ཏེ་ལོག་པའི་འཚོ་བར་མི་འགྱུར་རོ་ཞེས་སོ། །དེ་ནས་ཇི་ལྟར་རྙེད་པའི་ཟས་ལ་གཏོར་མ་དང་ལྷ་བཤོས་དང་འཕྲོག་མ་དང་ཕུད་ཀྱི་ཆང་བུ་དང་ལྷག་མ་སྟེ་ལྔ་པོ་འབྲས་བུ་ཆེན་པོར་ལོངས་སྤྱོད་པའི་ཕྱིར་རྟག་ཏུ་སྦྱིན་
[126a.4]ནོ། །དེ་ནས་ཨོཾ་ཨཱཿཧཱུཾ་ལན་གསུམ་བརྗོད་ནས། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ། ཨཱདྱཱ་ནུཏྤནྣ་ཏྭཱཏ་ཨོཾ་ཨཱཿཧཱུཾ་ཕཊ་སྭཱ་ཧཱ་ཞེས་པས་འབྱུང་པོ་ཐམས་ཅད་པའི་གཏོར་མ་སྦྱིན་ནོ། །ཨོཾ་ཨཱཿབཛྲ་ནཻ་བི་ཏྱེ་ཧཱུཾ་ཞེས་པས་ལྷ་བཤོས་སོ། །ཨོཾ་ཧཱ་རི་ཏེ་མ་ཧཱ་བཛྲ་ཡཀྵི་ནི་ཧ་ར་ཧ་ར་སརྦ་པཱ་པ་ནི་ཀྵི་སྭཱ་ཧཱ་
[126a.5]ཞེས་པས་འཕྲོག་མ་ལ་ཟན་གྱི་ཆང་བུ་གཉིས་སྦྱིན་ནོ། །ཨོཾ་ཨ་གྲ་པིཎྜ་ཨ་སི་བྷྱཿསྭཱ་ཧཱ་ཞེས་པས་ཕུད་ཀྱི་ཆང་བུའོ། །ན་མཿསརྦ་བུདྡྷ་བོ་དྷི་སཏྭཱ་ནཱཾ། ཨོཾ་བ་ལིཾ་ཏ་དེ་ཏེ་ཛོ་བ་ལི་ནི་སྭཱ་ཧཱ་ཞེས་པ་དང་། ཨོཾ་ཨཱཿཧཱུཾ་ཞེས་པས་བཟའ་བ་ལ་ལན་བརྒྱད་མངོན་པར་བསྔགས་ཏེ། དང་པོར་མཐེ་བོང་དང་མིང་
[126a.6]མེད་ཀྱིས་རེག་ནས་བཟའ་སྟེ་དུག་ལ་སོགས་པའི་ཉེས་པ་ཞི་བར་བྱེད་དོ། །ཁ་བཀང་སྒྲ་དང་བཅས་པ་དང་ཁ་གདངས་པ་དང་ཧ་ཅང་མྱུར་བ་དང་བུལ་བས་མི་བཟའ་སྟེ་ཕན་པ་དང་རན་པས་སོ། །ཨོཾ་ཨུཙྪིཥྚ་པིཎྜ་ཨ་ཤི་བྷྱཿསྭཱ་ཧཱ་ཞེས་པ་འདིས་ལྷག་མའི་ཆང་བུ་སྦྱིན་ནོ། །ཟས་ལྷག་མ་ཆེད་དུ་མ་
[126a.7]བྱས་པ་ཁོ་ནར་སྦྱིན་ཞིང་ཁ་བཀྲུ་བ་ལ་སོགས་པ་བྱས་ནས་བྱང་ཆུབ་སེམས་དཔའ་ཁྱིམ་གྱི་ནང་ན་གནས་པའམ་ཁྱིམ་གྱི་གནས་ལས་ངེས་པར་བྱུང་བའི་རབ་ཏུ་བྱུང་བས་འཇིག་རྟེན་གྱི་ཁམས་མཐའ་དག་ན་གནས་པའི་སྐྱེ་བོ་རྣམས་ཀྱི་དགེ་བ་སྤེལ་བའི་ཕྱིར། རྒྱལ་པོ་སྦྱིན་བདག་ཉིད་དང་ནི། །གང་ཡང་
[126b]
[126b.1]སེམས་ཅན་ཚོགས་གཞན་རྣམས། །ཚེ་དང་ནད་མེད་ཕུན་སུམ་ཚོགས། །རྟག་ཏུ་བདེ་དང་ལྡན་གྱུར་ཅིག །སྦྱིན་པས་འབྱུང་པོ་དབང་དུ་འགྱུར། །སྦྱིན་པས་དགྲ་རྣམས་མེད་པར་འགྱུར། །ཕ་རོལ་གཉེན་ཡང་སྦྱིན་པ་ཉིད། །དེ་ཕྱིར་སྦྱིན་པ་གཙོ་བོར་བརྗོད། །སྦྱིན་པ་འཇིག་རྟེན་རྒྱན་ཡིན་
[126b.2]ཏེ། །སྦྱིན་པས་ངན་འགྲོ་ཟློག་པར་བྱེད། །སྦྱིན་པ་མཐོ་རིས་སྐས་ཡིན་ཏེ། །སྦྱིན་པ་ཞི་བྱེད་དགེ་བའོ། །བྱང་ཆུབ་སེམས་དཔའི་ལོངས་སྤྱོད་རྣམས། །མི་ཟད་ནམ་མཁའ་ལྟ་བུ་གང་། །ལོངས་སྤྱོད་དེ་ནི་ཐོབ་བྱའི་ཕྱིར། །སྦྱིན་པ་དེ་ནི་ཡང་དག་སྤེལ། །ཞེས་པ་ལ་སོགས་པ་སྦྱིན་པའི་ཚིགས་
[126b.3]སུ་བཅད་པ་རྣམས་བརྗོད་པར་བྱའོ། །གཞན་དུ་མུ་སྟེགས་རྣམས་ལ་གུས་པ་ལ་སོགས་པ་མི་བྱ་སྟེ་དེ་ཡང་སྐྱབས་གསུམ་བདུན་ཅུ་པ་ལས་གསུངས་པ། དགེ་བསྙེན་དུ་ནི་དམ་བཅས་ནས། །སྐྱབས་གསུམ་པོ་ནི་བསྲུང་བར་བྱ། །མུ་སྟེགས་གཞན་ལ་གུས་པ་དང་། །ཕྱག་དང་མཆོད་པ་
[126b.4]རྣམས་མི་བྱ། །ཞེས་སོ། །བརྒྱད་སྟོང་པ་ལས་ཀྱང་ལྷ་གཞན་རྣམས་ལ་མེ་ཏོག་དང་བདུག་སྤོས་དང་མར་མེ་རྣམས་སྦྱིན་པར་མི་བྱ་རི་མོར་མི་བྱ་ཞེས་སོ། །དེ་ནས་ན་མཿས་མནྟ་པྲ་བྷ་རཱ་ཛཱ་ཡ་ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མོ་མཉྫུ་ཤྲཱི་ཀུ་མཱ་ར་བྷཱུ་ཏཱ་ཡ་བོ་དྷི་ས་ཏྭཱ་ཡ། མ་ཧཱ་ས་ཏྭཱ་ཡ། མ་ཧཱ་ཀཱ་
[126b.5]རུ་ཎི་ཀཱ་ཡ། ཏདྱ་ཐཱ། ཨོཾ་ནི་རཱ་ལམྦྷེ་ནི་རཱ་བྷཱ་སེ། ཛ་ཡེ་ཛ་ཡ་ལབྡྷེ་མ་ཧཱ་མ་ཏེ་དཀྵེ་དཀྵི་ཎཱཾ་པ་རི་ཤོ་དྷཱ་ཡ་སྭཱ་ཧཱ། གང་གཟུངས་འདི་ལན་གཅིག་རྗོད་པར་བྱེད་པ་དེ་རི་རབ་ཙམ་གྱི་བསོད་ནམས་ཡང་ཡོངས་སུ་སྦྱོང་བར་འགྱུར་རོ་ཞེས་པ་བསོད་ནམས་ཡོངས་སུ་སྦྱོང་བའི་གཟུངས་བརྗོད་པར་བྱའོ། །མཚན་
[126b.6]མོའི་དང་པོ་མི་ཉལ་བར་དམ་པའི་ཆོས་ཀྱི་ཁ་ཏོན་དང་བཟླས་པ་ལ་སོགས་པ་བྱས་ནས་ཉལ་བ་ན་མལ་དུ་ཡན་ལག་ཐམས་ཅད་བཏུད་པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་བྱ་ཞིང་གསོལ་བ་ཡང་བཏབ་ནས་ཉལ་ཏེ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་
[126b.7]ཀྱིས་བདག་ལ་བྱིན་(ཀྱིས་,གྱིས་)བརླབ་ཏུ་གསོལ། བླ་ན་མེད་པའི་དངོས་གྲུབ་དང་མཆོག་བདག་ལ་སྩོལ་ཅིག །ཉེ་བར་འཚེ་བ་ཐམས་ཅད་ཀྱང་མེད་པར་མཛད་དུ་གསོལ་ཞེས་པ་དང་། རང་གི་འདོད་ལྷའི་རྣལ་འབྱོར་དང་ལྡན་པས། ན་མོ་བྷ་ག་བ་ཏེ་ཨཱརྱ་པྲཛྙཱ་པཱ་ར་མི་ཏ་ཡེ། སརྦ་ཏ་ཐཱ་ག་ཏཱ་པ་
[127a]
[127a.1]རི་མི་ཏཱ་པཱུ་རི་ཏ་ཡེ། ཏདྱ་ཐཱ། ཨོཾ་སིདྡྷི་སིདྡྷི། བུདྡྷ་བུདྡྷ། བོ་དྷ་ཡ་བོ་དྷ་ཡ། ཙ་ལ་ཙ་ལ། ཏིཥྛ་ཏིཥྛ། ཧི་ཀཾ་པ་ཀཾ་པ། བཱ་ར་བཱ་ར། གཙྪ་གཙྪ། ཨཱ་གཙྪ་ཨཱ་གཙྪ་བྷ་ག་བ་ཏི་མཱ་བི་ལམྦ་སྭཱ་ཧཱ། གཟུངས་འདིས་ལག་པ་གཡས་པ་ལ་ལན་ཉི་ཤུ་རྩ་གཅིག་ཡོངས་སུ་
[127a.2]བཟླས་ཏེ། དེའི་སྟེང་དུ་མགོ་གཞག་སྟེ་སེང་གེའི་ཉལ་སྟབས་ཀྱིས་ཉལ་ལོ། །མཚན་མོ་ཐ་མ་ནས་དེ་བཞིན་དུ་ཡི་དམ་ཡེངས་པ་དང་རྒྱུན་ཆད་པ་མེད་པར་ཡི་དམ་མཐའ་དག་བྱའོ། །དེ་ལྟར་ཉིན་རེ་ཞིང་བྱས་ན་རིགས་ཀྱི་བུའམ་རིགས་ཀྱི་བུ་མོ་མྱུར་དུ་བྱང་ཆུབ་ཏུ་འགྱུར་རོ། །དེ་ཡང་གསུངས་པ། 
[127a.3]སྦྱིན་དང་ཚུལ་ཁྲིམས་བཟོད་བརྩོན་འགྲུས། །བསམ་གཏན་ལ་སོགས་རྟག་བརྟེན་བྱ། །དུས་ནི་ཡུན་མི་རིང་བ་ཡིས། །བྱང་ཆུབ་མཆོག་ནི་ཐོབ་པར་འགྱུར། །ཞེས་སོ། །གཞུང་བསྡུས་པ་ཡི་བསོད་ནམས་ལས་ཀྱིས་ནི། །བདག་ཅག་བྱང་ཆུབ་གཞུང་ལམ་འདི་བརྟེན་ནས། །སྤྲོ་བས་སྣ་ཚོགས་
[127a.4]སྤྱོད་པ་སྤྱད་ནས་ནི། །སྐྱེ་བོས་བླ་མེད་གོ་འཕང་ཐོབ་པར་ཤོག །བྱང་ཆུབ་གཞུང་ལམ་ཞེས་བགྱི་བ་སློབ་དཔོན་མཁས་པ་ཆེན་པོ་འཇིགས་མེད་འབྱུང་གནས་སྦས་པས་མཛད་པ་རྫོགས་སོ།། །།ཇི་ལྟར་མཐོང་བ་བཞིན་བསྡུས་པ་སྟེ་གཞུང་གི་ཚད་ནི་ཤློ་ཀ་སུམ་བརྒྱ་ཉི་ཤུ་རྩ་ལྔའོ། །དང་པོའི་
[127a.5]ལས་ཀྱི་བྱ་བ་མ་བརྟེན་པར། །ངེས་པར་བྱང་ཆུབ་མཆོག་ཐོབ་མི་ནུས་ཀྱང་། །རྩོད་དུས་སྐྱེ་བོ་སྟོང་པ་ཉིད་སྨྲ་ཞིང་། །གཞུང་ལམ་དང་པོའི་ལས་ཀྱི་བྱ་བ་རྣམས། །མི་ཤེས་མི་ནུས་མི་བྱེད་པ་རྣམས་མཐོང་། །སྤྱོད་འདོད་མི་ཤེས་འགྲོ་ལ་ཕན་འདོད་ནས། །ཐུབ་པའི་དགེ་སློང་ཆག་སྟོན་ལོ་ཙཱ་བས། །
[127a.6]བྱང་ཆུབ་གཞུང་ལམ་འདི་ནི་འབད་པས་བསྒྱུར། །ཉེས་ཀུན་བཟོད་གསོལ་དགེ་བས་བདག་གཞན་རྣམས། །སྒྲིབ་བྲལ་ཚོགས་གཉིས་རྫོགས་པའི་སངས་རྒྱས་ཤོག །ཁ་ཆེའི་མཁན་པོ་ཆེན་པོ་ཆོས་ཀྱི་རྗེ་ཤཱཀྱ་ཤྲཱི་བྷ་དྲ་ལས་མཉན་ནས་བོད་ཡུལ་དབུས་ཀྱི་སྡེ་སྣོད་འཛིན་པ་ཆག་ལོ་ཙཱ་བ་དགེ་
[127a.7]སློང་དགྲ་བཅོམ་གྱིས་བསྒྱུར་བའོ།། {D3767}༄༅༅། །རྒྱ་གར་སྐད་དུ། མཎྜལ་བི་དྷིཿ། བོད་སྐད་དུ། མཎྜལ་གྱི་ཆོ་ག །ཐུགས་རྗེ་ཆེན་པོ་རྣམ་པར་སྐྱོབ་ལ་ཕྱག་འཚལ་ལོ། །དཀྱིལ་འཁོར་བཟང་པོ་ས་ཉིད་དང་། །རིན་ཆེན་རང་བཞིན་ངོས་མཉམ་ལ། །དྲི་ཞིམ་པ་ཡི་བྱུག་
[127b]
[127b.1]པས་བྱུག །མུ་ཏིག་མེ་ཏོག་ནོར་བུ་དགོད། །དབུས་སུ་འདབ་བརྒྱད་འདབ་བཞི་ཡི། །མེ་ཏོག་དམར་པོ་ས་བོན་ཅན། །བཞག་ལ་དེ་སྟེང་ཐུབ་པ་བཞུགས། །གདུགས་དཀར་གྱིས་ནི་སྟེང་ནས་དབུབ། །སྒྲུབ་པོ་པདྨའི་ཕྲེང་བ་ཡི། །ང་རྒྱལ་འཛིན་པས་རྡོ་རྗེའི་ལག །གཉིས་གཤིབས་
[127b.2]གྱེན་དུ་བསྐྱོད་པའི་རྒྱས། །ས་གསུམ་གཙོ་བོ་སྤར་བར་བྱ། །རབ་ཏུ་དབྱིབས་ལེགས་ཁ་དོག་མཛེས། །དྲི་བསུང་རོ་མཆོག་རེག་བཟང་བའི། །མེ་ཏོག་སྤུངས་པས་{གོ་རིམས་,གོ་རིམ་}བཞིན། །གླིང་སོགས་བཀོད་པ་ཇི་བཞིན་བརྟག །ཨོཾ་ཨཱཿབཛྲ་ཙ་ཏུར་དྭཱི་པ་ཧཱུཾ། ཨོཾ་ཨཱཿབཛྲ་པ་ཡཱཥྚ་དྭཱི་པ་ཧཱུཾ། 
[127b.3]ཨོཾ་ཨཱཿབཛྲཱཥྚ་རཏྣ་ཧཱུཾ། ཨོཾ་ཨཱཿབཛྲཱཥྚ་མངྒ་ལ་ཧཱུཾ། ཨོཾ་ཨཱཿབཛྲ་སིདྡྷི་བིཾ་ཤ་ཏི་ཧཱུཾ། ཨོཾ་ཨཱཿབཛྲ་སཱུརྱ་ཙནྡྲ་ཧཱུཾ། རྣམ་དག་ཞིང་དུ་ཕུན་ཚོགས་གླིང་དང་རིན་ཆེན་དང་། །བཀྲ་ཤིས་གྲུབ་པ་རིམ་གསུམ་ཕྲེང་བ་ལེགས་བཀོད་ལ། །གསལ་བྱེད་སྒྲོན་མ་འབར་བ་གཉིས་ཀྱིས་བརྒྱན་གྱུར་པ། །སྔགས་
[127b.4]འཆང་རྡོ་རྗེ་རོལ་པའི་གར་གྱི་བསྟབས་པས་དབུལ། །དེ་ནས་ལུས་ཅན་ཐམས་ཅད་ལ། །འཇིག་རྟེན་མགོན་པོ་ཉེར་མཁོའི་གཟུགས། །དཔག་མེད་རྣམ་པར་འཕྲུལ་པ་ཡིས། །ཞིང་རྣམས་ཀུན་དུ་དོན་ཡོད་སྤྱོད། །ཇི་སྲིད་སྙིང་པོ་བྱང་ཆུབ་བར། །དེ་དག་ནམ་ཡང་འདྲེན་པའི་མཐུས། །ངན་
[127b.5]འགྲོའི་སྒྲ་ཡང་མི་གྲག་ཅིང་། །རྟག་ཏུ་དགའ་སྐྱིད་འཚོ་བར་བྱེད། །གལ་ཏེ་བློ་གསལ་སྤོབས་སྤྱོད་ན། །སྐུ་གསུང་ལ་སོགས་གང་བཤད་པ། །ཆོ་ག་དེ་དག་འདས་པ་ཡང་། །གདོན་མི་ཟ་བར་བྱ་བ་ཉིད། །གང་ཚེ་བསྡུ་བར་འདོད་པ་ན། །སེ་གོལ་བརྡབས་པས་སྤར་བྱས་ལ། །བཟོད་པར་
[127b.6]གསོལ་དང་སྨོན་ལམ་གདབ། །དྲན་པའི་རྒྱུ་ཡིས་གཟུངས་གདབ་བྱ། །མཎྜལ་གྱི་ཆོ་ག་ཁ་ཆེའི་པཎ་ཆེན་གྱིས་མཛད་པ་རྫོགས་སོ།། །།གནུབས་བྱམས་པའི་དཔལ་གྱིས་བསྒྱུར་རོ།། {D3768}༄། །དེ་ཁོ་ན་ཉིད་བསྡུས་པའི་མན་ངག་བཞུགས།། ༄༅༅། །བཅོམ་ལྡན་འདས་རྡོ་རྗེ་སེམས་
[127b.7]དཔའ་ལ་ཕྱག་འཚལ་ལོ། །དེ་ལ་གང་ཟག་གཅིག་གི་ཉིན་ཞག་གཅིག་གི་བྱ་བ་བརྗོད་པར་བྱ་སྟེ། དང་པོ་ཐོ་རངས་ཀྱི་ཆ་ནས་བརྩམས་ཏེ་ཇི་སྲིད་ཉལ་བ་ལ་ཐུག་པའི་བར་ལ་བྱ་བ་བསྡུས་པ་ནི་རྣམ་པ་བརྒྱད་དེ། གོས་དང་ཁྲུས་དང་བླ་མ་མཆོད། །ཟས་དང་སྐོམ་དང་སྤྱོད་ལམ་དང་། །ཏིང་འཛིན་ཉལ་
[128a]
[128a.1]བའི་མཐར་ཐུག་པ། །བརྒྱད་པོ་འདི་ནི་བསྡུས་པའོ། །ཞེས་སྤྲིན་ལས་གྲོལ་བས་གསུངས་ཏེ་མདོར་བསྡུས་པའོ། །ད་ནི་དེ་དག་གི་མཚན་ཉིད་རེ་རེ་ནས་རྒྱས་པར་བཤད་པར་བྱ་སྟེ་དེ་ལ་དང་པོར་གོས་དང་ཞེས་པ་ནི། ཐོག་མར་མལ་ནས་ལངས། གོས་བགོ་བའི་ཕྱིར་གོས་ཀྱི་
[128a.2]རྣལ་འབྱོར་བྱ་སྟེ་རང་གིས་བྱིན་གྱིས་བརླབས་པའམ། མ་བརླབས་པ་ཡང་རུང་སྟེ་གོས་ཅུང་ཟད་སྟོང་པ་ཉིད་དུ་བསམས་ཏེ། རང་གི་སྙིང་ག་ནས་འོད་འཕྲོས་པས་བཅོམ་ལྡན་འདས་རྡོ་རྗེ་འཆང་གི་ཐུགས་ཀར་ཕོག་སྟེ་དེ་ལས་ཡི་གེ་ཧཱུཾ་དཔག་ཏུ་མེད་པ་བཀུག་སྟེ་རང་གི་གོས་ལ་བསྟིམ། དེ་ཞུ་རྡོ་
[128a.3]རྗེ་རྒྱ་གྲམ་དུ་གྱུར། །རང་གི་སྔགས་བརྗོད་གོས་གྱུར་ཏེ། །རང་ལྷའི་ང་རྒྱལ་ལ་གནས་པས། །བགོས་པས་བར་ཆད་རྣམས་སེལ་དང་། །མ་འོངས་པ་ན་རྡོ་རྗེ་འཆང་། །འགྲོ་བའི་དོན་རྣམས་བྱེད་པར་འགྱུར། །དེ་ཕྱིར་ནན་ཏན་ཐམས་ཅད་ཀྱིས། །དང་པོ་དབང་བསྐུར་དུས་དག་
[128a.4]ཏུ། །གོས་ཀྱི་དབང་བསྐུར་བྱ་བ་གཅེས། །ཁྲུས་དང་ཞེས་པ་ནི། དེ་ནས་ཁྲུས་ཀྱི་དུས་དག་ཏུ། །རང་གི་ལྷ་ཡི་ང་རྒྱལ་གྱིས། །བུམ་པའམ་གཞན་ཡང་རུང་བ་ནི། །ཆུ་ཡིས་བཀང་སྟེ་མདུན་བཞག་ནས། །ཐུགས་ཀའི་ཧཱུཾ་ལས་འོད་འཕྲོས་པས། །དབང་བསྐུར་བླ་མའི་ཐུགས་ཀར་
[128a.5]ཕོག །དེ་ལས་ཀྱང་འོད་འཕྲོས་པ་ལས། །ཕྱོགས་བཅུར་བཞུགས་པའི་སངས་རྒྱས་དང་། །རང་འདོད་ལྷ་ཡི་འོད་ཟེར་ལས། །སྒྲ་བྱུང་གསོལ་བ་བཏབ་པར་བསམ། །བྱང་ཆུབ་རྡོ་རྗེས་སངས་རྒྱས་ལ། །ཇི་ལྟར་མཆོད་ཆེན་བགྱིས་པ་ལྟར། །བདག་ཀྱང་རབ་ཏུ་བསྒྲལ་སླད་དུའོ། །ནམ་
[128a.6]མཁའ་རྡོ་རྗེ་དེང་བདག་སྩོལ། །ཞེས་བསྐུལ་བས་དེ་དག་གི་ཐུགས་ཀ་ནས། བགེགས་རྣམས་མ་ལུས་ཚར་གཅོད་པའི། །རིག་པའི་རྒྱལ་པོ་མ་ལུས་དང་། །བྱང་ཆུབ་སེམས་དཔའ་གྲངས་མེད་རྣམས། །ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་
[128a.7]ནི་དག་པ་ཡིས། །དེ་བཞིན་བདག་གིས་ཁྲུས་བྱའོ། །ཨོཾ་སརྦ་ཏ་ཐཱ་ག་ཏ་ཀ་ལ་ཤ་ཨ་བྷི་ཥེ་ཀ་ས་མ་ཡ་ཤྲི་ཧཱུཾ། ཞེས་བརྗོད་མཁའ་ལ་སྤྲིན་ཕུང་བཞིན། །ལྷ་མོ་ཕྱག་ན་བུམ་པ་ནི། །བདུད་རྩིས་གང་བ་པད་ཀོར་གྱི། །ཕྱག་རྒྱས་གཟུང་སྟེ་གླུ་འདི་ལེན། །དབང་བསྐུར་རྡོ་རྗེ་ཆེན་པོ་ནི། །ཁམས་
[128b]
[128b.1]གསུམ་ཀུན་གྱིས་ཕྱག་བྱས་པ། །གསང་གསུམ་གནས་ལས་བྱུང་བ་འདི། །སངས་རྒྱས་ཀུན་གྱིས་བྱིན་པ་ཡིན། །ཞེས་པས་བདག་ལ་དབང་བསྐུར་བསམ། །ལུས་ཀྱི་དྲི་མ་དག་པ་ལྟར། །སྒྲིབ་པ་རྣམས་ནི་དག་པར་བསམ། །ཆུ་ཡི་ཟེར་མ་འཕྲོས་པ་ལས། །མཐའ་ཡས་སེམས་ཅན་
[128b.2]མ་ལུས་པའི། །སྒྲིབ་པ་རྣམས་ནི་དག་པར་བསམ། །རང་གི་ཁྲུས་ཟིན་སྤྱི་བོར་ནི། །མི་བསྐྱོད་བསམ་ཞིང་སྔགས་འདི་བཟླས། །ཨོཾ་བཛྲ་སྣཱ་ན་ཧཱུཾ། བླ་མ་མཆོད་ཅེས་པ་ནི། དེ་ནས་བླ་མ་མཆོད་པ་ནི། །དད་ལ་མཎྜལ་བྱུག་བྱ་ཞིང་། །བྱིན་གྱིས་བརླབ་པར་བྱ་བ་སྟེ། །ལྕི་བ་ཆུ་དང་
[128b.3]བཅས་པ་ཡིས། །བཛྲ་རེ་ཁེ་ཞེས་བརྗོད་ཅིང་། །ར་རི་ཡ་ཡོ་མེད་པར་བྱུག །དེ་ནས་རང་སྙིང་ས་བོན་ལས། །ཡི་གེ་ཏྲཱཾ་འཕྲོས་མཎྜལ་སྟེང་། །གནས་ལ་སྔགས་འདི་བརྗོད་པར་བྱ། །ཨོཾ་ཏྲཱཾ་རཏྣ་མཎྜལ་བཛྲ་རེ་ཁེ་ཧཱུཾ། ལན་བདུན་གསུམ་མམ་གཅིག་ཀྱང་རུང་། །བརྗོད་པས་ཞུ་སྟེ་
[128b.4]ས་གཞི་ནི། །རིན་པོ་ཆེ་ཡི་རང་བཞིན་གྱུར། །དེ་ཡི་སྟེང་དུ་ཨ་དཀར་འཕྲོས། །སྔགས་འདི་བཟླས་ལ་ཟླ་བར་བསམ། །ཨོཾ་ཙནྡྲ་མཎྜལ་ལ་བཛྲ་རེ་ཁེ་ཧཱུཾ། དེ་ཡི་སྟེང་དུ་ཙནྡན་གྱི། །ཆུས་གཏོར་ཡི་གེ་ཧཱུཾ་གྱུར་ཏེ། །སྔགས་འདི་བཟླས་ཞུ་དྲི་ཞིམ་པའི། །རང་བཞིན་མཎྜལ་གྱུར་པར་
[128b.5]བྱ། །ཨོཾ་དྷཱུཾ་པ་ར་ཡ་རཏྣ་མཎྜལ་བཛྲ་རེ་ཁེ་ཧཱུཾ། དེ་ནས་ནོར་བུའམ་སྨན་ནམ་འབྲུ། །མེ་ཏོག་ཉིད་ཀྱིས་དགྲམ་བྱ་སྟེ། །རང་གི་འདོད་པའི་བྱེ་བྲག་གིས། །ཇི་སྙེད་འདོད་པའི་ཚོམ་བུ་བྱ། །དེ་དག་པཾ་བསམ་སྔགས་འདིས་ཞུ། །པདྨའི་གདན་དུ་གྱུར་པར་བསམ། །ཨོཾ་པཾ་པདྨ་མཎྜལ་
[128b.6]བཛྲ་རེ་ཁེ་ཧཱུཾ། དེ་ཡི་སྟེང་དུ་བྷྲཱུཾ་ཡིག་བསམ། །ཨོཾ་བྷྲཱུཾ་བི་ཤྭ་བི་ཤུདྡྷེ་མཎྜལ་བཛྲ་རེ་ཁེ་ཧཱུཾ། རིན་ཆེན་ལས་བྱུང་གཞལ་ཡས་ཁང་། །མཛེས་པ་ཉིད་དུ་གྱུར་པར་བསམ། །དེ་དབུས་བླ་མ་ཡི་དམ་ལྷ། །ཕྱོགས་བཅུར་བཞུགས་པའི་སངས་རྒྱས་རྣམས། །སྲས་དང་བཅས་པ་སྤྱན་
[128b.7]དྲངས་ལ། །དང་པོར་ལུས་ངག་ཡིད་ཀྱིས་ནི། །གུས་པ་ཡིས་ནི་ཕྱག་འཚལ་ཏེ། །ཕྱི་ནང་གསང་བ་བླ་མེད་པའི། །མཆོད་པའི་སྤྲིན་གྱིས་མཆོད་པར་བྱ། །བླ་མ་དཀོན་མཆོག་གསུམ་པོ་དང་། །ཞེས་པ་ལ་སོགས་ཚིག་རྣམས་ཀྱིས། །སྡིག་བཤགས་སྡོམ་པ་གཟུང་བར་བྱ། །དེ་
[129a]
[129a.1]ཡིས་རང་རྒྱུད་དག་འགྱུར་ཏེ། །བདུད་རྩིའི་སྣོད་དེ་འགྱུར་བ་ཡིན། །དེ་ནས་ཡི་གེ་བརྒྱ་བརྗོད་ཅིང་། །བཟོད་གསོལ་ཨོཾ་ཨཱཿཧཱུཾ་མུཿཡིས། །གཤེགས་གསོལ་སྨོན་ལམ་གདབ་པར་བྱ། །ཟས་དང་ཞེས་པ་ནི། དེ་ནས་ཟས་ཀྱི་དུས་དག་ཏུ། །སྦྱང་བ་རྣམ་པ་བཞི་བྱ་སྟེ། །
[129a.2]ཟས་སྦྱང་གཏོར་མ་དང་མཐུན་ནོ། །དེ་ནས་ལྟེ་བའི་ལྐོག་ཏུ་ཡཾ། །ཞུ་བས་རླུང་གི་དཀྱིལ་འཁོར་བསམ། །དེ་སྟེང་རཾ་ལས་ཙཎྜ་ལཱི། །མར་མེའི་རྩེ་མོ་ལྟ་བུར་གསལ། །དེ་ནི་ལྟོ་བ་སྦྱང་བའོ། །དེ་ནས་རླུང་གིས་མེ་སྦར་བས། །སྙིང་ནས་ལྷ་དང་ཕུང་པོ་ཁམས། །སྐྱེ་མཆེད་ལ་སོགས་ལྷར་
[129a.3]གསལ་བྱ། །དེ་ནི་སྙིང་གར་སྦྱར་བར་འདོད། །གལ་ཏེ་ལ་ལ་འདི་སྐད་དུ། །སྙིང་གའི་ལྷ་ཉིད་གསལ་བ་ནི། །སྙིང་ག་སྦྱང་བར་རིགས་མོད་ཀྱི། །ཕུང་པོ་ཁམས་ལ་སོགས་པ་ལ། །སྙིང་ག་སྦྱང་ཞེས་ཅི་ཡི་ཕྱིར། །ཞེ་ན་དེ་ནི་གཙོ་བོ་སྟེ། །དང་པོ་དབང་བསྐུར་དུས་ན་ནི། །ཡེ་ཤེས་ལྷ་ནི་དུ་
[129a.4]མ་དག །ལུས་ལ་བཅུག་ཅིང་བྱིན་བརླབས་ལ། །སྙིང་ག་གཅིག་པུར་བཅུག་པ་ནི། །མཐོང་དང་ཐོས་པ་མེད་ཕྱིར་དང་། །རྣལ་འབྱོར་རྒྱུད་ནི་དུ་མ་ལས། །ཕུང་པོ་ཁམས་དང་སྐྱེ་མཆེད་སོགས། །ལྷ་ཉིད་ཡིན་པར་གསུངས་ཕྱིར་རོ། །དེ་ནས་ཁ་ནི་ཐབ་ཁུང་ལ། །ལྕེ་ལ་མེ་ལྷ་རྣམ་
[129a.5]པར་བསམ། །དེ་ནས་ལག་གཉིས་དགང་བླུགས་ཀྱིས། །ཟས་ཟ་སྦྱིན་སྲེག་ཡིན་པར་འདོད། །ཡང་ན་ལྕེ་ལ་རྡོ་རྗེ་ལ། །རྐན་ལ་པདྨ་རབ་བསམས་ཏེ། །དེ་གཉིས་སྦྱོར་བ་བྱས་པ་ལས། །བྱང་ཆུབ་སེམས་བྱུང་ལྷ་རྣམས་ཀུན། །ཚིམ་པར་བྱེད་པ་ལ་ལ་འདོད། །དེ་ནི་ལྕེ་ལྐོག་སྦྱང་
[129a.6]བའོ། །དེ་ནས་ལུས་ཀྱི་དཀྱིལ་འཁོར་ནི། །ཚིམ་པར་བྱ་ཕྱིར་མ་ཡེངས་པར། །ཟ་བ་འདི་ནི་མཆོག་ཡིན་ནོ། །སྐོམ་དང་ཞེས་པ་ནི། དེ་ནས་སྐོམ་གྱི་རྣལ་འབྱོར་ནི། །རང་ཉིད་ལྷ་ཡི་རྣལ་འབྱོར་གྱིས། །ལག་མཐིལ་གཡས་པར་ཉི་མ་ནི། །མཾ་ལས་སྐྱེས་པ་བལྟ་བར་བྱ། །དེ་སྟེང་
[129a.7]ཆང་སྣོད་ཨ་ལས་ནི། །ཐོད་པ་ཆང་གིས་བཀང་བ་ཡི། །ཁ་ནི་ཟླ་བས་མནན་པའོ། །དེ་ནང་ཧ་ཞུ་ཁ་དོག་སྦྱངས། །ཧོས་ནི་རོ་ཡི་རྟོག་པ་སྦྱངས། །ཧྲཱིཿས་ནི་བདུད་རྩི་ཆེན་པོར་ཞུ། །དེ་ནས་ཡེ་ཤེས་དབབ་པའི་ཕྱིར། །སྲིན་ལག་ཚིགས་ནི་དང་པོ་ལ། །མཐེ་བོ་རྩེ་མོ་སྦྱར་བྱས་ཏེ། །སུཾ་
[129b]
[129b.1]ལས་སྲིན་ལག་རི་རབ་བསྐྱེད། །ཧཱུཾ་ལས་མཐེ་བོང་ས་གཞིར་བསམ། །བར་དུ་མཾ་དམར་བསམ་བྱས་ཏེ། །དེ་ལས་འོད་འཕྲོས་འོག་མིན་དུ། །རང་འདོད་ལྷ་ཡི་སྨིན་མཚམས་ཕོག །ཡབ་ཡུམ་སྙོམས་ཞུགས་བདུད་རྩི་དབབ། །ཐོད་པར་བབ་སྟེ་ས་གཞི་དང་། །རི་རབ་བཅས་པ་
[129b.2]དཀྲུགས་པས་ནི། །ས་གཞི་རི་རབ་ཉིད་ཀྱང་ཞུ། །ཨོཾ་ཨཱཿཧཱུཾ་ངམ་ཧ་ཧོ་ཧྲཱིཿ། །ལན་གསུམ་བདུན་སོགས་བཟླས་པར་བྱ། །དེ་ཡི་ནང་དུ་ཆོས་འབྱུང་དང་། །ཟླ་བ་ལྟ་བུ་བྲི་བྱ་ལ། །དེ་སྟེང་བླ་མ་ཡི་དམ་ལྷ། །གཞན་སོགས་བསམས་ཏེ་མཆོད་པའམ། །ཡང་ན་མདུན་གྱི་བར་སྣང་ལ། །དེ་
[129b.3]དག་བསམས་ལ་མཆོད་པར་བྱ། །རང་རང་སྔགས་ལ་བདུད་རྩིའི་སྔགས། །བཏགས་པས་ལུས་ངག་ཡིད་གསུམ་དང་། །བླ་མ་ལ་ནི་དབུལ་བར་བྱ། །དེ་ནས་གོང་དུ་བཤད་མཆོད་བྱ། །དེ་ནས་ཇི་རན་གནོད་མེད་པར། །ཚོད་ཟིན་པར་ནི་བཏུང་བར་བྱ། །ཚོགས་ཀྱི་མཆོད་པའི་
[129b.4]དུས་སུ་ནི། །ནད་ལ་གནོད་པར་གྱུར་ན་ཡང་། །ཐིགས་པ་གསུམ་ནི་དམ་ཚིག་གོ། །དེ་ལྟར་མ་བྱས་གླང་པོ་ཆེ། །སྨྱོན་པ་བཞིན་དུ་འཐུང་བྱེད་ན། །སྐྱེ་བ་ལྔ་བརྒྱར་སྨྱོན་པར་འགྱུར། །སྤྱོད་ལམ་དང་ཞེས་པ་ནི། དེ་ནས་སྤྱོད་ལམ་གྱི་དུས་སུ་སོ་སོར་བརྟག་པ་རྣམ་པ་གཉིས་ཏེ། སྣོད་
[129b.5]ཀྱི་འཇིག་རྟེན་གཞལ་ཡས་ཁང་། །བཅུད་ཀྱི་སེམས་ཅན་བྱེ་བྲག་གི །ལྷ་དང་ལྷ་མོར་མོས་པར་བྱ། །རང་གི་བྱ་བ་ཅི་བྱེད་ཀྱང་། །ལྷ་ཡི་ང་རྒྱལ་ལ་གནས་ནས། །ཤེས་རབ་ཕ་རོལ་ཕྱིན་ལ་སོགས། །པོ་ཏི་ཀློག་པའི་ཚེ་བདག་ཉིད། །ལྕེ་ལ་རྔ་རྡུང་རྡོ་རྗེ་བསམ། །རྐན་ལ་རྔ་ཆེན་
[129b.6]རབ་བསམས་ཏེ། །རྡོ་རྗེས་རྔ་ལ་རབ་བརྡུངས་པས། །སྒྲ་སྐད་ཆེན་པོས་ཕྱོགས་བཅུར་ཁྱབ། །མཐའ་ཡས་སེམས་ཅན་མ་ལུས་ཀྱི། །རྣ་བར་གང་དང་གང་མོས་ལ། །དེ་དང་དེ་ལྟར་རྟོགས་པར་བསམ། །ཡང་ན་མཐའ་ཡས་སེམས་ཅན་རྣམས། །མ་ལུས་མདུན་དུ་བཀུག་བྱས་
[129b.7]ལ། །བདག་གི་སྐད་ནི་གང་མོས་པར། །སོ་སོར་གོ་བར་ཆོས་བཤད་ལ། །རྟག་ཏུ་དག་པར་བསྒྲག་པར་བྱ། །འདིར་མང་སྨྲ་བས་ཅི་ཞིག་བྱ། །གང་བྱེད་ལྷ་ཡི་ང་རྒྱལ་གྱིས། །བདག་དང་གཞན་གྱིས་བྱང་ཆུབ་ནི། །ཐོབ་པར་བསམ་ཞིང་བྱ་བའོ། །ཏིང་ངེ་འཛིན་ཞེས་པ་ནི། དེ་ནས་ཕྱི་དྲོའི་
[130a]
[130a.1]ཐུན་དག་ལ། །རང་གི་རྟོག་པའི་དོན་ལ་ནི། །བློ་གཞག་ལྷ་ཡི་ང་རྒྱལ་ནི། །ཆོ་ག་ལྔའམ་ཆོ་ག་གསུམ། །སྐད་ཅིག་བསྡུས་རྒྱས་ཤིན་ཏུ་བསྡུས། །གང་མོས་པ་ལ་བློ་བཞག་ལ། །ཐུན་མོང་དངོས་གྲུབ་འདོད་པའམ། །ངག་གི་སྒྲིབ་པ་སྦྱོང་འདོད་པས། །བཟླས་པ་གང་མོས་
[130a.2]ལས་བཞི་ལ། །མི་སྐྱོའི་བར་དུ་བཟླས་པར་བྱ། །བཟླས་པས་སྐྱོ་ན་རྫོགས་རིམ་ནི། །སྟེང་དང་འོག་གི་སྒོ་དག་ལ། །བསྟེན་ནས་བསྒོམ་པར་བྱ་བའོ། །དེ་ནས་གལ་ཏེ་གཏོང་འདོད་ན། །མན་ངག་བཞིན་དུ་གཏོར་མ་ནི། །བྱིན་གྱིས་བརླབས་ཏེ་དབུལ་བར་བྱའོ། །དེ་ནས་བསྟོད་དང་
[130a.3]བཤགས་པ་དང་། །ཕྲིན་ལས་བཅོལ་ལ་གཤེགས་སུ་གསོལ། །རང་གི་ཡེ་ཤེས་གཤེགས་པར་བྱའོ། །དེ་ནས་སྨོན་ལམ་གདབ་པ་དང་། །སྟོང་པ་ཉིད་ཀྱི་རྒྱས་གདབ་བྱ། །ཉལ་བའི་མཐར་ཐུག་ཞེས་པ་ནི། །དེ་ནས་ཉལ་ན་རྣམ་གསུམ་སྟེ། །སྟོང་པ་ཉིད་ཀྱིས་ཉལ་བ་དང་། །བསྐྱེད་
[130a.4]པའི་རིམ་པའི་ཉལ་ལུགས་དང་། །འཆི་བ་སླུ་བའི་ཉལ་ལུགས་སོ། །སྟོང་པ་ཉིད་ཀྱིས་ཉལ་བ་ནི། །སྣོད་ཀྱི་འཇིག་རྟེན་བཅུད་ལ་བསྡུ། །བཅུད་ཀྱི་སེམས་ཅན་ཡུམ་ལ་བསྡུ། །ཡུམ་ཡང་བདག་ལ་བསྡུས་ནས་ནི། །བདག་ཉིད་ཡེ་ཤེས་སེམས་དཔའ་ལའོ། །ཡེ་ཤེས་སེམས་དཔའ་རྡོ་རྗེ་
[130a.5]ལའོ། །རྡོ་རྗེ་ཧཱུཾ་སྟེ་ཧཱུཾ་རིམ་གྱིས། །ནཱ་དའི་བར་དུ་བསྡུ་བའོ། །ནཱ་ད་སྟོང་པ་ཉིད་ལ་བསྡུ། །དེ་ཡི་ངང་ལ་ཉལ་བའོ། །བསྐྱེད་པའི་རིམ་པའི་ཉལ་ལུགས་ནི། །ཡེ་ཤེས་ལྷ་རྣམས་གཤེགས་གསོལ་ཏེ། །དམ་ཚིག་སེམས་དཔའི་ང་རྒྱལ་གྱིས། །གཉིད་ཀྱིས་དུབ་པ་བསལ་བ་དང་། །སྔ་བར་
[130a.6]ལྡང་ཞིང་སྣང་བ་ཡི། །དྲན་པ་ཡིད་ལ་བཞག་པས་ཉལ། །འཆི་བ་སླུ་བ་ཀ་པཱ་ལ། །སྐམ་པོ་དམིགས་ཏེ་ཉལ་བའོ། །བརྒྱད་པ་འདི་ནི་བསྡུས་པའོ། །ཞེས་པའི་དོན་ནི། ནང་པར་ལངས་ཏེ་སྔ་མ་བཞིན། །གོས་ནས་བརྩམས་ཏེ་ཉལ་བའི་བར། །བྱ་བ་བརྒྱད་པོ་རྫོགས་པར་བྱ། །འདི་
[130a.7]ལྟའི་བྱ་བ་བརྒྱད་པོ་ནི། །དབང་བསྐུར་ཐོབ་ཅིང་དམ་ཚིག་སྐྱོང་། །བླ་མ་ལ་གུས་གཏོང་ཕོད་ཆེ། །དད་ལྡན་བརྩོན་འགྲུས་ཆེ་བ་དང་། །ལུས་ངག་སྤྱོད་པ་མཛེས་པ་ཡིས། །བླ་མ་རྡོ་རྗེ་སྤུན་ལ་གུས། །ང་རྒྱལ་ཆུང་ཞིང་བཤགས་ལ་བརྩོན། །གསོང་པོར་སྨྲ་ཞིང་གཞན་དོན་བྱེད། །དེ་
[130b]
[130b.1]ལྟ་བུ་ལ་སྦྱིན་བྱ་ཡི། །བླ་མ་མི་བསྟེན་དམ་ཚིག་མེད་དང་རྣམ་པར་སྨིན་ལ་མི་འཛེམ་རང་ཚུལ་དྲེགས། །ཐོས་བསམ་བསྒོམ་ལ་མ་སྦྱངས་བློ་ནི་རྟོག་པའི་དྲ་བས་རྣམ་པར་གཡེངས། །ཙནྡན་ཤིང་བཞིན་ཡོན་ཏན་ཆུང་ལ་ང་རྒྱལ་ཆེ་ཕྱིར་བླ་མ་རྡོ་རྗེ་སྤུན་སོགས་ལ། །བཀུར་སྟིའི་སེམས་བྲལ་
[130b.2]འཇིག་རྟེན་གྲགས་པ་དོན་དུ་གཉེར་ཞིང་གཞན་ཚིག་ཁྱད་དུ་གསོད། །འདི་འདྲའི་གང་ཟག་རྣམས་དང་སྟན་གཅིག་ལ་ཡང་མི་འདུག་པོ་ཏིའང་མི་བསྟན་ན། །བཤད་དང་གདམས་ངག་སྦྱིན་པར་བྱ་བ་ཡིད་ཀྱིས་ཀྱང་ནི་བསམ་པར་མི་བྱ་དངོས་སུ་སྨོས་ཅི་དགོས། །དེ་ཁོ་ན་ཉིད་བསྡུས་པའི་མན་ངག་
[130b.3]སློབ་དཔོན་ཤཱི་ལ་སམྦྷ་བས་ལས་དང་པོའི་ངོར་བསྡུས་ཏེ་མཛད་པ་རྫོགས་སོ།། {D3769}༄༅༅། །རྒྱ་གར་སྐད་དུ། ནཱ་ནཱ་ཏནྟྲ་ཨུདྡྷྲྀ་ཏོ་བ་ལིཾ་བི་དྷིཿ། བོད་སྐད་དུ། རྒྱུད་སྣ་ཚོགས་ལས་བཏུས་པའི་གཏོར་མའི་ཆོ་ག །ཨོཾ་རྡོ་རྗེ་སེམས་དཔའ་ལ་ཕྱག་འཚལ་ལོ། །ཡེ་ཤེས་ལྔ་ཡི་
[130b.4]རང་བཞིན་ཅན། །སྐུ་མཆོག་རང་གི་སྣང་བས་འཁྱུད། །སྐྱོབ་པ་མ་ལུས་སྤྲོ་མཛད་པ། །རྡོ་རྗེ་སེམས་དཔའ་ཕྱག་འཚལ་ནས། །དེ་བཞིན་གཤེགས་རྣམས་རབ་སྟེར་བ། །ལྷ་མོ་ཆོས་དབྱིངས་དབང་ཕྱུག་མ། །མ་ལུས་རྒྱལ་བ་རྣམས་ཀྱི་ཡུམ། །འགྲོ་བ་སྐྱོབ་ལ་རབ་བཏུད་ནས། །
[130b.5]གང་གི་སྐུ་དྲིན་ཆེན་པོ་ཡིས། །གསུང་ནི་བླ་མེད་ཐོབ་འགྱུར་བ། །འཇམ་པའི་དབྱངས་ཀྱི་ཞབས་པདྨ། །ཆུ་སྐྱེས་གཉིས་ལ་ཕྱག་འཚལ་ལོ། །གང་གིས་རེག་པས་འཁོར་བ་ཡི། །གདུང་བ་དག་ནི་ཞི་འགྱུར་བ། །བླ་མའི་ཞལ་སྔ་ནས་ཀྱི་ཞབས། །པདྨ་དང་འབྲེལ་རྡུལ་བསྟོད་ནས། །
[130b.6]སེམས་ཅན་རྣམས་ལ་ཕན་པའི་ཕྱིར། །གཏོར་མའི་སྒྲུབ་ཐབས་བདུད་རྩི་མཚུངས། །སྣ་ཚོགས་རྒྱུད་ཀྱི་རྒྱ་མཚོ་ལས། །ཡང་དག་བཏུས་ནས་བདག་གིས་བཤད། །སྔོན་གྱི་དུས་སུ་བཅོམ་ལྡན་གྱིས། །ཞལ་གྱི་མན་ངག་གསུངས་པར་གྱུར། །དེ་ཙམ་ཁོ་ནས་སེམས་ཅན་རྣམས། །གྲུབ་
[130b.7]གྱུར་གླེགས་བམ་དག་ལས་མིན། །དེ་ནས་གསུམ་ལྡན་དུས་གྱུར་ནས། །རྩ་བའི་རྒྱུད་རྣམས་སྤེལ་བར་འགྱུར། །དེ་ལས་དོན་གྱི་འབྲེལ་རྟོགས་ནས། །བསམས་ཏེ་སྐྱེ་བོས་དངོས་གྲུབ་ཐོབ། །གཉིས་ལྡན་དུ་ནི་གཙོར་རྒྱལ་བས། །བཤད་པ་རྒྱ་ཆེན་མཛད་པར་འགྱུར། །དེ་དོན་རྟོགས་
[131a]
[131a.1]པ་ཉིད་ཀྱིས་ནི། །མཁས་པས་དངོས་གྲུབ་ཐོབ་པར་འགྱུར། །རྩོད་པའི་དུས་གྱུར་དེང་སང་ནི། །གསུང་རབ་ཡན་ལག་བཅུ་གཉིས་པོ། །བཅོམ་ལྡན་འདས་ཀྱིས་མང་དུ་གསུངས། །འོན་ཀྱང་སྐྱེ་བོ་ཞི་མི་གྱུར། །ཅི་ཕྱིར་འདི་ལྟར་སེམས་ཅན་རྣམས། །རྟག་ཏུ་ཚེ་དང་
[131a.2]བརྩོན་འགྲུས་ཆུང་། །ཆགས་སོགས་ཉོན་མོངས་གདུང་བ་ཡིས། །རྟག་ཏུ་རང་གི་སེམས་གདུངས་གྱུར། །རང་གི་ལྟོ་བ་དག་ལ་བརྩོན། །འབའ་ཞིག་ལྷུར་ལེན་ཡིད་ལྡན་པ། །རྒྱལ་པོ་མཉེས་སོགས་བྱ་བ་དག །ཐོ་རངས་ལངས་ནས་སྤྱོད་པ་བྱེད། །ནང་པར་བཤང་གཅིག་དག་
[131a.3]གིས་ཏེ། །ཉི་མ་ཕྱི་འཕྲེད་ཟས་སྐོམ་གྱིས། །ཚིམ་ནས་འདོད་པས་གནོད་འགྱུར་ཏེ། །སྐྱེ་བོ་མཚན་མོ་གཉིད་ཀྱིས་སོ། །རེ་ཞིག་ལོ་ནི་བརྒྱ་ཐུབ་པ། །ཚེ་ཡི་མཆོག་ཏུ་བརྗོད་པར་བྱ། །སེམས་ཅན་དེ་དག་ཉིད་ཀྱིས་ནི། །ཕྱེད་ནི་ཡོངས་སུ་ཟད་པར་འགྱུར། །བྱིས་པ་རྒས་པ་ནད་
[131a.4]རྣམས་ཀྱིས། །དེ་ལས་ཀྱང་ནི་ཕྱེད་ཟད་འགྱུར། །ཚེ་ཡི་ཆ་ཤས་ལྷག་མ་ཡི། །ནང་དུ་དགེ་བ་ཇི་སྙེད་བྱེད། །འོན་ཀྱང་གལ་ཏེ་དགེ་བ་ཡི། །ལས་ལ་བརྩོན་འགྲུས་དང་བཅས་འགྱུར། །སངས་རྒྱས་ཉིད་ནི་འཐོབ་འགྱུར་ན། །དེ་མིན་གཞན་གྱི་དབང་གྱུར་པས། །འདོད་ངན་ཁ་ཅིག་
[131a.5]བུད་མེད་ཀྱི། །དབང་པོའི་ཆུ་སྒོ་ཉམ་ང་རུ། །ལྷུང་བར་གྱུར་ན་འཁོར་བ་ཡི། །རྒྱ་མཚོར་རབ་ཏུ་ནུབ་པར་འགྱུར། །ཆོས་ཀྱི་ལམ་ལས་ཡོངས་ཉམས་ཤིང་། །སྐད་ཅིག་ལོངས་སྤྱོད་ལ་བསྐུལ་བརྩོན། །རང་ཉིད་ཉམས་པའི་གྲོགས་ངན་གྱིས། །ཁ་ཅིག་རྣམ་པར་ཉམས་པར་འགྱུར། །
[131a.6]ཁ་ཅིག་ཚོལ་བའི་སྡུག་བསྔལ་ཉེན། །བཟའ་བཏུང་དག་ནི་བཙལ་བའི་ཕྱིར། །རྨོངས་པ་འབད་པ་དང་ལྡན་པས། །ཕྱོགས་བཅུ་དག་ཏུ་འཁྱམས་པར་འགྱུར། །ཉིན་མཚན་གཉིད་ནི་མི་ལོག་ཅིང་། །རྒྱལ་པོ་མཉེས་སོགས་ཉོན་མོངས་ཀྱིས། །ཡོངས་གདུངས་པ་ཡི་སེམས་
[131a.7]ལྡན་པ། །གཞན་དག་འབྲས་བུ་མེད་པར་འགྱུར། །དེ་ལྟར་སེམས་ཅན་རྣམ་དཔྱད་ནས། །རྟག་ཏུ་མི་ཁོམ་པ་ཡི་ཚོགས། །བརྩོན་འགྲུས་མི་ལྡན་དེ་བས་ན། །བདག་གིས་ངལ་འདི་འབྲས་བུར་བཅས། །སེམས་ཅན་ལ་ནི་ཕན་འདོད་པས། །རྟོགས་པར་སླ་ཞིང་གཞུང་ཉུང་ལ། །
[131b]
[131b.1]རབ་ཏུ་དོན་མང་ཡིད་འོང་བ། །གཏོར་མའི་ལས་ཀྱི་ཆོ་ག་བཤད། །འདི་ན་ཁ་ཅིག་ཕྱོགས་སྔ་མ། །རབ་ཏུ་བྱེད་པ་འདི་ལྟ་སྟེ། །ཆོས་རྣམས་དག་ནི་མ་སྐྱེས་ཤིང་། །གཉིས་ཀྱིས་སྟོང་ལ་སྔགས་རིག་པས། །ཇི་ལྟར་གཏོར་སྦྱིན་གང་ཞིག་ལ། །ཡང་དག་པར་ནི་བགེགས་གང་ཡོད། །
[131b.2]བྱུང་ནས་རབ་ཏུ་ཞིག་འགྱུར་ན། །སྔགས་ཀྱིས་གང་ཞིག་རབ་རྒྱས་བྱེད། །རང་བཞིན་གྱིས་ནི་སྐལ་བ་ཡི། །ལྷ་ཚོགས་རྣམས་ལ་གཏོར་མ་ནི། །དེ་ཉིད་རིག་པས་ཇི་ལྟར་གཏང་། །དེ་རྣམས་དེ་ནི་ཇི་ལྟར་ཟ། །མཚན་མ་གཅིག་སོགས་གནས་སུ་ནི། །གཏོར་མ་ཇི་ལྟར་དོར་བར་བྱ། །
[131b.3]གཞན་དུ་མིན་ཞིང་དེར་གཏོར་ཡང་། །དེ་རྣམས་ཀྱིས་དེ་ཇི་ལྟར་འཁྱེར། །གཞན་ཡང་ཤིན་ཏུ་ཉུང་བ་ཡི། །ཆུ་དང་བཟའ་བ་ལ་སོགས་པས། །ནམ་མཁའ་དང་མཚུངས་གྲངས་མེད་པའི། །འབྱུང་པོ་ཀུན་ནི་ཇི་ལྟར་ཚིམ། །{ཡི་དགས་,ཡི་དྭགས་}ལ་སོགས་གང་འགའ་ཞིག །ཁྲག་གི་བཏུང་བ་
[131b.4]འཐུང་བྱེད་པ། །སྔགས་པས་གཏོར་མ་ཙམ་གྱིས་ནི། །དེ་དག་ཇི་ལྟར་མགུ་བར་འགྱུར། །གཟོད་ནས་མ་སྐྱེས་རྫོགས་བྱང་ཆུབ། །ཐོབ་པའི་སྐྱོབ་པ་རྣམས་དང་ནི། །མཁའ་འགྲོ་མ་དང་དེ་རྣམས་ལ། །གཏོར་སྦྱིན་རིགས་པ་ཅི་ཞིག་ཡོད། །དེ་ཙམ་གྱིས་ནི་མཉེས་གྱུར་ནས། །བསྐལ་
[131b.5]པ་མང་པོར་རྣལ་འབྱོར་པ། །ཐོབ་འགྱུར་འདོད་པའི་དངོས་གྲུབ་གང་། །མི་རྣམས་ལ་ནི་ཇི་ལྟར་སྟེར། །འདིར་ནི་བརྗོད་བྱ་རང་བཞིན་གྱིས། །ཆོས་རྣམས་རེ་ཞིག་བདག་མེད་ཅིང་། །སྒྱུ་མ་སྨིག་རྒྱུ་དྲི་ཟ་ཡི། །གྲོང་ཁྱེར་དང་ནི་རྨི་ལམ་མཚུངས། །འོན་ཀྱང་སངས་རྒྱས་རྣམས་ཀྱིས་
[131b.6]ནི། །འགྲོ་འདི་བདེན་པ་གཉིས་སུ་བསྟན། །རྣམ་རྟོག་དང་བཅས་ཅིག་ཤོས་ལས། །ཀུན་རྫོབ་དང་ནི་དོན་དམ་མོ། །ཆོས་ཉིད་ལ་ནི་རབ་ཞུགས་པ། །གཉིས་མེད་རེག་པའི་རྣལ་འབྱོར་པས། །རེ་ཞིག་གཏོར་མ་དག་གི་ལས། །དམ་པའི་དོན་དུ་ཇི་ལྟར་བྱ། །འོན་ཀྱང་ཀུན་རྫོབ་
[131b.7]ཕྱོགས་བརྟེན་ནས། །བསོད་ནམས་ཚོགས་ནི་འཕེལ་བྱའི་ཕྱིར། །དེ་ལ་དང་པོའི་ལས་ཅན་གྱིས། །གཏོར་མའི་ལས་ནི་བྱ་བ་ཡིན། །དེ་ཉིད་ཀྱི་ནི་རིམ་གྱིས་འདིར། །བགེགས་རྣམས་ཀུན་དུ་འབྱུང་བ་ཡོད། །དེ་བས་དེ་རབ་ཞི་བྱའི་ཕྱིར། །མཁས་པ་རྣམས་ཀྱིས་གཏོར་མ་
[132a]
[132a.1]བསྔགས། །དངོས་རྣམས་སྐད་ཅིག་ཉིད་ཡིན་ཡང་། །སྔགས་རྣམས་ལ་ནི་ནུས་པ་ཡོད། །དུག་འཇོམས་པ་ཡི་སྔགས་བཞིན་དུ། །དེ་དག་མངོན་སུམ་ཉིད་དུ་འགྲུབ། །སྔགས་རྣམས་ནུས་པ་འདི་འདྲ་སྟེ། །མི་སྣང་ལྷ་ཚོགས་གང་ཡིན་པ། །དེ་ཉིད་རེ་ཞིག་
[132a.2]སྤྱན་དྲངས་པས། །མིག་གི་མངོན་སུམ་ཉིད་དུ་འགྱུར། །ཤིང་གཅིག་དྲུང་ལ་སོགས་པ་ཡང་། །དངོས་གྲུབ་གནས་སུ་བཅོམ་ལྡན་གསུངས། །དེས་ན་རྣམ་པ་དེ་ལྟ་བུ། །གཏོར་མའི་གནས་སུ་གསུངས་པར་གྱུར། །ལྷ་རྣམས་རང་མཐུས་གཏོར་མ་ལས། །རོ་དག་མྱོང་བར་བྱེད་པ་
[132a.3]ཉིད། །དེས་ན་སྣང་བར་གྱུར་ཀྱང་ནི། །ཉེས་པ་ཡོད་པ་མ་ཡིན་ནོ། །གཞན་ཡང་དངོས་གྲུབ་མཆོག་ཐོབ་བའི། །རྣལ་འབྱོར་ལག་ནས་གཏོར་མ་ནི། །བླངས་ན་ལྷ་རྣམས་ཟ་བར་བྱེད། །ནགས་སུ་ཀླུ་ཡི་བྱང་ཆུབ་བཞིན། །སྔགས་ཀྱིས་བདུད་རྩི་ལྔར་བྱས་ནས། །མཁས་པ་
[132a.4]རྣམས་ཀྱིས་གཏོར་མ་གཏོང་། །དེ་ཡི་མཐུ་ཡིས་ལྷ་ཚོགས་རྣམས། །མཉེས་འགྱུར་ཆུང་བའི་ཉེས་པ་མེད། །ཟང་ཟིང་ལ་སོགས་རབ་དབྱེ་བ། །དེ་བཞིན་གཤེགས་པས་སྦྱིན་རྣམ་བཞི། །གསུངས་ཏེ་དེ་བས་{ཡི་དགས་,ཡི་དྭགས་}ཀྱི། །གཏོར་མ་ལ་ནི་ཆོས་བཤད་གྱུར། །འདི་ལྟར་འདམ་
[132a.5]གྱིས་རྙོགས་པ་དང་། །བྲལ་བའི་ཆུ་བོ་དག་གི་རྒྱུན། །མཐོང་ནས་ཀྱང་ནི་ཁྱེད་རྣམས་ཁྲག །ལག་པ་དག་གིས་ཅི་ཕྱིར་འཐུང་། །དེས་ན་མ་བྱིན་བླངས་པ་ཡིས། །འདི་ཡི་རྣམ་སྨིན་མི་བཟད་ཡིན། །དེ་བས་ཚིམ་བྱེད་གཏོར་མ་འདི། །ཁྱེད་རྣམས་ཀྱིས་ནི་བླང་བར་གྱིས། །དེ་ལྟར་
[132a.6]རིམ་པ་འདི་བཞིན་དུ། །རྣལ་འབྱོར་པ་འདིས་{ཡི་དགས་,ཡི་དྭགས་}རྣམས། །ཆོས་འདོད་པར་ནི་དེ་བས་སྐྱོན། །ཅུང་ཟད་ཙམ་ནི་ཡོད་མ་ཡིན། །བཅོམ་ལྡན་འདས་དང་མ་མོ་ལ། །ཅུང་ཟད་དོགས་པ་མེད་མོད་ཀྱི། །འོན་ཀྱང་བསོད་ནམས་ཚོགས་དག་ལ། །དང་པོའི་ལས་ཅན་བསྐུལ་
[132a.7]བར་བྱ། །རིམ་གྱིས་ཡེ་ཤེས་ཚོགས་དག་ཀྱང་། །ཐོབ་ནས་རྣལ་འབྱོར་པ་དག་ནི། །རྫོགས་པའི་བྱང་ཆུབ་སྡོད་འགྱུར་ཏེ། །དེས་ན་དངོས་གྲུབ་ཅིས་མི་འཐོབ། །གྲངས་མེད་བསྐལ་བས་བྱང་ཆུབ་ནི། །ཐོབ་འགྱུར་འདི་ནི་བདེན་མོད་ཀྱང་། །ཐབས་དང་མ་ཚང་ཉིད་གྱུར་པ། །རིམ་
[132b]
[132b.1]འདི་ཐེག་པ་ཆེན་པོ་ཡིན། །སྔགས་ཚུལ་ཆེན་པོའི་རྣལ་འབྱོར་པས། །སྐད་ཅིག་གཅིག་གིས་ངེས་པ་རུ། །རྡོ་རྗེ་འཆང་ནི་ཆེན་པོའི་གནས། །ཐོབ་འགྱུར་བློ་ཡི་ཁྱད་པར་གྱིས། །དེ་ལྟར་ཕྱོགས་རྣམས་བརྩམས་ནས་ནི། །གཏོར་མའི་ཆོ་གའི་གཞུང་ལུགས་འགྲུབ། །ཡང་དག་བྱང་
[132b.2]ཆུབ་འདོད་རྣམས་ཀྱིས། །དེ་ཡང་མགུ་བར་བྱ་བ་ཡིན། །ཉིན་དང་མཚན་དུ་རྣལ་འབྱོར་པས། །དེ་ཐུན་གསུམ་མམ་བཞི་དག་ཏུ། །བསོད་ནམས་ཚོགས་དང་ཡེ་ཤེས་ཀྱི། །ཚོགས་ནི་སྤེལ་ཕྱིར་བྱ་བ་ཡིན། །ཚོགས་ཀྱི་འཁོར་ལོའི་ཆོ་ག་གང་། །དེ་ནི་གཏོར་མ་ཆེན་པོར་བཤད། །གང་
[132b.3]ཕྱིར་དཀྱིལ་འཁོར་འཁོར་ལོ་ཡི། །རྣམ་པ་དང་བཅས་རབ་མཉེས་ཕྱིར། །རེ་ཞིག་དེ་ཡི་རིམ་པ་འདི། །ཇི་ལྟར་དཀྱིལ་འཁོར་འཁོར་ལོ་ཡི། །ཕྱི་རོལ་མཁས་པས་ཚིམ་བྱ་བ། །མཁས་པ་རྣམས་ཀྱིས་(མཉེན་,མཉེས་)པར་གྱིས། །རེ་ཞིག་དང་པོ་རྣལ་འབྱོར་བས་རང་གི་འདོད་པའི་ལྷའི་ང་རྒྱལ་
[132b.4]དང་ལྡན་པས་དང་པོ་སྦྱོར་བ་ལ་སོགས་པའི་ཏིང་ངེ་འཛིན་གྱི་བར་ལ་ལངས་ཏེ། སྔར་བསྡུས་པ་པུལླཱི་ར་མཱ་ལ་སོགས་པ་གནས་ཉི་ཤུ་རྩ་བཞིའི་མཁའ་འགྲོ་མའི་འཁོར་ལོ་སྣ་ཁུང་གཡས་པ་དང་གཡོན་པའི་སྲོག་དང་རྩོལ་བས་བསྐུལ་བ་ཇི་ལྟ་བ་བཞིན་དུ་རྗེས་སུ་འོད་ཟེར་སྤྲོ་བའི་སྦྱོར་བ་སའི་རྡུལ་
[132b.5]ཚོན་ལ་སོགས་པས་སྤྲུལ་པའི་ཕྱི་རོལ་གྱི་དཀྱིལ་འཁོར་འཁོར་ལོར་སོ་སོའི་གནས་སུ་རྣམ་པར་སྤྲོས་ཏེ་བཀོད་ལ་མཆོད་པའི་ཆོ་གའི་རིམ་པ་བཞིན་དུ་ཡང་དག་པར་མཆོད་དེ་གཏོར་མའི་ལས་བྱའོ། །དེ་ལ་རེ་ཞིག་དང་པོ་དཀྱིལ་འཁོར་གྱི་ཕྱི་རོལ་ན་གནས་པའི་ལྷ་དང་། ཀླུ་དང་། གནོད་སྦྱིན་
[132b.6]དང་། འབྱུང་པོ་རྣམས་ལ་རིམ་པ་འདིས་གཏོར་མ་སྦྱིན་པར་བྱའོ། །དེ་ལ་འཇིག་རྟེན་པའི་ལྷ་རྣམས་དཀྱིལ་འཁོར་གྱི་ཕྱི་རོལ་དུ་རྣམ་པར་དགོད་པའི་རིམ་པ་ནི་འདི་ཡིན་ཏེ། ནང་གི་དཀྱིལ་འཁོར་ལས་ཕྱི་རོལ་གྱི་རྡོ་རྗེའི་ར་བ་ལས་ཕྱི་རོལ་གྱི་ཤར་དུ་དུར་ཁྲོད་མ་དང་། དྲ་མི་ཏྲི་དང་། གཏུམ་
[132b.7]མོ་བདུད་རྩིའི་ཆུའི་སྣོད་ལག་ན་ཐོགས་པ་དཀར་མོ་དང་། སེར་མོ་དང་། དམར་མོའི་བདག་ཉིད་ཅན་དགོད་པར་བྱའོ། །བྱང་དུ་དྲག་མོ་དང་། ཁྲག་མ་དང་། ཤ་ཟ་མ་ལྕགས་ཀྱུ་ལྔས་གང་བའི་སྣོད་ལག་ན་ཐོགས་པ་སེར་མོ་དང་དཀར་མོ་དང་། དམར་མོའི་མདོག་ཅན་རྣམས་སོ། །ནུབ་
[133a]
[133a.1]ཏུ་མི་བཟད་མ་དང་། འབར་མ་དང་། འཇིགས་རུང་མ་ལག་ན་གཏོར་མའི་སྣོད་ཐོགས་པ་དམར་མོ་དང་། སེར་མོ་དང་། སྔོན་མོའི་མདོག་ཅན་རྣམས་སོ། །ལྷོ་རུ་ཐོད་པ་མོ་དང་། རྡོ་རྗེ་མ་དང་། བུམ་པ་མ་བཟའ་བ་དང་བཏུང་བ་ལ་སོགས་པས་གང་བའི་སྣོད་ཐོགས་པ་
[133a.2]ནག་མོ་དང་། དམར་མོ་དང་། དཀར་མོའི་མདོག་ཅན་རྣམས་སོ། །དབང་ལྡན་གྱི་ཕྱོགས་སུ་སྒེག་མོ་དང་། དྲི་མ་དཀར་མོ་དང་། སེར་མོའི་མདོག་གོ། །མེའི་ཕྱོགས་སུ་པི་ཝང་མ་དང་། མེ་ཏོག་མ་དཀར་མོ་དང་། ནག་མོའི་མདོག་ཅན་རྣམས་སོ། །བདེན་བྲལ་གྱི་ཕྱོགས་སུ་གླུ་མ་
[133a.3]དང་། བདུག་པ་མ་ནག་མོ་དང་། དམར་མོ་དག་གོ། །རླུང་གི་ཕྱོགས་སུ་གར་མ་དང་། མར་མེ་མ་དམར་མོ་དང་། སེར་མོ་དག་གོ། །དེ་དག་ཐམས་ཅད་འབར་བའི་ཕྲེང་བས་ཁྱབ་པའི་འོད་དང་ལྡན་པ། སྐྲ་བཤིག་པ་སྦྲུལ་རྣམས་ཀྱིས་བརྒྱན་པ། གོས་དང་རྒྱན་སྣ་ཚོགས་ཀྱིས་བརྒྱན་
[133a.4]པ་བཟང་པོའི་འདུག་སྟངས་ཀྱིས་གནས་པ་རྣམས་སོ། །དེ་ནས་ཕྱི་རོལ་གྱི་ས་གཞིའི་གཡས་ཕྱོགས་ནས་བསྐོར་བར་འཆད་པར་འགྱུར་བའི་གཏོར་མའི་སྔགས་ཀྱི་རྗེས་སུ་འབྲངས་ནས་ཞིང་སྐྱོང་བརྒྱད་ཡོངས་སུ་བརྟག་སྟེ། ཕྱོགས་བརྒྱད་དུ་དྲག་པོ་ནག་པོ་ལ་སོགས་པ་ཞིང་གི་
[133a.5]བདག་པོ་རྣམས་བློ་ཡིས་དགོད་པར་བྱའོ། །དེ་ལ་རིམ་པ་འདི་ཡིན་ཏེ། ཤར་དུ་དྲག་པོ་ནག་པོ། བྱང་དུ་དྲག་པོ་ཆེན་པོ། ནུབ་ཏུ་ལྷ་སྦྱིན། ལྷོ་རུ་དྲག་པོ། དབང་ལྡན་གྱི་ཕྱོགས་སུ་གཙིགས་པ། མེའི་ཕྱོགས་སུ་འཇིགས་སུ་རུང་བ། བདེན་བྲལ་གྱི་ཕྱོགས་སུ་རྣོན་པོ། རླུང་གི་
[133a.6]ཕྱོགས་སུ་ལོག་འདྲེན་ཏེ་དེ་དག་ཐམས་ཅད་ཀྱང་མིག་གསུམ་པ། ལག་པ་བཞི་པ། གདོང་གཅིག་པ། ཇི་སྐད་བཤད་པའི་ཕྱག་མཚན་དང་གོས་དང་རྒྱན་གྱིས་བརྒྱན་པ་ནག་པོ་དང་སེར་པོ་དང་དཀར་པོ་དང་དམར་པོའི་མདོག་ཅན་དང་། དབང་ལྡན་ལ་སོགས་པའི་མཚམས་རྣམས་ཀྱི་
[133a.7]ནི་དཀར་ནག་དང་། དཀར་སེར་དང་། དམར་སེར་དང་། དམར་ནག་རྣམས་ཏེ་འཁོར་དང་བཅས་པ་དག་གོ། །ནག་པོ་དྲག་པོའི་མདུན་དུ་ཙཱ་མུཎྜཱི། གཡོན་དུ་དྲག་མོ། རྒྱབ་ཏུ་འཇིགས་སུ་རུང་མ། གཡས་སུ་ལྷ་མོ་ཨུ་མ་བསམ་པར་བྱའོ། །ལྷ་མོ་དེ་དག་ཀྱང་མཁའ་འགྲོ་མ་ལ་
[133b]
[133b.1]སོགས་པའི་མདོག་ཅན་མཆོད་པ་རྣམ་པ་ལྔ་ལ་སོགས་པས་ལག་པ་བྲེལ་བ་མཆོད་པ་རྣམ་པ་ལྔ་ཁོ་ནས་ཡང་དག་པར་མཆོད་པར་བྱེད་པའོ། །དེ་བཞིན་དུ་བྱང་དུ་རྒྱལ་མ་དང་། རྣམ་པར་རྒྱལ་མ་དང་། རྒྱལ་བྱེད་མ་དང་། གཞན་གྱིས་མི་ཐུབ་མ་ཞེས་བྱ་བ་དྲག་པོ་ཆེན་པོའི་འཁོར་
[133b.2]རྣམས་ཏེ་ཐུགས་ཀྱི་འཁོར་ལོའི་མཁའ་འགྲོ་མ་རྣམས་ཀྱི་མདོག་ཅན་ནོ། །དེ་བཞིན་དུ་ནུབ་ཏུ་ནག་མོ་ཆེན་མོ་དང་། ནག་མོ་སྦོམ་མ་དང་། རྣལ་འབྱོར་མ་དང་། ལྷ་སྦྱིན་གྱི་མཁའ་འགྲོ་མ་གསུང་གི་འཁོར་ལོའི་མཁའ་འགྲོ་མའི་མདོག་ཅན་རྣམས་བསམ་པར་བྱའོ། །དེ་བཞིན་དུ་ལྷོ་
[133b.3]རུ་དབང་མ་དང་། ཟླ་བ་མ་དང་། དྲག་མོ་དང་། གདུག་པ་ཞི་བྱེད་མ་དང་། འཕྱང་མ་དང་། ལྷའི་དབང་ཕྱུག་མ་ཞེས་བྱ་བ་ནག་མོའི་ལྷ་མོ་སྐུའི་འཁོར་ལོའི་མཁའ་འགྲོ་མའི་མདོག་ཅན་རྣམས་སོ། །དབང་ལྡན་གྱི་ཕྱོགས་སུ་ཀམ་པོ་ཛི་མ་དང་། འབར་མ་དང་། འཇིབ་མ་དང་། གྲོང་
[133b.4]ན་ཀུན་དུ་གནས་པའི་རྣལ་འབྱོར་མ་གཙིགས་པའི་མཁའ་འགྲོ་མ་ཁྭའི་གདོང་ཅན་མའི་མདོག་ཅན་རྣམས་སོ། །མེའི་ཕྱོགས་སུ་དྲག་པོའི་གཟུགས་ཅན་མ་དང་། མཆེ་བའི་གཟུགས་ཅན་མ་དང་། གཙིགས་མ་ཞེས་བྱ་བ་འཇིགས་སུ་རུང་བའི་མཁའ་འགྲོ་མ་འུག་པའི་གདོང་ཅན་
[133b.5]མའི་མདོག་ཅན་རྣམས་སོ། །བདེན་བྲལ་གྱི་ཕྱོགས་སུ་ཐོད་པའི་ཕྲེང་བ་ཅན་མ་དང་། ཕྲེང་ལྡན་མ་དང་། མགོ་ཅན་མ་དང་། མཐུ་ཆེན་མ་ཞེས་བྱ་བ་རྣོན་པོའི་མཁའ་འགྲོ་མ་ཁྱིའི་གདོང་ཅན་མའི་མདོག་ཅན་རྣམས་སོ། །རླུང་གི་ཕྱོགས་སུ་ལག་ན་རལ་གྲི་མ་དང་། ལག་ན་
[133b.6]དགྲ་སྟ་མ་དང་། རྡོ་རྗེ་མ་དང་། ལག་ན་གཞུ་ཐོགས་མ་ཞེས་བྱ་བ་ལོག་འདྲེན་གྱི་མཁའ་འགྲོ་མ་ཕག་གི་གདོང་ཅན་མའི་མདོག་ཅན་རྣམས་སོ། །དེ་ནས་ཤར་གྱི་སྒོར་ཁྱབ་འཇུག་དབྱིག་པ་ཐོགས་པ། ལྷོར་ཚངས་པ་རྔ་ཡབ་ཐོགས་པ། ནུབ་ཏུ་དྲག་པོ་མཚན་ནས་སྒྲོགས་པ་ལྷུར་
[133b.7]ལེན་པ། བྱང་དུ་དབང་པོ་གདུགས་ཐོགས་པ། དེ་བཞིན་དུ་ལྷོའི་སྣམ་བུ་ལ་དབང་ལྡན་གྱི་ཕྱོགས་སུ་བརྒྱ་བྱིན། མེའི་ཕྱོགས་སུ་ལུས་ངན་པོ། བདེན་བྲལ་གྱི་ཕྱོགས་སུ་འབྱུང་པོའི་བདག་པོ། ཀླུའི་ཕྱོགས་སུ་རླུང་གི་བདག་པོའོ། །དེ་རྣམས་བུ་དང་ཆུང་མ་དང་འཁོར་དང་བཅས་པ་
[134a]
[134a.1]སྟེ། ཁ་དོག་དང་ལག་པ་དང་ཕྱག་མཚན་ནི་སྒྲུབ་ཐབས་གཞན་གྱི་རྗེས་སུ་འབྲང་བར་བྱའོ། །དེ་ལ་ཕྱི་རོལ་གྱི་ཁྱམས་ཀྱི་ཤར་གྱི་ཆར་རུས་གོང་འཇིགས་བྱེད་དང་། ཁ་ཊྭཱཾ་ག་དང་ལྡན་པའི་ཚོགས་ཀྱི་སྲིན་པོ་དང་། ཚོགས་ཀྱི་དབང་ཕྱུག་དང་། དྲིལ་བུའི་རྣ་བ་ཅན་
[134a.2]ཞེས་བྱ་བ་མཁའ་འགྲོ་མ་ལ་སོགས་པའི་མདོག་ཅན་རྣམས་བསམ་པར་བྱའོ། །དེ་བཞིན་དུ་བྱང་དུ་གཏུམ་མོའི་དབང་ཕྱུག་དང་། འདུན་སའི་ལྷ་དང་། རྒན་པོའི་དབང་ཕྱུག་དང་། སིལ་སྒྲས་འཇིགས་བྱེད་ཅེས་བྱ་བ་ལ་སོགས་པའི་མདོག་ཅན་རྣམས་སོ། །ལྷོ་རུ་ནི་གཏུམ་བུ་རའི་དབང་
[134a.3]ཕྱུག་དང་། སྒྲ་ཆེན་དང་། མཆེ་བ་གཙིགས་པ་དང་། གཞུ་འཛིན་ཞེས་བྱ་བ་ཀམ་པོ་ཛི་མ་ལ་སོགས་པའི་མདོག་ཅན་རྣམས་སོ། །དེ་བཞིན་དུ་ནུབ་ཏུ་ནི་འདོད་པ་དྲག་པོ་དང་། གནས་ཀྱི་དབང་ཕྱུག་དང་། ཅང་ཏེའུ་འདུལ་བ་དང་། རྔའི་སྒྲས་འཇིགས་བྱེད་ཅེས་བྱ་བ་འཇིག་བྱེད་མ་ལ་
[134a.4]སོགས་པའི་མདོག་ཅན་རྣམས་སོ། །འདི་རྣམས་ཀྱང་ལག་པ་བཞི་པ་ཁ་ཊྭཱཾ་ག་ཐོགས་པ་ལྷ་མོ་ལ་འཁྱུད་ཅིང་ལག་ན་རྩེ་གསུམ་ཐོགས་པ་མིག་གསུམ་པ་སྟག་གི་པགས་པའི་ཤམ་ཐབས་ཅན་སྦྲུལ་གྱི་རྒྱན་གྱིས་བརྒྱན་པ་ཐོད་པའི་ཕྲེང་བ་ཅན་རྣམས་སོ། །དེ་ནས་ཕྱི་རོལ་གྱི་མུ་ཁྱུད་ཀྱི་ས་གཞི་ལ་
[134a.5]འབྱུང་པོ་དང་། ཤ་ཟ་ལ་སོགས་པ་ཅ་ཅོའི་སྒྲ་སྒྲོགས་པ་རྣམས་དང་། དེ་དག་གི་འཁོར་རྣམས་ཀྱང་བལྟ་བར་བྱའོ། །དྲག་པོ་ལ་སོགས་པ་དང་། རུས་གོང་འཇིགས་བྱེད་ལ་སོགས་པ་རྣམས་ཀྱི་ཆོས་ཀྱི་ཡི་གེ་ནི་རང་གི་མིང་གི་དང་པོའི་ཡི་གེ་དེ་ཁོ་ན་ཡིན་ནོ། །རྡོ་རྗེ་ཁུ་ཚུར་གཉིས་
[134a.6]བཅིངས་ཏེ་གུང་མོ་དང་མཛུབ་མོ་དག་བརྐྱང་ནས་ལྕགས་ཀྱུའི་རྣམ་པར་སྦྱར་བར་བྱའོ། །ཨོཾ་ཨཱ་ཀཪྵ་ཡ་ཧཱུཾ་ཕཊ་ཅེས་བྱ་བ་ནི་འཇིག་རྟེན་པའི་ལྷ་རྣམས་སྤྱན་དྲང་བའི་སྔགས་སོ། །ཨོཾ་ཡུཾ་སྭཱ་ཧཱ་ཞེས་བྱ་བ་དང་། རྩེ་གསུམ་གྱི་ཕྱག་རྒྱ་ནི་དུར་ཁྲོད་མ་ལ་སོགས་པ་རྣམས་ཀྱི་དམ་ཚིག་གི་ཕྱག་རྒྱ་
[134a.7]དང་སྔགས་སོ། །ཐལ་མོ་སྦྱར་ནས་དེ་ཉིད་གཡས་སུ་ཕབ་སྟེ་གཟུང་བར་བྱ་ཞིང་། ཨོཾ་གྷྲཾ་སྭཱ་ཧཱ་ཞེས་བྱ་བ་ནི་དྲག་མོ་ལ་སོགས་པ་རྣམས་ཀྱིའོ། །རྡོ་རྗེ་ཐལ་མོ་བཅིངས་ནས་དབྱེ་བར་བྱ་ཞིང་། ཨོཾ་ཀུ་རུ་ཀུ་རུ་སྭཱ་ཧཱ་ཞེས་བྱ་བ་ནི་གཙིགས་མ་ལ་སོགས་པ་རྣམས་ཀྱིའོ། །ལག་པ་གཡས་
[134b]
[134b.1]པ་བརྐྱང་ནས་རྒྱབ་གཉིས་སྦྱར་ཏེ་སོར་མོ་རྣམས་སོ་སོར་བཅིངས་ཞིང་། ཨོཾ་བེ་ཏཱ་ལཱི་ཧཱུཾ་སྭཱ་ཧཱ་ཞེས་བྱ་བ་ནི་མི་བཟད་མ་ལ་སོགས་པ་རྣམས་ཀྱིའོ། །རྡོ་རྗེ་ཁུ་ཚུར་གཉིས་བཅིངས་ཏེ་དཀུ་དག་ཏུ་གཟུང་ཞིང་། ཨོཾ་ཧཱུཾ་སྭཱ་ཧཱ་ཞེས་བྱ་བ་ནི་སྒེག་མོའི་འོ། །གཡོན་པ་བརྐྱང་སྟེ་མཐེ་བོང་དང་སྲིན་ལག་
[134b.2]སྦྱར་ནས་གཡས་པས་གཟུང་བར་བྱ་ཞིང་། ཨོཾ་སུ་པྲི་ཡ་གནྡྷེ་ཧཱུཾ་ཞེས་བྱ་བ་ནི་དྲི་མའི་འོ། །པི་ཝང་གི་ཟློས་གར་དང་། ཨོཾ་ཧཱུཾ་ཧོ་སྭཱ་ཧཱ་ཞེས་བྱ་བ་ནི་པི་ཝང་མའི་འོ། །ཐལ་མོ་སྦྱར་བ་སྤྱི་བོར་གཞག་ནས། ཨོཾ་ཤྲཱི་སྭཱ་ཧཱ་ཞེས་བྱ་བ་ནི་མེ་ཏོག་མའི་འོ། །རྡོ་རྗེ་ཁུ་ཚུར་གཉིས་བཅིངས་ནས་
[134b.3]མཛུབ་མོ་བསྒྲེངས་ཏེ་ཁར་བསྐྱོད་ནས་ཧཱུཾ་ཧཱུཾ་ཧཱུཾ་སྭཱ་ཧཱ་ཞེས་བྱ་བ་ནི་གླུ་མའི་འོ། །རྡོ་རྗེ་ཁུ་ཚུར་གཉིས་བཅིངས་ཏེ་ལག་པ་བསྐྱོད་པའི་ཚིགས་སུ་གཟུང་ཞིང་། ཨོཾ་ཨི་སྭཱ་ཧཱ་ཞེས་པ་ནི་བདུག་པ་མའི་འོ། །ལག་པ་གཡོན་པས་གཡས་ཀྱི་རྐེད་པའི་ཆར་སྒེག་པ་དང་བཅས་པར་བཞག་ནས་གཡས་
[134b.4]ཕྲག་པར་གཞག་ཅིང་། ཨོཾ་སུ་ནིརྟེ་སྭཱ་ཧཱ་ཞེས་བྱ་བ་ནི་གར་མའི་འོ། །ཐལ་མོ་སྦྱར་བ་སྤྱི་བོར་གཟུང་ཞིང་། ཨོཾ་ཀྵུཾ་སྭཱ་ཧཱ་ཞེས་བྱ་བ་ནི་མར་མེ་མའི་འོ། །གཡས་པ་ཁུ་ཚུར་བཅིངས་ནས་མཛུབ་མོ་དང་གུང་མོ་དག་བསྒྲེངས་ཏེ་དཔྲལ་བར་རེག་པར་བྱ་ཞིང་། ཨོཾ་མུ་མུ་ཧཱུཾ་སྭཱ་ཧཱ་ཞེས་བྱ་བ་ནི་བརྒྱ་
[134b.5]བྱིན་གྱིའོ། །རྡོ་རྗེ་བསྡམས་པ་བཅིངས་ནས་མཛུབ་མོ་གཉིས་རིན་པོ་ཆེའི་རྣམ་པར་སྦྱར་ཞིང་། ཨོཾ་རཏྣེ་གྲེ་སྭཱ་ཧཱ་ཞེས་བྱ་བ་ནི་ནོར་སྦྱིན་གྱིའོ། །གཡས་པ་རྡོ་རྗེ་ཁུ་ཚུར་བཅིངས་ཏེ་སྡིགས་མཛུབ་བསྒྲེངས་ནས། ཨོཾ་གཱ་ཏ་ནི་ཧཱུཾ་ཕཊ་ཅེས་བྱ་བ་ནི་འབྱུང་པོའི་བདག་པོའི་འོ། །གཡས་པ་ཁུ་
[134b.6]ཚུར་བཅིངས་ཏེ། ཨོཾ་བྷུར་བྷུ་བ་སྭཱ་ཧཱ་ཞེས་བྱ་བ་ནི་ཀླུའི་བདག་པོའི་འོ། །རྡོ་རྗེ་ཁུ་ཚུར་སྤྱི་བོར་བཞག་ཅིང་། ཨོཾ་ཁ་ས་སྭཱ་ཧཱ་ཞེས་བྱ་བ་ནི་ཁྱབ་འཇུག་གིའོ། །གཡས་པའི་བ་དན་གསུམ་སྤྱི་བོར་བཞག་ནས། ཨོཾ་ཧཱུཾ་སྭཱ་ཧཱ་ཞེས་བྱ་བ་ནི་དྲག་པོའི་འོ། །གཡས་པའི་ཁུ་ཚུར་སྙིང་གར་བསྐྱོད་
[134b.7]ཅིང་། ཨོཾ་སྭཱ་ཧཱ་ཞེས་བྱ་བ་ནི་ཚངས་པའི་འོ། །ལག་པ་གཡས་པ་བརྐྱང་སྟེ་ཁ་སྦུབས་ནས་གཡོན་པའི་ཁུ་ཚུར་གྱི་ཁྲོ་བོའི་སོར་མོ་བརྐྱང་སྟེ་དབུས་སུ་སྦྱར་ཞིང་གདུགས་ཀྱི་རྣམ་པར་བྱས་ནས། ཨོཾ་མུ་སྭཱ་ཧཱ་ཞེས་བྱ་བ་ནི་དབང་པོའི་འོ། །དྲག་པོ་ནག་པོ་ལ་སོགས་པ་རྣམས་དང་། རུས་གོང་
[135a]
[135a.1]འཇིགས་བྱེད་ལ་སོགས་པ་རྣམས་ཀྱི་ནི་དྲག་པོའི་དམ་ཚིག་གི་སྔགས་དང་ཕྱག་རྒྱ་ཁོ་ན་ཡིན་ནོ། །དེ་ལ་ལྷ་རྣམ་པར་བཀོད་པའི་རྗེས་ཐོགས་ལ་མཆོད་པ་རྣམ་པ་ཉི་ཤུས་ཡང་དག་པར་མཆོད་དེ། སྒེག་མོའི་ཕྱག་རྒྱ་བཅིངས་ཏེ་ཡི་གེ་ཧཱུཾ་གི་སྒྲ་བརྗོད་ནས། ཧཱུཾ་ཧཱུཾ་ཧཱུཾ་གྷུཾ་ཊུཾ་ཧཱུཾ་ཧཱུཾ་
[135a.2]ཧཱུཾ། ཨོཾ་གྷེ་གྷེ་གྷེ་ཧཱུཾ། ཨོཾ་གྷེ་ཏྱ་གྷེ་ཏྱ་ཧཱུཾ་སྭཱ་ཧཱ་ཞེས་བྱ་བའི་སྔགས་འདིས་ཤིན་ཏུ་མཉེས་པར་བྱའོ། །དེ་ནས། རྡོ་རྗེ་དེ་ཉིད་ཀྱིས་བཟུང་ནས། །དྲིལ་བུ་ཆོས་ཀྱིས་དཀྲོལ་བར་བྱ། །རྡོ་རྗེ་ཁུ་ཚུར་གཉིས་བཅིངས་ནས། །རྒྱབ་ཏུ་རྒྱབ་ནི་སྦྱར་བར་བྱ། །མཐེའུ་ཆུང་གཉིས་ནི་བཅིངས་བྱས་ནས། །
[135a.3]ཅུང་ཟད་དུ་ནི་བཅིང་བར་བྱ། །ཨོཾ་བཛྲ་གྷཎྜེ་ཧོ། །དེ་ནས་ཨོཾ་བཛྲ་གྷཎྜེ། ར་ཎ་ར་ཎ། པྲ་ར་ཎ་པྲ་ར་ཎ། སཾ་པྲ་ར་ཎ་སཾ་པྲ་ར་ཎ། སརྦ་བུདྡྷེ་ཀྵེ་ཏྲ་པྲ་ཙ་ནི་ཏེ། པྲཛྙཱ་པཱ་ར་མི་ཏཱ་ནཱཾ་སམྦྷ་བེ། བཛྲ་ཧྲྀད་ཡཾ་སནྟོ་ཥ་ནི་ཧཱུཾ་ཧཱུཾ་སྭཱ་ཧཱ་ཞེས་བྱ་བའི་སྔགས་ཀྱིས་དྲིལ་བུ་བཟུང་སྟེ། དཔལ་མཆོག་དང་པོའི་
[135a.4]རྒྱུད་ལས་གསུངས་པའི་མཚན་བརྒྱ་རྩ་བརྒྱད་ཀྱིས་ཡང་དག་པར་བསྟོད་ལ་རྡོ་རྗེའི་གླུ་བླངས་ཏེ། དེ་བཞིན་དུ་རྣམ་པ་སྣ་ཚོགས་པའི་བསྟོད་པ་དང་མཆོད་པ་བྱས་ལ། ཡང་དག་པར་མཉེས་པར་བྱ་བའི་ཕྱིར་དྲིལ་བུ་དཀྲོལ་བར་བྱའོ། །དེ་ནས་སྙིང་གར་རྡོ་རྗེ་ཐལ་མོ་བཅིངས་ཏེ་སྙིང་གར་
[135a.5]གཞག་ལ། ཨོཾ་ཤུདྡྷེ་དྷརྨེ་ཧཱུཾ་ཨཱ་ཨཱ་ཨོཾ་ཨ་ཞེས་བྱ་བ་བརྗོད་པས་ལྷའི་ང་རྒྱལ་བརྟན་པར་བྱས་ལ་ཕྱི་རོལ་གྱི་ལྷ་རྣམས་ལ་གཏོར་མ་སྦྱིན་པར་བྱའོ། །ཇི་སྐད་བཤད་པའི་གོས་དང་རྒྱན་གྱིས་རྣམ་པར་བརྒྱན་པ། རྡོ་རྗེ་དང་དྲིལ་བུ་ཐོགས་པ། བརྒྱ་བྱིན་ལ་སོགས་པའི་འཁོར་དང་ལྡན་པའི་
[135a.6]སློབ་དཔོན་རྐང་པ་གཡས་པ་སེམས་དཔའི་སྐྱིལ་མོ་ཀྲུང་དུ་གནས་པ་གཡོན་བརྐྱང་བས་རོལ་པའི་ཚུལ་དུ་གནས་པས་རྫས་དྲི་ཞིམ་པོ་རྣམས་ཀྱིས་དཀྱིལ་འཁོར་གྲུ་བཞིར་བྱས་ལ། ཁ་དོག་དཀར་པོ་ལ་སོགས་པའི་མེ་ཏོག་ལ་སོགས་པས་ཡང་དག་པར་མཆོད་དེ། འབྲས་སཱ་ལུ་དྲི་ཞིམ་
[135a.7]པོའི་འབྲས་ཆན་ཞོ་དང་ཤ་ཁ་ར་དང་། སྦྲང་རྩི་དང་། མར་ནག་དག་བསྲེས་པ་ཟངས་ལ་སོགས་པ་ལས་བྱས་པའི་སྣོད་རྣམས་སུ་གཞག་པས་ཤར་གྱི་སྒོར་གཏོར་མ་སྦྱིན་པར་བྱའོ། །འདོད་པའི་རྒྱལ་པོའི་ཕྱག་རྒྱ་བཅིངས་ལ། ཨོཾ་བཏྟ་ལེ་མ་ཧཱ་བཏྟ་ལི། ཧཱུཾ་ཧཱུཾ་ཧཱུཾ་ཛཿསྭཱ་ཧཱ་ཞེས་བྱ་བའི་
[135b]
[135b.1]སྔགས་འདིས་ལྷ་རྣམས་དགུག་པར་བྱའོ། །ཨོཾ་ཝ་ཧི་ནཱི་མ་ཧཱ་ཝ་ཧི་ནི་སཱུརྱ་ཙནྡྲ་སིདྡྷྱ་མུ་ཁི། ཛ་ཡ་ར་ཛི་སཽ་མ་ཛི་ཨུ་མ་དེ་བི་ག་ག་སུ་རུ་པི་ཏ་ར་ཡ། ས་ཏོད་གྲ་ཧ་ག་ཎ་སརྦེ་ག་ཎ་པ་ཏི་ཀརྟི་ཀ་ཤྲི་ཤ་ཤྲི་དེ་བཱི་དེ་ག་ལོ་ཨ་སུ་ར་ས་རོ་ཙེ། པུཀྐ་སཱི། མ་ཧཱ་པུཀྐ་སཱི་ཧཱུཾ་ཧེ་ཧོ། ཨཱ་ཀཱཪྵ་ཡ་ཨཱ་ཀཱཪྵ་ཡ། ས་
[135b.2]མ་ཡ་དེ་བཱི་ཧཱུཾ་ཧཱུཾ་ཧཱུཾ་ཕཊ་སྭཱ་ཧཱ། སྤྱན་དྲང་བའི་ཕྱག་རྒྱ་མཛུབ་མོ་གཉིས་བསྒྲེང་བ་དང་། ཨོཾ་བྷཀྵ་ཡ་བྷཀྵ་ཡ། ས་མ་ཡེ་ཏིཥྛ་ཛྲཾ་ཧྲི་བ་ཧཱུཾ་ཕཊ་སྭཱ་ཧཱ། ཞེས་བྱ་བས་མཉེས་པར་བྱས་ཏེ་སེ་གོལ་གསུམ་བརྡབས་ལ་གཏང་བར་བྱའོ། །དེ་ནས་ཤར་གྱི་ཕྱོགས་སུ་ས་གཙང་མར་དོར་བར་བྱའོ། །དེ་ནི་
[135b.3]ལྷའི་གཏོར་མའོ། །དེ་ནས་སྔར་བཤད་པའི་ཆོ་ག་བཞིན་དུ་བྱས་པའི་དཀྱིལ་འཁོར་འོ་མ་ལ་སོགས་པ་ལས་བྱས་པའི་ལྷ་བཤོས་ཀྱིས་ཡོངས་སུ་བསྐོར་བར་མངར་གསུམ་དང་བསྲེས་པའི་འོ་ཐུག་གིས་བཀང་བའི་གསེར་ལ་སོགས་པ་ལས་བྱས་པའི་སྣོད་དུ་བཞག་སྟེ། སྔགས་དང་ཕྱག་རྒྱ་
[135b.4]དེ་ཉིད་ཀྱིས་མཐའ་ཡས་དང་། ནོར་རྒྱས་དང་། འཇོག་པོ་དང་། སྟོབས་ཀྱི་རྒྱུ་དང་། པདྨ་དང་། པདྨ་ཆེན་པོ་དང་། དུང་སྐྱོང་དང་། རིགས་ལྡན་དང་། ལྔ་ལྡན་དང་། ལྔ་ལྡན་ཆེན་པོ་དང་། ཟླ་བ་དང་། གཙུག་ཏོར་དང་། གཙུག་ཏོར་ཆེན་པོ་དང་། དབྱིག་པ་ཐོགས་པ་དང་། ཧུ་
[135b.5]ལུ་ཏ་དང་། དགའ་བོ་དང་། ཉེ་དགའ་བོ་དང་། རྒྱ་མཚོ་ཆེན་པོ་དང་། གདུང་བ་དང་། གདུང་བ་ཆེན་པོ་དང་། དཔལ་འོད་དང་། འོད་ཆེན་དང་། རིན་པོ་ཆེའི་འོད་དང་། གཟུགས་བཟང་དང་། གཟུགས་ཆེན་དང་། སྦྲུལ་{བཟངས་,བཟང་}དང་། གསུས་པོ་ཆེ་དང་། ཛི་ལི་དང་། མ་ཧཱ་
[135b.6]ཛི་ལི་བོ་སྟེ། ཨོཾ་ཨཱ་གཚྪ་ཨཱ་གཚྪ། མ་ཧཱ་ནཱ་ཨ་དྷི་པ་ཏི་སརྦ་བྷུར་བྷུ་ཕྲུཾ་ཕྲུཾ་ཕྲུཾ་ཕུ། རྡོ་རྗེ་ཁུ་ཚུར་བཅིངས་ནས་ནི། །མཐེ་བོང་དང་ནི་མཐེའུ་ཆུང་སྦྱར། །དབུས་ཀྱི་སོར་མོ་དག་བརྐྱང་ནས། །གདེངས་ཀའི་རྣམ་པར་སྦྱར་བར་བྱ། །དེ་ལྟ་བུ་འདིས་སྲིན་ལག་གཟུང་སྟེ་གཏད་པར་བྱའོ། །
[135b.7]བྱང་ཕྱོགས་སུ་ཆུ་བོ་ལ་དོར་བར་བྱའོ། །ཀླུའི་གཏོར་མའོ། །དེ་ནས་ནུབ་ཕྱོགས་སུ་མངོན་པར་(ཕྱགས་,ཕྱོགས་)པའི་རྣལ་འབྱོར་པ་དཀྱིལ་འཁོར་གྱི་འགྲམ་ན་གནས་པས་ཙནྡན་དམར་པོ་ལ་སོགས་པ་ལས་བྱས་པའི་དཀྱིལ་འཁོར་གྲུ་གསུམ་མེ་ཏོག་དམར་པོ་ལ་སོགས་པས་མཛེས་པར་བྱས་ལ། སྔ་མ་
[136a]
[136a.1]བཞིན་དུ་ཞོ་དང་སྦྲང་རྩི་དང་བཅས་པའི་འབྲས་ཆན་བདུད་རྩི་ལྔ་དང་ཡང་དག་པར་ལྡན་པའི་སྣོད་མདུན་དུ་བཞག་ལ་སྔ་མ་བཞིན་དུ་ནོར་བུ་བཟང་པོ་དང་། གང་བ་བཟང་པོ་དང་། རྒྱལ་བ་བཟང་པོ་ལ་སོགས་པ་གནོད་སྦྱིན་གྱི་བདག་པོ་རྣམས་བོས་ཏེ། རྡོ་རྗེ་བསྡམས་པ་སྙིང་
[136a.2]གར་བཅིངས་ལ་བཟུང་ཞིང་། ཨོཾ་ནཱ་གཱ་དྷི་པ་ཏི་བ་ཏ་ལི་ཧཱུཾ་སྭཱ་ཧཱ་ཞེས་བྱ་བའི་སྔགས་འདིས་མཉེས་པར་བྱའོ། །དེ་ཁོ་ན་བཞིན་དུ་བཏང་ནས་ལྷོའི་ཕྱོགས་སུ་ཤིང་གཅིག་པར་དོར་བར་བྱའོ། །དེ་ནི་གནོད་སྦྱིན་གྱི་གཏོར་མའོ། །ཡང་དེ་ཁོ་ན་བཞིན་དུ་ལྷོ་རུ་མངོན་པར་ཕྱོགས་བར་གནས་པ་རྡོ་རྗེའི་
[136a.3]འགྲོས་དང་ལྡན་པས་ཙནྡན་དམར་པོ་ལ་སོགས་པ་ལས་བྱས་པའི་དཀྱིལ་འཁོར་གྲུ་གསུམ་མེ་ཏོག་དམར་པོ་ལ་སོགས་པ་བཀྲམ་པར་ལྷ་བཤོས་ལ་སོགས་པ་ཡང་ཕུལ་ཏེ། ཉ་ཤ་སྐམ་པོ་དང་། སྒོག་པ་དང་། བཙོང་དང་། ཁྲག་དང་། ཏིལ་དང་། བག་ཕྱེ་ལ་སོགས་པའི་ཁུར་བ་དང་། 
[136a.4]བདུད་རྩི་ལྔ་དང་། བཟའ་བ་དང་། བཅའ་བ་དང་། བཏུང་བ་དང་། མྱང་བ་དང་། གཞིབ་པ་རྣམ་པ་ཐ་དད་པ་དང་ཉའི་གཟུགས་བརྙན་གྱིས་གང་བའི་སྣོད་མདུན་དུ་བཞག་ལ། སྔགས་དང་ཕྱག་རྒྱ་དེ་རྣམས་ཀྱིས་སྣོད་ལ་རེག་སྟེ། གདན་བཞི་པའི་རྒྱུད་ལས་གསུངས་པའི་ཨེ་ཀ་
[136a.5]བྲྀཀྵ་ཞེས་བྱ་བ་ལ་སོགས་པའི་སྔགས་བརྗོད་ལ་འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱ་བཅིངས་ཏེ་མཛུབ་མོ་གཉིས་ལུ་གུ་རྒྱུད་བྱས་ལ་ཕྱག་རྒྱ་དེ་དང་། ཨོཾ་ཏིཥྛ་ཏིཥྛ་ཧཱུཾ། བྷཀྵ་བྷཀྵ་ཛཿཕཊ་སྭཱ་ཧཱ། ཞེས་བྱ་བའི་སྔགས་ཀྱིས་མགུ་བར་བྱས་ཏེ་བཏང་ལ་རྔ་ལ་སོགས་པའི་སྒྲ་
[136a.6]དང་། དྲིལ་བུའི་སྒྲ་དང་། འབྱུང་པོའི་གཏོར་མ་ཡོ་བྱད་ཀྱི་སྔགས་དང་། ཕྱག་རྒྱ་ཉིད་ཀྱིས་གང་ན་དཀྱིལ་འཁོར་གྱི་གཞི་ཡོད་པ་དེ་ལ་ཕྱི་རོལ་གྱི་མཚམས་ཀྱི་ཕྱོགས་བརྒྱད་དུ་གཏོར་མ་དོར་བར་བྱའོ། །དེ་ནི་འབྱུང་པོའི་གཏོར་མའོ། །གཏོར་མ་དེ་དག་ཐམས་ཅད་ལ། །སྔགས་པ་
[136a.7]བཟང་པོས་གཏོང་དུས་སུ། །དགེ་བསྙེན་གྱི་ནི་སྤྱི་བོ་རུ། །ལན་གསུམ་དུ་ནི་བསྐོར་བར་བྱ། །གཏོར་མ་སྐྱེལ་བྱེད་དད་ལྡན་གང་། །འཕགས་པ་འཁྱིལ་པའི་སྔགས་ཀྱིས་ནི། །དེ་ལ་བསང་གཏོར་བྱ་བ་ཉིད། །མིན་ན་དེ་རྣམས་ཀྱིས་ཟོས་འགྱུར། །ནང་གི་དཀྱིལ་འཁོར་དག་གི་ནི། །
[136b]
[136b.1]གཏོར་མ་དག་གིས་རྣལ་འབྱོར་པས། །དངོས་གྲུབ་མཆོག་ནི་འགྲུབ་འགྱུར་བ། །དེ་ནས་ཡང་དག་བཤད་བྱ་བ། །སྒྱུ་མའི་རྒྱུད་ལས་ཇི་སྐད་བཤད་པ་བཞིན། །སྐྲ་བཤིག་རྐང་པ་ཡིས་ནི་གར་ཐབས་བྱས། །གཅེར་བུ་ལྷོ་ཕྱོགས་གནས་པའི་བདག་ཉིད་ཀྱིས། །ཐུན་མཚམས་ཀུན་དུ་
[136b.2]གཏོར་མ་རབ་སྦྱིན་བྱ། །དང་པོར་ཕྱོགས་ནི་བརྒྱད་རྣམས་སུ། །ཁྲོ་མོ་མཁའ་འགྲོ་མ་བསམ་བྱ། །དེ་རྣམས་ལ་ནི་བློ་རྒྱ་ཆེས། །བདུད་རྩི་ལྔ་ལྡན་གཏོར་མ་སྦྱིན། །བདུད་རྩི་ལྔ་དང་ཡང་དག་ལྡན། །ཐུན་བཞི་རུ་ནི་རབ་ཏུ་བྱ། །སྔ་དྲོ་རྡོ་རྗེ་མཁའ་འགྲོ་ལ། །མཁའ་སྤྱོད་རྣམས་ལ་ཉིན་
[136b.3]ཕྱེད་ན། །མཚན་དུས་ས་སྤྱོད་རྣམས་ལའོ། །མཁའ་འགྲོ་མ་ལ་མཚན་ཕྱེད་ན། །གཡས་བརྐྱང་གནས་པས་མཁའ་འགྲོ་ལ། །གཡོན་བརྐྱང་བ་ཡིས་མཁའ་སྤྱོད་ལ། །ས་སྤྱོད་རྣམས་ལ་ཁྱད་པར་དུ། །རྐང་པ་མཉམ་པར་བྱ་བ་ཡིན། །པདྨ་བསྐོར་བའི་སྦྱོར་བ་ཡིས། །གཅེར་བུ་
[136b.4]གར་དང་ཡང་དག་ལྡན། །དྲག་པོའི་ལྟ་སྟངས་དང་ལྡན་པ། །མིག་ནི་གཡོན་པ་དག་གིས་བལྟ། །རུས་སྦལ་ཕྱག་རྒྱ་བཅིངས་ནས་ནི། །དཔྲལ་བའི་སྟེང་དུ་ཡང་དག་གཞག །སྐད་ཅིག་རྣམ་པའི་ཚུལ་གྱིས་ནི། །ཧེ་རུ་ཀ་ཡི་གཟུགས་སུ་བྱ། །ཅིག་ཅར་སྔགས་ནི་བརྗོད་བྱ་ཞིང་། །ཅིག་
[136b.5]ཅར་ཕྱོགས་ནི་རྒྱས་གདབ་ཅིང་། །དུར་ཁྲོད་དམ་ནི་ཆུ་བོའི་འགྲམ། །མཚན་མ་གཅིག་གམ་བཞི་མདོ་རུ། །འདོད་པའི་འབྲས་བུ་རབ་སྟེར་བ། །རྣལ་འབྱོར་རྒྱལ་པོས་རྟག་ཏུ་སྦྱིན། །བདུད་རྩིས་ཁ་ནི་བཀང་ནས་སུ། །རུས་གོང་སྟེང་དག་གནས་བྱས་ལ། །ཕྱག་རྒྱ་ལྔ་ནི་འཆིང་བ་
[136b.6]ཡིས། །སྔགས་ནི་བརྗོད་ཅིང་གཏོར་མ་སྦྱིན། །ཨོཾ་སརྦ་ཀྲོ་(དྷཌཱ་,དྷ་ཌཱ་)ཀི་ནྱ་ཨི་མཾ་བ་ལིཾ་པྲ་ཏཱི་ཙྪནྟུ་ཧཱུཾ་ཕཊ་སྭཱ་ཧཱ། དེ་ནས། གཏོར་མ་དུར་ཁྲོད་ལ་སོགས་སུ། །རྣལ་འབྱོར་སྐྱེས་མཆོག་དག་གིས་དོར། །དེ་ནས་མེ་ཏོག་མགོར་བཞག་སྟེ། །རང་གི་གནས་སུ་འཇུག་པར་བྱ། །དེ་ནི་ནང་གི་རྡོ་རྗེ་
[136b.7]མཁའ་འགྲོ་མ་རྣམས་ཀྱི་གཏོར་མའོ། །གྲངས་ནི་བཞི་རུ་གྱུར་པ་ཡི། །རྒྱལ་ཆེན་ཇི་ལྟར་ཚིམ་གྱུར་པ། །གཏོར་མའི་ལས་ནི་ཡིད་འོང་བ། །དེ་ཡི་རྗེས་ལ་བཤད་པར་བྱ། །རྩ་བའི་དཀྱིལ་འཁོར་ཤར་སོགས་ཀྱི། །ཕྱོགས་རྣམས་སུ་ནི་འཁོར་ལོ་བཞི། །རྣམ་པར་བསྒོམས་
[137a]
[137a.1]ནས་གང་བའི་སྣོད། །བཞི་ནི་དེ་རུ་གཞག་པར་བྱ། །ཡུལ་འཁོར་སྐྱོང་གི་སྣོད་གང་ཡིན། །དེ་ནི་བཟའ་བ་ཆང་སྤངས་པས། །ཡོངས་སུ་གང་བར་རབ་ཏུ་བྱ། །དེ་བཞིན་རྣམ་ཐོས་སྲས་ཀྱི་ནི། །ཤ་དང་ཆང་ལ་སོགས་པས་དགང་། །དེ་བཞིན་ལུས་འཕགས་
[137a.2]པོ་ཡི་སྣོད། །ཁྲག་གིས་གང་བར་གྱུར་པར་བྱ། །མིག་མི་བཟང་གི་སྣོད་དག་ནི། །འོ་མ་དག་གིས་དགང་བར་བྱ། །དེར་ནི་སྣོད་ཀྱི་ཆོ་གའི་རིམ། །བྱས་ནས་རྒྱལ་པོ་ཆེན་པོ་ནི། །བསྐྱེད་པའི་ཕྱིར་ནི་བསྒོམ་པར་བྱ། །དང་པོའི་ཡི་གེ་ལས་བྱུང་བའི། །རྒྱལ་པོ་ཆེན་པོ་བཞི་པོ་ནི། །
[137a.3]ཡི་གེ་གསུམ་གྱིས་བྱིན་བརླབས་ཤིང་། །ཡེ་ཤེས་སེམས་དཔའ་དང་ལྡན་བསྒོམ། །ཧེ་རུ་ཀ་ཡི་སྐུར་གནས་ཏེ། །ལག་ན་རྡོ་རྗེ་དྲིལ་བུ་ཐོགས། །བརྟུལ་ཞུགས་བཟང་པོས་སྔགས་འདི་ཡིས། །དེ་རྣམས་སོ་སོར་གཏོར་མ་སྦྱིན། །ཨོཾ་དྷྲྀ་ཏ་རཱཥྚཱ་ཡ་གནྡྷརྦྷ་སེ་ནཱ་དྷི་པ་ཏ་ཡེ་ཨི་མཾ་
[137a.4]བ་ལིཾ་པྲ་ཏཱིཙྪ་ས་མ་ཡ་མ་ནུ་སྨ་ར་ཨཱཿཧཱུཾ་ཧཱུཾ་ཕཊ་སྭཱ་ཧཱ། ཨོཾ་ན་མོ་བཻ་ཤྲ་བ་ཎཱ་ཡ་ཡཀྵ་སེ་ནཱ་དྷི་པ་ཏ་ཡེ་ཨི་མཾ་བ་ལིཾ་པྲ་ཏཱིཙྪ་ས་མ་ཡ་མ་ནུ་སྨ་ར་ཨཱཿཧཱུཾ་ཧཱུཾ་ཕཊ་སྭཱ་ཧཱ། ཨོཾ་བི་རཱུ་ཌྷ་ཀཱ་ཡ་མ་ཧཱ་ཀུ་བེ་རཱདྷི་པ་ཏ་ཡེ་ཨི་མཾ་བ་ལིཾ་པྲ་ཏཱི་ཙྪ་ས་མ་ཡ་མ་ནུ་སྨ་ར་ཨཱཿཧཱུཾ་ཧཱུཾ་ཕཊ་སྭཱ་ཧཱ། ཨོཾ་བི་རཱུ་པཱཀྵཱ་ཡ་མ་ཧཱ་
[137a.5]ན་གཱ་དྷི་པ་ཏ་ཡེ་ཨི་མཾ་བ་ལིཾ་པྲ་ཏཱིཙྪ་ས་མ་ཡ་མ་ནུ་སྨ་ར་ཨཱཿཧཱུཾ་ཧཱུཾ་ཕཊ་སྭཱ་ཧཱ། སྔགས་ཚིག་བླ་མེད་འདི་རྣམས་ཀྱིས། །སྣོད་བཞི་བྱིན་གྱིས་བརླབས་ནས་ནི། །རྣལ་འབྱོར་པ་ཡིས་རིམ་བཞིན་དུ། །ཤར་ལ་སོགས་པར་དོར་བར་བྱ། །དེ་ནི་རྒྱལ་པོ་ཆེན་པོ་བཞིའི་གཏོར་མའི་ཆོ་གའོ།། །།
[137a.6]བདེ་མཆོག་ཆོ་ག་ལས་གསུངས་པའི། །སྐྱེ་བོ་རྣམས་ནི་མཆོད་འགྱུར་བ། །གཏོར་མ་འབྱུང་པོ་ཐམས་ཅད་ལ། །དེ་ནས་ཡང་དག་རབ་བཤད་བྱ། །དམ་ཚིག་འཁོར་ལོའི་ཕྱི་རོལ་དུ། །ཧཱུཾ་གི་ས་བོན་ལས་བྱུང་བ། །ཤིང་གཅིག་དང་བཅས་དུར་ཁྲོད་བརྒྱད། །རྣལ་འབྱོར་རིག་
[137a.7]པས་བསམ་པར་བྱ། །གནོད་སྦྱིན་སྲིན་པོ་འབྱུང་པོ་དང་། །དེ་བཞིན་{ཡི་དགས་,ཡི་དྭགས་}ཤ་ཟ་དང་། །གྲུལ་བུམ་བརྗེད་བྱེད་མཁའ་འགྲོ་དང་། །མཁའ་འགྲོ་མ་ཡི་ཚོགས་ཉིད་དག །ཤིང་དྲུང་གཅིག་ནི་བརྒྱད་པོ་ཡི། །རྩེ་མོར་དྲག་པོ་རྣམས་བསམ་བྱ། །ཤིང་གི་རྩ་རུ་དེ་མཚུངས་པའི། །
[137b]
[137b.1]འཁོར་དག་རྣམ་པར་བསམ་པར་བྱ། །ཁྭ་ཡི་གདོང་ཅན་ལ་སོགས་པའི། །འཁོར་གྱི་རང་གི་གཟུགས་དག་ནི། །ཐམས་ཅད་ཧཱུཾ་ལས་ཡང་དག་བྱུང་། །མཚོན་ཆ་སྣ་ཚོགས་དག་ཐོགས་པ། །ཆང་དང་ཤ་དང་བཙོང་ལ་སོགས། །ཁུ་བ་དེ་བཞིན་ཤ་ཡི་གཟུགས། །སྣོད་དུ་བཅུག་ནས་
[137b.2]དེ་ཉིད་ནི། །བདུད་རྩིའི་རང་བཞིན་ཉིད་དུ་བྱ། །སྔར་བཞིན་སྐྲ་བཤིག་ལ་སོགས་ལྡན། །གཡོན་བརྐྱང་ལ་སོགས་སྦྱོར་བྱས་པ། །བརྟུལ་ཞུགས་བཟང་པོས་སྔགས་འདི་ཡིས། །དེ་རྣམས་ཉིད་ནི་བོད་པར་བྱ། །ཨོཾ་བཛྲ་ཨ་ར་ལི་ཧོ་ཛཿཧཱུཾ་བཾ་ཧོཿ། བཛྲ་ཌཱ་ཀི་ནཱི་ས་མ་ཡ་སྟྭཾ་དྲྀ་ཤྱ་
[137b.3]ཧོཿ། སྔགས་འདི་ལན་གསུམ་བརྗོད་ནས་ནི། །རང་ཉིད་ཀྱི་ནི་སྙིང་གར་ཡང་། །སྣོད་ཀྱི་ཕྱག་རྒྱ་ལན་གསུམ་དུ། །བསྐོར་ནས་གཏོར་མ་སྦྱིན་པར་བྱ། །མཁའ་སྤྱོད་ཕྱག་རྒྱ་བཅིངས་ནས་ནི། །ཁྲོ་ཚིག་མཚན་གཅིག་ལ་སོགས་སུ། །སྒྲུབ་བ་པོ་ཡིས་སྔགས་འདི་ཡིས། །དོགས་
[137b.4]པ་མེད་པར་གཏོར་མ་གཏང་། །ཨོཾ་ཁ་ཁ་ཁཱ་ཧི་ཁཱ་ཧི། སརྦ་ཡཀྵ་རཱཀྵ་ས་བྷཱུ་ཏ་བྲེ་ཏ་པི་ཤ་ཙོནྨ་ད་ཨ་པ་སྨ་ར་ཌཱ་ཀ་ཌཱ་ཀི་ནྱ་ད་ཡ་ཨི་མཾ་བ་ལིཾ་གྲྀ་ཧྞནྟུ་ས་མ་ཡ་རཀྵནྟུ་མ་མ་སརྦ་སིདྡྷི་མྨེ་པྲ་ཡ་ཙྪནྟུ། ཡ་ཐཻ་བཾ། ཡ་ཋེ་ཥྚཾ། བྷུཉྫ་ཐ་པི་པ་ཐ། མཱ་ཏི་ཀྲ་མ་ཐ་མ་མ་སརྦ་ཀརྟ་ཡ་སཏ་སུ་ཁ་བི་ཤུདྡྷ་ཡེ། 
[137b.5]ས་ཧ་ཡི་ཀ་བྷ་བནྟུ་ཧཱུཾ་ཧཱུཾ་ཕཊ་སྭཱ་ཧཱ། དེ་འདྲའི་སྔགས་ཆེན་བརྗོད་བྱས་ནས། །དུར་ཁྲོད་དུ་ནི་གཏོར་མ་སྦྱིན། །འཇིགས་བྱེད་སེམས་ཅན་དྲག་པོའི་བདག །སྙིང་རྗེར་ལྡན་པས་གཏོར་མ་དོར། །དེ་ལྟ་བུ་ཡི་རིམ་འདི་ཡིས། །འདི་ནི་འབྱུང་པོ་ཐམས་ཅད་བརྗོད། །བགེགས་རྣམས་ཞི་
[137b.6]བར་བྱ་ཕྱིར་ཡང་། །གཏོར་མ་འདི་ནི་བསྔགས་པ་ཡིན། །དེ་ནི་འབྱུང་པོ་ཐམས་ཅད་པའི་གཏོར་མའི་ཆོ་གའོ།། །།གཞན་ཡང་རྡོ་རྗེ་མཁའ་འགྲོ་མ། །གུར་ལས་གསུངས་པའི་གཏོར་མའི་ལས། །ཁམས་གསུམ་དག་ཏུ་ཅིག་ཅར་དུ། །ཚིམ་པར་བྱ་ཕྱིར་ཡང་དག་བྱ། །ནམ་
[137b.7]མཁའི་དབྱིངས་ཀྱི་དབུས་སུ་ནི། །ཆུ་སྐྱེས་འདབ་བརྒྱད་དབུས་སུ་བསྒོམ། །དབང་པོ་ཤར་གྱི་འདབ་མར་བསམ། །གཤིན་རྗེ་ལྷོ་རུ་དགོད་པར་བྱ། །ཆུ་ལྷ་ནུབ་ཀྱི་འདབ་མར་ཏེ། །བྱང་དུ་གནོད་སྦྱིན་དགོད་པར་བྱ། །མེ་ཡི་ཕྱོགས་སུ་མེ་ཆེན་པོ། །བདེན་བྲལ་ཕྱོགས་སུ་བདེན་བྲལ་
[138a]
[138a.1]ཏེ། །རླུང་གི་ཕྱོགས་སུ་རླུང་ལྷ་བསམ། །འབྱུང་པོའི་བདག་པོ་དབང་ལྡན་དུ། །ཟླ་བ་ཉི་མ་ཚངས་ལ་སོགས། །ཚངས་རིས་དམ་པ་རྣམས་དང་ནི། །ཚངས་པའི་འདུན་ན་འདོན་བདག་ཉིད། །དགའ་ལྡན་མཐའ་བྲལ་ན་གནས་དང་། །རྒྱལ་པོ་ཆེན་པོ་ཀུན་དུ་
[138a.2]སྐྱེས། །གཞན་འཕྲུལ་དབང་བྱེད་དག་དང་ནི། །འཕྲུལ་དགའ་ཡི་ནི་ལྷ་རྣམས་དང་། །གང་དག་གཙང་མའི་གནས་འདུག་དང་། །བདེ་བ་ཅན་ན་ཀུན་དུ་གནས། །འོག་མིན་ན་ནི་གནས་པ་དང་། །འོད་ཅན་འཇིག་རྟེན་ཁམས་གནས་དང་། །སུམ་ཅུ་རྩ་གསུམ་ན་གནས་པ། །
[138a.3]དེ་དག་ཐམས་ཅད་སྟེང་དུ་བསམ། །སྟོབས་རྒྱུ་དང་ནི་དུང་སྐྱོང་དང་། །མཐའ་ཡས་དེ་བཞིན་ནོར་རྒྱས་དང་། །འཇོག་པོ་དང་ནི་རིགས་ལྡན་ཉིད། །པདྨ་ཆེ་དང་པདྨ་ནི། །ཆོས་འབྱུང་གི་ནི་དབུས་ན་གནས། །ལྷ་མ་ཡིན་དང་སེམས་དམྱལ་དང་། ཆོས་འབྱུང་གི་ནི་འོག་ཏུའོ། །ཨོཾ་
[138a.4]ལས་ཚངས་པ་ལ་སོགས་པ། །ཡི་གེ་ཧཱུཾ་ལས་དབང་པོ་སོགས། །ཨ་ལས་སྟོབས་རྒྱུ་ལ་སོགས་པ། །ཞལ་གཅིག་ཕྱག་ནི་གཉིས་པའོ། །སྟེང་གི་ལྷ་ནི་ཤིན་ཏུ་དཀར། །དབང་པོ་ལ་སོགས་མདོག་སྔོན་པོ། །སྟོབས་རྒྱུ་ལ་སོགས་ཤིན་ཏུ་དམར། །རང་སྣང་རིག་མས་ཡན་ལག་འཁྱུད། །
[138a.5]རྡོ་རྗེ་དྲིལ་བུས་ཕྱག་བྲེལ་བ། །གཡས་བརྐྱང་བ་ཡི་གནས་པས་གནས། །(ཆངས་,ཚངས་)སོགས་རྟག་པས་རྒྱས་གདབ་ཅིང་། །རྡོ་རྗེ་ཅན་གྱིས་བརྒྱ་བྱིན་སོགས། །ལྟོས་འགྲོ་ལ་སོགས་གར་དབང་གིས། །ཐམས་ཅད་རིགས་ལས་བྱུང་བ་ཡི། །གཽ་རཱི་ཡིས་ནི་དགུག་པར་བྱ། །རྐུན་མོས་གཞུག་
[138a.6]པར་བྱ་བ་སྟེ། །རོ་ལངས་མ་ཡིས་ཞགས་པས་བཅིངས། །དྲིལ་བུ་ཟ་ཕོད་མས་དབང་བྱ། །དེ་ནས་མཆོད་ཡོན་ཞལ་བསིལ་དབུལ། །དེ་བཞིན་མེ་ཏོག་བདུག་པ་སོགས། །མཉམ་པར་གཞག་པའི་སེམས་ཀྱིས་ནི། །སྔགས་འདི་ཡིས་ནི་ཚིམ་པར་བྱ། །ཨོཾ་ཨཱཿཧཱུཾ། གསང་
[138a.7]སྔགས་འདི་དག་ཉིད་ཀྱིས་ནི། །སྔར་བཞིན་རྫས་ཀྱིས་གང་བ་ཡི། །ཐོད་པ་དེ་རྣམས་དག་ལ་དབུལ། །མཚན་གཅིག་ལ་སོགས་རྣམས་སུ་དོར། །གཏོར་མའི་ཆོ་ག་བཞིན་བྱས་ནས། །དོགས་པ་མེད་པའི་སེམས་ཀྱིས་ནི། །དེ་ནས་འཐོར་འཐུང་ཕུལ་བྱས་ནས། །སྔགས་འདི་ཡིས་
[138b]
[138b.1]ནི་གཤེགས་སུ་གསོལ། །ཨོཾ་བཛྲ་ཌཱ་ཀི་ས་མ་ཡ་མ་ནུ་པཱ་ལ་ཡ། བཛྲ་ཌཱ་ཀི་ཏྭེ་ནོ་པ་ཏིཥྛ་དྲྀ་ཌྷོ་མེ་བྷ་བ། སུ་ཏོ་ཥྱོ་མེ་བྷ་བ། ཨ་ནུ་རཀྟོ་མེ་བྷ་བ། སུ་པོ་ཥྱོ་མེ་བྷ་བ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ་ཤྲེ་ཡཿཀུ་རུ་ཧཱུཾ་ཧ་ཧ་ཧ་ཧ་ཧོཿ། བྷ་ག་བཱན་སརྦ་ཏ་ཐཱ་ག་ཏ་མཱ་མེ་མུཉྩ་ཌཱ་ཀི་བྷ་བ་མ་ཧཱ། 
[138b.2]ས་མ་ཡ་ས་ཏྭ་ཨཿམུཿ། དེ་ནས་གཏོར་མའི་ལས་བྱས་ནས། །དཀྱིལ་འཁོར་རང་གི་ཡན་ལག་ལ། །བསྡུ་བ་བྱས་ནས་སྔར་རིམ་བཞིན། །ཡེ་ཤེས་འཁོར་ལོ་གཤེགས་སུ་གསོལ། །སྔ་དྲོའི་ཐུན་ལ་དེ་བཞིན་དུ། །ཐམས་ཅད་མཉམ་པར་གཞག་པས་བྱ། །ཐུན་བཞི་དག་ནི་ཐམས་
[138b.3]ཅད་ལ། །སྐད་ཅིག་གིས་ནི་བསྒོམ་པར་བྱ། །དེ་ལྟར་གུར་གྱི་རྒྱུད་གསུངས་པ། །ཅིག་ཅར་འབྱུང་པོ་ཐམས་ཅད་ནི། །ཚིམ་པ་རུ་ནི་བྱེད་པའི་མཆོག །གཏོར་མ་བདག་གིས་བཤད་པ་ཡིན། །དེ་ནི་དུས་གཅིག་ཏུ་ཁམས་གསུམ་པ་ཚིམ་པར་བྱེད་པའི་གཏོར་མའི་ཆོ་གའོ།། །།
[138b.4]གང་ཚེ་རྣལ་འབྱོར་སྔར་བཤད་པའི། །གཏོར་མའི་ཆོ་ག་བྱེད་པས་ནི། །གནོད་པ་བྱ་བྱེད་བགེགས་མཐོང་བ། །དེ་ཚེ་དེ་རབ་ཞི་བྱའི་ཕྱིར། །གཏོར་མ་བྱ་བ་དེ་རིམ་པ། །དཔལ་ལྡན་རྒྱུད་དྲ་དགྱེས་རྡོ་རྗེ། །རྒྱུད་གཉིས་ཀྱི་ནི་རྗེས་འབྲངས་ནས། །བདག་གིས་བཟང་པོར་བཤད་པར་
[138b.5]བྱ། །རེ་ཞིག་དང་པོར་རྣལ་འབྱོར་པས་ཆོས་ཐམས་ཅད་སྟོང་པ་ཉིད་དུ་བསམས་ཏེ། དེ་ནས་རཾ་ལས་བྱུང་བའི་ཉི་མའི་དཀྱིལ་འཁོར་གྱི་སྟེང་དུ་ཡི་གེ་ཧཱུཾ་ཁ་དོག་སྔོན་པོ་ལས་བྱུང་བའི་བཅོམ་ལྡན་འདས་རྡོ་རྗེ་ཧཱུཾ་མཛད་ཞལ་གསུམ་པ་ཕྱག་དྲུག་པ་ཕྱག་གཡས་པ་ན་རལ་གྲི་དང་། རྡོ་རྗེ་དང་། རྩེ་
[138b.6]གསུམ་བསྣམས་པ། གཡོན་པ་ན་དྲིལ་བུ་དང་། དགྲ་སྟ་དང་ཐོ་བ་བསྣམས་པ། མཆེ་བ་གཙིགས་པ། ལྗགས་བསྐྱོད་པ། དབུ་སྐྲ་སེར་པོ། སྤྱན་དམར་པོ། མགུལ་པ་སྦྲུལ་གྱིས་བརྒྱན་པ། གཡོན་པ་བརྐྱང་པས་སའི་སྟེང་མནན་པ། ཁྲོ་བོ་འབར་བའི་ཕྲེང་བ་འཕྲོ་བ། 
[138b.7]སྙིང་གར་ཡི་གེ་ཧཱུཾ་གིས་མཚན་པ། ཧ་ཧ་ཞེས་སྒྲོགས་པར་བདག་ཉིད་བསྒོམས་ལ། དེ་ནས་མདུན་དུ་ཅི་ནུས་པར་རྡུལ་ཚོན་ལ་སོགས་པས་དཀྱིལ་འཁོར་ཀུན་དུ་བྲིས་ཏེ། བུམ་པ་སྲོག་ཆགས་མེད་པའི་ཆུ་དྲི་བཟང་པོ་དང་ལྡན་པས་ཡོངས་སུ་བཀང་བ་ལྕུག་མས་ཁ་རྒྱན་བྱས་པ། གོས་
[139a]
[139a.1]ཀྱིས་མགྲིན་པ་དཀྲིས་པ། ནང་དུ་འབྲུ་དང་། རིན་པོ་ཆེ་དང་། སྨན་བཅུག་པ་བཅུའམ་ལྔའམ་གཅིག་དེ་ཉིད་དུ་བཞག་ལ། གཡོན་དུ་མཆོད་ཡོན་གྱི་སྣོད་དང་། གཡས་སུ་མེ་ཏོག་ལ་སོགས་པའི་ཡོ་བྱད་བཞག་སྟེ། མཆོད་ཡོན་གྱི་སྣོད་ལ་རང་གི་འདོད་པའི་ལྷའི་
[139a.2]སྔགས་ལན་ཉི་ཤུ་རྩ་གཅིག་བཟླས་པར་བྱའོ། །ལས་ཐམས་ཅད་པའི་སྣོད་ལ་ཡང་བདུད་རྩི་འཁྱིལ་པའི་སྔགས་དེ་ཁོ་ན་བཞིན་དུ་ཡོངས་སུ་བཟླས་པར་བྱའོ། །དེ་ནས་ཟླ་བ་དང་རྡོ་རྗེ་ལ་སོགས་པའི་རིམ་པ་མདོར་བསྡུས་པས་བུམ་པ་རྣམས་སུ་རྡོ་རྗེ་སེམས་དཔའ་ལ་སོགས་པ་བདུད་རྩི་འཁྱིལ་
[139a.3]པ་ལ་ཐུབ་པའི་གཟུགས་བསྐྱེད་ལ་རྗེ་བཙུན་གྱི་ཡི་གེ་བརྒྱ་པ་ལན་གསུམ་བརྗོད་ནས་ཨོཾ་ཨཱཿཧཱུཾ་ཞེས་བྱ་བའི་སྔགས་ཀྱིས་རྡོ་རྗེ་ཡང་དག་པར་མཆོད་དེ། ཨོཾ་བཛྲ་གྷཎྜེ་ར་ཎ་ཞེས་བྱ་བའི་སྔགས་ཀྱིས་མཆོད་ལ་སྤོས་ཀྱིས་བདུགས་ཏེ། ཨོཾ་བཛྲ་དྷྲྀཀ་ཅེས་བྱ་བ་ལ་སོགས་པའི་སྔགས་ཀྱིས་
[139a.4]བུམ་པ་དག་སྤྱན་དྲང་བར་བྱའོ། །དེ་ནས་མེ་ཏོག་དང་སྤོས་དང་ཡོན་ཆབ་དང་དྲི་དང་ལྷ་བཤོས་ཕུལ་ལ། རང་རང་གི་སྔགས་རྣམས་ཡི་གེ་བརྒྱ་པ་འདོན་པ་སྔོན་དུ་འགྲོ་བ་ཅན་རྡོ་རྗེ་རྩེ་གསུམ་པའི་ཕྱག་རྒྱས་བུམ་པ་རྣམས་ལ་བརྒྱ་རྩ་བརྒྱད་ཡོངས་སུ་བཟླས་ཏེ་རས་ལ་སོགས་པ་ལ་
[139a.5]བཞུགས་པའི་བཅོམ་ལྡན་འདས་ཁྲུས་བྱའོ། །རི་མོ་བྲིས་པ་རྣམས་ལ་ནི་མེ་ལོང་ལ་སྐུ་གཟུགས་རྣམས་ནི་དངོས་སུའོ། །སྐུ་ཁྲུས་ཀྱི་ཡོ་བྱད་འབྲུ་ལ་སོགས་པ་རྣམས་ནི་ཁྲུས་ཀྱི་ཆོ་ག་ལས་བསྟན་ཏེ་དེ་ཉིད་ལས་ཤེས་པར་བྱའོ། །དེ་ནས་རང་གི་སྔགས་ཀྱིས་དཀྱིལ་འཁོར་གྱི་བུམ་
[139a.6]པ་དག་གིས་དབང་བསྐུར་ལ་དཀྱིལ་འཁོར་མཆོད་པ་ལྔ་ལ་སོགས་པས་མཆོད་པར་བྱའོ། །དེའི་རྗེས་ལ་ཕྱོགས་བཅུ་ན་གནས་པའི་སྤྲིན་ནག་པོ་དང་མཚུངས་པའི་གནོད་སྦྱིན་དང་སྲིན་པོ་དང་ཤ་ཟ་ལ་སོགས་པ་ལག་ན་རལ་གྲི་དང་ཐོ་བ་དང་མདའ་བོ་ཆེ་ལ་སོགས་པ་ཐོགས་
[139a.7]པ་རྣམས་བསམས་ཏེ། ནམ་མཁའ་ལ་ཡང་པཾ་ལས་བྱུང་བའི་པདྨ་ཆེན་པོ་དེའི་འདབ་མ་བརྒྱད་ལ་འཇིག་རྟེན་སྐྱོང་བ་བརྒྱད་ཁ་དོག་དང་དབྱིབས་དང་ཆ་བྱད་ཇི་ལྟ་བ་བཞིན་དང་ལྡན་པ། ལྟེ་བའི་དབུས་སུ་བགེགས་ཀྱི་རྒྱལ་པོ་ལོག་འདྲེན་མདོག་དམར་པོ་གླང་པོ་ཆེའི་གདོང་ཅན་
[139b]
[139b.1]གདོང་གཅིག་པ། ལག་པ་བཞི་པ། ལག་པ་གཡས་ན་དགྲ་སྟ་དང་རལ་གྲི་ཐོགས་པ། ལག་པ་གཡོན་ན་ཕྲེང་བ་དང་ལ་དུ་ཐོགས་པ། གསུས་པ་འཕྱང་བ་གར་བྱེད་པ། ཚངས་པའི་རྒྱབ་ཏུ་རྐང་པ་གཉིས་ཀྱིས་མནན་པ། གླང་པོ་ཆེའི་སྒྲས་གང་བའི་མཆུའི་རྩེ་མོའི་
[139b.2]སྒྲས་ཕྱོགས་བཅུའི་གཏོས་ཀྱི་ནང་འགེངས་པ། མེ་ཏོག་གི་མཆེ་བ་ཅན་གྱི་ཚོགས་ཀྱིས་རྐང་པའི་པདྨ་གཉིས་ལ་ཕྱག་བྱས་པ་རྣམ་པར་བསྒོམས་ལ། ཨོཾ་བཛྲ་ཨ་ར་ལི་ཧོ་ཛཿཧཱུཾ་བཾ་ཧོཿ། །བཛྲ་ཌཱ་ཀི་ནི་ས་མ་སྟྭཾ་དྲྀ་ཤྱ་ཧོ་ཞེས་བྱ་བའི་སྔགས་ཀྱིས་བོས་ལ། དཀྱིལ་འཁོར་གྱི་ཕྱོགས་
[139b.3]བཅུ་ཀུན་དུ་བསམ་པར་བྱའོ། །དེ་ནས་ཡི་གེ་ཧཱུཾ་གི་སྒྲ་འཇིགས་སུ་རུང་བ་བརྗོད་ནས་འཁྱིལ་པའི་སྔགས་ཀྱིས་ཉུངས་ཀར་བྱིན་གྱིས་བརླབས་ཏེ་བགེགས་ཐམས་ཅད་ལ་དམིགས་ནས་ཨོཾ་རི་རི་ཏི་ཏི་ཕཊ་སྭཱ་ཧཱ་ཞེས་བྱ་བའི་སྔགས་དང་། ཨོཾ་སརྦ་པཱ་པཾ་ད་ཧ་ན་བཛྲཱ་ཡ་སྭཱ་ཧཱ་ཞེས་བྱ་བའི་སྔགས་
[139b.4]ཀྱིས་མེའི་སྣོད་དུ་གཞུག་པར་བྱའོ། །དེ་ནས་བགེགས་རྣམས་ཀྱི་སྤྱི་བོ་དང་སྙིང་ཨརྫ་ཀའི་དོག་པ་བཞིན་དུ་འགས་པར་འགྱུར་རོ། །གལ་ཏེ་དམ་ཚིག་ལ་གནས་པར་མི་བྱེད་ན་དེའི་ཚེ་བག་ཕྱེ་ལས་བགེགས་རྣམས་ཀྱི་གཟུགས་བརྙན་བྱས། དཀྱིལ་འཁོར་གྱི་དབུས་སུ་གསོར་
[139b.5]བའི་རྡོ་རྗེས་ཕྱེ་མར་བྱས་ན་སྐད་ཅིག་དེ་ཉིད་ལ་དེ་རྣམས་དམ་ཚིག་ལ་གནས་པར་འགྱུར་རོ། །དེ་ནས་སུམྦྷ་ནི་སུམྦྷ་ཞེས་བྱ་བ་ལ་སོགས་པས་ཕུར་བུ་གདབ་ཅིང་། དེ་བཞིན་དུ་སྔགས་རྐང་པ་ཕྱི་མས་བརྡུང་བར་བྱའོ། །དེའི་རྗེས་ལ་ས་ལ་སོགས་པའི་བུམ་པའམ་ཕྲུ་
[139b.6]བ་ཚད་ཆེན་པོ་དང་ལྡན་པ་ཆུས་ཡོངས་སུ་གང་བར་བྱ་སྟེ་ཉའི་ཤ་རློན་པ་དང་། བཙོས་པ་དང་། བསེགས་པའི་དབྱེ་བ་རྣམ་པ་གསུམ་དང་། དེ་བཞིན་དུ་པྲི་ཡང་ཀུ་དང་ཀོ་ལདྠ་དང་ཙ་ན་ཀ་དང་། འབྲེང་བུའི་ཆུན་པོ་དང་། འབྲས་ཡོས་དང་། སྟར་ཀའི་འབྲས་བུ་དང་། 
[139b.7]སྣུམ་ཁུར་དང་། ཤ་དང་། མ་ཡོ་སྟ་དང་། ཐུག་པ་དང་། བཙོང་དང་། སྒོག་སྐྱ་དང་། ཀེའུ་དང་། ཁབ་དང་། འགྲོན་བུ་དང་། སྙེ་མའི་འབྲུ་དང་། གོང་བུའི་འབྲུ་དང་། ལན་ཚྭ་དང་། སྦྲང་རྩི་དང་། འབྲུའི་ཆང་དང་། རྒུན་ཆང་དང་། གོས་སྔོན་པོ་དང་། སྒྲོན་
[140a]
[140a.1]བུའི་ཚོགས་ཀྱིས་གང་བར་བྱས་ལ་ཁྲོ་བོ་བདུད་རྩི་འཁྱིལ་པའི་སྔགས་བརྒྱ་རྩ་བརྒྱད་ཡོངས་སུ་བཟླས་པར་བྱའོ། །འདིར་སྔགས་ནི་འདི་ཡིན་ཏེ། ཨོཾ་ན་མཿས་མནྟ་ཀཱ་ཡ་ཝཱཀ་ཙིཏྟ་བཛྲཱ་ཎཱཾ་ན་མོ་བཛྲ་ཀྲོ་དྷ་ཡ་མ་ཧཱ་དཾ་ཥྚྲོད་ཀ་ཊ་བྷཻ་ར་བཱ་ཡ། ཨ་སི་མུ་ས་ལ་པ་ལ་ཤུ་པཱ་ཤ་
[140a.2]ཧསྟཱ་ཡ། ཨོཾ་ཨ་མྲྀ་ཏ་ཀུཎྜ་ལི་ཁ་ཁ་ཁཱ་ཧི་ཁཱ་ཧི། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། གརྫ་གརྫ། བི་སྥོ་ཊ་ཡ། བི་སྥོ་ཊ་ཡ། སརྦ་བིགྷྣཱ་བི་ནཱ་ཡ་ཀན་མ་ཧཱ་ག་ཎ་པ་ཏི་ཛཱི་བི་ཏ་ཨནྟ་ཀ་རཱ་ཡ་སྭཱ་ཧཱ། དེའི་རྗེས་ལ་རྗེ་བཙུན་ཡི་གེ་བརྒྱ་པས་མེ་ཏོག་དང་སྤོས་རྣམས་
[140a.3]ཀྱིས་མཆོད་ལ། གཡས་བརྐྱང་བའི་འདུག་སྟངས་ཉེ་བར་བཅིངས་ཏེ་དྲིལ་བུ་དཀྲོལ་ཞིང་རྡོ་རྗེ་གསོར་བས་སྔགས་འདི་བརྗོད་པར་བྱའོ། །ཨོཾ་ཨིནྡ། ཛ་མ། ཛ་ལ། ཛཀྑ། བྷཱུ་ཏ། བཧྣི། བཱ་ཨུ། རཀྑ། ཙནྡ། སུཛྫ། མཱ་ད། པཔྤ། ཏ་ལ་པཱ་ཏཱ་ལེ། ཨཊྛ་སཔྤ་སྭཱ་ཧཱ། ཨི་དཾ་བ་ལིམྦྷུཉྫ། ཛིགྷ། ཕུལླ། དྷཱུ་པྤ། 
[140a.4]མཱཾ་ས། པིཾ་གྷ། ཨཾ་བྷ། སཔྤ། ཀཛྫ། སཱ་ད། ཁནྟི། ཁུ་ཎི། ཕེ་ཌ། གཱ་ད། དེ་བཞིན་དུ་ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱཱ་ནུཏྤནྣ་ཏྭཱ་ཏཏ་ཨོཾ་ཨཱཿཧཱུཾ་ཕཊ་སྭཱ་ཧཱ། ཡང་ན་སྔགས་སོ་སོས་གཏོར་མ་སྦྱིན་པར་བྱའོ། །འདི་ལྟ་སྟེ། ཨོཾ་ཨིནྡྲེ་ཡེ་སྭཱ་ཧཱ། དབང་པོའི་ཕྱོགས་སུའོ། །བེ་བ་སྭ་ཡེ་སྭཱ་ཧཱ། གཤིན་
[140a.5]རྗེའི་ཕྱོགས་སུའོ། །ཨོཾ་ཨ་པཱཾ་པ་ཏ་ཡེ་སྭཱ་ཧཱ། ཆུའི་ཕྱོགས་སུའོ། །ཨོཾ་ཡཀྵ་བིརྱ་དྷ་རི་སྭཱ་ཧཱ། ལུས་ངན་པོའི་ཕྱོགས་སུའོ། །ཨོཾ་རུ་དྲཱ་ཡ་སྭཱ་ཧཱ། དབང་ལྡན་གྱི་ཕྱོགས་སུའོ། །ཨོཾ་ཨགྣཱ་ཡ་སྭཱ་ཧཱ། མེའི་ཕྱོགས་སུའོ། །ཨོཾ་རཀྵ་སིདྡྷི་པ་ཏ་ཡེ་སྭཱ་ཧཱ། བདེན་བྲལ་གྱི་ཕྱོགས་སུའོ། །
[140a.6]ཨོཾ་ཝ་ཡ་བེ་སྭཱ་ཧཱ། རླུང་གི་ཕྱོགས་སུའོ། །ཨོཾ་ཀཾ་ཀ་རི་སྭཱ་ཧཱ། སྲིན་པོ་རྣམས་ཀྱིའོ། །ཨོཾ་པི་ཙི་པི་ཙི་སྭཱ་ཧཱ། ཤ་ཟ་རྣམས་ཀྱིའོ། །ཨོཾ་གྷུཾ་གྷུཾ་སྭཱ་ཧཱ། འབྱུང་པོ་རྣམས་ཀྱིའོ། །ཨོཾ་ག་ར་ལ་ཡེ་སྭཱ་ཧཱ། ལྷ་མ་ཡིན་རྣམས་ཀྱིའོ། །ཨོཾ་མ་ཏི་བྷྱོ་སྭཱ་ཧཱ། མ་མོ་རྣམས་ཀྱིའོ། །ཨོཾ་བི་
[140a.7]ཤུདྡྷ་སྭཱ་ཧཱ་བ་ཧི་ནི་སྭཱ་ཧཱ། དྲི་ཟ་རྣམས་ཀྱིའོ། །ཨོཾ་ཡཀྵ་ཤྲ་ཡ་སྭཱ་ཧཱ། གནོད་སྦྱིན་རྣམས་ཀྱིའོ། །ཨོཾ་པི་ཤཱ་ཙ་ག་ཏི་སྭཱ་ཧཱ། ཤ་ཟ་རྣམས་ཀྱིའོ། །ཨོཾ་གྲ་ཧེ་སརྫ་པྲབྟ་ཛྱོ་ཏི་མ་ཡ་སྭཱ་ཧཱ། རྒྱུ་སྐར་རྣམས་ཀྱིའོ། །རིམ་པ་འདི་ཁོ་ན་བཞིན་དུ་སྔགས་འདི་རྣམས་ཀྱིས་ཆུ་སྙིམ་པ་གསུམ་
[140b]
[140b.1]སྦྱིན་པར་བྱའོ། །དེ་ནས་ཐམས་ཅད་ཕུར་བུ་ལས་ཐར་བར་འགྱུར་རོ། །འདིར་ཕྱག་རྒྱ་ཡང་འབྱུང་སྟེ། མཛུབ་མོ་འདུས་བྱས་གུང་མོ་སྦྱར། །མཐེ་བོང་རྡོ་རྗེ་བརྟན་པོར་སྦྱར། །དེ་ནི་དཔྲལ་བའི་དབུས་བཞག་ནས། །བསྐོར་ཞིང་བསྐོར་ནས་བསྐྱོད་པར་བྱ། །ལྷོ་རུ་ལུས་ནི་
[140b.2]བལྟས་བྱས་ནས། །གཅེར་བུ་སྐྲ་ནི་བཤིག་གྱུར་ཅིང་། །དྲག་ཅིང་ཁྲོས་པའི་སེམས་ལྡན་པས། །ཐུན་གསུམ་དུ་ནི་གཏོར་མ་སྦྱིན། །ཡང་ན་རྐེད་པའི་ཕྱོགས་སུ་ལག་པ་གཡོན་པ་དྲིལ་བུ་དང་བཅས་པ་བཞག་ལ་གཡས་པས་བསྙེམས་ཚུལ་དང་བཅས་པའི་རྡོ་རྗེ་གསོར་ཞིང་གཏོར་
[140b.3]མ་སྦྱིན་པར་བྱའོ། །ཡང་ན་གུང་མོ་དང་སྲིན་ལག་དག་བཀུག་ནས་དེ་དག་གི་རྩ་བར་མཐེ་བོང་བཅུག་སྟེ་མཛུབ་མོ་དང་མཐེའུ་ཆུང་དག་ལྕགས་ཀྱུའི་རྣམ་པར་བྱ་ཞིང་ལག་པ་གཡོན་པའི་ཚིགས་རྒྱབ་ཏུ་ལག་པ་གཡས་པའི་རྒྱབ་ཚིགས་གཞག་སྟེ་སྙིང་གའི་གནས་སུ་གཞག་པར་བྱའོ། །དེ་ལྟ་བུ་དེ་
[140b.4]ཡང་གཏོར་མའི་ཕྱག་རྒྱ་ཡིན་ནོ། །ཐུན་མཚམས་ཐམས་ཅད་དུ་རྒྱུའི་རྒྱུད་ལས་གསུངས་པའི་ཆོ་ག་བཞིན་དུ་གཏོར་མ་སྦྱིན་པར་བྱའོ། །དེ་ནས་སྒྲུབ་པའི་གྲོགས་མཆོག་གིས་ཨོཾ་ཨ་མྲྀ་ཏེ་ཧཱུཾ་ཕཊ་ཅེས་པའི་སྔགས་བརྗོད་པས་སྒྲུབ་པ་པོས་སྲུང་བ་བྱས་ནས་ཐོར་ཚུགས་བཅིང་བར་བྱས་ཏེ་ཤིང་གཅིག་གམ། 
[140b.5]ལམ་གྱི་བཞི་མདོའམ། སུམ་མདོའམ། མཚན་མ་གཅིག་པའམ། ཆུ་བོ་དག་ཏུ་གཏོར་མ་དོར་བར་བྱ་བའམ་བཀྲེས་པ་རྣམས་ལ་སྦྱིན་པར་བྱའོ། །དེ་ནས་དཀྱིལ་འཁོར་གྱི་རྡུལ་ཚོན་ཆུ་བོ་ལ་དབོ་བར་བྱའོ། །དཀྱིལ་འཁོར་གྱི་ས་གཞི་བའི་ལྕི་བས་བྱུགས་ལ་བཅོམ་ལྡན་འདས་མ་ཤེས་རབ་ཀྱི་ཕ་
[140b.6]རོལ་ཏུ་ཕྱིན་མ་བཀླག་པར་བྱའོ། །བསོད་ནམས་ཡོངས་སུ་བསྔོས་ཏེ། དེ་བཞིན་གཤེགས་པ་ཐམས་ཅད་ལ་ཕྱག་བྱས་ནས་བསྐོར་བ་བྱས་ཏེ་ལངས་ནས་ཁྱེད་ཀྱིས་ཞེས་བྱ་བ་ལ་སོགས་པ་དང་། ངོ་མཚར་གྱི་ཕྱག་རྒྱས་བཏབ་ལ་རང་གི་ལྷའི་ང་རྒྱལ་གྱིས་སྤྱོད་ལམ་རྣམ་བཞིའི་སྒོ་ནས་
[140b.7]ཇི་ལྟར་འདོད་པས་གནས་པར་བྱའོ། །དེ་ནི་བགེགས་རབ་ཏུ་ཞི་བར་བྱེད་པའི་གཏོར་མའི་ཆོ་གའོ།། །།གདོན་དང་ཕྱོགས་སྐྱོང་ཚིམ་བྱའི་ཕྱིར། །དཔུང་{བཟངས་,བཟང་}རྒྱུད་ལས་ཇི་སྐད་གསུངས། །གཏོར་མའི་ལས་ནི་ལུང་བཞིན་དུ། །དེ་ནས་དང་པོར་རབ་བཤད་བྱ། །རེ་ཞིག་དང་
[141a]
[141a.1]པོར་སྔར་བཤད་པའི་བཟའ་བ་དང་བཅའ་བ་ལ་སོགས་པ་ཉེ་བར་བསོགས་ཏེ་ཆ་གཉིས་སུ་བྱས་ནས་ཆ་གཅིག་ལ་གདོན་རྣམས་ཚིམ་པར་བྱ་བའི་ཕྱིར་ཚིགས་སུ་བཅད་པ་འདི་རྣམས་བརྗོད་པར་བྱའོ། །ལྷ་དང་ལྷ་མིན་གནོད་སྦྱིན་ལྟོ་འཕྱེ་གྲུལ། །ནམ་མཁའ་ལྡིང་དང་
[141a.2]འདབ་བཟང་ལུས་སྲུལ་པོ། །དྲི་ཟ་སྲིན་པོ་གདོན་གྱི་རིགས་རྣམས་དང་། །གང་དག་ས་ལ་གནས་པའི་རྫུ་འཕྲུལ་ཅན། །བདག་ཅག་པུས་མོ་ས་ལ་བཙུགས་ནས་ནི། །ཐལ་སྦྱར་ཁྱེད་རྣམས་ལ་ཡང་གསོལ་འདེབས་ན། །བུ་སྨད་བཅས་ཤིང་གཡོག་འཁོར་བཅས་པ་རྣམས། །གསན་
[141a.3]ནས་ཕན་འདོགས་སླད་དུ་འདིར་སྤྱོན་ཅིག །འབྱུང་པོ་གང་དག་རི་རབ་སྟེང་གནས་དང་། །དགའ་བའི་ཚལ་དང་ལྷ་ཡུལ་ཀུན་གནས་དང་། །ཤར་ནུབ་རི་དང་ཉི་ཟླའི་ཁྱིམ་རྣམས་དང་། །གྲོང་ཁྱེར་ཀུན་ན་གང་དག་གནས་པ་དང་། །ཆུ་བོ་ཀུན་དང་ཆུ་བོའི་ངོགས་རྣམས་དང་། །རིན་
[141a.4]ཆེན་གནས་ན་ལྷག་པར་གང་གནས་དང་། །རྫིང་དང་མཚོ་དང་ལུ་མ་ལྟེང་ཀ་དང་། །ཁྲོན་པ་དང་ནི་ངམ་གྲོག་ཆུ་མིག་དང་། །གྲོང་དང་ཕྱུགས་ལྷས་དང་ནི་ནགས་ཚལ་དང་། །ཁང་སྟོང་དང་ནི་ལྷ་ཡི་ཁང་པ་དང་། །གང་དག་གཙུག་ལག་ཁང་དང་མཆོད་རྟེན་གནས། །སོ་ནམ་
[141a.5]ཁྱིམ་དང་གླང་པོའི་ཁང་རྣམས་དང་། །གང་དག་རྒྱལ་པོའི་དཀོར་ཁང་གནས་པ་དང་། །སྲང་དང་ཁྱམས་དང་གྲོང་དང་འདུན་ས་དང་། །གང་དག་ཤིང་གཅིག་དྲུང་དང་ལམ་ཆེན་གནས། །དུར་ཁྲོད་དང་ནི་ནགས་ཚལ་ཆེ་གནས་དང་། །སེང་གེ་གླང་ཆེན་དྲེད་ཀྱི་གནས་རྣམས་
[141a.6]དང་། །འཇིགས་སུ་རུང་བའི་དགོན་པ་ཆེ་གནས་དང་། །ཆུ་གླིང་མཆོག་དག་ཏུ་ནི་གནས་བཅས་དང་། །གང་དག་འབྲོག་དགོན་དུར་ཁྲོད་གནས་ན་གནས། །དགའ་ཞིང་མགུ་ནས་དྲི་དང་མེ་ཏོག་ཕྲེང་། །སྤོས་དང་མེ་ཏོག་མར་མེ་གུས་ཕུལ་བ། །འདི་དག་བསྣམས་ཏེ་
[141a.7]སོ་སོར་བཞེས་ནས་ཀྱང་། །ལས་འདི་དག་གི་འབྲས་བུ་མཆིས་པར་མཛོད། །གདོན་ལ་མཆོད་པ་བྱ་བའི་ཕྱིར་དེ་ལྟར་བྱ་སྟེ། དེ་ནས་ཆ་གཅིག་ལ་ཕྱོགས་སྐྱོང་རྣམས་ལ་མཆོད་པར་བྱ་བའི་ཕྱིར་ཚིགས་སུ་བཅད་པ་འདི་རྣམས་བརྗོད་པར་བྱའོ། །ཤར་ཕྱོགས་རྡོ་རྗེ་ཅན་
[141b]
[141b.1]ཏེ་ལྷ་ཚོགས་བཅས། །གཏོར་མ་ཕུལ་བ་འདི་དག་བཞེས་སུ་གསོལ། །མེ་དང་གཤིན་རྗེ་བདེན་བྲལ་སྲིན་པོའི་བདག །ཆུ་བདག་རླུང་བདག་ནོར་གྱི་བདག་པོ་དང་། །སྟེང་གི་ཉི་ཟླ་ཚངས་པ་ཆེན་པོ་དང་། །ལྷ་རྣམས་མ་ལུས་ས་ཡི་ཀླུ་དག་དང་། །རི་ཡི་ལྷ་དང་གསང་བའི་ཚོགས་
[141b.2]འདུས་ལ། །སོ་སོ་སོ་སོར་གཏོར་མ་ཕུལ་བ་རྣམས། །རང་རང་གི་ནི་ཕྱོགས་སུ་བཞུགས་ནས་ཀྱང་། །རང་གི་བུ་སྨད་གྲོགས་དང་གཡོག་འཁོར་བཅས། །དཔུང་དང་སྡེ་བཅས་མཉེས་ནས་བཞེས་སུ་གསོལ། །སྤོས་དང་མེ་ཏོག་གཏོར་མ་ལྷ་བཤོས་ནི། །འདི་དག་བཞེས་ཤིང་སོ་
[141b.3]སོར་བསྣམས་ནས་ཀྱང་། །བྱ་བ་འདི་ནི་འབྲས་བུ་མཆིས་པར་མཛོད། །འདི་ནི་བགེགས་ཉེ་བར་ཞི་བར་བྱེད་པའི་དོན་དུའམ། དགོས་པ་གཞན་འདོད་པའི་མཁས་པ་རྣམས་ཀྱིས་བསྒྲུབ་པར་བྱའོ། །གཏོར་མ་འདི་ལ་སྔགས་རྣམས་ནི། །ཀུན་དུ་འབྱུང་བ་མེད་མོད་ཀྱི། །འོན་ཀྱང་
[141b.4]ཚིགས་བཅད་ཙམ་གྱིས་ནི། །འདིར་ནི་གདོན་སོགས་རིམ་པར་འགྱུར། །དཀའ་ཐུབ་མཐུ་དང་བདེན་པ་རྣམས། །ལྷག་པར་ཡང་དག་ཐོབ་འགྱུར་བ། །བཅོམ་ལྡན་འདས་ཀྱི་བཀའ་ལུང་ནི། །འདི་ལྟར་སྔགས་དང་མཚུངས་པར་འདོད། །སླུ་བ་མེད་པའི་ཚིག་གང་ཡིན། །དེ་ནི་
[141b.5]གསང་སྔགས་ཉིད་དུ་འདོད། །མུ་སྟེགས་ཀྱིས་ནི་བསྟན་པའི་སྔགས། །དེ་ཉིད་ཕྱིར་ན་ཚད་མ་མིན། །དེ་བས་དངོས་གྲུབ་ཐོབ་རྣམས་ཀྱི། །ཚིག་གང་དེ་སྔགས་ཉིད་ཡིན་ཏེ། །སྤྱོད་ལམ་བཞི་པོ་དེ་དག་ནི། །ཕྱག་རྒྱ་ཉིད་དུ་བཤད་པ་ཡིན། །དེ་བས་གཏོར་མའི་ལས་འདི་ལ། །ཚིགས་བཅད་
[141b.6]གསང་སྔགས་ཉིད་དུ་འགྲུབ། །དེ་བས་འདིར་ནི་སྭཱ་ཧཱ་སོགས། །སྤེལ་བའི་སྔགས་ནི་དགོས་པ་མེད། །དེ་ནི་གདོན་དང་ཕྱོགས་སྐྱོང་རྣམས་ཀྱི་གཏོར་མའི་ཆོ་གའོ།། །།དཀྱིལ་འཁོར་ཐམས་ཅད་ཚིམ་བྱའི་ཕྱིར། །དུས་ཀྱི་འཁོར་ལོ་ལས་གསུངས་པ། །གཏོར་མའི་ལས་ནི་ཤིན་ཏུ་གསང་། །དེ་
[141b.7]བཞིན་གཤེགས་དང་ལྷ་མོ་རྣམས། །དཀྱིལ་འཁོར་གྱི་ནི་འཁོར་རྣམས་དང་། །ཁྲོ་བོ་མཁའ་འགྲོ་མ་རྣམས་ཀྱིས། །སུམ་ཅུ་དྲུག་གི་བར་གསལ་བར། །དེ་ནས་གཞན་ཡང་རབ་བཤད་བྱ། །དང་པོ་སྦྱོར་བ་སོགས་དབྱེ་བས། །ཏིང་ངེ་འཛིན་ནི་གསུམ་དུ་འདོད། །དེ་ཡི་མཐའ་མར་རྣལ་འབྱོར་པས། །ཕྱི་
[142a]
[142a.1]རོལ་དཀྱིལ་འཁོར་ཚིམ་པར་བྱ། །ཡེ་ཤེས་འཁོར་ལོ་རང་སྙིང་ནས། །སྣ་ཡི་བུ་ག་གཡས་དང་གཡོན། །གཉིས་ནས་ཀུན་དུ་སྤྲོ་བྱ་ཞིང་། །དཀྱིལ་འཁོར་ལ་ནི་ཡང་དག་དགོད། །ཆོས་ཀྱི་འཁོར་ལོའི་ཕྱོགས་ཀྱི་མཐའ། །བཞི་པོ་ལས་ཀྱང་མཁའ་འགྲོ་སོགས། །གནས་
[142a.2]ནི་ཉི་ཤུ་རྩ་བཞི་ལས། །རབ་ཏུ་གཏུམ་མོ་ལ་སོགས་སྤྲོ། །ཁྭ་ཡི་གདོང་ཅན་ལ་སོགས་པ། །ཐམས་ཅད་ཟ་བྱེད་མཁའ་འགྲོ་མ། །རུལ་བའི་དྲི་ལྡན་ལ་སོགས་སྒོ། །དུར་ཁྲོད་རྣམས་ནས་ཡང་དག་སྤྲོ། །འཁོར་ལོའི་དཀྱིལ་འཁོར་ནང་དུ་ནི། །མཁའ་འགྲོ་མ་ཡི་དཀྱིལ་འཁོར་མཆོག །མཐོང་
[142a.3]ནས་མཆོད་ཡོན་ཞབས་བསིལ་སོགས། །སྔར་བཞིན་རྣལ་འབྱོར་སོ་སོར་དབུལ། །དེ་ནས་སྔར་བཞིན་ཆུ་སྐྱེས་སོགས། །རྣལ་འབྱོར་པས་ནི་རྣམ་པར་བསམ། །བདུད་རྩི་ལྔ་ཡང་བསམ་པར་བྱ། །རང་གི་ས་བོན་བྱིན་བརླབས་ཤིང་། །འོད་ཀྱི་ཚོགས་ནི་རྣམ་པར་འཕྲོ། །བྱང་ཆུབ་སེམས་
[142a.4]ཀྱི་རང་བཞིན་དུ། །དེ་དག་བརྟུལ་ཞུགས་ཆེན་པོས་བསམ། །དེ་ནས་རྣམ་པར་སྦྱང་བ་ལ་སོགས་པའི་སྔགས་ཀྱི་ཚིག་ནི་འདི་རྣམས་ཡིན་ནོ། །ཨོཾ་ན་མཿཤྲཱི་བཛྲ་ཌཱ་ཀི་ཡ་ཨོཾ་ཨཱཿཧཱུཾ། ཡི་གེ་ཨོཾ་གྱིས་སྦྱང་བར་བྱའོ། །ཡི་གེ་ཨཱཿཡིས་སྤེལ་བར་བྱའོ། །ཡི་གེ་ཧཱུཾ་གིས་བདུད་རྩིར་བྱའོ། །
[142a.5]ལག་པ་གཡོན་པས་སྦྱང་བར་བྱའོ། །ལག་པ་གཡས་པས་རྟོགས་པར་བྱའོ། །ཐལ་མོ་བཀབ་ནས་སྤར་བར་བྱའོ། །ནམ་མཁའ་ལྡིང་གི་ཕྱག་རྒྱས་ཟླ་(བཞུ་,བ་ཞུ་)བའི་རང་བཞིན་དུ་བདུད་རྩིར་བྱའོ། །དེ་ནས་གཡོན་པའི་སྲིན་ལག་གིས་དབུས་ནས་ཐིག་ལེ་བླངས་ཏེ་ས་ལ་ཆོས་འབྱུང་གྲུ་གསུམ་བྱ་
[142a.6]ཞིང་། དེའི་ནང་དུ་ཟླུམ་པོའི་ཐིག་ལེའི་གཟུགས་ཅན་བྱའོ། །དེའི་ནང་དུ་མེ་ལོང་གི་གཟུགས་བརྙན་བཞིན་དུ་གསལ་བའི་དཀྱིལ་འཁོར་གྱི་འཁོར་ལོ་བསམ་ཞིང་དེ་ཚིམ་པར་བྱའོ། །ཨོཾ་ཨཱཿཧཱུཾ། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ་ཞེས་བྱ་བ་ནི་རྣམ་པར་ཤེས་པ་ལ་སོགས་པའི་ཕུང་པོ་
[142a.7]རྣམས་དང་ནམ་མཁའ་ལ་སོགས་པའི་ཁམས་རྣམས་སོ། །ཨ་ཨཱ། ཨི་ཨཱི། ཨེ་ཨཻ། ཨར་ཨཱ་ར། ཨོ་ཨཽ། ཨལ་ཨཱལ། ཨོཾ་ཨཱཿཧཱུཾ་ཞེས་བྱ་བ་ནི་དབང་པོ་དྲུག་གོ། །ཡ་ཡཱ། ར་རཱ། ཝ་ཝཱ། ལ་ལཱ། ཧ་ཧཱ་ཞེས་བྱ་བ་ནི་ཐབས་དང་ཤེས་རབ་ཀྱི་སྐུ་ཅན་གྱི་ཁྲོ་བོ་བཅུ་དང་། ལས་ཀྱི་དབང་པོ་དང་ཞེ་སྡང་རྡོ་རྗེ་ལ་
[142b]
[142b.1]སོགས་པའི་བདག་ཉིད་ཅན་དག་གོ། །ཀ་ཀཱ་ཁ་ཁཱ་ག་གཱ་གྷ་གྷཱ་ང་ངཱ་། ཙ་ཙཱ་ཚ་ཚཱ་ཛ་ཛཱ་ཛྷ་ཛྷཱ་ཉ་ཉཱ། ཊ་ཊཱ་ཋ་ཋཱ་ཌ་ཌཱ་ཌྷ་ཌྷཱ་ཎ་ཎཱ། པ་པཱ་ཕ་ཕཱ་བ་བཱ་བྷ་བྷཱ་མ་མཱ། ཏ་ཏཱ་ཐ་ཐཱ་ད་དཱ་དྷ་དྷཱ་ན་ནཱ། ཤ་ཤཱ་ཥ་ཥཱ་ས་སཱ་ཧ་ཧཱ་ཚྱ་ཚྱཱ་ཧ་ཧཱ། ཡ་ཡཱ་ར་རཱ་ཝ་ཝཱ་ལ་ལཱ་ཀྵ་ཀྵཱ་ཞེས་བྱ་བ་ནི་ཐབས་དང་ཤེས་རབ་ཀྱི་རིགས་སུམ་ཅུ་
[142b.2]རྩ་དྲུག་ཚིམ་པར་བྱ་བའི་ཆོ་གའི་སྔགས་སོ། །དེ་ལྟར་བརྗོད་ནས་དཀྱིལ་འཁོར་གྱི་འཁོར་ལོའི་མཁའ་འགྲོ་མ་ཚིམ་པར་བྱ་བའི་ཕྱིར་སྲིན་ལག་དང་མཐེ་བོང་དག་གིས་ཐིག་ལེ་ཕུལ་ཏེ། དཀྱིལ་འཁོར་རང་གི་ཡན་ལག་ལ་བསྡུ་བར་བྱས་ནས། རང་གི་ཁ་མཚན་མ་གཅིག་པར་བདུད་རྩི་ལྔའི་ཐིག་
[142b.3]ལེ་མཁའ་འགྲོ་མའི་གྲངས་དང་མཉམ་པ་སྔགས་འདིས་གཏོར་བར་བྱའོ། །ཨོཾ་སརྦ་ཀྲོ་དྷ་ཌཱ་ཀ་ནྱ་ཨི་མཾ་བ་ལིཾ་པྲ་ཏཱི་ཙྪནྟུ་ས་མ་ཡ་མ་ནུ་སྨ་ར་ཨཱཿཧཱུཾ་ཕཊ་སྭཱ་ཧཱ། དེ་ནས་ཡོངས་སུ་མཉེས་པར་བྱ་བའི་དོན་དུ་ཡང་སྔགས་འདི་བརྗོད་པར་བྱ་སྟེ། ཨོཾ་དི་བྱཱན་ནེ་ས་མཱ་དྷི་དྷྱ་ན་པྲྀཎ་ནེ་སྭཱ་ཧཱ། དེའི་རྗེས་ལ་མཁའ་
[142b.4]འགྲོ་མའི་འཁོར་ལོ་མ་ལུས་པ་ཡོངས་སུ་མཉེས་པར་གྱུར་ནས་ཁམས་གསུམ་པ་ཡང་དེ་ཁོ་ན་བཞིན་དུ་བསྒོམ་པར་བྱའོ། །དེ་ནས་ལངས་ཏེ་ཡེ་ཤེས་ཀྱི་འཁོར་ལོ་གཤེགས་སུ་གསོལ་བ། དམ་ཚིག་གི་འཁོར་ལོ་ནང་དུ་བཅུག་སྟེ། སྨོན་ལམ་བཏབ་ལ་བསོད་ནམས་ཡོངས་སུ་བསྔོས་ཏེ། རང་གི་ལྷའི་ང་
[142b.5]རྒྱལ་དུ་དམིགས་ལ་སྣང་བ་ཙམ་གྱིས་རང་གི་ངོ་བོའི་སྤྱོད་ལམ་རྣམས་ཀྱིས་གནས་པར་བྱའོ། །དེ་ནི་དུས་ཀྱི་འཁོར་ལོའི་མན་ངག་གི་རིམ་པའི་རྡོ་རྗེ་མཁའ་འགྲོ་མ་རྣམས་ཀྱི་གཏོར་མའི་ཆོ་གའོ།། །།གང་གི་ལུས་ནི་རབ་རྒྱས་ཤིང་། །བདེ་བ་ཆེན་པོ་ཐོབ་འགྱུར་བ། །{ཡི་དགས་,ཡི་དྭགས་}ཚིམ་བྱེད་གཏོར་མ་ནི། །དེ་
[142b.6]ནས་གཞན་ཡང་རབ་བཤད་བྱ། །དང་པོ་ཆུ་ནི་དྲག་བྲུག་པའི། །ཆུ་བོ་ནུབ་བལྟས་སོང་ནས་ནི། །ལག་པ་ལ་སོགས་བཀྲུས་ནས་ནི། །གུས་པ་ཡིས་ནི་བཟླས་པར་བྱ། །པདྨའི་ཕྲེང་བ་བླངས་ནས་ནི། །མཁས་པས་བརྒྱ་དང་རྩ་བརྒྱད་བཟླས། །སྔགས་ནི་ཡི་གེ་དྲུག་པ་སྟེ། །དངོས་སུ་འཕགས་
[142b.7]པ་སྤྱན་རས་གཟིགས། །ཨོཾ་དང་མ་ཎི་པདྨེ་དང་། །ཧཱུཾ་གི་མཐའ་ཅན་སྔགས་རྒྱལ་པོ། །{ཡི་དགས་,ཡི་དྭགས་}རྣམས་ཀྱི་བཀྲེས་སྐོམ་སོགས། །ཉོན་མོངས་གདུང་བ་འཇོམས་བྱེད་པ། །འོ་མའི་མཚོ་ལྟར་དཀར་བའི་འོད། །ཞི་བ་འཕགས་པ་སྤྱན་རས་གཟིགས། །རལ་པའི་ཐོར་
[143a]
[143a.1]ཚུགས་ཀྱིས་བརྒྱན་པ། །ཞལ་གཅིག་ཕྱག་ནི་གཉིས་པ་སྟེ། །མཆོག་སྦྱིན་ཆུ་སྐྱེས་དག་གིས་མཚན། ཐུགས་རྗེའི་རང་གི་ཤུགས་ཀྱིས་ནི། །གདུང་བར་འགྱུར་བའི་ཡིད་མངའ་བ། །མཚོ་སྐྱེས་ཆེན་པོའི་གེ་སར་གྱི། །ལྟེ་བའི་དབུས་ན་ཡང་དག་བཞུགས། །
[143a.2]སྐྱིལ་ཀྲུང་ཕྱེད་པར་བཞུགས་གྱུར་པ། །འོད་དཔག་མེད་པས་དབུ་རྒྱན་བྱས། །ཟླ་བའི་འོད་ཀྱིས་བརྒྱན་གྱུར་ཅིང་། །འོད་ཀྱི་འཁོར་ལོས་རྣམ་པར་བརྒྱན། །སྡུག་བསྔལ་གསུམ་གྱིས་སྡུག་བསྔལ་གྱུར། །མ་ལུས་འགྲོ་བ་སྐྱོབ་བརྩོན་པ། །རྣལ་འབྱོར་པས་ནི་བདག་ཉིད་བསམ། །
[143a.3]སྐྲག་འགྱུར་{རི་དགས་,རི་དྭགས་}གཞོན་ནུ་མའི། །གཡོ་བའི་མིག་ནི་ཟིལ་གནོན་མཛད། །ཡིད་འོང་ལྷ་མོ་སྒྲོལ་མ་ནི། །གཡས་ལོགས་སུ་ནི་བསྒོམ་བར་བྱ། །གཡོན་དུ་དེ་བཞིན་སེར་པོར་སྣང་། །ཕྱག་བྱེད་པ་ལ་ཡང་དག་བརྩོན། །ཟླ་བ་ཕྱེད་པ་དང་མཚུངས་པའི། །དཔྲལ་བ་དང་ལྡན་ཁྲོ་གཉེར་ཅན། །དེ་
[143a.4]ནས་སྙིང་གིའི་པད་དབུས་སུ། །ཡི་གེ་ཧྲཱིཿནི་ཡང་དག་བསམ། །དེ་ཡི་འོད་ཀྱིས་འགྲོ་བ་ཀུན། །གསལ་བར་བྱས་ནས་རབ་ཏུ་དགང་། །འོད་ཟེར་མང་པོ་དེ་ཉིད་ཀྱིས། །ཤིན་ཏུ་སྐེམ་པའི་{ཡི་དགས་,ཡི་དྭགས་}ལྟར། །རང་གི་སྐྲ་དང་བ་སྤུས་གཡོགས། །གསུས་པ་རི་བོ་དག་དང་མཚུངས། །མགྲིན་པའི་ལྦ་
[143a.5]ལས་བྱུང་བ་ཡི། །རྣག་ནི་འཐུང་བར་ཀུན་དུ་འདོད། །རུས་པ་སྣབས་ལུད་བཀྲེས་ཟས་ཉེན། །རང་གི་མཆུ་དང་ལྐོག་མ་རྣམས། །དེ་རྣམས་བལྟས་ནས་བསོད་ལྡན་པས། །སྙིང་རྗེ་ཆེན་པོ་བསྐྱེད་བྱས་ནས། །དེ་རྣམས་སྟེང་དུ་ལུས་བྱུང་བའི། །འོད་ཟེར་འཁོར་ལོ་དབབ་པར་བྱ། །དེ་ནས་སྙིང་རྗེའི་
[143a.6]ཤུགས་ཀྱིས་ནི། །ལག་པ་དག་ལས་ཤིན་ཏུ་བྱུང་། །འོ་མའི་རྒྱུན་གྱི་དེ་དག་ནི། །སྙིམ་བ་ཁ་དང་འབྲེལ་བ་དགང་། །དེ་ནས་ལོ་མ་འབྲས་ཆན་དང་། །འོ་མ་དང་ནི་མངར་གསུམ་གྱིས། །སྣོད་ནི་ཤིན་ཏུ་གང་བྱས་ནས། །དེ་རྣམས་འདི་ལྟར་བོད་པར་བྱ། །ཨོཾ་ཨཱ་ཡནྟུ་ཨཱ་ཡནྟུ་མ་ཧཱ་པྲེ་ཏ་སངྒྷ་ཤུཥྐ་མ་ཀནྠོཥཱ་པཱུ་ཏ། ཀྵདྤི་པཱ་
[143a.7]སཱ་ཝ་ཤྲཱི་ཀྲི་ཏ་དྷི་ནི་ཙིཏྟ། ཨི་མཾ་བ་ལིཾ་གྲྀ་ཧྞ་ཏཛི་གྷ་ཐ་བི་བ་ཐ་བྷཱུཉྫ་ཐ་སུ་ཁཝ་ཏྱཾ་ར་མ་ཐ། པུན་ར་ཀུ་ཤལ་དྷི་མ་ར་ཐ་སྭཱ་ཧཱ། སྔགས་འདི་ཡིས་ནི་{ཡི་དགས་,ཡི་དྭགས་}ཀྱི། །རིགས་ཆེན་པོ་ལ་དེ་ནས་ནི། །གཏོར་མ་སྦྱིན་ཕྱིར་སྔགས་འདི་ནི། །རྣལ་འབྱོར་པ་ནི་གསལ་བར་བརྗོད། །ཨོཾ་ན་མོ་བྷ་ག་བ་ཏེ་ཨ་པ་ཡ་བྷི་རུ་ཀ་ཏེ་ཛོ་རཱ་ཛཱ་ཡ་ཏ་ཐཱ་ག་ཏ་ཡ་ཨཪྷ་ཏེ་སམྱཀྶཾ་
[143b]
[143b.1]བུདྡྷཱ་ཡ། ཏདྱ་ཐཱ། ཨོཾ་སརྦ་ཏ་ཐཱ་ག་ཏ་ཨ་བ་ལོ་ཀི་ཏེ། བྷ་ར་བྷ་ར། སམྦྷ་ར་སམྦྷ་ར། ཧཱུཾ་ཛྫ་སརྦ་པྲེ་ཏ་ཀ་ལ་ནི་སནྟཪྤ་ནི་སྭཱ་ཧཱ། དེ་ཉིད་ཀྱི་ཕྱག་རྒྱ་འབྱུང་སྟེ་ལག་པ་གཉིས་ཀྱིས་ཐལ་མོ་ཁ་ཅུང་ཟད་ཕྱེ་བ་བྱས་ལ་མཛུབ་མོ་དག་རྣ་ཆའི་རྣམ་པར་བྱས་པའི་ཕྱག་རྒྱ་བྱས་ཏེ། {ཡི་དགས་,ཡི་དྭགས་}ཀྱི་གཏོར་མའི་སྔགས་དང་ཕྱག་རྒྱའོ། དེ་ནས་
[143b.2]ཆུ་བོ་དེ་ཉིད་འོ་མར་འབྲུབ་པར་བསམས་ལ་དེ་ཉིད་དུ་གཏོར་མ་དེ་དོར་བར་བྱའོ། །{ཡི་དགས་,ཡི་དྭགས་}དེ་རྣམས་ཀྱང་ལུས་ཡོངས་སུ་རྒྱས་པ་འོད་ཟེར་གྱི་ཚོགས་དེ་ཉིད་ཀྱི་སྟེང་དུ་བཏེག་ལ། བདེ་བ་ཅན་གྱི་འཇིག་རྟེན་གྱི་ཁམས་འཇིག་རྟེན་དབང་ཕྱུག་བཞིན་དུ་པདྨའི་སྟན་ལ་ཉེ་བར་གནས་པ་བསམ་གཏན་
[143b.3]ལ་དགའ་བའི་ཡིད་ཅན་དུ་བསྒོམ་པར་བྱའོ། །དེ་ནི་{ཡི་དགས་,ཡི་དྭགས་}ཀྱི་གཏོར་མའོ།། །།བདག་ཉིད་སྐལ་བཟང་སྒྲུབ་པ་དང་། །རྒྱལ་པོ་ལ་སོགས་དབང་བྱའི་ཕྱིར། །དྲི་ཟའི་གཏོར་མ་བསྒྲུབ་པ་ནི། །དེ་ནས་གཏོར་མ་རབ་བཤད་བྱ། །དཀྱིལ་འཁོར་གྲུ་བཞི་བྱ་སྟེ། གླ་རྩི་དང་། 
[143b.4]ག་པུར་དང་། བཞི་མཉམ་དང་། གུར་ཀུམ་དང་། ཙནྡན་དང་། སི་ལ་ར་ས་དང་། བ་ལ་ལ་སོགས་པ་རྣམས་ཀྱིས་ཉེ་བར་བྱུགས་ལ་དབུས་ཀྱི་གནས་སུ་ཨ་ཀ་རུའི་སྤོས་དུད་སྣ་ཚོགས་ཀྱི་དྲི་བསྲུང་ཡིད་དུ་འོང་བ། ནོར་བུ་མཐིང་ཤུན་རང་བཞིན་ཅན་ཤིན་ཏུ་མཐོ་བ། དངུལ་དང་བྱི་
[143b.5]རུ་དང་གསེར་ལས་བྱས་པའི་རྩེ་མོ་གསུམ་གྱིས་ཉེ་བར་མཛེས་པའི་གཟུགས་ཅན་དྲི་(ཟིའི་,ཟའི་)རྒྱལ་པོ་རྣམས་རྐེད་པའི་ཆ་སྣ་ཚོགས་ལ་སྣ་ཚོགས་རྒྱན་ལྡན་དང་། སྣ་ཚོགས་མཐུ་ལྡན་ལ་སོགས་པ་དྲི་ཟའི་རྒྱལ་པོས་རྣམ་པར་བརྒྱན་པའི་རིའི་རྒྱལ་པོ་སྤོས་ཀྱི་ངད་ལྡང་རྣམ་པར་བསྒོམས་ལ་དེའི་སྟེང་དུ་སྔར་བཤད་པའི་དྲི་ཟའི་
[143b.6]བདག་པོ་ལུས་རྫས་དྲི་ཞིམ་པོ་དག་གིས་ཉེ་བར་བྱུགས་པ་(དྲ་,དྲི་)ཞིམ་པོའི་ཚོགས་ཀྱིས་ཕྱོགས་བཅུར་གཏོགས་པའི་ཁོང་གང་བར་བྱས་ལ། ལུས་ལྷའི་མེ་ཏོག་སྣ་ཚོགས་ཀྱི་ཕྲེང་བས་རྣམ་པར་བརྒྱན་པ། དྲི་ཟའི་བུ་མོ་ནུ་མའི་ལྗིད་ཀྱིས་དབྱིབས་དགུ་བ་ལ་འཁྱུད་པ་ལས་བྱུང་བའི་དགའ་བ་དང་ལྡན་པ། ས་འཛིན་པ་ལ་སོགས་པ་ཀླུའི་
[143b.7]བྱེ་བྲག་གླུ་ཡོངས་སུ་ལེན་པའི་སྒྲ་སྙན་པས་ལྐོག་མ་ཁྱབ་པ་དག་རྣམ་པར་བསྒོམས་ཏེ་དཀྱིལ་འཁོར་གྱི་འགྲམ་དུ་གཏོར་མའི་སྣོད་ཆུ་དྲི་ཞིམ་པོ་དང་། ཞོ་དང་། འབྲས་ཡོས་དང་། སྨན་ཐམས་ཅད་དང་། ཉུངས་ཀར་དང་། ཙནྡན་དཀར་པོ་དང་། ཙནྡན་དམར་པོ་དང་། གླ་རྩི་དང་། གུར་ཀུམ་དང་། སྤང་སྤོས་དང་། དྭ་ཚྭ་དང་། 
[144a]
[144a.1]ཨ་ཀ་རུ་ལ་སོགས་པའི་དྲི་ཞིམ་པོ་རྣམས་ཀྱིས་ཡོངས་སུ་བཀང་ལ། སྣོད་གཞན་ཡང་ཞོ་དང་། སྦྲང་རྩི་དང་། མར་སར་དང་། ཤ་ཁ་ར་དང་། ཁ་དྷ་དང་། བུ་རམ་དང་། འབྲས་ཆན་དག་གིས་གང་བར་བྱ་སྟེ། དེ་རྣམས་བོད་པའི་དོན་དུ་སྔགས་འདི་གསུམ་བརྗོད་པར་བྱའོ། །ཨོཾ་གནྡྷ་རྦ་
[144a.2]སརྦ་ཨ་དྷི་པ་ཏ་ཡེ། བི་ཙི་ཏྲ་ཨངྒ་དྷ་དྷ་ཡེ། མ་མ་ཀ་ཏྱ་སིདྡྷ་ཡེ། ཨི་ཧཱ་ཨ་ཡནྟུ། ས་ས་མ་ཡཾ་པ་ལ་ཡནྟུ། བྷ་ག་བཱན་བཛྲ་དྷ་ར་ཤཱ་ས་ནེ་ཏིཥྛནྟུ། ཨ་ཏྲ་སནྣི་ཧི་ཏ་བྷ་བནྟུ་སྭཱ་ཧཱ། དྲི་རྡོ་རྗེ་མའི་ཕྱག་རྒྱས་གཏོར་མའི་སྣོད་ཡོངས་སུ་རྒྱས་བཏབ་སྟེ་སྔགས་བརྗོད་པར་བྱའོ། །ཨོཾ་སྭ་བྷཱ་བ་ཤུདྷཿསརྦ་དྷརྨཱཿསྭ་བྷཱ་བ་
[144a.3]ཤུདྡྷོ྅ཧཾ། ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཱཾ་ཨཱདྱ་ནུདྤནྣ་ཏྭཱཏ་ཨོཾ་ཨཱཿཧཱུཾ་ཕཊ་སྭཱ་ཧཱ། དེ་ནས་གཏོར་མའི་སྣོད་རིའི་རྩ་རུ་དོར་བར་བྱའོ། །ཁྱོད་ཀྱིས་ཞེས་བྱ་བ་ལ་སོགས་པས་བཏང་སྟེ་རྣལ་འབྱོར་པས་གནས་པར་བྱའོ། །དེ་ནས་རྒྱལ་པོ་ལ་སོགས་པ་རྣམས་འདིས་དབང་དུ་འགྱུར་རོ། །དེ་ནི་དྲི་ཟའི་གཏོར་མའོ།། །།
[144a.4]ཞིང་ནི་སྲུང་བར་བྱེད་པ་དག །ཐམས་ཅད་ཀྱིས་ནི་རབ་མཉེས་འགྱུར། །ཞིང་སྲུང་གཏོར་མའི་བྱ་བ་ནི། །དེ་ནས་གཞན་ཡང་རབ་བཤད་བྱ། །དེ་ནས་བཅོམ་ལྡན་འདས་ཀྱིས་ཞིང་། །ཐོད་པའི་དུམ་བུ་ལ་སོགས་དང་། །དངོས་གྲུབ་དོན་དུ་གང་དུ་གནས། །ཉི་ཤུ་རྩ་བཞི་གསུངས་པར་གྱུར། །
[144a.5]དེ་ལ་འདི་རྣམས་ནི་ཞིང་རྣམས་ཀྱི་བརྡའི་མིང་ཡིན་ཏེ། པུ་ཛ་ཨོ་ཨ་གོ་ར་དེ་མ། ཀ་ཨོ་ཏྲི་ཀོ་ཀ་ལ་ཀ་ཧི། པྲ་གྲྀ་སོ་སུ་ནཱ་སི་མ་ཀུ། པུལླི་མ་ར་ཡ་དང་། ཛཱ་ལནྡྷ་ར་དང་། ཨོ་ཌི་ཡ་ན་དང་། ཨརྦུ་ཏ་རྣམས་ནི་གནས་དག་ཡིན་ནོ། །གོ་དཱ་ཝ་རཱི་དང་། རཱ་མེ་ཤྭ་ར་དང་། དེ་བཱི་ཀོ་ཊཱི་དང་། མཱ་ལཱ་བ་རྣམས་ནི་ཉེ་བའི་
[144a.6]གནས་སོ། །ཀཱ་མ་རཱུ་པ་དང་། ཨོ་ཊེ་དག་ནི་ཞིང་ངོ་། །ཏྲི་ཤ་ཀུ་ནེ་དང་། ཀོ་ས་ལ་དག་ནི་ཉེ་བའི་ཞིང་ངོ་། །ཀ་ལིཾ་ཀ་དང་། ལམྦ་ཀ་དག་ནི་ཙྪནྡོ་ཧའོ། །ཀཱཉྩི་དང་། ཧི་མ་ལ་ཡ་དག་ནི་ཉེ་བའི་ཙྪནྡོ་ཧའོ། །པྲེ་ཏ་པུ་རི་དང་། གྲྀ་ཧ་དེ་བ་ཏ་དག་ནི་འདུས་པའོ། །སཽ་རཱ་ཥྚ་དང་། སུ་ཝ་རྞྞ་དྭཱི་པ་དག་ནི་ཉེ་བའི་འདུས་
[144a.7]པའོ། །ན་ག་ར་དང་། སིནྡྷུ་ཤ་དག་ནི་དུར་ཁྲོད་དོ། །མ་རུ་དང་། ཀུ་ལུ་ཏཱ་དག་ནི་ཉེ་བའི་དུར་ཁྲོད་དོ། །ཞིང་དེ་རྣམས་ཀྱི་བདག་པོ་དག་གི་མིང་རྣམས་བརྗོད་པར་བྱ་སྟེ། རྒས་པ་མེད་དང་ཆུར་འགྱུར་དང་། །དེ་བཞིན་ཨི་དང་རྐུན་པོ་དང་། །ཟླ་བའི་གཟུགས་ཅན་འུག་གདོང་དང་། །དྲོད་ཟ་དང་ནི་དྲག་པོ་འཇོམས། །ལུས་མེད་བྱུག་པའི་ལུས་
[144b]
[144b.1]ཅན་དང་། །རོལ་པས་འདོན་བྱེད་མཆེ་བ་ཅན། །ས་སྲུང་དང་ནི་རླབས་ཅན་དང་། །དེ་བཞིན་དུ་ནི་སྨན་འཇོམས་དང་། །མཐའ་ཡས་དང་ནི་ཉོན་མོངས་སེམས། །ཨ་སྨྲ་ལེན་དང་མི་བཟད་གདོང་། །བ་ལང་གདོང་ཅན་དྲིལ་བུའི་འོད། །ཟ་བྱེད་གཏུམ་པོ་དང་ལྡན་དང་། །རལ་པས་འགྱིང་བ་ཞིང་སྲུང་རྣམས། །{གོ་རིམས་,གོ་རིམ་}
[144b.2]བཞིན་དུ་ཤེས་པར་བྱ། །སྤྱན་སེར་དབུ་སྐྲ་གྱེན་དུ་བརྫེས། །མཆེ་གཙིགས་པ་ཡི་ཞལ་མངའ་དང་། །ཐོད་པའི་ཕྲེང་བའི་རྒྱན་དང་ལྡན། །ཕྱག་ན་ཐོད་པ་ཁ་ཊྭཱཾ་ག །ནག་དང་འཕྲོག་དང་གྲོང་སོ་སོ། །རི་དང་ཚང་ཚིང་ཆུ་འགྲམ་དང་། །ཆུ་བོ་རྫིང་འགྲམ་དག་དང་ནི། །ཁང་སྟོང་དང་ནི་བཞི་མདོ་དང་། །
[144b.3]དབེན་པ་ཚོང་འདུས་ཡུལ་འཁོར་དང་། །གྲོང་ཁྱེར་ཤིང་དྲུང་དག་དང་ནི། །དུར་ཁྲོད་དང་ནི་ཚང་ཚིང་ཁྱིམ། །སྨད་འཚོང་ཁྱིམ་དང་མུན་ཁུང་དང་། །གནས་གཞན་དག་ཏུ་དེ་དག་ནི། །གནས་བཅས་ནས་ནི་རྟག་ཏུ་གནས། །ཧཱུཾ་གི་ས་བོན་ལས་བྱུང་བ། །ནང་གི་ཡིག་གསུམ་བྱིན་གྱིས་བརླབས། 
[144b.4]རྣལ་འབྱོར་པས་ནི་མདུན་གནས་པར། །འབད་པ་ཡིས་ནི་བསྒོམ་པར་བྱ། །ཆང་དང་ཤ་དང་འབྲུ་ཡི་ཆང་། །འབྲས་ཀྱི་རྒྱལ་པོའི་ཆན་གྱིས་དགང་། །སྣོད་ནི་ཉི་ཤུ་རྩ་བཞི་དག །བླངས་ནས་གཏོར་མ་དབུལ་བར་བྱ། །དྲིལ་བུའི་སྒྲ་བཅས་སྤོས་ཕུལ་ནས། །རྣལ་འབྱོར་རིག་པས་སྤྱན་དྲང་བྱ། །དེ་ནས་
[144b.5]སྤྱན་དྲང་དོན་དུ་ན། །དེ་ཡི་སྔགས་འདི་བརྗོད་པར་བྱ། །ཨོཾ་ཨ་ཡཱནྟུ། ཨོཾ་ཨ་ཡནྟུ། ཀྵེ་ཏྲ་ཨ་དྷི་པ་ཏ་ཡེ། མཱ་མ་ཤཱནྟི་པུཥྚི་ཝ་ཤྱེ་དི་དྷི་སཱ་དྷ་ན་ཡ། ན་མོ་གྷ་ནཾ་ནཤྩ་ཌྷ་ན་པ་ཏེ་ས་པ་རི་ཝཱ་ར་ས་རཀྵཱརྠཱཾ་སནྣི་ཧི་ཏ་ཨི་ཧ་བྷ་བནྟུ་སྭཱ་ཧཱ། དེ་ནས་བོས་ཏེ་དྲི་ཡི་ཆུས། །ཞལ་བསིལ་མཆོད་ཡོན་དག་ཕུལ་ནས། །
[144b.6]སྔགས་འདི་གསང་སྔགས་རིག་པ་ཡིས། །དེ་རྣམས་ལ་ནི་གཏོར་མ་དབུལ། །ཨོཾ་ཧྲཱིཿཧཱུཾ་ཨ་མུ་ཀ་ཨ་བ་ཏ་རཀྵེ་ཏྲ་པཱ་ལ། མ་ཧཱ་བ་ལ་ཀ་པི་ལ་ཛ་ཊ་ལ་མ་ཧཱ་བ་ལ་བྷ་སུ་ར་ཏྲི་ནེ་ཏྲེ་ཛྭ་ལ་མུ་ཁ། གནྡྷ་དྷཱུ་པ་བ་ལིཾ་པཱུ་ཛ་གྲྀཧྣ་གྲྀཧྣ། བྷཻ་ར་བ་རཱུ་བེ་ཏ་ར་ཏ་ར། ཏུ་རུ་ཏུ་རུ། མུ་
[144b.7]རུ་མུ་རུ། ཁ་ཁ་ཁཱ་ཁཱ། ལ་ལ་ལ། ཧེ་ཧེ་ཧ་ཧ། མ་ཧཱ་དྷ་མ་ར་ཨ་ཏི་པ་ཏ་ཡེ་སྭཱ་ཧཱ། ཞེས་བྱ་བ་བརྗོད་ལ། དཔལ་བདེ་མཆོག་འཁོར་ལོའི་རྒྱུད་ལས་བཤད་བའི་མཁའ་འགྲོ་མའི་ཕྱག་རྒྱས་བཏབ་སྟེ། ཤིང་གཅིག་གི་དྲུང་དུ་གཏོར་མ་དོར་བར་བྱའོ། །དེ་ལྟར་བྱས་ན་རྣལ་འབྱོར་པ། །
[145a]
[145a.1]གང་གིས་སེམས་ཅན་དག་གི་དོན། །རྒྱུན་མི་ཆད་པར་བྱེད་པའི་ལས། །ཞི་བ་ལ་སོགས་དེ་འགྲུབ་འགྱུར། །གལ་ཏེ་ཐུན་ནི་གསུམ་མམ་བཞིར། །རྣལ་འབྱོར་པས་ནི་གཏོར་མ་སྦྱིན། །དེས་ན་དེ་ལ་ཞིང་སྲུང་རྣམས། །རྟག་ཏུ་སྲུང་བར་བྱེད་པར་འགྱུར། །དགྲ་བོ་དང་ནི་རྒྱལ་པོ་དང་། 
[145a.2]སེང་གེ་སྟག་ལ་སོགས་པ་དང་། །གཞན་ཡང་གསོད་བྱེད་རིགས་ཅན་དང་། །རྐུན་མའང་དེ་ལ་གནོད་མི་བྱེད། །ལངས་པའམ་ནི་འདུག་པ་འམ། །ཉལ་ལམ་འགྲོ་བར་གྱུར་ཀྱང་རུང་། །སྤྱོད་ལམ་ཐམས་ཅད་དང་ལྡན་པ། །དེ་ལ་དེ་རྣམས་སྲུང་བར་བྱེད། །བདག་ཉིད་དང་ནི་གཞན་དག་ལ། །
[145a.3]གང་ཞིག་མྱུར་དུ་སྐྱོབ་འདོད་པ། །དེ་ཡིས་ཞིང་སྲུང་གཏོར་མ་ནི། །གུས་པ་ཡིས་ནི་རྟག་ཏུ་བྱ། །དེ་ནི་ནམ་མཁའ་དང་མཉམ་པའི་རྒྱུད་ཀྱི་མན་ངག་གི་སྒོ་ནས་དཔལ་བདེ་མཆོག་གི་ཞིང་གི་བདག་པོའི་གཏོར་མའི་ཆོ་གའོ།། །།གང་གིས་རིམས་སོགས་རྣལ་འབྱོར་པས། །སྐད་ཅིག་གིས་ནི་རབ་ཞི་བྱེད། །
[145a.4]ཤ་ཟའི་གཏོར་མའི་སྒྲུབ་པ་ནི། །དེ་ནས་གཞན་ཡང་རབ་བཤད་བྱ། །དང་པོར་ཏིང་འཛིན་ལས་ལངས་ཏེ། །འཇིགས་རུང་དུར་ཁྲོད་སོང་ནས་ནི། །དོགས་པ་མེད་པའི་ཡིད་ཀྱིས་ནི། །དེ་རུ་དཀྱིལ་འཁོར་བྲི་བར་བྱ། །དུར་ཁྲོད་ཀྱི་ནི་སོ་ཕག་ཚོགས། །ལག་པས་བརྡུངས་ཏེ་ཕྱེར་བྱས་ནས། །ཚོན་
[145a.5]རྩི་ཁ་དོག་ལྔ་པ་དག །དེ་ནི་རྣལ་འབྱོར་རིག་པས་བྱ། །དེ་ནི་བདེ་མཆོག་དཀྱིལ་འཁོར་ནི། །{གོ་རིམས་,གོ་རིམ་}བཞིན་དུ་ལེགས་བྲིས་ནས། །མེ་ཏོག་ཀ་ར་བཱི་ར་སོགས། །གོ་ཀུ་ད་ཧ་ན་རྣམས་དང་། །བདུད་རྩི་ཡི་ནི་རྫས་དག་དང་། །བཟའ་བཏུང་དེ་བཞིན་ཤེས་རབ་དང་། སྙོམས་འཇུག་མཆོད་པས་སྒྲུབ་པ་
[145a.6]པོས། །གཙོ་བོ་ཧེ་རུ་ཀ་མཆོད་བྱ། །ཇི་སྲིད་དཀྱིལ་འཁོར་ལས་འོད་ཟེར། །ཁ་དོག་སྔོན་པོ་རྣམ་བྱུང་བ། །དེ་སྲིད་རྐང་པ་བརྒྱད་པའི་སྔགས། །མཉམ་གཞག་རྣལ་འབྱོར་པ་ཡིས་བཟླ། །དེ་མཐོང་ཡིད་ཆེས་ཤེས་བྱས་ནས། །ཤ་ཟའི་གཏོར་མ་བརྩམ་པར་བྱ། །ཆང་གི་བཏུང་བ་དང་ལྡན་ཁྲག །ཉ་ཤ་
[145a.7]རློན་པ་དག་དང་ནི། །བསྲེགས་དང་བཙོས་པའི་བྱེ་བྲག་དང་། །དྲི་ཞིམ་མེ་ཏོག་དམར་པོ་དང་། །ཁབ་དང་རས་ནི་སྔོན་པོ་དང་། །ཟངས་དང་འཁར་བ་ལས་བྱས་དང་། །ལྕགས་ཀྱི་ཕྱེ་མ་དག་དང་ནི། །འབྲུ་སྣའི་ཆན་གྱིས་ཡོངས་གང་བ། །བྱས་ནས་སྤོས་དང་མེ་ཏོག་སོགས། །བྱིན་ཏེ་
[145b]
[145b.1]བོད་པ་ཡང་དག་བརྩམ། །ཁྲོ་བོའི་སེམས་ལྡན་ཐུབ་དཀའ་བ། །དོགས་མེད་ཡིད་ཀྱིས་སྔགས་པ་ཡིས། །དུར་ཁྲོད་གནས་པའི་ཤིང་གཅིག་ལ། །འཛེགས་ནས་རྩེ་མོ་ལ་གནས་པ། །གཅེར་བུ་སྐྲ་བཤིག་གྱུར་པ་ཡིས། །དཔའ་བོ་དྲུག་གི་གོ་ཆ་དགོད། །ཊ་དང་མ་ལས་ཡང་དག་བྱུང་། །ཟླ་བ་དང་ནི་ཉི་
[145b.2]མ་དག །མིག་ལ་བསམས་ནས་གནོད་མཛེས་ནི། །རྒྱལ་པོས་ཕྱོགས་དག་བཅིང་བར་བྱ། །ཨོཾ་ཨ་ར་ལླི་ཧོ་ཛཿཧཱུཾ་བཾ་ཧོཿབཛྲ་ཌཱ་ཀི་ནྱ་ས་མ་ཡ་སྟྭཾ་དྲྀ་ཤྱ་ཧོ། །དེ་ནས་ཤ་ཟ་བློ་ལྡན་གྱིས། །འདི་ཡིས་བོད་པ་བྱས་ནས་སུ། །བརྩེ་བའི་བདག་ཉིད་ཁྲོ་ཚིག་གིས། །ཚིགས་བཅད་འདི་ནི་བརྗོད་པར་བྱ། །ཤ་
[145b.3]ཟ་འམ་དེའི་ཡིད་འོང་བ། །འདིར་ནི་མི་བཟད་སུ་ཞིག་གནས། །མིང་ནི་འདི་ཞེས་བྱ་བ་ངས། །ཀྱེ་ལུས་གཏོར་མ་སྦྱིན་པར་བྱ། །ང་ཡི་ལུས་ལས་ཤ་ཁྲག་སོགས། །བཟའ་བ་དང་ནི་བཏུང་བར་གྱིས། །ཚིགས་དང་རྐང་དང་ཀླད་པ་དང་། །དེ་བཞིན་ཁམས་ནི་བདུན་པོ་དག །འོངས་ཏེ་ང་ལས་བླངས་ནས་
[145b.4]ནི། །ཅི་བདེ་བར་ནི་གནས་པར་གྱིས། །རྣལ་འབྱོར་པ་ནི་དེ་ཡི་ཚིག །དེ་སྐད་མཚན་ཕྱེད་ནས་ཐོས་ནས། །རབ་ཏུ་དགའ་བའི་ཡིད་ལྡན་པ། །ཤ་ཟ་ཀུན་ཀྱང་མཐོང་བར་འགྱུར། །གུས་པས་ཤ་ནི་བཟའ་བའི་ཕྱིར། །བྱིན་ཅིག་ཅེས་ནི་ངེས་པར་སྨྲ། །དེ་ནས་དེ་ཡི་ཚིག་ཐོས་ཏེ། །འདི་ནི་ཁྱེར་ཅིག་
[145b.5]ཅེས་བརྗོད་བྱ། །གལ་ཏེ་ནུས་ཡོད་པའི་ལུས་ལས། །ཁྲག་ལ་སོགས་པ་དག་ཁྱེར་ཅིག །དེ་ནས་ཧེ་རུ་ཀའི་གཟུགས་སུ། །མཐོང་ནས་དེ་དག་འཇིགས་པར་འགྱུར། །རྣལ་འབྱོར་པ་ཡི་རང་ལག་ནས། །གཏོར་མ་བླངས་ཏེ་འགྲོ་བར་བྱེད། །དེ་ལ་གཏོར་མའི་སྔགས་ནི་འདི་ཡིན་ཏེ། །ཨོཾ་
[145b.6]པི་ཙི་པི་ཙི་པི་སྨ་ཤཱ་ན་ཝ་སི་བྷྱོ། །མ་ཧཱ་པི་ཤཱ་ཙི་བྷྱོ། །ཨི་མཾ་བ་ལིཾ་གྲྀ་ཧྞ་ཏུ། བྷུཉྫ་ཐ། པི་བ་ཐ། ཡ་ཐཻཥྚ་ད་མ་མེ་པྲ་ཡ་ཙྪན་ཏུ་སྭཱ་ཧཱ། དེ་ནས་རབ་ཏུ་གསང་བར་བྱ། །ཚིག་བརྒྱད་པ་ཡི་སྔགས་བརྗོད་ཅིང་། །དེ་ནི་ཤིང་རྩེ་ནས་བབས་ཏེ། །ཡེ་ཤེས་འཁོར་ལོ་གཤེགས་སུ་གསོལ། །རིམས་
[145b.7]ལ་སོགས་པའི་ནད་ཞི་བ། །དེ་ནས་དེ་ཡི་རབ་འགྲུབ་འགྱུར། །རྣལ་འབྱོར་པ་ནི་ཇི་ལྟར་འདོད། །ལས་བྱེད་འགྱུར་འདིར་ཐེ་ཚོམ་མེད། །དེ་ནས་རང་གི་གནས་ཕྱིན་ཏེ། །ཆུ་ཡི་གཏོར་མ་གཏང་བར་བྱ། །དེ་ཡིས་སྔར་བཤད་རིམ་པ་བཞིན། །སྙིམ་པ་གསུམ་ནི་སྦྱིན་པར་བྱ། །དེ་ནི་རྡོ་རྗེ་
[146a]
[146a.1]འབྱུང་བ་ཞེས་བྱ་བའི་རྒྱུད་ཀྱི་མན་ངག་གི་ཤ་ཟའི་གཏོར་མའི་ཆོ་གའོ།། །།རྒྱུད་ཆེན་སྒྱུ་འཕྲུལ་དྲ་བ་ལས། །བཏུས་ནས་དུག་ནི་ཞི་བྱའི་ཕྱིར། །མཁའ་ལྡིང་གཏོར་མ་བྱ་བ་ནི། །དེ་ནས་གཞན་ཡང་རབ་བཤད་བྱ། །ཕ་རོལ་ཚུ་རོལ་མེད་པའི་མཆོག །འོ་མའི་རྒྱ་མཚོ་ཟབ་མོ་ནི། །ཆུ་སྲིན་
[146a.2]འཛིན་ཁྲིས་ཀུན་དུ་ཁྱབ། །གཡོ་ཞིང་ནམ་མཁའི་གཏོས་རེག་པ། །རླབས་ཀྱིས་ཆུ་ནི་ཀུན་དུ་འཁྲུགས། །འོ་མ་མུ་ཏིག་ཀུན་ད་མཚུངས། །ཆུ་ནི་དཀར་པོ་མཁའ་གསལ་བ། །ཡི་གེ་སཾ་ལས་བྱུང་བར་བསམ། །དེ་ཡི་དབུས་གནས་ཡི་གེ་ཏཱཾ། །ཤིན་ཏུ་དཀར་པོ་བསམ་པར་བྱ། །དེ་ལས་ཡོངས་སུ་གྲུབ་པའི་
[146a.3]གྲུ། །གསེར་གྱི་རྒྱན་ནི་སྣ་ཚོགས་པས། །ཕྱོགས་བཞི་ནས་ནི་རྣམ་སྤྲས་བའི། །ཀ་པ་དག་གིས་བརྒྱན་པ་བསམ། །དེའི་སྟེང་པཾ་ལས་བྱུང་བ་ཡི། །པདྨ་དཀར་པོ་འདབ་བརྒྱད་པ། །ལྟེ་བ་གེ་སར་དང་བཅས་ཤིང་། །འོད་ཀྱི་ཚོགས་ཀྱིས་རབ་འབར་བསམ། །ཡཾ་སོགས་ས་བོན་ལས་བྱུང་བ། །རླུང་ལ་
[146a.4]སོགས་པའི་དཀྱིལ་འཁོར་བཞི། །དེ་ཡི་སྟེང་དུ་ཕྱོགས་སུ་ནི། །{གོ་རིམས་,གོ་རིམ་}བཞིན་དུ་བསམ་པར་བྱ། །སྔར་བཞིན་བདུད་རྩི་ཞེས་བྱ་བ། །སྤྲོ་དང་བསྡུ་བའི་རིམ་པ་ཡིས། །མཁའ་ལྡིང་བདག་པོ་སྐྱེད་བྱེད་པ། །ས་བོན་དེ་ཡི་སྟེང་དུ་དགོད། །དེ་ནས་དེ་ནི་གྱུར་པ་ལས། །མཁའ་ལྡིང་བདག་པོ་བསམ་པར་བྱ། །
[146a.5]གདོང་གཅིག་ལག་པ་བཞི་པ་སྟེ། །ཁ་དོག་དཀར་པོ་འོད་ཆེན་ལྡན། །གསེར་གྱི་གཤོག་པའི་དབུ་རྒྱན་ཅན། །ནོར་བུ་བཻ་ཌཱུརྱ་ཡི་མཆུ། །རྐང་སྡེར་བྱུ་རུ་ལས་བྱུང་བ། །ཤེལ་ལྟར་དཀར་བའི་གདོང་དང་ལྡན། །རྐེད་ལྟེ་བར་དུ་བདུད་རྩིས་གང་། །བུམ་པ་ལག་པ་གཉིས་ཀྱིས་ནི། །སྙིང་གར་འཛིན་
[146a.6]བྱེད་གཞན་དག་ནི། །ཕྱག་བྱེད་པ་ལ་རབ་ཏུ་བརྩོན། །མིག་སོགས་ལ་ནི་གཏི་མུག་སོགས། །རྡོ་རྗེ་གསུམ་ལ་ཚིགས་གསུམ་དགོད། །བསྐྱེད་ནས་དེ་ཡི་ཡན་ལག་གི །ཚིགས་རྣམས་ལ་ནི་ཧཱུཾ་དགོད་བྱ། །རིག་བྱེད་ཡི་གེ་དང་པོ་ནི། །དེ་ཡི་སྤྱི་བོར་བསམ་པར་བྱ། །སྙིང་གའི་ཡི་གེ་ཧཱུཾ་བྱུང་བའི། །འོད་
[146a.7]ཟེར་མང་པོའི་ཚོགས་ཀྱིས་ནི། །མཁའ་ལྡིང་དབང་ཕྱུག་འཁོར་རྣམས་ནི། །རང་གི་རྣམ་པ་ཅན་ཉིད་སྤྲོ། །དེ་ནས་མཁའ་ལྡིང་དབང་ཕྱུག་གི །དཀྱིལ་འཁོར་རྫོགས་པར་བལྟས་ནས་ནི། །དྲི་ཞིམ་ཆུ་ཡིས་དེ་ཉིད་ལ། །མཆོད་ཡོན་བྱིན་ནས་དེ་བཞིན་བོད། །དུག་འཇོམས་པ་ལ་བརྩོན་ལྡན་པའི། །
[146b]
[146b.1]ཕྱག་རྒྱ་འབར་བ་བཅིང་བར་བྱ། །ཨོཾ་པ་ཀྵི་སྭཱ་ཧཱ། སྙིང་གའོ། །ཨོཾ་ཀྵི་པ་སྭཱ་ཧཱ། མགོ་བོའོ། །ཨོཾ་སྭཱ་ཀྵི་པ་སྭཱ་ཧཱ། གཙུག་ཕུད་དོ། །ཨོཾ་ཧཱ་ཀྵི་པ་སྭཱ་ཧཱ། ཆོ་གའོ། །ཧཱ་སྭཱ་ཀྵི་པ་ཨོཾ་མཚོན་ཆའོ། །ཡང་ཨོཾ་པ་ཀྵི་སྭཱ་ཧཱ། ལྟེ་བའོ། །དེ་ནི་ཡན་ལག་དྲུག་ལ་གོ་ཆ་དགོད་པའོ། །དེ་བཞིན་དུ་བོད་པའི་ཕྱག་རྒྱ་འབྱུང་སྟེ། 
[146b.2]ལག་པ་གཡོན་པའི་གུང་མོ་བསྒྲེང་སྟེ་མཛུབ་མོ་དང་སྲིན་ལག་ཅུང་ཟད་བཀུག་ནས་མཐེའུ་ཆུང་དང་མཐེ་བོང་དག་དགུག་པར་བྱའོ། །དེ་ནི་ནམ་མཁའ་ལྡིང་བོད་པའི་ཕྱག་རྒྱའོ། །ཨོཾ་ཧྲིཿཔཀྵི་རཱ་ཛཱ་ཡ་ཨཱ་གཙྪ་ཡ་ཨཱ་གཙྪ་ཡ་སརྦ་དུཥྚ་པྲ་དུཥྚཱ་ནཱཾ་མུ་ཁཾ་བནྡྷ་ཀུ་རུ་མ་ཧཱ་ཀཱ་ལ་ཀཱུ་ཊ་བི་ཥཱ་པ་ཧ་རི་ནི་ཤཱི་གྷྲཾ་ས་མ་ཡ་ཥྚ་སྦྲུཾ་སྦྲུཾ་སྦྲུཾ། ས་ས་ས་ཧཱུཾ་ཧཱུཾ་
[146b.3]ཧཱུཾ་ཕཊ་ཕཊ་ཕཊ་སྭཱ་ཧཱ། ནམ་མཁའ་ལྡིང་བོད་པའི་སྔགས་སོ། །དེ་ནས་མདུན་དུ་བ་ལང་དང་མ་ཧེ་ལ་སོགས་པའི་ཁ་ན་མ་ཐོ་བ་མེད་པའི་སྲོག་ཆགས་ཀྱི་རིགས་རྣམས་ཀྱི་འོ་མས་སྣོད་ཡོངས་སུ་བཀང་སྟེ། གངྒཱའི་ཆུ་དང་ཡང་བསྲེས་ནས་དེ་བཞིན་དུ་སྣོད་གཉིས་པ་འོ་ཐུག་གིས་ཡོངས་སུ་གང་བར་བྱས་ལ་
[146b.4]སྔགས་འདིས་བྱིན་རླབས་བྱའོ། །ཨོཾ་སརྦ་ཏ་ཐཱ་ག་ཏ་མི་བཻ་རྱ་ས་མ་ཡ་མུ་ཏྲ་སྤ་ར་ཎ་ཤྲི་ཡེ་ཧཱུཾ། དེ་ནས་སྤོས་དང་མེ་ཏོག་དང་མར་མེ་དང་། དྲི་དང་། ལྷ་བཤོས་རྣམས་ཛཱ་ཏི་ཕ་ལ་དང་། གླ་གོར་ཞོ་ཤ་ལ་སོགས་པ་རྣམས་ཀྱིས་གཏོར་མ་ལ་མཆོད་དེ་རྩེ་གསུམ་པའི་ནམ་མཁའ་ལྡིང་གི་ཕྱག་རྒྱས་མངོན་པར་
[146b.5]བཏབ་ལ་ཡི་གེ་བརྒྱ་པ་ལན་གསུམ་བཟླས་ཏེ་གཏོར་མའི་སྔགས་བརྗོད་པར་བྱའོ། །ཨོཾ་ན་མོ་བྷ་ག་བ་ཏྱཻ་ཨཱརྱ་པ་ར་མ་ཨ་ཤྱ་ཡ། ཏ་ཐཱ་ག་ཏཱ་ཡ་ཨརྷ་ཏེ་སམྱ་ཀྶཾ་བུ་དྡྷཱ་ཡ། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཨོཾ་གྲྀཧྞ་གྲྀཧྞ་པུཥྤ་དྷཱུ་པ་བ་ལིཾ་ཨི་མཾ་སརྦ་ཨུ་པ་ཙ་ར་སཾ་བནྣཾ། ཁ་གྷཱ་དྷི་པ་ཏེ། ཁ་ཁ་ཁཱ་ཧི་ཁཱ་ཧི་ས་མ་ཡ་མ་ནུ་སྨ་ར་
[146b.6]ཨཱཿཧཱུཾ་ཕཊ་སྭཱ་ཧཱ། ཞེས་བརྗོད་ལ། སྙིང་གར་པདྨ་བསྐོར་བ་ལ་ལན་ལྔ་བྱས་ཏེ། རྡོ་རྗེ་དང་དྲིལ་བུ་དཀྲོལ་བ་སྔོན་དུ་འགྲོ་བ་ཅན་གྱི་སྙིང་པོ་འཇུག་པའི་ཕྱག་རྒྱ་བཅིངས་ལ། རྟའི་རྒྱལ་པོའི་ང་རྒྱལ་དང་ལྡན་པས་གཏོར་མ་དོར་བ་བྱ་སྟེ། པདྨའི་མཚོ་འགྲམ་མམ། རྫིང་ཆེན་པོའི་འགྲམ་དུ་གཏོར་མ་
[146b.7]དོར་བར་བྱའོ། །དེ་ནས་ལངས་ཏེ། ཨོཾ་བྷཀྵ་སྭཱ་ཧཱ། ཞེས་བྱ་བའི་ཡི་གེ་ལྔའི་སྔགས་ཀྱིས་ལག་པ་གཡོན་པའི་སོར་མོ་རྣམས་བྱིན་གྱིས་བརླབས་ལ། ལག་པའི་དབུས་སུ་དབྱངས་དྲུག་པ་རྣམ་པར་བཀོད་དེ། དེ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་རྣམ་པར་བསྒོམས་ལ། དེའི་སྟེང་དུ་བའི་འོ་མ་ལྟར་
[147a]
[147a.1]མདོག་དཀར་པོ་དང་ལྡན་པའི་ཡི་གེ་ཧཾ་རྣམ་པར་བཀོད་དེ། ལག་པ་དེས་ཆུ་ལ་མངོན་པར་བསྔགས་ལ། ཀུ་རུ་ཀུལླེའི་སྔགས་ཀྱིས་གང་གི་ཁ་རུ་ཆུ་བླུགས་པ་དེ་སྐད་ཅིག་དེ་ཉིད་ལ་དུག་སྐྱུག་པར་འགྱུར་རོ། །བརྟན་པ་འམ་ནི་གཡོ་བ་འམ། །བཅོས་པ་ཡི་ནི་དུག་ཀྱང་རུང་། །མཆེ་བའི་དུག་གམ་དྲན་
[147a.2]པའི་(ངག་,དུག །)རེག་དང་མཐོང་བའི་དུག་ལ་སོགས། །སྦྲུལ་དག་གིས་ནི་ཟོས་པ་ཡི། །དུག་ནི་སྐད་ཅིག་དེ་ལ་འཇོམས། །ཐ་ན་དྲག་པོའི་མགྲིན་གནས་པའང་། །མ་ལུས་པར་ནི་འཇོམས་བྱེད་ན། །ཀཱ་ལ་ཀུ་ཊའང་འཇོམས་པ་ནི། །འགྱུར་བ་རུ་ནི་ཐེ་ཚོམ་མེད། །དེ་བས་མཁའ་ལྡིང་མཆོད་པའི་ཕྱིར། །རྣལ་
[147a.3]འབྱོར་པས་ནི་གཏོར་མའི་ལས། །གཞན་ལ་ཕན་པའི་སེམས་ཀྱིས་ནི། །བརྩོན་པ་ཡིས་ནི་ཀུན་དུ་བྱ། །བཟའ་བཏུང་ཁྱད་པར་ཅན་སོགས་དང་། །གོས་དང་རྒྱན་དང་བྱུག་པ་ཡིས། །སེམས་ཅན་ཁམས་ནི་མ་ལུས་པ། །རབ་གསོལ་ལས་བྱུང་བསོད་ནམས་གང་། །བསོད་ནམས་དེ་ནི་སེམས་ཅན་གཅིག །
[147a.4]སྲོག་ནི་ཡོངས་སུ་བསྲུངས་ལས་བྱུང་། །དེ་བས་དུག་ནི་གཞོམ་པའི་ཕྱིར། །མཁའ་ལྡིང་བདག་པོའི་གཏོར་མར་འདོད། །དེ་ནི་རིག་པ་འཛིན་པའི་སྡེ་སྣོད་ལས། །བདག་གིས་གཏོར་མའི་ཆོ་ག་གསལ་བར་བཏུས། །མཁས་པས་སེམས་ཅན་ལ་ནི་ཕན་གདགས་ཕྱིར། །འབད་པ་ཡིས་ནི་རྟག་པ་ཉིད་
[147a.5]དུ་བྱ། །དཔལ་རིག་པ་འཛིན་པའི་སྡེ་སྣོད་ཀྱི་ནང་ནས་བཏུས་པའི་མཁའ་ལྡིང་གི་གཏོར་མའི་ཆོ་གའོ།། །།རོ་ལངས་གཏོར་མ་བསྒྲུབ་པ་ནི། །རྡོ་རྗེ་བདུད་རྩིའི་རྒྱུད་ལས་གསུངས། །ཆོ་ག་ཡིས་ནི་རིམ་བཞིན་དུ། །གསལ་བར་དེ་ནས་ཡང་དག་བཤད། །གཏོར་མའི་ལས་ནི་ཐམས་ཅད་ལ། །བསྒོམས་
[147a.6]པའི་སྟོབས་ཀྱིས་འབྱུང་པོ་རྣམས། །བསྐྱེད་ནས་མགུ་བར་བྱ་ཞེས་གྲགས། །རྣལ་འབྱོར་པས་འདིར་དེ་བཞིན་མིན། །དང་པོར་རོ་ལངས་དག་གི་ཚོགས། །སྔགས་ཀྱི་མཐུ་ཡིས་བསླངས་ནས་ནི། །དེ་ནས་འདས་སོགས་ཀུན་དྲིས་ནས། །སྙིང་རྗེ་ཆེན་པོས་གཏོར་མ་སྦྱིན། །རེ་ཞིག་དང་པོར་ཤིན་ཏུ་
[147a.7]འཇིགས། །དུར་ཁྲོད་རོ་ཡིས་འཇིགས་བྱེད་པར། །སོང་ནས་དོགས་མེད་སེམས་ཀྱིས་ནི། །མཚན་མོ་རོ་ནི་བཙལ་བར་བྱ། །རྒྱལ་པོས་ཉེས་པ་ལ་བརྟེན་ནས། །སྒེགས་པར་གྱུར་པ་གང་ཡིན་དང་། །བསལ་ཤིང་ལ་བསྐྱོན་ཡན་ལག་ནི། །མ་ཉམས་རོ་ཆེན་བཙལ་བར་བྱ། །འཁྱུད་པ་དང་
[147b]
[147b.1]ནི་འོ་བྱས་ཏེ། །དེ་བཞིན་དཔྱང་ཐག་བྱ་བ་ཡིས། །དགྱེས་གང་བཅོམ་ལྡན་འདས་ཀྱིས་ནི། །འདི་གསུངས་མཱ་མ་ཀཱི་ལ་གསུངས། །རོ་ལངས་ཆེན་པོ་བསྒྲུབ་པ་ནི། །དེ་ནས་ཡང་དག་རབ་བཤད་བྱ། །མར་ངོའི་བརྒྱད་དམ་བཅུ་བཞི་ལ། །མཚན་མ་གཅིག་གམ་བཞི་མདོ་འམ། །ཤིང་གཅིག་གམ་ནི་དུར་
[147b.2]ཁྲོད་དམ། །ཆུ་ཡི་འགྲམ་དང་རི་བོ་རུ། །བྱ་བ་དག་ནི་ཐམས་ཅད་བསྒྲུབ། །དེ་བཞིན་རོ་ལངས་བསླང་བ་ན། །མཚན་རྣམས་ཐམས་ཅད་ཡང་དག་རྫོགས། །འགེགས་ནས་ཤི་བ་གང་ཡིན་པ། །གདོལ་པ་འམ་ནི་གཡུང་མོ་འང་རུང་། །སྡུག་ཅིང་མཛེས་ལ་རྨ་མེད་པ། །སུམ་ཅུ་རྩ་གཉིས་སོ་
[147b.3]དང་ལྡན། །ལོ་ནི་ཉི་ཤུ་རྩ་ལྔ་ལོན། །ཡང་ན་བཙའ་བའི་དུས་སུ་ནི། །ཤི་བའི་བུད་མེད་བསླང་བར་བྱ། །སྔགས་དང་སྨན་དང་ལྡན་པ་ཡི། །ཆུ་མདོག་དག་གིས་ཁྲུས་བྱ་ཞིང་། །ཙནྡན་དཀར་པོ་གླ་རྩི་ཡིས། །དེ་ལ་རྣམ་པར་བྱུག་པར་བྱ། །སྤོས་དང་མེ་ཏོག་དག་གིས་མཆོད། །གཏོར་མ་
[147b.4]སྣ་ཚོགས་སྦྱིན་པར་བྱ། །ཏིལ་མར་ཆེན་པོས་བྱུགས་ནས་(ན,ནི)། །ཉུངས་ཀར་གྱིས་ནི་གདོང་ལ་རྡེག །སྒྲུབ་པ་པོས་ནི་ཧེ་རུ་ཀ །ཞེས་བྱའི་དཀྱིལ་འཁོར་དེ་བྲི་བྱ། །ཟླ་བ་ཕྱེད་པ་ཐོད་མཚུངས་པ། །གཞུ་བདུངས་པ་ཡི་རྣམ་པ་ཅན། །རིག་མ་བརྒྱད་དང་ཡང་དག་ལྡན། །ཐོད་པ་རྣམས་ཀྱིས་ཉེ་བར་མཛེས། །
[147b.5]གཞི་ནི་ཐོད་པ་དག་ཡིན་ཏེ། །ཐམས་ཅད་ཁ་ཊྭཱཾ་ག་བསྣམས་པ། །སྤྱན་གསུམ་དྲག་པོའི་གཟུགས་ཅན་ཏེ། །སྤྱན་དྲུག་རལ་གྲི་ཕྱག་བསྣམས་པ། །དཀྱིལ་འཁོར་འདི་ཡི་ཕྱི་རོལ་དུ། །སྒོ་སྲུང་དག་ནི་རབ་ཏུ་བརྟག །བ་ལང་སྣ་དང་གླང་པོའི་སྣ། །བཞིན་{བཟངས་,བཟང་}དེ་བཞིན་བཞིན་ངན་པ། །དྲག་པོའི་ཞགས་
[147b.6]པ་ལྕགས་ཀྱུ་ཐོགས། །མི་སྡུག་རྣམ་གཙིགས་འཇིགས་རུང་བ། །ཞལ་གཅིག་པ་ལ་ཕྱག་གཉིས་པ། །སྤོས་དང་མེ་ཏོག་ལ་སོགས་བྲི། །རོལ་ཆ་རྣམ་པ་སྣ་ཚོགས་མཆོག །དཀྱིལ་འཁོར་དུ་ནི་རིམ་བཞིན་བྲི། །དེ་ནས་དཔའ་བོ་སྒྲུབ་པ་པོ། །ཧེ་རུ་ཀ་ཡི་གཟུགས་འཛིན་པ། །དུང་ཆེན་དག་གིས་རྣམ་པར་
[147b.7]བརྒྱན། །ཁ་ན་ཤ་ཆེན་ཟ་བྱེད་པ། །ཐོད་པའི་ཕྲེང་བའི་དབུ་རྒྱན་ཅན། །ཤིན་ཏུ་རྣམ་གཙིགས་འཇིགས་རུང་བས། །དེ་རུ་ཅང་ཏེའུ་བརྡུང་བྱ་ཞིང་། །གར་གྱིས་གྲོང་ཁྱེར་འཇུག་པར་བྱ། །ལུས་ལ་སྔགས་ཀྱིས་གོ་བགོས་པས། །དེར་ནི་ཡི་གེ་ཕཊ་བརྗོད་བྱ། །དཀྱིལ་འཁོར་མཆོག་ནི་སྔར་བཞིན་དུ། །
[148a]
[148a.1]ཁྲག་ཆེན་པོ་ཡིས་བསང་གཏོར་བྱ། །ཧེ་རུ་ཀ་ཡི་སྔགས་ཆེན་པོ། །སྒྲུབ་པ་པོས་ནི་བཟླས་པར་བྱ། །ཁྲོ་བོ་བཅས་ནས་རོ་ལངས་ནི། །འབྲུག་གི་སྒྲ་ནི་སྒྲོགས་པར་འགྱུར། །སྔགས་པས་འཇིགས་པར་མི་བྱ་ཞིང་། །ཧེ་རུ་ཀ་ནི་རྗེས་དྲན་བྱ། །ཧེ་རུ་ཀ་ནི་འཇིགས་རུང་བཤད། །ཚངས་པའི་ཡུལ་ས་ཟ་
[148a.2]བྱེད་བརྩོན། །དྲག་པོ་ཆེན་པོ་ལྕགས་བསྐྱོད་པ། །འགྲོ་བ་ཀུན་དུ་སྡུད་པ་པོ། །ཧ་ཧ་ཞེས་ནི་སྒྲོགས་བཤད་པ། །འཇིགས་བྱེད་ཇི་བཞིན་འཇིགས་རུང་བ། །རྒྱ་མཚོའི་གླིང་གི་མེ་ལྟར་འབར། །ཉི་མ་བཅུ་གཉིས་དང་མཚུངས་འོད། །དཔའ་བོ་དབང་ཕྱུག་གཟུགས་ཅན་དཔའ། །ཁམས་གསུམ་དག་ནི་གཡོ་མཛད་
[148a.3]པ། །སྒོམ་པའི་བདག་ལྡན་དེ་ཡི་གཟུགས། །སྒྲུབ་པ་པོས་ནི་དབང་པོ་བསམ། །ལངས་པར་གྱུར་ནས་རོ་ལངས་དེ། །སྒྲུབ་པ་པོ་ལ་འདི་སྐད་སྨྲ། །དཔལ་ཆེན་བདག་གིས་ཅི་ཞིག་བགྱི། །རྡོ་རྗེ་ཅན་མཆོག་བཀའ་སྩོལ་ཅིག །རལ་གྲི་མིག་སྨན་ས་འོག་དང་། །མཁའ་སྤྱོད་ཕན་པར་བྱ་བ་དག །ཇི་ལྟར་
[148a.4]བསྒྲུབ་པར་འདོད་བཞིན་བུ། །ལས་དེ་རབ་ཏུ་སྒྲུབ་པར་བྱེད། །ཡིད་ལ་འདོད་པའི་ལས་གང་ཡིན། །སྒྲུབ་པ་པོས་ནི་དེ་ལ་བརྗོད། །དེ་དག་ཐམས་ཅད་སྒྲུབ་པར་བྱེད། །པདྨ་རྒྱ་ཆེན་མཱ་མ་ཀཱི། །དེ་ནས་དེ་ཡི་ཁ་ལས་ནི། །འདས་དང་མ་འོངས་སོགས་ཞེས་བྱ། །རྒྱལ་པོ་ལ་སོགས་ཚེ་ཚད་དང་། །བདག་
[148a.5]ཉིད་ཀྱི་ཡང་དེ་ལས་ཡིན། །ཤ་ཆེན་རྒུན་ཆང་ཟང་ཟིང་དང་། །སྐྱེ་བ་བདུན་པ་ལས་བྱུང་བ། །ཤ་ནི་ཆེན་པོ་དག་གིས་ཀྱང་། །དེ་ནས་དེ་ལ་གཏོར་མ་སྦྱིན། །ཡང་ན་ལུས་ནི་མ་ཉམས་པ། །གཞོན་ནུའི་གཟུགས་ཅན་ཡོན་ཏན་ལྡན། །བ་ལང་ཁ་ན་མ་ཐོ་མེད། །རྙེད་ནས་གཏོར་མའི་སྣོད་དུ་གཞུག །
[148a.6]བདུད་རྩི་དག་གིས་ཁ་བཀང་ནས། །ཧེ་རུ་ཀ་ཡི་གཟུགས་འཛིན་ཅིང་། །སྔགས་པ་ཕྱག་རྒྱ་ལྔ་འཆང་བ། །རྡོ་རྗེ་དྲིལ་བུ་སྙེམས་བཅས་པས། །བཤང་གཅི་ཁྲག་ལྡན་བུད་མེད་གོས། །བདུད་རྩི་གུ་གུལ་གྱིས་ཐོད་པར། །རོ་བསྲེགས་མེ་ལ་སྤོས་གཏུལ་ཏེ། །སྒྲ་ཡི་མཆོད་པ་ཕྱིར་ལྡན་ཞིང་། །
[148a.7]དེ་བྱས་སོར་གདུབ་དང་ལྡན་པས། །འབེབས་པར་བྱེད་པའི་མཆོག་འགྱུར་ཏེ། །གསང་སྔགས་འདི་ནི་བརྗོད་པར་བྱ། །ཨོཾ་བྷུར་བྷུ་བ་སྭཿ། ཤྲཱི་ཧེ་རུ་ཀ་ཁཱ་ཡ་བིད་མ་ཧེ། །བིདྱཱ་རཱ་ཛ་ཡཱ་དྷི་མ་ཧེ་སྭཱ་ཧཱ། ཞེས་བྱ་དེ་ཡིས་ཕབ་ནས་ནི། །མཁའ་སྤྱོད་ཕྱག་རྒྱ་བཅིངས་ནས་སུ། །བློ་གྲོས་ཆེན་པོས་རོ་
[148b]
[148b.1]ལངས་ལ། །ལག་པ་གཉིས་སུ་གཏོར་མ་སྦྱིན། །འདི་ཡི་སྔགས་ནི་འདི་ཡིན་ཏེ། །ཧཱུཾ་བཛྲ་ཀ་ར་མུ་ཁ་ཡ་ན་མཿཤྲཱི་བཛྲ་རཱ་ག་ས་མཱ་ཡཱ་ན་མཿཁ་ཊྭཱཾ་ག་བཛྲ་པྲ་ཛ་ལ་ཡ་ཡ་ན་མཿཤྲཱི་བཛྲ་གྷཎྜ་ཙ་ལ་ཡཱ་ཡ་ན་མཿལག་པ་གཡས་དང་གཡོན་དག་གིས། །སྒེག་བཅས་རྩེད་མོའི་གར་དག་གིས། །བསྐལ་བཟང་རྡོ་རྗེ་
[148b.2]ཧ་ཧར་བཤད། །གཏོར་མའི་མཆོད་པ་སྦྱིན་པར་བྱ། །དེ་ནི་རྣལ་འབྱོར་གྱིས་བཏེག་སྟེ། །ཆེ་མཆོག་ལས་བྱུང་མཆོག་འཛིན་པས། །དཔྲལ་བ་རུ་ནི་བསྐོར་བྱས་ཏེ། །སྤྱི་བོའི་གཙུག་ཏུ་གཟུང་བར་བྱ། །དེ་ནས་གར་བྱེད་ཕབ་བྱས་ནས། །ལྷ་མོའི་རྣལ་འབྱོར་གྱིས་གླུ་དག །བླང་ཞིང་ཕྱག་རྒྱ་
[148b.3]བརྒྱད་ཀྱིས་ནི། །དེ་ཉིད་གསང་བ་ལ་སྦྱར་བྱ། །དེ་ལྟར་ཐམས་ཅད་བྱས་ནས་ནི། །གཏོར་མའི་ཆོ་ག་རབ་རྫོགས་ནས། །དེ་ནས་རོ་ལངས་དེ་ཡིད་ནི། །མགུ་བར་རྟོགས་ནས་གུས་བཅས་པས། །དེ་ལ་རྣལ་འབྱོར་བདེ་མཆོག་གིས། །ཚིག་ནི་འདི་སྐད་བརྗོད་པར་བྱ། །ཁྱོད་ཀྱི་མགུལ་ནས་ཞགས་པ་གང་། །དེ་ནི་གྲོགས་
[148b.4]མཆོག་ང་ལ་བྱིན། །ཁ་ནས་བྱུང་བར་གྱུར་པ་ཡིན། །པེ་ནེ་འདི་ནི་ང་ལ་བྱིན། །དེ་ནས་ཞགས་པ་པེ་ནེ་དག །དེ་ཡིས་དེ་ལ་སྟེར་བར་འགྱུར། །དེ་དག་བླངས་ནས་རྣལ་འབྱོར་པའི། །རྨད་ཆེན་ལས་ནི་བྱེད་པར་འགྱུར། །ཞགས་པའི་ཐལ་བ་བླངས་ནས་ནི། །ཆུ་གྲང་ལྷན་ཅིག་འཐུང་བྱེད་གང་། །བརྗེད་བྱེད་འཇིགས་པ་ཆེན་
[148b.5]པོ་ལས། །དེ་ནི་སྐད་ཅིག་གིས་གྲོལ་འགྱུར། །གཙང་བའི་དོན་དུ་གང་ཞིག་ལ། །སྔགས་པ་གང་གིས་པེ་ནེ་བྱིན། །དེ་ནི་ལག་ཏུ་སླར་ལྡོག་པར། །འགྱུར་བ་རུ་ནི་ཐེ་ཚོམ་མེད། །དེ་ནས་བཏང་བར་བྱས་ནས་ནི། །རྣལ་འབྱོར་རང་གི་གནས་འགྲོ་བྱ། །སྨོན་ལམ་བཏབ་སྟེ་དགེ་བ་ཉིད། །ཡོངས་སུ་
[148b.6]བསྔོས་ཏེ་བདེ་བར་གནས། །དེ་ནི་རྡོ་རྗེ་བདུད་རྩིའི་རྒྱུད་ལས་བཏུས་པའི་རོ་ལངས་ཀྱི་གཏོར་མའི་ཆོ་གའོ།། །།དཔལ་ལྡན་གདན་བཞིའི་རྒྱུད་གསུངས་པའི། །ཆོ་གས་རྒྱས་པའི་ལས་ལ་ནི། །ཆུ་ཡི་ལས་བྱ་གཏོར་མའི་ལས། །དེ་ནས་ཡང་དག་བཤད་པར་བྱ། །ངོ་མཚར་གྱུར་པའི་ལྷ་ཐོས་ཏེ། །
[148b.7]ཆུ་ཡི་སྦྱིན་སྲེག་ཇི་ལྟ་བུ། །དེ་ཉིད་ཆུ་ཡི་སྦྱིན་སྲེག་གི། །མཚན་ཉིད་ཇི་ལྟར་ཤེས་པར་གྱིས། །བཅོམ་ལྡན་འདས་ཀྱིས་བཀའ་སྩལ་པ། །ཆུ་སོགས་མཚན་ཉིད་ཡང་དག་པ། །རྡོ་རྗེ་དེ་ཉིད་ཡང་དག་བྱིན། །བླ་རེ་དག་ནི་རྣམ་པར་བྲེས། །སྣ་ཚོགས་གོས་ནི་རབ་ཏུ་འཕྱང་། །དྲི་དག་གིས་ནི་ཀུན་དུ་བྱུགས། །གྲུ་བཞི་
[149a]
[149a.1]ཤིན་ཏུ་རྒྱ་ཆེ་བ། །དབུས་སུ་སྣོད་ནི་དཀར་པོ་གཞག །རྫས་ནི་དཀར་པོས་བྱུག་པར་བྱ། །ཆུ་ནི་འོ་མ་དང་བསྲེས་ཤིང་། །གཙང་མའི་ཆུ་ཡིས་ཡོངས་གང་བ། །དྲི་ཡི་ཆུ་ཡིས་ཀུན་དུ་གང་། །ལྕུག་མ་དག་གིས་བརྒྱན་གྱུར་པ། །བུམ་པ་བརྒྱད་པོ་དག་ཀྱང་ནི། །ཕྱོགས་བརྒྱད་དུ་ནི་གཞག་པར་བྱ། །སྐད་
[149a.2]ཅིག་རྣམ་པས་བསྐྱེད་པ་ཡི། །ཡེ་ཤེས་མཁའ་འགྲོ་བདག་ཉིད་ལ། །སྤོས་དང་མེ་ཏོག་དྲི་སོགས་ཀྱིས། །བདག་གི་དངོས་པོ་མཆོད་པར་བྱ། །དེ་ནས་ཕྱི་རོལ་གནས་སུ་ནི། །ཆུ་ཡི་ལས་རྣམས་བྱ་བ་ཡིན། །ལག་གཉིས་ཐལ་མོ་སྦྱར་བྱས་ནས། །པདྨའི་རྣམ་པར་གཟུང་བར་བྱ། །ཨོཾ་ཀ་མ་ལ་ཡེ་སྭཱ་ཧཱ། །པདྨའི་སྔགས་དང་ཕྱག་
[149a.3]རྒྱའོ། །ཆུའི་དབུས་སུ་པདྨ་ནི། །ཟླ་བའི་དཀྱིལ་འཁོར་བརྒྱན་པ་དགོད། །གདུགས་ནི་དཀར་པོས་གཡོགས་པ་ཡི། །ས་བོན་དབུས་སུ་བསྒོམ་པར་བྱ། །རང་གི་དབུགས་ལས་བྱུང་གྱུར་པ། །ས་བོན་གྱིས་ནི་གཟུགས་བསྐྱེད་བྱ། །ཕྱག་གཉིས་སེམས་དཔའི་སྐྱིལ་ཀྲུང་བཅས། །རྒྱན་ནི་ཐམས་ཅད་ཀྱིས་བརྒྱན་པ། །
[149a.4]ཕྱག་ན་རྡོ་རྗེ་དབྱུག་པ་བསྣམས། །སྐུ་མདོག་དཀར་པོར་རབ་ཏུ་གྲགས། །བཞད་ཅིང་ཁྲོ་བོ་སྒེག་ལྡན་པ། །རབ་ཏུ་མཛེས་པའི་གོས་ཀྱིས་བརྒྱན། །དམ་ཚིག་ཕྱག་རྒྱ་བསྟན་བྱ་ཞིང་། །དམ་ཚིག་སྔགས་ནི་བརྗོད་པར་བྱ། །ལག་གཉིས་ཕན་ཚུན་ཁུ་ཚུར་བཅས། །མཛུབ་མོ་གཉིས་ནི་རབ་བརྐྱང་ཞིང་། །བཀུག་ཅིང་མདུད་
[149a.5]པ་བྱས་པ་ནི། །དམ་ཚིག་ཕྱག་རྒྱར་རབ་ཏུ་བསྒྲགས། །ཨོཾ་ས་མ་ཡེ་ཏིཥྛ་ཧཱུཾ་ཕཊ། །དམ་ཚིག་སྔགས་དང་ཕྱག་རྒྱའོ། །ཤར་གྱི་བུམ་པར་ནོར་བུ་བཟང་། །ལྷོ་རུ་གང་བ་བཟང་པོ་སྟེ། །ནོར་སྦྱིན་ནུབ་ཀྱི་བུམ་པར་རོ། །དེ་བཞིན་བྱང་དུ་རྣམ་ཐོས་སྲས། །རྣ་ཆ་བཟང་པོ་དབང་ལྡན་དུ། །རྩེ་ལྡན་ཞེས་བྱ་མེ་ཕྱོགས་སུ། །
[149a.6]བདེན་བྲལ་ཕྱོགས་སུ་ཕྲེང་ལྡན་ཉིད། །མུ་ཅོར་སྨྲ་བ་རླུང་ཕྱོགས་སུ། །ཡང་དང་ཡང་དུ་མངོན་བསྔགས་ནས། །ཛཾ་བྷ་ལ་ནི་དབུས་སུ་དགོད། །དེ་ནི་བུམ་པ་དགོད་པའོ། །ནོར་འདོད་པ་ཡི་རྣལ་འབྱོར་པས། །དེ་ནས་ལག་པ་ལ་དགོད་བྱ། །ལག་པ་དྲི་ཡིས་བྱུགས་པ་ལ། །ནོར་བུ་བཟང་སོགས་ཡང་དག་དགོད། །ནོར་བུ་
[149a.7]བཟང་པོ་མཛུབ་མོ་ལ། །གང་བ་བཟང་པོ་གུང་མོ་ལ། །ནོར་སྦྱིན་གནོད་སྦྱིན་སྲིན་ལག་ལ། །རྣམ་ཐོས་སྲས་ནི་མཐེའུ་ཆུང་ལ། །མཐེ་བོང་ལ་ནི་རྣ་ཆ་བཟང་། །མཁྲིག་མར་རྩེ་ལྡན་ཕྲེང་ཅན་དག །ལག་པ་ཡི་ནི་ལག་ངར་ལ། །ཀུན་དུ་མུ་ཅོར་སྨྲ་དབང་ཕྱུག །ཡང་དང་ཡང་དུ་མངོན་བསྔགས་ཏེ། །ཛཾ་བྷ་
[149b]
[149b.1]ལ་ནི་དབུས་སུ་དགོད། །ཨོཾ་ཛུཾ་པུཾ་བུཾ་ས་ཞེས་བྱ་བའི་ས་བོན་རྣམས་གུང་མོ་ནས་བརྩམས་ཏེ་མཐེ་བོང་ལ་ཐུག་པ་ལ་དགོད་པར་བྱའོ། །དེ་ནས་སོ་སོའི་ཕྱག་མཚན་ནི། །དམ་ཚིག་ཕྱག་རྒྱ་བཞིན་དུ་བསྟན། །སྤོས་དང་མེ་ཏོག་ལ་སོགས་དྲིས། །མཁས་པ་ཡིས་ནི་མཆོད་པར་བྱ། །རྡོ་རྗེ་ཁུ་ཚུར་གཉིས་བཅིངས་ཏེ། །གཡོན་པ་སྙིང་
[149b.2]གར་གཞག་བྱ་ཞིང་། །གཡས་པ་གོང་དུ་གཞག་བྱ་བ། །རྩ་ཡི་ཕྱག་རྒྱར་རབ་ཏུ་བསྒྲགས། །ཨོཾ་ན་མོ་རཏྣ་ཏྲ་ཡཱ་ཡ། ཨོཾ་ཛིཾ་ཧཱུཾ་སྭཱ་ཧཱ། རྩ་བའི་སྔགས་སོ། །མེ་ཏོག་དཀར་པོ་ཀུནྡ་སོགས། །དཱུར་བ་མདུན་དུ་དབུལ་བར་བྱ། །ཁྱོར་བ་བརྒྱ་རྩ་བརྒྱད་པ་ནི། །མཁས་པས་མགོ་བོའི་སྟིང་དུ་བླུགས། །ཁྱོར་བ་རེ་རེ་ཞིང་ནི་
[149b.3]བླུགས། །ལན་གཅིག་བརྗོད་ནས་དབུལ་བར་བྱ། །ཁྲི་ཕྲག་གཅིག་གིས་དེ་ཡི་ལས། །ཐམས་ཅད་དག་ནི་འགྲུབ་པར་འགྱུར། །མེ་ཏོག་ཀ་ར་བཱི་ར་སོགས། །མེ་ཏོག་ཁ་དོག་དཀར་པོ་འང་རུང་། །ཁྱོར་བ་ཁྲི་ཕྲག་གཅིག་ཕུལ་ན། །ཁྱིམ་ནི་ཞི་བར་བྱས་པར་འགྱུར། །ཡམ་ཤིང་ནཱ་ག་པུཥྤ་དག །འོ་མ་དང་བསྲེས་
[149b.4]དབུལ་བྱ་ཞིང་། །ཁྱོར་བ་ཁྲི་ཕྲག་གཅིག་ཕུལ་ན། །དེ་བཞིན་གྲོང་ནི་ཞི་བར་འགྱུར། །ལས་རྣམས་ཀུན་ལ་སྦྱར་བྱ་ཞིང་། །པདྨ་རྣམ་པ་སྣ་ཚོགས་པ། །ཁྲི་ཕྲག་ཕུལ་བ་ཙམ་གྱིས་ནི། །ཡུལ་ནི་ཞི་བར་བྱས་པར་འགྱུར། །པྲི་ཡང་ཀུ་དང་བིལ་བ་དང་། །ཨུཏྤ་ལ་དང་ཀུ་མུ་ད། །རྒྱལ་པོའི་སྐྱོན་ལ་སྦྱར་བྱས་ན། །ཕ་རོལ་ཡུལ་
[149b.5]འཁོར་འཇིག་པར་འགྱུར། །གང་ཞིག་ནང་པར་བརྒྱ་རྩ་བརྒྱད། །ཆུ་ལ་གཏོར་མ་སྦྱིན་བྱེད་པ། །སྔགས་པ་དེ་ལ་ཡིད་འོང་པའི། །ནོར་དག་རྒྱས་པར་གྱུར་པ་ཡིན། །དེ་ནས་སྔ་མ་བཞིན་དུ་གསེར་ལ་སོགས་པ་ལས་བྱས་པའི་སྣོད་དགུ་ཆུ་དྲི་ཞིམ་པོས་གང་བར་བྱས་ཏེ་དེའི་ནང་དུ་འབྲུ་དང་རིན་པོ་ཆེ་དང་སྨན་དང་དེ་བཞིན་དུ་བའི་འོ་མ་བཅུག་
[149b.6]ལ། མེ་ཏོག་དང་སྤོས་ལ་སོགས་པའི་མཆོད་པ་རྣམ་པ་ལྔས་ཡང་དག་པ་མཆོད་དེ། །སྔར་བཤད་པའི་ཕྱག་རྒྱས་ཀྱང་མངོན་པར་རྒྱས་བཏབ་ནས་དྲིལ་བུ་དཀྲོལ་བ་སྔོན་དུ་འགྲོ་བས་སྔགས་འདི་བརྗོད་པར་བྱའོ། །ཨོཾ་ཛཾ་བྷ་ལ་ཛ་ལེནྡྲཱ་ཡ་སྭཱ་ཧཱ། ཇི་སྲིད་ཨོཾ་མུ་ཁེ་ཤྭ་རཱ་ཡ་སྭཱ་ཧཱ་ཞེས་བྱ་བ་ལ་ཐུག་པའི་སྔགས་དགུ་
[149b.7]བརྗོད་ལ་སྤྱན་དྲང་སྟེ། །དེ་རྣམས་མངོན་སུམ་དུ་གྱུར་པར་བལྟས་ལ་གཏོར་མ་སྦྱིན་པའི་ཕྱིར་ཡང་སྔགས་འདི་བརྗོད་པར་བྱའོ། །ཨོཾ་ན་མོ་བྷ་ག་བ་ཏེ་ཛཾ་བྷ་ལ་ཛ་ལེནྡྲཱ་ཡ་མ་ཧཱ་ཡཀྵ་སེ་ནཱ་པ་ཏ་ཡེ། ཨི་མཾ་བ་ལིཾ་པྲ་ཏཱིཙྪ་ས་མ་ཡ་མ་ནུ་སྨ་ར་ཧཱུཾ་བཛྲ་ཛཾ་ཕཊ་སྭཱ་ཧཱ། མ་མ་ཧི་ར་ཎྱ་སུ་བརྞ་མ་ཎི་མུཀྟ་རཏྣ་ཧེ་མ་ནི་དྷ་ནི་དེ་ཧི་མཱཾ། 
[150a]
[150a.1]ཛི་གྷྲནྟུ། པི་བནྟུ་ཁ་དནྟུ། མ་མ་ཤཱནྟི་པུཥྚི་ཀུ་རུ་བཛྲ་དྷ་རི་ཀ་བ་ལིཾ་པྲ་ཏཱིཙྪ་ས་མ་ཡ་མ་ནུ་སྨ་ར་ཛཾ་ཛཾ་ཛཾ་ཧཱུཾ་ཛཱུཾ་ཛི་ཛ་ཕཊ་སྭཱ་ཧཱ་ཞེས་བྱ་བ་བརྗོད་ལ། དྲག་ཏུ་འབྲུབ་པའི་ཆུ་བོ་ལ་གཏོར་མའི་སྣོད་དགུ་པོ་དག་དོར་བར་བྱའོ། །དེ་ནས་ཁྱོད་ཀྱིས་ཞེས་བྱ་བ་ལ་སོགས་པའི་ཚིགས་སུ་བཅད་པས་གཤེགས་སུ་གསོལ་ལོ། །
[150a.2]དེ་ནི་གདན་བཞི་པའི་རྒྱུད་ལས་གསུངས་པའི་མན་ངག་གི་རིམ་པའི་ཆུའི་སྦྱིན་སྲེག་གི་ཆུའི་གཏོར་མའི་ཆོ་གའོ། །དེ་ནས་གཏོར་མ་བསྒྲུབ་པ་དང་། །དེའི་བདག་རྡོ་རྗེ་གནོད་སྦྱིན་དང་། །བུ་སྟེ་རྣམ་ཐོས་སྲས་ཀྱི་ནི། །དེ་བས་གཞན་ཡང་རབ་བཤད་བྱ། །རེ་ཞིག་དང་པོར་རང་གི་ཁྱིམ་མམ། ལྷ་ཁང་ངམ་མཆོད་
[150a.3]རྟེན་གྱི་གནས་སམ་ལྷའི་ཁང་པ་འམ། གང་ཡང་རུང་བར་གནས་པས་ཉིན་ཞག་རྟག་ཏུ་བྱ་བའི་རིམ་པས་གཏོར་མའང་བྱའོ། །བཟའ་བར་བྱ་བའི་དང་པོར་ཡི་གེ་དང་པོ་ཡོངས་སུ་གྱུར་པ་ལས་གནོད་སྦྱིན་མ་ཆེན་མོ་འཕྲོག་མ་གདོང་གཅིག་པ་ལག་པ་གཉིས་པ་ཁའི་ནང་མཆེ་བ་གཙིགས་པས་འཇིགས་
[150a.4]སུ་རུང་བ་ཁ་ན་ལྕེ་འདྲིལ་བ། རྐང་པའི་ཆ་མིའི་པགས་པས་གཡོགས་པ། ལག་པ་གཡོན་པས་མིའི་མགོ་བོ་བཟུང་བ་གཡས་ན་ངོ་མཚར་གྱི་ཕྱག་རྒྱ་འཛིན་པ། གར་གྱི་འགྱིང་ཚུལ་བྱས་པ་སྣ་ཚོགས་མདོག་ཅན་རྣམ་པར་བསྒོམས་ལ། དེ་བཞིན་དུ་དེའི་བདག་པོ་རྡོ་རྗེ་གནོད་སྦྱིན་དེ་ཁོ་ན་བཞིན་དུ་བྱུང་བ་སྟེ། 
[150a.5]འོན་ཀྱང་གཅེར་བུ་སྐྲ་བཤིག་པ་རྣམ་པར་བསྒོམས་ཏེ། དེ་བཞིན་དུ་དེའི་བུ་རྣམ་ཐོས་སྲས་ཡི་གེ་དང་པོ་ལས་བྱུང་བ་མདོག་དམར་པོ་ལག་པ་གཉིས་པ་གདོང་གཅིག་པ་མཆེ་བ་ཅུང་ཟད་གཙིགས་པའི་གདོང་ཅན་སེང་གེ་ལ་ཞོན་པ་གཡོན་སེང་གེའི་རྒྱལ་མཚན་ཐོགས་པ། གཡས་ན་རིན་པོ་ཆེའི་གཏེར་
[150a.6]ཐོགས་པ། དུང་གི་གཏེར་དང་། པདྨའི་གཏེར་གཉིས་སྒེག་པ་དང་བཅས་པའི་ལག་པ་གཡོན་དང་གཡས་པ་ན་ཐོགས་པའི་རྔ་ཡབ་དཀར་པོ་གཡོབ་པར་ཡང་རྣམ་པར་བསྒོམས་ལ། དེ་ནས་དེ་རྣམས་བོད་པའི་ཕྱིར་ཨུཏྤ་ལའི་ཕྱག་རྒྱ་བཅིང་བར་བྱའོ། །འདིར་སྔགས་ནི་ཨོཾ་ཨེ་ཧྱེ་ཧི་རི་ཏེ་ཡཱ་པ་ཤུ་པུ་ཏྲ་
[150a.7]ཤ་ཏ་པ་རི་བཱ་རེ་བཛྲ་ཡཀྵ་པྲི་ཡེ་ཨསྨིན་སནྣི་ཧི་ཏོ་བྷ་བ་སྭཱ་ཧཱ། བོད་པའི་སྔགས་སོ། །དེ་ནས་ཟས་ཀྱི་སྣོད་ནས་འབྲས་ཆན་གྱི་ཆང་བུ་གསུམ་བྱས་ཏེ་ས་ལ་གཞག་པར་བྱའོ། །ཆང་དང་ཤ་ལ་སོགས་པ་ཇི་ལྟར་རྙེད་པར་ཅུང་ཟད་ཙམ་བྱིན་ལ་སྔགས་བརྗོད་པར་བྱའོ། །ཨོཾ་ཧ་རི་ཏྱཻ་མ་ཧཱ་ཡཀྵ་སེ་ནཱ་པ་ཏ་ཡེ་ཧ་ར་ཧ་ར། 
[150b]
[150b.1]སརྦ་པཱ་པཾ་ནི་ཀྵིཾ་སརྦ་ཡཀྵ་ནི་པྲ་བེ་ཤ་ཏ་པ་རི་བཱ་ར་ཨི་མཾ་བ་ལིཾ་གྲྀ་ཧྣ་གྲྀ་ཧྣ་ཧཱུཾ་ཕཊ་སྭཱ་ཧཱ། ཨོཾ་བཛྲ་ཡཀྵ་རུ་དྲ་ཕཊ་སྭཱ་ཧཱ། ཨོཾ་བཻ་ཤྲ་བ་ཎཱ་ཡ་སྭཱ་ཧཱ། ཞེས་བྱ་བའི་སྔགས་བརྗོད་ལ་ཆུའི་སྣོད་དུ་བཅུག་སྟེ་དབེན་པར་གཞག་པར་བྱའོ། །དེ་ནི་རྟག་པར་བྱ་བའི་གཏོར་མའི་ཆོ་གའོ། །མཁའ་སྤྱོད་གཏོར་མའི་རིམ་པ་ནི། །ཆོ་ག་
[150b.2]རབ་གསལ་ལ་བརྟེན་ནས། །རྣལ་འབྱོར་མ་རྒྱུད་རྗེས་འབྲངས་ནས། །དེ་ནས་གཞན་ཡང་རབ་བཤད་བྱ། །གཏོར་མའི་ལས་ལ་བྱ་རྣམས་ལས། །བྱ་རོག་གི་ནི་རིགས་རྣམས་བསྔགས། །འདི་ལྟར་དེ་དག་མཁས་རྣམས་ཀྱིས། །གཏོར་ཟན་ཉིད་དུ་བཤད་པ་ཡིན། །སྔགས་པས་བཟའ་བའི་སྔོན་རོལ་དུ། །དུར་ཁྲོད་ཆེན་
[150b.3]པོར་སོང་ནས་ནི། །བྱ་རོག་ལྷ་ཡི་བདག་ཉིད་ཅན། །ཚིམ་ཕྱིར་དེ་རུ་གཏོར་མ་བྱ། །མངོན་བརྗོད་བླ་མའི་རིམ་པ་བཞིན། །དེ་རུ་དཀྱིལ་འཁོར་བསམ་པར་བྱ། །གེ་སར་ལྟེ་བ་དང་ལྡན་པའི། །པདྨ་འདབ་མ་བརྒྱད་པ་བསམ། །དེ་ཡི་དབུས་སུ་ལྷ་མོ་དགོད། །དྲག་པོའི་གཟུགས་ཅན་མདངས་ཅན་མ། །ཞལ་གཅིག་
[150b.4]ཕྱག་ནི་བཞི་པ་སྟེ། །ཐོད་པ་ཁ་ཊྭཱཾ་ག་ཡིས་བརྒྱན། །ཕྱག་ན་གྲི་གུག་མགོ་བསྣམས་ཉིད། །ལྟེ་བའི་དབུས་སུ་བསྒོམ་པར་བྱ། །སྤྱན་གསུམ་སྨིན་མ་ཁམ་ལྡན་པ། །རོལ་པའི་འདུག་སྟངས་གར་དང་ལྡན། །སྒེག་པ་ལ་སོགས་རོ་ལྡན་པ། །གར་གྱི་སྦྱོར་ལྡན་བསྒོམ་པར་བྱ། །ཁྲོ་བོའི་རྒྱལ་པོ་སྟོབས་
[150b.5]ཆེན་རྣམས། །ཕྱག་རྣམས་ཀུན་ན་ཐོ་སོགས་བསྣམས། །མི་སྡུག་དྲག་པོ་འཇིགས་རུང་བ། །འདབ་མ་བརྒྱད་ལ་རྣམ་དགོད་བྱ། །དེ་ནས་རང་རང་སྔགས་རྣམས་དང་། །སྤྲོ་དང་སྡུད་པ་བྱེད་པ་ཡིན། །མཁའ་སྤྱོད་ཕྱག་རྒྱ་བཅིངས་ནས་ནི། །དེ་ནས་ཀུན་དུ་སྤྱན་དྲང་བྱ། །སྤོས་དང་མེ་ཏོག་མར་མེ་དང་། །དྲི་
[150b.6]དང་ལྷ་བཤོས་ལྔ་རྣམས་དང་། །མཆོད་ཡོན་ཞབས་བསིལ་རིམ་གྱིས་ནི། །དཀྱིལ་འཁོར་མཆོག་ནི་མཆོད་པར་བྱ། །ཁྭ་ཡི་གདོང་ཅན་མཁའ་འགྲོ་མར། །བདག་ཉིད་ཀྱང་ནི་བསམ་པར་བྱ། །ཇི་ལྟར་དཀྱིལ་འཁོར་འཁོར་ལོ་བཞིན། །འཁོར་རྣམས་བརྒྱད་པོ་བསམ་པར་བྱ། །དེ་ནས་ཤིང་རྩེ་ལ་
[150b.7]གནས་པའི། །བྱ་རོག་ཚོགས་རྣམས་གུས་བཅས་པས། །ཁྭ་གདོང་ཆ་བྱད་གཟུགས་ཅན་དག །རིམ་པ་ལ་ནི་བརྟེན་ནས་བསྒོམ། །དེ་ནས་དེ་ཡི་སྔགས་ཀྱིས་ནི། །དེ་རྣམས་ཀྱང་ནི་སྤྱན་དྲང་བྱ། །རྣལ་འབྱོར་པས་ནི་སྤྱན་དྲངས་ནས། །དེ་རྣམས་ལ་ནི་གཏོར་མ་དབུལ། །ཞོ་དང་འབྲས་ཆན་
[151a]
[151a.1]ཡིད་འོང་བས། །སྣོད་ནི་རབ་ཏུ་གང་བྱས་ནས། །བློ་ལྡན་གྱིས་ནི་ཆང་བུ་དགུས། །གཉིས་པ་ཡང་ནི་དགང་བར་བྱ། །མཆོད་ཡོན་མེ་ཏོག་སོགས་རྣམས་ཀྱིས། །སྔར་བཞིན་སྣོད་གཉིས་མཆོད་པར་བྱ། །དེ་ནས་རྣལ་འབྱོར་མཉམ་གཞག་པ། །ཁྭ་ཡི་གདོང་ཅན་གཟུགས་འཛིན་ཅིང་། །དཔའ་
[151a.2]བོའི་སེམས་ལྡན་བརྩེ་བདག་གིས། །གཏོར་མའི་སྔགས་ནི་བརྗོད་པར་བྱ། །དེ་ནས་ཐུགས་ཀྱི་འཁོར་ལོ་གནས། །མཁའ་སྤྱོད་མ་ཡི་ཚོགས་ཇི་སྙེད། །འོལ་བ་བྱ་རོག་གཟུགས་ཉིད་དུ། །དེ་དག་ཐམས་ཅད་དེར་འོང་འགྱུར། །ཕྱོགས་བཅུའི་འཇིག་རྟེན་ཁམས་གནས་པའི། །མཁའ་སྤྱོད་དག་ནི་ཅི་
[151a.3]འདྲ་དང་། །ཇི་སྙེད་ཡོད་པ་དེ་དག་ཀུན། །བྱ་རོག་རྣམ་པར་དེ་གནས་འགྱུར། །ཨོཾ་ན་མཿཤྲཱི་བཛྲ་ཌཱ་ཀཱ་ཡ་ཨོཾ་ཀཱ་ཀཱ་སྱེ་ཧཱུཾ་ཧཱུཾ་ཕཊ། དེ་ཡིས་རབ་ཏུ་གང་བའི་སྣོད། །སྙིང་གར་རབ་ཏུ་བསྐོར་བྱས་ནས། །དེ་ནས་མདུན་སྦྱིན་(རྣམ་,རྣལ་)འབྱོར་པས། །དེ་རུ་མཚན་མ་བརྟག་པར་བྱ། །དེས་ནི་ས་རབ་གཡོ་བར་
[151a.4]གྱུར། །ཕྱོགས་རྣམས་ལས་ནི་འབྲུག་སྒྲ་འབྱུང་། །གླ་རྩི་མཚོ་སྐྱེས་དག་གི་ནི། །དྲི་བསྲུང་ཡིད་དུ་འོང་བའང་འབྱུང་། །དེ་ཡིས་སླར་ཡང་ཚིམ་བྱ་ཞིང་། །སེ་གོལ་བཅུ་པོ་དག་གིས་ནི། །ཕྱོགས་བཅུ་བཅིངས་པ་སྔོན་འགྲོ་བས། །སྡོམ་བརྩོན་གྱིས་ནི་སྔགས་འདི་བརྗོད། །ཨོཾ་བཛྲ་ཌཱ་ཀི་ནྱ་ཁེ་ཙ་རི་རུ་ཀ་
[151a.5]ཀཱ་པ་སྱ་ཙི་ལ་ལ་ག་རུ་ཌ་ཨི་མཾ་བ་ལིཾ་གྲྀ་ཧྞཾ་ཏུ་ས་མ་ཡ་རཀྵནྟུ། ཡ་ཐཻཥྚཾ་སརྦ་སིདྡྷི་པྲ་ཡཙྪནྟུ་ཧཱུཾ་ཧཱུཾ་ཕཊ་སྭཱ་ཧཱ། དེ་ནས་ཤིང་གཅིག་དྲུང་དུ་ནི། །གཏོར་མ་ཆེན་པོ་དེར་དོར་ནས། །སྔར་བཞིན་གཤེགས་སུ་གསོལ་བྱས་ཏེ། །བསྟོད་པའི་ཚིགས་བཅད་འདི་རྣམས་བརྗོད། །ཀུན་དུ་རྟོག་པའི་འཆིང་བ་བཅད། །
[151a.6]འཇིག་རྟེན་བྱ་བ་གྲུབ་བྱེད་པའི། །ཇི་སྙེད་རྡོ་རྗེ་མཁའ་འགྲོ་མ། །དེ་སྙེད་རྣམས་ལ་རྟག་ཕྱག་འཚལ། །མཁའ་འགྲོ་མ་ཡི་འཁོར་ལོས་སྒྱུར། །སྐུ་གསུམ་ཡེ་ཤེས་ལྔ་ལྡན་པ། །འགྲོ་བ་སྐྱོབ་མཛད་དཔལ་ལྡན་པའི། །རྡོ་རྗེ་མཁའ་འགྲོར་ཕྱག་འཚལ་ལོ། །དེ་ནི་མཁའ་སྤྱོད་མའི་གཟུགས་ཅན་གྱི་བྱ་རོག་
[151a.7]གི་གཏོར་མའི་ཆོ་གའོ། །གང་གིས་ས་སྤྱོད་ཚོགས་དག་ནི། །མཆོག་ཏུ་ཚིམ་པར་འགྱུར་བ་ཡི། །ཕྱིའི་གཏོར་མའི་རིམ་པ་ནི། །དེ་ནས་གཞན་ཡང་རབ་བཤད་བྱ། །དགོན་པ་ཆེན་པོའི་རྣལ་འབྱོར་ཆེས། །དཀྱིལ་འཁོར་ཆེན་པོ་བསམ་པར་བྱ། །སྔར་བཞིན་འདབ་བརྒྱད་དག་གིས་ནི། །ཡོངས་སུ་མཛེས་
[151b]
[151b.1]བྱས་པདྨ་ནི། །དེ་དབུས་ལྷ་མོ་ཁྱི་གདོང་ཅན། །སྔ་མ་བཞིན་དུ་བསམས་ནས་ནི། །རྣལ་འབྱོར་དབང་ཕྱུག་བདག་ཉིད་ཀྱང་། །དེ་བཞིན་ཁོ་ནར་རྣམ་པར་བསམ། །དེ་ནས་མཆོད་པ་རྣམ་ལྔ་ཡང་། །ཆོ་ག་ཇི་བཞིན་མཆོད་བྱས་ནས། །འབྲས་ཆན་ཤ་དང་ཁྲག་རྣམས་ཀྱིས། །གཏོར་མའི་སྣོད་ནི་རབ་དགང་བྱ། །གཏོར་སྣོད་
[151b.2]ཡང་དག་མཆོད་བྱས་ནས། །ཕྱོགས་བཅིང་བར་ནི་རབ་བྱས་ནས། །ཕྱག་རྒྱ་བཅིངས་ཏེ་བཟླས་བྱས་ལ། །དེ་ཡིས་སྤྱན་དྲང་ཉིད་ཀྱང་བྱ། །ཨོཾ་ཨཱ་ཡནྟྲ་ཡནྟུ་ཌཱ་ཀིནྱ་ཤ་ན་ཝ་གཱ་ཏྲ་མ་ཧོ་གྲ་བྷཱི་མ་ཝ་པུ་ཥ་ཨི་མཾ་བ་ལིཾ་བྷུཉྫ། ཛི་གྷྲ་ཐ། པི་པ་ཐ། གྲིཧྣ་ཏྭཾ། ཨསྨ་ཀཾ །པུཥྚིཾ། ཀུ་རུ་ས་མ་ཡ་མ་ནུ་སྨ་ར་ཨཱཿཧཱུཾ་ཕཊ་སྭཱ་ཧཱ། སྔགས་འདི་ཡིས་ནི་སྤྱན་
[151b.3]དྲངས་པས། །ཕྱོགས་བཅུ་ནས་ནི་ཁྱིའི་གཟུགས་ཅན། །ཁྱི་གདོང་ས་སྤྱོད་འཁོར་ལོ་དང་། །གཏོར་མ་བཟའ་ཕྱིར་མདུན་འོང་འགྱུར། །དེ་རྣམས་ཚིམ་པར་བྱས་ནས་ནི། །སྨོན་ལམ་བཏབ་ནས་གཤེགས་གསོལ་ཏེ། །ཤིན་ཏུ་མཉམ་གཞག་སྒྲུབ་པ་པོ། །ཅི་འདོད་གཟུགས་ཀྱིས་གནས་པར་བྱ། །ཡང་ན་ཆོ་ག་གཞན་གྱིས་ནི། །ཇི་ལྟར་
[151b.4]འཇིག་རྟེན་ཐམས་ཅད་ལ། །འབྲས་བུ་བདེ་འགྲོ་སྟེར་འགྱུར་བ། །ཁྱི་རྣམས་ལ་ནི་གཏོར་མ་སྦྱིན། །མངོན་པར་འདོད་པའི་དོན་སྒྲུབ་ཕྱིར། །འཕོ་ཞག་གཉིས་ལ་བརྟེན་ནས་ནི། །བཟའ་བའི་སྔོན་དུ་གུས་བཅས་པས། །ཁྱི་རྣམས་ལ་ནི་གཏོར་མ་སྦྱིན། །ཕྱི་དྲོ་ཁང་པའི་སྒོ་ཁང་དུ། །ཚོན་རྩི་དཀར་པོས་དཀྱིལ་འཁོར་ནི། །གྲུ་བཞི་
[151b.5]ཤིན་ཏུ་མཛེས་གྱུར་པ། །རི་མོ་བརྒྱད་པར་རབ་ཏུ་བྱ། །ཁམ་ཕོར་འབྲས་ཆན་དག་དང་གཞན། །ཚོད་མ་ཡིད་འོང་དེ་བཞིན་དུ། །ལྷ་ཡི་ཡོ་བྱད་རྣམས་ཀྱིས་བཀང་། །ས་ལས་བྱས་པ་དེར་གཞག་བྱ། །གཉིས་པ་ཆང་གིས་ཀུན་དུ་དགང་། །སྣོད་ནི་དེ་ཡི་འགྲམ་དུ་གཞག །གསུམ་པ་སྤོས་དང་མེ་ཏོག་སོགས། །སྣོད་ནི་གཡས་ཀྱི་
[151b.6]འགྲམ་དུའོ། །དེ་ནས་ཁྱི་ནི་བོས་ནས་སུ། །དཀྱིལ་འཁོར་མདུན་དུ་གཞག་པར་བྱ། །ཁྱི་གདོང་རྩ་བའི་སྔགས་ཀྱིས་ནི། །དེ་ལ་བསང་གཏོར་ཀུན་དུ་བྱ། །དེ་ལ་མེ་ཏོག་སྔགས་སོགས་ཀྱིས། །{གོ་རིམས་,གོ་རིམ་}བཞིན་དུ་མཆོད་པར་བྱ། །དེ་ནས་སྔགས་ནི་འདི་དག་གིས། །གཏོར་མ་མདུན་དུ་སྦྱིན་པར་བྱ། །ཨོཾ་ཤྭ་ན་སྱེ་བྷུ་རྩ་རི་ཡེ་ཨི་མཾ་བ་ལིཾ་གྲྀཧྞ་གྲྀཧྞ་
[151b.7]ཧཱུཾ་ཧཱུཾ་ཕཊ། ཇི་སྲིད་མདུན་དུ་ཁྱི་གཏོར་ཟ། །དེ་ནས་བཟླས་པ་རབ་ཏུ་བྱ། །ཟོས་པ་ཡི་ནི་ཐ་མ་རུ། །སྔར་བཞིན་རབ་ཏུ་གཏང་བར་བྱ། །གཏོར་མ་འདི་ནི་ཉིན་རེ་བཞིན། །གལ་ཏེ་སྔགས་པས་བྱས་ན་ནི། །བློ་ལྡན་དེ་ཡི་ལས་རྣམས་ནི། །ཐམས་ཅད་འགྲུབ་པར་འགྱུར་བ་ཡིན། །ཚོགས་པ་མེད་ན་སྔར་བཤད་པའི། །རིམ་པ་ཉིད་ལ་བརྟན་པར་
[152a]
[152a.1]བྱ། །ཡང་ན་ཟླ་བ་རེ་རེ་ཞིང་། །ཡར་གྱི་ངོ་ཡི་བཅུ་གཉིས་ལ། །དེ་ནི་ས་སྤྱོད་མའི་གཟུགས་ཅན་གྱི། ཁྱིའི་གཏོར་མའི་ཆོ་གའོ། །གང་གིས་ས་ནི་གསེར་བྱུགས་པ། །རྣལ་འབྱོར་པས་ནི་འགྲུབ་འགྱུར་བ། །ས་འོག་གནས་པའི་གཏོར་མའི་ལས། །དེ་ནས་ང་ཡིས་བཤད་པར་བྱ། །བསོད་ནམས་འབྲས་ཆེན་ཐོབ་བྱའི་ཕྱིར། །ཉིན་རེ་ཞིང་ངམ་བཅོ་
[152a.2]ལྔའམ། །བཅུ་གཉིས་བར་གྱིས་གཏོར་མའི་ལས། །འདི་ནི་རྣལ་འབྱོར་དབང་པོས་བྱ། །ཆུ་བོའམ་རྒྱ་མཚོའི་ཆུ་འགྲམ་དུ། །ས་འོག་གནས་པའི་སེམས་ཅན་རྣམས། །ཚིམ་པར་བྱ་ཕྱིར་རྡུལ་ཚོན་གྱི། །དཀྱིལ་འཁོར་དག་ནི་ཆེན་པོ་བྱ། །གཽ་རཱི་ནག་མོ་ཕྱག་གཉིས་མ། །ཞལ་གཅིག་ཕྱག་ནི་གཉིས་བ་སྟེ། །ཉ་དང་གྲི་གུག་བསྣམས་པ་མཆོག །ཉ་ཡི་
[152a.3]གདན་ཅན་ཉ་གསོལ་བ། །ཉ་ཡི་རྒྱན་དག་གིས་བརྒྱན་པ། །དཀྱིལ་འཁོར་དབུས་སུ་དགོད་པར་བྱ། །འདབ་མ་གཞན་ལ་སྔ་མ་བཞིན། །གར་གྱི་འགྱིང་ཚུལ་ལ་བརྩོན་པ། །ཧ་ཧ་ཧི་ཧི་ཞེས་སྒྲོགས་འཇིགས། །ཁྲོ་བོའི་གཟུགས་དག་རྣམ་པར་དགོད། །དེ་ནས་དཀྱིལ་འཁོར་དེ་ཉིད་ནི། །སྤོས་དང་མེ་ཏོག་ལྷ་བཤོས་སོགས། །དྲི་ཡིས་ཆོ་ག་བཞིན་མཆོད་
[152a.4]ནས། །གཏོར་མའི་ལས་ནི་ཡང་དག་བྱ། །གཽ་རཱིའི་གཟུགས་འཛིན་རྣལ་འབྱོར་པ། །སེམས་དཔའ་གསུམ་དག་སྐུ་འཛིན་པས། །སྐད་ཅིག་གིས་ནི་སྔར་བརྗོད་ནས། །ཅིག་ཅར་དུ་ནི་ཕྱོགས་བཅིང་བྱ། །སྐད་ཅིག་ཏུ་ནི་བསྒོམ་པར་བྱ། །དེ་ནི་དབང་རྣོན་རིམ་པའོ། །དེ་ནས་ཡི་གེ་ཐ་ལས་བྱུང་། །ཉ་རྣམས་ཁྱབ་འཇུག་གཟུགས་ཅན་དུ། །རྣམ་པར་
[152a.5]བསམས་ནས་སྒྲུབ་པ་པོས། །དེ་རྣམས་སྔགས་ཀྱིས་བོད་པར་བྱ། །ཨོཾ་ཨེ་ཧྱེ་ཧི་མ་ཧཱ་བ་ལ་བིརྱ་པ་ར་ཀྲ་མ། མ་ཧཱ་ཡོ་ཛ་ན་ས་ཧཱ་སྲ་པྲ་ལཾ་བ་ཝ་པུ་ཥཱ། ཏི་ལི་ཏི་མི་གི་ལི། མ་ཧཱ་ཏི་མི་གི་ལི་པྲ་བྷི་ཏ་ཡོ་མ་ཧཱ་མ་ཎི་ཨ་དྷི་པ་ཏ་ཡེ། ཨ་ཏྲ་སན་ནི་ཧི་ཏོ་བྷ་བནྟུ། མ་མ་ཨ་བྷི་པྲེ་ཏཱརྠ་སིདྡྷི་མ་བི་ཏ་རནྟུ་སྭཱ་ཧཱ། དེ་ནས་དེ་རྣམས་བོད་བྱས་ནས། །ཁ་ར་ཁཎྜ་
[152a.6]འབྲས་ཆན་ཕྱེ། །ལ་དུ་གློ་ཁ་ས་སོགས་ཀྱིས། །གཏོར་མའི་སྣོད་ནི་རབ་ཏུ་དགང་། །ཆུ་ནི་གཙང་མ་དྲི་ཞིམ་པ། །སྲོག་ཆགས་དག་ནི་རྣམ་སྤངས་པ། །ཁྱབ་འཇུག་གིས་ནི་ཆང་བསྲུང་ཕྱིར། །ཆང་མ་གཏོགས་པ་སྦྱིན་པར་བྱ། །མཆོད་ཡོན་ཞབས་བསིལ་མཆོད་ནང་དུ། །བྱིན་ནས་མེ་ཏོག་ལ་སོགས་གཞུག །བྱིན་ནས་སྔགས་ནི་འདི་ཉིད་ཀྱིས། །
[152a.7]གཏོར་མའི་སྣོད་ནི་དོར་བར་བྱ། །ཨོཾ་ཨ་ཨཱ་ཨི་ཨཱི་ཨུ་ཨཱུ། རྀ་རཱྀ་ལྀ་ལཱྀ་ཨེ་ཨཻ་ཨོ་ཨཽ་ཨཾ་ཨཿསྭཱ་ཧཱ། དེ་ནས་དེ་དག་སྔར་བཞིན་དུ། །མྱུར་དུ་བཏང་བ་བྱས་ནས་ནི། །དཀྱིལ་འཁོར་གྱི་ནི་རྡུལ་ཚོན་དེ། །དོགས་པ་མེད་པར་དོར་བར་བྱ། །དེ་ལྟར་བྱས་ནས་ས་འོག་ན། །གནས་པ་རྣམས་ནི་མགུ་བར་འགྱུར། །དེ་ལ་མཁའ་འགྲོ་མ་ཡི་ཚོགས། །དངོས་གྲུབ་ཡིད་
[152b]
[152b.1]འོང་སྟེར་བར་འགྱུར། །འདོད་ཆགས་བྲལ་བ་སྟོང་ཕྲག་ལ། །ཉིན་རེ་བཟའ་བ་མཆོག་ཕུལ་ལས། །བྱུང་བའི་བསོད་ནམས་གང་ཡིན་དེ། །ཉ་རྣམས་ཚིམ་པར་བྱས་ལས་འབྱུང་། །རང་རྒྱལ་གྱི་ནི་དགེ་འདུན་ལ། །བསོད་སྙོམས་ཕུལ་ལས་དགེ་གང་འབྱུང་། །ཉ་རྣམས་ཚིམ་པར་བྱས་པ་ལས། །བསོད་ནམས་དེ་ནི་ཐོབ་པར་འགྱུར། །དེ་ནི་ས་འོག་ན་གནས་
[152b.2]པའི་གཟུགས་ཅན་གྱི་ཉའི་གཏོར་མའི་ཆོ་གའོ། །གང་གི་སྤྱོད་ལམ་རྣམ་བཞི་རུ། །རྣལ་འབྱོར་པ་ཡིས་འགྲུབ་འགྱུར་བ། །ཕྱོགས་སྤྱོད་གཏོར་མ་བསྒྲུབ་པ་ནི། །དེ་ནས་གཞན་ཡང་རབ་བཤད་བྱ། །རབ་ཏུ་གྲགས་པའི་བཞི་མདོ་རུ། །རྒྱལ་པོའི་སྐྱེད་མོས་ཚལ་བརྟེན་ནས། །རྡུལ་ཚོན་ཁ་དོག་ལྔ་པ་ཡིས། །དེ་རུ་དཀྱིལ་འཁོར་བྲི་
[152b.3]བར་བྱ། །པདྨ་འདབ་བརྒྱད་ལྟེ་བར་བཅས། །པདྨ་སྣ་ཚོགས་དང་ལྡན་པ། །རྣལ་འབྱོར་པ་ཡིས་དེར་བྲི་བྱ། །དབུས་སུ་ཐོད་པ་བྲི་བར་བྱ། །སྡིགས་མཛུབ་རྡོ་རྗེ་འགྱིང་བཅས་པས། །ཤིན་ཏུ་མི་བཟད་འཇིགས་མཛད་པ། །སྤྲིན་ནི་སྔོན་པོའི་མདོག་དང་ལྡན། །འབར་བ་སྔོན་པོ་རབ་ཏུ་ཁྱབ། །གཽ་རཱི་གཽ་རཱིའི་བདག་པོ་ཡིས། །སྙིང་གར་གཡས་
[152b.4]བརྐྱང་ཞབས་ཀྱིས་མནན། །ལྟེ་བའི་དབུས་སུ་བཅོམ་ལྡན་འདས། །རྡོ་རྗེ་ཧཱུཾ་མཛད་བསྒོམ་པར་བྱ། །ཤར་འདབ་ཚངས་པའི་ལྷ་མོ་བསམ། །ཁྱབ་འཇུག་གི་ནི་ལྷོ་ན་གནས། །གཞོན་ནུ་ཡི་ནི་ནུབ་ཏུ་བསྒོམ། །གཤིན་རྗེ་བྱང་གི་ཕྱོགས་ན་གནས། །སྲིན་པོའི་ཕྱོགས་སུ་ལུས་ངན་པོ། །མེ་ཡི་ཕྱོགས་སུ་ཙ་མུཎྜཱི། །དབང་ལྡན་ཕྱོགས་སུ་དབང་ལྡན་
[152b.5]མ། །རླུང་གི་ལྷ་མོ་རང་ཕྱོགས་གནས། །ཞལ་གཅིག་སྤྱན་ནི་གསུམ་པ་སྟེ། །ཕྱག་གཉིས་གར་ལ་རབ་བརྩོན་པ། །གཡས་པ་ཡི་ནི་ཕྱག་རྣམས་སུ། །ཕྲེང་བ་དེ་བཞིན་འཁོར་ལོ་དང་། །རྩེ་གསུམ་དབྱུག་པ་དབྱུག་ཏོ་དང་། །རལ་གྲི་མདུང་དང་གོས་ཉིད་དེ། །ཕྱག་མཚན་འདི་རྣམས་བསམ་པར་བྱ། །སྤྱི་བླུགས་དང་ནི་པདྨ་དང་། །ཕྲེང་བ་དང་
[152b.6]ནི་དེ་བཞིན་མགོ། །སེང་གེའི་རྒྱལ་མཚན་ཐོད་པ་དང་། །ཁ་ཊྭཱཾ་ག་དང་ངོ་མཚར་གཞན། །གཡོན་པ་རྣམས་སུ་བསམ་པར་བྱ། །དམར་པོ་ལྗང་གུ་སེར་དང་མཚུངས། །སྔོན་པོ་དམར་པོ་དམར་དཀར་འོད། །ཨིནྡྲ་ནཱི་ལའི་འོད་ལྡན་པ། །མི་མོ་མཆོག་ནི་འདི་རྣམས་བསམ། །སྔགས་དང་དམ་ཚིག་ཕྱག་རྒྱ་ཡིས། །དེ་རུ་སྤྱན་ནི་དྲང་བར་བྱ། །དེ་
[152b.7]ནས་གཏོར་མ་རྒྱ་ཆེན་པོ། །སྔགས་པས་སྦྱིན་བྱ་ལུང་རྗེ་བཞིན། །ཨོཾ་ན་མོ་བྷ་ག་ཝ་ཏེ་བཛྲ་ཧཱུཾ་ཀ་ར། ཧྲཱིཿཥྚྲྀ་སརྦ་བྷཱུ་ཏ་ནི་སྟཾ་བྷ་ཡ་སྭཱ་ཧཱ། ཨོཾ་བྲཧྨ་ཎི་ཡེ་ཧཱུཾ་ཧཱུཾ་ཕཊ། ཨོཾ་བཻཥྞ་བཱི་ཡེ་ཧྲཱིཿཕཊ། ཨོཾ་ཀཽ་མཱ་རཱི་ཡེ་ཧྲཱིཿཧཱུཾ་ཕཊ། ཨོཾ་ཡ་མཱ་ནཱི་ཡེ་ཧྲཱིཿཧཱུཾ་ཕཊ། ཨོཾ་ཀུ་བཻ་རཱ་ཡེ་ཧྲཱིཿཧཱུཾ་ཕཊ། ཨོཾ་ཙཱ་མུཎྜཱ་ཡེ་ཧྲཱིཿཧཱུཾ་ཕཊ། ཨོཾ་ཨེ་ཥ་བྷྱོ་ཧྲཱིཿཧཱུཾ་ཕཊ། ཨོཾ་བ་ཡ་བྱཻ་ཧྲཱིཿཧཱུཾ་ཕཊ། 
[153a]
[153a.1]ལག་པ་གཉིས་ནི་བརྐྱང་ནས་སུ། །གུང་མོའི་རྩ་བར་མཐེ་བོང་དག །ཐལ་སྦྱར་ཚིག་འདོན་སྦྱོར་བ་ནི། །ཚངས་པའི་ཕྱག་རྒྱར་རབ་ཏུ་བསྒྲགས། །རྡོ་རྗེ་ཁུ་ཚུར་གཉིས་བཅིངས་ནས། །མཛུབ་མོ་རྣ་ཆའི་དབྱིབས་བྱས་པ། །ཁྱབ་འཇུག་ལྷ་མོའི་ཕྱག་རྒྱ་ཡིན། །གཡས་པའི་ཁུ་
[153a.2]ཚུར་གཞོན་ནུ་མའི། །ཁུ་ཚུར་གཉིས་ནི་གཤིན་རྗེ་མའི། །གཉིས་ཀྱིས་མཆོག་སྦྱིན་ནོར་སྦྱིན་མའི། །ལག་གཉིས་ཁུ་ཚུར་བཅིངས་བྱས་ནས། །མཛུབ་གཉིས་བསྒྲེང་བ་ཙཱ་མུཎྜཱིའི། །མཐེའུ་ཆུང་མཐེ་བོང་དག་བཀུག་ནས། །གཞན་དག་བསྒྲེང་བ་དབང་ལྡན་མའི། །གོས་ཀྱི་རོལ་པས་ལག་པ་གཉིས། །
[153a.3]སྤྱི་བོ་རུ་ནི་གཞག་པར་བྱ། །ཕྱག་རྒྱ་འདི་ནི་རླུང་གི་སྟེ། །དེ་ནི་ཕྱག་རྒྱའི་ཚོགས་རིམ་པ། །དེ་ནས་སྣོད་ནི་གང་བ་དགུ། །ཁྱད་པར་དུ་ནི་བདུད་རྩི་ལྡན། །སྔ་མ་བཞིན་དུ་གཞག་པར་བྱ། །བ་ལང་ཁྱིམ་བྱ་ལས་བྱུང་དང་། །བོང་མི་རུས་སྦལ་རྔ་མོ་དང་། །ཁྱི་དང་ཅེ་སྤྱང་རྟ་ལས་བྱུང་། །ཤ་རྣམས་ཀྱིས་ནི་གོ་
[153a.4]རིམས་བཞིན། །རྣལ་འབྱོར་པ་ཡིས་དགང་བར་བྱ། །དོགས་པ་མེད་པའི་སེམས་ཀྱིས་ནི། །སྤོས་དང་མེ་ཏོག་སོགས་ཕུལ་ནས། །སྔར་བཤད་སྔགས་དང་ཕྱག་རྒྱ་ཡིས། །དེ་རྣམས་ལམ་གྱི་བཞི་མདོར་དོར། །མ་མོ་རྣམས་ནི་རང་གནས་སུ། །དེ་ནས་གཤེགས་སུ་གསོལ་བྱས་ནས། །བསོད་ནམས་
[153a.5]བསྔོས་ཏེ་རྣལ་འབྱོར་པ། །སྐྱེས་མཆོག་ཇི་ལྟར་འདོད་གནས་བྱ། །འགྲོ་བ་འམ་ནི་འགྲེང་ཡང་རུང་། །གཉིད་ལོག་པའམ་སད་པའང་རུང་། །མི་གཙང་བའམ་གཙང་ཡང་རུང་། །མ་མོ་རྣམས་ནི་བསྲུང་བར་འགྱུར། །བློ་མཆོག་རྣམས་ནི་ཞི་རྒྱས་སོགས། །ལས་ནི་ཅུང་ཟད་གང་བྱེད་པ། །དེ་ལ་གཏོར་
[153a.6]མ་དག་གིས་ནི། །མཉེས་ནས་དེ་ཡི་གྲོགས་བྱེད་འགྱུར། །དེ་ཡི་བཀའ་ནོད་ལ་བརྩོན་པ། །བགེགས་ལ་སོགས་པ་འགའ་ཡང་རུང་། །དེ་རྣམས་ཀྱང་ནི་དེ་ཉིད་ལ། །སྲུང་དང་སྐྱོབ་དང་སྦེད་པར་འགྱུར། །མར་ངོ་ཡི་ནི་ཚེས་བརྒྱད་དམ། །ཡང་ན་ཚེས་ནི་བཅུ་བཞི་ལ། །མཚན་ཕྱེད་ལ་ནི་གཏོར་མ་བྱ། །དེ་ནི་
[153a.7]དུས་ཀྱི་ཆོ་གའི་རིམ་པའོ། །དེ་ནི་ཕྱོགས་ན་སྤྱོད་པའི་སྒོ་ནས་མ་མོ་རྣམས་ཀྱི་གཏོར་མའི་ཆོ་གའོ། །བྱས་ན་བསོད་ནམས་མཐའ་ཡས་པ། །མི་ཟད་གང་དུ་འབྱུང་འགྱུར་བ། །གང་ཞིག་ཐང་ལ་སྤྱོད་རྣམས་ཀྱི། །གཏོར་མ་གཞན་ཡང་རབ་བཤད་བྱ། །ཐང་སྤྱོད་རྣམས་ཀྱི་ནང་ནས་ནི། །བ་ལང་མཆོད་པ་རབ་
[153b]
[153b.1]ཏུ་བསྔགས། །སྐྱུགས་ལྡང་བྱེད་པའི་ལྷ་ཡིན་པས། །བདེ་མཆོག་ལས་ནི་བཅོམ་ལྡན་གསུངས། །སྒྲུབ་པ་པོས་ནི་ཡར་ངོ་ཡི། །བཅུ་བཞི་ལ་ནི་སྔར་ལངས་ཏེ། །ཆུ་བོ་དྲི་མེད་ཆུ་ལྡན་པར། །སོང་ནས་ཁྲུས་ནི་ཀུན་དུ་བྱ། །མདོ་ལས་གསུངས་པའི་ཆོ་ག་བཞིན། །ལུས་ནི་རབ་ཏུ་བཀྲུ་བར་བྱ། །སྡོམ་བརྩོན་གྱིས་ནི་
[153b.2]གདོང་ལ་སོགས། །དབེན་བར་བཤང་གཅི་དོར་བྱས་ཏེ། །མཚན་མར་བདུན་དང་འཕོངས་སུ་བདུན། །ལག་པར་ས་ཕུར་བདུན་བླུགས་ཤིང་། །དེ་ནས་ཆུ་ཡིས་བཀྲུས་ནས་ནི། །དེ་ནས་ལན་གསུམ་འཐོར་འཐུང་བྱ། །རྣ་སོགས་ལྟེ་བ་ལ་ཐུག་པར། །ལན་བདུན་ཉེ་རེག་བྱས་ནས་ནི། །དབང་བསྐུར་
[153b.3]བྱས་པས་ལན་གསུམ་དུ། །ཆུ་ལ་བྱི་ཟུལ་བྱས་ནས་ནི། །ཁྱོར་བ་དག་ནི་བརྒྱ་རྩ་བརྒྱད། །ཛཾ་བྷ་ལ་ལ་སྦྱིན་པར་བྱ། །རྡོ་རྗེ་འཛིན་པའི་དཀྱིལ་འཁོར་ལའང་། །ཆུ་ནི་སྙིམ་པ་གསུམ་དག་ཉིད། །རེ་རེ་ཞིང་ནི་རང་སྔགས་ཀྱིས། །མཁས་པ་རྣམས་ཀྱིས་དབུལ་བར་བྱ། །དེ་ནས་སྙིམ་
[153b.4]པར་གསུམ་གྱིས་ནི། །ཡི་གེ་བརྒྱ་པས་ཚིམ་པར་བསྔོ། །{ཡི་དགས་,ཡི་དྭགས་}རྣམས་ལ་ཆུ་སྙིམ་ལྔ། །འཇིག་རྟེན་དབང་པོའི་སྔགས་ཀྱིས་ནི། །དེ་ནས་ལངས་ཏེ་བ་བརྒྱད་ནི། །ཁྱུ་མཆོག་མཐོན་པོ་དང་ལྡན་པ། །འཁོར་ལོའི་ཚུལ་དུ་བཞག་ནས་ནི། །དབུས་སུ་ཁྱུ་མཆོག་མཐོན་པོ་གཞག །དེ་ནས་
[153b.5]མཆོད་ཡོན་དག་གི་སྣོད། །བའི་རྣམ་ལྔས་དགང་བར་བྱ། །དཱུར་བའི་ཆུན་པོས་བསངས་ནས་ནི། །མཁའ་འགྲོ་དྲག་མོ་རོ་ལངས་མ། །དེ་བཞིན་གཞན་ཡང་གཏུམ་མོ་དང་། །སེང་མོ་སྟག་མོ་འུག་པ་མོ། །དེ་བཞིན་གཞན་ཡང་ཅེ་སྤྱང་མའི། །ས་བོན་དེ་དག་ལ་དགོད་བྱ། །རྡོ་རྗེ་སེམས་དཔའི་ས་བོན་གྱིས། །
[153b.6]དབུས་སུ་ཁྱུ་མཆོག་བྱིན་རླབས་བྱ། །དེ་ལ་ས་བོན་ནི་འདི་རྣམས་ཡིན་ཏེ། །ཡེ་ཤེས་མཁའ་འགྲོ་མ་རྣམས་ཀྱི་ས་བོན་ནི་ཡི་གེ་ཧཱུཾ། དྲག་མོའི་ས་བོན་ནི་ཡི་གེ་ཀྵུཾ། །རོ་ལངས་མའི་ས་བོན་ནི་ཡི་གེ་ཡུཾ། །གཏུམ་མོའི་ས་བོན་ནི་ཡི་གེ་ཧཱུཾ། སེང་མོའི་ས་བོན་ནི་ཡི་གེ་སྨྲྱུཾ། སྟག་མོའི་ས་བོན་ནི་ཡི་གེ་ཀྵྨྲྱུཾ་འུག་པ་མོའི་ས་བོན་ནི་ཡི་གེ་
[153b.7]ཡྨྲྱུཾ་ཅེ་སྤྱང་མའི་ས་བོན་ནི་ཡི་གེ་ཀྵྨྻུཾ། ས་བོན་བརྒྱད་པོ་དེ་དག་དང་། །དགུ་པ་ཡེ་ཤེས་ས་བོན་ནི། །དེ་དག་སྙིང་གར་བཀོད་ནས་ནི། །དེ་ནས་གཏོར་མ་སྦྱིན་པར་བྱ། །འབྲས་ཆན་ཆང་བུ་རྣམས་ཀྱིས་ཀྱང་། །སྣོད་ནི་དགུ་དག་དགང་བར་བྱ། །འོ་ཐུག་ལན་ཚྭ་དང་ལྡན་པ། །དེ་རྣམས་ཀྱི་ནི་ནང་དུ་གཞུག །དེ་རྣམས་ལོགས་
[154a]
[154a.1]སུ་ས་ལ་ནི། །ཆུ་ནི་སྙིམ་པ་གསུམ་བླུགས་བྱ། །མེ་ཏོག་སྤོས་ལ་སོགས་རྣམས་ཀྱིས། །མཉམ་པར་གཞག་པས་མཆོད་པར་བྱ། །བདག་ཉིད་ཞི་བར་མཐུ་ལྡན་པ། །བཅོམ་ལྡན་སྒྲོལ་མ་དབང་ཕྱུག་མ། །མ་དུ་ལུང་ག་རྩེ་གསུམ་བསྣམས། །ཁྱུ་མཆོག་ལ་ནི་བཅིངས་པར་བསྒོམ། །དེ་ནས་གསང་སྔགས་འདི་
[154a.2]ཡིས་ནི། །གང་གི་སེམས་ཅན་ཁམས་རྣམས་ནི། །བདེ་བྱེད་རྣལ་འབྱོར་པས་འགྲུབ་འགྱུར། །གཏོར་མ་དེ་ཡི་མདུན་དུ་སྦྱིན། །ཨོཾ་ཨ་ཨཱ་ཨཾ་ཨ་ཀཱ་རོ་མུ་ཁཾ་སརྦ་དྷ་རྨྨཱ་ཎཱཾ་ཨཱདྱ་ནུཏྤནྣ་ཏྭཱཏ། ཞེས་བྱ་བ་ཡི་སྔགས་འདི་ཡིས། །གཏོར་མའི་སྣོད་ནི་གུས་བཅས་པས། །ལན་གསུམ་བྱིན་གྱིས་བརླབས་ནས་སུ། །དེ་ནས་དེ་
[154a.3]རྣམས་ལ་སྦྱིན་བྱ། །ཇི་སྲིད་པ་ལ་ཟ་འགྱུར་བ། །བཞི་པའི་མཐུ་ལྡན་སྒྲོལ་མ་ཡི། །དེ་ཉིད་གསུམ་དང་ཡོངས་སྤེལ་བའི། །སྔགས་འདི་དེ་སྲིད་བརྗོད་པར་བྱ། །ཨོཾ་ཏཱ་རེ་ཏུཏྟཱ་རེ་ཏུ་རེ་ཨཱཿཧཱུཾ་ཕཊ་སྭཱ་ཧཱ། མུཿའི་མཐའ་ཅན་སྔགས་ཀྱིས་ནི། །དེ་ནས་སྔགས་པས་གཤེགས་གསོལ་བྱ། །གུས་པ་ཡིས་ནི་བཟའ་བ་དག །
[154a.4]དགེ་སློང་དགེ་འདུན་དག་ཕུལ་ནས། །དགེ་བ་བསྔོས་ཏེ་བསྟོད་པ་དག །བརྗོད་ནས་སྒྲོལ་མའི་རིགས་དག་ལ། །ཕྱག་བྱས་ན་ནི་ཀུན་ལངས་ཏེ། །དེ་ནས་ཇི་ལྟར་འདོད་བཞིན་གནས། །དེ་ནི་ཐང་ལ་སྤྱོད་པའི་གཟུགས་ཅན་གྱི་བ་ལང་རྣམས་ཀྱི་གཏོར་མའོ། །གང་གིས་འཁོར་ལོ་གསུམ་མཁའ་འགྲོ། །སྒྲུབ་
[154a.5]པ་པོ་ལ་ཀུན་དུ་སྲུང་། །གཞོན་ནུ་མ་ཡི་གཏོར་སྒྲུབ་པ། །དེ་ནས་ཡང་དག་རབ་བཤད་བྱ། །རེ་ཞིག་དང་པོར་ནམ་མཁའ་ཉི་མའི་སྟེང་གི་ཟླ་བའི་མཆོད་རྟེན་གྱི་དབུས་སུ་ཡི་གེ་མཾ་ལས་ཡོངས་སུ་སྤྲུལ་པ་གཞོན་ནུ་མའི་གཟུགས་ཅན། གསེར་བཙོ་མ་ལྟ་བུ་ཉི་མ་འཆར་ཀའི་འོད་ཟེར་གྱི་ཕྲེང་བ་སྟོང་ཕྲག་འཕྲོ་བའི་
[154a.6]མེ་ཏོག་བནྡུ་ཛི་བ་ཀ་དང་། ཛ་བ་ལྟ་བུའི་གོས་དང་ལྡན་པ། ཨང་ག་རག་དང་སྟོད་གཡོགས་དམར་པོ་རྣམ་པ་སྣ་ཚོགས་པ་དང་ལྡན་པ། ལག་གདུབ་དང་། རྣ་རྒྱན་དང་། སྐེ་རགས་དང་། རྐང་གདུབ་དང་། གཡེར་ཀ་རྣམས་ཀྱི་སྒྲ་དང་། སོར་གདུབ་ཁ་དོག་སྣ་ཚོགས་པའི་རྒྱན་དག་གིས་རྣམ་པར་བརྒྱན་པ། རྣམ་པར་
[154a.7]སྣང་མཛད་ཀྱིས་དབུ་རྒྱན་བྱས་པ། མགོ་ལ་མྱ་ངན་མེད་པའི་ཕྲེང་བས་རྣམ་པར་བརྒྱན་པ། ཕྱག་བརྒྱད་པ། ཞལ་གསུམ་པ། སྤྱན་གསུམ་པ་ཕྱག་གཡོན་པ་རྣམས་ན་གཞུ་དང་། ཤིང་མྱ་ངན་མེད་པ་དང་། སྐུད་པ་དང་ཞགས་པ་བསྣམས་པ། ཕྱག་གཡས་པ་རྣམས་ན་རྡོ་རྗེ་འབར་བ་དང་། ཁབ་དང་། ལྕགས་ཀྱུ་
[154b]
[154b.1]དང་། མདའ་གསོར་བ་ལ་བརྩོན་པ། ཞལ་དང་པོ་ཞི་བ་པདྨ་ཁ་རབ་ཏུ་བྱེ་བ་ལྟ་བུ་གསེར་རབ་ཏུ་སེར་པོའི་མེ་ཏོག་ཅན། མིག་རབ་ཏུ་ཡངས་པ། མཆུ་ལི་ཁྲིའི་ཕྱེ་མ་བཞིན་དུ་དམར་བ་སྒེག་ཅིང་རོལ་པ་དང་བཅས་པ། ཞལ་གཡོན་པ་ཕག་གི་གདོང་ཅན་ཁྲོ་བ་དང་བཅས་ཤིང་རྣམ་པར་གཙིགས་པ་ལ། མི་སྡུག་ཅིང་དྲག་
[154b.2]པོ་འཇིགས་སུ་རུང་བ་ཨིནྡྲ་ནཱི་ལའི་མདོག་དང་མཚུངས་པ་མཐིང་ཤུན་ལྟར་སྣང་བ། ཉི་མ་སྟོང་ཕྲག་བཅུ་གཉིས་དང་མཚུངས་པའི་འོད་དང་ལྡན་པ། ཁྲོ་གཉེར་གཙིགས་པ་དང་བཅས་པ་འཇིགས་པར་མཛད་པ། ཞལ་གཡས་པ་པདྨ་རཱ་ག་ལྟར་ཤིན་ཏུ་དམར་བ་མཆོག་ཏུ་འབར་བའི་ཉི་མ་སྟོང་ཕྲག་
[154b.3]ལྟར་རབ་ཏུ་གསལ་ཞིང་ཞི་བ་མཆོད་རྟེན་གྱི་བུམ་པ་ལས་བྱུང་བའི་ཤིང་མྱ་ངན་མེད་པའི་མེ་ཏོག་གིས་གཡོགས་པ། དེའི་འོག་ཏུ་རྣམ་པར་སྣང་མཛད་རལ་པའི་ཐོར་ཚུགས་ཀྱིས་བརྒྱན་ཅིང་ཞི་བ། གསེར་རབ་ཏུ་སེར་པོའི་མདོག་ལྟར་འབར་བ། བྱང་ཆུབ་མཆོག་གི་ཕྱག་རྒྱ་དང་ཡོངས་སུ་ལྡན་པར་
[154b.4]བཞུགས་པ། ཕག་པའི་གདན་ལ་གཡོན་བརྐྱང་བའི་གནས་པས་གཞོན་ནུ་མའི་ཚོད་དུ་བཞུགས་པ། དེའི་འོག་ཏུ་རླུང་གི་དཀྱིལ་འཁོར་ལ་ཡི་གེ་རཾ་ལས་ཡོངས་སུ་སྤྲུལ་པའི་གཟའ་ཆེན་པོ་སྒྲ་གཅན་ཉིན་དང་། མཚན་དུ་ཟླ་བ་དང་ཉི་མ་དག་ཟ་བར་བྱེད་པ་རྣམ་པར་བསྒོམས་ལ། རང་གི་སྔགས་
[154b.5]ཀྱིས་བདག་ཉིད་བྱིན་གྱིས་བརླབས་ཏེ། ཨོཾ་མཱརཱི་ཙྱཻ་སྭཱ་ཧཱ་ཞེས་བྱ་བའི་སྔགས་འདི་བཟླས་པར་བྱའོ། །དེ་ནས་མདུན་དུ་ཁྱེའུ་གཅིག་དང་བུ་མོ་བརྒྱད་བཀུག་སྟེ་{གོ་རིམས་,གོ་རིམ་}བཞིན་དུ་དཀྱིལ་འཁོར་གྱི་རིམ་པས་རྣམ་པར་བཞག་ལ། དེ་དག་ལོ་ནི་བཅུ་གཉིས་ལོན་པའི་མིག་ཡངས་རབ་ཏུ་མཛེས་རྙེད་ནས། །
[154b.6]ས་ཕྱོགས་དབེན་པར་ཁྲུས་ལེགས་བྱས་ཤིང་གོས་ནི་གར་དགར་གོན་པ་ཡི། །གུར་ཀུམ་དང་ནི་གླ་རྩི་ལ་སོགས་བྱུགས་ཤིང་སྤོས་ཀྱིས་རབ་བདུགས་ལ། །དེ་དག་ཐམས་ཅད་དེ་ཁོ་ན་བཞིན་ཉེ་བར་བྱུགས་ཏེ་བདུག་བྱས་ནས། །དེའི་མདུན་ས་གཞི་བ་ཡི་ལྕི་བས་བྱུགས་ཏེ་དེ་ཉིད་དུ་བཞག་ལ། །
[154b.7]གུ་གུལ་བདུག་པ་རབ་བྱིན་གསང་སྔགས་བརྒྱ་རྩ་བརྒྱད་བཟླས་བསྒྲུབ་བྱ་ཡི། །སྙིང་གར་ཟླ་བའི་དཀྱིལ་འཁོར་རྣམ་པར་བཀོད་དེ་དེ་ཡི་སྟེང་དུ་ཡི་གེ་མཾ། །རྣམ་པར་བཀོད་པས་འོད་ཟེར་ཅན་གྱི་ང་རྒྱལ་རབ་ཏུ་བསྙེམས་ཚུལ་གྱིས། །དྲིལ་བུའི་སྒྲ་དང་གུ་གུལ་བདུགས་པས་སྐད་ཅིག་དེ་ཉིད་ལ་
[155a]
[155a.1]འབབ་འགྱུར། །འདིར་ནི་སྔགས་ཀྱང་འབྱུང་བ་སྟེ། ཨོཾ་མཱ་རཱི་ཙྱཻ་ཨཱ་བེ་ཤ་ཡ་ཨཱ་བེ་ཤ་ཡ། ཀཾ་པ་ཀཾ་པ། དྷུ་ན་དྷུ་ན། གྲྀཧྣ་གྲྀཧྣ། ཧཱུཾ་མཱ་རཱི་ཙྱཻ་སྭཱ་ཧཱ། ཞེས་བྱ་བའི་སྔགས་འདིས་ཕབ་སྟེ། དེ་ནས་དེ་རྣམས་ལ་མེ་ཏོག་དང་སྤོས་ལ་སོགས་པས་ཇི་ལྟར་རྗེས་སུ་མཐུན་པ་ཉིད་ཀྱི་སྔགས་རྣམས་ཀྱིས་
[155a.2]བྱིན་ལ། མེ་ཏོག་ཕྲེང་བ་གཙུག་ཕུད་ཀྱི་ནང་དུ་བཅུག་སྟེ་མདུན་དུ་བཟའ་བ་དང་བཅའ་བ་དང་བཏུང་བ་ལ་སོགས་པས་ཡོངས་སུ་གང་བའི་སྣོད་གཞོན་ནུ་མའི་གྲངས་དང་མཉམ་པ་རྣམས་ཨོཾ་མཱ་རཱི་ཙྱཻ་བ་ར་ལི་བ་ད་ལི། བཏྟ་ལི་བཱ་རཱ་ཧཱ་མུ་ཁཱི་སརྦ་དུཥྚ་པྲ་དུཥྚཱ་ནཱཾ་མུ་ཁཾ་བནྡྷ་བནྡྷ་ཧཱུཾ་ཧཱུཾ་ཕཊ། ཨི་མཾ་བི་ལིཾ་པྲ་ཏཱིཙྪ་ས་མ་ཡ་མ་ནུ་
[155a.3]སྨ་ར་ཨཱཿཧཱུཾ་སྭཱ་ཧཱ་ཞེས་བྱ་བའི་སྔགས་ཀྱིས་སྦྱིན་པར་བྱའོ། །དེ་ནས་ཇི་སྲིད་གཏོར་མ་ཟ་བ་དེ་སྲིད་དུ་བཅོམ་ལྡན་འདས་མའི་རྩ་བའི་སྔགས་བཟླས་པར་བྱའོ། །ཟས་ཀྱི་བྱ་བའི་མཐའ་མར་འགྲོན་བུ་དང་། སྟར་ཀའི་འབྲས་བུ་དང་། ཚོན་སྣ་ལྔའི་སྐུད་པ་སྣ་ཚོགས་པ་དང་། རྣ་བ་དང་ལག་པ་དང་། མགུལ་རྒྱན་ཅི་
[155a.4]འབྱོར་པའི་ཡོ་བྱད་བྱིན་ཏེ། ཁྱེད་ཀྱིས་ཞེས་བྱ་བ་ལ་སོགས་པའི་ཚིགས་བཅད་ཀྱིས་བཏང་སྟེ། ཡེ་ཤེས་ཀྱི་འཁོར་ལོ་གཤེགས་སུ་གསོལ་ནས་འོད་ཟེར་ཅན་གྱི་ང་རྒྱལ་གྱིས་གནས་པར་བྱའོ། །དེ་ནི་གཞོན་ནུ་མའི་གཏོར་མའི་ཆོ་གའོ། །གང་གིས་ས་གཞི་ཇི་སྲིད་པར། །མཆོད་རྟེན་རྒྱལ་བའི་གནས་སྲུང་
[155a.5]འགྱུར། །ནག་པོ་ཆེན་པོའི་གཏོར་མའི་རིམ། །དེ་ནས་གཞན་ཡང་རབ་བཤད་བྱ། །ལྷ་ཁང་ལ་སོགས་ཟིན་ནས་ནི། །རབ་གནས་རྒྱུད་ལས་གསུངས་པ་ཡི། །ཆོ་གས་དེ་རབ་གནས་བྱས་ཏེ། །དེ་ནས་གཏོར་མ་ཀུན་དུ་བྱ། །རྒྱལ་བའི་གནས་ནི་བསྲུང་བའི་ཕྱིར། །གཙུག་ལག་ཁང་གི་སྒོར་གནས་ཤིང་། །
[155a.6]དྲི་གཙང་ཁང་གི་ནང་གནས་པར། །ནག་པོ་ཆེ་དགོད་རྣལ་འབྱོར་པས། །སྐུ་མདོག་ནག་པོ་ཞལ་བཞི་པ། །ལྟོ་བ་ཆེན་པོ་ཕྱག་བཅུ་པ། །ནམ་མཁའི་གོས་ཅན་སྟག་ལྤགས་ཀྱིས། །སྨད་ཀྱི་ཆ་ནི་རབ་དཀྲིས་པ། །དབུ་ལ་ཐོད་པའི་ཕྲེང་བར་ལྡན། །མཆེ་བ་གཙིགས་ཤིང་མི་བཟད་པ། །ཐོད་པའི་ཕྲེང་བ་
[155a.7]བཀོད་པ་ཡིས། །མགྲིན་པ་རྐང་པ་རྣམ་བརྒྱན་པ། །སྨིན་མ་ཁམ་པའི་སྨིན་འཁྱུག་དང་། །སྤྱན་གསུམ་གྱིས་ནི་རྣམ་པར་སྤྲས། །དང་པོའི་ཞལ་ནི་ནག་པོ་མཚུངས། །གཡས་པ་སྔོན་པོར་སྣང་བ་སྟེ། །གཡོན་པ་དམར་པོ་ཤིན་ཏུ་མཛེས། །ཉི་མ་ཁྲི་དང་མཚུངས་པའི་འོད། །རྒྱབ་ནི་དྲི་བཅས་དུ་བའི་
[155b]
[155b.1]མདོག །དེ་ཡི་གདོང་ནི་བསམ་པར་བྱ། །རལ་གྲི་དང་ནི་ཐོ་བ་དང་། །རྩེ་གསུམ་རྒྱུད་{མངས་,མང་}དག་གི་རྒྱུད། །སྦྲེང་བ་ལ་ནི་བརྩོན་འགྱུར་བ། །དེ་ཡི་གཡས་ཀྱི་ཕྱག་ཏུ་བསམ། །གཡོན་དུ་ཐོད་པ་ཁ་ཊྭཱཾ་ག །པི་ཝང་དེ་བཞིན་གར་བྱེད་པ། །མི་ཡི་པགས་པ་ཁྲག་འཛག་པ། །སྟེང་གི་ཕྱག་དག་ན་བསྣམས་
[155b.2]ཤིང་། །གཡས་བརྐྱང་འདུག་སྟངས་གར་བྱེད་པ། །མཉམ་པར་གཞག་པས་བསྒོམ་པར་བྱ། །དེ་བཞིན་དུ་ནི་དེ་ཡི་འཁོར། །མི་སྡུག་གདོང་ཅན་མཁའ་འགྲོ་མ། །སེང་གེ་གླང་པོ་དྲེད་དང་སྦྲུལ། །བྱི་ལ་ཁྱི་ཡི་གདོང་ཅན་ཏེ། །ཧ་ཧ་ཞེས་སྒྲོགས་ཅ་ཅོའི་སྒྲས། །རྨོངས་པ་རྣམས་ནི་སྐྲག་བྱེད་པ། །
[155b.3]ཐོད་པའི་ནང་དུ་བླུགས་པའི་ཁྲག །འཐུང་བྱེད་པ་ནི་བསྒོམ་པར་བྱ། །དེ་ལྟར་བསམས་ནས་རྣལ་འབྱོར་དབང་། །བདག་ཉིད་མ་ཧེ་ལ་ཞོན་ཅིང་། །དྲག་པོ་ཆེན་པོ་གཤིན་རྗེ་གཤེད། །གདུག་པ་ཐམས་ཅད་འཇོམས་མཛད་པ། །ཞལ་དྲུག་དང་ནི་ཞབས་དྲུག་དང་། །ཕྱག་དྲུག་ཉིད་ཀྱིས་རྣམ་བརྒྱན་
[155b.4]པ། །ལྷ་དང་ལྷ་མིན་ཟ་བྱེད་པ། །གཡས་པའི་ཕྱག་རྣམས་ན་ཐོ་བ། །རལ་གྲི་ལྕགས་ཀྱུ་བསྣམས་སྡིགས་མཛུབ། །ཞགས་པ་དང་ནི་དྲིལ་བུ་ཡིས། །གཡོན་པ་རྣམས་ནི་མཛེས་བྱས་པ། །གཡས་བརྐྱང་བ་དང་གཡོན་བརྐྱང་དང་། །དེ་བཞིན་མཉམ་པའི་འདུག་སྟངས་ཀྱིས། །ལྷ་ཡི་ཚོགས་
[155b.5]རྣམས་དྲུག་པོ་ཡི། །སྟོབས་ནི་ཀུན་དུ་མནན་ནས་བཞུགས། །སྙིང་གའི་ཡི་གེ་ཧཱུཾ་ལས་བྱུང་། །འོད་ཟེར་འཁོར་ལོ་འབར་བ་ལས། །ཁྲོ་བའི་སྤྲིན་གྱི་ཚོགས་དག་ནི། །ཆ་བྱད་མཚུངས་པའི་ཚོགས་རྣམས་སྤྲོ། །ཨིནྡྲ་ནཱི་ལ་ལྟར་སྣང་བསམ། །དེ་འདྲའི་གཟུགས་སུ་གནས་ནས་ནི། །ནག་པོ་ཆེན་པོ་
[155b.6]སྙིང་འགས་པར། །བརྩོན་པར་གྱུར་པའི་སྔགས་འདི་ཡང་། །ཁྲོ་བོའི་ཚིག་གིས་བརྗོད་པར་བྱ། །ཨོཾ་ཧྲཱིཿཥྚྀཿབི་ཀྲྀ་ཏཱ་ན་ན་སརྦ་ཤ་ཏྲུཾ་ནཱ་ཤ་ཡ་སྟཾ་བྷ་ཡ་ཧཱུཾ་ཧཱུཾ་ཕཊ་སྭཱ་ཧཱ། དེའི་རྗེས་ལ་འདི་སྐད་དུ་བཀའ་བསྒོ་བར་བྱའོ། །སྔར་བཤད་པའི་སྔགས་ཉིད་ཀྱིས་བཀུག་སྟེ་བཅིངས། དེ་དབང་དུ་བྱས་ནས་
[155b.7]གཤིན་རྗེ་གཤེད་ཀྱི་རྣལ་འབྱོར་ཉིད་ཀྱིས་བཀའ་བསྒོ་བར་བྱ་སྟེ། ཀྱེ་ནག་པོ་ཆེན་པོ་གཙུག་ལག་ཁང་འདི་ཇི་སྲིད་གནས་པ་དེ་སྲིད་དུ་ཁྱོད་ཀྱིས་བསྲུང་བར་བྱ་ཞིང་འཁོར་དང་བཅས་པ་ཁྱོད་ཀྱིས་འཕགས་པའི་དགེ་འདུན་གྱི་བཀའ་ཡང་མཉན་པར་བྱའོ། །དེའི་རྗེས་ལ་རྣལ་འབྱོར་པ་དེ་ཉིད་ཀྱིས་
[156a]
[156a.1]ཡོངས་སུ་མཉེས་པར་བྱ་བའི་ཕྱིར་དེ་ལ་གཏོར་མ་སྦྱིན་པར་བྱའོ། །ཟངས་ལ་སོགས་པ་ལས་བྱས་པའི་སྣོད་ཚད་ཆེན་པོ་དང་ལྡན་པ་ཙནྡན་དམར་པོ་ལས་བྱས་པའི་དཀྱིལ་འཁོར་གྲུ་བཞི་པ་བཞག་སྟེ། ཐུག་པ་ནག་པོ་དང་། གློ་བ་དང་། འོ་ཐུག་དང་། རློན་པ་དང་། བཙོས་པ་དང་། 
[156a.2]བསྲེགས་པའི་དབྱེ་བས་ཉའི་ཤ་རྣམ་པ་གསུམ་དང་། ཁྲག་དང་། ཞག་དང་། ཀླད་པ་དང་། ཚིལ་རྣམས་དང་། རྒུན་ཆང་དང་། འབྲུའི་ཆང་དང་། ཉའི་གཟུགས་བརྙན་དང་། འགྲེང་བུའི་ཆུན་པོ་དང་། སྒོག་པའི་བྱེ་བྲག་བདུན་དང་། སྣུམ་ཁུར་དང་། ནས་དང་། གྲོ་ལ་སོགས་པའི་བྱེ་
[156a.3]བྲག་གི་འབྲུ་རྣམས་དང་། ཟངས་དང་། ལྕགས་ལས་བྱས་པའི་ཁབ་ཀྱི་ཚོགས་ཀྱིས་ཡོངས་སུ་བཀང་ལ། མེ་ཏོག་དང་སྤོས་ལ་སོགས་པའི་མཆོད་པའི་ཡོ་བྱད་རྣམ་པ་ལྔས་ཡོངས་སུ་མཆོད་དེ། གཤིན་རྗེ་གཤེད་ཀྱི་ཕྱག་རྒྱས་ཀྱང་མངོན་པར་བཏབ་ལ་ཕྱོགས་བཅིང་བ་བྱ་སྟེ། ཁྲོས་པའི་སེམས་དང་
[156a.4]ལྡན་ཞིང་དྲིལ་བུ་དང་རྡོ་རྗེ་གསོར་བ་ལ་བརྩོན་པའི་རྣལ་འབྱོར་པས་སྔགས་འདིས་སྤྱན་དྲང་བར་བྱའོ། །ཨོཾ་མ་ཧཱ་ཀཱ་ལ་ཨ་ཡ་ཏི་མ་ཧཱ་བི་ཧ་ར་པཱ་ལ་ནཱ་ཡ། སརྦ་ཌཱ་ཀི་ནཱི་ཡཀྵ་རཱཀྵ་ས་ས་པ་རི་ཝཱ་རཱ་ན་ཏྲ་སིནྣ་ཧི་ཏོ་བྷ་བ་སྭཱ་ཧཱ། དེའི་རྗེས་ལ་སྔགས་འདི་དང་སྙོམས་པར་འཇུག་པའི་ཕྱག་རྒྱས་ཚིམ་པར་བྱ་
[156a.5]བའི་ཕྱིར་གཏོར་མ་བྱིན་གྱིས་བརླབ་པར་བྱའོ། །ཨོཾ་ཨཱཿད་ཤ་དིཀ་ཏྲྱ་དྷྭ་སཾ་བྱ་བ་སྠི་ཏཱ། སརྦ་ད་ཤ་དིཀ་ལོ་ཀ་དྷཱ་ཏུ་པ་ར་མ་ཎུ་པ་རནྟ་ར་བ་ཏི་སརྦ་བ་ཏི་ཀ་ལོ་ཀ་པཱ་ལ། མ་ཧཱ་ཀཱ་ལ་བཛྲ་ཨཱ་ཡུ་དྷ་མཱ་ཡཱ་བཛྲ། བཛྲཱ་ན་ལ། བཛྲ་ཀཱ་ལ། བཛྲ་མུ་ས་ལ། ནཱ་ག་བཛྲ། བཛྲཱ་ནི་ལ། བཛྲ་ཤཾཽཎྜ། བཛྲ་བྷེ་
[156a.6]ར་ཝ། བཛྲ་ཀྲོ་དྷ། བཛྲ་ཀུཎྜ་ལེ། བཛྲ་པྲ་བྷ། མོ་ན་བཛྲ། བེ་མ་ཙི་ཏྲི། པྲྀ་ཐི་བཻ་དེ་བ་ཏཱ། སརྦ་ཨིཏྱུ་པ་སརྒ་ཨུ་པ་ཤཱནྟ་ཡེ། སརྦ་གནྡྷ་པུཥྤ་དྷཱུ་པ། དཱི་པ། ནཻ་བི་ཏྱ། སརྦོ་པ་ཏྲ་ཨ་ལཾ་ཀ་ར་དི་ནཤྩ་པྲ་ཏཱིཙྪ། ཨུ་པ་པཱུ་ཛྱ། སརྦ་ཥ་ནཾ། ཀཱ་ཡ་ཝཱཀ་ཙིཏྟཾ། སྟཾ་བྷ་ཡ་སྟཾ་བྷ་ཡ། མ་མ་སརྦ་ཨཱ་ཤཾ་པ་རི་པཱུ་
[156a.7]ར་ཡ་ཐཱ་ཡ་བ་དཱ་སཾ་སཱ་ར། མ་མ་སརྦ་སཏྭཱ་ནཱཾ་ཙ། སཏྶུ་ཁ་སིདྡྷ་ཡེ་ས་ཧ་ཡ་ཀཱ་བྷ་བནྟུ་ཧཱུཾ་ཧཱུཾ་ཕཊ་སྭཱ་ཧཱ། ཞེས་བརྗོད་ལ། གཏོར་མའི་སྣོད་སྒྲུབ་པའི་གྲོགས་མཆོག་ཐོར་ཚུགས་བཅིངས་པའི་ལག་ཏུ་བྱིན་ཏེ་དུར་ཁྲོད་ཆེན་པོར་དོར་བར་བྱའོ། །དེ་ནས་ནག་པོ་ཆེན་པོ་ནི། །འཁོར་དང་བཅས་པ་མཉེས་གྱུར་ནས། །
[156b]
[156b.1]ཇི་སྲིད་ནམ་མཁའ་ཉི་ཟླ་དང་། །ཇི་སྲིད་སྐར་མ་དག་དང་ས། །ཇི་སྲིད་རྒྱ་མཚོ་དང་ནི་གླིང་། །ཇི་སྲིད་འགྲོ་བ་རིགས་དྲུག་གནས། །དེ་སྲིད་རྒྱལ་བཅས་གཙུག་ལག་ཁང་། །མཆོད་རྟེན་བཅས་པ་དེས་སྲུང་འགྱུར། །དེ་ནི་འཕགས་པའི་དགེ་འདུན་ཡང་། །ཚེ་ནི་རིང་པོར་བྱེད་པར་འགྱུར། །
[156b.2]མེ་ལ་སོགས་པ་བགེགས་ཀྱི་ཚོགས། །འབྱུང་བ་དེ་ཡིས་འཇིགས་པར་བྱེད། །རབ་གནས་དུས་སུ་རྣལ་འབྱོར་པས། །གཏོར་མ་འདི་ནི་ཡང་དག་བྱ། །ཕན་ཕྱིར་བྱ་བའི་རྒྱུད་ལས་ནི། །བཅོམ་ལྡན་འདས་ཀྱིས་དེ་སྐད་གསུངས། །དེ་ནི་ནག་པོ་ཆེན་པོའི་གཏོར་མའོ། །སྐྱེ་བོ་སྡིག་པ་བྱེད་པ་རྣམས། །
[156b.3]གང་གིས་བདེ་འགྲོར་སྐྱེ་འགྱུར་བ། །འཆི་བའི་དུས་ཀྱི་གཏོར་མ་ནི། །བཟང་པོ་དེ་ནས་བཤད་པར་བྱ། །བློ་གྲོས་ཆེན་པོས་བུད་མེད་དམ། །སྐྱེས་པ་ཤི་བ་མཐོང་ནས་ནི། །དེ་ཚེ་བདག་ཉིད་བྱང་ཆུབ་སེམས། །ཕྱག་ན་རྡོ་རྗེ་བསམ་པར་བྱ། །ཞལ་གཅིག་པ་ལ་ཕྱག་གཉིས་པ། །ཨུཏྤལ་སྔོན་པོའི་
[156b.4]འདབ་འདྲའི་འོད། །མཆེ་བ་ཅུང་ཟད་གཙིགས་པ་སྟེ། །སྒེག་པ་ཡི་ནི་རོ་ཡིས་བརྒྱན། །གཡོན་པ་སྡིགས་མཛུབ་དང་ལྡན་ཞིང་། །གཡས་པ་རྡོ་རྗེ་གསོར་མཛད་པ། །གར་བཅས་དེ་དག་མཚུངས་ཉིད་ཀྱིས། །འདྲེན་པ་རྣམས་ཀྱིས་ཡོངས་སུ་བསྐོར། །ས་སྙིང་ལ་སོགས་ས་བོན་གྱིས། །ཡན་ལག་
[156b.5]དྲུག་གི་གོ་ཆ་དགོད། །མིག་ལ་སོགས་པ་བྱིན་བརླབས་ན། །དེ་ནས་ལྷ་ཡི་མིག་སོགས་འགྱུར། །དེ་ཡི་མགོ་དང་ལོགས་སོགས་སུ། །དེ་ཡིས་གཤིན་རྗེའི་ཕོ་ཉ་མཐོང་། །པག་པ་དབྱུག་པའི་ཐོ་བ་ཅན། །དེ་ནས་མཐོང་ནས་འདི་ལྟར་བསྡིགས། །གཤིན་རྗེ་ཕོ་ཉ་ཁྱེད་རྣམས་ནི། །འདི་ནི་
[156b.6]མདུན་ནས་འགྲོ་བར་གྱིས། །ང་ནི་གནས་པ་འདི་རུ་ཁྱེད། །སྐད་ཅིག་ཙམ་ཡང་གནས་སྐབས་མེད། །དེ་མིན་རྡོ་རྗེ་རྣོན་པོ་ཡིས། །ཁྲག་དང་རྣག་རྫབ་འཇིགས་རུང་བར། །ཁྱོད་ཀྱི་མགོ་ནི་འགས་པར་བྱ། །རྡོ་རྗེ་འཛིན་པའི་རྣལ་འབྱོར་པ། །དེ་ཡི་ཚིག་དེ་ཐོས་ནས་ནི། །མི་བཟད་གཤིན་
[156b.7]རྗེའི་ཕོ་ཉ་སོགས། །ཕྱོགས་རྣམས་ཀུན་ཏུ་འབྲོས་པར་འགྱུར། །དེ་ནས་དེ་ཡི་སྙིང་ག་ནས། །འབྱུང་བར་འགྱུར་བའི་རླུང་དག་དང་། །རྣམ་པར་ཤེས་པ་ཚིམ་བྱའི་ཕྱིར། །གཏོར་མ་དག་ནི་བྱ་བ་ཡིན། །རྣ་བའི་དྲུང་དུ་སྔགས་འདི་ནི། །རྣལ་འབྱོར་རིགས་པས་གསང་ནས་ནི། །བཟླས་ན་དེ་ལས་
[157a]
[157a.1]རྡོར་འཛིན་དང་། །མཚུངས་པ་ཉིད་དུ་འགྲུབ་བར་འགྱུར། །ཨོཾ་(ནམོ་,ན་མོ་)བྷ་ག་བ་ཏེ་སརྦ་དུརྒ་ཏི་པ་རི་ཤོ་དྷ་ནི་རཱ་ཛཱ་ཡ་ཏ་ཐཱ་ག་ཏཱ་ཡ་ཨརྷ་ཏེ། སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་བྷྱོ་མ་བྱ་བི་ནི། བྷྱོ་མ་རུ་སྤཱ་ཡ། སརྦ་བྷྱ་བི་ནེ། ཤྲི་བ་ཡ་ཧྲིཾ། བྲ་ཧྨ་མཱ་ཧ། ཧྲཱིཾ་བིཥྞུ་ད་ཡཻ་ཏེ། ཀྵྱཾ་རུ་དུཀྵ་བི་སརྦི་ནི་
[157a.2]ཧཱུཾ་རུ་ཏྲ་ས་རུ་པེ། ཧྲི་ནཱ་དཱ་ཨཱ་ཏ་མ་ཀེ། ཧཱུཾ་བིནྡུ་ཤ་རཱི་རེ་ཨཻ་ཤག་སཾ་ཡ་ཛ་ནི་མ་བྷྱོ་མ་ཡོ་ཛ་ནི། བཱི་ཤཱ་ཏ་ཀེ་བེ་ལྱེ་པ་དེ་བྲཧྨ་བི་དྷྱེ་ན་མཿ། ཡུཾ་རླུཾ་ལྦུཾ་ཀྵཾ་ཀྵྣྱུཾན་མཱ་ཐ་ཨོཾ་ཨོཾ་ཨཱིཾ་ཨ་མཱུཾ་བྷྱོ་མ་བྱ་བི་ནི་བྷྱ་ཕཊ། དེ་ནས་གསང་སྔགས་འདི་ཡིས་ནི། །མི་སྐྱོང་གནས་ནི་ཉམས་དགའ་བ། །རྒ་དང་འཆི་བ་རྣམས་སྤངས་པར། །
[157a.3]རྣམ་པར་ཤེས་པ་བྱུང་ནས་འགྲོ། །དེ་ཡི་ཚངས་པའི་སྒོ་ནས་ནི། །རྣམ་ཤེས་མྱུར་དུ་འབྱུང་བར་འགྱུར། །བཞིན་ནི་རབ་ཏུ་འཛུམ་བྱེད་ཅིང་། །ངོ་ནི་ངོ་མཚར་ཕྱག་རྒྱར་ལྡན། །རླུང་རྣམས་ཀྱི་སྔགས་འདི་ཡིས་ནི། །ཨོཾ་ཧཱུཾ་པྲ་ནཱ་ཡ་སྭཱ་ཧཱ། ཨོཾ་ཨཾ་པཱ་ནཱ་ཡ་སྭཱ་ཧཱ། ཨོཾ་ཨ་ས་མཱ་ནཱ་ཡ་སྭཱ་ཧཱ། ཨོཾ་ས་ཨུ་དྷ་ནཱ་
[157a.4]ཡ་སྭཱ་ཧཱ། ཨོཾ་ཧཱ་བྱཱ་ནཱ་ཡ་སྭཱ་ཧཱ། ཨོཾ་ཀྵཾ་ཨུད་ཝ་ཧ་ཡ་སྭཱ་ཧཱ། ཨོཾ་ཛྲཾ་བི་ཝ་ཧ་ཡཱ་སྭཱ་ཧཱ། ཨོཾ་གཾ་སཾ་ཝ་ཧཱ་ཡ་སྭཱ་ཧཱ། ཨོཾ་ཀྵཥྚ་ནི་ཝ་ཧཱ་ཡ་སྭཱ་ཧཱ། ཨོཾ་སཾ་བི་ཛྙཱ་ན་ཡ་ཨ་རུ་པི་ནི་ག་ག་ན་རཱུ་པ་ཡ། ཨེ་ཧྱེ་ཧི་པྲ་བྷཱ་སྭཱ་ཧཱ་སྭ་བྷཱ་བ་བཛྲ་དྷ་ར་རཱུ་པི་ཎེ་ཧཱུཾ་བོ་ཤཊ། སྔགས་མཆོག་བཟང་པོ་འདི་རྣམས་ཀྱིས། །ཚིགས་
[157a.5]དག་ནས་ནི་རླུང་འབྱུང་བས། །སྐྱེ་བོ་བདེ་བར་བྱེད་པར་འགྱུར། །ནམ་མཁའི་རང་བཞིན་དུ་མར་འགྱུར། །དེའི་རྗེས་ལ་ནམ་མཁར་སྲིད་པ་བར་མའི་ཡི་གེ་ཧོཿགཉིས་ཀྱིས་བརྟེན་པ་རྣམ་པར་བསྒོམས་ཏེ་དེའི་མངོན་སུམ་ཁོ་ནར་ཤི་བའི་རོ་བསྲེག་པར་བྱའོ། །འཕགས་པ་འཁྱིལ་པའི་སྔགས་ཀྱིས་ནི། །
[157a.6]བྱིན་གྱིས་བརླབས་ནས་ཆུས་བསངས་ཏེ། །དེ་ནས་ཆུ་བོར་ཁྲུས་བྱས་ནས། །བ་ཡི་རྣམ་ལྔས་དགང་བར་བྱ། །དེ་ནས་དྲི་མ་དག་བྱུགས་ཏེ། །ཁ་རུ་གོ་ལ་གཞུག་པར་བྱ། །མེ་ཏོག་སྤོས་ལ་སོགས་རྣམས་ཀྱིས། །མཆོད་བྱས་ནས་ནི་སྤོས་ཀྱིས་དཀྲིས། །གླུ་དང་རོལ་མོ་ཡིད་འོང་བས། །དེ་ལ་རབ་ཏུ་
[157a.7]མཆོད་པར་བྱ། །ཡིག་གསུམ་བྱིན་བརླབས་མེ་ལྷ་ནི། །སྦྱིན་སྲེག་ལས་བཤད་ཆོ་གས་གཞག། །ཚིག་པར་གྱུར་གྱི་བར་དུ་ནི། །མཁས་པས་ལན་བརྒྱ་རྩ་བརྒྱད་དམ། །སྟོང་ངམ་ཁྲི་ནི་བཟླས་ནས་ནི། །འདི་ནི་ཤི་བའི་ཆོག་རིམ་པ། །རུས་པ་བླངས་ནས་དག་བྱས་ཏེ། །རྡུལ་ནི་ཆུ་བོ་ལ་དོར་བྱ། །
[157b]
[157b.1]རྡུལ་ཚོན་ཁ་དོག་དམར་པོ་ཡིས། །ཁྲོ་བོའི་གཟུགས་ཅན་གཤིན་རྗེ་གཤེད། །དཀྱིལ་འཁོར་དེ་རུ་བྲི་བར་བྱ། །ཁྲོ་བོ་བརྒྱད་དང་ཡང་དག་ལྡན། །སྔར་བཤད་སྐུ་མདོག་ཕྱག་མཚན་སོགས། །གདན་བཅས་ཁྲོ་བོའི་སྐུ་འཛིན་པ། །དེ་ནས་མཉམ་གཞག་གྱུར་པ་ཡིས། །སྔགས་ཀྱི་བཟླས་བརྗོད་སྔོན་
[157b.2]འགྲོ་བའི། །མེ་ཏོག་ལ་སོགས་ཡིད་འོང་བའི། །དཀྱིལ་འཁོར་དེ་རུ་བྲི་བར་བྱ། །ཁྲོ་བོ་བརྒྱད་དང་ཡང་དག་ལྡན། །སྔར་བཤད་སྐུ་མདོག་ཕྱག་མཚན་སོགས། །གདན་བཅས་ཁྲོ་བོའི་སྐུ་འཛིན་པ། །དེ་ནས་མཉམ་གཞག་གྱུར་པ་ཡིས། །སྔགས་ཀྱི་བཟླས་བརྗོད་སྔོན་འགྲོ་བའི། །མེ་ཏོག་
[157b.3]ལ་སོགས་ཡིད་འོང་བའི། །དཀྱིལ་འཁོར་པ་ཡང་མཆོད་ནས་ནི། །མར་མེ་དག་གི་སྣོད་རྣམས་ནི། །བརྒྱད་པོ་{གོ་རིམས་,གོ་རིམ་}བཞིན་དུ་འབུལ། །དབུས་སུ་ཡང་ནི་མར་མེའི་སྣོད། །ཆོ་ག་བཞིན་དུ་གཞག་པར་བྱ། །མཆོད་པ་བྱས་ནས་གཏོར་མ་སྦྱིན། །ཁམ་པའི་སྣོད་ནི་བཅུ་གཅིག་དང་། །འོ་མ་སྦྲང་རྩི་
[157b.4]དེ་བཞིན་དུ། །ཙནྡན་དཀར་པོའི་ཆུས་བཀང་སྟེ། །མེ་ཏོག་བཀྲམ་པ་མཛེས་གྱུར་པའི། །བ་ཡི་རྣམ་ལྔས་དག་བྱས་ནས། །དེ་ནས་འབྲས་ཆན་ཆང་བུ་གཅིག །སྣོད་གཅིག་ཏུ་ནི་གཞག་པར་བྱ། །གཉིས་པ་གཉིས་ཏེ་གསུམ་པ་ལ། །དེ་བཞིན་གསུམ་སྟེ་བཅུ་གཅིག་པར། །བཅུ་གཅིག་བར་
[157b.5]དུ་གཞག་པ་འདི། །གཏོར་མ་སྦྱིན་པའི་ཆོག་རིམ་པ། །སྔར་བཤད་སྔགས་ནི་བཅུ་དྲུག་གིས། །བྱིན་གྱིས་བརླབས་ནས་མེ་ཏོག་སྤོས། །སོགས་པས་དེ་རྣམས་རབ་མཆོད་དེ། །དེ་ནས་ཆུ་བོར་དོར་བར་བྱ། །དཀྱིལ་འཁོར་གཤེགས་སུ་གསོལ་ནས་ཀྱང་། །རྡུལ་ཚོན་ཆུ་བོར་དོར་ནས་ན། །
[157b.6]ནམ་མཁའ་སྲིད་པ་བར་མ་ནི། །དེ་བཞིན་གཤེགས་པས་ཡོངས་བསྐོར་ཅིང་། །ཆོས་སྟོན་པ་ནི་ལྷུར་ལེན་པ། །མི་བསྐྱོད་གཟུགས་ཅན་བལྟ་བར་བྱ། །དེ་ནས་ལངས་ནས་དེ་ཉིད་ཀྱི། །རུས་པ་བླངས་ཏེ་ཕྱེ་མར་བྱ། །ས་ལས་བྱས་པའི་མཆོད་རྟེན་གྱི། །ནང་དུ་རབ་ཏུ་གཞུག་པར་བྱ། །དེ་ལ་
[157b.7]རིམ་པ་འདི་ཡིན་ཏེ། །ཨོཾ་ཝ་ར་དྷེ་ཛིན་གོ་ལེ་ཡ་ཤོ་ཏེ་སརྦ་བུདྡྷ་ཨ་དྷིཥྛི་ཏེ་སྭཱ་ཧཱ། འཇིམ་པ་ལ་ལན་ཉི་ཤུ་རྩ་གཅིག་ཡོངས་སུ་བཟླས་ཏེ་མཆོད་རྟེན་བྱའོ། །ཨོཾ་བཛྲ་ཨཱ་ཡུ་ཥེ་སྭཱ་ཧཱ་ཞེས་བྱས་པས་སྐོལ་ཕོར་དུ་གཞུག་པར་བྱ། །མཆོད་རྟེན་འབྱིན་པ་ན་ཡང་འདི་སྐད་བརྗོད་པར་བྱ་སྟེ། ཨོཾ་དྷརྨྨ་དྷཱ་ཏུ་གརྦྷེ་
[158a]
[158a.1]སྭཱ་ཧཱ། ཨོཾ་ཨ་བྷཱ་བ་སྭ་བྷཱ་བ་དྷརྨྨ་ཏེ་སྭཱ་ཧཱ། ཨོཾ་པྲ་མརྡ་ནཱ་ཡ་སྭཱ་ཧཱ། ཨོཾ་སུ་པྲ་ཏིཥྛ་ཏ་སྟཱུ་པེ་སྭཱ་ཧཱ། ཨོཾ་ན་མོ་རཏྣ་ཏྲ་ཡཱ་ཡ། ཨོཾ་ན་མོ་བྷ་ག་བ་ཏེ་ཨཀྵོ་བྷྱཱ་ཡ་ཏ་ཐཱ་ག་ཏཱ་ཡ་ཨརྷ་ཏེ་སམྱཀྶཾ་བུདྡྷཱ་ཡ། ཨོཾ་ན་མོ་བྷ་ག་ཝ་ཏེ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་ས་ཏྭཱ་ཡ། མ་ཧཱ་ས་ཏྭཱ་ཡ། 
[158a.2]མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཙི་ལི་བནྡྷ་མི་མི་ལི་བནྡྷ་མི་ཙི་ལི་མི་ལི་བནྡྷ་མི། སི་མཾ་བནྡྷ་མི། སི་མཾ་དེ་བ་དཱཏྟ་ཤྩ་མ་ཀ་ཤིན་བྱ་ཏི་ཀྲ་མ་ཏུ་སྭཱ་ཧཱ། སྔགས་འདིས་ཉུངས་ཀར་ལ་ལན་ཉི་ཤུ་རྩ་གཅིག་ཡོངས་སུ་བཟླས་ཏེ་ཕྱོགས་བཅུར་གཏོར་ན་ཕྱོགས་བཅིང་བ་བྱས་པར་འགྱུར་རོ། །དེས་ནི་
[158a.3]མཆོད་རྟེན་རབ་ཏུ་གནས་པར་བྱའོ། །དེའི་རྗེས་ལ་བདག་དང་གཞན་བསྲུང་བའི་སྔོན་དུ་སྔགས་འདི་བརྗོད་པར་བྱའོ། །ཨོཾ་ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཏ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཨོཾ་བཛྲ་ཀྲོ་དྷ་མ་ཧཱ་བ་ལ་མ་ཧཱ་ཏེ་ཛ་ཡ། མ་ཧཱ་ཏེ་ཛ་ཡ། མ་ཧཱ་ཧ་ན་ད་ཧ་པ་ཙ་མ་ཐ། བི་ཀི་ར་ཎ་བི་དྷྭཾ་ས་ཡ། བ་
[158a.4]དྲ་པ་ཡ། ཛཱ་ཊི་ལཾ་བོ་ད་ར། ཨུཙྪུ་སྨ་ཀྲོ་དྷ་དྷཱུཾ་ཕཊ། རཀྵ་རཀྵ། ཛཱི་བཾ་མ་མ་དེ་བ་དཏྟ་སྱ་ཙ་སརྦ་བཻ་ཡོ་པ་དྲ་བེ་བྷྱཿསྭཱ་ཧཱ། འདིས་བདག་བསྲུང་བ་དང་། གཞན་བསྲུང་བར་བྱའོ། །དེ་ནས་ལངས་ཏེ་ཅི་བདེར་གནས་པར་བྱའོ། །འཆི་བའི་དུས་ཀྱི་གཏོར་མའི་ཆོ་གའོ། །དེ་ནས་ཟོས་པའི་མཐའ་མ་རུ། །གང་གི་
[158a.5]རྣལ་འབྱོར་ཞི་བ་དང་། །རྒྱས་པར་འགྱུར་བའི་གཏོར་མ་ནི། །ལྷག་མ་ཞེས་བྱ་རབ་བཤད་བྱ། །ཚོགས་ཀྱི་འཁོར་ལོར་ཟོས་པ་ཡང་། །ཡང་ན་རང་གིས་ཟོས་པའི་མཐར། །བཟའ་བ་ལ་སོགས་ཀུན་འདུས་ཏེ། །སྣོད་གཅིག་ཏུ་ནི་གཞུག་པར་བྱ། །ཆང་དང་འབྲུ་ཡི་ཆང་ལྷག་གང་། །དེ་ཡང་གཅིག་ཏུ་
[158a.6]བླུགས་པར་བྱ། །དེ་རུ་འབྲས་ཀྱི་ཕྱེ་མ་ཡིས། །དེ་ནི་དཀྱིལ་འཁོར་གྲུ་གསུམ་བྱ། །དབུས་སུ་དང་པོའི་དབྱངས་དགོད་ཅིང་། །ཟུར་གསུམ་དུ་ནི་ཡི་གེ་གསུམ། །བཅོམ་ལྡན་འཁོར་བ་ལས་སྒྲོལ་བ། །དབུས་སུ་སྒྲོལ་མ་བསམ་པར་བྱ། །སྤྱན་ནི་རྟག་པ་དང་ལྡན་པ། །ཨོཾ་གྱི་གྲྭ་རུ་ཡང་དག་བསམ། །ཨཱཿ
[158a.7]ཡི་གྲྭ་རུ་ལྷ་མོ་ནི། །གོས་དཀར་མོ་ནི་བསྒོམ་པར་བྱ། །མི་བསྐྱོད་དང་ལྡན་མཱ་མ་ཀཱི། །ཧཱུཾ་གི་གྲྭ་རུ་ཡང་དག་བསམ། །འབར་བའི་ཕྲེང་བས་ཁྱབ་ཅིང་དག །གྲུ་གསུམ་མཁས་པས་བསྒོམ་པར་བྱ། །དེ་ཡི་དབུས་སུ་བུམ་པ་ནི། །ས་ལས་བྱས་པ་ལ་སོགས་གཞག །བཟའ་དང་བཅའ་བ་སོགས་གང་དེ། །བུམ་པ་
[158b]
[158b.1]དེ་རུ་རབ་ཏུ་གཞུག །དེ་ནས་གྲུ་གསུམ་མཐའ་མ་རུ། །དུར་ཁྲོད་ཆེན་པོ་བསམ་པར་བྱ། །ཁ་ཊྭཱཾ་ག་དང་མགོ་ལ་སོགས། །ཐོད་པ་རྣམས་ཀྱིས་ཡོངས་སུ་བརྒྱན། །ཤིང་གཅིག་དང་ནི་ལྡན་པ་ཉིད། །ཁྲོ་དང་ཁྱི་སོགས་རྣམ་འཇིགས་པ། །དཔའ་བོ་རྣལ་འབྱོར་མ་ཚོགས་ཀྱིས། །ཉེ་བར་སྤྲས་པའི་གཟུགས་འཛིན་པ། །ཀེང་
[158b.2]རུས་མཁའ་འགྲོ་མ་ཉིད་ནི། །དུར་ཁྲོད་གནས་པར་དེ་བསྒོམ་བྱ། །དྲག་མོ་གྲི་གུག་སྣོད་ཐོགས་པ། །སྐྲ་བཤིག་སྤྱན་ནི་གསུམ་པ་སྟེ། །ཁ་ནི་ཡི་དྭགས་ཟ་བྱེད་ཅིང་། །རྒྱས་པ་མི་བཟད་གསུས་པ་འཕྱང་། །སྟག་གི་པགས་པའི་གོས་ཀྱིས་ནི། །སྨད་ཀྱི་ཆ་ནི་རྣམ་པར་བརྒྱན། །མགོ་བོའི་སྟེང་དུ་རྐང་པ་གཉིས། །
[158b.3]གར་གྱི་འགྱིང་ཚུལ་ལ་བརྩོན་པ། །ཐོད་པའི་ཕྲེང་བའི་རྒྱན་དང་ལྡན། །རྒྱུ་མའི་ཕྲེང་བས་རྣམ་པར་བརྒྱན། །{ཡི་དགས་,ཡི་དྭགས་}ཀླད་པ་ཚིལ་དང་ཞག །རབ་ཏུ་བྱུགས་པ་ལ་དགྱེས་པ། །མི་ཡི་རུས་པའི་ཕྲེང་ལྡན་པའི། །སྐ་རགས་ཁྲག་གི་ཐིག་ལེ་ཅན། །ལག་འགྲོ་ཆེན་པོའི་རྣ་ཆ་ཅན། །བྲང་འགྲོའི་རྐང་གདུབ་
[158b.4]འཇིགས་རུང་བ། །ཁ་དོག་དམར་པོ་འབར་པའི་ཚོགས། །གཟི་བརྗིད་ཐུབ་པར་དཀའ་བ་ཡི། །ཤིན་ཏུ་མི་བཟད་ཁྲོས་པ་ཡིས། །གནོད་སྦྱིན་ལ་སོགས་སྡིགས་བྱེད་པ། །ཡཀྵ་ཆེན་པོའི་སྒྲ་སྒྲོགས་པ། །ཤ་ཟ་ལ་སོགས་རྣམས་ཀྱིས་བསྐོར། །དེ་བལྟས་ནས་ནི་རྩེ་གསུམ་གྱི། །ཕྱག་རྒྱ་བཅིངས་ནས་
[158b.5]རྣལ་འབྱོར་པས། །སྤྱན་འདྲེན་སྔགས་ནི་བཟླས་བྱ་ཞིང་། །ཆང་གི་བཏུང་བ་དབུལ་བར་བྱ། །ཨོཾ་ཨེ་ཧྱེ་ཧི་ཤྨ་ཤཱ་ན་ཝ་སི་ནི་མ་མ་ས་པ་རི་བཱ་ར་སྱ་རཀྵཾ་ཀུ་རུ་ཨི་ཧ་སནྣི་ཧི་ཏོ་བྷ་བ་སྭཱ་ཧཱ། རང་རང་སྔགས་ཀྱིས་{གོ་རིམས་,གོ་རིམ་}བཞིན། །དེ་ནས་མེ་ཏོག་སོགས་ཕུལ་ནས། །སྔགས་ཀྱི་རྒྱལ་པོ་འདི་ཡིས་ནི། །དེ་ལ་
[158b.6]གཏོར་མ་དབུལ་བར་བྱ། །ཨོཾ་ཀུ་རུ་ཀུ་རུ། ཝཏྟ་ལི་མ་ཧཱ་ཝཏྟ་ལི། སིཏྟ་མུ་ཁི་ཤྨ་ཤཱ་ན་ཝ་སི་ནི། པྲེ་ཏ་ཝཱ་ད་ནི་ཙཎྜ་ཀ་རཱ་ལི་རུ་དྷི་ར་པྲི་ཡེ། ས་མ་ཡ་རཀྵི་ཏ། ཡོ་ག་དྷ་རི། ཀི་ལི་ཀི་ལི། ར་བཻ་བཛྲ་པྲི་ཏི་ཝ་མ་ན་དྷེ་པཱུ་ཛ་ཏཾ། བཀྟི་གཱུ་ཧ་ན་དཱུ་ཏེ། ཧཱུཾ་མཾ་ག་གྲ་རི། ཙཎྜ་ཀ་རཱ་ལི། ཏིཥྛ་ཏིཥྛ། ཨི་མཾ་ཨུ་ཙྪིཥྚ་བ་ལིཾ་གྲྀ་ཧྣ་སརྦ་དུཥྚན་
[158b.7]བྷཀྵ་ཡ། ཧོ་ཕྲུཾ་ཕྲེཾ་ཕཊ་སྭཱ་ཧཱ། ཞེས་བྱ་བའི་ལྷག་མའི་སྔགས་བརྗོད་ལ། གཏོར་མའི་སྣོད་ལན་གསུམ་བསྐོར་ལ་མཚན་མ་གཅིག་པར་དོར་བར་བྱའོ། །དེ་ནས་ལངས་ཏེ་ལག་པ་དང་ཁ་བཀྲུས་ལ་དཀྱིལ་འཁོར་ཕྱིས་ཏེ། སྔ་མ་བཞིན་དུ་གཤེགས་གསོལ་ལ་ཅི་བདེར་ཉལ་བར་བྱའོ། །དེ་ནི་ལྷག་མའི་གཏོར་མའི་ཆོ་གའོ། །
[159a]
[159a.1]ཉལ་བའི་དུས་སམ་རབ་གནས་སམ། །སྦྱིན་སྲེག་མཐར་ཡང་རྣལ་འབྱོར་པས། །ཕྱོགས་བཅུ་ཚིམ་པར་བྱ་བའི་ཕྱིར། །ཁྲོ་བོའི་རྒྱལ་པོའི་གཏོར་མ་བྱ། །གཤིན་རྗེ་མཐར་བྱེད་ནས་བརྩམས་ཏེ། །གནོད་མཛེས་རྒྱལ་པོ་ལ་ཐུག་པ། །སྐུ་མདོག་ཕྱག་མཚན་ཆ་ལུགས་ནི། །ཇི་བཞིན་ཁྲོ་བོ་བཅུ་པོ་
[159a.2]བསྒོམ། །མདུན་དུ་དཀྱིལ་འཁོར་བསམ་པར་བྱ། །ཡང་ན་རྡོ་རྒྱུས་དག་གིས་བྲི། །མཚོ་སྐྱེས་འདབ་མ་བརྒྱད་པ་སྟེ། །དེ་ལ་ཁྲོ་བོ་རྣམ་པར་བསམ། །དབུས་སུ་དཔལ་ལྡན་རྡོ་རྗེ་སེམས། །གཤིན་རྗེ་གཙུག་ཏོར་ལ་ཐུག་རྣམས། །{གོ་རིམས་,གོ་རིམ་}བཞིན་དུ་ཤར་ཕྱོགས་དང་། །འོག་དང་སྟེང་གི་ཕྱོགས་སུ་བསམ། ཤ་དང་
[159a.3]འབྲས་ཆན་ཆང་བཏུང་བས། །གང་བར་གྱུར་པའི་སྣོད་བཅུ་དག །རིམ་པ་བཞིན་དུ་གཞག་བྱ་ཞིང་། །མཆོད་ཡོན་ཕུལ་ཏེ་དེ་ནས་མཆོད། །སྔགས་འདི་ཡིས་ནི་སྒྲུབ་པ་པོས། །དེ་ནས་སྤྱན་ནི་དྲང་བར་བྱ། །ཨོཾ་ཨེ་ཧྱེ་ཧི་བྷ་ག་བཱན། ཨི་ཧཱ་བྷཀྟྱ་ཙ་ས་མ་ཡེ་ན་ཙ་ཨརྒྷཾ་པུཥྤ་པྲ་ཏཱིཙྪ་ཨི་དཾ་པཱུ་ཛ་ཝཱ་དྱཾ་པྲ་སཱ་ད་མི། དེ་ནས་རང་རང་
[159a.4]གི་སྔགས་བཅུ་པོ་ཁོ་ནས་གཏོར་མའི་སྣོད་རྣམས་བྱིན་གྱིས་བརླབ་པར་བྱའོ། །ཨོཾ་ན་མཿས་མནྟ་བུདྡྷེ་བྷྱོ། ན་མོ་བཛྲ་མུངྒ་ར་ཧསྟཱ་ཡ་ཙནྡྲ་མཎྜ་ལ་ཨ་ཀྵོ་པ་རཱ་ཡ་ཧཱུཾ་ཕཊ། གཤིན་རྗེ་གཤེད་ཀྱིའོ། །ཨོཾ་ན་མཿས་མནྟ་བུདྡྷེ་བྷྱོ། མ་ཧ་ན་དྷ་ར། བི་བི་དྷ། སོ་ར་སོ་ར། བ་ར་ད་ན་བུདྡྷ། ནིརྨ་ཐ་ནིརྨ་ཐ་ཧཱུཾ་ཕཊ། ཤེས་རབ་མཐར་བྱེད་
[159a.5]ཀྱིའོ། །ཨོཾ་ན་མཿས་མནྟ་བུདྡྷེ་བྷྱོ་ཧུ་ལུ་ཧུ་ལུ། མ་ཧཱ་པདྨ་ཨ་མི་ཏཱ་ཀུ་རུ་མ་ཧཱ་བི་ཤ་ན་ཨཱ། པདྨ་མཐར་བྱེད་ཀྱིའོ། །ཨོཾ་ན་མཿས་མནྟ་བུདྡྷེ་བྷྱོ། ན་མོ་བཛྲ་ཀྲོ་དྷཱ་ཡ། མ་ཧཱ་དཾཥྚྲ་ཨུངྒ་ཏེ་བྷཻ་ར་བཱ་ཡ། བཛྲ་སནྡྷ་ར་པཱ་ཡ། ཨ་མྲྀ་ཏ་ཀུཎྜ་ལི་ཧཱུཾ་ཕཊ། བགེགས་མཐར་བྱེད་ཀྱིའོ། །ཨོཾ་ན་མཿས་མནྟ་བུདྡྷེ་བྷྱོ། ཡ་མ་དཎྜཱ་ཡ། ཏུ་རུ་ཏུ་རུ། 
[159a.6]མུ་རུ་མུ་རུ། སརྦ་དུཥྚ་མཱ་ར་ཡ་ཧཱུཾ་ཕཊ། དབྱུག་པ་སྔོན་པོ་ཅན་གྱིའོ། །ཨོཾ་ན་མཿས་མནྟ་བུདྡྷེ་བྷྱོ། ན་མོ་མ་ཧཱ་བ་ལཱ་ཡ་ཨུཙྪུཥྨ་ཀྲོ་དྷ་རཱ་ཛཱ་ཡ། སརྦ་ནཱ་ག་ནཱཾ་ཧྲྀ་ད་ཡ་ཧཱུཾ་ཕཊ། སྟོབས་པོ་ཆེའིའོ། །ཨོཾ་ན་མཿས་མནྟ་བུདྡྷེ་བྷྱོ། ན་མོ་ཨ་ཙ་ལ་ཀ་ན་ཙེ་ཊ་ཙེ་ཊ། མུཊྚ་མུཊྚ། ཏུ་ཊ་ཏུ་ཊ། གྷ་ཏ་གྷ་ཏ། གྷ་གྷ་གྷཱ་ཏ་ཡ་ཧཱུཾ་ཕཊ། མི་གཡོ་
[159a.7]བའིའོ། །ཨོཾ་ན་མཿས་མནྟ་བུདྡྷེ་བྷྱོ། ཨོཾ་ཊཀྐི་ཧཱུཾ་ཛ། འདོད་པའི་རྒྱལ་པོའིའོ། །ཨོཾ་སུཾ་བྷ་ནི་སུཾ་བྷ་ཧཱུཾ། གྲྀ་ཧྞ་གྲྀ་ཧྣ་ཧཱུཾ། གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧཱུཾ། ཨཱ་ན་ཡ་ཧོ་བྷ་ག་བཱན་བིདྱ་རཱ་ཛཱ་ཧཱུཾ་ཕཊ། གནོད་མཛེས་རྒྱལ་པོའིའོ། །ཨོཾ་ན་མཿས་མནྟ་བུདྡྷཱ་ནཱཾ། ན་མཿས་མནྟ་དྷརྨྨཱ་ནཱཾ། ན་མཿས་མནྟ་སཾ་གྷཱ་ནཱཾ། ཨོཾ་སི་ཏཱ་ཏ་པ་ཏྲེ། ཨོཾ་བི་མ་ལ། 
[159b]
[159b.1]ཨོཾ་ཤཾ་ཀ་ར། ཨོཾ་པྲ་ཏྱངྒི་ར། བཛྲ་ཨུཥྞཱི་ཥ་ཙཀྲ་ཝརྟི་སརྦ་ཡནྟྲ་མནྟྲ་ཏནྟྲ་མཱུ་ལ་ཀརྨ། བནྡྷ་ནཱཾ། ཏཱ་ཌ་ནཾ། ཀཱི་ལ་ནཾ་ཝཱ། མ་མ་ཀྲྀ་ཏྱ་ཡ་ན་ཀེ་ན་ཙིཏྟ་ཀྲྀ་ཏཾ་ཏཏྶརྦཱནྡུ། ཙྪིནྡ་ཙིནྡ་། བྷིནྡ་བྷིནྡ། ཙི་རི་ཙི་རི། གི་རི་གི་རི། མ་ར་མ་ར། ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། གཙུག་ཏོར་འཁོར་ལོས་སྒྱུར་བའིའོ། །ཐམས་ཅད་
[159b.2]སྲུང་བར་བྱེད་པའོ། །སྔགས་མཆོག་བཟང་པོ་འདི་རྣམས་ཀྱིས། །ཁྲོ་བོའི་རྒྱལ་པོ་བཅུ་བོ་ནི། །རྫོགས་པར་ཚིམ་པར་བྱས་པར་འགྱུར། །དེ་ནས་ཤར་སོགས་ཕྱོགས་རྣམས་སུ། །སྔགས་ཀྱི་{གོ་རིམས་,གོ་རིམ་}(ངི་,ཇི་)བཞིན་དུ། །ཁྲོ་བོ་རྣམས་ཀྱི་{གོ་རིམས་,གོ་རིམ་}བཞིན། །གཏོར་མའི་སྣོད་རྣམས་དོར་བར་བྱ། །དེ་ཡིས་ནམ་
[159b.3]ཡང་རྨི་ལམ་ནི། །ངན་པ་ཉིད་ནི་མཐོང་མི་འགྱུར། །ཁྲོ་བོ་ཚིམ་ལས་རྣལ་འབྱོར་དབང་། །རྨི་ལམ་བཟང་པོ་ཉིད་མཐོང་འགྱུར། །རབ་གནས་མཐའ་མར་གཏོར་མ་འདིས། །ལྷ་ཁང་ཤིན་ཏུ་བརྟན་པར་འགྱུར། །སྦྱིན་སྲེག་མཐའ་མ་མཁའ་འགྲོ་མ། །སྟོབས་ཆེན་མ་དག་རབ་མཉེས་འགྱུར། །གང་ཕྱིར་སྣ་
[159b.4]ཚོགས་མ་ལུས་འདི། །ཕྱོགས་བཅུའི་སེམས་ཅན་དང་བཅས་པ། །ཁྲོ་རྒྱལ་གྱིས་ནི་རང་གི་མཐུས། །རྟག་ཏུ་ཕམ་པར་བྱས་ཏེ་གནས། །དེ་ཕྱིར་དེ་ནི་ཚིམ་བྱས་པས། །ཀླུ་དང་འབྱུང་པོ་དྲང་སྲོང་དང་། །གནོད་སྦྱིན་ལྷ་མིན་བཅས་འགྲོ་བ། །རྒྱུ་དང་མི་རྒྱུ་ཚིམ་པར་འགྱུར། །རང་གི་འདོད་ལྷའི་རྣལ་འབྱོར་
[159b.5]རམ། །རྟ་ཡི་རྒྱལ་པོའི་རིམ་གྱིས་ནི། །རྩེ་གཅིག་སེམས་ལྡན་སྒྲུབ་པ་པོས། །ཁྲོ་རྒྱལ་རྣམས་ལ་གཏོར་མ་དབུལ། །དེས་ཁྲོ་བོའི་རྒྱལ་པོ་བཅུའི་གཏོར་མའི་ཆོ་གའོ། །གང་ཞིག་བྱས་པས་རྣལ་འབྱོར་དབང་། །རྡོ་རྗེ་སེམས་དཔའ་ཉིད་ཐོབ་འགྱུར། །ནང་གི་གཏོར་མ་ཞེས་བྱ་བ། །དེ་ནས་གཞན་ཡང་རབ་
[159b.6]བཤད་བྱ། །བཞིན་{བཟངས་,བཟང་}མིག་ནི་རབ་ཡངས་པའི། །སི་ཧླ་ག་པུར་དག་གིས་བརྒྱན། །པང་པ་རུ་ནི་གཞག་བྱ་སྟེ། །ནུ་མ་གཟུང་བར་རབ་ཏུ་བསམ། །རྡོ་རྗེ་པདྨ་འོ་བྱས་ཤིང་། །རྡོ་རྗེ་བསྐྱོད་པས་མཉེ་བར་བྱ། །རྡོ་རྗེ་འཁྱུད་པས་འཁྱུད་ནས་ནི། །རྡོ་རྗེ་མཆུ་ནི་རབ་ཏུ་གཞིབ། །རྡོ་རྗེ་སོར་མོའི་སྦྱོར་བ་ཡིས། །རྡོ་རྗེ་གནས་ནི་རབ་ཏུ་བསྐྱོད། །
[159b.7]རྡོ་རྗེ་སེམས་ནི་རབ་ཕྱུང་ནས། །རྡོ་རྗེའི་ལྕེ་ཡིས་བཟའ་བར་བྱ། །དེ་ནས་དེ་ཡི་བདེ་ཆེན་དུ། །རྡོ་རྗེ་སེམས་དཔའ་རབ་ཏུ་གཞུག །རྡོ་རྗེ་བསྡམས་པའི་སྦྱོར་བ་ཡིས། །རྡོ་རྗེའི་མཆོད་པ་རབ་ཏུ་བརྩམ། །རྡོ་རྗེ་སེམས་དཔའ་ཐོབ་པ་ན། །བརྟུལ་ཞུགས་ཅན་གྱིས་རྡོར་སེམས་སྤྲོ། །པདྨའི་མེ་ཏོག་ཡང་དག་ལྡན། །མེ་ཏོག་དམར་པོས་མཆོད་པར་བྱ། །པདྨ་
[160a]
[160a.1]མཉེས་གྱུར་རྡོ་རྗེ་ཅན། །པདྨ་དམར་པོས་ཁྱད་པར་དུ། །དྲི་ལྔ་ཡི་ནི་སྦྱོར་བ་དང་། །སྤོས་དང་ག་བུར་མཆོད་པས་སོ། །འདི་ཡིས་རྒྱས་པར་འགྱུར་བ་སྟེ། །སྟོབས་དང་མཐུ་དང་རྩལ་ལྡན་འགྱུར། །བལྟས་པ་ཙམ་གྱིས་བསྐུལ་ནས་ནི། །འཇིག་རྟེན་དག་ནི་དབང་དུ་འགྱུར། །ཤེས་རབ་ཡན་ལག་སྦྱོར་བ་ཡིས། །ནང་གི་གཏོར་
[160a.2]མའི་རིམ་འདི་བཤད། །གཞན་ཡང་བཟའ་བའི་སྦྱོར་བས་ཀྱང་། །ནང་གི་གཏོར་མ་བཤད་པར་བྱ། །ཇི་སྐད་དུ་དཔལ་ལྡན་ལྷ་མོ་བཞིས་ཆོས་ཀྱི་དབྱིངས་ཞུས་པ་ལས་ལྷ་མོ་སྒྲོལ་མའི་ཐེ་ཚོམ་བསལ་བའི་ཕྱིར་བཅོམ་ལྡན་འདས་ཀྱིས་ཏེ། རྫས་ཀྱི་སྒྲུབ་པ་ཡན་ལག་བརྒྱད། །ཆོས་རྣམས་བསྒྲུབ་པ་བཤད་པར་བྱ། །མི་དང་
[160a.3]གླང་པོ་རྟ་དང་ནི། །བ་ལང་ཁྱི་དང་བོང་བུ་ཉིད། །རྔ་མོ་དང་ནི་མ་ཧེ་ཉིད། །ཆ་དག་མཉམ་པར་བྱས་ནས་ནི། །མཐེ་བོང་གི་ནི་རྩེ་མོ་ཙམ། །མཉམ་པར་མཉམ་པས་ངེས་པར་སྦྱར། །བཤང་གཅི་ཁྲག་དང་ཁུ་བ་དག །ནས་ཀྱི་འབྲུ་ཡི་ཚད་ཙམ་ཡང་། །སྔགས་ཀྱི་སྒོ་ནས་སྦྱར་བྱ་ཞིང་། །བྱིན་གྱིས་ཀྱང་ནི་བརླབ་པར་བྱ། །ཨོཾ་དང་
[160a.4]ཡི་གེ་ཨཱཿདང་ནི། །དབུས་སུ་ཡི་གེ་ཧཱུཾ་ཉིད་དང་། །ཛྭ་ལ་ཛྭ་ལ་ཡ་ཧྲི་སྟེ། །འདི་ནི་དགུ་པར་རབ་ཏུ་གྲགས། །ལན་གྲངས་ཉི་ཤུ་རྩ་གཅིག་གམ། །སྔགས་འདི་བརྗོད་པས་གདགས་པར་བྱ། །ཚེས་བརྒྱད་དམ་ནི་བཅུ་བཞི་ལ། །ལྔ་ལྔ་དང་ནི་བསྲེ་བྱ་ཞིང་། །ཉུངས་ཀར་ལྔ་ཡི་ཚད་ཙམ་གྱིས། །དེ་ནས་རི་ལུ་དག་བྱས་ནས། །པདྨའི་སྣོད་དུ་བཞག་ནས་སུ། །
[160a.5]སྟོང་ཕྲག་བརྒྱ་ནི་བཟླས་པར་བྱ། །ཉིན་རེ་བཞིན་དུ་བཟའ་བྱ་ཞིང་། །ཐུན་བཞི་དག་ཏུ་བསྒོམས་བྱས་ན། །བསྐལ་པའི་མཐའ་ལ་ཐུག་པ་རུ། །དངོས་གྲུབ་རྒྱ་ཆེན་ཐོབ་པར་འགྱུར། །རི་ལུ་ཆེན་པོ་ཟོས་པ་ཡིས། །མདོག་དང་གཟི་བརྗིད་སྟོབས་དང་མཐུ། །ལྔ་བ་སྨོན་ལམ་ཉིད་དང་ནི། །མངོན་པར་ཤེས་པ་ལྔ་ཐོབ་འགྱུར། །ཞེས་གསུངས་པ་བཞིན་ནོ། །
[160a.6]དེ་ལྟར་ནང་གི་གཏོར་མ་ནི། །རྟག་ཏུ་བྱ་བ་རྣལ་འབྱོར་པས། །འདིར་ནི་དཔལ་ལྡན་རྡོ་རྗེ་སེམས། །རྒ་ཤི་མེད་པའི་གནས་མྱུར་འགྲུབ། །དེ་ནི་ནང་གི་གཏོར་མའི་ཆོ་གའོ། །སྣ་ཚོགས་རྒྱུད་ཀྱི་རྒྱ་མཚོ་ལས། །བདག་གིས་གཏོར་མའི་ཆོ་ག་ནི། །མ་ལུས་ཐམས་ཅད་མཉེས་བྱེད་པ། །རིན་ཆེན་ཚོགས་མཚུངས་སུམ་ཅུ་བཏུས། །རྒྱ་ཆེན་རྒྱུད་འཛིན་
[160a.7]འཇིགས་པ་ལ། །གཞུང་ཚད་དགུ་བརྒྱ་དང་ལྡན་པ། །ལག་མཐིལ་འབྲས་མཚུངས་གཏོར་མ་ཡི། །སྒྲུབ་ཐབས་འདི་ནི་བདག་གིས་བྱས། །རྣམ་པ་སྣ་ཚོགས་རྒྱུད་ལས་བཏུས། །ངལ་བར་གྱུར་པ་བདག་གིས་ནི། །ཕན་དང་བདེ་ཕྱོགས་ཡང་དག་སྒྲུབ་བྱེད་གཏོར་མའི་སྒྲུབ་ཐབས་བྱས་པ་ལས། །(དི་,དེ་)རིང་ཟླ་བའི་འོད་མཚུངས་ཤིན་ཏུ་རྒྱ་ཆེན་དགེ་
[160b]
[160b.1]བ་གང་བསགས་པ། །དེ་ཡིས་དེང་སང་སྐྱེ་བོ་མང་པོ་བདེ་གཤེགས་ཉིད་ནི་རབ་ཐོབ་ཤོག །བདག་ཀྱང་སྲིད་པ་འདི་རུ་ནི། །རྡོ་རྗེ་སེམས་དཔར་འགྱུར་བར་ཤོག །མ་ལུས་བདེ་གཤེགས་བསམ་བྱ་བ། །ལྷ་ཆེན་སོགས་ཀྱིས་བསམ་མི་ཁྱབ། །རྟོག་པའི་རླབས་ནི་འཇོམས་བྱེད་བློ་མཆོག་སྐལ་ལྡན་སྐྱེ་བོ་ཡི། །སྙིང་ལ་རྟག་ཏུ་
[160b.2]ཤིན་ཏུ་བརྟན་པར་གནས་པར་བྱེད་པར་ཤོག །རྒྱུད་སྣ་ཚོགས་ལས་བཏུས་པའི་གཏོར་མའི་ཆོ་ག་སློབ་དཔོན་དཔལ་ཀླུ་སྒྲུབ་ཀྱི་ཞལ་སྔ་ནས་མཛད་པ་རྫོགས་སོ།། །།རྒྱ་གར་གྱི་མཁན་པོ་རྡོ་རྗེ་སློབ་དཔོན་ཆེན་པོ་ཀརྨ་བཛྲའི་ཞལ་སྔ་ནས་དང་། ལོ་ཙཱ་བ་དགེ་སློང་གཞོན་ནུ་ཚུལ་ཁྲིམས་ཀྱིས་བསྒྱུར་ཅིང་ཞུས་པའོ།། །།
[160b.3]{D3770}༄༅༅། །རྒྱ་གར་སྐད་དུ། སརྦ་དྷརྨྨ་པཱ་ལ་བ་ལིནྟ་བི་དྷིཿ། བོད་སྐད་དུ། ཆོས་སྐྱོང་ཐམས་ཅད་པའི་གཏོར་མའི་ཆོ་ག །དཔལ་ཕྱག་ན་རྡོ་རྗེ་ལ་ཕྱག་འཚལ་ལོ། །བསོད་ནམས་ཚོགས་སོགས་བར་ཆད་ཞི། །ཕྲིན་ལས་རྣམ་བཞི་འགྲུབ་པ་དང་། །ཆོས་སྐྱོང་ཐམས་ཅད་མཉེས་པར་འགྱུར། །དེ་ཕྱིར་གཏོར་མའི་ཆོ་ག་རྩོམ། །
[160b.4]དད་དང་ལྡན་པའི་སྒྲུབ་པ་པོས། །སྙིང་རྗེ་ཆེ་ཞིང་གཞན་ཕན་དགའ། །སེར་སྣ་མེད་ཅིང་གཏོར་བརྩམས་པས། །གསང་བའི་བཏུང་བ་ལྕགས་ཀྱུ་རྣམས། །ཉ་དང་ཁུར་བ་འབྲས་ཆན་རྣམས། །ལ་ཕུག་ལ་སོགས་བཟའ་བཏུང་རྣམས། །བརྩོན་པས་ཉེ་བར་ཚོགས་པ་ན། །འདོད་ལྷའི་རྣལ་འབྱོར་དང་ལྡན་པས། །
[160b.5]དབེན་ཞིང་གཙང་བའི་ས་ཕྱོགས་སུ། །དབང་ཆེན་དཀྱིལ་འཁོར་རྣམ་ལྔས་བྱུག །དེ་སྟེང་པད་སྣོད་མཛེས་པའི་ནང་། །སྔར་བསགས་རྫས་ཀྱིས་ཡོངས་སུ་དགང་། །བྱང་ཆུབ་མཆོག་ཏུ་སེམས་བསྐྱེད་ལ། །འོག་ཏུ་གཡོ་བའི་དཀྱིལ་འཁོར་བསྒོམ། །དེ་སྟེངས་འབར་བ་གྲུ་གསུམ་བསམ། །འབྲུ་གསུམ་སྟེང་དུ་པད་སྣོད་
[160b.6]བསམ། །རླུང་བསྐྱོད་མེ་འབར་རྫས་རྣམས་ཞུ། །ཐོག་མར་ཉི་མ་ཤར་ལྟ་བུ། །དེ་ནས་སྦྱང་དང་སྦར་རྟོགས་ནི། །ཟླ་བ་རྡོ་རྗེ་ཨོཾ་གྱིས་བསྒྲུབ། །ཡེ་ཤེས་བདུད་རྩིས་སངས་རྒྱས་སོགས། །འབད་པས་དེ་ཉིད་ཐིམ་པར་བསམ། །སྐུ་གསུང་ཐུགས་ཀྱིས་བྱིན་བརླབ་བྱ། །རང་སྙིང་ས་བོན་འོད་ཟེར་གྱིས། །ཕྱོགས་
[160b.7]བཅུའི་སངས་རྒྱས་ཞིང་རྣམས་ན། །འཇིག་རྟེན་འཇིག་རྟེན་འདས་པ་ཡི། །ཆོས་སྐྱོང་སྲུང་མ་ཐམས་ཅད་རྣམས། །མདུན་གྱི་ནམ་མཁར་སྤྱན་དྲངས་ལ། །ཐོག་མར་ཞལ་བསིལ་བསང་གཏོར་བྱ། །དེ་ནས་མེ་ཏོག་སོགས་ལྔ་མཆོད། །རྗེས་སུ་གཏོར་མ་དབུལ་བ་ནི། །རྡོ་རྗེ་ཐལ་མོའི་སྟེང་བཞག་
[161a]
[161a.1]ནས། །དད་པའི་བློ་ཡིས་ཀུན་ལ་བསྟབས། །ཐམས་ཅད་དགྱེས་པའི་ཐུགས་ཀྱིས་ནི། །ལྗགས་ཀྱི་མྱུ་གུས་དྲངས་གསོལ་བསམ། །ཨོཾ་སརྦ་དྷརྨྨ་པཱ་ལ། །སརྦ་ཀྵེ་ཏྲ་པཱ་ལ། །ཨ་ཀཱ་རོ་མུ་ཁཾ་སརྦ་དྷརྨྨཱ་ཎཱཾ་ཨཱདྱ་ནུཏྤནྣ་ཏྭཱ་ཏ་ཨོཾ་ཨཱཿཧཱུཾ་ཕཊ་སྭཱ་ཧཱ། སརྦ་ཤཱནྟིཾ་ཀུ་རུ། སརྦ་པུཥྚིཾ་ཀུ་རུ། སརྦ་མེ་བ་ཤ་
[161a.2]ན་ཡ་ཧོཿ། །སརྦ་དུཥྚཱན་མཱ་ར་ཡ་ཧཱུཾ་ཕཊ་ཅེས་བརྗོད་ལ་དབུལ་བར་བྱའོ། །དེ་ནས་གསོལ་གདབ་ལས་བཅོལ་བྱ། །ཕྱོགས་བཅུའི་ཞིང་ཁམས་མཐའ་ཡས་ན། །བཞུགས་པའི་སངས་རྒྱས་བྱང་ཆུབ་སེམས། །གཉིས་མེད་ཐུགས་རྗེའི་དབང་གིས་ནི། །དཔལ་དང་མཁའ་འགྲོའི་ཚོགས་སུ་སྤྲུལ། །འབར་བའི་སྐུ་
[161a.3]རྣམས་ཁྲོ་གཏུམ་ཆེ། །རྫུ་འཕྲུལ་སྣ་ཚོགས་མཐུ་སྟོབས་ལྡན། །རབ་ཞི་འོད་གསལ་ཐུགས་ཆུད་ཀྱང་། །ཐབས་མང་ཐུགས་རྗེས་འགྲོ་འདུལ་བའི། །དཔའ་བོ་དཔའ་མོའི་ཚོགས་རྣམས་ལ། །བསྙེན་བཀུར་གཏོར་མ་ཡིད་འོང་འབུལ། །སངས་རྒྱས་བསྟན་པ་བསྲུང་དུ་གསོལ། །བདག་ཅག་སྒྲུབ་པ་པོ་རྣམས་ལ། །ཞི་རྒྱས་
[161a.4]དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིའི་དངོས་གྲུབ་སྩོལ། །སྒྲུབ་ལ་བར་ཆད་བྱེད་པ་ཡི། །དགྲ་བགེགས་ཐམས་ཅད་ཞི་བར་མཛོད། །བསོད་ནམས་ཚོགས་ཆེན་བསགས་ལས་བྱུང་། །རྒྱལ་ཆེན་བཞི་དང་ཕྱོགས་སྐྱོང་བཅུ། །ལག་ན་རྡོ་རྗེ་གོས་སྔོན་ཚོགས། །གཞན་ཡང་མཐུ་རྩལ་ཆེ་ལྡན་པའི། །ལྷ་དང་ལྷ་མིན་མིའམ་ཅི། །
[161a.5]ལྟོ་འཕྱེ་གྲུལ་བུམ་ནམ་མཁའ་ལྡིང་། །ཤ་ཟ་སྲིན་པོ་ཕྲ་མེན་ཚོགས། །སྨན་དང་བཙན་ལ་སོགས་པ་ཡི། །ཆོས་ལ་དགའ་བའི་དགེ་བསྙེན་རྣམས། །དཀོན་མཆོག་གསུམ་ལ་སྐྱབས་སོང་ནས། །བསྟན་པ་བསྲུང་བར་ཁས་བླངས་པའི། །དགེ་བསྙེན་ཕོ་མོ་ཐམས་ཅད་ལ། །བསྙེན་བཀུར་གཏོར་མ་རྒྱ་ཆེན་དབུལ། །བསྟན་པ་གཉེན་པོ་བསྲུང་དུ་
[161a.6]གསོལ། །བདག་ཅག་སྒྲུབ་པ་པོ་རྣམས་ལ། །རང་རང་ལས་ཀྱི་དངོས་གྲུབ་སྩོལ། །དཀོན་མཆོག་གསུམ་གྱི་བཀའ་ཉོན་ལ། །རྣལ་འབྱོར་ཀུན་གྱི་ལས་བཅོལ་སྒྲུབས། །ལོག་འདྲེན་ཐམས་ཅད་ཚར་བཅད་ནས། །ཀུན་ཀྱང་དམ་ཚིག་ལ་གནས་ཏེ། །རྟག་པར་ཚོགས་གཉིས་རབ་བསགས་ནས། །འཕགས་པ་རྣམས་ཀྱིས་བརྙེས་པ་ཡི། །རབ་ཞི་བདེ་ཆེན་ཐོབ་
[161a.7]པར་ཤོག །ཡི་གེ་བརྒྱ་པ་བརྗོད་ལ་ཨོཾ་ཨཱཿཧཱུཾ་བཛྲ་མུཿ། ཞེས་པས་ཐམས་ཅད་གཤེགས་སུ་གསོལ། །གཏོར་མ་སུམ་མདོའམ་བཞི་མདོར་ས་གཙང་སར་བསྐྱལ་ལོ། །ཆོས་སྐྱོང་ཐམས་ཅད་པའི་གཏོར་མའི་ཆོ་ག་སློབ་དཔོན་ཆེན་པོ་བ་ལིཾ་ཨཱ་ཙརྱས་མཛད་པ་རྫོགས་སོ།། །།བོད་ཀྱི་ལོ་ཙཱ་བ་རྨ་བན་ཆོས་འབར་གྱིས་བསྒྱུར་བའོ།། །།
[161b]
[161b.1]{D3771}༄༅༅། །རྒྱ་གར་སྐད་དུ། བ་ལི་མཱ་ལི་ཀཱ། ན་མཱ་མི་བཛྲ་སཏྭ་སྱ་ཙ་ར་ཎཱམྦེ་རུ་ཧ་དྭ་ཡཾ། སཱ་དྷ་ཀཱ་ནཱཉྩ་སིདྡྷྱརྠཾ་ལི་ཁྱ་ཏ་བ་ལི་མཱ་ལི་ཀཱ། ཡེ་ནཻ་བ་བ་ལི་དཱ་ནེ་ན་པྲཱི་ཎི་ཏཿསརྦ་ཛ་ནུ་བཿ། རཀྵཱ་ཙཀྲཱ་དི་ཀཾ་སརྦཾ་ཤོ་དྷ་ནཾ་བོ་དྷ་ནཾ་ཏ་ཏཿ།
[161b.2]༄༅༅། །བོད་སྐད་དུ། གཏོར་མའི་ཕྲེང་བ། རྡོ་རྗེ་སེམས་དཔའི་ཞབས་གཉིས་ཀྱི། །ཆུ་སྐྱེས་ལ་ནི་ཕྱག་འཚལ་ཏེ། །དངོས་གྲུབ་བསྒྲུབ་པར་བྱ་དོན་དུ། །གཏོར་མའི་ཕྲེང་བ་བྲི་བར་བྱ། །གང་གིས་གཏོར་མ་བྱིན་པ་ཡིས། །སྐྱེ་བོ་ཐམས་ཅད་ཚིམ་འགྱུར་བ། །སྲུང་བའི་འཁོར་ལོ་སོགས་ཀུན་དང་། །དེ་ནས་སྦྱང་དང་རྟོགས་པ་ཡིས། །
[161b.3]བ་ལི་ཏ་ཏྭཾ་མ་མ་ཀྲྀ་ཏེ་ཛྙཱ་ཏ་བྱཾ་སཱ་དྷུ་སམྨ་ཏཻཿ། ཤཱནྟི་ཀཾ་པཽཥྚི་ཀཾ་ཡཙྪ་བ་ཤྱཱ་བྷི་ཙཱ་རུ་ཀཾ་ཏ་ཐཱ། བ་ལྱུ་པ་ཧཱ་ར་མཱ་ཏྲེ་ཎ་སཱ་དྷྱ་ཏེ་ནཱ་ཏྲ་སཾ་ཤ་ཡཿ། མ་ཡཱ་སུ་མ་ཏི་སིཾ་ཧེ་ན་གྲནྠི་ཏཱ་བ་ལི་མཱ་ལི་ཀཱ། ཙིནྟཱ་མ་ཎི་རི་བཱ་བྷཱ་ཏི་ཀཎྛ་སྠཱ་མནྟྲི་ཎཱཾ་ས་དཱ། 
[161b.4]གཏོར་མའི་དེ་ཉིད་བདག་གིས་བྱ། །ལེགས་འདོད་རྣམས་ཀྱིས་ཤེས་པར་བྱ། །གང་ཡང་ཞི་དང་རྒྱས་པ་དང་། །དེ་བཞིན་དབང་དང་མངོན་སྤྱོད་ཀྱང་། །གཏོར་མའི་མཆོད་པ་ཙམ་གྱིས་ནི། །འདིར་ནི་ཐེ་ཚོམ་མེད་པར་འགྲུབ། །བློ་བཟང་སེང་གེ་བདག་གིས་ནི། །གཏོར་མའི་ཕྲེང་བ་ཡི་ནི་རྒྱུད། །རྟག་ཏུ་སྔགས་པའི་མགྲིན་གནས་ན། །ཡིད་བཞིན་ནོར་བུ་ལྟ་བུར་གསལ། །
[161b.5]ཨ་ཏྲ་སུ་བ་ཧུ་ཏནྟྲོཀྟ་གཱ་ཐཱ་བྷིརྦ་ལི་ཀཾ་སྲྀ་ཛེ་ཏཱ། པི་ཊ་ཀཻཿ། ཤ་ཀ་ཊཻརྦྷཱ་རཻ་རནྟ་ཤོ྅ཉྫ་ལི་བྷིསྟ་ཐཱ། ད་ཏྭེ་ཀ་ཏྲ་བ་ལིཉྩཱརྒྷ་གནྡྷ་ཏོ་ཡཱ་དི་ཀཾ་བ་དེ་ཏ། དེ་བཱ་སུ་རཱཿསརྦ་བྷུ་ཛཾ་ག་སིདྡྷསྟཱརྐྵཱཿསུ་པརྞྞཱཿཀ་ཊ་པཱུ་ཏ་ནཱ་ཤྩ། གནྡྷ་རྦ་
[161b.6]འདིར་ནི་རྒྱུད་མང་ལས་གསུངས་པའི། །ཚིགས་བཅད་རྣམས་ཀྱིས་གཏོར་མ་བཏང་། །ཟངས་གཞོང་ཤིང་རྟ་ཁུར་རྣམས་དང་། །དེ་བཞིན་ཐ་ན་ཐལ་མོས་ཀྱང་། །གཅིག་ཏུ་གཏོར་མར་མཆོད་ཡོན་དང་། །དྲི་ཡི་ཆུ་སོགས་བྱིན་ནས་གསོལ། །ལྷ་དང་ལྷ་མིན་གནོད་སྦྱིན་ལྟོ་འཕྱེ་གྲུལ། །ནམ་མཁའ་ལྡིང་དང་འདབ་བཟང་ལུས་སྲུལ་པོ། །དྲི་ཟ་སྲིན་པོ་
[162a]
[162a.1]སིདྡྷཱ་གྲ་ཧ་ཛཱ་ཏ་ཡཤྩ་ཡེ་ཀེ་པི་བྷཱུ་མཽ་ནི་བ་སནྟི་དི་བྱཱཿ། ནྱསྟེ་ཀ་ཛཱ་ནུཿཔྲྀ་ཐི་བཱི་ཏ་ལེ་ཧ་ཀྲྀ་ཏཱཉྫ་ལིརྦི་ཛྙ་པ་ཡཱ་མི་ཏཱཾ་སྟྭནྲ། ས་པུ་ཏྲ་དཱ་རཻཿས་ཧ་བྷྲྀ་ཏྱ་སཾ་གྷཻཿཤྲུ་ཏྭཱ་ཨི་ཧཱ་ཡཱནྟྭ་ནུ་གྲ་ཧཱརྠཾ། ཡེ་མེ་རུ་པྲྀ་ཥྛེ་ནི་བ་སནྟི་བྷཱུ་ཏཱ་ཡེ་ནནྡ་ནེ་ཡེ་ཙ་སུ་རཱ་ལ་ཡེ་ཥུ། 
[162a.2]གདོན་གྱི་ཚོགས་རྣམས་དང་། །གང་དག་ས་ལ་གནས་པའི་རྫུ་འཕྲུལ་ཅན། །བུ་སྨད་བཅས་ཤིང་གཡོག་འཁོར་བཅས་པ་ལ། །བདག་གིས་པུས་མོ་ས་ལ་བཙུགས་ནས་ནི། །ཐལ་མོ་སྦྱར་ནས་ཁྱེད་ལ་གསོལ་འདེབས་ཀྱི། །གསན་ནས་ཕན་གདགས་སླད་དུ་འདིར་གཤེགས་ཤིག །འབྱུང་པོ་གང་དག་རི་རབ་སྟེང་གནས་དང་། །དགའ་བའི་ཚལ་དང་ལྷ་ཡི་གནས་རྣམས་དང་། །
[162a.3]ཡེ་ཙོ་ད་ཡཱསྟེ་གི་རི་མནྡ་རེ་ཙ་ན་གེ་ཥུ་པརྦེ་ཥུ་ཙ་ཡེ་བ་སནྟི། ས་རིཏྶུ་སརྦཱ་སུ་ཙ་སཾ་གྷ་མེ་ཥུ་རཏྣཱ་ལ་ཡེ་ཙཱ་དྷི་ཀྲྀ་ཏཱ་དྷི་བཱ་སཱཿ། བཱ་པཱི་ཏ་ཌཱ་གེ་ཥུ་ཙ་ས་ལ་ལེ་ཥུ་ཀཱུ་པེ་ཥུ་བཛྲེ་ཥུ་ཙ་ནིརྫྷ་རེ་ཥུ། ཡེ་གྲཱ་མ་གྷོ་ཥེ་སུ་ར་ཀཱ་ན་ནེ་ཙ་ཤཱུ་ནྱཱ་ལ་ཡེ་དེ་ཝ་གྲྀ་ཧེ་ཥུ་ཡེ་ཙ། བི་ཧཱ་ར་ཙཻ་ཏྱཱ་བ་ས་
[162a.4]ཤར་ནུབ་རི་དང་ཉི་ཟླའི་ཁྱིམ་རྣམས་དང་། །རི་བོ་ཀུན་ལ་གང་དག་གནས་པ་དང་། །རིན་ཆེན་གླིང་ན་ལྷག་པར་གང་གནས་དང་། །ཆུ་བོ་ཀུན་དང་ཆུ་བོའི་མདོ་རྣམས་དང་། །མཚོ་དང་རྫིང་བུ་ལྟེང་ཀ་ཆུ་ངོགས་དང་། །གཡའ་ཆུ་སིལ་མ་ཅན་ན་གང་གནས་དང་། །གྲོང་དང་ཕྱུགས་ལྷས་གྲོང་ཁྱེར་སྟོང་པ་དང་། །ཁང་སྟོང་དག་དང་ལྷ་ཡི་ཁང་པ་དང་། །གཙུག་ལག་ཁང་དང་མཆོད་རྟེན་གནས་
[162a.5]ཐཱ་ཤ་མེ་ཥུ་མ་ཙེ་ཥུ་ཤཱ་ལཱ་སུ་ཙ་ཀུཉྫ་རཱ་ཎཱཾ། ཡེ་བྷཱ་བྷྲྀ་ཏཱཾ་ཙི་ཏྲ་གྲྀ་ཧེ་བ་སནྟི་ར་ཐྱཱ་སུ་བཱི་ཐཱི་ཥུ་ཙ་ཙ་ཏྭཱ་རེ་ཥུ། ཡེ་ཙཻ་ཀ་བྲྀཀྵེ་ཥུ་མ་ཧཱ་པ་ཐེ་ཥུ་མ་ཧཱ་ཤྨ་ཤཱ་ནེ་ཥུ་མ་ཧཱ་བ་ནེ་ཥུ། སིཾ་ཧེ་བྷ་རིཀྵཱ་དྷྻུ་ཥི་ཏཱ་སུ་ཡེ་ཙ་བ་སནྟི་གྷོ་རཱ་སུ་མ་ཧཱ་ཊ་བཱྀ་ཥུ། དྭཱི་ཕེ་ཥུ་དི་
[162a.6]རྣམས་དང་། །དཀའ་ཐུབ་གནས་དང་གླང་ཆེན་བྲེས་གནས་དང་། །རྒྱལ་པོའི་དཀོར་ཁང་དག་ན་གང་གནས་དང་། །ལམ་སྲང་སུམ་མདོ་དང་ནི་བཞི་མདོ་དང་། །གང་དག་ལམ་པོ་ཆེ་དང་ཤིང་གཅིག་དྲུང་། །དུར་ཁྲོད་ཆེན་པོ་ནགས་ཚལ་ཆེན་པོ་དང་། །སེང་གེ་དྲེད་དང་གཅན་གཟན་གནས་རྣམས་དང་། །འབྲོག་ཆེན་འཇིགས་སུ་རུང་བར་གང་གནས་དང་། །གང་དག་གླིང་
[162b]
[162b.1]བྱེ་ཥུ་ཀྲྀ་ཏཱ་ལ་ཡཤྩ་མཻ་རཽཤྨ་ཤཱ་ནེ་ནི་བ་སནྟི་ཡེ་ཙ། ཧྲྀཥྚཱཿཔྲ་སནྣཱཿསྲ་ཛ་གནྡྷ་མཱ་ལྱཾ་དྷཱུ་པཾ་བ་ལིཾ་དྷི་བ་བི་དྷིཉྩ་བྷཀྟྱཱ། གྲྀཧྞཱནྟུ་བྷུཉྫནྟུ་པི་ཝནྟུ་ཙེ་ད་མི་དཉྩ་ཀརྨ་ས་ཕ་ལཾ་ཡུ་ཥནྟུ། མ་ཧཱ་བ་ལིཿ།། ༡ །།ཨོཾ་བཛྲ་ཡོ་གི་ནཱི་ཧྲཱིཿརུ་རུ་རུ་ཁཿཁཿ
[162b.2]མཆོག་དག་ན་གནས་པ་དང་། །ལྷུན་པོ་དུར་ཁྲོད་དག་ན་གནས་པ་རྣམས། །རབ་ཏུ་དགྱེས་ཤིང་མགུ་བར་གྱུར་ནས་སུ། །ཕྲེང་བ་མེ་ཏོག་དྲི་དང་བདུག་པ་དང་། །བསྟོད་དང་གཏོར་མ་མར་མེ་གུས་འབུལ་ན། །འདི་དག་གསོལ་ཞིང་ལེགས་པར་བཞེས་ནས་ཀྱང་། །བདག་གི་ལས་འདི་འབྲས་བུ་མཆིས་པར་མཛོད། །གཏོར་མ་ཆེན་པོའོ།། །།རྡོ་རྗེ་རྣལ་འབྱོར་མ་བདག་ལ་
[162b.3]ཁཿཕེཾ་ཕེཾ་ཕེཾ། ཨཾ་ཨཾ་ཨཾ། ཨོཾ་ཨོཾ་ཨོཾ། མ་མ་མ་ནཿསིདྡྷིཾ་པྲ་ཡཙྪ་བ་ལིཾ་གྲིཧྞ་གྲྀཧྞ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། ཤུཀླཱ་ག་ག་ན་ཀྵེ་པཱ་བ་ལིཿ།། ༢ །།ཨོཾ་པི་ཤཱ་ཙི་པརྞ་ཤ་ཝ་རི་སརྦོ་པ་དྲ་བ་ནཱ་ཤི་ནི་སརྦ་རོ་ག་པྲ་ཤ་མ་ནི་སརྦ་བྷ་ཡ་བི་ནཱ་ཤི་ནི་ཨི་དཾ་བ་ལིཾ། གྲྀཧྞ་གྲྀཧྞ་ཁ་ཁ་ཁཱ་ཧི་ཁཱ་ཧི། སརྦ་དུ་ཥྚ་མཱ་རཱན། མཱ་ར་མཱ་ར། བནྡྷ་བནྡྷ། 
[162b.4]ཡིད་བཞིན་དངོས་གྲུབ་སྩོལ་གཏོར་མ་བཞེས་གཏོར་མ་བཞེས། ནམ་མཁའ་དཀར་པོ་ལ་འཐོར་བའི་གཏོར་མའོ། །ཤ་ཟ་མ་རི་ཁྲོད་ལོ་མ་ཅན་ཉེར་འཚེ་ཐམས་ཅད་སེལ་མ། ནད་ཐམས་ཅད་རབ་ཏུ་ཞི་བར་བྱེད་མ་འཇིགས་པ་ཐམས་ཅད་སེལ་མ། གཏོར་མ་འདི་ཟུང་ཟུང་ཟོ་ཟོ་ཟོ་ཤིག་ཟོ་ཤིག་གདུག་པའི་བདུད་ཐམས་ཅད་གསོད་གསོད། ཆིངས་ཆིངས། 
[162b.5]ཧ་ན་ཧ་ན། ད་ཧ་ད་ཧ། པ་ཙ་པ་ཙ། མཱ་ར་ཡ་མཱ་ར་ཡ། ཧཱུཾ་ཧཱུཾ་ཕཊ་ཕཊ་སྭཱ་ཧཱ། པརྞ་ཤ་བ་རཱི་བ་ལིཿ།། ༣ །།ཨོཾ་མ་ཧཱ་ཀཱ་ལཱ་ཡ་ཤཱ་ས་ནོ་པ་ཀཱ་རི་ཎ྅ པཤྩཱི་མ་ཀཱ་ལོ་ཡ་མི་དཾ་རཏྣ་ཏྲ་ཡཱ་བ་ཀཱ་རི་ཎཾ་ཡ་དི་པྲ་ཏི་ཛྙཱཾ་སྨ་ར་སི་ཏ་དཱ་ཨི་དཾ་བ་ལིཾ་གྲྀཧྞ་གྲྀཧྞ་ཁ་ཁ། ཁཱ་ཧི་ཁཱ་ཧི། སརྦ་དུཥྚ་སཏྭཱ་ནྲ། 
[162b.6]སྣུན་སྣུན། སྲེགས་སྲེགས། ཚོས་ཚོས། གསད་པར་གྱིས་གསད་པར་གྱིས། རི་ཁྲོད་ལོ་མ་ཅན་གྱི་གཏོར་མའོ།། །།ནག་པོ་ཆེན་པོ་བསྟན་པ་ལ་ཕན་འདོགས་པ་ཕྱི་མ་མ་ཡིན་པའི་དུས་འདི་དང་འདིར་དཀོན་མཆོག་གསུམ་ལ་གནོད་པ་བྱེད་པ་གལ་ཏེ་བྱུང་ན། དེའི་ཚེ་དམ་བཅའ་དྲན་པར་གྱིས་གཏོར་མ་འདི་ཟུང་ཟུང་གདུག་པའི་སེམས་ཅན་ཐམས་ཅད་
[163a]
[163a.1]མཱ་ར་མཱ་ར། གྲྀཧྞ་གྲྀཧྞ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། དི་ན་མེ་ཀེ་ན་མཱ་ར་ཡ་མཱ་ར་ཡ། ཧཱུཾ་ཧཱུཾ་ཕཊ་ཕཊ་སྭཱ་ཧཱ། མ་ཧཱ་ཀཱ་ལ་བ་ལིཿ།། ༤ །།ཨོཾ་ཨཱཿཧཱུཾ་ཧོཿཨུཥྞཱི་ཥ་སུམྦྷ་རཱ་ཛ་ཡ་མཱནྟ་ཀ །པྲཛྙཱནྟ་ཀ པདྨཱནྟ་ཀ བིགྷྣཱནྟ་ཀ ཨ་ཙ་ལ། ཊཀྐི་རཱ་ཛ། ནཱི་ལ་དཎྜ། མ་ཧཱ་
[163a.2]སོད་སོད། ཟུང་ཟུང་། ཆིངས་ཆིངས། སྣུན་སྣུན། སྲེགས་སྲེགས། ཚོས་ཚོས། ཉི་མ་གཅིག་གིས་ནག་པོ་ཆེན་པོའི་གཏོར་མའོ།། །།གཙུག་ཏོར་གནོད་མཛེས་རྒྱལ་པོ། གཤིན་རྗེ་མཐར་བྱེད། ཤེས་རབ་མཐར་བྱེད། པདྨ་མཐར་བྱེད། བགེགས་མཐར་བྱེད། མི་གཡོ་བ། འདོད་པའི་རྒྱལ་པོ། དབྱུག་སྔོན། སྟོབས་པོ་ཆེ་
[163a.3]བ་ལེ་བྷྱཿ། ས་པ་རི་བཱ་རེ་བྷྱཿ། ཨི་དཾ་བ་ལིཾ། གནྡྷཾ། པུཥྤཾ། དྷཱུ་པཾ། དཱི་པཉྩཱཀྵ་ཏཾ་ད་དཱ་མ་ཧེ། ཏེ་ཙཱ་ག་ཏྱ་ས་པ་རི་ཝཱ་རཱཿཤཱི་གྷྲ་མི་དཾ་བ་ལིཾ་གྲྀཧྞནྟུ་ཁཱ་དནྟུ། ཛཿཧཱུཾ་བཾ་ཧོཿ སནྟྲྀཔྟཱ་མ་མ་སརྦ་སཏྭཱ་ནཱཉྩ་ཤཱནྟིཾ་པུཥྚིཾ་རཀྵཱ་བ་ར་ཎ་གུཔྟིཾ་ཀུརྦནྟུ་ཧཱུཾ་ཧཱུཾ་ཕཊ་ཕཊ། བཛྲ་དྷ་ར་ཨཱཛྙཱ་པ་ཡ་ཏི་སྭཱ་ཧཱ། 
[163a.4]རྣམས། འཁོར་དང་བཅས་པ་རྣམས་འདི་གཏོར་མ། དྲི་མེ་ཏོག་བདུག་པ། མར་མེ་མ་ཉམས་པ་སྦྱིན་གྱིས་དེ་རྣམས་ཀྱང་བྱོན་ནས་འཁོར་བཅས་མྱུར་བར་གཏོར་མ་འདི་གཟུང་དུ་གསོལ་བཞེས་ཤིག་འཐུང་ཤིག །ཡང་དག་པར་ཚིམ་སྟེ། བདག་དང་སེམས་ཅན་ཐམས་ཅད་ལ་ཞི་བ་དང་རྒྱས་པ་དང་བསྲུང་བ་དང་བསྐྱབ་པ་དང་སྦ་བ་མཛོད། རྡོ་རྗེ་འཆང་གི་བཀའ་བཞིན་དུ། །
[163a.5]ད་ཤ་ཀྲོ་དྷ་བ་ལིཿ།། ༥ །།ཨོཾ་ཨཱཿཧཱུཾ་ཧོཿཨི་ཧཱ་བ་སྠི་ཏེ་བྷྱཿཀྵེ་ཏྲ་པཱ་ལེ་བྷྱོ྅ནྱ་བྷྱཤྩ་ཨི་དཾ་གནྡྷཾ། པུཥྤཾ། དྷཱུ་པཾ། དཱི་པཾ། མ་ཀྵ་ཏཾ་ད་དཱ་མ་ཧེ། ཏེ་ཙཱ་ག་ཏྱ་ས་པ་རི་ཝཱ་རཱཿཤཱི་གྷྲ་མི་དཾ་བ་ལིཾ་གྲྀཧྞཱནྟུ་ཁཱ་དནྟུ་པི་བནྟུ་ཛཿཧཱུཾ་བཾ་ཧོཿ། སནྟྲྀཔྟཱ་མ་མ་སརྦ་སཏྭཱ་ནཱཉྩ་ཤཱནྟིཾ་པུཥྚིཾ་རཀྵཱ་བ་ར་ཎ་གུ་བྟེཾ་ཀུརྦནྟུ་ཧཱུཾ་ཧཱུཾ་
[163a.6]ཁྲོ་བོ་བཅུའི་གཏོར་མའོ།། །།འདིར་གནས་པའི་ཞིང་སྐྱོང་རྣམས་དང་གཞན་རྣམས་ལ་ཡང་འདི་དྲི་དང་མེ་ཏོག་བདུག་པ་མར་མེ་དང་མ་ཉམས་པ་སྦྱིན་གྱི་དེ་རྣམས་ཀྱང་བྱོན་ནས་འཁོར་དང་བཅས་པ་རྣམས་མྱུར་བར་གཏོར་མ་འདི་ཟུང་གསོལ་འཐུང་ཀུན་དུ་ཚིམ་སྟེ་བདག་དང་སེམས་ཅན་ཐམས་ཅད་ལ་ཞི་བ་དང་རྒྱས་པ་དང་བསྲུང་བ་དང་བསྐྱབ་པ་
[163b]
[163b.1]ཕཊ་ཕཊ། བཛྲ་དྷ་ར་ཨཱ་ཛྙཱ་པ་ཡ་ཏི་སྭཱ་ཧཱ། ཀྵེ་ཏྲ་པཱ་ལ་བ་ལིཿ།། ༦ །།ཨོཾ་ན་མཿསུ་རཱུ་པཱ་ཡ་ཏ་ཐཱ་ག་ཏཱ་ཡཱརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སུ་རུ་སུ་རུ། པྲ་སུ་རུ་པྲ་སུ་རུ། ཏ་ར་ཏ་ར། བྷ་ར་བྷ་ར། སམྦྷ་ར་སམྦྷ་ར། སྨ་ར་
[163b.2]དང་སྦ་བ་མཛོད། རྡོ་རྗེ་འཆང་གི་བཀའ་བཞིན་དུ། །ཞིང་སྐྱོང་གི་གཏོར་མའོ།། །།དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཟུགས་མཛེས་ལ་ཕྱག་འཚལ་ལོ། །འདི་ལྟ་སྟེ། གཟུགས་མཛེས་གཟུགས་མཛེས། གཟུགས་རབ་ཏུ་མཛེས་གཟུགས་རབ་ཏུ་མཛེས། འོད་འོད། གསོ་བ་གསོ་བ། ཡང་དག་པར་འཛིན་པ་ཡང་དག་པར་འཛིན་པ། དྲན་པ་
[163b.3]སྨ་ར། སནྟརྤ་ཡ་སནྟརྤ་ཡ། སརྦ་པྲེ་ཏཱ་ནཱཾ་སྭཱ་ཧཱ། ཨ་པ་ས་རནྟྭ་བ་ཏཱ་ར་པྲེཀྵི་ཎོ་ད་དཱ་མྱ་ཧཾ་སརྦ་ལོ་ཀ་དྷཱ་ཏུ་ནི་བཱ་སི་ནཱཾ་པྲེ་ཏཱ་ནཱ་མཱ་ཧཱ་ར་མི་ཏི། པྲེ་ཏ་བ་ལིཿ།། ༧ །།ཨོཾ་ད་ཤ་དིགྦྱ་བསྠི་ཏེ་བྷྱཿཨི་ཧཱ་བསྠི་ཏེ་བྷྱཿསུ་ར་ག་རུ་ཌ་ཀིནྣ་ར་མ་ཧོ་ར་ག་བྷཱུ་ཏ་པྲེ་ཏ་པི་ཤཱ་ཙོནྨཱ་དཱ་པ་སྨ་ར་
[163b.4]དྲན་པ། ཀུན་དུ་ཚིམ་པར་གྱིས་ཀུན་དུ་ཚིམ་པར་གྱིས། {ཡི་དགས་,ཡི་དྭགས་}ཐམས་ཅད་སོང་ཞིག །གླགས་ལྟ་བ་རྣམས། སྦྱིན་གྱིས་ངས་འཇིག་རྟེན་གྱི་ཁམས་ཐམས་ཅད་ན་གནས་པའི་{ཡི་དགས་,ཡི་དྭགས་}རྣམས་ལ་བཟའ་བ། {ཡི་དགས་,ཡི་དྭགས་}ཀྱི་གཏོར་མའོ།། །།ཕྱོགས་བཅུར་རྣམ་པར་གནས་པ་རྣམས་དང་འདིར་གནས་པའི་ལྷ་དང་ནམ་མཁའ་ལྡིང་དང་མིའམ་ཅི་དང་ལྟོ་འཕྱེ་ཆེན་པོ་དང་
[163b.5]ཨོསྟཱ་ར་ཀཱ་དི་བྷྱོ། བ་ལིཾ་དཱ་པ་ཡ་མི། ཨི་དཾ། པུཥྤཾ། དྷཱུ་པཾ། དཱི་པཾ། གནྡྷཾ། ནཻ་བེ་དྱཱ་དི་སཾ་ཡུཀྟཾ་གྲྀ་ཧི་ཏྭཱ། སུ་ཁ་སོ་མ་ན་སྱ་ལཱ་བྷི་ནུ་བྷ་བནྟུ་སྠཱ་ནཉྩ་ནི་རུ་པ་དྲ་བཾ་ཀུརྦནྟུ་སརྦ་བུདྡྷཱ་དྷིཥྛཱ་ནེ་ནེ་ཏི། ཨོཾ་ཨཱཿཧཱུཾ་ཨི་ད་མ་མྲྀ་ཏ་པིཎྜཾ་བྷུཀྟྭཱ་མ་མ་
[163b.6]འབྱུང་པོ་དང་{ཡི་དགས་,ཡི་དྭགས་}དང་ཤ་ཟ་དང་སྨྱོ་བྱེད་དང་བརྗེད་བྱེད་དང་གནོན་པོ་ལ་སོགས་པ་རྣམས་ལ་གཏོར་མ་སྦྱིན་གྱིས། མེ་ཏོག་བདུག་པ་མར་མེ་དྲི་དང་ཞལ་ཟས་ལ་སོགས་ལྡན་པ་འདི་བཟུང་ནས། བདེ་བ་དང་ཡིད་བདེ་བ་ཐོབ་པར་གྱུར་ཏེ། གནས་སུ་ཉེ་བར་འཚེ་བ་མེད་པར་མཛོད། སངས་རྒྱས་ཐམས་ཅད་ཀྱིས་བྱིན་གྱི་རླབས་ཀྱིས། བདུད་རྩིའི་གོང་བུ་འདི་ཟོས་ནས། 
[164a]
[164a.1]སརྦ་ས་ཏྭཱ་ནཱཉྩ་ཤཱནྟིཾ་ཀུརྦནྟུ་སྭ་སྟི་སྭཱ་ཧཱ། ས་མཱ་ཛི་ཀཱ་ནཱཾ་སཱརྦ་བྷཽ་ཏི་བ་ལིཿ།། ༨ །།ཨཻ་ནྡྱཱནྟུ་བཛྲི་ས་ཧ་བྷཱུ་ཏ་སཾ་གྷཻ་རི་མཉྩ་གྲྀཧྞནྟུ་བ་ལིཾ་བེ་ཤིཥྚཾ། ཨགྣིཪྻ་མོ་ནཻ་རྀ་ཏི་བྷཱུ་པ་ཏིཤྩ་ཨ་པཱཾ་པ་ཏིརྦཱ་ཡུ་དྷ་ནཱ་དྷི་པཤྩ། ཨཱི་ཤཱ་ནཱ་བྷཱུ་ཏཱ་དྷི་པ་ཏི་ཤྩ་
[164a.2]བདག་དང་སེམས་ཅན་ཐམས་ཅད་ལ་ཞི་བ་དང་བདེ་ལེགས་སུ་མཛོད་ཅིག །འདུས་པ་བ་རྣམས་ཀྱི་འབྱུང་པོ་ཐམས་ཅད་པའི་གཏོར་མའོ།། །།ཤར་ཕྱོགས་རྡོ་རྗེ་ཅན་གྱི་ལྷ་ཚོགས་འཁོར་དང་བཅས། །གཏོར་མ་ཕུལ་བ་འདི་དག་བཞེས་སུ་གསོལ། །མེ་དང་གཤིན་རྗེ་བདེན་བྲལ་འབྱུང་པོའི་བདག །ཆུ་བདག་རླུང་དང་ནོར་གྱི་བདག་པོ་དང་། །དབང་ལྡན་ལྷ་སྟེ་འབྱུང་པོའི་བདག་པོ་
[164a.3]དེ་བཱ་ཨཱུ་རྡྷཉྩ་ཙནྡྲཱརྐ་པི་ཏཱ་མ་ཧཤྩ། དེ་བཱཿས་མཱ་སྟཱ་བྷུ་བི་ཡེ་ཙ་ནཱ་གཱ་དྷ་རཱ་དྷ་རཱ་གུ་ཧྱ་ག་ཎཻཿས་མེ་ཏཱཿ། པྲ་ཏི་བཏྟི་ཏྭཻ་ཀ་ནི་བེ་དཉྩ་སྭ་ཀ་སྭ་ཀ་སྭེ་བ་དི་ཤཱ་སུ་བྷཱུ་ཏཱཿ། གྲྀཧྞནྟུ་ཏུཥྚཱཿས་བ་ལཿས་སེ་ནྱཱ་ས་པུ་ཏྲ་མི་ཏྲ་སྭ་ཛ་ནཻཿས་མེ་ཏཱཿ། པུཥྤཾ་བ་ལིཾ་དྷཱུ་པ་ནི་བེ་ད་ནཉྩ་
[164a.4]དང་། །སྟེང་གི་ཉི་ཟླ་ཚངས་པ་ཆེན་པོ་དང་། །ལྷ་རྣམས་ཀུན་དང་གང་དག་ས་སྟེང་ཀླུ། །རི་ཡི་ལྷ་དང་གསང་བའི་ཚོགས་བཅས་ལ། །ས་ས་སོ་སོར་ཕུལ་བ་འདི་དག་ཀུན། །རབ་ཏུ་དགྱེས་ཤིང་མགུ་བར་གྱུར་པ་ཡིས། །རང་རང་ཕྱོགས་སུ་ལེགས་པར་བཞུགས་ནས་ཀྱང་། །རང་གི་བུ་སྨད་མཛའ་བཤེས་གཉེན་འདུན་བཅས། །གཏོར་མ་མེ་ཏོག་བདུག་པ་འབུལ་ལགས་ན། །
[164a.5]བྷུཉྫནྟུ་ཛི་གྲནྟུ་པི་བནྟུ་ཙེ་ད་མི་དཾ་ཙ་ཀརྨ་ས་ཕ་ལཾ་ཡུ་ཥནྟུ། དིཀྤཱ་ལ་བ་ལིཿ།། ༩ །།ཨོཾ་ཕེཾ་ཕེཾ་ཕེཾ་ཕེཾ་ཧྲི་ཧཱུཾ་ཛཿ་བ་ལིཾ་རཀྟ་པུཥྤ་ཀཱ་མ་རཱ་ཛ་སརྦ་སིདྡྷི་པྲ་ཡཙྪ་མ་མ་བི་རུ་དྡྷི་ཙིཏྟ་ཀཱན་བྷསྨི་ཀུ་རུ་སཔྟ་པཱ་ཏ་ལ་ག་ཧ་ཤ་ཏྲཱུན་པཱ་ད་ཏ་ལཾ་ཀུ་རུ་སརྦ་ཛ་ནོ་པ་
[164a.6]འདི་དག་གསོལ་ཞིང་བཞེས་ཏེ་བསྣམས་ནས་ཀྱང་། །བདག་གི་ལས་འདི་འབྲས་བུ་མཆིས་པར་མཛོད། །ཕྱོགས་སྐྱོང་གི་གཏོར་མའོ།། །།གཏོར་མ་དམར་པོ། མེ་ཏོག་འདོད་པའི་རྒྱལ་པོ་དངོས་གྲུབ་ཐམས་ཅད་སྩོལ། བདག་ལ་འགལ་བར་སེམས་པ་རྣམས་ཐལ་བར་གྱིས། ས་འོག་(རིན་,རིམ་)པ་བདུན་དུ་དགྲ་རྣམས་རྐང་པའི་མཐིལ་དུ་གྱིས། སྐྱེ་བོ་ཐམས་ཅད་ལ་
[164b]
[164b.1]ཤཱནྟིཾ་ཀུ་རུ་ཕཊ་སྭཱ་ཧཱ། ཀཱ་མ་རཱ་ཛ་བ་ལིཾ།། ༡༠ །།ཨོཾ་ཧྲཱིཿཨེ་ཧྱེ་ཧི་ཨེ་ཀ་ཛ་ཊཱི། མ་མོ་པ་ནྱུ་ཏཱ་ན་ཤཱནྟིཾ་ཀུ་རུ། པུཥྚིཾ་ཀུ་རུ། མ་ཧཱ་ཡཀྵཱ་དྷི་པ་ཏ་ཡེ་ཨི་དཾ་བ་ལིཾ་གྲྀཧྞ་གྲྀཧྞ། གྲྀཧྞ་པ་ཡ་གྲྀཧྞ་པ་ཡ། པ་ར་བི་དྱཱཾ་ཨཱ་ཀཪྵ་ཡ་ཨཱ་ཀཪྵ་ཡ། ཏྲུ་ཊ་ཏྲུ་ཊ། མྲུ་ཊ་མྲུ་ཊ། ཧཱུཾ་ཧཱུཾ་ཕཊ་ཕཊ་སྭཱ་ཧཱ། ཨུ་གྲ་ཏཱ་རཱ་བ་ལིཿ།། ༡༡ །།ཨོཾ་ཨཱཿཧྲཱིཾ་ཧྲཱིཾ་
[164b.2]ཉེ་བར་ཞི་བ་མཛོད་ཅིག །འདོད་པའི་རྒྱལ་པོའི་གཏོར་མའོ།། །།ཚུར་བྱོན་རལ་གཅིག་མ། བདག་འཁོར་དང་བཅས་པ་ལ་ཞི་བར་མཛོད། རྒྱས་པར་མཛོད། གནོད་སྦྱིན་གྱི་བདག་པོ་ཆེན་པོ། འདི་གཏོར་མ་ཟུང་ཟུང་། འཛིན་དུ་ཆུག་འཛིན་དུ་ཆུག །གཞན་གྱི་རིག་པ་ཁུག་ཁུག །ཆོད་ཆོད། ཆོམས་ཆོམས། སྒྲོལ་མ་དྲག་མོའི་གཏོར་མའོ།། །།རིགས་སུ་བྱེད་མ་སེམས་ཅན་
[164b.3]ཀུ་རུ་ཀུལླེ་སརྦ་ས་ཏྭཱཾ་བ་ཤཾ་ཀ་རི། སརྦ་བྷ་ཡ་བྷ་ཡཾ་ཀ་རི། ཨི་དཾ་བ་ལིཾ་གནྡྷཾ་པུཥྤཾ་དྷཱུ་པཾ་དཱི་པཉྩཱ་ཀྵ་ཏཾ་ད་དཱ་མ་ཧེ་སརྦ། དེ་བ་ནཱ་ག་ཡཀྵ་གནྡྷ་རྦཱ་སུ་ར་ག་རུ་ཌ་ཀིནྣ་ར་མ་ཧོ་ར་གཱ་ད་ཡོ། ཡ་ཐཻཥྚཾ་བྷུཉྫ་ཐ། ཁཱ་ད་ཐ་པི་བ་ཐ་ཛིཾ་གྷྲ་ཐ་མ་མ་མ་ནཿསིདྡྷིཾ་པྲ་ཡཙྪ་ཐ་ཨོཾ་ཨཱཿཧཱུཾ་ཧྲཱིཾ་ཧཱུཾ་ཕཊ་སྭཱ་ཧཱ། ཀུ་རུ་ཀུལླ་
[164b.4]ཐམས་ཅད་དབང་དུ་བྱེད་མ། འཇིགས་པ་ཐམས་ཅད་འཇིགས་པར་བྱེད་མ། གཏོར་མ་དྲི་དང་མེ་ཏོག་བདུག་པ་མར་མེ་དང་མ་ཉམས་པ་འདི་འབུལ་གྱི། ལྷ་ཀླུ་གནོད་སྦྱིན་དྲི་ཟ་ལྷ་མིན་མཁའ་ལྡིང་མིའམ་ཅི་དང་ལྟོ་འཕྱེ་ཆེན་པོ་ལ་སོགས་ཐམས་ཅད། ཅི་འདོད་ཟོ་ཤིག །འཆོ་ཤིག །འཐུངས་དྲི་སྣོམ། བདག་གི་ཡིད་ལ་དངོས་གྲུབ་སྩོལ་ཅིག །རིགས་སུ་བྱེད་པའི་གཏོར་
[164b.5]བ་ལིཿ།། ༡༢ །།ཨོཾ་ན་མོ་བྷ་ག་ཝ་ཏེ་ཤྲཱི་ཙཎྜ་མ་ཧཱ་རོ་ཥ་ཎཱ་ཡ། དེ་བཱ་སུ་ར་ན་ར་ཏྲཱ་ས་ནཱ་ཡ། ས་ཀ་ལ་མཱ་ར་བ་ལ་བི་ནཱ་ས་ནཱ་ཡ་ཨ་ཏ་སཱི་ཀུ་སུ་མ་ཝ་པུ་ཥེ་ཨཀྵོ་བྷྱ་ཀྲྀ་ཏ་ཤེ་ཥ་རཱ་ཡ། ཨི་དཾ་བ་ལིཾ་གྲྀཧྞ་གྲྀཧྞ་མ་མ་སརྦ་བིགྷྣཱ་ན་ཙ་ཏུརྨཱ་རཱནྣི་བཱ་ར་ཡ་ནི་བཱ་ར་ཡ། ཏྲཱ་ས་ཡ་
[164b.6]མའོ།། །།བཅོམ་ལྡན་འདས་དཔལ་གཏུམ་པོ་འཇིགས་རུང་ཆེན་པོ། ལྷ་དང་ལྷ་མ་ཡིན་དང་མི་རྣམས་སྐྲག་པར་མཛད་པ། བདུད་དཔུང་མཐའ་དག་གི་སྟོབས་རྣམ་པར་འཇོམས་གཟར་མའི་མེ་ཏོག་ལྟ་བུའི་སྐུ་ཅན། མི་བསྐྱོད་པས་ཅོད་པན་མཛད་པ་ལ་ཕྱག་འཚལ་ལོ། །གཏོར་མ་འདི་ཟུང་ཟུང་། བདག་གི་བགེགས་ཐམས་ཅད་བདུད་བཞི་པོ་རྣམས་བཟློག་པར་གྱིས་བཟློག་པར་གྱིས། སྐྲག་པར་གྱིས་
[165a]
[165a.1]ཏྲཱ་ས་ཡ། བྷྲཱ་མ་བྷྲཱ་མ། ཙྪིནྡ་ཙྪིནྡ། བྷིནྡ་བྷིནྡ། ནཱ་ཤ་ནཱ་ཤ །ཏཱ་པ་ཏཱ་པ། ཤོ་ཥ་ཤོ་ཥ། ཙྪེ་ད་ཙྪེ་ད། བྷེ་ད་བྷེ་ད། དུཥྚས་ཏྭཱ་ནྲ་མ་མ་བི་རུདྡྷ་ཙིཏྟ་ཀཱནྲ་བྷསྨི་ཀུ་རུ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། ཙཎྜ་མ་ཧཱ་རོ་ཥ་ཎ་བ་ལིཿ།། ༡༣ །།ཨོཾ་ཛམྦྷ་ལ་ཛ་ལེནྡྲཱ་ཡ། མ་ཧཱ་དྷ་ནཱ་ཡ་མ་ཧཱ་ཡཀྵ་སེ་ནཱ་པ་ཏ་ཡེ་ཨི་དཾ་བ་ལིཾ་པཉྩཱ་མྲྀ་ཏཾ་
[165a.2]སྐྲག་པར་གྱིས། སྐོར་སྐོར། ཆོད་ཆོད། ཕུག་ཕུག །བཤིག་བཤིག །སྲེགས་སྲེགས། སྐོམས་སྐོམས། ཆོད་ཆོད། ཕྱེ་ཕྱེ། གདུག་པའི་སེམས་ཅན་བདག་ལ་འགལ་བར་སེམས་པ་རྣམས་ཐལ་བར་མཛོད། གཏུམ་པོ་འཇིགས་རུང་ཆེན་པོའི་གཏོར་མའོ།། །།རྨུགས་འཛིན་ཆུའི་དབང་པོ། ནོར་ཆེན་པོ། གནོད་སྦྱིན་གྱི་སྡེ་དཔོན་ཆེན་པོ་ལ། བདུད་རྩི་
[165a.3]གྲྀཧྞ་གྲྀཧྞ་ཁ་ཁ་ཁཱ་ཧི་ཁཱ་ཧི་ས་མ་ཡ་མ་ནུ་སྨ་ར། ཛཿཛཿཧཱུཾ་ཧཱུཾ་ཕཊ་སྭཱ་ཧཱ། ཛམྦྷ་ལ་བ་ལིཿ།། ༡༤ །།ཨོཾ་རཀྟ་མུ་ཀུཊཱ་ཡ། རཀྟ་ཛ་ཊཱ་ཡ། རཀྟ་མུ་ཁཱ་ཡ། རཀྟ་ཤ་རཱི་རཱ་ཡ། རཀྟ་བྷུ་ཛཱ་ཡ། རཀྟ་ཧཱ་ར་བ་ལི་མཱ་ལཱ་ཡ། རཀྟ་ར་ཐ་ས་མཱ་རཱུ་ཌྷཱ་ཡ། རཀྟཱ་ན་ནཱ་ཡ། རཀྟཱ་བྷ་ར་ཎ་བྷཱུ་ཥི་ཏཱ་ཡ། ཨི་དཾ་བ་ལིཾ་གྲྀཧྞ་གྲྀཧྞ་མ་མ་སརྦ་བིགྷྣཱན། 
[165a.4]ལྔའི་གཏོར་མ་འདི། དམ་ཚིག་རྗེས་སུ་དྲན་པར་གྱིས། རྨུགས་འཛིན་གྱི་གཏོར་མའོ།། །།ཅོད་པན་དམར་པོ། རལ་པ་དམར་པོ། ཞལ་དམར་པོ། སྐུ་ལུས་དམར་པོ། ཕྱག་དམར་པོ། དོ་ཤལ་ཕྲེང་བ་དམར་པོར་ལྡན་པ། ཤིང་རྟ་དམར་པོ་ལ་ཡང་དག་པར་བཞུགས་པ་གདོང་དམར། རྒྱན་ཆ་དམར་པོས་བརྒྱན་པ་ལ། གཏོར་མ་འདི་ཟུང་ཟུང་། བདག་གི་བགེགས་ཐམས་ཅད། 
[165a.5]ཧ་ར་ཧ་ར། ཙ་ཏུརྨཱ་རནྲ། ནི་བཱ་ར་ཡ་ནི་བཱ་ར་ཡ། ཏྲཱ་ས་ཏྲཱ་ས། བྷྲཱ་མ་བྷྲཱ་མ། ཙྪིནྡ་ཙྪིནྡ། བྷིནྡ་བྷིནྡ། ནཱ་ཤ་ཡ་ནཱ་ཤ་ཡ། ཤོ་ཥ་ཡ་ཤོ་ཥ་ཡ། ཙྪེ་ད་ཙྪེ་ད། བྷེ་ད་བྷེ་ད་ཧཱུཾ་ཧཱུཾ་ཕཊ་ཕཊ་སྭཱ་ཧཱ། པཤྩཱཏ་པྲ་ཏྱཾ་ཤེ་ན་ཙཱ་ར་ཡེ་ཏྲ།། །།ཨོཾ་ཨིནྡྲཱ་ཡ་ན་མཿཧྲཱིཿ། ཡ་མཱ་ཡ་ན་མཿཥྚྲཱིཿ། བ་རུ་ཎཱ་ཡ་ན་མཿབི། ཀུ་བེ་རཱ་ཡ་ན་མཿཀྲྀ། 
[165a.6]ཕྲོགས་ཕྲོགས། བདུད་བཞི་རྣམས་བཟློག་པར་གྱིས་བཟློག་པར་གྱིས། སྐྲག་པར་གྱིས་སྐྲག་པར་གྱིས། སྐོར་སྐོར། ཆོད་ཆོད། ཕུག་ཕུག །ཉམས་པར་གྱིས་ཉམས་པར་གྱིས། སྐོམས་ཤིག་སྐོམས་ཤིག །ཆོད་ཆོད། ཕྱེ་ཕྱེ། དེ་ནས་ཆ་ཤས་སོ་སོས་བརྗོད་པར་བྱ་སྟེ། དབང་པོ་ལ་འདུད། གཤིན་རྗེ་ལ་འདུད། ཆུ་ལྷ་ལ་འདུད། ལུས་ངན་ལ་འདུད། 
[165b]
[165b.1]ཨགྣ་ཡེ་ན་མཿཏ། ཨཱི་ཤྭ་རཱ་ཡ་ན་མཿཨཱ། ནཻ་ཪྼྀ་ཏ་ཡེ་ན་མཿན། བཱ་ཡ་བེ་ན་མཿན། ཙནྡྲཱ་ཡ་ན་མཿཧཱུཾ། ཨརྐཱ་ཡ་ན་མཿཧཱུཾ། བྲཧྨ་ཎེ་ན་མཿཕཊ། བ་སུ་དྷཱ་རཱ་ཡཻ་ན་མཿཕཊ། བེ་མ་ཙི་ཏྲི་ཎེ་ན་མཿསྭཱ། སརྦ་བྷཱུ་ཏེ་བྷྱོ་ན་མཿཧཱ། ཧ་ཧཱ་ཧི་ཧཱི། ཧུ་ཧཱུ། ཧཱུཾ་ཧཱུཾ་ཕཊ་ཕཊ་སྭཱ་ཧཱ། རཀྟ་ཡ་མཱ་རི་བ་ལིཿ།། ༡༥ །།ཨོཾ་ཏཱ་རི་ཎི་སརྦ་དུཿཁ་
[165b.2]མེ་ལྷ་ལ་འདུད། དབང་ཕྱུག་ལ་འདུད། བདེན་བྲལ་ལ་འདུད། རླུང་ལྷ་ལ་འདུད། ཟླ་བ་ལ་འདུད། ཉི་མ་ལ་འདུད། ཚངས་པ་ལ་འདུད། ནོར་རྒྱུན་མ་ལ་འདུད། ཐགས་{བཟངས་,བཟང་}རིས་ལ་འདུད། འབྱུང་པོ་རྣམས་ལ་འདུད། གཤིན་རྗེའི་གཤེད་དམར་པོའི་གཏོར་མའོ།། །།སྒྲོལ་མ་སྡུག་བསྔལ་དང་
[165b.3]བྷ་ཡ་ཧཱ་རི་ཎི། ཙ་ཏུརྨཱ་ར་ནི་བཱ་རི་ཎི་སརྦ་དེ་བཱ་སུ་ར་ན་ར་གནྡྷརྦ་ཀིནྣ་ར་མ་ཧོ་ར་གཱ་དྻུ་པ་པྲ་བ་པྲ་མརྡ་ནི་བྷཱུ་ཏ། པྲ་ཏ། ཡཀྵ། རཱཀྵ་ས། ཌཱ་ཀ་ཌཱ་ཀི་ནྱཱ་དི་བྷ་ཡ་བི་དྷྭནྶ་ནི་པ་ར་ཀྲྀ་ཏ་ཡནྟྲ་མནྟྲ་
[165b.4]འཇིགས་པ་ཐམས་ཅད་འཕྲོག་མ། བདུད་བཞི་བཟློག་པར་མཛད་མ། ལྷ་དང་ལྷ་མ་ཡིན་དང་མི་དང་དྲི་ཟ་དང་མི་འམ་ཅི་དང་ལྟོ་འཕྱེ་ཆེན་པོ་ལ་སོགས་པའི་ཉེར་འཚེ་རབ་ཏུ་འཇོམས་མ། འབྱུང་པོ་དང་{ཡི་དགས་,ཡི་དྭགས་}དང་གནོད་སྦྱིན་དང་སྲིན་པོ་དང་མཁའ་འགྲོ་དང་མཁའ་འགྲོ་མ་ལ་སོགས་པའི་འཇིགས་པ་རྣམས་འཇོམས་མ། གཞན་གྱིས་བྱས་པའི་འཁྲུལ་
[165b.5]ཏནྟྲ་པྲ་ཡོ་ག་བི་ནཱ་ཤི་ནི། བྷ་ག་ཝ་ཏི་དུ་རྒོཏྟཱ་རི་ཎྀ་ཨཱ་གཙྪ་ཨཱ་གཙྪ་ཨི་དཾ་བ་ལིཾ་གྲྀཧྞ་གྲྀཧྞ་མ་མ་སརྦ་ཤ་ཏྲཱུན། ཧ་ན་ཧ་ན། ཁཱ་ཧི་ཁཱ་ཧི། སརྦ་བནྡྷ་ན་བྱཱ་དྷི་གྲ་ཧཱ་ན། ད་ཧ་ད་ཧ། ཙྪེ་ད་ཡ་ཙྪེ་ད་ཡ། བྷེ་ད་ཡ་བྷེ་ད་ཡ། མོ་ཊ་ཡ་མོ་ཊ་ཡ། སྥོཊ་ཡ་སྥོཊ་ཡ། སརྦ་སིདྡྷི་མྨེ་པྲ་ཡཙྪ་ཤཱནྟིཾ་པུཥྚིཾ་
[165b.6]འཁོར་དང་སྔགས་དང་རྒྱུད་ཀྱི་སྦྱོར་བ་རྣམ་པར་འཇིག་མ། བཅོམ་ལྡན་འདས་མ་ངན་འགྲོ་ལས་སྒྲོལ་མ། ཚུར་བྱོན་ཚུར་བྱོན། གཏོར་མ་འདི་ཟུང་ཟུང་བདག་གི་དགྲ་རྣམས། འཆིང་བ་དང་ནད་དང་གདོན་ཐམས་ཅད་ཆོམས་ཆོམས་ཁོས་ཁོས། དངོས་གྲུབ་ཐམས་ཅད་བདག་ལ་རབ་ཏུ་སྩོལ། 
[166a]
[166a.1]རཀྵཱཾ་མེ་ཀུ་རུ། སརྦ་ས་ཏྭཱནྲ། བ་ཤྱཾ་མེ་ཀུ་རུ། སརྦ་ཀ་ལི་ཀ་ལ་ཧ་བི་གྲ་ཧ་བི་བཱ་ད་བིགྷྣོཏྤཱ་ད་བྱཀྟི་ཀ་རཱཾ་ཤི་ཙྪིནྡ་ཙྪིནྡ། བྷིནྡ་བྷིནྡ། བྷཉྫ་ཡ་བྷཉྫ་ཡ། ཀྵོ་བྷ་ཡ་ཀྵོ་བྷ་ཡ། སྟམྦྷ་ཡ་སྟམྦྷ་ཡ། ཧྲཱིཾ་ཧྲཱིཾ་ཧྲཱིཾ། །ཧཱུཾ་ཧཱུཾ་ཧཱུཾ། ཨཱཿཧཱུཾ་ཕཊྲ་སྭཱ་ཧཱ། དུརྒོཏྟཱ་ར་བ་ལིཿ།། ༡༦ །།ཨོཾ་བཛྲཱ་རལླི་ཧོཿཛཿཧཱུཾ་བཾ་ཧོཿབཛྲ་ཌཱ་ཀི་ནྱཿས་མ་
[166a.2]ཞི་བ་དང་རྒྱས་པ་དང་སྲུང་བ་བདག་མཛོད། སེམས་ཅན་ཐམས་ཅད། བདག་གི་དབང་དུ་མཛོད། འཐབ་པ་དང་འཐབ་མོ་དང་འགྱེད་པ་དང་རྩོད་པ་དང་། བགེགས་སྐྱེད་ཅིང་གསལ་བར་བྱེད་པ་རྣམས་ངན་འགྲོ་ལས་སྒྲོལ་མའི་གཏོར་མའོ།། །།རྡོ་རྗེ་རྩིབས་འཕུར་རྡོ་རྗེ་མཁའ་འགྲོ་མ་རྣམས་དམ་ཚིག་ཉིད་
[166a.3]ཡ་སྟྭཾ་དྲྀ་ཤྱ་ཧོཿ། བཛྲཱཉྫ་ལྱཱ་ཨུརྡྷ་བི་ཀ་ཙ་ཡཱ་བ་ལིཾ་ད་དྱཱཏ་ནི་ཤཱརྡྷ་ཀེ། ཨོཾ་ཁ་ཁ་ཁཱ་ཧི་ཁཱ་ཧི་སརྦ་ཡཀྵ་རཱཀྵ་ས་བྷཱུ་ཏ་པྲེ་ཏ་པི་ཤཱ་ཙོནྨཱ་དཱ་པསྨཱ་ར་ཌཱ་ཀ་ཌཱ་ཀི་ནྱཱ་ད་ཡ་ཨི་དཾ་བ་ལིཾ་གྲྀཧྞནྟུ་ས་མ་ཡ་རཀྵནྟུ་མ་མ་སརྦ་སིདྡྷིཾ་པྲ་ཡཙྪནྟུ། ཡ་ཐཻ་བཾ། ཡ་ཐེཥྚཾ། བྷུཉྫ་ཐ་ཁཱ་ད་ཐ་པི་བ་ཐ་ཛི་གྷྲ་ཐ། མཱ་ཏི་ཀྲ་མ་ཐ། མ་མ་སརྦ་ཀཱ་ར་ཏ་ཡ་སཏྶུ་ཁ་བི་
[166a.4]ལ་ལྟོས། རྡོ་རྗེ་ཐལ་མོ་ཁ་གྱེན་དུ་ཕྱེ་བས་མཚན་ཕྱེད་ན་གཏོར་མ་སྦྱིན་པར་བྱའོ། །གནོད་སྦྱིན་དང་སྲིན་པོ་དང་འབྱུང་པོ་དང་{ཡི་དགས་,ཡི་དྭགས་}དང་ཤ་ཟ་དང་སྨྱོ་བྱེད་དང་བརྗེད་བྱེད་དང་མཁའ་འགྲོ་དང་མཁའ་འགྲོ་མ་ལ་སོགས་པ་ཐམས་ཅད། དམ་ཚིག་སྲུངས་ཤིག་བདག་ལ་དངོས་གྲུབ་ཐམས་ཅད་སྩོལ་ཅིག །བདག་ལ་རྣམ་པ་ཐམས་ཅད་དུ། དམ་པའི་བདེ་བ་
[166a.5]བྲྀདྡྷ་ཡེ་ས་ཧཱ་ཡ་ཀཱ་བྷ་ཝནྟུ་ཧཱུཾ་ཧཱུཾ་ཕཊྲ་ཕཊྲ་སྭཱ་ཧཱ། ཙཀྲ་སཾ་བ་ར་བ་ལིཿ།། ༡༧ །།ཨོཾ་ན་མོ་བྷ་ག་ཝ་ཏྱཻ་རཀྟ་ནེ་ཏྲཱ་ཡཻ་མ་ཧཱ་ཙཎྜ་བཛྲ་པཱ་ཎ་ཡེ་མ་མ་སརྦ་ཤ་ཏྲཱུ་ཎཱཾ་སརྦ་ག་ཏྲཱ་ཎི། སཾ་ཀོ་ཙ་ཡ་སཾ་ཀོ་ཙ་ཡ། བྷཉྫ་ཡ་བྷཉྫ་ཡ། མོ་ཊ་ཡ་མོ་ཊ་ཡ། བྷ་ག་ཝ་ཏི་བཛྲ་ཤྲིཾ་ཁ་ལེ་བཛྲ་པཱ་ཎི་ནཱ་ཀ་ཙཱུཪྻ། ཨཱ་ཀཪྵ་ཡ་ཨཱ་ཀཪྵ་ཡ་
[166a.6]རྣམ་པར་འཕེལ་བའི་ཆེད་དུ་སྟོང་གྲོགས་མཛོད་ཅིག །འཁོར་ལོ་སྡོམ་པའི་གཏོར་མའོ།། །།བཅོམ་ལྡན་འདས་མ་སྤྱན་དམར་མ་ལ་ཕྱག་འཚལ་ལོ། །ཕྱག་ན་རྡོ་རྗེ་གཏུམ་པོ་ལ་བདག་གི་དགྲ་ཐམས་ཅད་ཀྱི་ལུས་རྣམས་ཐམས་ཅད་ཡང་དག་པར་སྐུམས་སྐུམས། བཅོམ་ལྡན་འདས་མ་རྡོ་རྗེ་ལྕགས་སྒྲོག་མ། ཕྱག་ན་རྡོ་རྗེ། ལྷ་ཡུལ་བ་ཕྱེ་མར་གྱིས་ལ་
[166b]
[166b.1]ཙཀྵུ་རྦནྡྷ་ཤི་རོ་བནྡྷ་སརྦ་གཱ་ཏྲཱ་ནཱི་ཏཱ་ར་ཡ་མཱ་ར་ཡ་པུཥྤཾ་དྷཱུ་པཾ་གནྡྷཾ་བ་ལིཾ་གྲྀཧྞ་གྲྀཧྞ་སྭཱ་ཧཱ། བཛྲྀ་ཤྲྀཾ་ཁ་ལཱ་བ་ལིཿ།། ༡༨ །།ཨོཾ་བཛྲ་བཱ་རཱ་ཧི་ཨི་དཾ་བ་ལིཾ་ཁ་ཁ་ཁཱ་ཧི་ཁཱ་ཧི་སརྦ་ཡཀྵ་རཱཀྵ་ས་བྷཱུ་ཏ་པྲེ་ཏ་པི་ཤཱ་ཙ་པསྨཱ་ར་ཌཱ་ཀ་ཌཱ་ཀི་ནྱཱ་ད་ཡ་ཨི་དཾ་བ་ལིཾ་གྲྀཧྞནྟུ་ས་མ་ཡ་རཀྵནྟུ་ཡ་ཐཻ་བཾ་ཡ་ཐེཥྚཾ་བྷུཉྫ་ཐ་ཁཱ་ད་ཐ་པི་བ་ཐ་ཛི་
[166b.2]རྡོ་རྗེ་ལྕགས་སྒྲོག་མའི་གཏོར་མའོ།། །།རྡོ་རྗེ་ཕག་མོ་གཏོར་མ་འདི། གནོད་སྦྱིན་དང་སྲིན་པོ་དང་འབྱུང་པོ་དང་{ཡི་དགས་,ཡི་དྭགས་}དང་ཤ་ཟ་དང་སྨྱོ་བྱེད་དང་བརྗེད་བྱེད་དང་། མཁའ་འགྲོ་དང་མཁའ་འགྲོ་མ་ལ་སོགས་པ་ཐམས་ཅད། བདག་ལ་
[166b.3]གྷྲ་ཐ་མཱ་ཏི་ཀྲ་མ་ཐ་མ་མ་སརྦཱ་ཀཱ་ར་ཏ་ཡཱ་སཏྶུ་ཁ་བི་བྲྀདྡྷ་ཡེ་ས་ཧཱ་ཡ་ཀཱ་བྷ་བནྟུ་ཧཱུཾ་ཧཱུཾ་ཕཊ྄་ཕཊ྄་སྭཱ་ཧཱ། བཛྲ་བཱ་རཱ་ཧི་བ་ལིཿ།། ༡༩ །།ཨོཾ་ན་མོ་བྷ་ག་ཝ་ཏི་བཛྲ་ཏཱ་རེ་སརྦ་སིདྡྷི་ཀ་རེ་སརྦ་བྷ་ཡ་ཧ་རེ་ཨི་དཾ་བ་ལིཾ་པཉྩཱ་མྲྀ་ཏཾ་གྲྀཧྞ་གྲྀཧྞ་ཁ་ཁ་ཁཱ་ཧི་ཁཱ་ཧི་སརྦ་དུཥྚ་པྲ་དུཥྚཱན་མ་མ་ཀྲྀ་ཏེ་སྟམྦྷ་ཡ་སྟམྦྷ་ཡ། མོ་ཧ་ཡ་
[166b.4]རྣམ་པ་ཐམས་ཅད་དུ་དམ་པའི་བདེ་བ་རྣམ་པར་འཕེལ་བའི་ཆེད་དུ་སྟོང་གྲོགས་མཛོད་ཅིག །རྡོ་རྗེ་ཕག་མོའི་གཏོར་མའོ།། །།ཕྱག་འཚལ་ལོ། །བཅོམ་ལྡན་འདས་མ། རྡོ་རྗེ་སྒྲོལ་མ། དངོས་གྲུབ་ཀུན་མཛད་མ། འཇིགས་པ་ཀུན་འཕྲོག་མ། བདུད་རྩི་ལྔའི་གཏོར་མ་འདི། བདག་ལ་གདུག་པ་དང་རབ་ཏུ་གདུག་པ་བྱེད་པ་
[166b.5]མོ་ཧ་ཡ། བནྡྷ་ཡ་བནྡྷ་ཡ། ཧཱུཾ་ཧཱུཾ་ཧཱུཾ་ཕཊ྄་ཕཊ྄་ཕཊ྄་སརྦ་དུཥྚ་སྟམྦྷ་ནི་བཛྲ་ཏཱ་རེ་སྭཱ་ཧཱ། བཛྲ་ཏཱ་རཱ་བ་ལིཿ།། ༢༠ །།ན་མཿས་མནྟ་བུདྡྷ་ནཱཾ། ན་མཿས་མནྟ་དྷརྨཱ་ནཱཾ། ན་མཿས་མནྟ་སཾ་གྷཱ་ནཱཾ། ཨོཾ་སི་ཏཱ་ཏ་པ་ཏྲ། ཨོཾ་བི་མ་ལ། ཨོཾ་ཤཾ་ཀ་ར། ཨོཾ་པྲ་ཏྱཾ་གི་ར། བཛྲ་ཨུཥྞཱི་ཥ་ཙཀྲ་བརྟི་སརྦ་ཡནྟྲ་མནྟྲ་མཱུ་ལ་ཀརྨ་བནྡྷ་ནཱཾ་
[166b.6]རྣམས་ཐམས་ཅད་གདུག་པ་ཐམས་ཅད་རེངས་བྱེད་མ། རྡོ་རྗེ་སྒྲོལ་མའི་གཏོར་མའོ།། །།ཀུན་ནས་སངས་རྒྱས་རྣམས་ལ་ཕྱག་འཚལ་ལོ། །ཀུན་ནས་ཆོས་ལ་ཕྱག་འཚལ་ལོ། །ཀུན་ནས་དགེ་འདུན་ལ་ཕྱག་འཚལ་ལོ། །གདུགས་དཀར་པོ། དྲི་མ་མེད་པ། བདེ་བྱེད། ཕྱིར་བཟློག་པ། རྡོ་རྗེ་གཙུག་ཏོར་འཁོར་ལོས་སྒྱུར་བ། འཁྲུལ་
[167a]
[167a.1]ཀཱི་ལ་ནམྦཱ། མ་མ་ཀྲྀ་ཏེ་ཡེ་ན་ཀེ་ནི་ཙིཏྐྲ་ཏཾ་ཏཏྶརྦན། ཙྪནྡི་ཙྪནྡི། བྷིནྡ་བྷིནྡ། ཙི་རི་ཙི་རི། གི་རི་གི་རི། མ་ར་མ་ར། ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཕཊ྄་ཕཊ྄་ཕཊ྄། ཨུཥྞཱི་ཥ་ཙཀྲ་བརྟི་བ་ལིཿ།། ༢༡ །།ཨོཾ་ཨཱཿསརྦ་ཏྲྱ་དྷྭ་ཛ་གདྡ་ཤ་དི་ཀློ་ཀ་དྷཱ་ཏྭཱནནྟ་ག་ག་ན་ས་མུ་དྲ་མེ་གྷ་བྻཱུ་ཧ་པྲ་ས་ར་པ་ར་མ་
[167a.2]འཁོར་དང་སྔགས་དང་རྩ་བའི་ལས་ཐམས་ཅད་དང་བཅིངས་པ་བསྣུན་པ་ཕུར་བུས་བཏབ་པའམ། བདག་ལ་བྱེད་པ་གང་ཅི་ཡང་རུང་བས་བྱེད་པ་དེ་དང་དེ་ཐམས་ཅད་དང་། གཙུག་ཏོར་འཁོར་ལོས་སྒྱུར་བའི་གཏོར་མའོ།། །།དུས་གསུམ་པའི་འགྲོ་བ་ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་ནམ་མཁའ་རྒྱ་མཚོའི་སྤྲིན་གྱི་བཀོད་པ་རབ་འབྱམ་
[167a.3]ཎུ་ར་ཛོ་མཎྜ་ལ་པ་རམྤ་རཱནྟརྒ་ཏ་ས་མཱ་པཏྟྱ་བ་སྠི་ཏཱ་དྷརྨ་དྷཱ་ཏུ་ས་མ་བ་ས་ར་ཎཱ་ཨཱ་ཀཱ་ཤ་དྷཱ་ཏུ་ས་མ་བ་སཱ་ནཱཿསརྦ་ཏྲྱ་དྷཱ་ཛ་གདྡ་ཤ་དི་ཀློ་ཀ་དྷཱ་ཏྭཱ་ནནྟ་བྻཱུ་ཧ་པྲ་ས་ར་ག་ག་ན་ས་མཱཿ
[167a.4]གྱི་རྡུལ་ཕྲ་རབ་ཀྱི་རྡུལ་སྙེད་ཀྱི་དཀྱིལ་འཁོར་གཅིག་ནས་གཅིག་ཏུ་བརྒྱུད་པའི་ནང་དུ་གནས་ཤིང་སྙོམས་པར་འཇུག་པས་གནས་པ། ཆོས་ཀྱི་དབྱིངས་དང་མཉམ་པར་འཇུག་པ་ནམ་མཁའི་ཁམས་དང་མཉམ་པར་གནས་པ། ཐམས་ཅད་དང་དུས་གསུམ་པའི་འགྲོ་བ་ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་པའི་བཀོད་པ་རབ་འབྱམ་ནམ་མཁའ་
[167a.5]སརྦ་ལོ་ཀ་པཱ་ལཱཿསརྦ་སཏྭཱཉྩ། ཏདྱ་ཐཱ། བཛྲཱ་ཡུ་དྷ་བཛྲ་ཀཱ་ལ་ནཱ་ག་བཛྲ་བཛྲ་བྷཻ་ར་བ་བཛྲཱ་ན་ལ་བཛྲ་མུ་ས་ལ་བཛྲཱ་ནི་ལ་ ཀྲོ་དྷ་བཛྲ་ མཽ་ན་བཛྲ་ མཱ་ཡཱ་བཛྲ་ བཛྲ་ཤཽཎྜ་ བཛྲ་པྲ་བྷ་ བཛྲ་ཀྲོ་དྷ་ བེམ་ཙི་ཏྲཱི་ པྲྀ་ཐི་པཱི་དེ་བ་ཏཱཿས་
[167a.6]དང་མཉམ་པའི་འཇིག་རྟེན་སྐྱོང་བ་ཐམས་ཅད་དང་སེམས་ཅན་ཐམས་ཅད་ལ། འདི་ལྟ་སྟེ། རྡོ་རྗེ་མཚོན་ཆ་དང་རྡོ་རྗེ་དུས་དང་རྡོ་རྗེ་གླུ་དང་རྡོ་རྗེ་འཇིགས་བྱེད་དང་། རྡོ་རྗེ་མེ་དང་རྡོ་རྗེ་གཏུན་ཤིང་དང་རྡོ་རྗེ་རླུང་དང་། ཁྲོ་བོ་རྡོ་རྗེ་དང་། ཐུབ་པ་རྡོ་རྗེ་དང་སྒྱུ་མ་རྡོ་རྗེ་དང་། རྡོ་རྗེ་གླང་སྣ་དང་། རྡོ་རྗེ་འོད་དང་། རྡོ་རྗེ་ཁྲོ་བོ་དང་། ཐགས་{བཟངས་,བཟང་}རིས་དང་། སའི་ལྷ་རྣམས་འཁོར་དང་
[167b]
[167b.1]པ་རི་བཱ་རཱ་ཨི་དཾ་བ་ལིཾ་པུཥྤཾ་དྷཱུ་པཾ་དི་པཾ་གནྡྷཾ་ནཻ་བེ་དྱཱ་དི་སཾ་ཡུཀྟཾ་བ་ལྻུ་བ་ཧཱ་རཾ་པྲ་ཏཱི་ཙྪོ་པ་བྷུ་ཛྱ་ མ་མ་སརྦ་བིགྷྣཱ་བི་ནཱ་ཡ་ཀཱན་ སརྦ་དུཥྚཱན་པྲ་དུཥྚཱན་མ་ནུ་ཥྱཱན་མ་ནུ་ཥྱཱན་ཛམྦྷ་ཡ་ཏ་སྟམྦྷ་ཡ་ཏ་བནྡྷ་ཡ་ཏ་བི་དྷྭནྶ་ཡ་ཏ། མ་མ་ཧི་
[167b.2]བཅས་པས། གཏོར་མ་མེ་ཏོག་བདུག་སྤོས་མར་མེ་དྲི་དང་ཞལ་ཟས་ལ་སོགས་པ་དང་ལྡན་པའི་གཏོར་མའི་མཆོད་པ་འདི་བཞེས་ཤིང་ལོངས་སྤྱད་དེ། བདག་གི་བགེགས་དང་ལོག་འདྲེན་དང་། གདུག་པ་དང་རབ་ཏུ་གདུག་པའི་མི་དང་མི་མ་ཡིན་པ་རྣམས་ཐམས་ཅད། རྨུགས་པར་གྱིས་རེངས་པར་གྱིས་ཆིངས། རྣམ་པར་ཆོམས། བདག་གི་དབྱིག་
[167b.3]ར་ཎྱ་སུ་བརྞ་དྷ་ན་དྷཱ་ནྱཱ་ཡུ་ཡོ་བ་ནཱ་རོ་གྱ་སཏྶུ་ཁཱ་ནི་མ་ཧཱ་སུ་ཁ་བི་བྲྀདྡྷ་ཡེ་ཡཱ་བ་དཱ་བོ་དྷི་མཎྜ་པཪྻནྟཾ་ཌྷཽ་ཀ་ཡ་ཏ་མ་མ་ས་ཧཱ་ཡ་ཏཱཾ་ཤཱནྟིཾ་པུཥྚིཾ་རཀྵཱཉྩ་ཀུ་རུ་ཨོཾ་ཨཱཿམཉྫུ་མཾ་ཧཱུཾ་སྭཱ་ཧཱ། མཉྫུ་བཛྲ་བཱ་གཱི་ཤྭ་ར་བ་ལིཿ།། ༢༢ །།ཨོཾ་ཨེ་ཧྱེ་ཧི་བྷ་ག་ཝ་ཏི་བཛྲ་ཡོ་གི་ནཱི་སརྦཱ་ཤཱ་པ་རི་པཱུ་རི་ཀེ་
[167b.4]དང་གསེར་དང་ནོར་དང་འབྲུ་དང་ཚེ་དང་ལང་ཚོ་དང་ནད་མེད་པ་དང་བདེ་བ་དམ་པ་རྣམས་དང་བདེ་བ་ཆེན་པོ་རྣམ་པར་འཕེལ་བའི་ཆེད་དང་ཇི་སྲིད་བྱང་ཆུབ་སྙིང་པོའི་མཐར་ཐུག་པར་བདག་གི་སྟོང་གྲོགས་མཛོད་ཅིག །འཇམ་པའི་རྡོ་རྗེ་ངག་གི་དབང་ཕྱུག་གི་གཏོར་མའོ།། །།ཚུར་བྱོན་ཚུར་བྱོན་བཅོམ་ལྡན་འདས་མ། རྡོ་རྗེ་རྣལ་འབྱོར་མ་བསམ་པ་ཐམས་ཅད་
[167b.5]བྷ་ག་ཝ་ཏི་བ་ར་དེ་ན་མ་སྟེ་པུ་ན་ར་པི་ན་མ་སྟེ་མ་མ་དེ་བཱི་མཱ་ཏ་ར་ནུ་གྲ་ཧ་ཀུ་རུ་ཨི་དཾ་བ་ལིཾ་གྲྀཧྞ་གྲྀཧྞ། ཨོཾ་བཛྲ་བཻ་རོ་ཙ་ནཱི་ཡེ་སྭཱ་ཧཱ། ཨ་ཙ་ལ་ཀལྤོཀྟཱ་སཱརྡྷ་ཥ་ཌ་ཀྵ་ར་བཛྲ་ཡོ་གི་ནཱི་བ་ལིཿ།། ༢༣ །།ཨོཾ་སརྦ་ཏ་ཐཱ་ག་ཏ་ས་མ་ཡ་མ་ནུ་སྨ་ར་ཧཱུཾ་ཧཱུཾ་
[167b.6]ཡོངས་སུ་རྫོགས་པར་མཛད་མ། བཅོམ་ལྡན་འདས་མ་མཆོག་སྦྱིན་མ་ཁྱོད་ལ་འདུད། སླར་ཡང་ཁྱོད་ལ་འདུད། ཡུམ་ལྷ་མོ་བདག་ལ་དགོངས་ཤིང་རྗེས་སུ་གཟུང་དུ་གསོལ། རྡོ་རྗེ་རྣམ་པར་སྣང་མཛད་མ། མི་གཡོ་བའི་བརྟག་པ་ལས་གསུངས་པ་ཕྱེད་བཅས་ཡི་གེ་དྲུག་གི་རྡོ་རྗེ་རྣལ་འབྱོར་མའི་གཏོར་མའོ།། །།དེ་བཞིན་གཤེགས་པ་ཐམས་ཅད་ཀྱི་དམ་ཚིག་རྗེས་སུ་
[168a]
[168a.1]ཕེཾ་ཕེཾ་ཧཱུཾ་ཕཊ྄་ཕཊ྄་སྭཱ་ཧཱ། རཀྟཱ་ག་ག་ན་ཀྵེ་པཱ་བ་ལིཿ།། ༢༤ །།ཨོཾ་བཛྲ་ཌཱ་ཀི་ནཱི་ཨི་དཾ་བ་ལིཾ་ཧྲཱིཾ་ཧྲིཾ་ཧ་ཧཻཾ་ཧཾ་ཧཿཕཊྲ་མ་མ་སརྦ་ས་ཏྭཱ་ནཱཉྩ་ཤཱནྟིཾ་ཀུ་རུ་སྭཱ་ཧཱ། ཨཥྚ་མྱཱཾ་ཙ་ཏུ་རྡྡ་ཤྱཱ་མི་ཡ་མེ་བ་དཱ་ཏ་བྱཱ། ཤ་ཝ་ར་པཱ་དཱི་ཡ་ཀྲ་མ་བཛྲ་ཡོ་གི་ནཱི་བ་ལིཿ།། ༢༥ །།ཨོཾ་བཛྲ་ཌཱ་ཀི་ནཱི་ཨི་དཾ་བ་ལིཾ་གྲྀཧྞ་གྲྀཧྞ་ཧཿཧཿཧཿཧཿ
[168a.2]དྲན་པར་གྱིས། ནམ་མཁའ་དམར་པོ་ལ་འཐོར་བའི་གཏོར་མའོ།། །།རྡོ་རྗེ་མཁའ་འགྲོ་མ་གཏོར་མ་འདི་བདག་དང་སེམས་ཅན་ཐམས་ཅད་ལ་ཞི་བར་མཛོད་ཅིག །འདི་བརྒྱད་དང་བཅུ་བཞི་ཁོ་ན་ལ་སྦྱིན་པར་བྱའོ། །ཤ་ཝ་རིའི་ཞལ་སྔ་ནས་ཀྱི་རིམ་པའི་རྡོ་རྗེ་རྣལ་འབྱོར་མའི་གཏོར་མའོ།། །།མཁའ་འགྲོ་མ་གཏོར་མ་འདི་ཟུང་ཟུང་། 
[168a.3]ཁ་ཡ་ཁ་ཡ་ཁ་ཡ་ཁ་ཡ་ཨཿཨཿཨཿཨཿམ་མ་སིདྡྷིཾ་པྲ་ཡཙྪ་ཧཱུཾ་ཕཊྲ་སྭཱ་ཧཱ། ཤྲཱི་མ་ད་དྭ་ཡ་པཱ་དཱི་ཡ་བཛྲ་ཡོ་གི་ནཱི་བ་ལིཿ།། ༢༦ །།ཨོཾ་ཨ་ར་པ་ཙ་ནཱ་ཡ་ཀུ་མ་ཏི་ད་ཧ་ན་དཱཀྵ་ཡ་ཙནྡྲ་ཀཱནྟ་མཱ་ལ་པྲ་བྷཱ་ཡ་ཁཌྒ་པུསྟ་ཀ་བྱ་གྲ་ཧསྟཱ་ཡ་ མཉྫུ་བཱ་ནཱི་བ་ར་པྲ་དཱ་ཡ། ཨི་མཾ་བ་ལིཾ་གནྡྷཾ་པུཥྤཾ་
[168a.4]བདག་ལ་དངོས་གྲུབ་སྩོལ་ཅིག །དཔལ་གཉིས་མེད་ཞབས་ཀྱི་རྡོ་རྗེ་རྣལ་འབྱོར་མའི་གཏོར་མའོ།། །།འཁོར་བ་སྲེག་པར་བྱེད་པ་བློ་གྲོས་ངན་པ་སྲེག་པར་མཁས་པ་ཆུ་ཤེལ་གྱི་ཕྲེང་བའི་འོད་ཅན་རལ་གྲི་དང་གླེགས་བམ་ཕྱག་ན་བསྣམས་པ། འཇམ་པར་གསུང་བ། མཆོག་སྩོལ་བ། གཏོར་མ་དང་དྲི་དང་མེ་ཏོག་དང་
[168a.5]དྷཱུ་པཾ་དཱི་པཾ་མ་དྷུ་ཤརྐ་རཱ་དི་ས་ཧི་ཏཾ་གྲྀཧྞ་གྲྀཧྞ་ཁ་ཁ་ཁཱ་ཧི་ཁཱ་ཧི། མ་མ་ཤཱནྟིཾ་པུཥྚིཾ་རཀྵཱ་བ་ར་ཎ་གུཔྟིཾ་ཀུ་རུ་ཀུ་རུ་ཨོཾ་ཨཱཿདྷཱིཿཧཱུཾ་སྭཱ་ཧཱ། ཨ་ར་པ་ཙ་ན་བ་ལིཿ།། ༢༧ །།ཨོཾ་མ་ཧཱ་ཤྲི་ཡེ་ཏྲཾ་ཧཱུཾ་ཧྲཱིཾ། ཨོཾ་ཨི་དཾ་བ་ལིཾ་གྲྀཧྞ་གྲྀཧྞ། ཏྲཻ་ལོཀྱ་སཾ་སཱ་རཱ་ཡ་དཱ་རི་དྲྱ་ག་ཛཾ་བི་དཱ་ར་ཡ་སརྦ་དུཥྚ་པྲ་དུཥྚཱན་བྷཉྫ་ཨཱ་གཙྪ་ཨཱ་གཙྪ། 
[168a.6]བདུག་པ་དང་མར་མེ་དང་སྦྲང་རྩི་དང་ཀ་ར་སོགས་དང་བཅས་པ་འདི་བདག་ལ་ཞི་བ་དང་རྒྱས་པ་དང་བསྲུང་བ་དང་བསྐྱབ་པ་དང་སྦ་བར་མཛོད་ཅིག །ཨ་ར་པ་ཙ་ནའི་གཏོར་མའོ།། །།དཔལ་ཆེན་མོ་འཇིག་རྟེན་གསུམ་གྱི་འཁོར་བའི་དབུལ་བའི་གླང་པོ་རྣམ་པར་འཇོམས་པ། གདུག་པ་དང་རབ་ཏུ་གདུག་པ་རྣམས་
[168b]
[168b.1]བྷ་ག་ཝ་ཏི་མ་མ་ནི་དྷིཾ་དེ་ཧི་སྭཱ་ཧཱ། མ་ཧཱ་ཤྲཱི་ཏཱ་རཱ་བ་ལིཿ།། ༢༨ །།ཨོཾ་བྷ་ག་ཝ་ཏི་ཨཥྚ་མ་ཧཱ་བྷ་ཡ་ཏཱ་རི་ཎི་ ཤཱནྟིཾ་པུཥྚིཾ་བ་ཤྱཾ་ཀཱ་རི་ཎི་པ་ར་ཡནྟྲ་མནྟྲ་བི་ཥ་ཙཱུརྞ་བི་ནཱ་ཤི་ནི་མ་ཧཱ་ཡོ་གེ་ཤྭ་རི་མ་མ་སརྦ་ས་ཏྭཱ་ནཱཉྩ་ རཀྵཱཾ་ཀུ་རུ་ ཨཥྚ་མ་ཧཱ་
[168b.2]བཅོམ་ལྡན་འདས་མ་བདག་ལ་གཏེར་སྩོལ་ཅིག །སྒྲོལ་མ་དཔལ་ཆེན་མོའི་གཏོར་མའོ།། །།བཅོམ་ལྡན་འདས་མ་འཇིགས་པ་ཆེན་པོ་བརྒྱད་ལས་སྒྲོལ་མ་ཞི་བ་དང་རྒྱས་པ་དང་དབང་དུ་བྱེད་མ་གཞན་གྱི་འཁྲུལ་འཁོར་དང་སྔགས་དང་དུག་གི་ཕྱེ་མ་རྣམ་པར་སེལ་མ་རྣལ་འབྱོར་དབང་ཕྱུག་ཆེན་མོ་བདག་དང་སེམས་ཅན་ཐམས་ཅད་ལ་བསྲུང་བ་མཛོད་ཅིག །འཇིགས་པ་མི་
[168b.3]དཱ་རུ་ཎ་བྷ་ཡེ་བྷྱསྟཱ་ར་ཡ་ཏཱ་ར་ཡ། དི་བྱ་རཱུ་པི་ཎི་སཽ་མྱ་མུ་ཁི་ཨི་དཾ་བ་ལིཾ་གྲྀཧྞ་གྲྀཧྞ་ཁ་ཁ་ཁཱ་ཧི་ཁཱ་ཧི་སྭཱ་ཧཱ། ཨཥྚ་མ་ཧཱ་བྷ་ཡ་ཏཱ་ར་བ་ལིཿ།། ༢༩ །།ཨོཾ་བྷ་ག་ཝ་ཏི་ཙྪིནྣ་མ་སྟེ་པྲ་ཤ་སྟེ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་བཻ་རོ་ཙ་ནཱི་ཡེ་ཨི་དཾ་བ་ལིཾ་གྲྀཧྞ་གྲྀཧྞ་ཁ་ཁ་ཁཱ་ཧི་ཁཱ་ཧི་མ་མ་བི་རུདྡྷ་ཙིཏྟ་ཀཱནྲ་བྷསྨི་
[168b.4]བཟད་པ་ཆེན་པོ་བརྒྱད་ལས་སྒྲོལ་ཅིག །ལྷའི་གཟུགས་ཅན་ཞི་བའི་ཞལ་མ་འཇིགས་པ་ཆེན་པོ་བརྒྱད་ལས་སྒྲོལ་མའི་གཏོར་མའོ།། །།བཅོམ་ལྡན་འདས་མ་དབུ་བཅད་མ་རབ་བསྔགས་མ། སངས་རྒྱས་ཀུན་གྱི་མཁའ་འགྲོ་མ་རྡོ་རྗེ་རྣམ་པར་སྣང་མཛད་མ་བདག་ལ་འགལ་བར་སེམས་པ་རྣམས་ཐལ་བར་མཛོད་
[168b.5]ཀུ་རུ་སཔྟ་པཱ་ཏཱ་ལ་ག་ཏ་ཤ་ཏྲཱུ་ན྄་པཱ་ད་ཏ་ལཾ་སརྦ་ཏྲ་མ་མ་ཤཱནྟིཾ་པུཥྚིཾ་རཀྵཱ་བ་ར་ཎ་གུཔྟིཾ་ཀུ་རུ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། ཏྲི་ཀཱ་ཡ་བཛྲ་ཡོ་གི་ནཱི་བ་ལིཿ།། ༣༠ །།ཨོཾ་སརྦ་དྷརྨཱ་བཛྲཱ་དྷི་ཀཱ་ར་བཛྲ་མ་ཧཱ་ཀཱ་ལ་ ཤཱ་ས་ན་ཏ་ ལ་ག་མ་ནོ་པ་ཀཱ་ར་ཀ་ཧ་ཧཱུཾ་ཧྲཱིཾ་ཀྵཱིཾ་ཨི་མཾ་བ་ལིཾ་གྲྀཧྞ་གྲྀཧྞ་ཁ་ཁ་ཁཱ་ཧི་ཁཱ་ཧི་
[168b.6]ས་འོག་བདུན་དུ་གནས་པའི་དགྲ་རྣམས་རྐང་འོག་ཏུ་གྱིས་ཐམས་ཅད་དུ་བདག་ལ་ཞི་བ་དང་རྒྱས་པ་དང་བསྲུང་བ་དང་བསྐྱབ་པ་དང་སྦ་བ་མཛོད། སྐུ་གསུམ་རྡོ་རྗེ་རྣལ་འབྱོར་མའི་གཏོར་མའོ།། །།ཆོས་ཐམས་ཅད་རྡོ་རྗེ་ལྷག་པར་བྱེད་པ་རྡོ་རྗེ་ནག་པོ་ཆེན་པོ་བསྟན་པའི་གཞི་ལ་འགྲོ་ཞིང་ཕན་འདོགས་པ་གདུག་པའི་
[169a]
[169a.1]སརྦ་དུཥྚ་སཏྭ་ད་མ་ཀ་ཧ་ཧཱ་ཧི་ཧཱི་ཧུ་ཧཱུ་ཧེ་ཧཻ་ཧོ་ཧཽ་ཧཾ་ཧཿཕཊ྄་སྭཱ་ཧཱ། བཛྲ་མ་ཧཱ་ཀཱ་ལ་བ་ལིཿ།། ༣༡ །།ཨོཾ་མ་ཧཱ་པྲ་ཏྱཾ་གི་རེ་སརྦ་ཤུ་བྷ་ཤཱནྟི་ཀ་རེ་ཨ་ཤཱི་ཏི་ཡོ་ག་ཤ་ཏ་ས་ཧ་སྲ་ཀཱ་ར་ཨི་དཾ་བ་ལིཾ་གནྡྷཾ་པུཥྤཾ་དྷཱུ་པཾ་དཱི་པཾ་གྲྀཧྞ་གྲྀཧྞ་ཡེ་ན་ཀེ་ན་ཙིནྨ་མ་ཡནྟྲ་མནྟྲ་ཏནྟྲ་བི་ཥ་ཙཱུརྞ་པྲ་ཡོ་གཱ་དི་ཀཾ་ཀྲྀ་ཏཾ་
[169a.2]སེམས་ཅན་ཐམས་ཅད་འདུལ་བ་རྡོ་རྗེ་ནག་པོ་ཆེན་པོའི་གཏོར་མའོ།། །།ཕྱིར་བཟློག་མ་ཆེན་མོ་དགེ་བ་དང་ཞི་བ་ཀུན་བྱེད་མ་སྦྱོར་བ་བརྒྱ་སྟོང་ཕྲག་བརྒྱད་ཅུ་བྱེད་མ་གང་ལ་ལ་དག་བདག་ལ་འཁྲུལ་འཁོར་དང་སྔགས་དང་རྒྱུད་དང་དུག་གི་ཕྱེ་མའི་སྦྱོར་བ་ལ་སོགས་པ་བྱས་པ་
[169a.3]ཀཱ་རི་ཏཾ་ཏཏྶ་རྦཾ་ཧ་ན་ཧ་ན་ད་ཧ་ད་ཧ། པ་ཙ་པ་ཙ་མ་ཐ་མ་ཐ་གརྫ་གརྫ་ཏརྫ་ཏརྫ་ཏ་སྱཻ་བ་མསྟ་ཀེ་ནི་པ་ཏ་ཏུ་སྭཱ་ཧཱ། མ་ཧཱ་པྲ་ཏྱཾ་གི་རཱ་བ་ལིཿ།། ༣༢ །།ཨོཾ་མ་ཧཱ་པྲ་ཏི་ས་རེ་མ་ཧཱ་སཱ་ཧ་སྲ་པྲ་མརྡ་ནི། མི་མ་ཧཱ་མཱ་ཡུ་རི་མ་ཧཱ་ཤཱི་ཏ་བ་ནི། མ་ཧཱ་མནྟྲཱ་ནུ་སཱ་རི་ཎི། བུདྡྷཱ་ཤྩཻ་བ་མ་ཧཱཧྨཱ་ནོ་བིདྱཱ་དེ་བྱོ་མ་ཧཱ་
[169a.4]དང་བྱེད་དུ་བཅུག་པ་དེ་ཐམས་ཅད་དེ་ཉིད་ཀྱི་མགོ་ལྟུང་བར་གྱིས་ཤིག །ཕྱིར་བཟློག་པ་ཆེན་མོའི་གཏོར་མའོ།། །།སོ་སོ་འབྲང་མ་ཆེན་པོ་རབ་ཏུ་འཇོམས་མ་རྨ་བྱ་ཆེན་མོ། བསིལ་བའི་ཚལ་ཆེན་མོ། །གསང་སྔགས་ཆེན་མོ་རྗེས་འཛིན་མ། སངས་རྒྱས་བདག་ཉིད་ཆེན་པོ་དང་། །རིག་པའི་ལྷ་མོ་
[169a.5]བ་ལཱཿམཱ་མ་ཀཱི་བྷྲྀ་ཀུ་ཊཱྀ་ཙཻ་བ་ཏཱ་རཱ་དེ་བཱི་ཏ་ཐཱ་ཀུ་ཤཱི། བཛྲ་ཤྲྀཾ་ཁ་ལཱ་ཤྭེ་ཏཱ་མ་ཧཱ་ཤྭེ་ཏཱ་ཏ་ཐཻ་ཝ་ཙ། མ་ཧཱ་ཀཱ་ལཱི་ཙ་དཱུ་ཏྱ་ཤྩ་བཛྲ་དཱུ་ཏྱསྟ་ཐཱ་པ་རཱཿ། སུ་པཱ་ཤཱི་བཛྲ་པཱ་ཤཱི་ཙ་བཛྲ་པཱ་ཎིརྨ་ཧཱ་བ་ལཱ། བཛྲ་མཱ་ལཱ་མ་ཧཱ་བི་དྱཱ་ཏ་ཐཻ་བཱ་མྲྀ་ཏ་ཀུཎྜལིཿ། ཨ་པ་རཱ་ཛི་ཏཱ་མ་ཧཱ་དེ་བཱི་ཀཱ་ལ་ཀརྞཱི་
[169a.6]སྟོབས་ཆེན་མ། །མཱ་མ་ཀཱི་དང་ཁྲོ་གཉེར་ཅན། །ལྷ་མོ་སྒྲོལ་མ་ལྕགས་ཀྱུ་མ། །དེ་བཞིན་རྡོ་རྗེ་ལྕགས་སྒྲོག་མ། །དེ་བཞིན་དཀར་མོ་དཀར་ཆེན་མ། །ནག་མོ་ཆེ་དང་ཕོ་ཉ་མོ། །དེ་བཞིན་རྡོ་རྗེ་ཕོ་ཉ་གཞན། །ཞགས་བཟང་རྡོ་རྗེ་ཞགས་པ་མ། །ཕྱག་ན་རྡོ་རྗེ་སྟོབས་ཆེན་མ། །རྡོ་རྗེ་ཕྲེང་མ་རིག་མ་ཆེ། །དེ་བཞིན་བདུད་རྩི་འཁྱིལ་པ་དང་། །གཞན་གྱིས་མི་ཐུབ་ལྷ་མོ་ཆེ། །རྣ་བ་ནག་མོ་
[169b]
[169b.1]མ་ཧཱ་བ་ལཱ། ཏ་ཐཱ་དྷ་ནྱཱ་མ་ཧཱ་བྷཱ་གཱ་པདྨ་ཀུཎྜ་ལི་རེ་བ་ཙ། པུཥྤ་དནྟི་མ་ཎི་ཙཱུ་ཌཱ་སྭ་ནྱ་ཀེ་ཤཱི་ཙ་པིཾ་ག་ལཱ། མ་ཧཱ་ཏེ་ཛཱ་ཏ་ཐཱ་དེ་བཱི་དྷ་ནྱཱ་ཙ་བིདྻུནྨཱ་ལི་ནཱི། རཀྵ་སྱཻ་ཀ་ཛ་ཊཱ་ཙཻ་བ་བུདྡྷ་ཀྵཱི་ཏི་ཀ་ནཱ་ཡི་ཀཱཿ། ཀ་པཱ་ལི་ནཱི་མ་ཧཱ་བྷཱ་གཱ་དྷ་ནྱཱ་ལངྒེ་ཤྭ་རཱི་ཏ་ཐཱ། ཨ་ནྱཱཤྩ་བ་ཧ་བོ་
[169b.2]སྟོབས་ཆེན་མ། །དེ་བཞིན་དཔལ་ཡོན་སྐལ་ཆེན་མ། །པདྨ་འཁྱིལ་པ་ཉིད་དང་ཡང་། །མེ་ཏོག་སོ་མ་གཙུག་ནོར་མ། །རང་གཞན་སྐྲ་མ་དམར་སེར་མ། །དེ་བཞིན་ལྷ་མོ་གཟི་བརྗིད་ཅན། །དཔལ་མོ་གློག་གི་ཕྲེང་ལྡན་མ། །སྲིན་མོ་རལ་པ་གཅིག་མ་དང་། །སངས་རྒྱས་ས་ཡི་འདྲེན་པ་མོ། །ཐོད་པ་ཅན་མ་སྐལ་ཆེན་མ། །དེ་བཞིན་དཔལ་མོ་ལངྐའི་དབང་། །གཞན་ཡང་རིག་པ་མང་
[169b.3]བི་དྱཱཿས་ཏྭཱ་ནུ་གྲ་ཧ་ཀཱ་རི་ཀཱཿ། ཏདྱ་ཐཱ། ཀཱ་ལི་ཀ་རཱ་ལི། ཀུམྦྷཱཎྜི་ ཤཾ་ཁི་ནི་ ཀ་མ་ལཱཀྵི་ ཧཱ་རི་ཏཱི་ ཧ་རི་ཀེ་ཤི་ ཤྲཱི་མ་ཏི་ཧ་རི་པིངྒ་ལེ། ལམྦ་ པྲ་ལམྦེ་ ཀཱ་ལ་པཱ་ཤེ་ ཀ་ལ་ཤོ་ད་རི། ཡ་མ་དཱུ་ཏི། ཡ་མ་རཱཀྵ་སི། བྷཱུ་ཏ་གྲ་ས་ནི། པྲ་ཏཱིཙྪེ་མཾ་གནྡྷཾ་པུཥྤཾ་དྷཱུ་པཾ་དཱི་པཾ་བ་ལིཾ་
[169b.4]པོ་ནི། །སེམས་ཅན་རྗེས་སུ་འཛིན་པ་མོ། །འདི་ལྟ་སྟེ། ནག་མོ་གཙིགས་མ། གྲུལ་བུམ་མ། དུང་ཅན་མ། པདྨའི་མིག་མ། འཕྲོག་མ། སྐྲ་ལྗང་གུ་མ། དཔལ་ལྡན་མ་འཕྲོག་མ་སེར་སྐྱ་མ་འཕྱང་མ། རབ་འཕྱང་མ། ཞགས་པ་ནག་མོ། བུམ་པའི་ལྟོ་མ། གཤིན་རྗེ་ཕོ་ཉ་མ། གཤིན་རྗེ་སྲིན་མོ་འབྱུང་པོ་ཟ་བྱེད་མ། གཏོར་མ་དྲི་དང་མེ་ཏོག་དང་བདུག་པ་དང་མར་མེ་ལྡན་པ་
[169b.5]ཙ་དཱ་སྱཱ་མི་རཱཀྵཾ་ཀུ་རུ་མ་མ་སརྦ་སཏྭཱ་ནཱཉྩ་སརྦ་བྷ་ཡོ་པ་དྲ་བེ་བྷྱོ་ཛཱི་བ་ཏུ་བཪྵ་ཤ་ཏཾ་པ་ཤྱ་ཏུ་ས་ར་དཱཾ་ཤ་ཏཾ་སི་དྷྱནྟུ་མནྟྲ་པ་དཱཿསྭཱ་ཧཱ། པཉྩ་རཀྵཱ་བ་ལིཿ།། ༣༣ །།ཨོཾ་ན་མོ་བྷ་ག་ཝ་ཏི་པྲ་ཛྙ་པཱ་ར་མི་ཏེ་མ་ཧཱ་པཱི་ཏེ། 
[169b.6]འདི་འབུལ་གྱི་བཞེས་ཤིག་བསྲུང་བ་མཛོད། བདག་དང་སེམས་ཅན་ཐམས་ཅད་འཇིགས་པ་དང་ཉེ་བར་འཚེ་བ་ཐམས་ཅད་ལས་ལོ་བརྒྱ་འཚོ་བར་ཤོག་ཅིག །སྟོན་བརྒྱ་མཐོང་བར་ཤོག་ཅིག །གསང་སྔགས་ཀྱི་ཚིག་རྣམས་གྲུབ་པར་གྱུར་ཅིག །བསྲུང་བ་ལྔའི་གཏོར་མའོ།། །།ཕྱག་འཚལ་ལོ། །བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་དཔག་མེད་མ། སེར་ཆེན་མ། 
[170a]
[170a.1]མ་ཧཱ་ཤྭེ་ཏེ། མ་ཧཱ་ནཱི་ལ་རཏྣ་པངྐ་ཛ་པུསྟ་ཀ་ཧསྟེ་ཨི་མཾ་བ་ལིཾ་བྷུཉྫ་ཛི་གྷྲ་ཨོཾ་པི་ཙུ་པི་ཙུ་པྲཛྙ་ཝརྡྷ་ནི། ཛྭ་ལ་ཛྭ་ལ་མེ་དྷཱ་ཝརྡྷ་ནི། དྷི་རི་དྷི་རི། བུདྡྷི་བརྡྷ་ནི་སྭཱ་ཧཱ། ཨོཾ་ཤྲུ་ཏི་སྨྲྀ་ཏི་བི་ཛ་ཡེ་དྷཱིཿདྷཱ་ར་ཎཱི་ཡེ་སྭཱ་ཧཱ། པྲཛྙཱ་པཱ་ར་མི་ཏཱ་བ་ལིཿ།། ༣༤ །།ཨོཾ་བ་སུ་དྷཱ་རི་ཎི་དཱ་རི་དྲྱ་དུཿཁ་བྷ་ཡ་ཧཱ་རི་ཎི་སརྦ་ཡཀྵི་ཎཱི་ས་མེ་
[170a.2]དཀར་ཆེན་མ། རིན་པོ་ཆེའི་འདམ་སྐྱེས་སྔོན་པོ་ཆེན་པོ་དང་གླེགས་བམ་བསྣམས་མ་འཇམ་པ་འཇམ་པ་ཤེས་རབ་འཕེལ་མ་འབར་བ་འབར་བ་ཡིད་གཞུངས་འཕེལ་མ་བློ་འཕེལ་མ་ཐོས་པ་དྲན་པ་རྣམ་རྒྱལ་མེ་བློ་འཛིན་མ། ཤེས་རབ་ཀྱི་ཕ་རོལ་ཕྱིན་མའི་གཏོར་མའོ།། །།ནོར་རྒྱུན་མ་དབུལ་བའི་སྡུག་བསྔལ་དང་འཇིགས་པ་འཕྲོག་མ་གནོད་སྦྱིན་མོ་
[170a.3]ཏཱ་ཤཱི་གྷྲཾ་ཨཱ་གཙྪ། ཨི་དཾ་བ་ལིཾ་གྲྀཧྞ་གྲྀཧྞ་ཁ་ཁ་ཁཱ་ཧི་ཁཱ་ཧི། ཨོཾ་དྷ་ར་ཎི་དྷཱ་ར་ཎི་སྭཱ་ཧཱ། བ་སུ་དྷཱ་རཱ་བ་ལིཿ།། ༣༥ །།ཨོཾ་པྲ་སནྣ་ཏཱ་རེ་ཨ་མྲྀ་ཏ་མུ་ཁི་ཨ་མྲྀ་ཏ་ལོ་ཙ་ནེ་མ་མ་སརྦཱརྠ་སཱ་དྷ་ནི་སརྦ་སཏྭཱ་ཤཾ་ཀ་རི་ཨི་མཾ་བ་ལིཾ་གྲྀཧྞ་གྲྀཧྞ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊྲ་ཧྲཱི་ཧཱུཾ་སྭཱ་ཧཱ། པྲ་སནྣ་ཏཱ་རཱ་བ་ལིཿ།། ༣༦ །།
[170a.4]ཐམས་ཅད་དང་ལྡན་པ་མྱུར་དུ་ཚུར་བྱོན་འཛིན་མ་གཟུངས་མ། ནོར་རྒྱུན་མའི་གཏོར་མའོ།། །།རབ་ཏུ་དང་བའི་སྒྲོལ་མ་བདུད་རྩིའི་ཞལ་མ་བདུད་རྩིའི་སྤྱན་མ་བདག་གི་དོན་ཐམས་ཅད་སྒྲུབ་མ་སེམས་ཅན་ཐམས་ཅད་བདེ་བྱེད་མ་རབ་ཏུ་དང་བའི་སྒྲོལ་མའི་གཏོར་མའོ།། །།
[170a.5]ཨོཾ་ན་མཿཤ་ཝ་ར་ཀུ་མཱ་རཱི་ཡེ་བི་ཥ་དཱུ་ཥ་ཎཱི་ཡེ་བི་ཥ་བྷཀྵ་ཎཱི་ཡེ་ཙཱ་ལ་ཡ་སཾ་གྷཊྚ་ཡ་མནྟ་མཱ་ཏཾ་གེ་ཨ་ལ་བིདྡྷེ་ཧེ། ཨི་དཾ་བ་ལིཾ་བྷུཉྫ་ཛི་གྷྲ། ཨོཾ་ཛཱཿཛཱཿསྭཱ་ཧཱ། ཨཱཪྻཱངྒུ་ལཱི་བ་ལིཿ།། ༣༧ །།ཨོཾ་ན་མོ་བྷ་ག་ཝ་ཏྱཻ་བཛྲ་གཱནྡྷཪྻཻ་ཨ་ནེ་ཀ་ཤ་ཏ་ས་ཧ་སྲ་པྲ་ཛྭ་ལི་ཏ་དཱིཔྟ་ཏེ་ཛཱ་ཡཻ་ཨུ་གྲ་ཀི་ར་ཎཱ་
[170a.6]ཕྱག་འཚལ་ལོ། །རི་ཁྲོད་མ་གཞོན་ནུ་མ་དུག་སུན་འབྱིན་མ་དུག་ཟ་བྱེད་མ་སྐྱོད་ཅིག་ཀུན་དུ་བཀུམས་ཤིག་གླང་པོ་མྱོས་མ་དུག་འཇོམས་མ། འཕགས་པ་སོར་མོ་ཅན་མའི་གཏོར་མའོ།། །།ཕྱག་འཚལ་ལོ། །བཅོམ་ལྡན་འདས་མ་རྡོ་རྗེས་འཛིན་མ། འོད་དང་གཟི་བརྗིད་བརྒྱ་སྟོང་ཕྲག་དུ་མ་རབ་ཏུ་འབར་མ་འོད་ཟེར་དྲག་མོ། 
[170b]
[170b.1]བྷ་ཡཱ་ན་ཀཱ་ཡཻ་ཨེ་ཧྱེ་ཧི་ཏྲ་ཡཱ་ཎཱཾ་རཏྣཱ་ནཱཾ་ས་ཏྱེ་ན་དེ་བཱ་དི་ཀཾ། ཡེ་ཙཱ་ནྱི་ས་མ་ཡེ་ན་ཏིཥྛཾ་ཏི་ཏཱ་ན་བ་བྷཱ་ཥི་སྭཱ་མི་ཤཱི་གྷྲཱ་མི་དཾ་བ་ལིཾ་གྲྀཧྞ་གྲྀཧྞ། ཨོཾ་ཨ་ལ་ཨ་ལ། ཏུ་ལུ་ཏུ་ལུ། མུ་ལུ་མུ་ལུ། ཙུ་ལུ་ཙུ་ལུ། དྷ་མ་དྷ་མ། རངྒ་རངྒ། རངྒཱ་པ་ཡ་རངྒཱ་པ་ཡ། པཱུ་ར་ཡ་པཱུ་ར་ཡ། ཨཱ་ཤཾ་མེ་བྷ་ག་ཝ་ཏི་མ་ཧཱ་བཛྲ་གཱནྡྷཱ་རི་
[170b.2]འཇིགས་རུང་མ་ལ་ཚུར་བྱོན་ཚུར་བྱོན་དཀོན་མཆོག་གསུམ་གྱི་བདེན་པ་དང་ལྷ་ལ་སོགས་པ་དང་། གང་གཞན་དམ་ཚིག་ལ་གནས་པ་དེ་རྣམས་སྣང་བར་བྱེད་པའི་རྗེ་མོ་མྱུར་དུ། ཚོས་ཚོས་ཚོས་སུ་ཆུག་ཚོས་སུ་ཆུག་གང་བར་གྱིས་གང་བར་གྱིས་བདག་གི་བསམ་པ་བཅོམ་ལྡན་འདས་མ་རྡོ་རྗེ་ས་འཛིན་མ་
[170b.3]སིདྡྷི་ཙཎྜ་བཛྲ་པཱ་ཎི་རཱཛྙཱ་པ་ཡ་ཏི་སྭཱ་ཧཱ། བཛྲ་གཱནྡྷཱ་རི་བ་ལིཿ།། ༣༨ །།ཨོཾ་དྷྭཱ་ཛཱ་གྲ་ཀེ་ཡཱུ་རེ་ཛ་ཡ་ཛ་ཡ། བི་ཛ་ཡ་བི་ཛ་ཡ་ཛ་ཡཱ་བཱ་ཧི་ནི་མ་མ་སརྦ་ཤ་ཏྲཱུན་ཛམྦྷ་ཡ་ཛམྦྷ་ཡ། སྟམྦྷ་ཡ་སྟམྦྷ་ཡ་མ་ཐ་མ་ཐ་པྲ་མ་ཐ་པྲ་མ་ཐ། གྲ་ས་གྲ་ས་ཧཱུཾ་རཀྵ་རཀྵ་མཾ་བྷ་ག་ཝ་ཏི་ཨི་མཾ་བ་ལིཾ་གྲྀཧྞ་གྲྀཧྞ་བྷཉྫ་བྷཉྫ་
[170b.4]ཆེན་མོ་གྲུབ་པ་གཏུམ་པོ་ཕྱག་ན་རྡོ་རྗེའི་བཀའ་བཞིན་དུ། རྡོ་རྗེ་ས་འཛིན་མའི་གཏོར་མའོ།། །།རྒྱལ་མཚན་རྩེ་མོའི་དཔུང་རྒྱན་རྒྱལ་རྒྱལ་རྣམ་རྒྱལ་རྣམ་རྒྱལ་རྒྱལ་བ་ཐོབ་མ་བདག་གི་དགྲ་རྣམས་ཐམས་ཅད་རྨུགས་པར་གྱིས་རྨུགས་པར་གྱིས་རེངས་རེངས་ཆོམས་ཆོམས་རབ་ཏུ་ཆོམས་རབ་ཏུ་ཆོམས་ཟོ་ཟོ་
[170b.5]པ་ར་སཻ་ནྱཾ་བི་དྷྭནྶ་ཡ་བི་དྷྭནྶ་ཡ་ཤ་ཏྲཱུ་ན། ཙ་ལ་ཙ་ལ་ཙི་ལི་ཙི་ལི་ཏུ་ལུ་ཏུ་ལུ་ཀ་ལ་ཀ་ལ་ཀི་ལི་ཀི་ལི་ཀུ་ལུ་ཀུ་ལུ། སརྦ་ཏ་ཐཱ་ག་ཏཱ་བ་ལོ་ཀི་ཏེ་སྭཱ་ཧཱ། གུ་ཎ་རཱ་ཛ་པྲ་བྷཱ་སེ་སྭཱ་ཧཱ། ཙནྡྲཱརྐ་བི་མ་ལེ་སྭཱ་ཧཱ། སརྦ་ནཀྵ་ཏྲ་ཙཱ་མཱི་ཀ་རཱ་ཎེ་སྭཱ་ཧཱ། རཀྵ་རཀྵ་སརྦ་ཏ་ཐཱ་ག་ཏེ་བྷྱཿསྭཱ་ཧཱ། དྷྭ་ཛཱ་གྲ་ཀེ་ཡཱུ་
[170b.6]གཞན་གྱི་དམག་རྣམས་རྣམ་པར་ཆོམས་རྣམ་པར་ཆོམས་དགྲ་རྣམས་བསྐྱོད་བསྐྱོད་དེ་བཞིན་གཤེགས་པ་ཐམས་ཅད་ཀུན་དུ་གཟིགས་མ་ཡོན་ཏན་རྒྱལ་པོ་རབ་སྣང་བ་ཉི་ཟླ་དྲི་མ་མེད་མ་རྒྱུ་སྐར་ཐམས་ཅད་གསལ་བར་བྱེད་མ། དེ་བཞིན་གཤེགས་པ་ཐམས་ཅད་རྣམས་ལ། རྒྱལ་མཚན་རྩེ་མོའི་དཔུང་རྒྱན་
[171a]
[171a.1]རཱེ་བ་ལིཿ།། ༣༩ །།ཨོཾ་བྷ་ག་ཝ་ཏི་ཨུཥྞཱི་ཥ་པི་ཛ་ཡེ་མ་མ་མྲྀ་ཏྱུཾ་ནཱ་ཤ་ཡ་ནཱ་ཤ་ཡ། བི་ནཱ་ཤ་ཡ་བི་ནཱ་ཤ་ཡ། བི་དྷྲནྶ་ཡ་བི་དྷྭནྶ་ཡ། ཨི་དཾ་བ་ལིཾ་གྲྀཧྞ་གྲྀཧྞ་དཱིརྒྷཱ་ཡུཥྐ་མེ་ཀུ་རུ་སྭསྟི་སྭཱ་ཧཱ། ཨུཥྞཱྀ་ཥ་བི་ཛ་ཡཱ་བ་ལིཿ།། ༤༠ །།ཨོཾ་སིདྡྷཻ་ཀ་བཱི་རཱ་ཡ་བཱི་རེ་ཤཱ་ཡ། ཀ་རུ་ཎ་པེ་ཤ་
[171a.2]གྱི་གཏོར་མའོ།། །།བཅོམ་ལྡན་འདས་མ་གཙུག་ཏོར་རྣམ་པར་རྒྱལ་མ་བདག་གི་འཆི་བདག་ཉམས་པར་གྱིས་ཉམས་པར་གྱིས། རྣམ་པར་ཉམས་པར་གྱིས་རྣམ་པར་ཉམས་པར་གྱིས། རྣམ་པར་ཆོམས་རྣམ་པར་ཆོམས། བདག་གི་ཚེ་སྲིངས་ཤིག །བདེ་ལེགས་གཞི་ཚུགས། གཙུག་ཏོར་རྣམ་པར་རྒྱལ་མའི་གཏོར་མའོ།། །།དཔའ་བོ་གཅིག་ཏུ་གྲུབ་པ་ལ་དཔའ་བོའི་དབང་པོ་ལ་
[171a.3]ལ་ཧྲི་ད་ཡཱ་ཡ། ནཱི་ལོཏྤ་ལ་ཧསྟཱ་ཡ། ཨི་དཾ་བ་ལིཾ་གྲྀ་ཧཱི་ཏྭོ་པ་བྷུ་ཛྱ་ཤཱནྟིཾ་ཀུ་རུ་པུཥྚིཾ་ཀུ་རུ་སརྦ་སིདྡྷིམྐུ་རུ་ཧཱུཾ་ཧཱུཾ་ཕཊ་སྭཱ་ཧཱ། སིདྡྷཻ་ཀ་བཱི་ར་བ་ལིཿ།། ༤༡ །།ཨོཾ་ཡ་མཱནྟ་ཀཱ་ཡ་ཡ་མ་བྷཱི་ཥ་ཎཱ་ཡ་ཏྲཱིཿཥྚྲཱྀཿབི་ཀྲྀ་ཏཱ་ན་ནཱ་ཡ་ནཱ་ག་བྷ་ར་ཎཱ་ཡ། ཏྲཻ་ལོ་ཀྱ་བི་མརྡ་ན་དཎྜ་ཧསྟཱ་ཡ་སརྦ་མཱ་ར་བ་ལ་བི་ནཱ་ཤ་ནཱ་
[171a.4]སྙིང་རྗེ་དང་དེས་པའི་ཐུགས་ཅན་མ་ཨུཏྤལ་སྔོན་པོ་ཕྱག་ན་བསྣམས་པ་ལ་གཟུང་སྟེ་ལོངས་སྤྱད་དེ། དཔའ་བོ་གཅིག་གྲུབ་ཀྱི་གཏོར་མའོ།། །།གཤིན་རྗེ་མཐར་བྱེད་གཤིན་རྗེ་འཇིགས་པར་བྱེད་པ་རྣམ་པར་འགྱུར་བའི་ཞལ་ཅན་ཀླུའི་རྒྱན་ཅན་འཇིག་རྟེན་གསུམ་རྣམ་པར་འཇོམས་པའི་དབྱུག་པ་ཕྱག་ན་
[171a.5]ཡ་ཨི་མཾ་བ་ལིཾ་གྲྀཧྞ་གྲྀཧྞ་མ་མ་བིགྷྣཱན྄། ཧ་ར་ཧ་ར། ཙ་ཏུརྨཱ་རཱན། ནི་བཱ་ར་ཡ་ནི་བཱ་ར་ཡ་ཧཱུཾ་ཧཱུཾ་ཕཊ྄་ཕཊ྄་སྭཱ་ཧཱ། ཡ་མཱནྟ་ཀ་བ་ལིཿ།། ༤༢ །།ཨོཾ་བིགྷྣཱནྟ་ཀ་མ་ཧཱ་ཀྲོ་དྷ་མ་ཧཱ་བ་ལ་པ་རཱ་ཀྲ་མ་ཨི་མཾ་པ་ལིཾ་གྲྀཧྞ་གྲྀཧྞ་ཁ་ཁ་ཁཱ་ཧི་ཁཱ་ཧི། མ་མ་སརྦ་བིགྷྣཱནྲ། ཙྪེ་ད་ཙྪེ་ད། བྷེ་ད་བྷེ་ད། དྲུ་ཏཾ་ད་ཧ་ད་ཧ། པ་ཙ་པ་ཙ། 
[171a.6]བསྣམས་པ་བདུད་ཀྱི་སྟོབས་ཐམས་ཅད་རྣམ་པར་འཇོམས་པ། གཤིན་རྗེ་གཤེད་ཀྱི་གཏོར་མའོ།། །།བགེགས་མཐར་བྱེད་ཁྲོ་བོ་ཆེན་པོ་སྟོབས་པོ་ཆེ་ཕ་རོལ་གནོན་པ་བདག་གི་བགེགས་ཐམས་ཅད་
[171b]
[171b.1]ན་ཐ་མ་ཐ། ཨཱཿབིགྷྣཱན་ཀྲྀཏ་ཧཱུཾ་ཕཊ་སྭཱ་ཧཱ། བིགྷྣཱནྟ་ཀ་བ་ལིཿ།། ༤༣ །།ཨོཾ་བྷ་ག་ཝ་ཏི་གྲ་ཧ་མཱ་ཏྲྀ་ཀེ་སརྦ་གྲ་ཧ་ནཀྵ་ཏྲ་བྷ་ཡ་ནཱ་ཤི་ནི་སརྦ་དེ་བ་ནཱ་ག་ཡཀྵཱ་དི་བྷ་ཡ་བྻུ་པ་ཤ་མ་ནི་རཱ་ཛ་ཙཽ་རཱ་དི་བྷ་ཡ་བི་དྷྭནྶ་ནི་བྷ་ག་ཝ་ཏི་གྲ་ཧ་མཱ་ཏྲྀ་ཀེ་སརྦ་གྲ་ཧ་ནཀྵ་ཏྲཱ་དི་བྷིཿཤཱི་གྷྲཾ་ཨཱ་གཙྪ་ཨཱ་གཙྪ། 
[171b.2]བགེགས་མཐར་བྱེད། བགེགས་མཐར་བྱེད་ཀྱི་གཏོར་མའོ།། །།བཅོམ་ལྡན་འདས་མ་གཟའི་ཡུམ་གཟའ་དང་རྒྱུ་སྐར་གྱི་འཇིགས་པ་ཐམས་ཅད་སེལ་མ་ལྷ་དང་ཀླུ་དང་གནོད་སྦྱིན་ལ་སོགས་པ་ཐམས་ཅད་ཀྱི་འཇིགས་པ་ཉེ་བར་ཞི་བྱེད་མ་རྒྱལ་པོ་དང་ཆོམ་རྐུན་ལ་སོགས་པའི་འཇིགས་པ་རྣམ་པར་འཇོམས་མ། བཅོམ་ལྡན་
[171b.3]ཨི་དཾ་བ་ལིཾ་གྲྀཧྞ་གྲྀཧྞ། མ་མ་སརྦ་བིགྷྣཱན་ཧ་ར་ཧ་ར། ཤཱནྟིཾ་པུཥྚིཾ་རཀྵཱཉྩ་མེ་ཀུ་རུ་ཧཱུཾ་ཕཊྲ་སྭཱ་ཧཱ། གྲ་ཧ་མཱ་ཏྲྀ་ཀཱ་བ་ལིཿ།། ༤༤ །།ཨོཾ་ན་མོ་ལོ་ཀ་ནཱ་ཐཱ་ཡ་དེ་བཱ་སུ་ར་ན་ར་ཡཀྵ་རཱཀྵ་སཱ་དི་བཱིརྦནྡི་ཏ་པཱ་ད་པངྨ་ཡ། ཨ་ཤེ་ཥ་ནཱ་ར་ཀ་ས་ཏོདྡྷ་ར་ཎ་ཙིནྟཱ་ཏཏྤ་རཱ་ཡ་མ་ཧཱ་ཀཱ་རུ་ཎི་ཀཱ་ཡ། 
[171b.4]འདས་མ་གཟའི་ཡུམ་གཟའ་དང་རྒྱུ་སྐར་ལ་སོགས་པ་རྣམས་ཐམས་ཅད་དང་ལྷན་ཅིག་མྱུར་དུ་བྱོན་མྱུར་དུ་བྱོན། གཟའ་ཡུམ་གྱི་གཏོར་མའོ།། །།འཇིག་རྟེན་མགོན་པོ་ལྷ་དང་ལྷ་མ་ཡིན་དང་གནོད་སྦྱིན་དང་སྲིན་པོ་ལ་སོགས་པ་རྣམས་ཀྱིས་ཞབས་ཀྱི་པདྨ་ལ་ཕྱག་བྱས་པ་དམྱལ་བའི་སེམས་ཅན་མ་ལུས་འདོན་པར་དགོངས་པ་ལྷུར་མཛད་པ་ཐུགས་
[171b.5]ཨི་དཾ་བ་ལིཾ་དུགྡྷཱ་དི་ས་ཧི་ཏཾ་གྲྀཧྞ་གྲྀཧྞ་མཱཾ་སརྦ་སཏྭཱཾ་ཤྩ་ན་ར་ཀཱ་དི་དུཿཁཱཏྟཱ་ར་ཡ་ཏཱ་ར་ཡ། ཨུདྡྷ་ར་ཨུདྡྷ་ར་ས་མུདྡྷ་ར་ས་མུདྡྷ་ར། བུདྡྷ་ས་ཏྱེ་ན་དྷརྨ་ས་ཏྱེ་ན་སཾ་གྷ་ས་ཏྱེ་ན་ས་ཏྱ་བཱ་དི་ས་ཏྱེ་ན། ཨོཾ་ཨཱཿཧྲཱིཿཧཱུཾ་ཕཊྲ་སྭཱ་ཧཱ། སརྦ་ལོ་ཀེ་ཤྭ་ར་
[171b.6]རྗེ་ཆེན་པོ་ཅན་ལ་འོ་མ་སོགས་དང་བཅས་པའི་གཏོར་མ་འདི་ཟུང་ཟུང་། བདག་དང་སེམས་ཅན་ཐམས་ཅད་དམྱལ་བ་ལ་སོགས་པའི་སྡུག་བསྔལ་ལས་སྒྲོལ་སྒྲོལ། ཕྱུང་ཕྱུང་། ཀུན་ནས་ཕྱུང་ཀུན་ནས་ཕྱུང། སངས་རྒྱས་ཀྱི་བདེན་པ་དང་ཆོས་ཀྱི་བདེན་པ་དང་དགེ་འདུན་གྱི་བདེན་པ་དང་བདེན་པ་སྨྲ་བའི་བདེན་པས། འཇིག་རྟེན་དབང་ཕྱུག་ཐམས་ཅད་ཀྱི་
[172a]
[172a.1]པ་ལིཿ།། ༤༥ །།ཨོཾ་ན་མཿཤཱི་ཁ་སརྤྤ་ཎཱ་ཡ་ཏྱཻ་ལོཀྱ་དརྤྤཱ་ཎཱ་ཡ་ས་ཀ་ལ་རོ་ག་དཱ་རི་དྲྱ་དུཿས་ཧ་དུཿཁ་དྲུ་ཏ་མུ་པ་ཤ་མ་ནཱ་ཡ་ཨི་དཾ་བ་ལིཾ་དུགྡྷཱ་དི་ས་ཧི་ཏཾ་གྲྀ་ཧཱི་ཏྭོ་པ་བྷུ་ཛྱ་ཤཱནྟིཾ་པུཥྚིཾ་རཀྵཱ་ཉྩ་མེ་ཀུ་རུ། ཨོཾ་ཨཱཿཧྲཱིཿཧཱུཾ་ཕཊྲ་སྭཱ་ཧཱ། ཁ་སརྤྤ་ཎ་བ་ལིཿ།། ༤༦ །།ཨོཾ་ན་མོ་བུདྡྷཱ་ཡ་མ་ཧཱ་ཀཱ་རུ་ཎཱ་བྷཱ་
[172a.2]གཏོར་མའོ།། །།ཕྱག་འཚལ་དཔལ་མཁའ་ལ་གཤེགས་པ་འཇིག་རྟེན་གསུམ་གྱི་མེ་ལོང་ནད་དང་དབུལ་བ་དང་བཟོད་པར་དཀའ་བའི་སྡུག་བསྔལ་མཐའ་དག་མྱུར་དུ་ཞི་བར་མཛད་པ་གཟུང་སྟེ་ལོངས་སྤྱད་ནས་བདག་ལ་ཞི་བ་དང་རྒྱས་པ་དང་བསྲུང་བ། མཁའ་ལ་གཤེགས་པའི་གཏོར་མའོ།། །།སངས་རྒྱས་ཐུགས་རྗེ་ཆེན་པོའི་ཁུར་གྱིས་
[172a.3]ར་བྷ་རི་ཏཱ་ཧྲི་ད་ཡཱ་ཡ། པ་རཱརྠ་ས་མ་ཏཱ་ག་ཏ་ཙིཏྟཱ་ཡ། ཏྲཻ་དྷཱ་ཏུ་ཀཻ་ཀ་མཱུརྟྟ་ཡེ་སྭཱརྠ་མ་ཧཱརྠ་ཀ་ར་ཀཱ་རི་ཎེ་ཨི་དཾ་བ་ལིཾ་དི་བྱ་གནྡྷ་བརྞ་ར་སོ་པེ་ཏཾ་བུ་བྷུ་ཛྱ་ མཱཾ་སརྦ་ས་ཏྭཱཾཤྩཱ་ནུཏྟ་རཱ་ཡཱཾ་སམྱཀྶཾ་བོ་དྷཽ་པྲ་ཏིཥྛཱ་པ་ཡ། ཨོཾ་ཨཱཿསུ་ག་ཏ་བཛྲ་ཏུ་ཥྱ་ཧོཿཧཱུཾ་
[172a.4]གང་བའི་ཐུགས་ཅན་གཞན་གྱི་དོན་མཉམ་པ་ཉིད་རྟོགས་པའི་ཐུགས་ཅན་ཁམས་གསུམ་པའི་སྐུ་གཅིག་པུ་རང་གི་དོན་དོན་ཆེན་པོའི་མཛད་པ་མཛད་པ། ལྷའི་དྲི་དང་མདོག་དང་རོ་དང་ལྡན་པའི་གཏོར་མ་འདི་བཞེས་ཏེ། བདག་དང་སེམས་ཅན་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་ཁོད་ཅིག་བདེ་གཤེགས་
[172a.5]སྭཱ་ཧཱ། ཤྲཱི་བུདྡྷ་བྷཊྚཱ་ར་ཀ་བ་ལིཿ།། ༤༧ །།ཨོཾ་མྲྀ་ཏྱུ་བ་ཉྩ་ནི་ཏཱ་རེ་ཀཱ་ལཱ་ཀཱ་ལ་མྲྀ་ཏྱུ་ཧ་རེ། དཱ་རི་དྲྱ་དུཿཁ་བྷ་ཡ་བྷ་ཡཾ་ཀ་རེ་ཨཥྚ་མ་ཧཱ་བྷ་ཡ་ཧ་རེ་ཁཌྒཱཉྫ་ན་པཱ་དུ་ཀ་བྷ་དྲ་གྷ་ཊཱ་དི་སིདྡྷི་དེ་བྷ་ག་ཝ་ཏི་ཏཱ་རེ་ཨི་དཾ་བ་ལིཾ་པཉྩཱ་མྲྀ་ཏཾ་གྲྀཧྞ་གྲྀཧྞ་མ་མ་མྲྀ་ཏྱུཾ་
[172a.6]རྡོ་རྗེ་དགྱེས་པ། དཔལ་སངས་རྒྱས་རྗེ་བཙུན་གྱི་གཏོར་མའོ།། །།འཆི་བ་བསླུ་བའི་སྒྲོལ་མ་དུས་དང་དུས་མ་ཡིན་པའི་འཆི་བ་འཕྲོག་མ་དབུལ་བ་དང་སྡུག་བསྔལ་གྱི་འཇིགས་པ་འཇིགས་པར་བྱེད་མ། འཇིགས་པ་ཆེན་པོ་བརྒྱད་འཕྲོག་མ། རལ་གྲི་དང་མིག་སྨན་དང་ལྷམ་དང་བུམ་པ་བཟང་པོ་ལ་སོགས་པའི་དངོས་གྲུབ་སྩོལ་མ་བཅོམ་ལྡན་འདས་
[172b]
[172b.1]ནཱ་ཤ་ཡ་ནཱ་ཤ་ཡ། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། མྲྀ་ཏྱུ་བཉྫ་ནཱི་ཏཱ་རཱ་བ་ལིཿ།། ༤༨ །།ཨོཾ་ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲཱ་ཡ། མ་ཧཱ་ཡཀྵ་སེ་ནཱ་པ་ཏ་ཡེ། ཨོཾ་ཨུཙྪུཥྨ་ཛམྦྷ་ལ་ཛ་ལེནྡྲཱ་ཡ་ཨི་དཾ་བ་ལིཾ་གྲྀཧྞ་གྲྀཧྞ་ཁ་ཁ་ཁཱ་ཧི་ཁཱ་ཧི་མ་ཧཱ་བ་སུཾ་མི་དེ་ཧི་ད་དཱ་པ་ཡ་སྭཱ་ཧཱ། ཨུཙྪུཥྨ་ཛམྦྷ་ལ་
[172b.2]མ་སྒྲོལ་མ་སྡུག་བསྔལ་སྒྲོལ་མ་མྱུར་མ། འཆི་བ་བསླུ་བའི་སྒྲོལ་མའི་གཏོར་མའོ།། །།ཕྱག་འཚལ་དཀོན་མཆོག་གསུམ་ལ་ཕྱག་འཚལ་ནོར་བུ་བཟང་པོ། གནོད་སྦྱིན་གྱི་སྡེ་དཔོན་ཆེན་པོ་ལ་འཆོལ་པ་རྨུགས་འཛིན་ཆུའི་དབང་པོ་རྨུགས་འཛིན་འཆོལ་བའི་
[172b.3]བ་ལིཿ།། ༤༩ །།ཨོཾ་ཨཱཿཧྲཱིཾ་ཧཱུཾ་ཤུཀླཻ་ཀ་ཛ་ཊཱི་ཨི་དཾ་བ་ལིཾ་གྲྀཧྞ་གྲྀཧྞ་གྷཱ་ཊ་ཡ་སརྦ་དུཥྚཱན་ཧཱུཾ་ཕཊྲ་སྭཱ་ཧཱ། སརྦ་མཱ་ར་བ་ལ་བི་ནཱ་ཤ་ནཱ་ཤཱ་ནཱ་ཤཱརྠཾ་ད་དྱཱཏ། ཤུཀླཻ་ཀ་ཛ་ཊཱ་བ་ལིཿ།། ༥༠ །།ཨོཾ་ན་མཿཀཱ་ཡ་ཝཀྩིཏྟེ་བྷྱཿ ཀརྐོ་ཊ་ཤཾ་ཁ་པཱ་ལ་ཨ་ནནྟ་བཱ་སུ་ཀི་ཏཀྵ་ཀ་ཀུ་ལི་ཀ་པདྨ་མ་ཧཱ་
[172b.4]གཏོར་མའོ།། །།རལ་གཅིག་མ་དཀར་མོ་ཕྱེ་ཤིག་གདུག་པ་ཐམས་ཅད་བདུད་དཔུང་ཐམས་ཅད་རྣམ་པར་གཞིག་པའི་ཕྱིར་དུ་སྦྱིན་པར་བྱ་སྟེ། རལ་གཅིག་མ་དཀར་མོའི་གཏོར་མའོ།། །།ཕྱག་འཚལ་ལོ། །སྐུ་གསུང་ཐུགས་རྣམས་ལ་སྟོབས་རྒྱུ་དུང་སྐྱོང་མཐའ་ཡས་ནོར་རྒྱས་བུ་རིགས་ལྡན་པདྨ་པདྨ་ཆེན་
[172b.5]པདྨེ་བྷྱོ་ནཱ་ག་རཱ་ཛེ་བྷྱ་ཨི་དཾ་བ་ལིཾ། །ནཱ་ནོ་པ་ཀ་ར་ཎ་ས་ཧི་ཏཾ་གྲྀཧྞ་གྲྀཧྞ་ཁ་ཁ་ཁཱ་ཧི་ཁཱ་ཧི་མ་མ་མ་ན་སིདྡྷིམྨེ་པྲ་ཡཙྪ་ཨོཾ་ཨཱཿཧཱུཾ་ཕཊྲ་སྭཱ་ཧཱ། ནཱ་ག་བ་ལིཿ།། ༥༡ །།ཨོཾ་ན་མོ་མཻ་ཏྲེ་ཡ་ནཱ་ཐཱ་ཡ་བྷཱ་བི་བི་དྱཱ་ཙ་ར་ཎ་སམྤནྣ་སམྱཀྶཾ་བུདྡྷཱ་ཡ་སརྦ་སཏྭཱརྠ་དྲ་བི་ཏ་ཙིཏྟཱ་ཡ་
[172b.6]པོ་སྟེ་ཀླུའི་རྒྱལ་པོ་རྣམས་ཉེར་སྤྱོད་སྣ་ཚོགས་དང་བཅས་པའི་གཏོར་མ་འདི་ཀླུའི་གཏོར་མའོ།། །།བྱམས་པ་མགོན་པོ་བསྒོམས་པའི་རིག་པ་དང་ཞབས་སུ་ལྡན་པ་ཡང་དག་པར་རྫོགས་པའི་སངས་རྒྱས་སེམས་ཅན་ཐམས་ཅད་ཀྱི་དོན་གྱིས་
[173a]
[173a.1]ཨི་དཾ་བ་ལིཾ་དི་བྱ་གནྡྷ་བརྞ་ར་སོ་པེ་ཏཾ་ཨ་བ་བྷུ་ཛྱ་མཱཾ་སརྦ་སཏྭཱཾ་ཤྩ་སཾ་སཱ་ར་དུཿཁཱརྞ་བཱཏྶཾ་བོ་དྷཽ་པྲ་ཏིཥྛཱ་པ་ཡི་ཥྱ་སི་ཨོཾ་ཨཱཿམེཾ་ཧཱུཾ་ཕཊྲ་སྭཱ་ཧཱ། མཻ་ཏྲེ་ཡ་བ་ལིཿ།། ༥༢ །།ཨོཾ་ཨིནྡ་ཛ་མ་ཛ་ལ་ཛཀྑ་བྷཱུ་ཏ་བཧྣི་བཱ་ཡུ་རཀྑ་ཙནྡ་
[173a.2]བརླན་པའི་ཐུགས་ཅན་ལ་ཕྱག་འཚལ་ལོ། །ལྷ་རྫས་ཀྱི་དྲི་དང་ཁ་དོག་དང་རོ་དང་ལྡན་པའི་གཏོར་མ་འདི་བཞེས་ཏེ། བདག་དང་སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་ཏེ་རྫོགས་པའི་སངས་རྒྱས་ཀྱི་ས་ལ་དགོད་པར་མཛོད་ཅིག །བྱམས་པའི་གཏོར་མའོ།། །།དབང་པོ་གཤིན་རྗེ་ཆུ་ལྷ་གནོད་སྦྱིན་འབྱུང་པོ་མེ་ལྷ་རླུང་ལྷ་སྲིན་པོ་
[173a.3]སུཛྫ་མཱ་ད། པཔྤ་ཏཱ་ལ་པ་ཏཱ་ལེ་ཨཊྛ་སཱཔྤ་སྭཱ་ཧཱ། ཨི་དཾ་བ་ལིཾ་བྷུཉྫ་ཛི་གྷ་ཕུལླ་དྷཱུ་པ་མཱཾ་ས་པིཾ་གྷ་ཨམྨ་སཔྤ་ཀཱ་ཛ་སཔྤ་སཱ་དྷ་ཁཱནྟི་ཁུ་ཎི་ཕེ་ཌ་གཱ་ད་ཧཱུཾ་སྭཱ་ཧཱ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུཏྤནྣ་ཏྭཱ་ཏ་ཨོཾ་ཨཱཿཧཱུཾ་ཕཊྲ་སྭཱ་ཧཱ། ཤྲཱི་ཧེ་རུ་ཀ་བ་ལིཿ།། ༥༣ །།ཨོཾ་སཱ་ཧ་ཇ་སམྦ་ར་ཨཱཿཧཱུཾ་
[173a.4]ཟླ་བ་ཉི་མ་མ་ཕ་མཐིལ་འོག་ན་བརྒྱད་སྦྲུལ་དྲི་སྣོམས་མེ་ཏོག་བདུག་པ་ཤ་དང་ཉ་ཤ་བདག་གི་ཐམས་ཅད་བྱ་བ་ཐམས་ཅད་དུ་སྒྲུབས་བཟོད་པར་གསོལ་གནོད་པ་སོལ། འདི་བོད་དཔེ་ལ་མེད། ཨ་ཞེས་བྱ་བ་ནི་མ་སྐྱེས་པའི་ཕྱིར་ཆོས་ཐམས་ཅད་ཀྱི་སྒོའོ། །དཔལ་ཧེ་རུ་ཀའི་གཏོར་མའོ།། །།ལྷན་སྐྱེས་སྡོམ་པ་
[173a.5]ཨཱ་གཙྪ་ཨཱ་གཙྪ་ཤཱི་གྷྲ་མི་དཾ་བ་ལིཾ་གྲྀཧྞ་གྲྀཧྞ་བྷུ་ཀྟྭཱ་པི་ཏྭཱ་ཏྲྀ་པྟིཾ་ཀྲྀ་ཏྭཱ་སརྦ་སཏྭཱ་ནཱཾ་ཤཱནྟིཾ་ཀྲྀ་ཏྭཱ་སྭསྠཱནཾ་གཙྪ་གཙྪ་སྭཱ་ཧཱ། ཤྲཱི་ས་ཧ་ཛ་སམྦ་ར་བ་ལིཿ།། ༥༤ །།ཨོཾ་ཏཱ་རེ་སརྦ་བིགྷྣཱ་ཧ་རེ་སརྦ་བྷ་ཡ་ཧ་རེ་མ་མ་ཀྲྀ་ཏེ་སརྦ་དུཥྚ་བི་དུཥྚ་སཏྭཱན་ཛམྦྷ་ཡ་ཛམྦྷ་ཡ། སྟམྦྷ་ཡ་སྟམྦྷ་ཡ། མོ་ཧ་ཡ་མོ་ཧ་ཡ། མ་མ་ཤཱནྟིཾ་ཀུ་རུ་
[173a.6]གསོལ་ཞིང་འཐུངས་ཏེ་ཚིམ་ནས་སེམས་ཅན་ཐམས་ཅད་ལ་ཞི་བ་མཛད་དེ་རང་གི་གནས་སུ་གཤེགས་སུ་གསོལ། དཔལ་ལྷན་སྐྱེས་སྡོམ་པའི་གཏོར་མའོ།། །།སྒྲོལ་མ་བགེགས་ཀུན་འཕྲོག་མ་འཇིགས་པ་ཀུན་འཕྲོག་མ། བདག་ལ་བྱེད་པ། གདུག་པ་དང་རྣམ་པར་གདུག་པའི་སེམས་ཅན་ཐམས་ཅད་
[173b]
[173b.1]པུཥྚིཾ་ཀུ་རུ་རཱཀྵ་བ་ར་ཎ་གུཔྟིཾ་ཀ་རུ་སརྦ་སིདྡྷིམྨེ་པྲ་ཡཙྪ་ཧཱུཾ་ཧཱུཾ་སརྦ་དུཥྚ་པྲ་དུཥྚ་སྟམྦྷ་ནི་ཏཱ་རེ་སྭཱ་ཧཱ། ཨཱརྱ་ཏཱ་རཱ་བ་ལིཿ།། ༥༥ །།ཨོཾ་བཛྲ་གྷཎྚེ་ཨཱཿཨོཾ་བཛྲ་གྷཎྚེ་ཨཱཿར་ཎ་ར་ཎ། པྲ་ར་ཎ་པྲ་ར་ཎ། སཾ་པྲ་ར་ཎ། སརྦ་བུདྡྷ་ཀྵེ་ཏྲ་པྲ་ཙཱ་རི་ཎི། པྲཛྙཱ་པཱ་ར་མི་ཏེ་ནཱ་ད་སྭ་བྷཱ་བེ་བཛྲ་སཏྭ་ཧྲི་ད་ཡ་སནྟོ་ཥ་ཎ་
[173b.2]རེངས་བྱེད་སྒྲོལ་མ། འཕགས་མ་སྒྲོལ་མའི་གཏོར་མའོ།། །།རྡོ་རྗེ་དྲིལ་བུ་འུར་འུར། རབ་ཏུ་འུར་རབ་ཏུ་འུར། ཀུན་དུ་རབ་ཏུ་འུར་སངས་རྒྱས་ཀྱི་ཞིང་ཐམས་ཅད་རབ་ཏུ་རྒྱུ་བར་བྱེད་མ། ཤེས་རབ་ཀྱི་ཕ་རོལ་ཏུ་ཕྱིན་པའི་སྒྲའི་རང་བཞིན་རྡོ་རྗེ་སེམས་
[173b.3]ཀ་རི་ཧཱུཾ་ཧཱུཾ་ཕཊ྄་ཕཊ྄་སྭཱ་ཧཱ། སདྡྷརྨ་པཱ་ཋཱརྠཾ་གྷཎྚཱཾ་བཱ་ད་ཡནྣ་ན་ནེ་ན་མནྟྲེ་ན་ད་དྱཏ། དཱི་པ་དྷཱུ་པ་གནྡྷཾ་ནཻ་བེ་དྱ་པུཥྤ་ཏཱམྦུ་ལཾ་ཙ་ཡ་ཐཱ་བི་དྷི་ནཱ་དཱ་ཏ་བྱཾ། ཏ་ཏཿཀྲྀ་ཏོ་བཿསརྦ་ས་ཏྭཱརྠ་ཨི་ཏྱཱ་དི་ནཱ་ཨོཾ་བཛྲ་མུཿསྭཱ་ཧེ་ཏྱ་ནེ་ན་བི་སརྫ་ཡེཏྲ། 
[173b.4]དཔའི་ཐུགས་ཀུན་དུ་མཉེས་པར་བྱེད་མ། དམ་པའི་ཆོས་བཀླག་པའི་ཕྱིར་དྲིལ་བུ་གསིལ་ཞིང་སྔགས་འདིས་དབུལ་བར་བྱ་ཞིང་མར་མེ་དང་བདུག་པ་དང་དྲི་དང་ཞལ་ཟས་དང་མེ་ཏོག་དང་སོ་རྩི་ཡང་ཆོ་ག་ཇི་ལྟ་བ་བཞིན་དབུལ་བར་བྱའོ། །དེ་ནས། ཁྱེད་ཀྱིས་སེམས་ཅན་དོན་ཀུན་མཛད། །ཅེས་བྱ་བ་ལ་སོགས་པ་དང་ཞེས་བྱ་བ་འདིས་གཤེགས་སུ་གསོལ་བར་བྱ་སྟེ། 
[173b.5]སདྡྷརྨ་བ་ལིཿ།། ༥༦ །།ཨོཾ་བྲཧྨཱ་དྱཱ་དེ་བ་ཏཱཿསརྦེ་ཨིནྡྲཱ་དྱཱ་མ་མ་རཀྵ་ཀཱཿ ནཱ་ག་གནྡྷ་རྦ་ཡཀྵཱཤྩ་སཾ་ཏྲྀཔྟཱ་བ་ལི་ནཱ་ས་དཱ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱ་ནུཏྤནྣ་ཏྭཱ་ཏ་ཨོཾ་ཨཱཿཧཱུཾ་ཕཊ་སྭཱ་ཧཱ། སཱརྦ་ཀརྨི་ཀ་བ་ལིཿ།། ༥༧ །།ཨོཾ་ཨཱཿཧཱུཾ་རཱ་ཧུ་ཀཱ་ལཱགྣི་ཙནྡྲ་སཱུཪྻ་མཾ་ག་ལ་བུ་དྷ་བྲྀ་ཧསྤ་ཏི་
[173b.6]དམ་པའི་ཆོས་ཀྱི་གཏོར་མའོ།། །།ཚངས་པ་ལ་སོགས་པའི་ལྷ་རྣམས་དང་དབང་པོ་ལ་སོགས་པ་བདག་བསྲུང་བའི་ཀླུ་དང་དྲི་ཟ་དང་གནོད་སྦྱིན་རྣམས་རྟག་ཏུ་གཏོར་མས་ཚིམ་པར་མཛོད། ལས་ཐམས་ཅད་པའི་གཏོར་མའོ།། །།སྒྲ་གཅན་དུས་མེ་ཟླ་བ་ཉི་མ་བཀྲ་ཤིས་གཟའ་ལྷག་ཕུར་བུ་
[174a]
[174a.1]ཤུ་ཀྲ་ཀེཏུ་ཤ་ནིཤྩ་རེ་བྷྱོ྅ནྱེ་བྷྱཿཙ་དེ་བ་ནཱ་ག་ཡཀྵ་གནྡྷརྦཱ་སུ་ར་ག་རུ་ཌ་ཀིནྣ་ར་མ་ཧོ་ར་གཱ་དི་བྷྱ་ཨི་དཾ་བ་ལིཾ་གྲྀཧྞ་གྲྀཧྞ་ཧཱུཾ་ཕཊྲ་སྭཱ་ཧཱ། སརྦ་གྲ་ཧ་བ་ལིཿ།། ༥༨ །།ཨོཾ་མ་ཧཱ་སཱ་ཧ་སྲ་པྲ་མརྡ་ནི་བི་དྱཱ་རཱ་ཛྙི་སརྦ་ཤ་ཏྲུ་བི་དཱ་ར་ཎི་མ་མ་སརྦ་སཏྭཱ་ནཱཉྩ་ཤཱནྟིཾ་ཀུ་རུ་པུཥྚིཾ་ཀུ་རུ་པ་ཤྱཾ་ཀུ་རུ་སརྦ་དེ་བ་ནཱ་ག་ཡཀྵ་
[174a.2]པ་སངས་མཇུག་{རིངས་,རིང་}སྤེན་པ་རྣམས་དང་། གཞན་ཡང་ལྷ་ཀླུ་གནོད་སྦྱིན་དྲི་ཟ་ལྷ་མིན་མཁའ་ལྡིང་མིའམ་ཅི་ལྟོ་འཕྱེ་ཆེན་པོ་ལ་སོགས་པ་རྣམས་གཟའ་ཐམས་ཅད་ཀྱི་གཏོར་མའོ།། །།རིག་སྔགས་ཀྱི་རྒྱལ་མོ་སྟོང་ཆེན་རབ་ཏུ་འཇོམས་མ་དགྲ་ཐམས་ཅད་རྣམ་པར་འཇོམས་མ་ལྷ་དང་ཀླུ་དང་གནོད་སྦྱིན་དང་དྲི་ཟ་དང་ལྷ་མ་ཡིན་དང་ནམ་མཁའ་
[174a.3]གནྡྷརྦཱ་སུ་ར་ག་རུ་ཌ་ཀིནྣ་ར་མ་ཧོ་ར་ག་བྷཱུ་ཏ་པྲེ་ཏ་པི་ཤཱ་ཙཱ་དཱི་ནྲ་ད་ཧ་ད་ཧ་པ་ཙ་པ་ཙ་མ་ཐ་མ་ཐ་བི་དྷྭནྶ་ཡ་བི་དྷྭནྶ་ཡ་མ་ཧཱ་སཱ་ཧཱ་སྲ་པྲ་མརྡ་ནི་ཨི་དཾ་བ་ལིཾ་གྲྀཧྞ་གྲྀཧྞ་མཱཾ་སརྦ་ས་ཏྭཱཾཤྩ་རཀྵ་རཀྵ་ཧཱུཾ་ཧཱུཾ་ཕཊྲ་སྭཱ་ཧཱ། མ་ཧཱ་སཱ་ཧཱ་སྲ་པྲ་མརྡནཱི་བ་ལིཿ།། ༥༩ །།ཨོཾ་མ་ཧཱ་མཱ་ཡུ་རི་བི་དྱཱ་རཱ་ཛྙི་སརྦ་བི་ཥ་པྲ་ཤ་མ་ནི་མ་མ་ཤཱནྟིཾ་ཀུ་རུ་པུཥྚིཾ་ཀུ་རུ་བ་ཤྱཾ་ཀུ་རུ་
[174a.4]ལྡིང་དང་མིའམ་ཅི་དང་ལྟོ་འཕྱེ་ཆེན་པོ་འབྱུང་པོ་དང་{ཡི་དགས་,ཡི་དྭགས་}དང་ཤ་ཟ་ལ་སོགས་པ་རྣམས་སྟོང་ཆེན་མོ་རབ་ཏུ་འཇོམས་མ། བདག་དང་སེམས་ཅན་ཐམས་ཅད་སྲུང་སྲུང་། སྟོང་ཆེན་རབ་ཏུ་འཇོམས་མའི་གཏོར་མའོ།། །།རིག་སྔགས་ཀྱི་རྒྱལ་མོ་རྨ་བྱ་ཆེན་མོ་དུག་ཐམས་ཅད་རབ་ཏུ་ཞི་བར་བྱེད་མ་ལྷ་དང་ཀླུ་དང་གནོད་
[174a.5]སརྦ་དེ་བ་ནཱ་ག་ཡཀྵ་གནྡྷརྦཱ་སུ་ར་ག་རུ་ཌ་ཀིནྣ་ར་མ་ཧོ་ར་གཱདྻུ་བ་དྲ་བཱ་ནྲ་ཧ་ན་ཧ་ན་ད་ཧ་ད་ཧ་མཱ་ར་ཡ་མཱ་ར་ཡ་གརྫ་ཡ་གརྫ་ཡ་ཏརྫ་ཡ་ཏརྫ་ཡ་ཨི་དཾ་བ་ལིཾ་གྲྀཧྞ་གྲྀཧྞ་མཱཾ་སརྦ་སཏྭཱཾཤྩ་རཀྵ་རཀྵ་ཧཱུཾ་ཧཱུཾ་ཕཊ་སྭཱ་ཧཱ། མ་ཧཱ་མཱ་ཡུ་རཱི་བ་ལིཿ།། ༦༠ །།ཨོཾ་མ་ཧཱ་ཤཱི་ཏ་བ་ནི་བི་དྱཱ་རཱ་ཛྙི་སརྦ་དུཥྚ་པྲ་མརྡ་ནི་མ་མ་སརྦ་སཏྭཱ་ནཱཉྩ་ཤཱནྟིཾ་ཀུ་རུ་པུཥྚིཾ་
[174a.6]སྦྱིན་དང་དྲི་ཟ་དང་ལྷ་མ་ཡིན་དང་ནམ་མཁའ་ལྡིང་དང་མིའམ་ཅི་དང་ལྟོ་འཕྱེ་ཆེན་པོ་ལ་སོགས་པའི་ཉེ་བར་འཚེ་བ་རྣམས་བདག་དང་སེམས་ཅན་ཐམས་ཅད་སྲུང་སྲུང་། རྨ་བྱ་ཆེན་མོའི་གཏོར་མའོ།། །།རིག་སྔགས་ཀྱི་རྒྱལ་མོ་བསིལ་བའི་ཚལ་ཆེན་མོ་གདུག་པ་ཐམས་ཅད་རབ་ཏུ་འཇོམས་མ་
[174b]
[174b.1]ཀུ་རུ་པ་ཤྱཾ་ཀུ་རུ་སརྦ་དུཥྚ་པྲ་དུཥྚཱ་མཱ་ར་ཡ་མཱ་ར་ཡ། ཀཱ་ར་ཡ་ཀཱ་ར་ཡ། ཏརྫ་ཡ་ཏརྫ་ཡ། ཨི་དཾ་བ་ལིཾ་གྲྀཧྞ་གྲྀཧྞ་རཀྵ་རཀྵ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། མ་ཧཱ་ཤཱི་ཏ་བ་ནཱི་བ་ལིཿ།། ༦༡ །།ཨོཾ་མ་ཧཱ་པྲ་ཏི་ས་རེ་སརྦ་བིདྱཱ་དྷི་བ་ཏེ་ཨི་དཾ་བ་ལིཾ་གྲྀཧྞ་གྲྀཧྞ་མ་མ་སརྦ་སཏྭཱ་ནཱཉྩ་ཤཱནྟིཾ་ཀུ་རུ་པུཥྚིཾ་ཀུ་རུ་བ་ཤྱཾ་ཀུ་རུ་བྷཱུ་ཏ་པྲེ་ཏ་པི་ཤཱ་ཙཱ་དཱིན྄་མ་ར་ཡ་མཱ་ར་ཡ། མརྡ་ཡ་མརྡ་ཡ། 
[174b.2]བདག་དང་སེམས་ཅན་ཐམས་ཅད་ལ་ཞི་བར་མཛོད། རྒྱས་པར་མཛོད་དབང་དུ་མཛོད། བསིལ་བའི་ཚལ་ཆེན་མོའི་གཏོར་མའོ།། །།རིག་སྔགས་ཐམས་ཅད་ཀྱི་བདག་མོ་སོ་སོར་འབྲང་མ་ཆེན་མོ། བདག་དང་སེམས་ཅན་ཐམས་ཅད་ལ་ཞི་བར་མཛོད་རྒྱས་པར་མཛོད་དབང་དུ་མཛོད་འབྱུང་པོ་དང་{ཡི་དགས་,ཡི་དྭགས་}དང་ཤ་ཟ་ལ་སོགས་པ་རྣམས་
[174b.3]མཱཾ་སརྦ་སཏྭཱཾ་ཤྩ་རཀྵ་རཀྵ་ཧཱུཾ་ཧཱུཾ་ཕཊ྄་ཕཊ྄་སྭཱ་ཧཱ། མ་ཧཱ་པྲ་ཏི་ས་རཱ་བ་ལིཿ།། ༦༢ །།ཨོཾ་མ་ཧཱ་མནྟྲཱ་ནུ་སཱ་རི་ཎི་ཨི་ཏྱུ་པ་དྲ་བ་ནཱ་ཤི་ནི་ཨི་དཾ་བ་ལིཾ་གྲྀཧྞ་གྲྀཧྞ་མ་མ་སརྦ་ས་ཏྭཱ་ནཱཉྩ་ཤཱནྟིཾ་ཀུ་རུ་པུཥྚིཾ་ཀུ་རུ་བ་ཤྱཾ་ཀུ་རུ་མ་མ་སརྦ་ཤ་ཏྲཱུ་ན་མཱ་ར་ཡ་མཱ་ར་ཡ་ཧྲཱིཾ་ཧཿཧཱུཾ་ཕཊྲ་སྭཱ་ཧཱ། མ་ཧཱ་མནྟྲཱ་ནུ་སཱ་རི་ཎཱི་བ་ལིཿ།། ༦༣ །།ཀྲྀ་ཏི་རི་ཡ་མཱ་ཙཱརྱེ་སུ་མ་ཏི་སིཾ་ཧ་པཱ་དཱ་ནཱཾ་བ་ལི་མཱ་ལི་ཀཱ་ས་མཱཔྟཱ།། །།
[174b.4]བདག་དང་སེམས་ཅན་ཐམས་ཅད་སྲུང་སྲུང་། སོ་སོར་འབྲང་མ་(ཚན་,ཆེན་)མོའི་གཏོར་མའོ།། །།གསང་སྔགས་ཆེན་མོ་རྗེས་སུ་འཛིན་མ་ཡམས་དང་ཉེ་བར་འཚེ་བ་སེལ་མ། གཏོར་མ་འདི་ཟུང་ཟུང་བདག་དང་སེམས་ཅན་ཐམས་ཅད་ལ་ཞི་བར་མཛོད་རྒྱས་པར་མཛོད་དབང་དུ་མཛོད། གསང་སྔགས་ཆེན་མོ་རྗེས་སུ་འཛིན་མའི་གཏོར་མའོ།། །།སློབ་དཔོན་བློ་བཟང་སེང་གེའི་ཞལ་སྔ་ནས་མཛད་པ་
[174b.5]གཏོར་མའི་ཕྲེང་བ་འདི་རྫོགས་སོ།། །།བདེ་བར་གཤེགས་པའི་རིང་ལུགས་དམ་པ་ལ། མཆོག་ཏུ་གཅེས་སྤྲས་མཛད་པའི་རྗེ་བཙུན་མཁྱེན་བརྩེའི་དབང་ཕྱུག་གི་ཞལ་སྔ་ནས་དང་། ས་སྐྱོང་ཆོས་ཀྱི་སྤྱན་ལྡན་གྱི་བཀའ་བཞིན་རྒྱ་གར་ཤར་ཕྱོགས་ཀྱི་དགེ་སློང་དྷརྨ་དཱི་བཱ་ཀ་ར་དང་། ལོ་ཙཱ་བ་དྷརྨ་པཱ་ལ་བྷ་དྲས། དཔལ་ཨེ་ཝཾ་ཆོས་འཁོར་དུ་བསྒྱུར་བའོ།། །།
[174b.6]{D3772}༄༅༅། །རྒྱ་གར་སྐད་དུ། ཙ་ཏཱུ་རཱ་ཛ་མ་ཧཱ་བ་ལིཾ་ནཱ་མ། བོད་སྐད་དུ། རྒྱལ་པོ་ཆེན་པོ་བཞིའི་གཏོར་མ་ཞེས་བྱ་བ། ལྷ་མོ་སྒྲོལ་མ་ལ་ཕྱག་འཚལ་ལོ། །ཡོན་ཏན་རྒྱུད་ལ་སྐྱེ་བ་ཡི། །བར་ཆད་སེལ་བའི་གཏོར་མའི་མཆོག །རྒྱལ་ཆེན་བཞི་ཡི་གཏོར་མ་བརྩམ། །དེ་ནས་སྔོན་དུ་འགྲོ་བའི་ཆོ་ག་ཚད་མེད་པ་བཞི་བྱང་ཆུབ་
[174b.7]ཀྱི་སེམས་བསྒོམས་ལ། གཏོར་མ་ཁྱད་པར་དུ་བྱ་བ་བཟང་དུ་བཤམས་པ་ལ། དེ་ནས་རང་ཁྱད་པར་དུ་བྱ་བ་ཡི་དམ་གྱི་ལྷར་བསྒོམས་ལ། སྐུ་གསུང་ཐུགས་ཡི་གེས་བྱིན་གྱིས་བརླབ། གཏོར་མ་སྭ་བྷཱ་བའི་སྔགས་ཀྱིས་སྟོང་པར་བསྒོམས་ལ། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར། དེའི་སྟེང་དུ་རཾ་ལས་མེའི་
[175a]
[175a.1]དཀྱིལ་འཁོར། ཨ་ལས་ཐོད་པའི་ཕོར་པ། དེའི་ནང་དུ་ཨ་ཞུ་བ་ལས་བདུད་རྩི། དེ་ནས་ཁྲུ་གང་ཙམ་ན་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་དཀར་པོ་ཡོངས་སུ་གྱུར་པ་ལས་རྡོ་རྗེ་དཀར་པོ་རྩེ་ལྔ་པ་ཁོང་གསེང་ཅན་དེའི་སྟེང་ན། ཨ་ལས་ཟླ་བའི་དཀྱིལ་འཁོར་གྱི་དབུས་སུ་ཏཱཾ་ལྗང་གུ་ལས་འོད་ཟེར་
[175a.2]ཐུར་ལ་འཕྲོས། བདུད་རྩིར་ཞུ་ཡར་འཕྲོས་སངས་རྒྱས་དང་བྱང་ཆུབ་སེམས་དཔའི་ཐུགས་ཀ་ནས་ཡེ་ཤེས་ཀྱི་བདུད་རྩི་ཆར་རྒན་པོ་ཙམ་བབ་པར་བསམས་ལ་ཨ་ཀཱ་རོའི་སྔགས་ལྔའམ་བདུན་བརྗོད་ཨཿཧཱུཾ་ཡང་ལྔའམ་བདུན་བརྗོད། དེ་ནི་གཏོར་མ་ཁྱད་པར་དུ་བྱ་བའོ། །དེ་ནས་མགྲོན་ཁྱད་པར་དུ་བྱ་བ་ནི་
[175a.3]མདུན་གྱི་ནམ་མཁའ་ལ་པཾ་ལས་པདྨའི་གདན་འདབ་མ་བཞི་པ། ལྟེ་བ་ལ་ཨ་ལས་ཟླ་བའི་དཀྱིལ་འཁོར་དེའི་སྟེང་དུ་ཏཱཾ་ཡིག་ལྗང་གུ་ལས་འོད་སྤྲོ་བསྡུ་བྱས་པས་ཨུཏྤ་ལ་ཏཱཾ་གྱིས་མཚན་པ། དེ་ལས་འོད་འཕྲོས་ཚུར་འདུས་པས་རྗེ་བཙུན་མ་སྒྲོལ་མ་ཞལ་གཅིག་ཕྱག་གཉིས་པ། སྐུ་མདོག་ལྗང་གུ་གཡས་
[175a.4]སྐྱབས་སྦྱིན། གཡོན་པ་སྡོང་བུ་དང་བཅས་པའི་ཨུཏྤལ་འཛིན་པ་བསམ། དེ་ནས་ཡེ་ཤེས་པ་སྤྱན་དྲངས་ལ་ཛཿཧཱུཾ་བཾ་ཧོཿས་བསྟིམ། སྐུ་གསུང་ཐུགས་ཀྱི་ཡི་གེས་བྱིན་གྱིས་བརླབ། དེ་ནས་ཤར་གྱི་པདྨ་ལ་རྒྱལ་པོ་ཡུལ་འཁོར་སྐྱོང་ཞལ་གཅིག་ཕྱག་གཉིས་པ། སྐུ་མདོག་དཀར་པོ། ལྷོའི་པདྨ་ལ་རྒྱལ་པོ་འཕགས་
[175a.5]སྐྱེས་པོ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ། ནུབ་ཀྱི་པདྨ་ལ་རྒྱལ་པོ་མིག་མི་བཟང་སྐུ་མདོག་དམར་པོ་ཞལ་གཅིག་ཕྱག་གཉིས་པ། བྱང་གི་པདྨ་ལ་རྒྱལ་པོ་རྣམ་ཐོས་སྲས་སྐུ་མདོག་སེར་པོ་ཞལ་གཅིག་ཕྱག་གཉིས་པ། དེ་བཞི་སྐད་ཅིག་ལ་ཝལ་གྱིས་བསྐྱེད་ལ། དེ་ནས་སྙིང་ག་ནས་འོད་ཟེར་འཕྲོས་
[175a.6]པས་ཡེ་ཤེས་སེམས་དཔའ་དགུག་གཞུག་བྱ། སྐུ་གསུང་ཐུགས་ཀྱི་ཡི་གེས་བྱིན་གྱིས་བརླབ། དེ་ནས་དེ་བཞིའི་ལྗགས་མི་དམིགས་པ་ལས་ཡི་གེ་ཧཱུཾ་རེ་ཡོངས་སུ་གྱུར་པ་ལས། ལྕེ་སྟོད་རྡོ་རྗེ་ལྕེ་སྨད་སྦུ་གུ་ཅན་གྱིས་གཏོར་མ་ལ་ཏར་གྱིས་བཙུགས་ནས་གསོལ་བར་བསམས་ལ། བ་ལིཾ་ཏ་ཁཱ་ཧི་ཞེས་ལན་གསུམ་བསྟབ་པོ། །
[175a.7]དེ་ནས་བཀའ་བསྒོ་བ་ནི་ཤར་ཕྱོགས་དྲི་ཟའི་གདོན་དང་། ལྷོ་ཕྱོགས་གཤིན་རྗེའི་གདོན་དང་། ནུབ་ཕྱོགས་གྲུལ་བུམ་གྱི་གདོན་དང་། བྱང་ཕྱོགས་གནོད་སྦྱིན་གྱི་གདོན་དང་། གདོན་ཆེན་པོ་བཅོ་བརྒྱད་དང་། བགེགས་རིགས་སྟོང་ཕྲག་བརྒྱད་ཅུ་ལ་སོགས་པ་ལ་བསྲུང་དུ་གསོལ་ཞེས་གསོལ་བ་གདབ་པོ། །དེ་ནས་ཡེ་ཤེས་
[175b]
[175b.1]སེམས་དཔའ་གཤེགས། དམ་ཚིག་སེམས་དཔའ་མི་དམིགས་པར་བསམ། གཏོར་མ་ས་གཙང་སར་བསྐྱལ། རྒྱལ་པོ་ཆེན་པོ་བཞིའི་གཏོར་མ་རྫོགས་སོ།། །།པཎྜི་ཏ་དཱི་པཾ་ཀ་ར་ཤྲཱི་ཛྙཱ་ན་དང་། ལོ་ཙཱ་བ་དགེ་བཤེས་སྟོན་པས་བསྒྱུར་བའོ།། {D3773}༄༅༅། །རྒྱ་གར་སྐད་དུ། མ་ཧཱ་བ་ལིཾ་ཀརྨ་ཀྲ་མ་བྲྀཏྟི། བོད་
[175b.2]སྐད་དུ། གཏོར་མ་ཆེན་པོའི་ལས་ཀྱི་རིམ་པའི་འགྲེལ་པ། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །དངོས་པོ་ཀུན་བདག་རྡོ་རྗེ་སེམས། །སྟོན་ཀའི་ཟླ་བ་ལྟར་དཀར་བ། །སངས་རྒྱས་ཀུན་གྱི་བདག་ཉིད་ཆེ། །རྒྱུད་བདག་མགོན་པོར་ཕྱག་འཚལ་བསྟོད། །འཇམ་དབྱངས་ལ་
[175b.3]སོགས་ཐམས་ཅད་ལ། །རྡོ་རྗེ་གུས་པར་ཕྱག་འཚལ་ནས། །གཏོར་མ་ཆེན་པོའི་རིམ་པ་འདི། །བློ་དམན་རྣམས་ལ་ཕན་ཕྱིར་བཤད། །ཉན་པ་པོ་རྟོག་པ་དང་ལྡན་པ་རྣམས་དགོས་པ་ལ་སོགས་པ་མེད་པ་ལ་མི་འཇུག་པས་དང་པོ་རེ་ཞིག་དགོས་པ་ལ་སོགས་པ་བརྗོད་པར་བྱ་སྟེ། དེ་ལ་དགོས་པ་ནི་གཏོར་
[175b.4]མ་ཆེན་པོའི་ལས་ཀྱི་རིམ་པ་ཤེས་པར་བྱའོ། །དེས་བདག་དང་གཞན་གྱི་དོན་ཕུན་སུམ་ཚོགས་པ་ནི་དགོས་པའི་དགོས་པའོ། །དེ་ཡང་སློབ་དཔོན་གྱི་གཞུང་འདིས་རྟོགས་པ་འབྲེལ་པའོ། །བརྗོད་བྱ་ལས་ཀྱི་རིམ་པ་ཉིད་དོ། །ཤེས་རབ་ཡེ་ཤེས་འོད་ལྡན་པ། །ཡན་ལག་ཐམས་ཅད་བསྡུས་པ་ཡི། །འཕགས་པ་འཇམ་
[175b.5]དཔལ་གཞོན་ནུར་བཏུད། །ཅེས་བྱ་བ་ནི་སློབ་དཔོན་གྱིས་ཡི་དམ་གྱི་ལྷ་ལ་མཆོད་པ་བྱས་པའོ། །དེ་ཡང་ཤེས་རབ་ནི་སྟོང་པ་ཉིད་ཀྱི་ཡེ་ཤེས་ཀྱི་རང་བཞིན་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པའོ། །དེ་ཡང་། ཤེས་རབ་སྤྲོས་དང་བྲལ་བའོ། །ཞེས་པ་དང་། སྟོང་པ་ཉིད་ནི་ཤེས་རབ་བརྗོད། །ཅེས་འབྱུང་བའི་ཕྱིར་རོ། །ཡེ་ཤེས་ནི་རྣམ་པ་
[175b.6]ལྔའོ། །ཤེས་རབ་ཡེ་ཤེས་འོད་གསལ་བ་ཡོད་པས་ན་དེ་སྐད་ཅེས་བྱའོ། །ཡན་ལག་ནི་མཚན་དང་དཔེ་བྱད་དེ་བསྡུས་པ་ནི་ཚང་བའོ། །ཐམས་ཅད་ནི་མ་ལུས་པའོ། །ཡང་ན་ཡན་ལག་ནི། སྟོབས་དང་མི་འཇིགས་པ་དང་གཟུངས་དང་ཏིང་འཛིན་དང་། །སོ་སོ་ཡང་དག་རིག་དང་བསྲུང་བ་མེད་པ་དང་། སངས་རྒྱས་ཆོས་མ་འདྲེས་པ་བཅོ་
[175b.7]བརྒྱད་འོད་ལྡན་པས། རྒྱུ་དང་འབྲས་བུའི་ཡོན་ཏན་ཁྱད་པར་ཀུན་ལྡན་པའོ། །ཞེས་པ་ནི་སངས་རྒྱས་ཀྱི་ཡན་ལག་གོ། །མ་ལུས་པར་ཚང་ཤིང་རྫོགས་པས་ན་ཐམས་ཅད་འདུས་པ་སྟེ་ཤིང་རྟའི་ཡན་ལག་བཞིན་ནོ། །སྡིག་པ་རྣམས་ལས་རིང་དུ་སོང་བས་འཕགས་པའོ། །འཇམ་ཞིང་མཉེན་པ་དང་ལྡན་པས་འཇམ་དཔལ་
[176a]
[176a.1]ལོ། །སྲ་ཞིང་རྩུབ་པ་མེད་པའི་དཔལ་མངའ་བས་བགྲེས་ཤིང་འགྱུར་བ་མེད་པའི་སྐུ་ན་ཚོད་ལོ་བརྒྱད་པ་ལྟ་བུ་གཉིས་སུ་མེད་པའི་བདེ་བའོ། །ཡང་ན་ཤེས་རབ་ནི་སྤྲོས་པ་དང་བྲལ་བ་སྟོང་པ་ཉིད་ཡེ་ནས་གནས་པའོ། །དེ་ཡང་དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་
[176a.2]ཡང་རུང་ཆོས་རྣམས་ཀྱི་ཆོས་ཉིད་ནི་གནས་པ་ཉིད་དོ་ཞེས་པ་དང་། སེམས་ཅན་ཐམས་ཅད་བདེ་བར་གཤེགས་པའི་སྙིང་པོ་ཅན་ཞེས་གསུངས་པའི་ཕྱིར་རོ། །དེ་གསལ་ཞིང་རྟོགས་པས་ཤེས་རབ་ཡེ་ཤེས་འོད་ལྡན་ནོ། །ཤེས་རབ་ཡེ་ཤེས་ཉིད་ཡན་ལག་སྟེ། བསྡུས་པའི་སྒྲ་བསྲེས་པ་
[176a.3]ལ་ཡང་འཇུག་པས་དབྱེར་མེད་དོ། །དེ་ཉིད་འཕགས་པ་འཇམ་དཔལ་གཞོན་ནུ་སྟེ། འཁོར་བའི་ཉེས་པ་བྲལ་བ་གཟུགས་སྐུས་འགྲོ་བའི་དོན་རྫོགས་པ། ཆོས་སྐུ་བདེ་བ་ཟག་པ་མེད་པ་ལ་ཕྱག་འཚལ་བས་ན་བཏུད་པའོ། །གཞུང་རྫོགས་པ་དང་ལེ་ལོ་མེད་པར་བྱ་བས་ན། །གཏོར་མ་བདག་
[176a.4]གིས་བརྩམས་ཞེས་པ་སྟེ་རྫས་མང་པོས་བསྲེས་པ་ལ་མི་འཛིན་པས་གཏོར་མ་སྟེ། མི་འཛིན་གཏོར་བས་གཏོར་མའོ། །ཞེས་གསུངས་སོ། །ལས་དང་པོ་པས་ཤེས་པར་བྱ་བའི་ཕྱིར་ལས་ཀྱི་རིམ་པ་བྲི་བའོ། །སློབ་དཔོན་གྱིས་གྲགས་པ་དང་ཆགས་པས་མ་ཡིན་གྱི་མ་རྟོགས་པའི་གང་ཟག་
[176a.5]ལ་སྙིང་རྗེ་བས་བརྩམས་པ་ནི། སྙིང་རྗེ་ཆེན་པོའི་སེམས་བསྐྱེད་པས། །འགྲོ་བ་མ་ལུས་དོན་དུ་ནི། །གཏོར་མ་ཆེན་པོའི་རིམ་པ་འདི། །ཞི་བའི་རྒྱུད་ཀྱི་དོན་བསྡུས་ཡིན། །ཞེས་བྱའོ། །སྙིང་རྗེ་ནི་སེམས་ཅན་ལ་དམིགས་པ་དང་ཆོས་ལ་དམིགས་པའོ། །དེ་ལ་སེམས་ཅན་
[176a.6]སྡུག་བསྔལ་གྱིས་སྡུག་བསྔལ་བ་ལ་སྙིང་རྗེ་བ་དང་། ཕྱིན་ཅི་ལོག་ལ་ཡང་དག་ཏུ་འཛིན་པ་ལ་སྙིང་རྗེ་བ་སྟེ་{གོ་རིམས་,གོ་རིམ་}བཞིན་ནོ། །ཐམས་ཅད་ཁྱབ་པས་ཆེན་པོའོ། །འགྲོ་བ་རིས་དྲུག་ནི་ལྷ་དང་ལྷ་མ་ཡིན་དང་མི་དང་དུད་འགྲོ་དང་{ཡི་དགས་,ཡི་དྭགས་}དང་དམྱལ་བ་སྟེ་སྤྱི་ལ་གཏོང་བས་མ་ལུས་དོན་ཏོ། །
[176a.7]ཆེན་པོ་ཞེས་བྱ་བ་ནི་སྔ་མ་བཞིན་ནོ། །འཇམ་དཔལ་ཁྲི་དྲུག་སྟོང་པ་ནི་ཞི་བ་དང་ཁྲོ་བོའི་རྒྱུད་ཀྱི་རྟོག་པ་མང་བས་ན་ཞི་བའི་རྒྱུད་ཀྱི་དོན་བསྡུས་པའོ། །རྒྱུད་ནི་རྒྱུ་དང་ཐབས་དང་འབྲས་བུའོ། །དེ་ལ་རྒྱུད་ནི་སྨིན་པར་བྱས་པ་དམ་ཚིག་དང་ལྡན་པའོ། །ཐབས་ནི་དེ་ཁོ་ན་ཉིད་བཅུ་ལ་སོགས་པའོ། །
[176b]
[176b.1]འབྲས་བུ་ནི་མཆོག་བསྒྲུབ་པའོ། །གང་ཞིག་སྙིང་རྗེའི་རླན་སེམས་ཀྱིས། །བདག་དང་གཞན་དོན་སྒྲུབ་འདོད་པས། །ཞེས་བྱ་བ་ནི་འཇུག་པའི་གང་ཟག་གི་མཚན་ཉིད་དེ། ཐེག་པ་ཆེན་པོ་ལ་སྙིང་རྗེ་དང་མི་ལྡན་པས་མི་འགྲུབ་པས་རྩ་བ་ནི་སྙིང་རྗེ་ཆེན་པོ་ཞེས་གསུངས་སོ། །བདག་བླ་ན་མེད་
[176b.2]པའི་བྱང་ཆུབ་འདོད་པ་དང་། སེམས་ཅན་གྱི་དོན་བྱ་བར་འདོད་པས་བླ་མ་དམ་པ་བསྟེན་པར་བྱ་ཞིང་རྒྱུད་ཀྱི་དོན་བཙལ་བར་བྱ་བ་ཡིན་པས། དང་པོ་མཁས་ལ་བསླབ་པར་བྱ། །ཞེས་སྨོས་ཏེ། དབང་དང་དམ་ཚིག་ཐོབ་པའི་སློབ་མས་བླ་མ་མཁས་པ་སྙིང་རྗེ་དང་ལྡན་པ་མང་དུ་ཐོས་པ་མཉེས་
[176b.3]པར་བྱས་ལ། བླ་མའི་བཀའ་དང་མི་འགལ་བར་སྤྱད་ཅིང་རྒྱུད་ཀྱི་དགོངས་པ་བཙལ་བར་བྱའོ། །ལོབས་ནས་གཏོར་མའི་རྫས་བསོགས་ཏེ། རིན་ཆེན་སྣོད་མཛེས་ཆུ་གཙང་དང་། །རིན་ཆེན་ལྔ་དང་སྨན་ལྔ་དང་། །འབྲུ་ལྔ་དང་ནི་སྙིང་པོ་ལྔ། །སྤོས་དང་མེ་ཏོག་མཛེས་པ་ལྔ། །དཀར་
[176b.4]གསུམ་མངར་གསུམ་ཕྱེ་འམ་ཟན། །འབྲས་ལ་སོགས་པའི་ཆན་ཁྲོལ་དང་། ཁུར་བ་ལ་སོགས་གཙང་མའི་ཟས། །ཇི་ཙམ་འབྱོར་ཙམ་བཤམ་པར་བྱ། །ཞེས་བྱ་བ་ནི་བླ་མ་མཉེས་པར་བྱས་ཤིང་རྒྱུད་ཐོས་ནས་ལས་ཀྱི་རིམ་པ་ཤེས་ནས་རིན་པོ་ཆེའི་སྣོད་ལ་སོགས་པའི་རྫས་འབྱོར་པ་
[176b.5]ཡོངས་སུ་བསོགས་ཏེ། སྣོད་རིན་པོ་ཆེ་ལས་བྱས་པ་བཟོ་ལེགས་པའི་ནང་དུ་ཆུ་མ་འབགས་པ་མི་གཙང་བ་ལ་སོགས་པས་སྨེ་བར་མ་གྱུར་པ་དང་། གསེར་དང་བྱུ་རུ་དང་དངུལ་དང་མུ་ཏིག་དང་ཤེལ་ལ་སོགས་པ་རིན་པོ་ཆེ་སྣ་ཚོགས་པ་དང་། ཀནྟ་ཀ་རི་དང་། ཧ་ས་དེ་བ་དང་། བྲྀ་ཧ་ཏི་དང་། 
[176b.6]དཎྜོཏྤ་ལ་དང་། ཤྭེ་ཏ་ཨ་པ་ར་ཙི་ཏ་ལ་སོགས་པའི་སྨན་ཐམས་ཅད་དང་། འབྲས་དང་ནས་དང་ཏིལ་དང་གྲོ་དང་མ་ཤ་སྲན་མ་སོགས་པའི་འབྲུ་ཐམས་ཅད་དང་། ཚ་དང་མར་དང་སྦྲང་རྩི་དང་བུ་རམ་དང་གསེར་ལ་སོགས་པ་སྙིང་པོ་ཐམས་ཅད་དང་། ག་བུར་དང་ཙནྡན་དང་། གུར་ཀུམ་
[176b.7]དང་། ཨ་ཀ་རུ་དང་། ཏུ་རུ་སྐ་ལ་སོགས་པའི་སྤོས་ཐམས་ཅད་དང་། ཨུཏྤ་ལ་དང་། པདྨོ་དང་། མནྡཱ་ར་བ་དང་། ཙམ་པ་ཀ་དང་། ཨ་ཤྭ་ཀ་ལ་སོགས་པ་མེ་ཏོག་ཐམས་ཅད་དང་། མར་དང་། འོ་མ་དང་། ཞོ་དང་། ཀ་ར་དང་། བུ་རམ་དང་། སྦྲང་རྩི་དང་། འབྲས་དང་། ནས་
[177a]
[177a.1]ལ་སོགས་པ་འབྲས་བུ་རྣམས་ཀྱི་ཆན་དང་། ཁུར་བ་དང་། ལ་དུ་དང་ཧྭགས་དང་། ཐུད་སྣ་ཚོགས་པ་དང་། གཞན་ཡང་དྲི་ཞིམ་ཞིང་གཙང་མའི་ཟས་སྣ་ཚོགས་པ་དང་། ཕྱེ་དང་ཟན་ནི་གཉིས་ཀ་དགོས་པ་མ་ཡིན་གྱི་ཡང་ན་ཞེས་པའི་དོན་ཏོ། །དེ་ཡང་རྣམ་པ་
[177a.2]ཐམས་ཅད་དུ་དགོས་པ་མ་ཡིན་གྱི་ནུས་ཚད་དུ་འབྱོར་ཚད་དོ། །མི་ནུས་པ་དང་མི་འབྱོར་ན་ཇི་ལྟ་བུ་སྙམ་པ་ལ་དེ་དག་མེད་ན་ཆུ་ཉིད་ལ། རིན་ཆེན་སྣ་འགའ་བདར་ལ་བཏང་། །ཞེས་བྱའོ། །འགའ་ནི་གཅིག་ཙམ་དེ་ལས་ལྷག་པའོ། །དོན་ནི་འདི་སྐད་སྟོན་པ་ཡིན་ཏེ། འབྱོར་ཚད་ཀྱི་རྫས་ཡིན་གྱི་
[177a.3]རྒྱ་ཆད་པ་ནི་མ་ཡིན་ནོ། །ཏིང་ངེ་འཛིན་ནམ་དངོས་སུ་ནི། །རྣམ་ལྔའི་མཆོད་པའང་མདུན་དུ་གཞག །ཅེས་པ་ནི་རྣལ་འབྱོར་རྒྱུད་ལ་ཕྱི་རོལ་གྱི་བྱ་བ་གཙོ་བོ་མ་ཡིན་པས་སོ། །རྫས་དང་ལྡན་པས་ཏིང་ངེ་འཛིན་གྱི་ཡན་ལག་ཏུ་ལུས་བདེ་བར་བྱ་བ་ནས། དེ་ནས་སྟན་བདེ་བ་ལ་འདུག་སྟེ་ཞེས་
[177a.4]སྨོས་སོ། །ཐམས་ཅད་ཀྱི་དོན་དུ་སྙིང་རྗེ་འགྲོ་བས་ན་སྙིང་རྗེའི་སེམས་ཀྱིས་མཉམ་པར་བཞག་ལ་ཞེས་བཤད་དོ། །མངོན་པར་རྫོགས་པར་བྱང་ཆུབ་ནི་ཚོགས་རྫོགས་པས་འགྲུབ་ཀྱི་གཞན་དུ་མ་ཡིན་པས་ཚོགས་བསག་དགོས་ལ། དེ་ལ་ཡང་རྟེན་ཁྱད་པར་ཅན་དགོས་པས་བདེ་བར་
[177a.5]གཤེགས་པ་སྤྱན་དྲངས་པ་ནི་ཏིང་ངེ་འཛིན་ཁོ་ནས་འགྲུབ་པས། དེ་ནས་རང་སྙིང་པཾ་པད་དཀར། །དེ་དཀྱིལ་ཨ་ལས་ཟླ་དཀྱིལ་འཁོར། །དེ་དཀྱིལ་དྷཱིཿལས་རལ་གྲིར་གྱུར། །ཆང་པའི་དྷཱིཿལས་འོད་ཟེར་འཕྲོས། །བདེ་གཤེགས་སྲས་བཅས་འོད་ཀྱིས་བཀུག །མདུན་གྱི་མཁའ་
[177a.6]ལ་གསལ་བར་བསམ། །ཞེས་སྨོས་ཏེ། དེའི་དོན་འདི་ཡིན་ཏེ། རང་གི་སྙིང་གར་པཾ་དཀར་པོ་བསམས་ལ། དེ་ཡོངས་སུ་གྱུར་པ་ལས་པདྨ་དཀར་པོ་འདབ་མ་བཞི་པའི་སྟེང་དུ་ཨ་དཀར་པོ་གྱུར་པ་ལས་ཟླ་བའི་དཀྱིལ་འཁོར་བསམས་པའི་སྟེང་དུ། དྷཱིཿདཀར་པོ་གྱུར་པ་ལས་རལ་
[177a.7]གྲིའི་ཆང་པ་ལ་དྷཱིཿདཀར་པོས་མཚན་པའོ། །ཐམས་ཅད་དུ་དཀར་པོ་ནི་སྐྱོན་གྱིས་མ་གོས་པའོ། །པདྨ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་པདྨའི་རིགས་སོ། །ཟླ་བ་ནི་བྱང་ཆུབ་ཀྱི་སེམས་སོ། །རལ་གྲི་ནི་ཤེས་རབ་རྣོ་བའོ། །དྷཱིཿལས་འོད་ཟེར་ལྕགས་ཀྱུའི་དབྱིབས་ཅན་གྱིས་སངས་རྒྱས་
[177b]
[177b.1]དང་བྱང་ཆུབ་སེམས་དཔའ་དང་ཉན་ཐོས་ཐམས་ཅད་མདུན་གྱི་ནམ་མཁའ་ལ་བཞུགས་པར་བསམས་ལ། ཕྱག་དང་མཆོད་པ་ལ་སོགས་པ་རྒྱན་དང་ལྡན་པས་མཆོད་པ་དབུལ་ཏེ་སྤྲོ་བསྡུ་གོང་དང་འདྲའོ། །དེ་ཡང་ཕྱོགས་བཅུའི་རྒྱལ་བ་སྲས་དང་བཅས་པ་ལ་སེམས་ཀྱིས་སྤྲུལ་ཏེ་ཕྱག་འཚལ་ལོ། །དེ་ཡང་
[177b.2]སྙིང་གའི་དྷཱིཿལས་ནི་མཆོད་པའི་ལྷ་མོ་མང་པོ་སྤྲོས་ཏེ། མཆོད་པ་དཔག་མེད་དབུལ་བར་བྱ། །ཞེས་བྱའོ། །བདག་ནི་སྐྱེ་གནས་ཐམས་ཅད་དུ། །ཞེས་བྱ་བ་ནི་སྐྱེ་གནས་བཞིའོ། །མངལ་དང་དྲོད་གཤེར་དང་སྒོ་ང་དང་རྫུས་པ་ལས་སྐྱེས་པ་ཐོག་མ་མེད་པ་ནས་སྐྱེ་བ་བླངས་པ་ཀུན་དུ་སྡིག་པ་སྲོག་གཅོད་པ་
[177b.3]དང་། མ་བྱིན་པར་བླངས་པ་དང་། མི་ཚངས་པར་སྤྱད་པ་དང་། {བརྫུན་,རྫུན་}དང་། ཕྲ་མ་དང་། ཚིག་རྩུབ་སྨྲས་པ་དང་། ངག་འཁྱལ་པ་དང་། བརྣབ་སེམས་དང་། གནོད་སེམས་དང་། ལོག་པར་ལྟ་བ་དང་། ཕ་གསོད་པ་དང་། མ་གསོད་པ་དང་། དགྲ་བཅོམ་པ་གསོད་པ་དང་། དེ་བཞིན་གཤེགས་
[177b.4]པ་ལ་ངན་སེམས་ཀྱིས་ཁྲག་བཏོན་པ་དང་། དམ་པའི་ཆོས་སྤོང་བ་ལ་སོགས་པ་ཐམས་ཅད་རང་གིས་བྱས་པ་དང་། གཞན་ལ་བཅོལ་བ་དང་། གཞན་བྱེད་པ་ལ་རྗེས་སུ་ཡི་རང་བ་བྱས་པ་ཐམས་ཅད་བཤགས་སོ། །སྡིག་པ་བགྱིས་པ་ཐམས་ཅད་སོ་སོར་བཤགས། །ཞེས་པའི་དོན་ཏོ། །
[177b.5]བདག་གི་དགེ་བ་སྤེལ་བའི་ཕྱིར་གཞན་དགེ་བ་བྱེད་པ་ལ་རྗེས་སུ་ཡི་རང་བ་ནི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དགེ་བ་རྒྱ་ཆེན་པོའི་སྟོབས་ཀྱིས་མཆོག་བསྒྲུབ་ཅིང་ད་ལྟར་རྒྱུན་མི་ཆད་པ་དང་། འགྲོ་བ་གྱ་ནོམ་པ་རྣམས་དགེ་བ་རྒྱུན་མི་འཆད་པ་དང་། ཕལ་པ་རྣམས་དགེ་བ་བག་འགའ་བྱེད་
[177b.6]པ་ལ་དགའ་བའོ། །བདེ་གཤེགས་སྲས་བཅས་བསམ་དག་པའི། །འགྲོ་བའི་དགེ་ལ་རྗེས་ཡི་རང་། །ཞེས་སྨྲས་སོ། །བསམ་དག་ནི་ཉོན་མོངས་པའི་དྲི་མ་དག་པའོ། །སེམས་ཅན་ཐམས་ཅད་ལ་ཕན་འདོགས་པས་ན་མགོན་པོའོ། །དེ་ཉིད་ཐུགས་རྗེ་ཆེན་པོ་མངའ་བས་ན་སེམས་ཅན་
[177b.7]ཐམས་ཅད་ལ་སྣོད་ཀྱི་རིམ་པ་དང་འཚམ་པའི་ཆོས་ཀྱི་འཁོར་ལོ་བསྐོར་ཅིག་པའོ། །ཇི་སྙེད་ཅེས་བྱ་བ་ནི་མཐའ་དག་ཅེས་པའི་དོན་ཏོ། །དེ་ཉིད་ཀྱིས་ན་སངས་རྒྱས་མ་ལུས་པ་ཞེས་བྱའོ། །སེམས་ཅན་མ་རིག་པའི་མུན་ནག་གི་ནང་ན་གནས་པ་རྣམས་ལ་ཡེ་ཤེས་ཀྱི་སྣང་བས་གསལ་བར་
[178a]
[178a.1]མཛད་ཅིང་བཞུགས་ཤིག་པ་ནི། མྱ་ངན་མི་འདའ་བཞུགས་སུ་གསོལ། །ཞེས་བཤད་དོ། །དེ་ལྟར་མ་ཡིན་ན་སྐྱེ་ཤི་མེད་པའི་སྐུ་ལ་གྲོངས་པ་མི་མངའོ། །མྱ་ངན་འདས་པའི་ཚུལ་སྟོན་པ་ནི་རྟག་པར་ལྟ་བ་སུན་དབྱུང་བ་དང་ལེ་ལོ་ཅན་ལ་ཕན་གདགས་པའི་ཕྱིར་རོ། །
[178a.2]བདག་གི་དགེ་བ་འདི་དག་གིས། འགྲོ་རྣམས་ཐམས་ཅད་མྱུར་རྫོགས་ཤོག །ཅེས་བྱ་བ་ནི་སེམས་ཅན་ཐམས་ཅད་ལ་བསྔོ་བ་དང་བླ་ན་མེད་པའི་བྱང་ཆུབ་ཏུ་བསྔོ་བ་ཐབས་ཁྱད་པར་ཅན་ཡིན་པས་སོ། །ཨོཾ་བཛྲ་མུཿཞེས་པ་ནི་གོང་གི་སྤྱན་དྲང་བ་རྣམས་གཤེགས་སུ་གསོལ་བའོ། །གཞན་དག་
[178a.3]ནི་རང་གི་སྙིང་གར་བསྡུ་བར་འདོད་དོ། །དེ་ནི་བདག་ལ་བྱིན་གྱིས་རློབ་པར་དགོངས་པའོ། །གཤེགས་སུ་གསོལ་བ་ནི་བསོད་ནམས་བསགས་པས་དགོས་པ་གྲུབ་པར་དགོངས་པའོ། །ད་ནི་ཡེ་ཤེས་ཀྱི་ཚོགས་ཀྱི་ཡན་ལག་ཏུ་འགྱུར་བ་བྱང་ཆུབ་ཀྱི་སེམས་བསྐྱེད་པར་བྱ་སྟེ། དེ་ཡང་སྨོན་པ་
[178a.4]དང་འཇུག་པའོ། །དེ་ལ་སྨོན་པ་ནི་བླ་ན་མེད་པའི་བྱང་ཆུབ་དང་། དེ་ལས་གྲུབ་པར་འདོད་དོ། །འདི་ནི་འཇུག་པའི་སེམས་སོ། །དེ་ཡང་། བྱང་ཆུབ་སེམས་དེ་མདོར་བསྡུ་ན། །རྣམ་པ་གཉིས་སུ་ཤེས་བྱ་སྟེ། །སྨོན་པ་བྱང་ཆུབ་སེམས་དང་ནི། །འཇུག་པ་བྱང་ཆུབ་སེམས་ཉིད་དོ། །
[178a.5]འགྲོ་བར་འདོད་དང་འགྲོ་བ་ཡི། །བྱེ་བྲག་ཇི་ལྟར་ཤེས་པ་ལྟར། །དེ་བཞིན་མཁས་པས་འདི་གཉིས་ཀྱི། །བྱེ་བྲག་རིམ་བཞིན་ཤེས་པར་བྱ། །ཞེས་བཤད་པའོ། །དེ་ལས་ཀྱང་དང་པོ་ཀུན་རྫོབ་བྱང་ཆུབ་ཀྱི་སེམས་སུ་གྱུར་པ་ཚད་མེད་པའི་བྱམས་པ་ལ་སོགས་པའོ། །སེམས་བསྐྱེད་
[178a.6]པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་བྱམས་པས་གསུངས་སོ། །ཚད་མེད་པ་ནི་ཚད་གཞལ་དུ་མེད་པ་སྟེ་ཁམས་གསུམ་པ་ཐམས་ཅད་ལའོ། །དེ་ཡང་སེམས་ཅན་ཐམས་ཅད་ལ་ཆོས་དང་ཟང་ཟིང་གི་ཕན་གདགས་པ་དང་། ནད་ལ་སོགས་པའི་
[178a.7]གནོད་པ་ཞི་བར་བྱ་ཞིང་ཉོན་མོངས་པ་སྤང་བར་བྱ་བ་དང་། དེ་ལྟར་ཕན་བཏགས་པ་དང་གནོད་པ་སྤངས་པས་སེམས་ཅན་ཐམས་ཅད་བདེ་བ་དང་ལྡན་ཞིང་ཚོགས་རྫོགས་པས་དེ་ལ་དགའ་བར་བྱ་བ་དང་། དགྲ་ཟུན་ཐམས་ཅད་མཉམ་པ་བསྒོམས་པས་ན། དེ་ནས་ཚད་མེད་བཞི་བསྒོམ་བྱ། །
[178b]
[178b.1]འགྲོ་ལ་ཕན་སེམས་བྱམས་པའོ། །ཕ་རོལ་གནོད་སེལ་སྙིང་རྗེའོ། །སེམས་ཅན་དོན་གྲུབ་དགའ་བ་ནི། །དེ་ནི་དགའ་བ་ཚད་མེད་ཡིན། །གཞན་གྱིས་གནོད་པ་ཚད་མེད་བྱེད། །དེ་ལ་མཉམ་གཞག་བཏང་སྙོམས་སོ། །ཞེས་བཤད་པའོ། །དེ་ལྟར་ཚད་མེད་བཞི་རྫོགས་ནས། །
[178b.2]དེ་བཞིན་ཉིད་ཀྱི་ཏིང་འཛིན་བསྒོམ། །ཞེས་བྱ་བ་ནི་མཚམས་སྦྱར་བ་སྟེ། །དེ་བཞིན་ཉིད་ནི་ཆོས་ཐམས་ཅད་ཀྱི་ཆོས་ཉིད་དོ། །ཤེས་རབ་ཀྱི་ཕ་རོལ་ཏུ་ཕྱིན་པའི་མཚན་བརྒྱ་རྩ་བརྒྱད་བཤད་པ་ནི་དེ་བཞིན་ཉིད་ཀྱི་རྣམ་གྲངས་སོ། །དེ་ཉིད་བཤད་པ་ན། ཕྱི་ནང་སྣོད་བཅུད་ཐམས་ཅད་
[178b.3]ཀུན། །ངོ་བོ་ཉིད་ཀྱིས་རྣམ་པར་སྟོང་། །ཞེས་བྱ་བ་སྟེ། ཕྱི་ནི་རི་དང་ཁང་པ་ལ་སོགས་པ་སེམས་ཀྱི་གནས་ཡིན་པས་སྣོད་ཅེས་བྱའོ། །དེ་ཐམས་ཅད་ངོ་བོ་ཉིད་ཀྱིས་སྟོང་པ་ཉིད་ནི་སྟོང་པ་ཉིད་ལས་མ་འདས་པའོ། །དེ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལས། །དེ་ལ་ཕྱི་སྟོང་པ་ཉིད་གང་ཞེ་ན། ཕྱིའི་
[178b.4]ཆོས་གཟུགས་དང་སྒྲ་དང་དྲི་དང་རོ་དང་རེག་དང་ཆོས་རྣམས་ཏེ། མི་རྟག་མི་འཇིག་པའི་ཕྱིར་གཟུགས་གཟུགས་ཀྱིས་སྟོང་ངོ་། །སྒྲ་སྒྲས་སྟོང་ངོ་། །དྲི་དྲིས་སྟོང་ངོ་། །རོ་རོས་སྟོང་ངོ་། །རེག་རེག་གིས་སྟོང་ངོ་། །ཆོས་ཆོས་ཀྱིས་སྟོང་ངོ་ཞེས་གསུངས་པའི་ཕྱིར་རོ། །ནང་གི་སེམས་ཅན་དུ་
[178b.5]གཏོགས་པ་རྣམས་ཏེ་སྣོད་ན་ཡོད་པས་བཅུད་དོ། །དེ་ཡང་སྟོང་པ་ཉིད་དེ། ཡང་དེ་ཉིད་ལས་ནང་གི་ཆོས་མིག་དང་། རྣ་བ་དང་། སྣ་དང་། ལྕེ་དང་། ལུས་དང་། ཡིད་དོ། །དེ་ཡང་མི་རྟག་མི་འཇིག་པའི་ཕྱིར་མིག་མིག་གིས་སྟོང་ངོ་། །རྣ་བ་རྣ་བས་སྟོང་ངོ་། །སྣ་སྣས་སྟོང་ངོ་། །ལྕེ་ལྕེས་སྟོང་ངོ་། །
[178b.6]ལུས་ལུས་ཀྱིས་སྟོང་ངོ་། །ཡིད་ཡིད་ཀྱིས་སྟོང་ངོ་ཞེས་གསུངས་པའི་ཕྱིར་རོ། །གཟུགས་རྣམ་པར་རྟོག་པ་ནི་གཟུགས་ལ་སོགས་པ་འབྱུང་བ་དང་འབྱུང་བ་ལས་གྱུར་པའོ། །དེ་ཐམས་ཅད་ནི་རྣམ་པར་རྟོག་པ་ཙམ་སྟེ་ཕྱི་རོལ་ན་མེད་དོ། །ཅིའི་ཕྱིར་ཞེ་ན། གཅིག་དང་དུ་མ་དང་བྲལ་བའི་ཕྱིར་རོ། །གལ་ཏེ་
[178b.7]གཟུགས་ལ་སོགས་པ་དེ་དག་ཡོད་ན་གཅིག་པུ་ཞིག་གམ། དུ་མ་ཞིག་ཅེས་དེ་དང་པོར་བྱའོ། །གལ་ཏེ་གཅིག་པུ་ཞིག་ཡིན་ན་ནི་ཟིན་པ་དང་མ་ཟིན་པ་དང་། རགས་པ་དང་ཕྲ་བ་དང་དམན་པ་དང་གྱ་ནོམ་པའི་ཆ་ཐ་དད་པ་མི་འཐད་དོ། །དུ་མ་ཡང་མི་འཐད་པ་ཉིད་དེ་ཕྲ་རབ་ཕྱོགས་ཆ་ཐ་དད་པའི་ཕྱིར་རོ། །
[179a]
[179a.1]ཐ་དད་མེད་པ་ཡང་མ་ཡིན་ཏེ་གེགས་བྱེད་པའི་ཕྱིར་རོ། །གེགས་མི་བྱེད་ན་ནི་གཅིག་གི་གོ་དེ་ཉིད་གཞན་གྱི་གོ་ཡང་ཡིན་པས་ཐམས་ཅད་ཕྲ་རབ་གཅིག་གི་ཚད་དུ་ཡང་འགྱུར་ལ་དེ་ཉིད་ཀྱང་མི་སྣང་བས་གཟུགས་ལ་སོགས་པ་ཕྱི་རོལ་ན་མི་སྣང་བ་ཉིད་དོ། །དེའི་ཕྱིར་ཕྲ་རབ་ལ་
[179a.2]ཆ་ཤས་དང་བཅས་པས་ཕྲ་རབ་གཅིག་ཏུ་མི་འགྲུབ་ལ། མ་གྲུབ་པས་དུ་མ་མི་འགྲུབ་སྟེ་དུ་མ་ཡང་ཁས་མི་བླང་ངོ་། །ཡང་ན་གཟུགས་ལ་སོགས་པ་མི་འགྲུབ་པ་ཡིན་ཏེ་འབྲེལ་པ་མེད་པས་སོ། །འབྲེལ་པ་ཡོད་པ་ཡང་མ་ཡིན་ཏེ། སེམས་ཉིད་མ་ཡིན་པ་དང་། སེམས་དང་རྒྱུ་འབྲས་མ་
[179a.3]ཡིན་པའི་ཕྱིར་རོ། །རྒྱུ་འབྲས་ཀྱིས་ཀྱང་འགྲུབ་པ་མ་ཡིན་ཏེ་དུས་མི་མཚུངས་པའི་ཕྱིར་རོ། །འབྲེལ་པ་མེད་པ་རྟོགས་པ་ནི་ཧ་ཅང་ཐལ་བར་འགྱུར་བའི་ཕྱིར་རོ། །དེའི་ཕྱིར་ཡུལ་ཐམས་ཅད་རྣམ་པར་རྟོག་པ་ཙམ་མོ། །དེ་བས་ན་སྟུག་པོ་བཀོད་པ་ལས། སེམས་ནི་རྣམ་པ་གཉིས་དངོས་སུ། །གཟུང་དང་
[179a.4]འཛིན་ལྟར་སྣང་བ་སྟེ། །བུམ་པ་སྣམ་བུ་ལ་སོགས་ལ། །ཡུལ་ནི་གང་ཡང་ཡོད་མ་ཡིན། །ཞེས་གསུངས་པ་དང་། ས་བཅུ་པ་ལས་ཀྱང་། ཀྱེ་རྒྱལ་བའི་སྲས་དག་ཁམས་གསུམ་པ་ནི་སེམས་ཙམ་མོ་ཞེས་གསུངས་པ་དང་། འཕགས་པ་ལང་ཀར་གཤེགས་པ་ལས་ཀྱང་། ཕྱི་རོལ་གཟུགས་
[179a.5]ནི་ཡོད་མ་ཡིན། །བདག་གི་སེམས་ནི་ཕྱི་རོལ་སྣང་། །ཞེས་གསུངས་པའི་ཕྱིར་རོ། །འོ་ན་བཅོམ་ལྡན་འདས་ཀྱིས་གཟུགས་ལ་སོགས་པ་བཤད་པ་ཇི་ལྟར་ཞེ་ན། དེ་ནི་བདག་མེད་པ་ཙམ་བསྟན་པས་འདུལ་བའི་ཉན་ཐོས་ལ་ཕན་གདགས་པའི་ཆེད་དུ་དགོངས་པ་ཅན་ནོ། །བདག་
[179a.6]མེད་པ་རྟོགས་པས་མྱ་ངན་ལས་འདས་པའི་འབྲས་བུ་ཐོབ་པོ་ཞེ་ན། དེས་ནི་ཐར་པ་ཙམ་ཐོབ་ཀྱི་བླ་ན་མེད་པ་ཐམས་ཅད་མཁྱེན་པ་ནི་མ་ཡིན་ནོ་རེ་ཞིག་པའོ། །དེ་ཡང་། དམྱལ་བར་འགྲོ་བ་བྱང་ཆུབ་ལ། །གཏན་དུ་གེགས་བྱེད་མ་ཡིན་ཏེ། །རང་སངས་རྒྱས་ཀྱི་ས་རྣམས་དང་། །ཉན་
[179a.7]ཐོས་རྣམས་ཀྱིས་གེགས་བྱེད་དོ། །ཞེས་གསུངས་པའི་ཕྱིར་རོ། །སེམས་ཀྱང་རྣམ་པར་རྟོག་པ་ཙམ་ལས་དོན་དམ་པར་གྲུབ་པ་མ་ཡིན་ནོ། །བདག་དང་གཞན་དང་གཉིས་ཀ་དང་རྒྱུ་མེད་པ་ལས་མི་སྐྱེ་བའི་ཕྱིར་རོ། །བདག་ལས་མི་སྐྱེ་སྟེ། སྐྱེས་ཟིན་པ་ནི་སྐྱེ་མི་དགོས་ལ། མ་སྐྱེས་པ་
[179b]
[179b.1]ནི་དངོས་པོ་མེད་པས་རྒྱུ་རུ་མི་འཐད་པ་ཉིད་དོ། །གཞན་ལས་ཀྱང་མ་ཡིན་ཏེ་གལ་ཏེ་གཞན་སྐྱེ་ན་རྟག་པའམ་མི་རྟག་པ་དེ་དཔྱད་དོ། །རྟག་པ་ལས་མི་སྐྱེ་སྟེ་རིམ་གྱིས་མི་འབྱུང་བར་ཐལ་བའི་ཕྱིར་རོ། །རིམ་གྱིས་འབྱུང་ན་རྟག་པ་མ་ཡིན་ནོ། །ཅིག་ཅར་སྐྱེ་ན་ནི་ཐམས་ཅད་དུས་ཅིག་ཅར་སྐྱེ་
[179b.2]བས་སྔོན་དང་ད་ལྟར་མེད་དོ། །ཡང་ན་སྔར་སྐྱེས་པ་རྣམས་ཕྱིས་ཀྱང་སྐྱེའོ། །སྔ་ཕྱི་ཐ་དད་ན་མི་རྟག་པ་ལ་མི་སྐྱེ་བར་འགྲུབ་པོ། །མི་རྟག་པ་ལ་སྐྱེ་ན་འདས་པ་དང་མ་འོངས་པ་ལས་མི་སྐྱེ་སྟེ་མེད་པའི་ཕྱིར་རོ། །ད་ལྟར་བ་ནི་དུས་མཉམ་པ་རྒྱུ་འབྲས་སུ་མི་འཐད་དོ། །དུས་མི་མཉམ་པ་ད་ལྟར་བ་
[179b.3]མ་ཡིན་ནོ། །ཡང་ན་འབྲེལ་བ་ལས་སམ་མ་འབྲེལ་བ་ལས་ཞེས་དེ་དཔྱད་པར་བྱའོ། །ལམ་འབྲེལ་པ་ནི་ཧ་ཅང་ཐལ་བར་འགྱུར་རོ། །འབྲེལ་ན་ཡང་ཕྱོགས་གཅིག་གམ་ཐམས་ཅད་ཕྱོགས་གཅིག་ན་འབྲེལ་པ་ཐ་དད་པས་ད་ལྟར་བ་མི་འཐད་པ་ཉིད་དོ། །ཕྱོགས་ཐམས་ཅད་དོ་ཞེ་ན། དེ་ཡང་མི་
[179b.4]འཐད་པ་ཉིད་དེ་སྔ་ཕྱི་གཅིག་པའི་ཕྱིར་རོ། །དེ་ཉིད་ཀྱིས་ན་གཉིས་ཀ་ལ་བ་སྐྱེ་བ་ཡང་མ་ཡིན་ཏེ་ལོང་བ་འདུས་པ་བཞིན་ནོ། །རྒྱུ་མེད་པ་ལ་སྐྱེ་ན་རག་ལས་པ་མེད་པས་དུས་ཐམས་ཅད་དུ་སྐྱེའོ། །དེའི་ཕྱིར་བཅོམ་ལྡན་འདས་ཀྱིས་ཀྱང་། །དངོས་རྣམས་སྐྱེ་བ་ཀུན་རྫོབ་ཏུ། །དམ་པའི་
[179b.5]དོན་དུ་རང་བཞིན་མེད། །རང་བཞིན་མེད་ལ་འཁྲུལ་པ་གང་། །དེ་ནི་ཡང་དག་ཀུན་རྫོབ་པོ། །ཞེས་གསུངས་པ་དང་། འཕགས་པ་འཇིག་རྟེན་ལས་འདས་པའི་ལེའུ་ལས། ཀྱེ་རྒྱལ་བའི་སྲས་དག་ཁམས་གསུམ་པ་འདི་དག་སེམས་ཙམ་སྟེ་དུས་གསུམ་ཡང་སེམས་སུ་རྟོགས་
[179b.6]ཤིག་ཅེས་གསུངས་པ་དང་། འཕགས་པ་ལང་ཀར་གཤེགས་པ་ལས་ཀྱང་། སེམས་ཙམ་ལ་ནི་བརྟེན་ནས་སུ། ཕྱི་རོལ་དོན་ལ་མི་བརྟག་གོ། །དེ་བཞིན་ཉིད་ལ་གནས་ནས་སུ། །སེམས་ཙམ་ལས་ཀྱང་བཟླ་བར་བྱ། །སེམས་ཙམ་ལས་ནི་འདས་ནས་སུ། །སྣང་བ་མེད་
[179b.7]ལས་བཟླ་བར་བྱ། །སྣང་མེད་གནས་པའི་རྣལ་འབྱོར་པ། །དེ་ཡིས་ཐེག་པ་ཆེན་པོ་མཐོང་། །ཞེས་གསུངས་པ་དང་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཀྱང་། གཟུགས་ཀྱང་རྨི་ལམ་ལྟ་བུ་སྒྱུ་མ་ལྟ་བུ་ཞེས་པ་ནས། མྱ་ངན་ལས་འདས་པ་ཡང་རྨི་ལམ་ལྟ་བུ་སྒྱུ་མ་ལྟ་བུ། 
[180a]
[180a.1]མྱ་ངན་ལས་འདས་པ་ལས་ལྷག་པའི་ཆོས་ཞིག་ཡོད་ན་ཡང་རྨི་ལམ་ལྟ་བུ་སྒྱུ་མ་ལྟ་བུའོ་ཞེས་གསུངས་པའི་ཕྱིར་རོ། །དེའི་ཕྱིར་གཟུང་བ་དང་འཛིན་པ་རྣམ་པར་རྟོག་པ་ཡིན་པས་དེ་ལས་འདས་པ་ནི་ཡུལ་དུ་མི་བྱེད་ཅིང་མ་ཆགས་པ་སྟེ། སྟོང་པ་ཉིད་བསྒོམ་པ་ནས་སེམས་ཉིད་མཉམ་པའི་
[180a.2]ངང་དུ་བསྒོམ་ཞེས་བྱའོ། །མཉམ་པའི་ངང་ནི་སེམས་ཀྱི་མཚན་ཉིད་སྟོང་པ་ཉིད་དོ། །དེ་ཉིད་བྱིན་གྱིས་བརླབ་པ་ནི་གསང་སྔགས་ཀྱི་མཐུས་བསམ་གྱིས་མི་ཁྱབ་པའོ། །དེ་ཉིད་ཀྱིས་ན་ཨོཾ་སྭ་བྷཱ་ཝ་ཞེས་པ་གཞན་གྱིས་དག་པར་བྱེད་པ་དབང་ཕྱུག་ལྟ་བུས་མ་ཡིན་པས་རང་བཞིན་གྱིས་དག་ལ་དེ་ཡང་
[180a.3]གཅིག་འགའ་མ་ཡིན་པས་ཆོས་ཐམས་ཅད་རང་བཞིན་གྱིས་དག་པ་ཞེས་བྱ་སྟེ། ཆོས་ཐམས་ཅད་རང་བཞིན་སྟོང་པ་ཉིད་ཡིན་གྱི་གཞན་གྱིས་སྟོང་པར་བྱས་པ་མ་ཡིན་པས་ཨོཾ་སྭ་བྷ་ཝ་ཤུདྡྷཿ། སརྦ་དྷརྨཱ་སྭ་བྷཱ་ཝ་ཤུདྡྷོ྅ཧཾ་ཞེས་པའོ། །སྔགས་དེ་བརྗོད་པས་བདག་ཉིད་དང་ནི་ཆོས་རྣམས་ཐམས་ཅད་
[180a.4]དག་པར་བསམ་ཞེས་བྱ་བ་ནི་བདག་ནི་སེམས་སོ། །དེ་ཡང་། བདག་ནི་ལེགས་པར་དུལ་གྱུར་ན། །མཁས་པས་མཐོ་རིས་ཐོབ་པར་འགྱུར། །ཞེས་གསུངས་པ་དང་། ཡང་། སེམས་དུལ་བ་ནི་དགེ་བ་སྟེ། །སེམས་དུལ་བདེ་བ་ཐོབ་པར་བྱེད། །ཅེས་གསུངས་པའི་ཕྱིར་རོ། །ཆོས་ནི་གཟུགས་དང་
[180a.5]སྒྲ་ལ་སོགས་པའོ། །རྣམས་ཞེས་པ་ནི་མང་པོའི་ཚིག་སྟེ་མ་ལུས་པ་ལ་མི་འཇུག་པས་ཐམས་ཅད་ཅེས་བསྣན་པའོ། །དག་པའི་དོན་མ་རྟོགས་པ་ལ་གསང་སྔགས་ཀྱི་བྱིན་གྱི་རླབས་ཀྱིས་རྟོགས་པ་ནི་བསམ་གྱིས་མི་ཁྱབ་པོ། ཕ་རོལ་ཏུ་ཕྱིན་པ་ལས་སྟོང་ཉིད་རྟོགས་པ་དང་། སྦྱིན་པ་ལ་
[180a.6]སོགས་པས་བསོད་ནམས་བསགས་པ་དང་། སྙིང་རྗེས་སེམས་ཅན་གྱི་དོན་བྱེད་ན་གསང་སྔགས་ཞེས་བྱ་བ་དགོས་པ་མེད་པ་ཡིན་ནམ་ཞེ་ན་མ་ཡིན་ཏེ། ཐབས་ཁྱད་པར་ཅན་བསམ་གྱིས་མི་ཁྱབ་པའི་ཕྱིར་རོ། །ཐབས་ཇི་ལྟ་བུ་ཞེ་ན། འདི་ལྟ་སྟེ་དམ་ཚིག་དང་དབང་ཐོབ་པ་ཐོག་མར་རོ། །དེ་
[180a.7]ནས་ནི་བསྒོམ་པ་དང་། བཟླས་བརྗོད་དང་། སྦྱིན་སྲེག་དང་། གཏོར་མ་དང་། སཱཙྪ་དང་། དཀྱིལ་འཁོར་དང་། གཞན་བསྲུང་བ་དང་། གང་དག་མི་འདུལ་བ་རྣམས་ལ་རྫུ་འཕྲུལ་ལ་སོགས་པ་འདུལ་བའི་ཐབས་བསམ་གྱིས་མི་ཁྱབ་པའོ། །ཐེག་པ་ཆེན་པོ་ཉིད་ནས་གཏོར་མ་ལ་སོགས་པ་
[180b]
[180b.1]སྦྱིན་པ་དང་། གཞན་བསྲུང་བ་ལ་སོགས་པའི་སེམས་ཅན་གྱི་དོན་བྱེད་པའི་ཚུལ་ཁྲིམས་དང་། མཆོད་རྟེན་ལ་སོགས་པ་ཡང་ཡོད་དོ་ཞེ་ན། དེ་ཐམས་ཅད་དུ་དབང་དང་དམ་ཚིག་མེད་པས་གདོལ་པ་ཅན་གྱི་ངག་དང་འདྲ་བས་མེད་པ་ཉིད་དོ། །ཡང་དེ་རྣམས་ཐབས་དང་བྲལ་བས་དེ་ཐམས་ཅད་
[180b.2]ལ་རྨོངས་པ་ཉིད་ཀྱི་ཕྱིར་རོ། །དེ་ཉིད་ཀྱི་ཕྱིར་དཔལ་དེ་ཁོ་ན་ཉིད་བསྡུས་པ་ལས། ཇི་ལྟར་ཕྱག་རྒྱས་འགྲུབ་འགྱུར་བ། །དེ་ལྟར་བྱང་ཆུབ་སྤྱོད་ལ་སོགས། །ཐབས་ཀུན་ཆོ་གའི་རིམ་པས་ཀྱང་། །སངས་རྒྱས་སེམས་ཅན་དོན་མི་འགྲུབ། །ཅེས་གསུངས་སོ། །དེས་ན་ལྷའི་རྣམ་པ་མེད་
[180b.3]པས་ཉན་ཐོས་བཞིན་དུ་ལུས་ངག་གཙོ་བོར་བྱེད་པས་རྨོངས་པ་ཉིད་དོ། །སེམས་ཉིད་སྒྱུ་མ་ལྟ་བུ་དེ་ཉིད་ཐབས་ཀྱི་དམ་པ་ལྷ་དང་མི་བྲལ་བས་ཐམས་ཅད་འགྲུབ་པས་ན། བསམ་པ་གང་དང་གང་དག་གིས། །མི་རྣམས་ཡིད་ནི་ཡང་དག་སྦྱོར། །དེས་ནི་དེ་ཡི་རང་བཞན་འགྱུར། །སྣ་ཚོགས་ནོར་བུ་
[180b.4]ཇི་བཞིན་ནོ། །ཞེས་གསུངས་སོ། །ཐམས་ཅད་མཁྱེན་པ་ཉིད་འགྲུབ་པའི་རྒྱུ་ནི་ཐབས་དང་ཤེས་རབ་ཡིན་ལ། དེ་ལ་ཡང་ཚོགས་པས་འགྲུབ་ཀྱི་མ་ཚོགས་པས་མ་ཡིན་ནོ། །ཐབས་དང་ཤེས་རབ་མེད་པ་མ་ཡིན་ཏེ། ཐབས་ནི་ཕ་རོལ་ཏུ་ཕྱིན་པའོ། །ཤེས་རབ་ནི་རང་བཞིན་མེད་པའོ་
[180b.5]ཞེ་ན། དེ་ཡང་འབྲེལ་པ་ཡོད་པ་མ་ཡིན་ཏེ། མཉམ་གཞག་ཐབས་དང་བྲལ་བ་དང་། གཞན་དུ་ཤེས་རབ་དང་བྲལ་བའི་ཕྱིར་རོ། །དེའི་ཕྱིར་ས་བོན་རྐྱེན་དང་བྲལ་བ་ལྟ་བུའོ། །སྦྱིན་པ་ལ་སོགས་པ་བསམ་པས་ཀྱང་འགྲུབ་པ་ཐམས་ཅད་ལྷ་དང་མི་བྲལ་བས་སྒྱུ་མ་ལྟ་བུར་ཤེས་པ་ནི་རྒྱུ་ཚོགས་
[180b.6]པ་སྟེ། གང་ལ་ཡང་མི་འཛིན་པའི་ཤེས་པ་དེ་ཉིད་ལྷའི་རྣམ་པས་སྦྱིན་པ་ལ་སོགས་པ་དངོས་སུ་དང་། སེམས་ཀྱི་སྤྲུལ་པས་ཐབས་ཁྱད་པར་ཅན་ཞེས་བྱའོ། །ལྷའི་རྣམ་པ་ནི་ཀུན་བརྟགས་པ་སྟེ་སྨིག་རྒྱུ་ལྟ་བུའོ། །དངོས་པོ་མེད་པས་དོན་དང་ཕྲད་པ་ཡང་མེད་ལ། བརྟགས་པས་སྣང་བ་
[180b.7]ཡང་དངོས་པོ་སྟེ་ཀེང་རུས་ཀྱི་གཟུགས་བརྙན་ལ་སོགས་པ་ལྟ་ཞེ་ན་ཡིན་ཏེ། ལོངས་སྤྱོད་རྫོགས་པའི་སྐུ་དང་སྤྲུལ་པའི་སྐུ་ཡང་སྣང་བ་ཡོད་ལ། སེམས་ཅན་ཐམས་ཅད་ཀྱི་དོན་ཡང་བྱེད་པས་དོན་དང་ཕྲད་པ་ཡིན་ནོ། །ཀེང་རུས་ནི་ཞེས་པས་དངོས་པོ་ལྷའི་རང་བཞིན་མེད་པར་མ་རྟོགས་སོ། །
[181a]
[181a.1]དེའི་ཕྱིར་གཞག་པ་འདི་ནི་མཐུན་པ་མ་ཡིན་ནོ། །གལ་ཏེ་ལོངས་སྤྱོད་རྫོགས་པའི་སྐུ་ལ་སོགས་པ་ཡོད་ན་འདུས་བྱས་ཡིན་པས་སངས་རྒྱས་མ་ཡིན་ནོ་ཞེ་ན། དངོས་པོ་ཡང་དག་པར་གྲུབ་པ་མ་ཡིན་པ་སྣང་བ་ཙམ་སྒྱུ་མ་ལྟ་བུ་དང་། ཡང་དག་པར་རྫོགས་པའི་སངས་རྒྱས་
[181a.2]ལ་འགག་པ་ཡོད་པ་མ་ཡིན་པས་ཧ་ཅང་ཡང་ཐལ་བར་འགྱུར་རོ། །གཟུགས་ཀྱི་སྣང་བ་ཙམ་མེད་ན་སེམས་ཅན་གྱི་དོན་ཡང་མེད་ཅིང་བཀའ་ཐམས་ཅད་ཀྱང་མེད་པས་དེ་ནི་སྐུར་བའོ། །དེ་ཉིད་ཀྱི་ཕྱིར་འཕགས་པ་ཆོས་ཡང་དག་པར་སྡུད་པ་ལས། དཔེར་ན་སྒྱུ་མའི་མཁན་པོ་ཞིག །
[181a.3]སྤྲུལ་པ་ཐར་བར་བྱ་ཕྱིར་བརྩོན། །དེས་ནི་སྔ་ནས་དེ་ཤེས་པས། །སྤྲུལ་པ་དེ་ལ་ཆགས་པ་མེད། །སྲིད་གསུམ་སྤྲུལ་པ་འདྲ་བར་ནི། །རྫོགས་པའི་སངས་རྒྱས་མཁས་པས་ཤེས། །འགྲོ་བའི་ཆེད་དུ་གོ་བགོས་ཏེ། །འགྲོ་བ་དེ་ལྟར་སྔ་ནས་ཤེས། །ཞེས་གསུངས་པ་དང་། འཕགས་པ་
[181a.4]ལང་ཀར་གཤེགས་པ་ལས་ཀྱང་། ཇི་ལྟར་མེ་ལོང་དག་ལས་གཟུགས། །གཅིག་དང་གཞན་ཡང་རྣམ་སྤངས་པར། །སྣང་ཡང་དེ་ནི་ཡོད་མ་ཡིན། །དེ་བཞིན་དངོས་པོའི་ངོ་བོ་ཉིད། །ཅེས་གསུངས་སོ། །ལྷའི་རྣམ་པ་མེད་པ་ལ་བརྟགས་པ་ཡིན་ནོ་ཞེ་ན། དེ་ཁོ་ན་ཉིད་བསྒོམ་པ་
[181a.5]ཡང་དེ་བཞིན་ཏེ་མཚུངས་སོ། །ལས་དང་པོ་པ་ལ་དེ་ཁོ་ན་ཉིད་མོས་པའི་སྒོ་ནས་སམ་རྣམ་རྟོག་བརྟན་པོའི་སྒོ་ནས་ཡིན་གྱི་མངོན་སུམ་མ་ཡིན་ཏེ། མངོན་པའི་ང་རྒྱལ་ཅན་མངོན་སུམ་མོ་སྙམ་དུ་ལོག་པར་རྟོགས་པ་ཉིད་དོ། །དབང་དམ་ཚིག་གི་ཐབས་ནི་ཐབས་དང་ཤེས་རབ་ཏུ་
[181a.6]མི་འདོད་དེ། ཤེས་རབ་ནི་རང་བཞིན་མེད་པར་ཤེས་པ་ཐབས་ནི་སྦྱིན་པ་ལ་སོགས་པ་ཡིན། ཐམས་ཅད་མཁྱེན་པའི་རྒྱུ་མ་ཡིན་ནོ་ཞེ་ན། འཕགས་པ་དང་བླ་མ་ལ་མཆོད་པ་རྒྱ་ཆེན་པོ་ཕུལ་བ་དང་། སྦྱིན་གཏོང་བྱ་བ་དང་། ཞི་བ་དང་དུལ་བ་དང་། སེམས་ཅན་གྱི་དོན་བྱ་ཞིང་གནོད་
[181a.7]པ་སྤང་བ་དང་། དགེ་བ་ལ་བརྩོན་པར་བྱ་བ་དང་། བསམ་པ་རྣམ་རྟོག་གཞན་གྱིས་གཡེངས་པ་མ་ཡིན་པ་དང་། ཡེ་ཤེས་ཕབ་པ་ལ་སོགས་པ་བསམ་གྱིས་མི་ཁྱབ་པ་ཡིན་ཞིང་ཡང་དག་པར་རྫོགས་པའི་སངས་རྒྱས་ཀྱི་བག་ཆགས་འཇུག་པའོ། །དེ་ཡང་བྱང་ཆུབ་ཏུ་སེམས་
[181b]
[181b.1]བསྐྱེད་པ་དང་། སོ་སོར་ཐར་པའི་སྡོམ་པའི་ཆོ་ག་བཞིན་ཏེ་གཞི་དེ་ལ་བརྟེན་པའོ། །དེ་བས་ན་གསང་སྔགས་ཀྱི་ཐེག་པ་ནི་རྡོ་རྗེའི་ཐེག་པ་ཞེས་བྱ་བ་སྟེ་མི་ཕྱེད་པའོ། །འབྲས་བུ་ལམ་དུ་བྱེད་པ་ཡིན་ཞིང་ཚེ་གཅིག་ལ་སོགས་པས་འགྲུབ་པས་ལམ་ཉེ་བའོ། །དེ་ཉིད་ཀྱང་། ཀུན་དུ་སྣང་གི་ཏིང་འཛིན་ནི། །
[181b.2]དེ་ཡི་རྗེས་ལ་བསྒོམ་པར་བྱ། །ཞེས་བྱ་བ་ལ་སོགས་པའོ། །ཀུན་ནི་མ་ལུས་པ་སྟེ་སྣང་བ་ནི་སྙིང་རྗེའི་སེམས་སོ། །རྗེས་ནི་ཕྱི་ནས་ཏེ་བར་མ་ཆད་པའོ། །སེམས་ཅན་ལ་དམིགས་པ་ཡང་ཡོད་པས་དེ་མ་རྟོགས་པའི་སེམས་ཅན་ལ་སྙིང་རྗེ་ཆེན་པོ་བསྐྱེད་པ་ནི། ནམ་མཁའ་ལྟ་བུར་ཁྱབ་པར་
[181b.3]བསྒོམ། །ཞེས་བཤད་དོ། །དེ་ཞེས་བྱ་བ་ནི་འདས་མ་ཐག་པའོ། །མ་རྟོགས་པ་ནི་མ་ཤེས་པ་སྟེ་སྟོང་པ་ཉིད་མ་གོ་ཞེས་བྱ་བའི་དོན་ཏོ། །དེ་ཡང་སེམས་ཅན་ཐམས་ཅད་ལ་བསྒོམ་གྱི་གཅིག་ལ་འགའ་མ་ཡིན་པས་ཆེན་པོའོ། །དེ་ཉིད་ཀྱིས་ནམ་མཁའ་དང་འདྲའོ། །དེ་རྗེས་རྒྱུ་ཡི་ཏིང་འཛིན་ནི། །
[181b.4]ཤེལ་ལྟར་དཀར་བའི་ཡི་གེ་ཨ། །ནམ་མཁའི་དཀྱིལ་དུ་གསལ་བར་བསམ། །དེ་ལ་འོད་འཕྲོས་འཕགས་པ་མཆོད། །སེམས་ཅན་དོན་བྱས་འདུས་གྱུར་ནས། །ཨ་ལ་ཐིམ་ནས་འོད་དུ་ཞུ། །མུཾ་ཡིག་འོད་དང་ལྡན་པ་ཞིག །ནམ་མཁའི་དཀྱིལ་དུ་གསལ་བར་བསམ། །ཞེས་བྱ་བ་ནི་དེ་
[181b.5]རྗེས་བསམ་ཞེས་འབྲེལ་ཏེ། རྒྱུ་ནི་ཉེ་བའི་རྒྱུ་སྟེ་དེ་ལས་སྐྱེ་ཞེས་བྱ་བའི་དོན་ཏོ། །ཤེལ་ནི་གསལ་ཞིང་འཚེར་བ་སྟེ་དེ་ལྟ་བུའི་ཨ་དཀར་པོ་ནི་རྒྱུའོ། །ཏིང་ངེ་འཛིན་ནི་དེའི་རྣམ་པར་སེམས་རྩེ་གཅིག་པའོ། །ནམ་མཁའ་ནི་སྟོང་པ་ཉིད་དེ་དེའི་ངང་ལ་སྐྱེ་བ་མེད་པའི་ཡི་གེ་ཨའོ། །དེ་ཉིད་ནི་འོད་
[181b.6]གསལ་བ་དང་ལྡན་པས་འཇིག་རྟེན་ཁམས་སུ་སྤྲོ་བའོ། །འཕྲོས་ནས་སེམས་ཅན་གྱི་དོན་བྱ་བ་དང་འཕགས་པ་ལ་མཆོད་པ་སྟེ་དེ་ཡང་སེམས་ཅན་ལ་ཟང་ཟིང་དང་། ཆོས་དང་བྱམས་པ་དང་སྐྱབས་ཀྱིས་ཕན་གདགས་ལ། འཕགས་པ་རྣམས་ཐམས་ཅད་མཆོད་པ་དབུལ་བ་ཡིན་པས་སོ། །
[181b.7]དེ་ནས་འོད་ཨ་ཉིད་ལ་འདུས་པ་ནི་ཐིམ་པའོ། །ཞུ་ཞེས་བྱ་བ་ནི་ཨའི་དངོས་པོ་མེད་པའོ། །འོ་ན་ཅིའི་དངོས་པོར་གྱུར་སྙམ་པ་ལ་མུཾ་ཡིག་འོད་དང་ལྡན་པ་ཞེས་བྱའོ། །འོད་ལ་སོགས་པ་ནི་སྔ་མ་བཞིན་ནོ། །འདི་སྐད་སྟོན་པ་ཡིན་ཏེ་སྟོང་པ་ཉིད་ཀྱི་ངང་ལས་རང་རང་གི་སེམས་ཨ་དཀར་པོར་སྣང་
[182a]
[182a.1]བ་ལས་འོད་འཕྲོས་པས་སེམས་ཅན་དང་འཕགས་པ་ལ་ཕན་གདགས་པ་དང་མཆོད་པ་བྱས་ཏེ་འདུས་པས་མུཾ་དུ་གྱུར་པའོ། །དེའི་དོན་ནི་འདི་ཡིན་ཏེ། ཆོས་ཀྱི་སྐུ་སྐྱེ་བ་མེད་པའི་ངང་ལས་ཐུགས་རྗེ་ཆེན་པོས་དོན་མཛད་པའི་གཟུགས་སྐུ་དང་ལྡན་པས་ན་དེ་བཞིན་ཉིད་
[182a.2]བསྒོམས་ནས། མ་རྟོགས་པ་ལ་སྙིང་རྗེ་ཞིང་དེའི་དོན་དུ་སྣང་བར་ལྡང་ལ་ཨ་ལ་སོགས་པ་ཡང་དེ་བཞིན་ནོ། །དེ་ནི་དོན་དམ་པ་བྱང་ཆུབ་ཀྱི་སེམས་སུ་གྱུར་པ་གཉིས་སུ་མེད་པའོ། །ད་ནི་གཟུགས་ཀྱི་སྐུ་ཉིད་སེམས་ཅན་གྱི་དོན་མཛད་ཅིང་གདུལ་བྱ་ལ་སྣང་བ་བཤད་པར་བྱ་སྟེ། དེ་ལས་ཀྱང་
[182a.3]དང་པོ་རྟེན་བཤད་པ་ནི། །དེ་ལས་ཨེ་ཡི་སྒྲ་བྱུང་བས། །འོག་གི་ཕྱོགས་སུ་ཡི་གེ་ཨེ། །དེ་ལས་གྲུ་གསུམ་དཀར་པོ་ནི། །གྱེན་དུ་འགྲེང་བ་ཚད་མེད་བསམ། །ཞེས་བྱ་སྟེ། དེ་ཞེས་བྱ་བ་ནི་མུཾ་སྟེ་ཨེ་ཞེས་གྲགས་པ་ལས་ཆད་པ་ལྟ་བུར་འོག་ཕྱོགས་སུ་གྲུབ་པ་ནི་དབྱིབས་གྲུ་གསུམ་མོ། །
[182a.4]ཁ་དོག་དཀར་པོའི་གཞལ་ཡས་ཁང་དཔངས་མཐོ་ཞིང་རྒྱ་ཆེ་བས་ན་གྱེན་དུ་འགྲེང་བ་ཚད་མེད་ཅེས་བྱའོ། །གཞལ་ཡས་ཁང་དུ་གདན་བསམ་པ་ནི། །དེ་ནས་པཾ་གྱི་སྒྲ་བྱུང་བས། །དེ་དཀྱིལ་པཾ་བྱུང་པད་འདབ་ལྗང་། །འདབ་མ་བཞི་པ་ཉི་ཟླར་ལྡན། །ཞེས་པའོ། །དེ་ནས་ཞེས་བྱ་བ་ནི་
[182a.5]གཞལ་ཡས་ཁང་གྲུབ་ནས་སོ། །སྒྲ་ལ་སོགས་པ་ནི་སྔ་མ་བཞིན་ནོ། །དཀྱིལ་གྱི་སྙིང་པོ་སྟེ་གཞལ་ཡས་ཁང་གི་སྙིང་པོ་ལ་བྱའོ། །པཾ་ཉིད་གྱུར་པ་ལས་པདྨ་འདབ་མ་བཞི་པ་ཁ་དོག་ལྗང་གུ་འདབ་མ་གཉིས་དང་སྙིང་པོ་ལ་ཉི་མ་འདབ་མ་གཉིས་ལ་ཟླ་བས་བརྒྱན་ཏེ་གྲུ་གསུམ་ནི་ཆོས་ཀྱི་དབྱིངས་
[182a.6]སོ། །པདྨ་ནི་ཉེས་པས་མ་གོས་པའོ། །ཉི་མ་ཐམས་ཅད་མཁྱེན་པ་ཡིན་ཞིང་ཟླ་བ་བྱང་ཆུབ་ཀྱི་སེམས་སོ། །རྟེན་དེ་ལྟ་བུ་དང་ལྡན་ནས་ལྷ་ཉིད་སྒོམ་པ་ནི། དེ་རྗེས་དྷཱིཿཡི་སྒྲ་བྱུང་བས། །ཉི་མའི་དཀྱིལ་དུ་དྷཱིཿདཀར་བསམ། །དེ་ལས་རལ་གྲི་དྷཱིཿལྡན་བསམ། །དེ་ལས་འཇམ་དཔལ་
[182a.7]ཞེས་བྱ་སྟེ། །སྒྲ་ལ་སོགས་པ་སྔ་མ་བཞིན་ནོ། །ཤེས་རབ་ཀྱིས་ཐམས་ཅད་གཅོད་པ་རལ་གྲིའི་ཆང་བ་ལ་དྷཱིཿཡིས་མཚན་པའོ། །དེ་ཡོངས་སུ་གྱུར་པ་ལས་འཇམ་དཔལ་ལོ། །མཚན་ཉིད་ཇི་ལྟ་བུ་ཞེ་ན། སྐུ་མདོག་དཀར་པོ་གཡས་ན་རལ་གྲི་གཡོན་ན་གླེགས་བམ། གཞོན་ནུའི་
[182b]
[182b.1]གཟུགས་ཅན་ཟུར་ཕུད་ལྔ། །ཕྱག་རྒྱ་ལྔ་ལྡན་བདག་ཉིད་བསམ། །ཞེས་བཤད་པའོ། །འདི་སྐད་སྟོན་པ་ཡིན་ཏེ། མུཾ་ལས་ཨེ་གྲགས་པ་ལས། ཨེ་ཁ་དོག་དཀར་པོ་གྲུ་གསུམ་གྱི་གཞལ་ཡས་ཁང་དུ། མུཾ་ལས་པཾ་གྲགས་པས་པདྨར་གྱུར་པའི་དཀྱིལ་དུ་དྷཱིཿགྱུར་པའི་རལ་གྲི་
[182b.2]ལས་འཇམ་དཔལ་སྐུ་མདོག་དཀར་པོ་ཞལ་གཅིག་པ། ཕྱག་གཉིས་པ་རལ་གྲི་དང་ཤེས་རབ་ཀྱི་ཕ་རོལ་ཏུ་ཕྱིན་པའི་པོ་ཏི་བསྣམས་པ། ན་ཚོད་ལོ་བརྒྱད་པའི་མཚན་ཉིད་ཅན་རལ་པའི་ཐོར་ཚུགས་ཅན། །དབུ་རྒྱན་རིགས་ལྔས་མཚན་པ་ཕྱག་དང་ཞབས་ཀྱི་ལེའུ་དང་མགུལ་རྒྱན་དང་
[182b.3]སྐུའི་སེ་མོ་དོ་ལ་སོགས་པའི་རྒྱན་དང་ལྡན་པའི། །མདུན་དུ་མ་ཡིན་པས་བདག་ཉིད་ཅེས་པའོ། །དེ་ལ་སྐུ་གསུང་ཐུགས་ཀྱི་རྒྱས་གདབ་པ་ནི། དཔྲལ་བ་མགྲིན་པ་སྙིང་ག་རུ། །{གོ་རིམས་,གོ་རིམ་}བཞིན་དུ་ཨོཾ་ཨཱཿཧཱུཾ་ནི་བསམ་པར་བྱ། །ཞེས་བྱའོ། །དེ་ནས་ནམ་མཁའི་མུཾ་ཡིག་
[182b.4]ཐམས་ཅད་ཀྱི་འབྱུང་གནས་དེ་བདག་འཇམ་དཔལ་གྱི་དབུས་སུ་བབས་ཏེ་གྱུར་པ་ལས་ཡེ་ཤེས་སེམས་དཔར་གྱུར་པར་བསམ་པའོ། །འཁོར་རྣམས་བསྐྱེད་པ་ནི། དེ་ནས་བདག་གིས་ཙ་བརྗོད་པས། །གཡས་ཀྱི་པད་འདབ་ཟླ་དཀྱིལ་དུ། །ལྷ་མོ་སྐྲ་ཅན་སྐུ་མདོག་དཀར། །ཞལ་
[182b.5]གཅིག་ཕྱག་གཉིས་རིན་ཆེན་གཡས། སྐྱིལ་ཀྲུང་ཕྱེད་བཅས་རྒྱལ་མཚན་གཡོན། །ཞེས་བྱ་སྟེ། ཙ་ཞེས་བརྗོད་པས་ཟླ་བའི་སྟེང་དུ་ཙ་བྱུང་ནས་དེ་གྱུར་པ་ལས་ལྷ་མོ་དཀར་མོ་མིང་སྐྲ་ཅན་མའོ། །གཡས་བརྐྱང་གཡོན་བསྐུམ་པའི་སྐྱིལ་ཀྲུང་ཕྱེད་དོ། །སྐྲ་ནི་ཚ་རེག་དང་གྲང་རེག་
[182b.6]ལས་སྐྱོབ་པས་ན་དེ་བཞིན་དུ་མེ་ལོང་ལྟ་བུའི་ཡེ་ཤེས་ཀྱི་རྣམ་རྟོག་གི་ཚ་གྲང་ལས་སྐྱོབ་པའོ། །དེ་རྗེས་བདག་གིས་ར་བརྗོད་པས། མདུན་གྱི་པད་འདབ་ཉི་དཀྱིལ་དུ། །ལྷ་མོ་དྲ་ཅན་སྐུ་མདོག་དམར། །གཡས་ན་རལ་གྲི་གཡོན་པད་སྔོན། །སྐྱིལ་ཀྲུང་ཕྱེད་པའི་གར་དུ་བཞུགས། །ཡང་ནི་
[182b.7]བདག་གིས་པ་བརྗོད་པས། །རྒྱབ་ཀྱི་པད་འདབ་ཟླ་དཀྱིལ་དུ། །ལྷ་མོ་ཟླ་འོད་སྐུ་མདོག་སེར། །སྐྱིལ་ཀྲུང་ཕྱེད་བཅས་རལ་གྲི་གཡས། །ཨུཏྤལ་སྔོན་པོ་གཡོན་པ་ན། །བདག་གིས་ན་ཡི་སྒྲ་བརྗོད་པས། །གཡོན་གྱི་པད་འདབ་ཉི་དཀྱིལ་དུ། །ཉེ་བའི་སྐྲ་ཅན་སྐུ་མདོག་ལྗང་། །གཡས་ན་རལ་གྲི་
[183a]
[183a.1]པོ་ཏི་གཡོན། །གཡས་བརྐྱང་གཡོན་བསྐུམ་སྟབས་སུ་བཞུགས། །ཞེས་བྱ་བའི་རྗེས་ནི་ཕྱི་ནས་ཏེ་ལྷ་མོ་དྲ་ཅན་བསྐྱེད་ནས་སོ། །རལ་ལ་སོགས་པའི་ཡི་གེ་རྣམས་ནི་སྔ་མ་བཞིན་ནོ། །མདུན་ལ་སོགས་པའང་ནི་གོ་སླའོ། །དྲ་བ་ཅན་ནི་ཉོན་མོངས་པ་དང་བྲལ་བས་སོ་སོར་
[183a.2]རྟོག་པའི་ཡེ་ཤེས་ཏེ་དེ་ཡང་ཉོན་མོངས་འཕྲོག་པས་དྲ་བ་ཅན་ཏེ། ཉོན་མོངས་ཕྱེད་འཕྲོག་དྲ་ཕྱེད་ཡིན། །ཞེས་གསུངས་པའི་ཕྱིར་རོ། །དེ་དང་ལྡན་པས་དྲ་བ་ཅན་ནོ། །དམར་བ་ནི་སེམས་ཅན་གྱི་དོན་ལ་ཆགས་པའོ། །ཟླ་འོད་ཅེས་བྱ་བ་ནི་མཉམ་པ་ཉིད་ཀྱི་ཡེ་ཤེས་ཏེ། ཟླ་བའི་འོད་ཐམས་ཅད་ལ་གསལ་
[183a.3]ཞིང་བསིལ་བ་ལྟར་ཐམས་ཅད་མཉམ་པ་ཉིད་ཀྱི་ཡེ་ཤེས་སོ། །སེར་བ་ནི་རིན་པོ་ཆེའི་རིགས་སེམས་ཅན་ཐམས་ཅད་ཀྱི་ཚེ་དང་བསོད་ནམས་འཕེལ་བར་བྱེད་པའོ། །ཉེ་བའི་སྐྲ་ཅན་ནི་བྱ་བ་གྲུབ་པའི་ཡེ་ཤེས་ཏེ་མེ་ལོང་ལྟ་བུའི་ཡེ་ཤེས་ཀྱི་ཤུགས་ཀྱིས་བྱུང་བས་ཉེ་བའོ། །ལྗང་གུ་ཁ་དོག་སྣ་ཚོགས་ཞེས་བྱ་སྟེ་ལས་
[183a.4]ཐམས་ཅད་པའོ། །ད་ནི་དེ་རྣམས་ཀྱི་ཕྱག་མཚན་བཤད་པར་བྱ་སྟེ། རིན་པོ་ཆེ་ནི་དགོས་འདོད་སྡོད་པའོ། །རྒྱལ་མཚན་ནི་ཆོས་མི་ནུབ་པའོ། །རལ་གྲི་ཤེས་རབ་ཀྱིས་ཐམས་ཅད་གཅོད་པའོ། །པདྨ་སྔོན་པོ་ནི་འགྲོ་བའི་དོན་བྱས་ཀྱང་ཉེས་པས་མ་གོས་པ་ལས་མི་འགྱུར་བའོ། །ཨུཏྤལ་ནི་ཐམས་ཅད་ཕན་འདོགས་ཤིང་ལན་ལ་
[183a.5]རེ་བ་མེད་པའོ། །པོ་ཏི་ནི་ཆོས་ཀྱི་ཆར་འབེབས་པའོ། །ལྷ་མོ་བཞི་པོ་དེ་རྣམས་ཀྱང་ཕྱག་རྒྱ་དང་ལྡན་པར་བསམ་ཞེས་བྱ་བ་ནི་སྔ་མ་བཞིན་ནོ། །རྣལ་འབྱོར་པའི་ལུས་ནི་རྒྱ་མཚོའི་གཟིངས་བཞིན་དུ་བསྐྱང་བར་བྱ་བ་ཡིན་ན་བསྲུང་བའི་དེ་ཁོ་ན་ཉིད་ཇི་ལྟ་བུ་སྙམ་པ་ལ་བདག་ཉིད་འཇམ་དཔལ་ཡིན་ཕྱིར་དང་། 
[183a.6]ཡི་གེ་གསུམ་གྱིས་བྱིན་བརླབས་ཕྱིར། །ལུས་བསྲུང་ཆོ་ག་བྱ་མི་དགོས། །ཞེས་བྱ་སྟེ། བདག་འཇམ་དཔལ་གྱི་རྣལ་འབྱོར་ཉིད་བསྲུང་བའི་ཆོ་ག་ཡིན་པས། གཞན་གྱི་བསྲུང་བ་ལ་རག་མ་ལུས་པ་དང་། སྐུ་གསུང་ཐུགས་བྱིན་གྱིས་བརླབ་པ་ཡང་བསྲུང་བ་མཆོག་ཏུ་
[183a.7]གྱུར་པའོ་ཞེས་པའི་དོན་ཏོ། །ཐོ་རངས་ལ་སོགས་པ་ཐོག་མ་འཇུག་པའི་དུས་དང་། གནས་སྐབས་གཞན་གྱི་བྱ་བ་དང་། མཆོད་པ་ལ་སོགས་པའི་ཡན་ལག་ཏུ་ཁྲུས་དང་ཕྱོགས་དང་དུས་དང་སྐར་མ་དང་རྫས་རྣམས་ཀྱང་རྐྱེན་དུ་གྱུར་པ་ཡིན་ན་ཅིའི་ཕྱིར་མ་བཤད་ཅེ་ན། སྙིང་རྗེའི་སེམས་
[183b]
[183b.1]ཀྱིས་མཉམ་འཇོག་ཕྱིར། །ཞེས་བྱ་སྟེ་གཏན་ཚིགས་དེའི་ཕྱིར་རོ། །དེའི་ཕྱི་རོལ་གྱི་ཁྲུས་དང་ཕྱོགས་དང་དུས་དང་སྐར་མ་དང་རྫས་ཀྱི་ཁ་དོག་ནི་སོགས་པ་ཞེས་བྱ་བར་བསྡུའོ། །དེ་རྣམས་ཀྱི་རྩོལ་བ་བྱ་མི་དགོས་ཏེ་སྙིང་རྗེ་ཆེན་པོ་དང་། སྟོང་པ་ཉིད་དང་ལྷའི་རྣལ་འབྱོར་ཉིད་ཀྱིས་གྲུབ་པའི་ཕྱིར་
[183b.2]རོ། །དེ་ཡང་། ཁྲུས་དང་གཙང་སྦྲ་འདིར་མི་དགོས། །དཀའ་ཐུབ་དཀའ་སྤྱད་མི་དགོས་ཏེ། །སངས་རྒྱས་ཀུན་དང་སེམས་དཔའ་ཆེ། །རྟག་ཏུ་སྦྱོར་བས་འགྲུབ་པར་འགྱུར། །ཞེས་གསུངས་པ་ལྟ་བུའོ། །སྙིང་རྗེ་དང་ལྡན་ན་སྡོམ་པ་གསུམ་ལ་གནས་ཏེ། དེ་ཡང་ཁྲུས་ཀྱི་ཆོ་ག་
[183b.3]ཡིན་པས་ན་སྡོམ་པ་གསུམ་ལ་གནས་པ་ནི། །དང་པོ་ཁྲུས་སུ་བཤད་པ་ཡིན། །ཞེས་གསུངས་སོ། །བྱས་པས་ཉེས་པར་འགྱུར་རམ་སྙམ་པ་ལ་བྱས་པ་ལ་ཡང་ཉེས་པ་མེད་དེ་དེ་ལྟ་བུ་ལ་དགའ་བ་དང་རྣལ་འབྱོར་གྱི་རྐྱེན་དུ་འགྱུར་ན་བྱ་བ་ཉིད་དོ། །རྣམ་པ་ཐམས་ཅད་དུ་དགོས་པ་མ་ཡིན་གྱིས་
[183b.4]བྱ་བ་ནི་ཡིན་ནོ་ཞེས་པའི་དོན་ཏོ། །དེ་ལྟར་ལྷའི་རྣལ་འབྱོར་དང་ལྡན་པས་བསྒོམ་པ་དང་། བསྒོམས་པས་དུབ་ན་བཟླས་པ་བྱ་བ་ལ་སོགས་པ་ནི། བདག་གི་ནང་གི་སྙིང་ག་རུ། །མུཾ་ཡིག་འོད་དང་ལྡན་པ་བསམ། །དེ་ལས་འཁོར་ལོ་རྩིབས་བརྒྱད་བསམ། །ཞེས་བཤད་དོ། །བདག་འཇམ་
[183b.5]དཔལ་གྱི་ནང་གི་ཡེ་ཤེས་སེམས་དཔའ་སྟེ། དེའི་ཐུགས་ཀར་མུཾ་དཀར་པོ་འོད་ཟེར་སྣ་ཚོགས་ཅན་གྱུར་པ་ལས། འཁོར་ལོ་རྩིབས་བརྒྱད་དང་ལྡན་པར་བསམ་ཞེས་པའི་དོན་ཏོ། །མདོ་སྡེ་དང་། འདུལ་བ་དང་། མངོན་པ་ཐེག་པ་ཆེ་ཆུང་གི་དྲུག་དང་གསང་སྔགས་ལས་བྱ་བ་གཙོ་
[183b.6]བོ་དང་། རྣལ་འབྱོར་གཙོ་བོ་སྟེ་བརྒྱད་ཀྱིས་ཆོས་ཀྱི་འཁོར་ལོ་སྐྱོན་མེད་པར་བསྐོར་བས་དཀར་པོ་རྩིབས་བརྒྱད་པའོ། །དེའི་མཚན་ཉིད་ཇི་ལྟ་བུ་ཞེ་ན། མུ་ཁྱུད་གཉིས་དང་ལྡན་པར་བསམ། །ཞེས་བྱ་སྟེ་མུ་ཁྱུད་རིམ་པ་གཉིས་ཀྱིས་བསྐོར་བའོ། །དེ་ཡང་ཡིག་འབྲུ་དགོད་པ་ནི་ཕྱི་རོལ་གྱི་མུ་
[183b.7]ཁྱུད་ལ་ཀཱ་ལི་ཞེས་བྱ་སྟེ། ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ། ཀྵ། དེ་རྣམས་བསམ་མོ། །མུ་ཁྱུད་ནང་མ་ལ་ནི་ཨཱ་ལི་ཞེས་བྱ་སྟེ། ཨ་ཨཱ་ཨི་ཨཱི་ཨུ་ཨཱུ་རྀ་རཱྀ་ལྀ་ལཱྀ་ཨེ་ཨཻ་ཨོ་ཨཽ་ཨཾ་ཨཿ། དེ་རྣམས་བསམ་པའོ། །དབུས་
[184a]
[184a.1]ཀྱི་ལྟེ་བ་སྟེ་འཁོར་ལོའི་སྙིང་པོ་ལ་ཨོཾ་བསམ་མོ་ཞེས་པ་ནི་གཞན་འདྲེན་པ་སྟེ་འཁོར་ལོའི་རྩིབས་ཀྱི་ཡིག་འབྲུའོ། །དེ་ཉིད་བཤད་པ། ཨ་ར་པ་ཙ་ན་དྷཱིཿདང་། མཐར་ནི་སྭཱ་ཧཱ་ཡོད་པ་རྣམས་ཞེས་བྱ་སྟེ་དང་ནི་སྭཱ་ཧཱ་བསྡུའོ། །སྙིང་པོ་ལས་མཐར་གྱུར་པ་ནི་རྩིབས་ཉིད་དོ། །
[184a.2]ཁ་ཅིག་ནི་སྭཱ་ཧཱའི་མཐའ་ཅན་ཞེས་བྱ་བར་འདོད་དོ། །དོན་ནི་འདི་ཡིན་ཏེ། ཨ་ར་པ་ཙ་ན་དྷཱིཿསྭཱ་ཧཱ་བརྒྱད་རྩིབས་རེ་ལ་ཡིག་འབྲུ་རེ་དགོད་པའོ། །དེ་ཉིད་ཀྱིས་ནི། རྩིབས་བརྒྱད་ལ་ནི་ཀླག་ཕྱོགས་སུ། །སེམས་ཀྱིས་བྲི་ཞིང་བསམ་པར་བྱ། །ཞེས་བཤད་པའོ། །ཀླག་ཕྱོགས་ནི་མདུན་ནས་
[184a.3]གཡས་ཕྱོགས་ནས་ཕར་རིམ་པས་སོ། །རིམ་གྱིས་བྲི་བ་ནི་གསལ་བར་བསམ་པའོ། །དེ་ཡང་གང་གི་ཚེ་བར་སྐབས་སུ་སྐྱོ་བར་གྱུར་པ་དེའི་ཚེ་མཆོད་པ་དང་། བསྟོད་པ་བྱས་ལ་བསྒོམ་པར་བྱའོ། །དེ་ནས་ཀྱང་སྐྱོ་བར་གྱུར་ན་བཟླས་པ་བྱ་སྟེ། ཨོཾ་ཨ་ར་པ་ཙ་ན་དྷཱིཿསྭཱ་ཧཱ་ཞེས་
[184a.4]བཟླས་སོ། །འདི་སྐད་སྟོན་པ་ཡིན་ཏེ། ཐོ་རངས་ཀྱི་དུས་སུ་ཁྲུས་ལ་སོགས་པ་བྱས་སམ་མ་བྱས་ཀྱང་རུང་སྟེ། སྟན་བདེ་བ་ལ་འདུག་ནས་སྙིང་རྗེའི་སེམས་ཀྱིས་མཉམ་པར་བཞག་ལ་མཆོད་པ་རྣམ་པ་ལྔ་དང་རས་རིས་ལ་སོགས་པའི་སྐུ་གཟུགས་དང་མཎྜལ་བྱི་དོར་ལེགས་པར་བྱས་
[184a.5]པར་མེ་ཏོག་ཚོམ་བུར་དགྲམ་པ་དང་། སྔར་བཤད་པའི་གཏོར་མ་བཤམ་པའམ། ཡང་གཏོར་མ་མ་བཤམས་པ་ཡང་རུང་སྟེ་སྔར་བཤད་པའི་ཡན་ལག་བདུན་པ་ལ་སོགས་པ་བྱས་པ་སྟེ་ཚད་མེད་པ་བཞི་བསྒོམ་པ་དང་། ཡང་ན་ཡན་ལག་བཅུ་གཅིག་པ་བྱ་སྟེ། ཕྱོགས་དུས་ཀུན་
[184a.6]ན་བཞུགས་པ་ཡི། །སངས་རྒྱས་ཆོས་དང་དགེ་འདུན་ཏེ། །དཀོན་མཆོག་གསུམ་ལ་སྐྱབས་སུ་མཆི། །བདུག་པ་མེ་ཏོག་མར་མེ་སོགས། །དངོས་སུ་བཤམས་དང་སྤྲུལ་པས་མཆོད། །བདག་གི་སྐྱེ་གནས་ཐམས་ཅད་དུ། །སྡིག་པ་ཅི་བགྱིས་ཐམས་ཅད་བཤགས། །བདེ་གཤེགས་
[184a.7]སྲས་བཅས་བསམ་དག་པའི། །འགྲོ་བའི་དགེ་ལ་རྗེས་ཡི་རང་། །མགོན་པོ་ཐུགས་རྗེ་ཆེ་རྣམས་ཀྱིས། །ཆོས་ཀྱི་འཁོར་ལོ་བསྐོར་དུ་གསོལ། །ཇི་སྙེད་སངས་རྒྱས་མ་ལུས་པ། །མྱ་ངན་མི་འདའ་བཞུགས་སུ་གསོལ། །བླ་ན་མེད་པའི་བྱང་ཆུབ་ཏུ། །དུས་འདི་ཕན་ཆད་སེམས་
[184b]
[184b.1]བསྐྱེད་བགྱི། །མགོན་པོ་རྣམས་ལ་ལུས་འདི་དབུལ། །ཐུགས་ལ་བཞེས་ཤིང་དངོས་གྲུབ་སྩོལ། །བདག་གི་དགེ་བ་དེ་དག་གིས། །འགྲོ་རྣམས་ཐམས་ཅད་མྱུར་རྫོགས་ཤོག །སོ་སོར་ཐར་དང་བྱང་ཆུབ་སེམས། །རིག་འཛིན་སྡོམ་ལ་གནས་པར་བགྱི། །ཞེས་བརྗོད་ལ་གཤེགས་སུ་
[184b.2]གསོལ་ལོ། །དེ་ནས་ཚད་མེད་པ་བཞི་ལ་སོགས་པ་ནས་སྙིང་གར་འཁོར་ལོ་བསྒོམ་པའི་བར་དུ་སྔ་མ་བཞིན་དུ་བྱས་ལ། ལྟེ་བའི་ཨོཾ་ལས་འོད་འཕྲོས་པས་ཡེ་ཤེས་སེམས་དཔའ་སྤྱན་དྲངས་ལ་མཆོད་པ་རྣམ་པ་ལྔ་ལ་སོགས་པ་དབུལ་ཞིང་བསྟོད་ལ་དེ་ནས་གསལ་བར་བསྒོམ་པའོ། །དེ་ནས་སྐྱོ་བར་
[184b.3]གྱུར་ན་མཆོད་པ་ལ་སོགས་པ་བྱ་སྟེ། དེ་ཉིད་བཤད་པ། དེ་ལས་ཨོཾ་ལས་འོད་ཟེར་ནི། །ལྕགས་ཀྱུའི་དབྱིབས་འཕྲོས་ཡི་དམ་ལྷ། །འཁོར་བཅས་བཀུག་ནས་ནམ་མཁར་བསམ། །ཞེས་བྱའོ། །སྙིང་གའི་ཨོཾ་ལས་འོད་ཟེར་ལྕགས་ཀྱུའི་དབྱིབས་འདྲ་བ་འཕྲོས་པས་ཡི་དམ་གྱི་ལྷ་འཇམ་དཔལ་འཁོར་
[184b.4]ལྷ་མོ་བཞིས་བསྐོར་བའི་ཡེ་ཤེས་སེམས་དཔའ་སྤྱན་དྲངས་ལ་མདུན་དུ་བཞུགས་སུ་གསོལ་བའོ། །དེ་ཡང་སྒོམ་པ་གཙོ་བོར་བྱེད་པས་ཛཿཧཱུཾ་བཾ་ཧོཿཞེས་བརྗོད་པས་དགུག་པ་དང་གཞུག་པ་དང་བཅིང་བ་དང་དབང་དུ་བྱ་བས་གཉིས་སུ་མེད་པར་བསྒོམ་མོ། །བཟླས་པ་གཙོ་བོར་བྱེད་ན་མདུན་ཉིད་དུའོ། །དེ་ཉིད་
[184b.5]མཆོད་པར་འདོད་པས་དེ་ལ་དངོས་སམ་ཏིང་ངེ་འཛིན་གྱིས། ཕྱག་དང་མཆོད་པ་དབུལ་བར་བྱ། །ཞེས་བྱ་སྟེ། སྙན་སྔགས་དང་བཅས་པའི་ཕྱག་བྱས་པས་བདག་གི་སྙིང་གའི་ཨོཾ་ལས་ལུས་མཛེས་པ་རྒྱན་དང་ལྡན་པ་གྲངས་མེད་པས་ཕྱག་བྱས་པར་བསམ་པ་དང་། ཡང་དེ་ཉིད་དུ་ཐིམ་པར་བསམ་པ་ལ་
[184b.6]ལྷ་མོ་དཔག་ཏུ་མེད་པ་ཡང་ཨོཾ་ལས་འཕྲོས་ཏེ་མཆོད་པ་བྱེད་པར་བསམ་ཞིང་དངོས་སུ་དབུལ་ལོ། །དེ་ནས་ཡང་ཨོཾ་ཉིད་ལ་ཐིམ་པའོ། །དངོས་སུ་མ་འབྱོར་ན་ཏིང་ངེ་འཛིན་གྱིས་ཀྱང་དབུལ་ལོ། །མདུན་གྱི་ལྷ་རྣམས་གསལ་བསམས་ལ། །རང་གི་སྙིང་གའི་སྔགས་གསལ་བར། །ཞེས་བྱ་བ་ནི་
[184b.7]བཟླས་བརྗོད་བྱ་སྟེ། རང་གི་སྙིང་གའི་སྔགས་ནི་ཨོཾ་དང་རྩིབས་བརྒྱད་ཀྱི་ཡི་གེའོ། །མདུན་གྱི་ལྷ་ནི་འཇམ་དཔལ་འཁོར་དང་བཅས་པའོ། །དེ་ཐམས་ཅད་གསལ་བར་བསྒོམ་ཞིང་བཟླས་ཞེས་པའི་དོན་ཏོ། །བཟླས་པའི་བསམ་པ་ནི། བཟླས་པ་ཡི་ནི་མཆོད་པ་འདི། །ཡིད་ཀྱིས་བཟླས་པས་
[185a]
[185a.1]འོད་འཕྲོས་ཏེ། །འོད་ལས་ལྷ་མོ་མང་སྤྲོས་ཏེ། །མདུན་གྱི་ལྷ་རྣམས་མཆོད་བསམ་ཞིང་། །ལྷ་མོ་ཉིད་ཀྱང་དེར་ཐིམ་པར། །ཞེས་བྱ་སྟེ། བཟླས་པ་བྱས་པས་སྙིང་གའི་ཡིག་འབྲུ་ལས་འོད་འཕྲོས་པས་ལྷ་མོར་གྱུར་ནས་མཆོད་པ་ཕུལ་ནས་སླར་འདུས་པའོ། །བརྒྱ་རྩ་བརྒྱད་ཀྱི་
[185a.2]གྲངས་སུ་བྱ། །ཞེས་བྱ་བ་ནི་མཆོད་པ་ཙམ་དུ་ཟད་ཀྱི་ངེས་པ་ཁོ་ན་མ་ཡིན་ནོ། །དེ་ཡང་བསྒོམ་པ་གཙོ་བོར་བྱེད་པ་ནི་སྙིང་གའི་ཡིག་འབྲུ་ཁོ་ན་གསལ་བར་བྱ་ཞིང་བཟླས་ལ། བཟླས་བརྗོད་གཙོ་བོར་བྱེད་པས་མདུན་གྱི་ལྷ་དང་སྔགས་ཀྱི་འོད་ཟེར་སྤྲོ་བསྡུ་གསལ་བར་བྱའོ། །ཁ་ཅིག་ན་འོད་འཕྲོས་
[185a.3]པས་ཐུགས་དམ་བསྐུལ་ནས་སླར་འདུས་པས་དངོས་གྲུབ་སྩོལ་བར་གསུངས་སོ། །དེ་ནས་ཡང་སྐྱོ་བར་གྱུར་ན་མཆོད་པ་འབུལ། རྡོ་རྗེ་གནོད་སྦྱིན་ཡོངས་སུ་བཟླས་པའི་ཆུས་མཆོད་པའི་ཡན་ལག་རྣམས་བསངས་ལ་ཨོཾ་བཛྲ་དྷཱུ་པེ་ཧཱུཾ་ཞེས་སྤོས་བྱིན་གྱིས་བརླབ། ཨོཾ་བཛྲ་པུཥྤེ་ཧཱུཾ། ཨོཾ་བཛྲ་ཨཱ་ལོ་
[185a.4]ཀེ་ཧཱུཾ་ཨོཾ་བཛྲ་གནྡྷེ་ཧཱུཾ་ཞེས་མེ་ཏོག་དང་མར་མེ་དང་དྲི་ཆབ་བྱིན་གྱིས་བརླབས་ཏེ། དེ་རྣམས་རང་རང་གི་ལྷ་མོར་རོ། །ཨོཾ་ཨ་ཀཱ་རོ་མུ་ཁཾ་སརྦ་དྷ་རྨ་ཎཱཾ་ཨཱདྱ་ནུཏྤནྣ་ཏྭཱད་ཅེས་པ་ལྷའི་ཞལ་ཟས་རོ་བརྒྱ་དང་ལྡན་པ་མི་རྟོག་པའི་ཡེ་ཤེས་ཐོབ་པར་བྱིན་གྱིས་བརླབས་ལ། དེ་ནས་དུང་ལ་སོགས་པ་ཆུ་གཙང་
[185a.5]དྲི་དང་མེ་ཏོག་དང་སྨན་སྣ་ཚོགས་དང་ལྡན་པ་ལ་རྡོ་རྗེ་སེམས་དཔའ་ཡོངས་སུ་བཟླས་པ་དབུལ་ཏེ། དེ་ཡང་ཁ་ཅིག་ཏུ་ནི་ཁྲུས་ཁ་ཅིག་ཏུ་ནི་བྱང་ཆུབ་ཀྱི་མཆོད་པའོ། །དེ་ནས་མཆོད་པ་ཐམས་ཅད་དབུལ་བར་བྱ་སྟེ། ཨོཾ་སརྦ་ཏ་ཐཱ་ག་ཏ་དྷཱུ་པ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ་ཞེས་བདུག་སྤོས་
[185a.6]དབུལ། ཨོཾ་སརྦ་ཏ་ཐཱ་ག་ཏ་པུཥྤ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཨོཾ་སརྦ་ཏ་ཐཱ་ག་ཏ་ཨཱ་ལོ་ཀེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཨོཾ་སརྦ་ཏ་ཐཱ་ག་ཏ་གནྡྷེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ་ཞེས་མེ་ཏོག་དང་། མར་མེ་དང་། དྲི་ཆབ་རྣམས་{གོ་རིམས་,གོ་རིམ་}བཞིན་དབུལ། ཨོཾ་
[185a.7]སརྦ་ཏ་ཐཱ་ག་ཏ་ནཻ་བི་དྱེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ་ཞེས་ཞལ་ཟས་དབུལ། གཞན་ཡང་ན་བཟའ་ལ་སོགས་པ་ཡང་ཨོཾ་དང་མངོན་པར་བཟླས་ལ་དབུལ་ལོ། །དེ་ནས་བསྟོད་པ་བྱ་བ་ནི། གཞོན་ནུ་མཛེས་པའི་སྐུ་འཆང་ཞིང་། །ཤེས་རབ་སྒྲོན་མས་རབ་བརྒྱན་པ། །འགྲོ་བའི་
[185b]
[185b.1]གཏི་མུག་མུན་སེལ་བ། །འཇམ་པའི་དབྱངས་ལ་ཕྱག་འཚལ་བསྟོད། །ཅེས་བྱའོ། །གཞོན་ནུ་སྔ་མ་བཞིན་ནོ། །མཛེས་པ་ནི་ཐ་དད་པ་དང་། ཐ་མི་དད་པའི་རྒྱན་ཚང་བའོ། །ཐ་དད་པ་ནི་དབུ་རྒྱན་ལ་སོགས་པའོ། །ཐ་མི་དད་པ་ནི་མཚན་དང་དཔེ་བྱད་དེ་དེ་ལྟ་བུས་མཛེས་པར་བྱས་
[185b.2]པའི་སྐུ་དང་ལྡན་པས་འཆང་ཞེས་པ་སྟེ་སྐུ་ལ་བསྟོད་པའོ། །ཤེས་རབ་ནི་ཤེས་བྱ་ཐམས་ཅད་ལས་ཕུལ་དུ་གྱུར་པ་སྟེ་གཉིས་སུ་མེད་པའི་ཡེ་ཤེས་སོ། །དེ་ཉིད་སྒྲོན་མ་སྟེ་མ་རིག་པའི་མུན་ནག་འཇོམས་པ་དང་། ཐམས་ཅད་གསལ་བས་ན་ཐུགས་ལ་བསྟོད་པའོ། །རང་ཉིད་ཀྱིས་
[185b.3]རྟོགས་པ་གཞན་ལ་བསྟོད་པས་གཞན་གྱི་མ་རིག་པ་འཇོམས་ཤིང་ཡེ་ཤེས་གསལ་བར་བྱེད་པས་འགྲོ་བའི་གཏི་མུག་གི་མུན་པ་སེལ་བ་ཞེས་གསུང་ལ་བསྟོད་པའོ། །གཞན་དག་ནི་ལོངས་སྤྱོད་རྫོགས་པའི་སྐུ་དང་། ཆོས་ཀྱི་སྐུ་དང་སྤྲུལ་པའི་སྐུ་ལ་བསྟོད་པ་སྟེ་{གོ་རིམས་,གོ་རིམ་}བཞིན་དུ་འདོད་
[185b.4]དོ། །དེ་ལྟ་བུ་དང་ལྡན་པས་འཇམ་པའི་དབྱངས་ཞེས་བྱ་སྟེ་སྙན་ངག་གིས་བསྟོད་པའོ། །དེ་ལ་གཏོར་མ་ཙམ་གཏོང་བར་འདོད་པས་ནི་འཁོར་ལོ་དང་ཡིག་འབྲུ་ལ་ང་རྒྱལ་ཙམ་བྱས་ལ་བཟླས་བརྗོད་བརྒྱ་རྩ་བརྒྱད་ཙམ་བྱས་ནས་བསྟོད་པ་བྱའོ། །གཏོར་མ་ལ་མི་འཇུག་པ་རྣམས་ཀྱིས་ནི་
[185b.5]འདི་ཉིད་དུ་ལྷ་རྣམས་གཤེགས་སུ་གསོལ་ཏེ་རྒྱས་པར་འོག་ནས་འབྱུང་ངོ་། །དེ་ནས་ལངས་ལ་མཚན་ཡང་དག་པར་བརྗོད་པ་ཡང་ལྷའི་ང་རྒྱལ་དང་ལྡན་པས་དུས་གསུམ་དུ་གདོན་ནོ། །སྤྱོད་ལམ་གཞན་དུ་ཡང་ལྷའི་ང་རྒྱལ་གྱིས་གནས་པར་བྱའོ། །ཁ་ཟས་ལ་སོགས་པ་ཡང་
[185b.6]རཾ་གྱིས་ཉེས་པ་དང་བྲལ་བར་བསམ། ཨོཾ་སརྦ་དྷརྨ་ཏེ་བཛྲ་སིདྡྷི་ཧཱུཾ་ཞེས་བརྗོད། ཨ་ལས་བདུད་རྩིར་གྱུར་པར་བསམ། ཨོཾ་ཨ་མྲྀ་ཏེ་ཧཱུཾ་ཕཊ་ཅེས་བརྗོད་པའོ། །གཞན་དག་ནི་ཨོཾ་སརྦ་ཀ་རི་ཞེས་པས་ཉེས་པ་དང་བྲལ་ཞིང་། ཨོཾ་སརྦ་སིདྡྷི་ཞེས་བརྗོད་པས་ཡོན་ཏན་ཐམས་
[185b.7]ཅད་ཀྱི་འབྱུང་གནས་བདུད་རྩིར་བསམ་ཞེས་གསུང་ངོ་། །དེ་ནས་ལྷའི་ང་རྒྱལ་གྱིས་བཟའ་བར་བྱའོ། །གཞན་ཡང་སྦྱིན་སྲེག་ལ་སོགས་པ་གསང་སྔགས་ཀྱི་བྱ་བ་ཐམས་ཅད་དང་ཀློག་པ་ལ་སོགས་པ་ཆོས་སྤྱོད་བཅུའི་བདག་ཉིད་ཀྱི་མདོ་དོན་དྲན་པའི་བློ་བཞག་ནས་ཞེས་
[186a]
[186a.1]གསུངས་པ་ཐམས་ཅད་ཀྱང་ང་རྒྱལ་ཤེས་པར་བྱ་སྟེ་ལྷའི་ང་རྒྱལ་དེ་ཉིད་ཀྱིས་བྱའོ། །དེ་ཡང་། གང་དག་ཏུ་ནི་རྣམ་པ་མེད། །ལས་ཀྱི་ཆོ་ག་རྣམས་མེད་པ། །དེར་ནི་སྤྱི་རྒྱུད་ལས་གསུངས་པའི། །ཆོ་ག་མཁས་པས་བརྟེན་པར་བྱ། །ཞེས་གསུངས་པ་ལྟ་བུའོ། །
[186a.2]གཏོར་མ་གཏོང་བར་འདོད་པས་གཏོང་བའི་རིམ་པ་ཇི་ལྟ་བུ་ཞེ་ན། བསྟོད་པའི་རྗེས་ལ་གཏང་བར་བྱ་བ་ཡིན་ཏེ། དེ་ཉིད་བཤད་པ། དེ་རྗེས་གཏོར་མ་བྱིན་བརླབས་ཏེ། །ལག་པ་རྡོ་རྗེ་ཐལ་སྦྱར་ནས། །ཞེས་བྱ་སྟེ་བསྟོད་པའི་རྗེས་ཏེ་ཕྱི་ནས་བར་མ་ཆད་པར་གཏོར་མ་བྱིན་གྱིས་བརླབ་པའི་ཕྱག་རྒྱ་
[186a.3]ལག་པ་རྡོ་རྗེ་ཐལ་མོ་སྦྱར་བ་སྟེ། ཐལ་མོ་སྦྱར་བའི་སོར་མོ་ཕན་ཚུན་རྩེ་བསྣོལ་བའོ། །དེ་ཡང་ཐལ་མོ་དམ་དུ་བསྡམས་པ་ལས་སོར་མོ་ཐམས་ཅད་བསྣོལ་བ་ནི་རྡོ་རྗེ་ཐལ་མོར་བཀའ་སྩལ་ཏེ་ཞེས་གསུངས་སོ། །ལག་སོར་རྣམས་ལ་རཾ་ཁ་དོག་དམར་པོ་བསམ་མོ། །ལག་སོར་ཁོ་ན་ལ་འམ་ཞེ་ན། 
[186a.4]གཏོར་མར་ཡང་ནི་ཞེས་བསྣན་པའོ། །རཾ་ཁ་དོག་དམར་པོ་བསྒོམས་ཏེ། དེ་ནས་ལག་སོར་གྱི་རཾ་ལས་འོད་འཕྲོས་པས་གཏོར་མའི་རཾ་ལ་ཕོག་སྟེ། འོད་ཟེར་དེ་རྣམས་ཀྱིས་གཏོར་མའི་ཉེས་པ་དང་། སྐྱོན་དུ་གྱུར་པ་འབགས་པ་དང་། ཉམས་པ་དང་། རྨེ་བ་དང་། དྲི་མ་ཅན་དུ་གྱུར་པ་དང་། 
[186a.5]མི་མཐུན་པ་ཐམས་ཅད་དག་པར་བསམ་མོ། །སྔགས་བདུན་བཟླས་ཤིང་ཕྱག་རྒྱ་བཅའ། །ཞེས་པ་ནི། ལུས་ངག་ཡིད་གསུམ་གྱི་སྤྱོད་པ་ནུས་པ་ཅན་དུ་བྱ་བའི་ཕྱིར་ལན་གྲངས་བདུན་ནོ། །དེ་ཉིད་ཀྱི་སྔགས་ནི་ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ་ཞེས་བྱ་བའོ། །ལག་པ་
[186a.6]རིན་ཆེན་སྒྲོམ་བུ་ཞེས་བྱ་བ་ནི་སྙིམ་པ་མདུན་དུ་གཞག་པའི་སོར་མོ་རྣམས་རྩེ་མོ་སྦྱར་ཏེ་ཚིགས་ཟུར་ཅན་དུ་བྱ་བའོ། །དེ་ལྟ་བུར་བྱས་པའི་ཚིགས་ཀྱི་བར་དང་གཏོར་མའི་ནང་དུ་སྭ་ཁ་དོག་སེར་པོ་བསམ་པའོ། །སྭ་ལས་འོད་ཟེར་བྱུང་སྟེ་འཕྲོས་པས་གཏོར་མའི་སྭ་ལ་ཕོག་པས་རྒྱ་ཆེན་པོ་འཇིག་རྟེན་
[186a.7]ཐམས་ཅད་གང་བ་འདོད་པའི་ཡོན་ཏན་གཟུགས་མཛེས་པ་དང་། སྒྲ་སྙན་ཅིང་ཡིད་དུ་འོང་བ་དང་། དྲི་ཞིམ་པ་དང་། རོ་མངར་ཞིང་ཞིམ་པ་དང་། རེག་བྱ་འཇམ་ཞིང་ཡིད་དུ་འོང་བ་ལྔའི་རང་བཞིན་དུ་གང་བར་བསམ་མོ། །སྔགས་དང་ཕྱག་རྒྱ་ལན་བདུན་བཟླས། །ཞེས་བྱ་བ་
[186b]
[186b.1]ནི་སྔ་མ་བཞིན་ནོ། །ཨོཾ་ན་མཿསརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷྱཿསརྦ་ཏད་ཁཾ་ཨུངྒ་ཏེ་སྥ་ར་ཎ་ཧི་མཾ་ག་ག་ན་ཁཾ་སྭཱ་ཧཱ། ཞེས་བྱ་བ་ནི་སྔགས་སོ། །ལག་པ་ཐལ་སྦྱར་གཤོག་པར་གདེངས། །ཞེས་བྱ་བ་ནི་ཐལ་མོ་སྦྱར་བ་ལས་བསྐྱེད་ལ་གཤོག་པ་གདེངས་པ་ལྟར་བྱས་པའོ། །ལག་སོར་དང་
[186b.2]གཏོར་མའི་ནང་དུ་ཨ་དཀར་པོ་བསམས་པ་ལས་འོད་འཕྲོས་པས་གཏོར་མའི་ཨ་ལ་ཕོག་པས་བདུད་རྩིར་གྱུར་པའོ། །དེ་ཉིད་ཀྱིས། ལག་སོར་དང་ནི་གཏོར་མར་ཨ། །དེ་ནས་བདུད་རྩིའི་རྒྱ་མཚོར་འཁྱིལ། །ཞེས་བྱ་བའོ། །ཕྱག་རྒྱ་སྔགས་ནི་ལན་བདུན་བཟླས། །ཞེས་བྱ་བ་ནི་བཤད་
[186b.3]ཟིན་ཏོ། །སྔགས་ནི་ཨོཾ་ཨ་མྲྀ་ཏེ་ཀུཎྜ་ལི་ཧ་ན་ཧ་ན་ཧཱུཾ་ཕཊ་ཅེས་བྱའོ། །ལག་པ་ལྕགས་ཀྱུའི་ཕྱག་རྒྱ་བཅས། །ཞེས་བྱ་བ་ནི་ལག་པ་གཉིས་ཁུ་ཚུར་བཅངས་པའི་མཁྲིག་མ་བསྣོལ་ལ། མཐེ་ཆུང་ལུ་གུ་རྒྱུད་དུ་སྦྲེལ། །མཛུབ་མོ་ལྕགས་ཀྱུ་ལྟར་བྱས་པའོ། །སྙིང་གའི་འཁོར་ལོའི་ལྟེ་བའི་
[186b.4]ཨོཾ་ལས་འོད་ཟེར་ལྕགས་ཀྱུའི་དབྱིབས་ཅན་འཕྲོས་པས་འོད་ཟེར་དང་སྔགས་འོག་ནས་འབྱུང་བ་འདི་གཉིས་ཀྱིས་སྤྱན་དྲངས་ཏེ་ཞེས་བྱ་བའི་དོན་ཏོ། །ཨོཾ་ཨཱཿཧཱུཾ། ཨེ་ཧྱེ་ཧི་བྷ་ག་ཝཱན་མ་ཧཱ་ཀཱ་རུ་ཎི་ཀ་དྲྀ་ཤྱ་ཧོ་ས་མ་ཡ་ཧོཿཞེས་བྱ་བ་ནི་སྔགས་སོ། །སྤྱན་དྲང་སྙམ་པ་ལ། བདེ་གཤེགས་སྲས་
[186b.5]བཅས་འཁོར་བཅས་ཀུན། །ཞེས་བྱ་བ་སྟེ། སངས་རྒྱས་རྣམས་བདེ་བས་བདེ་བར་གཤེགས་པའོ། །སྲས་ནི་བྱང་ཆུབ་སེམས་དཔའོ། །འཁོར་ནི་ཉན་ཐོས་དང་རང་སངས་རྒྱས་རྣམས་སོ། །ཡང་ན་ཐམས་ཅད་ཀྱང་བདེ་བར་གཤེགས་པའི་འཁོར་ཏེ་ཁམས་གསུམ་ནི་སེམས་
[186b.6]ཅན་ཐམས་ཅད་དང་བཅས་པ་ཞེས་པ་ཁ་ཅིག་འདོད་དོ། །ཀུན་ཞེས་བྱ་བ་ནི་མ་ལུས་པའོ། །མདུན་གྱི་ནམ་མཁའི་གདན་ཐོག་ཏུ་ཡིད་ཀྱིས་མངོན་སུམ་དང་འདྲ་བར་གསལ་བ་ནི་གཞུག་པའོ། །དེ་ནས་ཏིང་ངེ་འཛིན་གྱི་སྤྲོ་བསྡུས་དེ་ལ་ཕྱག་འཚལ་བ་དང་། མཆོད་པ་དབུལ་བའོ། །
[186b.7]སྤྲོ་བསྡུ་གང་ལས་ཤེ་ན། ཐུགས་ཀའི་ཨོཾ་ལས་སྤྲོ་བསྡུ་ཞེས་བྱའོ། །ཇི་ལྟ་བུ་ཞེ་ན། བདག་ལུས་དཔག་ཏུ་མེད་པ་དང་། །ལྷ་མོ་དཔག་ཏུ་མེད་པ་སྤྲོ། །ཞེས་བྱ་སྟེ། དཔག་ཏུ་མེད་པ་ནི་གྲངས་དང་མཚན་ཉིད་དོ། །ཏིང་ངེ་འཛིན་འགའ་ཞིག་གམ་ཞེ་ན་མ་ཡིན་ཏེ། མཆོད་པ་
[187a]
[187a.1]དངོས་སུ་ཡོད་ན་ཡང་། །ཚིགས་བཅད་དང་ནི་སྔགས་ཀྱིས་དབུལ། །ཞེས་བྱ་སྟེ་ཚིགས་སུ་བཅད་པ་ནི། བདུག་སྤོས་ཕལ་ཆེར་བདུག་སྤོས་བླ་རེ་སྟེ། །བདུག་སྤོས་བཀོད་པའི་འོད་ཟེར་རབ་བརྒྱན་ཞིང་། །བདུག་སྤོས་སྣ་ཚོགས་བདུག་སྤོས་གཅལ་དུ་བཀྲམ། །
[187a.2]བདག་ཉིད་ཆེན་པོ་རྒྱལ་བ་དེ་དག་མཆོད། །ཅེས་བྱ་བ་ལ་སོགས་པའོ། །སྔགས་ནི་སྔར་བསྟན་པ་རྣམས་སོ། །ད་ནི་འགྲོ་བ་ལ་གཏོར་མ་སྦྱིན་པ་བཤད་པར་བྱ་སྟེ། དེ་རྗེས་གཏོར་མ་བསྔོ་བར་བྱ། །ཞེས་དམ་བཅས་པའོ། །དེ་ཉིད་བཤད་པ་ནི་ལག་པ་གཡས་པ་རྡོ་རྗེ་ཁུ་ཚུར་བཅངས་
[187a.3]མཛུབ་མོ་བསྒྲེངས་ནས་རྩེ་མོ་ཧཱུཾ་དཀར་པོ་བསམ་མོ། །ཧཱུཾ་ལས་འོད་འཕྲོས་པས་སོ་སོའི་གནས་སུ་འབྱུང་བ་ནི་ཇི་ལྟར་མོས་པ་དང་། ཇི་ལྟར་དགའ་བར་སྤྱོད་པའོ། །སྔགས་དང་ཕྱག་རྒྱ་ལན་བདུན་བཟླས། །ཞེས་བྱ་བ་ནི་བཤད་ཟིན་ཏོ། །ཨོཾ་སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་སམྦྷ་ར་སམྦྷ་ར་
[187a.4]ཧཱུཾ་ཞེས་བྱ་བ་ནི་སྔགས་སོ། །ལག་པ་གཡས་པ་རྡོ་རྗེ་ཁུ་ཚུར་སྙིང་གར་བཅས་ལ་གཡོན་པ་མཆོད་སྦྱིན་གྱི་སྣོད་འདེགས་པ་ལྟར་བྱས་ལ་གཡོན་པའི་སོར་མོ་བྲེ་ག་ལ་སྟེ་རྩེ་མོའི་ནང་ལྔ་ལ་ཡི་གེ་ཧཱུཾ་དཀར་པོ་ལྔ་ནི་སོར་མོ་རེ་ལ་ཧཱུཾ་རེ་བསམ་མོ། །ཧཱུཾ་རྣམས་ལས་འོད་འཕྲོས་པས་མཆོད་པའི་ལྷ་མོ་
[187a.5]དཔག་ཏུ་མེད་པ་འཐོན་ནས་དེ་རྣམས་ནི་བྱོན་པ་ལྟར་ཐམས་ཅད་ལ་སྟེར་བར་བྱེད་པས་ལག་ཏུ་ལྷན་ལྷན་གཏད་པར་བསམ་ཞིང་སྔགས་དང་ཕྱག་རྒྱ་ལན་བདུན་བཅའ་ཞེས་བྱའོ། །སྔགས་ནི་ཨོཾ་ཛྙཱ་ན་ཨ་ཝ་ལོ་ཀི་ཏེ་ས་མནྟ་སྥ་ར་ཎ་རསྨི་བྷ་ཝ་ས་མ་ཡ་མ་ཧཱ་མ་ཎི་དུ་རུ་དུ་རུ་ཧྲྀ་ད་ཡ་ཛ་ལ་ནི་
[187a.6]སྭཱ་ཧཱ་ཞེས་བྱ་བའོ། །ལག་གཉིས་སོ་སོར་ནང་དུ་བསྣོལ། །ཞེས་བྱ་བ་ནི་གཅིག་གི་ནང་དུ་གཅིག་གི་སོར་མོ་རྣམས་བཅུག་པའི་མཐེ་བོང་གཉིས་བརྐྱང་སྟེ་ལྟོ་གཉིས་ལ་ཛ་དམར་པོ་རེ་བསམ་མོ། །ཛ་དེ་གཉིས་ལས་འོད་ཟེར་ལྕགས་ཀྱུ་ལྟ་བུ་འཕྲོས་པས་འཕགས་པ་དང་སེམས་ཅན་ཐམས་
[187a.7]ཅད་དབང་དུ་བསྡུས་ནས་དེ་ནས་ནི་ཐམས་ཅད་ལ་ཅི་བཅོལ་བའི་ཕྲིན་ལས་མཛད་པ་དང་བྱེད་པར་བསམ་མོ། །དེ་ནས་སྔགས་འོག་ནས་འབྱུང་བ་འདི་ཕྱག་རྒྱ་དང་བཅས་པ་ལན་བདུན་བཟླས་སོ། །ཨོཾ་ན་མཿས་མནྟ་བུདྡྷཱ་ནཱན་གྲ་ཧེ་ཤྭ་རེ་པྲ་ཛོ་ཏི་ནི་མ་ཧཱ་ས་མ་ཡ་སྭཱ་ཧཱ། དེ་ནས་སྔགས་ཐམས་
[187b]
[187b.1]ཅད་ནུས་པ་བརྟན་པས་ན་རྟེན་ཅིང་འབྲེལ་པར་འབྱུང་བའི་སྙིང་པོ་བསྔགས། ཡེ་དྷརྨཱ་ཧེ་ཏུ་བྲ་བྷ་ཝཱ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་ཝ་དཏ། ཏེ་ཥཱཉྩ་ཡོ་ནི་རོ་དྷ་ཨེ་ཝཾ་བཱ་དཱི་མ་ཧཱ་ཤྲ་མ་ཎཿཞེས་བྱ་བ་བཟླས་སོ། །ཀྱང་ཞེས་བྱ་བ་ནི་བསྡུ་བ་སྟེ་ཆོས་ཀྱི་སྦྱིན་པ་ཡང་ཁ་ཏོན་བྱ་ཞེས་བྱ་བའི་དོན་ཏོ། །དེ་ཉིད་
[187b.2]བཤད་པ་དེ་ནས་ཆོས་ཀྱི་སྦྱིན་པ་ནི། །རྒྱ་ཆེན་རབ་ཟབ་མདོ་གདོན་བྱ། །ཞེས་བྱ་བས་བསྟན་ཏོ། །ཆོས་བཤད་པས་ཐམས་ཅད་ཀྱིས་མཉན་པས་ཐམས་ཅད་བྱང་ཆུབ་སེམས་སུ་ལྡན་པར་བསམ་པ་དང་། བདག་གིས་ཀྱང་ཉན་པ་དང་། གསལ་བ་དང་། ཐམས་ཅད་དུ་ཐོས་པ་
[187b.3]དང་། ཐམས་ཅད་ཀྱི་སྐད་དུ་གོ་བ་དང་། ཆོས་ཀྱི་སྒོ་མོ་མཐའ་ཡས་པ་དུས་གཅིག་ལ་སྟོན་པར་བསམས་ལ། ཁ་ཏོན་བྱ་བའམ་ཀླག་པ་ཡང་རུང་སྟེ། ཟབ་པ་དང་དོན་དམ་པ་སྤྲོས་པ་དང་བྲལ་བ་སྟོན་པ་དང་། རྒྱ་ཆེ་བ་ཐམས་ཅད་ཕུན་སུམ་ཚོགས་པ་སྟོན་པའོ། །ནི་ཞེས་བྱ་བ་ནི་
[187b.4]བསྣན་པའམ་{གོ་རིམས་,གོ་རིམ་}བཟློག་པའོ། །ད་ནི་གཤེགས་སུ་གསོལ་བར་བྱ་སྟེ། དེ་ཡང་དེ་རྗེས་མདུན་གྱི་ལྷ་འཇམ་དཔལ་འཁོར་དང་བཅས་པ་དང་སངས་རྒྱས་དང་བྱང་ཆུབ་སེམས་དཔའ་ལ་སོགས་པ་རྣམས་ཏིང་ངེ་འཛིན་གྱིས་གསལ་བར་ནི་མཆོད་པ་དང་ནི་བསྐོར་བ་དང་། ཕྱག་བྱ་བ་
[187b.5]དང་། བསྟོད་པ་བྱས་པར་བསམས་ནས་ཡི་གེ་བརྒྱ་པའི་བཤགས་པ། ཨོཾ་བཛྲ་སཏྭ་ས་མ་ཡ། མ་ནུ་པཱ་ལ་ཡ། བཛྲ་སཏྭ་ཏྭེ་ནོ་པ་ཏིཥྛ། དྲྀ་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སུ་པོ་ཥྱོ་མེ་བྷ་ཝ། སརྦ་སིདྡྷི་མྨེ་བྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ་ཤྲེ་ཡཿ ཀུ་རུ་ཧཱུཾ། ཧ་ཧ་ཧ་ཧ་ཧོ་བྷ་ག་ཝཱན།
[187b.6]སརྦ་ཏ་ཐཱ་ག་ཏ། བཛྲ་མཱ་མེ་མུཉྩ། བཛྲཱི་བྷ་བ། མ་ཧཱ་ས་མ་ཡ་སཏྭ་ཨཱཿཞེས་བྱ་བ་བཟླས་ལ། དེ་ནས་གཤེགས་སུ་གསོལ་བ་ནི་ཨོཾ་བཛྲ་མུཿཞེས་བྱའོ། །ཇི་ལྟར་ཞེ་ན་ཐམས་ཅད་རང་རང་གི་གནས་སུ་གཤེགས་པ་ནི་དགྱེས་ནས་སྙན་ངག་དང་བཅས་པས་གཤེགས་པར་བསམ་མོ། །འོ་ན་
[187b.7]བདག་ཉིད་ལྷའི་འཁོར་དང་བཅས་པ་ཅི་ལྟ་བུ་ཞེ་ན། བསྐྱེད་པའི་ལྷ་མོ་བཞི་པོ་ནི་སྙིང་གའི་འཁོར་ལོ་ཡི་གེ་རང་རང་གི་ས་བོན་དུ་གྱུར་པ་ར་དང་། པ་དང་། ཙ་དང་། ན་ལ་བསྡུའོ། །འཁོར་ལོ་རྩིབས་བརྒྱད་ཀྱི་ཡི་གེ་བརྒྱད་པོ་ནི་ལྟེ་བའི་ཨོཾ་ལ་བསྡུ་བར་བྱའོ། །དེ་ནས་ཨོཾ་ལས་བསྡུས་པས་ཨོཾ་
[188a]
[188a.1]ལས་འོད་བྱུང་སྟེ་ལུས་ཐམས་ཅད་ལ་འོད་ཀྱིས་ཁྱབ་ནས་དེ་ཡང་སླར་འདུས་པས་ཨོཾ་ཉིད་ལ་འོད་དང་ལུས་སུ་བཅས་པ་ཐིམ་ནས་ཨོཾ་ཉིད་ཀྱང་འོད་དུ་ཞུ་སྟེ། ཆོས་ཐམས་ཅད་སྟོང་པ་ཉིད་ཀྱི་རང་བཞིན་ཏེ་གཟུང་བ་དང་འཛིན་པས་སྟོང་པ་སྟོང་པ་ཉིད་རྣམ་པར་ཐར་པའི་སྒོ་དང་། 
[188a.2]རྒྱུ་མཚན་དང་བྲལ་བ་མཚན་མ་མེད་པའི་སྒོ་དང་། འབྲས་བུ་རེ་རེ་སྨོན་པ་མེད་པས་སྨོན་པ་མེད་པ་རྣམ་པར་ཐར་པའི་སྒོ་གསུམ་དང་ལྡན་པར་བསམ་མོ། །ལས་ཀྱི་རིམ་པ་གང་བྱེད་ཀྱང་སྔོན་འགྲོའི་ཆོ་ག་གཏོར་མ་འདི་ཡིན་ལ། འདི་རྩོམ་པའི་གང་ཟག་ལ་ཕན་ཡོན་ནི་ཤེས་བྱ་དང་ཉོན་མོངས་
[188a.3]པའི་སྒྲིབ་པ་གཉིས་བྱང་། བསོད་ནམས་དང་ཡེ་ཤེས་ཀྱི་ཚོགས་གཉིས་རྫོགས་ནས་བླ་ན་མེད་པའི་བྱང་ཆུབ་ཆེན་པོ་ནི་ཤིན་ཏུ་མྱུར་བར་ཐོབ་པར་འགྱུར་རོ། །སྲིད་པ་ཉིད་གཏི་མུག་གི་དགོན་པ་སྟེ་ཆོས་ཀྱིས་དབེན་པ་ཡིན་ལ། དེས་ན་རྣལ་འབྱོར་པ་རྣམས་ཀྱང་ལམ་གྱི་རབ་གསང་སྔགས་ཀྱི་
[188a.4]ལམ་སྟོར་ན་གཞན་རྣམས་ལྟ་ཅི་སྨོས་ཞེས་བྱའོ། །ལམ་སྟོར་བ་རྣམས་ལ་དེ་བསྟན་པའི་དོན་དུ་བདག་གིས་ལམ་འདི་བརྩམས་པས་འགྲོ་བ་སེམས་ཅན་ཚད་མེད་གཞལ་དུ་མེད་པ་གྲོལ་བར་ཤོག་ཅིག་པའོ། །རྒྱུད་དང་སློབ་དཔོན་དགོངས་པ་དང་། །ཀླུ་སྒྲུབ་ལ་སོགས་མན་ངག་དང་། 
[188a.5]བླ་མ་བརྒྱུད་པའི་རིམ་པ་རྣམས། །མི་འགལ་ཚུལ་དུ་བརྩམས་པ་ཡིན། །འདི་དོན་མ་རྟོགས་གང་ཟག་རྣམས། །ལམ་གྱི་སྒྲོན་མས་དགའ་བྱའི་ཕྱིར། །ཆོས་ཀྱི་རྒྱལ་མཚན་གུས་པ་ཡིས། །རྡོ་རྗེ་བདག་གིས་འབད་དེ་བྲིས། །བཀྲ་ཤིས་མར་མེ་བརྩོམས་པ་བཤད་པའི་དགེ་བ་
[188a.6]འདིས། །རྨོངས་པས་དེ་དོན་རྟོགས་ཤིང་འཇམ་དཔལ་གྲུབ་པར་ཤོག །བླ་མ་དམ་པ་ཡུན་རིང་བསྟེན་ཅིང་གཞན་འགྲོལ་ཤོག །གཞན་རྒྱུད་བཀྲོལ་བས་འགྲོ་རྣམས་འཇམ་དཔལ་ཉིད་ཐོབ་ཤོག །གཏོར་མ་ཆེན་པོའི་ལས་ཀྱི་རིམ་པའི་འགྲེལ་པ་སློབ་དཔོན་རྡོ་རྗེ་མི་བསྐྱོད་པས་མཛད་པ་རྫོགས་སོ།། །།རྒྱ་གར་
[188a.7]གྱི་མཁན་པོ་བཛྲ་ཀཱིརྟི་དང་བོད་ཀྱི་ལོ་ཙཱ་བ་དགེ་སློང་དགེ་བའི་བློ་གྲོས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། {D3774}༄། །ཆ་གསུམ་འབྲིང་པོའི་ཆོ་ག་བཞུགས་སོ།། ༄༅། །བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །གཏོར་མ་ཆ་གསུམ་གཏོང་བ་རྣམས་ཀྱིས་
[188b]
[188b.1]དང་པོ་མཎྜ་ལ་བྱེད་དུ་བཅུག་ལ། མཆོད་པ་དང་གཏོར་མ་བཤམས་ཏེ་བདག་ཉིད་ལྷར་བསྐྱེད་ནས་སྐད་ཅིག་མའི་ཏིང་ངེ་འཛིན་གྱིས་རིགས་ཀྱི་ཁྲོ་བོར་བསྐྱེད་ལ། དེའི་འོག་ཏུ་གཏོར་མ་བྱིན་གྱིས་བརླབ་པར་བྱ་སྟེ། གསང་བ་དང་། སྦྱང་བ་དང་། སྤེལ་བ་དང་། བདུད་རྩིར་བསྒྱུར་བ་དང་། འདོད་
[188b.2]པ་སྒྲུབ་པ་དང་། ཐོབ་པ་དང་། མཉམ་པོར་ཐོབ་པ་དང་། སྟོབས་བརྗོད་པ་སྟེ་འདི་ཙམ་གྱིས་ནི་གཏོར་མ་བྱིན་གྱིས་བརླབ་པ་བསྟན་ཏོ། །སྤྱན་དྲངས་པ་དང་མཆོད་ཡོན་སྦྲེངས་ཏེ་བཞུགས་སུ་གསོལ་བ་དང་། དམ་ཚིག་གི་ཕྱག་རྒྱ་བསྟན་པ་དང་། མཆོད་པ་དང་། བསྟོད་པ་དང་། 
[188b.3]བསྔོ་བ་དང་། ལས་བཅོལ་བ་དང་། སླར་གཏོང་བ་སྟེ་འདི་ཙམ་གྱིས་ནི་གཏོར་མ་སྦྱིན་པའི་ཆོ་ག་བསྟན་ཏོ། །དེ་ལ་དྲི་ཆུ་ལ་ལས་ཐམས་ཅད་པའི་སྔགས་བཟླས་པའི་ཆུས་གཏོར་བ་ནི་བསང་བའོ། །གཏོར་མའི་དབུས་སུ་ཡི་གེ་རྃ་བསམས་ཏེ་བསྲེག་པ་ནི་སྦྱང་བའོ། །ཨོཾ་སྭ་བྷཱ་བ་
[188b.4]བི་ཤུདྡྷ་དྷརྨཱ་ཏེ་བཛྲ་སིདྡྷི་ཧཱུཾ་ཞེས་བྱ་བས་ཀྱང་སྦྱང་བར་བྱའོ། །ནམ་མཁའ་མཛོད་ཀྱི་སྔགས་དང་ཕྱག་རྒྱས་སྤེལ་བར་བྱ་སྟེ། ཐལ་མོ་གཉིས་བཀན་ལ་སྙིམ་པའི་ཚུལ་དུ་བྱ་བ་ནི་ཕྱག་རྒྱའོ། །སྔགས་ནི་ན་མཿསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿ། སརྦ་ཏད་ཁཾ་ཨུངྒ་ཏེ་སྥ་ར་ཎ་ཨི་མཾ་ག་ག་ན་
[188b.5]ཁཾ་སྭཱ་ཧཱ་ཞེས་པ་ནི་སྤེལ་བའོ། །ལག་པ་སོར་མོ་བསྣོལ་ལ་གུང་མོ་གཉིས་རྩེ་སྤྲད། །དེ་ནས་བཅག་སྟེ་དཔྲལ་བར་བཅིངས་ནས་དགྲོལ་ཏེ། ཨོཾ་ཨ་མྲྀ་ཏེ་ཧཱུཾ་ཕཊ་ཅེས་བརྗོད་པ་ནི་བདུད་རྩིར་བསྒྱུར་བའོ། །ལག་པ་གཡས་པ་མཆོག་སྦྱིན་གྱི་ཕྱག་རྒྱ་བཅས་ལ་ངག་ཏུ། ཨོཾ་ཨ་
[188b.6]ཀཱ་ར་མུ་ཁཾ་སརྦ་དྷརྨ་ཎཱཾ་ཨཱདྱ་ནུཏྤ་ན་ནྟྭཱད་ཨོཾ་ཨཱཿཧཱུཾ་ཕཊ་ཅེས་པ་ནི་འདོད་པ་སྒྲུབ་པའོ། །གཡས་པ་ཁྲོ་བོའི་ཁུ་ཚུར་བཅངས་ལ་རྫས་ལ་མཛུབ་མོ་བསྒྲེངས་པ་གཏད་དེ་སེ་གོལ་བརྡབ་ཅིང་བཀྲོལ་ལ། ན་མཿསརྦ་ཏ་ཐ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ་ཞེས་པས་ཐོབ་པར་བྱའོ། །
[188b.7]ལག་པ་གཡས་པ་མཆོག་སྦྱིན་གྱི་ཕྱག་རྒྱ་བཅས་ཏེ་ཨོཾ་རུ་རུ་སྥུ་རུ་ཛྭ་ལ་ཏིཥྛ་སིདྡྷ་ལོ་ཙ་ནི་སརྦ་ཨརྠ་སཱ་དྷ་ནེ་སྭཱཧཱ་ཞེས་པ་སྤྱན་གྱི་སྔགས་ཀྱིས་མཉམ་པོར་ཐོབ་པའོ། །སྟོབས་བརྗོད་པ་ནི། བདག་གིས་བསོད་ནམས་སྟོབས་དང་ནི། །དེ་བཞིན་གཤེགས་པའི་བྱིན་སྟོབས་དང་། །ཆོས་ཀྱི་དབྱིངས་ཀྱི་
[189a]
[189a.1]སྟོབས་རྣམས་ཀྱིས། །འཕགས་པའི་ཚོགས་རྣམས་མཆོད་པ་དང་། །སེམས་ཅན་རྣམས་ལ་ཕན་གདགས་ཕྱིར། །དོན་རྣམས་གང་དག་བསམ་པ་ཀུན། །འཇིག་རྟེན་ཁམས་འདིར་མ་ལུས་པར། །དེ་དག་ཐམས་ཅད་ཅི་རིགས་པ། །ཐོགས་པ་མེད་པར་འབྱུང་
[189a.2]གྱུར་ཅིག །ཅེས་བརྗོད་དོ། །མགོན་པོ་ཀུན་གཤེགས་གདན་ལ་བཞེངས། །ད་ལྟ་སྙིགས་མ་ལྔ་ཡི་དུས། །གཤེགས་ཤིང་བཞུགས་པའི་གནས་ངན་ཡང་། །ཤཱཀྱའི་བསྟན་པ་བསྲུང་བ་དང་། །བདག་ཅག་རྣམས་ལ་ཕན་གདགས་ཕྱིར། །གནས་འདི་ཉིད་དུ་གཤེགས་སུ་གསོལ། །
[189a.3]ཕྱོགས་སྐྱོང་འཇིག་རྟེན་སྐྱོང་བ་དབང་དང་ལྡན། །ཐུགས་རྗེ་ཐབས་མཁས་ཐུགས་དམ་དཀྱིལ་པོ་ཆེ། །ལྷ་དང་དྲང་སྲོང་{ཡི་དགས་,ཡི་དྭགས་}སྲིན་པོ་ཀླུ། །རིག་འཛིན་རྒྱལ་པོ་དང་ནི་གདོན་གྱི་བདག །དེ་དག་སོ་སོའི་དབང་པོའི་སྐུར་སྟོན་ཅིང་། །ཕྱོགས་བཅུའི་འཇིག་རྟེན་སྐྱོང་བ་བཞུགས་སོ་
[189a.4]འཚལ། །བསྟན་པ་རྒྱས་པའི་སླད་དུ་སྤྱན་འདྲེན་གྱིས། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །ཨོཾ་ཨེ་ཧྱེ་ཧི་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ས་མ་ཡེ་སྭཱ་ཧཱ་ཞེས་བྱ་བ་དང་། དྲིལ་བུ་དཀྲོལ་ཞིང་སྤོས་བསྒྲེངས་ཏེ་རང་རང་གི་སྔགས་དང་། ཕྱག་རྒྱ་དང་། ཨེ་ཧྱེ་ཧི་ཞེས་
[189a.5]པས་སྤྱན་དྲང་ངོ་། །མཆོད་ཡོན་གྱིས་སྤྱན་དྲངས་ནས་མེ་ཏོག་གི་གདན་ཕུལ་ལ། དམ་ཚིག་གི་ཕྱག་རྒྱ་བསྟན་པ་ནི་ལག་པ་གཡོན་པ་རྡོ་རྗེའི་ཕྱག་རྒྱ་བསྟན་ཏེ། གཡས་པ་རྡོ་རྗེའི་ཕྱག་རྒྱ་སྟ་ཟུར་ལོགས་སུ་བཞག་སྟེ་གཡས་པའི་མཛུབ་མོའི་ལྕགས་ཀྱུས་གཡབ་པ་ནི་བརྒྱ་
[189a.6]བྱིན་སྤྱན་དྲང་བའི་ཕྱག་རྒྱའོ། །དེ་ཉིད་ལས་མཛུབ་མོ་ལྕགས་ཀྱུར་མ་བྱས་པ་ནི་བརྒྱ་བྱིན་གྱི་དམ་ཚིག་གི་ཕྱག་རྒྱའོ། །སྤྱན་དྲང་བའི་ཕྱག་རྒྱ་ལས་མཛུབ་མོ་བརྐྱང་བ་ནི་སླར་གཏང་བའི་ཕྱག་རྒྱའོ། །ལག་པ་གཡས་པའི་མཛུབ་མོ་ཟླུམ་པོར་བཀུག་སྟེ་གུང་མོའི་ཚིགས་གསུམ་
[189a.7]པ་བཀུག་ལ་མཐེ་བོང་ལག་མཐིལ་དུ་གཞག་པ་ནི་མེ་ལྷ་སྤྱན་དྲང་བའི་ཕྱག་རྒྱའོ། །སྤྱན་དྲང་བའི་ཕྱག་རྒྱ་ལས་མཐེ་བོང་གི་ངོས་ལ་མཛུབ་མོ་བཙུགས་པ་ནི་མེ་ལྷའི་དམ་ཚིག་གི་ཕྱག་རྒྱའོ། །དེ་ཉིད་ལས་མཛུབ་མོ་མཐེ་བོང་གི་ངོས་ལ་བཙུགས་པ་ཕྱིར་དྲག་ཏུ་བརྐྱང་བ་ནི་སླར་གཏང་
[189b]
[189b.1]བའི་ཕྱག་རྒྱའོ། །སྙིམ་པ་མདུན་དུ་བཞག་སྟེ་སོར་མོ་ཕན་ཚུན་བསྣོལ་ལ་ཁུ་ཚུར་བཅངས་ནས་སྲིན་ལག་གཉིས་བསྒྲེངས་ཏེ་གཤིབས་ལ་གཡབས་ཏེ་ནང་དུ་གཞག་པ་ནི་གཤིན་རྗེ་སྤྱན་དྲང་བའི་ཕྱག་རྒྱའོ། །དེ་བཞིན་དུ་བསྒྲེངས་ཏེ་སྙིང་གར་གཞག་པ་ནི་དམ་ཚིག་གི་ཕྱག་
[189b.2]རྒྱའོ། །དེ་ཉིད་ལས་སྲིན་ལག་གཉིས་དྲག་ཏུ་བརྐྱང་བ་ནི་སླར་གཏང་བའི་ཕྱག་རྒྱའོ། །ལག་པ་གཡས་པའི་ཁུ་ཚུར་བཅས་ལ་མཛུབ་མོ་དང་གུང་མོ་གཉིས་རལ་གྲི་འདྲ་བར་གཤིབས་ལ་བསྒྲེངས་ཏེ་གཞག །ལག་པ་གཡོན་པའང་དེ་བཞིན་དུ་བྱས་ཏེ་སྟ་ཟུར་ལོགས་སུ་བཞག་ལ་
[189b.3]གཡོན་པའི་མཛུབ་མོ་བཀུག་སྟེ་གཡབ་པ་ནི་བདེན་བྲལ་སྤྱན་དྲང་བའི་ཕྱག་རྒྱའོ། །ཕྱག་རྒྱ་དེ་ཉིད་ལས་ལག་པ་གཡོན་སྟ་ཟུར་ལོགས་སུ་རལ་གྲི་འདྲ་བར་གཞག་པ་ནི་བདེན་བྲལ་གྱི་དམ་ཚིག་གི་ཕྱག་རྒྱའོ། །སྤྱན་དྲང་བའི་ཕྱག་རྒྱ་ལས་མཛུབ་མོ་བརྐྱང་བ་ནི་སླར་གཏང་བའི་ཕྱག་རྒྱའོ། །ལག་པ་
[189b.4]གཡོན་པ་ཁུ་ཚུར་བཅངས་ནས་མཐེ་བོང་མཛུབ་མོ་གཅིག་ཏུ་སྦྱར་ཏེ་ཞགས་མིག་ལྟར་བྱས་ལ། གཡས་པའི་ཁུ་ཚུར་ཡང་དེ་ལྟར་བྱས་ཏེ་སྙིང་གར་བཞག་ལ་གཡོན་པའི་མཛུབ་མོ་ལྕགས་ཀྱུས་གཡབ་པ་ནི་ཆུ་ལྷ་སྤྱན་དྲང་བའི་ཕྱག་རྒྱའོ། །ཕྱག་རྒྱ་དེ་ཉིད་ལས་གཡོན་པའི་མཛུབ་མོ་ཁུ་ཚུར་
[189b.5]དུ་གཞག་པ་ལས་ཞགས་མིག་ལྟར་བྱས་པ་ནི་ཆུ་ལྷའི་དམ་ཚིག་གི་ཕྱག་རྒྱའོ། །གཡོན་པའི་མཛུབ་མོ་བརྐྱང་བ་ནི་སླར་གཏང་བའི་ཕྱག་རྒྱའོ། །ལག་པ་གཡོན་པ་ཁུ་ཚུར་བཅངས་ཏེ་གུང་མོ་བསྒྲེངས་པའི་ཚིགས་དང་པོར་མཛུབ་མོ་བཀུག་པའི་ཐོར་ཏོ་བཙུགས་ལ་སྟ་ཟུར་ལ་གཞག །གཡས་
[189b.6]པའང་དེ་བཞིན་སྟ་ཟུར་ལོགས་སུ་བཞག་ཅིང་མཐེ་བོང་བསྒུལ་བ་ནི་རླུང་ལྷ་སྤྱན་དྲང་བའི་ཕྱག་རྒྱའོ། །དེ་ཉིད་ལས་མཐེ་བོང་སྔ་མ་ལྟར་བྱས་པ་ནི་རླུང་ལྷའི་དམ་ཚིག་གི་ཕྱག་རྒྱའོ། །སྤྱན་དྲང་བའི་ཕྱག་རྒྱ་ལས་མཐེ་བོང་བརྐྱང་བ་ནི་སླར་གཏང་བའི་ཕྱག་རྒྱའོ། །ལག་པ་གཉིས་ཐལ་མོ་ཁོང་སྟོང་དུ་སྦྱར་ལ་
[189b.7]རྡོ་རྗེ་བཅིང་བ་ནང་དུ་བཟློག་སྟེ་མཐེ་ཆུང་གཤིབས་ལ་བརྐྱང་སྟེ། དེའི་རྒྱབ་ཏུ་སྲིན་ལག་གཉིས་སོ་སོར་བཞག་ནས་གུང་མོ་གཉིས་རྡོ་རྗེ་ལྟར་བཀུག་སྟེ་གཡབ་པ་ནི་ཀུ་བེ་ར་སྤྱན་དྲང་བའི་ཕྱག་རྒྱའོ། །དེ་ཉིད་ལས་གུང་མོ་གཉིས་ནང་དུ་རྡོ་རྗེ་བཅིང་བའི་ཚུལ་ལྟར་བྱ་སྟེ་སྙིང་གར་གཞག་པ་ནི་ཀུ་བེ་རའི་དམ་ཚིག་གི་
[190a]
[190a.1]ཕྱག་རྒྱའོ། །སྤྱན་དྲང་བའི་ཕྱག་རྒྱ་ལས་གུང་མོ་གཉིས་བརྐྱང་བ་ནི་སླར་གཏང་བའི་ཕྱག་རྒྱའོ། །ལག་པ་གཉིས་གཅིག་ཏུ་སྦྱར་ཏེ་ཐལ་མོ་གཅིག་ཏུ་སྦྱར་བའི་སྲིན་ལག་དང་མཐེའུ་ཆུང་ནང་དུ་བཀུག་སྟེ་བསྣོལ་ལ། གུང་མོ་གཉིས་གཤིབས་ཏེ་བསྒྲེངས་པའི་རྒྱབ་ལོགས་
[190a.2]སུ་མཛུབ་མོ་གཉིས་དང་གུང་མོ་གཉིས་རྡོ་རྗེ་འདྲ་བར་བྱ། མཐེ་བོང་གཉིས་བར་དུ་གཤིབས་ཏེ་བཞག་ལ་དེ་ནས་མཛུབ་མོ་གཉིས་ཕན་ཚུན་རྩེ་སྤྲད་ནས་ནང་དུ་གཡབ་པ་ནི་དབང་ལྡན་སྤྱན་དྲང་བའི་ཕྱག་རྒྱའོ། །དེ་ཉིད་ལས་སྔ་མ་ལྟར་མཛུབ་མོ་རྡོ་རྗེའི་ཚུལ་དུ་སྙིང་གར་གཞག་པ་ནི་དབང་ལྡན་གྱི་དམ་
[190a.3]ཚིག་གི་ཕྱག་རྒྱའོ། །སྤྱན་དྲང་བའི་ཕྱག་རྒྱ་ལས་མཛུབ་མོ་གཉིས་བརྐྱང་བ་ནི་སླར་གཏང་བའི་ཕྱག་རྒྱའོ། །ལག་པ་ཐལ་མོ་ཁོང་སྟོང་དུ་སྦྱར་ཏེ་བཞག་ལ་སྟེང་དུ་ཁ་བལྟས་ཏེ་མཛུབ་མོ་གཉིས་ཀྱིས་ལྕགས་ཀྱུས་གཡབ་པ་ནི་ཚངས་པ་ལ་སོགས་པ་སྤྱན་དྲང་བའོ། །དེ་ཉིད་ལས་མཛུབ་མོ་གཉིས་སྔ་མ་ལྟར་
[190a.4]བྱས་ཏེ་སྙིང་གར་གཞག་པ་ནི་དམ་ཚིག་གི་ཕྱག་རྒྱའོ། །སྤྱན་དྲང་བའི་ཕྱག་རྒྱ་ལས་མཛུབ་མོ་གཉིས་བརྐྱང་བ་ནི་སླར་གཏང་བའི་ཕྱག་རྒྱའོ། །ཕྱག་རྒྱ་དེ་རྣམས་ཉིད་ལས་ཁ་འོག་ཏུ་བལྟས་ན་འོག་གི་ལྷ་སྤྱན་དྲང་བ་ལ་སོགས་པར་འགྱུར་རོ། །ལག་པ་གཉིས་གཅིག་ཏུ་སྦྱར་ཏེ་སོར་མོ་རྣམས་བར་མཚམས་
[190a.5]མེད་པར་ཕན་ཚུན་རྩེ་སྤྲད་ལ། མཐེ་བོང་དང་མཛུབ་མོ་གཉིས་ཟླུམ་པོར་བྱས་པའི་ལྕགས་ཀྱུས་གཡབ་པ་ནི་སའི་ལྷ་མོ་ལ་སོགས་པ་སྤྱན་དྲང་བའི་ཕྱག་རྒྱའོ། །མཛུབ་མོ་མི་གཡབ་པར་སྔ་མ་ལྟར་སྙིང་གར་གཞག་པ་ནི་དམ་ཚིག་གི་ཕྱག་རྒྱའོ། །མཛུབ་མོ་གཉིས་བརྐྱང་བ་ནི་སླར་གཏང་བའི་ཕྱག་རྒྱའོ། །སྔགས་
[190a.6]ནི། ཨོཾ་རུ་དྲཱ་ཡ་གྲྀ་ཧྞེ་དཾ་ཨརྒྷཾ་སྭཱ་ཧཱ། དེ་བཞིན་དུ་པུཥྤཾ་སྭཱ་ཧཱ། དྷཱུ་པཾ་སྭཱ་ཧཱ། དཱི་པཾ་སྭཱ་ཧཱ། གནྡྷཾ་སྭཱ་ཧཱ། ནཻ་བི་དྱཾ་སྭཱ་ཧཱ། ཨོཾ་ཤབྡ་སྭཱ་ཧཱ། ས་ཧ་ཤྲ་ཨ་ཀྵ་ཡེ་གྲྀ་ཧྞེ་དཾ་ཨརྒྷཾ་སྭཱ་ཧཱ། ཨོཾ་ཨགྣ་ཡེ་སྭཱ་ཧཱ། ཨོཾ་ཡ་མཱ་ཡ་སྭཱ་ཧཱ། ཨོཾ་ནི་ཪྼྀ་ཏྱཱ་ཡ་སྭཱ་ཧཱ། ཨོཾ་བ་རུ་ཎཱ་ཡ་སྭཱ་ཧཱ། ཨོཾ་བཱ་ཡ་བེ་སྭཱ་ཧཱ། ཨོཾ་ཀུ་བེ་རཱ་ཡ་སྭཱ་ཧཱ། 
[190a.7]ཨོཾ་ཨཱི་ཤ་ནཱ་ཡ་སྭཱ་ཧཱ། ཨོཾ་ཨུརྡྷཾ་བྲ་ཧྨ་ཎཱ་ཡ་སྭཱ་ཧཱ། ཨོཾ་སཱུརྱ་གྲ་ཧ་ཨ་དྷི་པ་ཏ་ཡེ་སྭཱ་ཧཱ། ཨོཾ་ཙནྡྲ་ནཀྵ་ཏྲ་ཨ་དྷི་པ་ཏ་ཡེ། ཨ་དྷྭ་པྲྀ་ཐྭཱི་བྷྱཿ ཨ་སུ་རེ་བྷྱཿ ནཱ་གེ་བྷྱཿ གྲྀ་ཧྞེ་དཾ་ཨརྒྷཾ་སྭཱ་ཧཱ་ཞེས་བྱ་བ་ལ་སོགས་པས་མཆོད་ལ་བསྟོད་པ་བྱ་སྟེ། དབང་པོ་རྡོ་རྗེ་འཆང་བའི་ལྷ། །ལྷ་ཡི་རྒྱལ་པོ་གདོན་གྱི་བདག །
[190b]
[190b.1]ཤར་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །མེ་སྟེ་བསྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག །ཤར་ལྷོ་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །གཤིན་རྗེ་དབྱུག་པ་འཆང་བའི་ལྷ། །མ་མོའི་རྒྱལ་པོ་
[190b.2]གདོན་གྱི་བདག །ལྷོ་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །བདེན་དང་བྲལ་བ་ལེགས་ལྡན་ལྷ། །སྲིན་པོའི་རྒྱལ་པོ་གདོན་གྱི་བདག །བདེན་བྲལ་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །ཞགས་པ་ཐོགས་པ་ཆུ་ཡི་ལྷ། །
[190b.3]ཀླུ་ཡི་རྒྱལ་པོ་གདོན་གྱི་བདག །ནུབ་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །རླུང་སྟེ་སྲོག་ཀྱང་འཛིན་པའི་ལྷ། །རིག་འཛིན་རྒྱལ་པོ་གདོན་གྱི་བདག །ནུབ་བྱང་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །
[190b.4]གནོད་སྦྱིན་ལག་ན་བེ་ཅོན་ཐོགས། །ནོར་སྐྱོང་གདོན་གྱི་བདག་པོ་སྟེ། །བྱང་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །དབང་དང་ལྡན་པ་འདྲེན་པའི་ལྷ། །འབྱུང་པོའི་རྒྱལ་པོ་གདོན་གྱི་བདག །དབང་ལྡན་གདོན་གྱི་ཚོགས་
[190b.5]བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །སྟེང་གི་ཚངས་པ་ཆེན་པོ་དང་། །ཉི་མ་ཟླ་བ་གཟའ་ཆེན་པོ། །གཟའ་དང་རྒྱུ་སྐར་བཅས་པ་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །འོག་གི་ཀླུ་སྟེ་ས་ཡི་ལྷ། །ས་འཛིན་ལག་པ་ཆེན་པོ་སྟེ། །དམ་ཚིག་ཤེས་པའི་ཚོགས་བཅས་
[190b.6]ལ། །མཆོད་ཅིང་བསྟོད་དེ་ཕྱག་ཀྱང་འཚལ། །ཞེས་བསྟོད་དེ་གཏོར་མ་སྦྱིན་ནོ། །ཨོཾ་པ་ཤུ་པ་ཏི་ནཱི་ལ་ཀཎྛ་ཨུ་མ་པྲི་ཡཱ་ཡ་ན་མཿ སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿསརྦ་ཐ་ཁཾ་ཨུངྒ་ཏེ་སྥ་ར་ཎ་ཨི་མཾག་ག་ན་ཁཾ་གྲིཧྣེ་དཾ་བ་ལིཾ་ཏ་སྭཱ་ཧཱ། ཨོཾ་ས་ཧ་ཤྲ་ཨ་ཀྵ་ཡེ་ཨོཾ་ཨགྣེ་མ་ཧཱ་ཏེ་ཛ་ས་མ་ཡེ་སྭཱ་ཧཱ། ཨོཾ་
[190b.7]ཀརྨ་ནུ་ཤ་མ་དྷརྨ་རཱ་ཛཱ་ཡ། ཨོཾ་རཱཀྵ་ས་ཨ་དྷི་པ་ཏ་ཡེ་རཀྟ་མཱ་ལ་རཀྟ་པྲི་ཡཱ་ཡ། ཨོཾ་མ་ཧཱ་ནཱ་གཱ་པྲི་ཡ་པདྨ་པྲི་ཡ། པདྨ་དྷརཱ་ཡ། ཨོཾ་ག་ག་ན་བི་ས་རི་སརྦ་སཏྭོ་ཨནྟ་ཀཱ་ཡ། ཨོཾ་དུརྒྲ་ཧ་པྲི་ཡ་སརྦ་དེ་བ་ཏ་ལཱ་ཡ། ཨོཾ་ཨུརྡྷཾ་བྲ་ཧྨ་ཎཱ་ཡ་སྭཱ་ཧཱ། ཨོཾ་སཱུརྱ་གྲ་ཧ་ཨ་དྷི་པ་ཏ་ཡེ་སྭཱ་ཧཱ། ཨོཾ་ཙནྡྲ་ནཀྵ་ཏྲ་ཨ་དྷི་
[191a]
[191a.1]པ་ཏ་ཡེ་སྭཱ་ཧཱ། ཨོཾ་ཨ་དྷཱ་པྲྀ་ཐྭཱི་བྷྱཿ ཨ་སུ་རེ་བྷྱཿ ནཱ་གེ་བྷྱཿསྭཱ་ཧཱ་ཞེས་བྱ་བའི་སྔགས་ཀྱིས་གཏོར་མ་སྦྱིན་པར་བྱའོ། །ཤར་ཕྱོགས་རྡོ་རྗེ་ཅན་གྱི་ལྷ་ཚོགས་འཁོར་དང་བཅས། །གཏོར་མ་ཕུལ་བ་འདི་དག་བཞེས་སུ་གསོལ། །མེ་དང་གཤིན་རྗེ་བདེན་བྲལ་སྲིན་པོའི་བདག །
[191a.2]ཆུ་བདག་རླུང་བདག་ནོར་གྱི་བདག་པོ་དང་། །དབང་ལྡན་ལྷ་སྟེ་འབྱུང་པོའི་བདག་པོ་དང་། །སྟེང་གི་ཉི་ཟླ་ཚངས་པ་ཆེན་པོ་དང་། །ལྷ་རྣམས་ཀུན་དང་ས་ཡི་ཀླུ་རྣམས་དང་། །རི་ཡི་ལྷ་དང་གཙང་མའི་ཚོགས་བཅས་ལ། །དེ་དག་སོ་སོར་གཏོར་མ་ཕུལ་བ་འདི། །རབ་ཏུ་དགྱེས་པ་ཡིས་ནི་བཞེས་ནས་སུ། །རང་རང་
[191a.3]ཕྱོགས་སུ་ལེགས་པར་བཞུགས་ནས་ཀྱང་། །རང་གི་བུ་སྨད་མཛའ་བཤེས་གཉེན་འདུན་དང་། །ནང་མི་དམག་དཔུང་བཅས་དང་ལྷན་ཅིག་ཏུ། །གཏོར་མ་མེ་ཏོག་དྲི་དང་བདུག་པར་བཅས། །འདི་དག་གསོལ་ཞིང་ལེགས་པར་བསྣམས་ནས་ཀྱང་། །བདག་གི་ལས་འདི་འབྲས་བུ་མཆིས་པར་མཛོད། །ཅེས་
[191a.4]བསྔོ་བར་བྱའོ། །ཆོས་ཐམས་ཅད་རང་བཞིན་གྱིས་རྣམ་པར་དག་པ་སྟེ་ཅི་ཡང་མ་ཡིན་པའི་བདེན་པ་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱི་རླབས་དང་། གསང་སྔགས་དང་། རིག་སྔགས་དང་། ཕྱག་རྒྱ་དང་། བདག་གི་མོས་པའི་
[191a.5]མཐུ་དང་། ཏིང་ངེ་འཛིན་དང་། སྨོན་ལམ་གྱི་དབང་གིས་མཆོད་སྦྱིན་གྱི་གཏོར་མ་འདི་ལྷའི་ཞལ་ཟས་དྲི་དང་རོ་དང་ཁ་དོག་དང་བཅུད་ཕུན་སུམ་ཚོགས་པ་དང་ལྡན་པ། གནས་དང་གོས་དང་བཀོལ་བ་དང་བཞོན་པ་དང་རྒྱན་ལ་སོགས་པ་སྟེ་འདོད་པའི་ཡོན་ཏན་ལྔས་བརྒྱན་པ་དབང་པོ་དྲུག་གི་སྤྱོད་ཡུལ་དང་
[191a.6]འཚམ་ཞིང་ཚིམ་པར་བྱེད་པ་ཡིད་བཞིན་གྱི་ནོར་བུ་རིན་པོ་ཆེ་དང་། དཔག་བསམ་གྱི་ཤིང་ལ་སོགས་ཏེ་འཕགས་པ་ཀུན་དུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ཆེན་པོ་ལྟ་བུར་བསམ་གྱིས་མི་ཁྱབ་པ་ཞིག་འབྱུང་ཞིང་འཁོར་བའི་མཐས་གཏུགས་པའི་བར་དུ་གནས་པར་གྱུར་ཅིག །
[191a.7]ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་བཞིན་གཤེགས་པས་གསུངས། །དེ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་འདི་སྐད་གསུངས། །སྡིག་པ་ཅི་ཡང་མི་བྱ་སྟེ། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །འདི་ནི་སངས་རྒྱས་བསྟན་
[191b]
[191b.1]པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་ཡིན། །ཡིད་ཀྱི་སྡོམ་པའང་ལེགས་པ་སྟེ། །ཐམས་ཅད་དུ་ནི་སྡོམ་པ་ལེགས། །ཐམས་ཅད་སྲུང་བའི་དགེ་སློང་དག །སྡུག་བསྔལ་ཀུན་ལས་ངེས་གྲོལ་ལོ། །ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་གསལ་
[191b.2]ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་དུ་འབྱུང་། །ངོ་བོ་མེད་ཅིང་གནས་པ་མེད། །དེ་ལྟར་ཆོས་རྣམས་ཤེས་གྱིས་ལ། །སེམས་ཅན་དོན་ནི་མཉམ་མེད་བྱོས། །འོན་ཀྱང་སྐྱོབ་པའི་སྲས་སུ་སྐྱེ། །ད་ལྟར་གྱུར་པའི་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་ཆེ་གེ་
[191b.3]མོའི་དོན་དུ་བསྔོ་ཞིང་འབུལ་བའི་གནས་ནི་ཕྱོགས་སྐྱོང་བའི་སྲུང་མ་དམ་ཚིག་ཅན་ཁྱེད་རྣམས་བྱིན་རླབས་བསམ་གྱིས་མི་ཁྱབ་པ་དང་ལྡན་པ། སངས་རྒྱས་ཀྱི་བསྟན་པ་མཐའ་དག་ལ་གནས་ཤིང་བསྟན་པ་དང་འཁོར་རྣམ་བཞི་བསྲུང་བར་ཞལ་གྱིས་བཞེས་པའི་དམ་ཚིག་ཅན་ཁྱེད་རྣམས་ལ་
[191b.4]མཆོད་པ་དམ་པར་དམིགས་ཏེ་འབུལ་ལོ། །མཆོད་དོ། །མགྲོན་ནོ། །དེ་དག་གི་སྤྱན་ལམ་མངའ་རིས་སུ་ཡང་སོ་སོའི་ཅི་ལ་དགྱེས་པ་དང་། གང་དག་གང་གིས་འདུལ་བ་དེ་ལྟ་བུའི་ཆོས་དང་ཟང་ཟིང་གི་ལོངས་སྤྱོད་འཇིག་རྟེན་དང་འཇིག་རྟེན་ལས་འདས་པའི་བདེ་བ་ཕུན་སུམ་ཚོགས་པ་དང་ལྡན་པ་
[191b.5]སྒྲུབ་པ་པོ་སོ་སོའི་རྣམ་པར་ཐར་པ་དང་འཚམ་ཞིང་། ཐར་པའི་སྒོར་ཚུད་པ་བསམ་གྱིས་མི་ཁྱབ་པ་ཞིག་འཁོར་བའི་མཐའ་ཇི་སྲིད་དུ་འབྱུང་ཞིང་རྒྱས་པར་གྱུར་ཅིག །སྲུང་མ་དམ་ཚིག་ཅན་ཁྱེད་རྣམས་ཀྱིས་ཆེ་གེ་མོའི་དོན་དུ་ཐུགས་བརྩེ་བར་དགོངས་ཏེ་གསོལ་ཞིང་བཞེས་སུ་གསོལ། བདག་གི་བར་
[191b.6]མཛད་དུ་གསོལ། ཆེ་གེ་མོའི་སྔོན་གྱི་ལས་ལས་གྱུར་ཀྱང་རུང་། འཕྲལ་གྱི་རྐྱེན་ལས་གྱུར་ཀྱང་རུང་སྟེ། ད་ལྟར་གྱི་ལུས་ལ་གནོད་པའི་སྦྱོར་བ་བགྱིད་པ་གང་ཡང་རུང་བ་དེ་དག་ཐམས་ཅད་སེམས་ཞི་བ་ཆེན་པོར་བསྒྱུར་ཞིང་གནོད་པ་མི་བགྱིད་པར་མཛད་དུ་གསོལ། གལ་ཏེ་ཞི་བས་བསྒྱུར་དུ་མི་བཏུབ་
[191b.7]ན་ཡང་ཁྱད་པར་ཅན་ཁྱེད་ཀྱི་མངའ་རིས་སུ་མ་འདུས་པ་གང་ཡང་མ་མཆིས་པས་སོ་སོའི་རིགས་ཀྱིས་ཆད་པས་བཅད་པ་དང་། བསྐྲད་ཅིང་མཚམས་བཅད་པ་དང་། གཞོམ་པ་དང་། བསྡིགས་པ་དང་། སྤ་བཀོང་བར་མཛད་དུ་གསོལ། ཆེ་གེ་མོ་ཞེས་བགྱི་བ་འདི་ཡོན་ཏན་ཕུན་སུམ་ཚོགས་པར་
[192a]
[192a.1]བྱིན་གྱིས་བརླབས་ཏེ། བདག་ཅག་གིས་བསྔགས་པའི་ལས་ཡིད་བཞིན་དུ་འགྲུབ་པར་མཛད་དུ་གསོལ་ཞེས་བྱ་བས་ལས་བཅོལ་ལོ། །གོང་དུ་སྨོས་པའི་རང་རང་གི་སྔགས་དང་སླར་གཏང་བའི་ཕྱག་རྒྱས་གཙྪཿཞེས་བརྗོད་དེ་སླར་གཏང་ངོ་། །འབྱུང་པོ་སྤྱིའི་གཏོར་མ་ཡང་བསང་བ་
[192a.2]ལ་སོགས་པ་སྔ་མ་དང་འདྲའོ། །དང་པོ་སྤྱན་དྲང་བར་བྱ་སྟེ། ལྷ་དང་ཀླུ་དང་གནོད་སྦྱིན་ལྟོ་འཕྱེ་གྲུལ། །ནམ་མཁའ་ལྡིང་དང་འདབ་{བཟངས་,བཟང་}ལུས་སྲུལ་པོ། །དྲི་ཟ་སྲིན་པོ་གདོན་གྱི་རིགས་རྣམས་དང་། །གང་དག་ས་ལ་གནས་པའི་རྫུ་འཕྲུལ་ཅན། །བུ་སྨད་བཅས་ཤིང་གཡོག་འཁོར་བཅས་
[192a.3]པ་ལ། །བདག་གིས་པུས་མོ་ས་ལ་བཙུགས་ནས་ནི། །ཐལ་སྦྱར་ཁྱེད་རྣམས་ལ་ནི་གསོལ་འདེབས་ཀྱིས། །གསན་ནས་ཕན་གདགས་སླད་དུ་འདིར་སྤྱོན་ཅིག །ཅེས་བྱ་བས་གོང་མ་བཞིན་དུ་སྤྱན་དྲང་ངོ་། །ཨོཾ་ཨེ་ཧྱེ་ཧི་ལོ་ཀ་ཀ་རཱ་ཡ། དེ་བ་ནཱ་ག་ཡཀྵ། གནྡྷརྦ་ཨ་སུ་ར། ག་རུ་ཌ་ཀི་ནྣ་ར། 
[192a.4]མ་ཧོ་ར་ག་མ་ནུ་ཥྱ་ཨ་མ་ནུ་ཥྱ་ས་པ་རི་ཝཱ་ར་ས་མ་ཡེ་སྭཱ་ཧཱ་ཞེས་བྱ་བས་སྤྱན་དྲང་ངོ་། །དམ་ཚིག་གི་ཕྱག་རྒྱ་ནི་གཞུང་ན་མེད་དོ། །མཆོད་པ་ནི་རང་རང་སྔགས་དང་གོང་མ་བཞིན་དུ་དབུལ་ལོ། །སྔགས་ནི་འདི་དག་ཡིན་ནོ། །ཨོཾ་དེ་བ་གནྡྷེ་བྷྱཿསྭཱ་ཧཱ། ཨོཾ་ནཱ་ག་གནྡྷེ་བྷྱཿསྭཱ་ཧཱ། ཨོཾ་ཡཀྵ་གནྡྷེ་བྷྱཿསྭཱ་ཧཱ། 
[192a.5]ཨོཾ་གནྡྷརྦ་གནྡྷེ་བྷྱཿསྭཱ་ཧཱ། ཨོཾ་ཨ་སུ་ར་གནྡྷེ་བྷྱཿསྭཱ་ཧཱ། ཨོཾ་ག་རུ་ཌ་གནྡྷེ་བྷྱཿསྭཱ་ཧཱ། ཨོཾ་ཀིནྣ་ར་གནྡྷེ་བྷྱཿསྭཱ་ཧཱ། ཨོཾ་མ་ཧོ་ར་ག་གནྡྷེ་བྷྱཿསྭཱ་ཧཱ། ཨོཾ་མ་ནུ་ཥྱ་གནྡྷེ་བྷྱཿསྭཱ་ཧཱ། ཨོཾ་ཨ་མ་ནུ་ཥྱ་གནྡྷེ་བྷྱཿསྭཱ་ཧཱ་ཞེས་བྱ་བ་དང་མཆོད་ཡོན་ནས་གཏོར་མའི་བར་གྱིས་མཆོད་དོ། །བསྟོད་པའང་མེད་དོ། །བསྔོ་བ་ནི། 
[192a.6]འབྱུང་པོ་གང་དག་རི་རབ་སྟེང་གནས་དང་། །དགའ་བའི་ཚལ་དང་ལྷ་ཡི་གནས་རྣམས་དང་། །ཤར་ནུབ་རི་དང་ཉི་ཟླའི་ཁྱིམ་རྣམས་དང་། །རི་བོ་ཀུན་ལ་གང་དག་གནས་པ་དང་། །རིན་ཆེན་གནས་ན་ལྷག་པར་གནས་གང་དང་། །ཆུ་བོ་ཀུན་དང་ཆུ་ཡི་མདོ་རྣམས་དང་། །མཚོ་དང་རྫིང་བུ་ལྟེང་ཀ་ཆུ་ངོགས་
[192a.7]དང་། །གཡའ་ཆུ་སིལ་མ་ཅན་ན་གང་གནས་དང་། །གྲོང་དང་ཕྱུགས་ལྷས་གྲོང་ཁྱེར་སྟོང་པ་དང་། །ཁང་སྟོང་དག་དང་ལྷ་ཡི་ཁང་པ་དང་། །གཙུག་ལག་ཁང་དང་མཆོད་རྟེན་གནས་དག་དང་། །དཀའ་ཐུབ་གནས་དང་གླང་ཆེན་བྲེས་དང་ནི། །རྒྱལ་པོའི་དཀོར་ཁང་དག་ན་གང་གནས་དང་། །ལམ་
[192b]
[192b.1]སྲང་སུམ་མདོ་དང་ནི་བཞི་མདོ་དང་། །གང་དག་ལམ་ཆེན་དང་ནི་ཤིང་གཅིག་དྲུང་། །དུར་ཁྲོད་ཆེན་པོ་ནགས་ཚལ་ཆེན་པོ་དང་། །སེང་གེ་དྲེད་དང་གཅན་གཟན་གནས་རྣམས་དང་། །འབྲོག་ཆེན་འཇིགས་སུ་རུང་བར་གང་གནས་དང་། །གང་དག་གླིང་མཆོག་དག་ན་གནས་པ་དང་། །ལྷུན་
[192b.2]པོ་དུར་ཁྲོད་དག་ན་གནས་པ་རྣམས། །རབ་ཏུ་དགྱེས་ཤིང་མགུ་བར་གྱུར་ནས་ཀྱང་། །ཕྲེང་བ་མེ་ཏོག་དྲི་དང་བདུག་པ་དང་། །བསྟོད་དང་གཏོར་མ་མར་མེ་གུས་ཕུལ་བ། །འདི་དག་བཞེས་ཏེ་བཏུང་ཞིང་བསྣམས་ནས་སུ། །ལས་འདི་དག་གི་འབྲས་བུ་མཆིས་པར་མཛོད། །ཅེས་བྱ་བས་
[192b.3]བསྔོས་ལ། དེའི་རྗེས་ལ་ལས་བཅོལ་བ་ནི། དེ་ལྟར་གྱུར་པའི་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བརྒྱ་བྱིན་གཏན་པ་མེད་པའི་མཆོད་པར་དམིགས་ཏེ་ལྷ་ཀླུ་ཁྱེད་རྣམས་ལ་འབུལ་ལོ། །མཆོད་དོ། །མགྲོན་ནོ། །སྦྱིན་ནོ། །སྩལ་ལོ། །དེ་དག་ཐམས་ཅད་ཀྱི་གནས་རིས་སོ་སོ་གང་ལ་མོས་པ་དང་ཅི་
[192b.4]དགའ་བ་དང་། གང་གིས་འདུལ་ཞིང་འཚམ་པའི་མཆོད་སྦྱིན་ཆོས་དང་ཟང་ཟིང་གི་ལོངས་སྤྱོད་འཇིག་རྟེན་ལས་འདས་པའི་བདེ་བ་ཕུན་སུམ་ཚོགས་པ་དང་ལྡན་པ་སོ་སོའི་རྣམ་པར་ཐར་པ་དང་མཐུན་པ། ནམ་མཁའི་དབྱིངས་ཀྱི་མཐའ་ཀླས་པ་ཕྱི་མའི་མཐའི་མུར་ཐུག་པའི་བསྐལ་པ་དང་སྤྱོད་པ་གྲངས་
[192b.5]མེད་པར་གནས་པ་དང་། ཚད་མེད་པར་བསམ་གྱིས་མི་ཁྱབ་པ་འབྱུང་བར་གྱུར་ཅིག །ཆོས་རྣམས་ཐམས་ཅད་རྒྱུ་ལས་བྱུང་། །ཞེས་པ་ནས། སྲས་སུ་སྐྱེ་ཞེས་པའི་བར་དུ་གོང་བཞིན་དུ་བརྗོད། ཆོས་ཀྱི་སྦྱིན་པས་སྒྲིབ་པ་རྣམ་པ་གཉིས་ནི་བྱང་། ཚོགས་རྣམ་པ་གཉིས་ནི་རྫོགས་ནས་མྱ་ངན་ལས་
[192b.6]འདས་པའི་བདེ་བ་དམ་པ་ལ་མྱུར་དུ་གནས་པར་གྱུར་ཅིག །དེ་ལྟར་ཚད་མེད་པའི་ཆོས་དང་ཟང་ཟིང་གི་སྦྱིན་པ་འདིས་ཆེ་གེ་མོ་ཞེས་བྱ་བའི་སྔོན་གྱི་ལས་ལས་གྱུར་ཀྱང་རུང་། འཕྲལ་གྱི་རྐྱེན་ལས་གྱུར་ཀྱང་རུང་སྟེ་ད་ལྟར་གྱི་ལུས་ཀྱི་ན་ཚ་དང་། སེམས་ཀྱི་སྒྲིབ་པ་དང་བཀྲ་མི་ཤིས་པ་དང་རྨི་ལམ་ངན་པ་ལ་
[192b.7]སོགས་པ་ཐམས་ཅད་ཞི་བར་གྱུར་ཅིག །ཚེ་རིང་བ་དང་། ནད་མེད་པ་དང་། མཐུ་དང་། ལོངས་སྤྱོད་དང་། གཟི་མདངས་དང་ལྡན་པ་དང་། དཔལ་དང་འབྱོར་པ་ཕུན་སུམ་ཚོགས་པ་དང་། འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་འཕེལ་ཞིང་རྒྱས་པར་གྱུར་ཅིག་ཅེས་བརྗོད་དེ། ལས་
[193a]
[193a.1]བཅོལ་ནས་གོང་དུ་སྨོས་པའི་རང་རང་གི་སྔགས་དང་གཙྪཿཞེས་བརྗོད་ལ་མཆོད་ཡོན་སྦྲེངས་ལ་སླར་གཏང་ངོ་། །བགེགས་གཏོར་ནི་བསང་བ་ནས་སྟོབས་བརྗོད་པའི་བར་དུ་གོང་མ་བཞིན་དུ་བྱ་སྟེ། དེའི་འོག་ཏུ་བདག་ཉིད་ཁྲོ་བོར་གསལ་བར་དམིགས་ལ་ཁྲོ་བོ་གང་ཡིན་པ་དེའི་
[193a.2]སྔགས་བརྒྱའམ་སྟོང་བཟླས་ཏེ་བསྐུལ་ལ། སངས་རྒྱས་ཀྱི་བདེན་པ་དང་། ཆོས་ཀྱི་བདེན་པ་དང་། དགེ་འདུན་གྱི་བདེན་པ་དང་། གསང་སྔགས་དང་། རིག་སྔགས་དང་། ཕྱག་རྒྱ་དང་། སྙིང་པོ་དང་། ཏིང་ངེ་འཛིན་གྱི་བདེན་པའི་བྱིན་གྱི་རླབས་ཀྱིས། བགེགས་ཀྱི་རིགས་གང་ཡིན་པ་དེ་ཐམས་
[193a.3]ཅད་སྐད་ཅིག་ཐང་ཅིག་ཡུད་ཙམ་ལ་འདིར་མཆིས་པར་གྱུར་ཅིག་ཅེས་བརྗོད་ལ་ལྕགས་ཀྱུའམ། འདོད་པའི་རྒྱལ་པོའི་སྔགས་དང་ཕྱག་རྒྱས་དགུག་པར་བྱའོ། །མཆོད་ཡོན་སྦྲེངས་ལ་མདུན་དུ་བཞག་ལ། ཨོཾ་གུཾ་ཀ་རི་གུཾ་ཀ་རི་སྭཱ་ཧཱ། པི་ཙི་པི་ཙི་སྭཱ་ཧཱ། ཨོཾ་གུཾ་གུཾ་སྭཱ་ཧཱ་ཞེས་བྱ་བ་དང་། ཕྱོགས་སྐྱོང་མཆོད་
[193a.4]པའི་སྔགས་གྲིཧྣེ་དཾ་ཞེས་བྱ་བས་མཆོད་པར་བྱའོ། །དེ་ནས་ཚིགས་སུ་བཅད་པ་འདིས་བསྔོ་བར་བྱའོ། །ཧཱུྃ་གང་དག་མཚན་མོ་རྒྱུ་བ་ཡི། །འབྱུང་པོ་རྣམས་དང་ཤ་ཟ་དང་། །སྲིན་པོ་ཤ་རྗེན་ཟ་བ་དང་། །སེམས་ཅན་རྣམ་པ་སྣ་ཚོགས་པ། །ལྗོན་ཤིང་གེལ་པ་ལ་སོགས་པ། །དེ་དང་དེ་ལ་གཏོར་མ་ནི། །
[193a.5]བཟའ་དང་ཤ་ཆང་ལ་ཕུག་བཅས། །འབྲས་ཆན་འབྲས་བུ་མང་པོ་དང་། །མཆོད་སྦྱིན་འདི་ཡིས་མགུ་བྱོས་ལ། །གནོད་པའི་བསམ་པ་ཞི་བ་དང་། །བདག་ཅག་རྣམས་ལ་ཕན་པའི་ཡིད། །{དི་རིང་,དེ་རིང་}ཕན་ཆད་བསྐྱེད་པར་གྱིས། །ཞེས་བྱ་བས་བསྔོ་བར་བྱའོ། །དེས་ན་ཚིག་འདིས་བདེན་པ་བདར་རོ། །རྒྱན་གྱིས་
[193a.6]བརྒྱན་པར་བྱས་ཀྱང་ཆོས་སྤྱོད་ཅིང་། །དུལ་ཞིང་ཡང་དག་སྡོམ་ལ་ཚངས་པར་སྤྱོད། །འབྱུང་པོ་ཀུན་ལ་ཆད་པ་སྤངས་པ་སྟེ། །དགེ་སློང་དགེ་སྦྱོང་དེ་ཡིན་བྲམ་ཟེའང་དེ། །མཚོན་ཆས་མི་འཇིགས་གང་ཡང་མེད། །འཆི་བའི་སྲོག་ལ་ཀུན་ཀྱང་འཛེམ། །རང་གི་ལུས་ལ་དཔེ་ལོང་ལ། །གཞན་ལ་གནོད་པ་མ་
[193a.7]བྱེད་ཅིག །ཨོཾ་ཆེན་པོ་འམ་ཆུང་ངུ་གང་དག་གིས། །ལུས་ལ་མངོན་པར་གནོད་གྱུར་པའི། །ནད་དེ་རབ་ཏུ་དབྱུང་བར་བགྱིས། །གདོན་རྣམས་རང་གི་གནས་སུ་དེངས། །དེ་ལྟར་བདག་གིས་ཅི་ནུས་སུ། །མཆོད་དང་བསྙེན་བཀུར་བྱས་པ་ཡིས། །དམ་ཚིག་གནས་ལ་གནས་ནས་སུ། །བདག་གི་བསམ་
[193b]
[193b.1]པ་སྐོང་བར་མཛོད། །རྟག་ཏུ་དམ་ཚིག་ལ་གནས་ཤིང་། །འདིས་ནི་ཆེ་གེ་མོ་ཞིག་གིས། །ནད་དེ་རབ་ཏུ་བསལ་མཛོད་ལ། །གདོན་རྣམས་རང་གི་གནས་སུ་སོང་། །ཞེས་བརྗོད་ལ། ཨོཾ་སརྦ་བིགྷྣཱན་གཙྪཿཞེས་བྱ་བས་སླར་གཏང་ངོ་། །དེ་ནས་བདུད་རྩི་འཁྱིལ་པའི་སྔགས་ཀྱིས་མཚམས་བཅད་པ་
[193b.2]ནི། ན་མཿས་མནྟ་ཀཱ་ཡ་བཱཀ་ཙིཏྟ་བཛྲཱ་ཎཱཾ། ན་མོ་བཛྲ་ཀྲོ་དྷཱ་ཡ། མ་ཧཱ་དཾཥྚྲོཏ་ཀ་ཊ་བྷཻ་ར་བཱ་ཡ། ཨ་སི་མུ་ས་ལ་པ་ར་ཤུ་པཱ་ཤ་ཧསྟཱ་ཡ། ཨོཾ་ཨ་མྲྀ་ཏ་ཀུཎྜ་ལི་ཁ་ཁ་ཁཱ་ཧི་ཁཱ་ཧི། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། གརྫ་གརྫ། བི་སྥོ་ཊ་ཡ་བི་སྥོ་ཊ་ཡ། སརྦ་བིགྷྣཱ་བི་ནཱ་ཡ་
[193b.3]ཀཱ་ན་མ་ཧཱ་ག་ཎ་པ་ཏི་ཛཱི་བི་ཏ་ཨནྟ་ཀ་རཱ་ཡ་སྭཱ་ཧཱ་ཞེས་བརྗོད་པར་བྱའོ། །ཆ་གསུམ་འབྲིང་པོའི་ཆོ་ག་ནོར་བུ་གླིང་པ་བདེ་བའི་རྡོ་རྗེའི་གདམས་ངག་ལ་བརྟེན་ནས་པཎྜི་ཏ་ཤྲདྡྷ་ཀ་ར་ཝརྨས་ཉེ་བར་སྦྱར་བ་རྫོགས་སོ།། །།རྒྱ་གར་གྱི་མཁན་པོ་དེ་ཉིད་དང་བོད་ཀྱི་ལོ་ཙཱ་བ་དགེ་སློང་རིན་ཆེན་བཟང་པོས་
[193b.4]བསྒྱུར་བའོ།། {D3775}༄༅༅། །རྒྱ་གར་སྐད་དུ། ཛ་ལ་བ་ལིཾ་བི་དྷི་ནཱ་མ། བོད་སྐད་དུ། ཆུ་གཏོར་གྱི་ཆོ་ག་ཞེས་བྱ་བ། དཀོན་མཆོག་གསུམ་ལ་ཕྱག་འཚལ་ལོ། །དད་པ་ཅན་གང་ཞིག་གིས་ལས་སུ་བྱ་བ་ལ་ཕན་ཡོན་ཆེ་ལ་སླ་བ་ནི་ཆུ་གཏོར་ཡིན་པས་འདི་ལ་
[193b.5]བརྩོན་པར་བྱའོ། །དེ་ལ་རིན་པོ་ཆེའི་སྣོད་མཛེས་པའི་ནང་དུ་ཆུ་བླུགས་ལ་ཕྱེ་དང་མེ་ཏོག་ལ་སོགས་པ་ཅི་འབྱོར་པ་དང་། གསེར་ལ་སོགས་པ་རིན་པོ་ཆེ་རྣམ་པ་ལྔ་བདར་བ་དང་། ཁ་ཟས་མ་སྨྲས་པ་མ་སྨོས་པ་སྣ་ཚོགས་དང་། སྨན་དང་འབྲུ་དང་དྲི་ལ་སོགས་པ་སྦྱར་ན་ལྷག་པར་ཡང་བཟང་ངོ་། །སྤྱིར་
[193b.6]གཏོར་མའི་ལས་བགྱིའོ་འཚལ་ལ་རྟག་པ་དྲུག་སྟེ་སྦྱང་བ་ལ་སོགས་པའོ། །དེ་ལ་སྦྱང་བ་ནི་ཆོས་ཉིད་རྣམ་པར་དག་པའི་སྔགས་དང་ཕྱག་རྒྱས་སོ། །སྤེལ་བ་ནི་ནམ་མཁའ་མཛོད་ཀྱི་སྔགས་དང་ཕྱག་རྒྱས་སོ། །མོས་པར་བསྒྱུར་བ་ནི་བདུད་རྩི་ཐབ་སྦྱོར་གྱི་སྔགས་དང་ཕྱག་རྒྱས་སོ། །སྤྱོད་པ་ལ་
[193b.7]དབང་བ་ནི་རྒྱ་ཆེན་ཤུགས་ལྡན་འོད་ཀྱི་སྔགས་དང་ཕྱག་རྒྱས་སོ། །ཐོབ་པར་བྱེད་པ་ནི་ཡེ་ཤེས་སྐར་མདའི་སྔགས་དང་ཕྱག་རྒྱས་སོ། །དབང་དུ་བྱ་བ་ནི་ལྷ་མགོན་སྤྱིའི་སྔགས་དང་ཕྱག་རྒྱས་ཏེ་དབང་སྒྱུར་འཁོར་ལོའི་སྔགས་དང་ཕྱག་རྒྱས་སོ། །དེ་ལ་བསམ་རྒྱུད་ནི་དང་པོར་བདག་ཉིད་ལུས་བསྲུང་
[194a]
[194a.1]ཞིང་ལྷའི་སྐུ་ཕྱག་རྒྱ་ཆེན་པོར་དྲན་པ་སྐྱེད་ལ། ཚད་མེད་པ་བཞིས་བྱང་ཆུབ་མཆོག་ཏུ་སེམས་བསྐྱེད་ལ་དཀོན་མཆོག་གསུམ་ལ་སྐྱབས་སུ་གསོལ་ཞིང་སྙིང་རྗེ་ཆེན་པོས་འགྲོ་བའི་དོན་དྲན་པར་བྱའོ། །བསྔོ་བ་ཡང་བླ་ན་མེད་པའི་བྱང་ཆུབ་ཆེན་པོར་བསྔོ་བར་བྱ་སྟེ། དེ་ཡང་
[194a.2]དམིགས་ཀྱི་བསྔོ་བ་ནི་སྲི་ཞུའི་མགྲོན་སངས་རྒྱས་བྱང་ཆུབ་སེམས་དཔའ་དང་། ཉན་ཐོས་རང་སངས་རྒྱས་ལ་སོགས་པ་དང་། ཡོན་ཏན་གྱི་མགྲོན་ཚངས་པ་དང་བརྒྱ་བྱིན་དང་འཇིག་རྟེན་སྐྱོང་བ་བཞི་དང་། ཕྱོགས་སྐྱོང་བཅུ་དང་སྲུང་མ་དམ་ཚིག་ཅན་རྣམས་དང་། སྙིང་རྗེའི་མགྲོན་འགྲོ་བ་རིས་དྲུག་གི་
[194a.3]སེམས་ཅན་དང་། ཁྱད་པར་དུ་ཡང་བདག་གི་ལྷ་མགོན་དང་། ཡུལ་གང་ན་གནས་པའི་ས་བདག་ལྷ་ཀླུ་དང་། ལན་ཆགས་ཀྱི་མགྲོན་ཚེ་རབས་བགྲངས་པའི་རྐྱེན་བགེགས་དང་། ཕན་གནོད་བྱེད་པའི་ལྷ་འདྲེ་ཀུན་ལ་ཡང་མཉམ་སྙོམས་སུ་བསྔོ་བར་བྱའོ། །དེ་ལ་དང་པོ་ལག་པ་ཐལ་མོ་ཁོང་སྟོང་དུ་
[194a.4]སྦྱར་ལ་འདི་སྐད་དུ་བརྗོད་དོ། །ཨོཾ་སྭ་བྷཱ་བ་བི་ཤུདྡྷཿསརྦ་དྷརྨྨཱཿསྭ་བྷཱ་བ་བི་ཤུདྡྷོ྅ཧཾ། ལག་པ་ཐལ་མོ་ཁོང་སྟོང་དུ་སྦྱར་ལ་སོར་མོ་རྣམས་རྩེ་སྤྲད་དེ་ཚིགས་ཟུར་ཅན་རིན་པོ་ཆེ་ལྟ་བུར་བྱས་ལ་སྔགས་འདི་བརྗོད་དོ། །ན་མཿ སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿ སརྦ་ཐ་ཁཾ་ཨུངྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། 
[194a.5]ལག་པ་ཐལ་མོ་སྦྱར་ལ་ཕྱིར་བསྐྱེད་དེ་མཐེ་བོང་གཉིས་བསྣོལ་ལ་སྔགས་འདི་བརྗོད་དོ། །ཨོཾ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ལག་པ་གཡས་པ་རྡོ་རྗེ་ཁུ་ཚུར་བཅངས་ལ་མཛུབ་མོ་བསྒྲེངས་ཏེ་སྔགས་འདི་བརྗོད་དོ། །ན་མཿསརྦ་ཏ་ཐཱ་ག་ཏ་ཨ་བ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུཾ། ལག་པ་གཡས་པ་
[194a.6]རྡོ་རྗེ་ཁུ་ཚུར་སྙིང་གར་བསྟན་ལ། གཡོན་པ་མཆོག་སྦྱིན་གྱི་སྣོད་འདེགས་པའི་ཚུལ་དུ་བྱས་ཏེ་སྔགས་འདི་བརྗོད་དོ། །ཨོཾ་ཛྙཱ་ན་ཨ་བ་ལོ་ཀི་ཏེ་ས་མནྟ་སྥ་ར་ཎ་རསྨི་བྷ་བ་ས་མ་ཡ་མ་ཧཱ་མ་ཎི་དུ་རུ་དུ་རུ་ཧྲྀ་ད་ཡ་ཛ་ལ་ནི་ཧཱུཾ། ལག་པ་ཐལ་མོ་ཁོང་སྟོང་དུ་སྦྱར་ལ། སོར་མོ་རྣམས་ནང་དུ་བསྣོལ་ཏེ་མཐེ་བོང་
[194a.7]གཉིས་གཤིབས་ཏེ་བརྐྱང་ལ་སྔགས་འདི་བརྗོད་དོ། །ན་མཿས་མནྟ་བུདྡྷཱ་ནཱཾ། གྲ་ཧེ་ཤྭཱ་ར་པྲ་བྷ་ཛྱོ་ཏི་མ་ཧཱ་ས་མ་ཡ་སྭཱ་ཧཱ། སྔགས་དང་ཕྱག་རྒྱ་འདི་གཅིག་ལ་ཡང་ལན་བདུན་བདུན་བཟླས་སོ། །དེ་ཡང་དང་པོས་ནི་གཏོར་མ་སྐྱོན་མེད་ཅིང་དག་པ་ཆེན་པོར་བྱིན་གྱིས་བརླབ། །གཉིས་པས་ནི་མཆོད་པའི་
[194b]
[194b.1]རྫས་ཀྱི་ཁྱད་པར་བསམ་གྱིས་མི་ཁྱབ་པ་དང་། སེམས་ཅན་ཐམས་ཅད་ཀྱི་མོས་པ་ཇི་ལྟ་བ་བཞིན་ནམ་མཁའི་ཁམས་འདོད་པའི་ཡོན་ཏན་ལྔས་གང་བར་བྱིན་གྱིས་བརླབ་བོ། །དེ་ལྟར་སྤེལ་ནས་གསུམ་པས་ནི་བདུད་རྩིའི་རྒྱ་མཚོ་དང་། ཟས་ལ་སོགས་པ་ལོངས་སྤྱོད་ལ་ཇི་ལྟར་སོ་སོར་མོས་པ་བཞིན་དུ་
[194b.2]ལོངས་སྤྱོད་ཀྱི་རྐྱེན་དུག་ལྔའི་གསོས་དང་། ཡེ་ཤེས་ལྔར་བྱིན་གྱིས་བརླབ་པོ། །བཞི་པས་ནི་འཕགས་པ་རྣམས་ཀྱི་སྤྱན་ལམ་དུ་ཡང་གཞལ་མེད་ཁང་བརྩེགས་མ་ལ་སོགས་པ་མཆོད་པའི་སྤྲིན་ཕུང་མང་པོར་སྤྲུལ་ནས་མཆོད་པ་དང་། སེམས་ཅན་རྣམས་ཀྱི་དབང་པོའི་སྤྱོད་ཡུལ་དུ་ཇི་ལྟར་འདོད་པ་
[194b.3]བཞིན་འདོད་པའི་ཡོན་ཏན་ལྔ་ཆར་བཞིན་དུ་འབྱུང་བར་བསམ་ཞིང་། ཁྱད་པར་དུ་ཡང་{ཡི་དགས་,ཡི་དྭགས་}ཀྱི་རྣམ་པ་མང་པོ་དང་སེམས་ཅན་ཀུན་གྱི་བསམ་པ་ཡོངས་སུ་སྐོང་བར་བྱིན་གྱིས་བརླབ་པོ། །ལྔ་པས་ནི་བདག་གི་ལུས་ཞིང་གི་རྡུལ་སྙེད་དུ་སྤྲུལ་ནས་འཕགས་པ་རྣམས་ལ་མཆོད་པ་ཕུལ་ནས་མཉེས་པ་
[194b.4]དང་། སེམས་ཅན་ལ་བྱིན་པས་ཕམ་རྒྱལ་མེད་པ་དང་འཐབ་རྩོད་མེད་པ་སོ་སོའི་མོས་པ་བཞིན་ཐོབ་པར་བྱིན་གྱིས་བརླབ་བོ། །དྲུག་པས་ནི་སྲི་ཞུའི་མགྲོན་དང་ཡོན་ཏན་གྱི་མགྲོན་དང་། སྙིང་རྗེའི་མགྲོན་དང་། ལན་ཆགས་ཀྱི་མགྲོན་དུ་གྱུར་པའི་རིགས་ལ་ཡང་དམ་ཚིག་གི་དབང་གིས་འགོ་
[194b.5]ཞིང་སྟོང་གྲོགས་སུ་གྱུར་པར་མངོན་སུམ་དུ་དམིགས་སོ། །སེམས་ཅན་གྱི་དོན་དུ་འགྱུར་བའི་ལས་མི་འགལ་བར་ཅི་བཅོལ་བ་ཡང་འགྲུབ་སྟེ་ཕྱག་རྒྱ་ཡང་ཕྱོགས་བཅུར་བསྟན་ལ་དབང་དུ་བྱའོ། །དེ་ནས་ཚིགས་སུ་བཅད་པ་འདི་དག་གིས་ཀྱང་བསྔོ་བར་བྱའོ། །གཏན་པ་མེད་པའི་མཆོད་སྦྱིན་རྒྱལ་པོ་
[194b.6]འདི། །ཆོས་ཉིད་རྣམ་པར་དག་པའི་བྱིན་རླབས་དང་། །དཀོན་མཆོག་ཡོན་ཏན་དཔག་མེད་ཆེ་བ་དང་། །སྙིང་པོ་ཕྱག་རྒྱ་ངེས་པའི་དམ་ཚིག་དང་། །རྒྱུ་རྐྱེན་རྟེན་འབྲེལ་ཚོགས་པའི་ནུས་མཐུ་དང་། །དྲང་སྲོང་རིག་འཛིན་རྣམས་ཀྱི་གྲུབ་པ་དང་། །བདག་གི་སྨོན་ལམ་ཏིང་འཛིན་ཤེས་རབ་ཀྱིས། །ཡེ་ཤེས་
[194b.7]ལྔ་ཡི་འོད་ཟེར་རྣམ་པར་འཕྲོ། །དབང་པོ་ལྔ་ཡི་ལོངས་སྤྱོད་མཁོ་དགུར་ལྡན། །ནམ་མཁའི་མཐའ་ཀླས་གཏེར་ཆེན་གྱུར་པ་འདི། །མཆོད་གནས་བླ་མ་ཁྱེད་ཀྱི་ཕོ་བྲང་དུ། །མཆོད་པའི་སྤྲིན་གྱིས་རྒྱས་ཤིང་འཕེལ་བར་བསྔོ། །སེམས་ཅན་ཐམས་ཅད་བདེ་གྱུར་ཅིག །ཀུན་ཀྱང་གནོད་པ་
[195a]
[195a.1]རྣམས་དང་བྲལ། །ཡང་ནི་དེ་བཞིན་གཤེགས་བསྔགས་པའི། །འདོད་པ་ཕུན་སུམ་ཚོགས་གྱུར་ཅིག །ཡང་ནི་སེམས་ཅན་ཐམས་ཅད་ཀྱང་། །བསམ་པ་ཡིད་བཞིན་གྲུབ་གྱུར་ཅིག །བྱོལ་སོང་གཅིག་ལ་གཅིག་ཟ་བའི། །གནོད་པ་དེ་དག་ཡོངས་མ་འབྱུང་། །{ཡི་དགས་,ཡི་དྭགས་}
[195a.2]རྣམས་ལ་ཟས་སྐོམ་སོགས། །ཐོགས་པ་མེད་པར་འབྱུང་གྱུར་ཅིག །སེམས་ཅན་དམྱལ་བའི་སྡུག་བསྔལ་གང་། །མི་བཟད་རྣམ་པ་སྣ་ཚོགས་པ། །བསོད་ནམས་བྱིན་པའི་བྱིན་རླབས་ཀྱིས། །དེ་དག་མྱུར་དུ་ཞི་གྱུར་ཅིག །སའམ་མཁའ་ལ་འཁོད་པ་ཡི། །ལྷ་ཀླུ་གནོད་སྦྱིན་དྲི་ཟ་དང་། །འབྱུང་པོ་མང་པོ་
[195a.3]གང་འཁོད་པ། །དགེ་བའི་བསམ་པ་རྫོགས་གྱུར་ཅིག །དེ་ནས་ཆོས་ཀྱི་སྦྱིན་པ་ཡང་རྒྱ་ཆེར་བྱའོ། །ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་བཞིན་གཤེགས་པས་གསུངས། །དེ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་དེ་སྐད་གསུངས། །སྡིག་པ་ཅི་ཡང་མི་བྱ་སྟེ། །དགེ་བ་ཕུན་སུམ་
[195a.4]ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །འདི་ནི་སངས་རྒྱས་བསྟན་པ་ཡིན། །ཞེས་བྱ་བ་ལ་སོགས་པ་ཞལ་ནས་གསུངས་པའི་ཚིགས་སུ་བཅད་པ་མང་པོས་ཆོས་དང་ཟང་ཟིང་གཉིས་སུ་མེད་པའི་སྦྱིན་པ་རྒྱ་ཆེན་པོར་བྱའོ། །དེ་ལྟར་ཆོས་དང་ཟང་ཟིང་གི་སྦྱིན་པ་རྣམ་པ་གཉིས་ཀྱིས་སྒྲིབ་པ་རྣམ་པ་
[195a.5]གཉིས་བྱང་ཚོགས་གཉིས་རྫོགས་ཏེ་བླ་ན་མེད་པའི་བྱང་ཆུབ་འགྲུབ་པར་ཤེས་པར་བྱའོ། །སློབ་དཔོན་ཛ་ཡ་སེ་ནས་མཛད་པ་རྫོགས་སོ།། །།ཞུ་ཆེན་གྱི་ལོ་ཙཱ་བ་དགེ་སློང་རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། {D3776}༄༅༅། །རྒྱ་གར་སྐད་དུ། མ་ཧཱ་མུ་དྲ་ཡོ་ག་
[195a.6]ཨ་བ་ཏཱ་ར་པིཎ་ཌཱཪྠ། བོད་སྐད་དུ། ཕྱག་རྒྱ་ཆེན་པོའི་རྣལ་འབྱོར་ལ་འཇུག་པའི་མན་ངག་ཏུ་བཤད་པ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཆོས་ཉིད་ཟབ་མོའི་རྒྱ་མཚོ་ཆེན་པོར་རབ་བཞུགས་པའི། །ཡེ་ཤེས་མཚོ་ཆེན་མ་ལུས་དེ་སྙེད་བདག་པོ་མཛད། །ཤེས་
[195a.7]རབ་བདུད་རྩི་ལས་བྱུང་དྲི་མེད་བྱིས་པའི་གཟུགས། །བདེ་གཤེགས་སྲས་པོ་འཇམ་པའི་དབྱངས་ལ་ཕྱག་འཚལ་ལོ། །བདག་དང་གཞན་གྱི་དོན་མ་ལུས་པར་མྱུར་དུ་རྫོགས་པར་འགྱུར་བར་འདོད་པའི་རྣལ་འབྱོར་པ་རྣམས་ཀྱི་དོན་དུ། རབ་ཏུ་བསྡུ་བ་མཛད་པའི་ཆོ་གའི་རིམ་པར་ཕྱེ་བ་ལ་སོམ་ཉི་སྤངས་
[195b]
[195b.1]པའི་བློས་འཇུག་པར་བྱ་བའི་ཕྱིར་འདི་བརྩམས་སོ། །གང་དག་བསྟན་བཅོས་རྩོམ་པར་འདོད་པ་དག་ཀྱང་ཡ་རབས་དང་ཚུལ་མཐུན་པར་བྱ་བའི་ཕྱིར་བླ་མ་དང་དད་པའི་ལྷ་ལ་ཕྱག་བཙལ་བ་དང་པོ་ཁོ་ནར་ངེས་པར་བྱེད་དོ། །འདིར་ཡང་སློབ་དཔོན་གྱིས་འཇུག་པར་འདོད་པའི་གང་ཟག་རྣམས་ཀྱི་ཕྱིར་རྣམ་པར་བསྡུས་
[195b.2]པ་མཛད་པ་ལ་ཚོགས་ཀྱི་རྒྱུར་འགྱུར་བའི་ཕྱིར་དང་པོ་ཁོ་ནར་དཀོན་མཆོག་གསུམ་ལ་ཕྱག་འཚལ་ལོ་ཞེས་སྨོས་ཏེ། འདི་ནི་བདག་དང་གཞན་གྱི་དོན་ལ་ཡོན་ཏན་གྱི་རྣམ་པ་མཐའ་ཡས་པའི་ཕྱིར་ཡིད་བཞིན་གྱི་ནོར་བུ་དང་འདྲ་བས་དེ་བརྗོད་པ་ཡིན་ནོ་སྙམ་དུ་བསམས་ནས་དེ་བཤད་པའི་ཕྱིར། དཀོན་
[195b.3]མཆོག་གསུམ་ཞེས་བྱ་བ་ལ་སོགས་པ་སྨོས་ཏེ། དེ་ཡང་རྙེད་པར་དཀའ་བ་དང་། རིན་ཆེ་བ་དང་། དོན་ཆེན་པོ་ཉིད་དུ་འགྱུར་བ་དང་། རབ་ཏུ་སྣང་བའི་དོན་གྱིས་ན་ཡིད་བཞིན་གྱི་ནོར་བུ་རིན་པོ་ཆེ་དང་འདྲ་བས་ན་དཀོན་མཆོག་སྟེ། ཇི་ལྟར་ཞེ་ན་བསོད་ནམས་དང་ཡེ་ཤེས་ཀྱི་ཚོགས་དཔག་ཏུ་མེད་
[195b.4]པའི་རིན་གྱིས་རྙེད་པར་འགྱུར་བས་ན་རིན་པོ་ཆེའོ། །ཕྱི་དང་ནང་གི་མུན་པ་ཐམས་ཅད་མ་ལུས་པར་ཡང་དག་པར་སེལ་བར་བྱེད་པའི་དོན་དང་། འཁོར་བ་ཐམས་ཅད་ཀྱི་དབུལ་བ་ལ་སོགས་པ་ཐམས་ཅད་གཅོད་པར་བྱེད་པའི་འཇིག་རྟེན་དང་འཇིག་རྟེན་ལས་འདས་པ་ཐམས་ཅད་ཀྱི་བདེ་བ་དང་། 
[195b.5]ཡིད་བདེ་བ་ཤིན་ཏུ་རྣམ་པར་དག་པའི་གནས་སུ་འགྱུར་བའི་དོན་གྱིས་ན་རབ་ཏུ་སྣང་བ་དང་། དོན་ཆེན་པོ་ཉིད་དུ་འགྱུར་བས་ན་ཡིད་བཞིན་གྱི་ནོར་བུའོ། །དེ་ཡང་དུས་ཡུན་རིང་པོ་ཞིག་ནས་ཐོས་པ་ལ་སོགས་པ་ལས་བྱུང་བའི་ཕྱིར་རྙེད་པར་དཀའ་བ་སྟེ། ཇི་སྐད་དུ། ཐམས་ཅད་མཁྱེན་ཉིད་འཇིག་
[195b.6]རྟེན་དུ། །ཨུ་དུམྦཱ་རའི་མེ་ཏོག་བཞིན། །བརྒྱ་ལམ་ན་ཡང་རེས་འགའ་ཞིག །འབྱུང་འགྱུར་ཡང་ན་མི་འབྱུང་ཞིང་། །ཞེས་འབྱུང་བའི་ཕྱིར་རོ། །དེ་བས་ན་སངས་རྒྱས་བཅོམ་ལྡན་འདས་རྣམས་ནི་ཡིད་བཞིན་གྱི་ནོར་བུའི་དཔེས་དཀོན་མཆོག་ཉིད་དུ་གྲུབ་པོ། འདིར་གསུམ་ཞེས་པ་ནི་ཆོས་
[195b.7]དང་དགེ་འདུན་ཡང་དཀོན་མཆོག་ཉིད་དུ་བཤད་པའི་ཕྱིར་ཏེ། དེ་ཡང་ཐོག་མར་དེ་ཁོང་དུ་ཆུད་པས་འཁོར་བའི་རྒྱ་མཚོ་ཆེན་པོ་ལས་རབ་ཏུ་སྒྲོལ་བ་དང་། རྒྱུ་དང་བཅས་པའི་སྡུག་བསྔལ་དང་གཏན་དུ་བྲལ་བའི་བདག་ཉིད་དེ་སོ་སོར་བརྟགས་པའི་འགོག་པ་མངོན་དུ་བྱས་པའི་མཚན་ཉིད་པས་གཞན་གྱི་
[196a]
[196a.1]འཁོར་བའི་ཆུ་བོའི་རྒྱུན་བཟློག་པའི་མཚན་ཉིད་ཀྱིས་ཐ་དད་པ་མ་གཏོགས་པར་ཁྱད་པར་ཅི་ཡང་མེད་པའི་ཕྱིར་ཆོས་ཀྱང་དཀོན་མཆོག་ཉིད་དུ་གྲུབ་པོ། དེར་ཞུགས་ཤིང་དེ་ལས་བྱུང་ནས་འབྲས་བུ་རྣམས་ལ་རིམ་པ་བཞིན་གནས་ཏེ། ཐོབ་པར་བྱ་བ་ལ་གེགས་སུ་གྱུར་པའི་གཉེན་
[196a.2]པོས་འབྲས་བུ་མཐར་ཕྱིན་པར་འདོད་པ་དག་ཀྱང་འདས་པ་ལ་སོགས་པའི་དུས་ཀྱི་ཁྱད་པར་མ་གཏོགས་པར་དོན་དང་སྨོན་ལམ་དང་གདུལ་བྱ་ལ་མི་མཚུངས་པར་གྱུར་པ་འགའ་ཡང་མ་མཐོང་བས་དགེ་འདུན་ཡང་དཀོན་མཆོག་ཉིད་དུ་བརྗོད་ལ་དེའི་ཕྱིར་དཀོན་མཆོག་གསུམ་དུ་ངེས་པར་གྲུབ་བོ། །ཉན་ཐོས་ཀྱང་
[196a.3]དཀོན་མཆོག་ཉིད་དུ་བཤད་པ་ནི་རང་གི་ལས་ཀྱི་སྒྲིབ་པའི་ཕྱོགས་གཅིག་སྤངས་ཏེ། འབྲས་བུ་འཁོར་བའི་དགྲ་མ་ལུས་པ་བཅོམ་ནས་ཞི་བ་ལ་གནས་པས་འཕགས་པའི་ཁོངས་སུ་འགྲོ་བས་དེའི་ཕྱིར་འདི་ཡང་དགེ་འདུན་དཀོན་མཆོག་ཅེས་བཤད་དོ། །དེ་ལ་སངས་རྒྱས་ནི་འདིར་ཉོན་མོངས་པ་
[196a.4]དང་ཤེས་བྱའི་སྒྲིབ་པ་བག་ཆགས་དང་བཅས་པ་དྲུངས་ཕྱུང་ཞིང་སྤངས་པ་དང་། དེའི་གཉེན་པོ་ཟག་པ་མེད་པའི་ཆོས་ཀྱི་ས་བོན་རབ་ཏུ་རྒྱས་པས་སངས་རྒྱས་ཏེ། གནས་གྱུར་པའི་མཚན་ཉིད་ཆོས་ཐམས་ཅད་ལ་མངའ་བརྙེས་པའི་ཀུན་གཞི་མེད་པ་ཞེས་བྱ་བ་ནི་སངས་རྒྱས་རྣམས་ཀྱི་ཆོས་ཀྱི་སྐུའོ། །མདོར་ན་
[196a.5]མེ་ལོང་ལྟ་བུའི་ཡེ་ཤེས་ཤིན་ཏུ་དྲི་མ་མེད་པའི་དེ་བཞིན་ཉིད་དུ་གནས་འགྱུར་བའི་མཚན་ཉིད་དོ། །ལོངས་སྤྱོད་རྫོགས་པའི་སྐུ་ནི་དེའི་སྣང་བ་སྟེ། སྐུ་གང་ལ་བཞུགས་ནས་མངོན་པར་བྱང་ཆུབ་པའི་མཚན་ཉིད་དེ། མཐར་ཕྱིན་པའི་བྱང་ཆུབ་སེམས་དཔའ་རྣམས་དང་ཐབས་ཅིག་ཏུ་འཁོར་
[196a.6]གྱི་དཀྱིལ་འཁོར་རྣམས་ནི་ཐེག་པ་ཆེན་པོའི་ཆོས་ཀྱི་བགྲོ་བ་མྱོང་བར་འགྱུར་བ་འདི་ནི་སངས་རྒྱས་རྣམས་ལོངས་སྤྱོད་རྫོགས་པའི་སྐུ་སྟེ། གཟུང་བ་དང་འཛིན་པ་རྣམ་པར་དག་པའི་མཚན་ཉིད་མཉམ་པ་ཉིད་ཀྱི་ཡེ་ཤེས་སོ། །སྤྲུལ་པའི་སྐུ་ནི་སེམས་ཅན་གྱི་བསམ་པ་ལ་གཟིགས་ནས་ཐུགས་
[196a.7]རྗེའི་དབང་གིས་གདུལ་བའི་ཕྱིར་བྱ་བ་ལ་ཞུགས་པ་དང་། རབ་ཏུ་བྱ་བ་མཐའ་ཡས་པ་ནི་སངས་རྒྱས་རྣམས་ནི་སྤྲུལ་པའི་སྐུ་སྟེ། སྒོ་ལྔའི་རྣམ་པར་ཤེས་པ་གནས་གྱུར་པའི་མཚན་ཉིད་སོ་སོར་རྟོག་པ་དང་བྱ་བ་ནན་ཏན་གྱི་ཡེ་ཤེས་རྣམ་པར་དག་པའོ། །མདོར་ན་སེམས་རྣམ་པར་
[196b]
[196b.1]ཤེས་པ་ཚོགས་བརྒྱད་ལམ་ཁྱད་པར་ཅན་གྱིས་འགྲུབ་པའི་མཐའ་གནས་གྱུར་པའི་མཚན་ཉིད་ཡེ་ཤེས་བཞིའི་བདག་ཉིད་ཡིན་ནོ། །ཆོས་ནི་བསྟན་པ་དང་ལམ་དང་དོན་དམ་པ་སྟེ་དེ་ཡང་བསྟན་པ་ནི་བསྟན་པ་སྟེ། གདུལ་བྱའི་གཉེན་པོར་གང་དེ་བཞིན་གཤེགས་པས་གསུངས་པའི་ཆོས་དེ་
[196b.2]ལན་གསུམ་དུ་གང་གི་རྒྱུད་ལ་བསྐོར་བས་གང་གི་རྒྱུད་ལ་རྣམ་པར་རིག་པ་འབྱུང་སྟེ། གཅིག་ལ་གཅིག་གི་དབང་གིས་ན། །རྣམ་པར་རིག་པ་ཕན་ཚུན་ངེས། །ཞེས་པ་ལྟ་བུའོ། །དེ་དག་གི་ཁྱད་པར་ནི་ཡི་གེའི་ཚོགས་{མངས་སུ་,མང་དུ་}དོགས་ནས་འདིར་མ་བྲིས་པས་གཞན་ལས་ཤེས་པར་བྱའོ། །
[196b.3]ལམ་ནི་འཕགས་པའི་ལམ་ཡན་ལག་བརྒྱད་པ་སྟེ། མཐོང་བའི་ལམ་གྱི་རྗེས་ལས་ཐོབ་པའི་མཚན་ཉིད་ཡང་དག་པའི་ལྟ་བ་ལ་སོགས་པའོ། །དེ་ཡང་ཡང་དག་པའི་ལྟ་བ་ནི་མངོན་པའི་ང་རྒྱལ་དང་བྲལ་བར་འགྱུར་ཏེ། རང་གི་རྟོག་པ་ཡང་དག་པར་ཇི་ལྟ་བ་བཞིན་དུ་ཡོངས་སུ་ཤེས་
[196b.4]པའོ། །ཡང་དག་པའི་རྟོག་པས་ཀུན་ནས་བསླབ་པའི་ཚིག་གིས་སེང་གེའི་སྒྲ་ཡང་དག་པར་སྒྲོགས་སོ། །ཡང་དག་པའི་ངག་དང་ལས་ཀྱི་མཐའ་དང་། འཚོ་བ་རྣམས་ཀྱིས་ནི་རང་གི་དམ་བཅས་པ་ཡང་དག་པར་བརྗོད་དོ། །ཡང་དག་པའི་རྩོལ་བ་དང་དྲན་པ་དང་ཏིང་ངེ་འཛིན་ནི་མི་མཐུན་
[196b.5]པའི་ཕྱོགས་བསྒོམ་པས་སྤང་བར་བྱ་བའི་ཉོན་མོངས་པ་དང་ཉེ་བའི་ཉོན་མོངས་པ་དང་། སྙོམས་པར་འཇུག་པའི་སྒྲིབ་པ་དག་གི་{གོ་རིམས་,གོ་རིམ་}བཞིན་དུ་གཉེན་པོར་གྱུར་པ་དག་གོ། །དེ་ཡང་མཉམ་པར་གཞག་པའི་དུས་འབའ་ཞིག་ན་གཉེན་པོ་འདི་དག་མངོན་དུ་བྱེད་དོ། །ལངས་པའི་ཚེ་ནི་
[196b.6]རྣམ་པ་ལྔའི་སྒོ་ནས་སེམས་ཅན་རྣམས་ལ་དམིགས་སོ། །འདི་དག་ནི་བྱང་ཆུབ་སེམས་དཔའི་ལམ་ཁྱད་པར་དུ་འཕགས་པ་དག་ཡིན་ནོ། །དོན་དམ་པ་ནི་དོན་དམ་པ་སྟེ་ཡེ་ཤེས་དམ་པའི་ཡུལ་ཡིན་པས་ན་དོན་ཏེ་དེ་ཡང་དག་པའི་འཇིག་རྟེན་ལས་འདས་པའི་ཡེ་ཤེས་སོ། །དེའི་ཡུལ་ཡིན་པའི་
[196b.7]ཕྱིར་དོན་དམ་པ་སྟེ་དེ་བཞིན་ཉིད་ཅེས་བྱ་བའི་ཐ་ཚིག་གོ། །ཡང་ན་དམ་པ་ཡང་ཡིན་ལ་དོན་ཡང་ཡིན་པས་དོན་དམ་པ་སྟེ་ལམ་གྱི་དགོངས་པ་ཡིན་པས་དོན་ཏོ། །འདུས་བྱས་དང་འདུས་མ་བྱས་ཀྱི་ཆོས་ཀྱི་མཆོག་ཡིན་པས་ན་དམ་པའོ། །གནོད་པའི་ཉེས་པ་ཐམས་ཅད་དང་བྲལ་བའི་ཕྱིར་མྱ་ངན་
[197a]
[197a.1]ལས་འདས་པ་ཉིད་དོན་ཏོ། །མདོར་ན་སོ་སོར་བརྟགས་པའི་འགོག་པ་མངོན་དུ་བྱས་པའི་མཚན་ཉིད་ཡིན་ནོ། །འདི་དག་ནི་ཆོས་ཏེ་ཇི་སྙེད་པ་གསུངས་པའི་ཆོས་མ་ལུས་པ་དག་ཀྱང་འདིར་འདུས་པར་འགྱུར་རོ་ཞེས་བྱ་བའི་ཐ་ཚིག་གོ། །བྱང་ཆུབ་སེམས་དཔའི་དགེ་འདུན་ནི་ཟད་ལ་མི་སྐྱེ་བའི་ཡེ་
[197a.2]ཤེས་ཡིན་ལ། དེར་སེམས་པ་ནི་བྱང་ཆུབ་ཡིད་ལ་བྱེད་པ་སྟེ་དེ་ཐོབ་པར་འདུན་པ་ཞེས་བྱ་བའི་དོན་ཏོ། །ཡང་ན་བྱང་ཆུབ་དང་སེམས་ཅན་ལ་དམིགས་པས་ན་བྱང་ཆུབ་སེམས་དཔའ་སྟེ། བྱང་ཆུབ་མངོན་པར་རྟོགས་ནས་སེམས་ཅན་རྣམས་འཁོར་བའི་བཙོན་ར་ལས་གདོན་པར་བྱའོ་ཞེས་གང་ལ་དེ་ལྟ་བུའི་སེམས་
[197a.3]ཡོད་པ་དེ་བྱང་ཆུབ་སེམས་དཔའོ། །ཇི་སྐད་དུ། བདུད་རྩི་ཐོབ་ཕྱིར་ལམ་འདི་མ་ཡིན་པས། །ལམ་ངན་སྤོངས་ལ་ལམ་ལ་མནོས་ཤིག་ཅེས། །ལྟ་ངན་སེམས་ཅན་མཐོང་ནས་གོ་འབྱེད་དོ། །རྒྱུ་དེས་བྱང་ཆུབ་སེམས་དཔའ་ཞེས་བརྗོད་དོ། །ཞེས་ཚིགས་སུ་བཅད་པའོ། །དེ་བས་ན་གང་ལ་དེ་
[197a.4]ལྟ་བུའི་སེམས་པ་ཡོད་པ་ཐུན་མོང་དང་ཁྱད་པར་གྱི་ལམ་ལ་གནས་པའི་བྱང་ཆུབ་སེམས་དཔའ་རྣམས་ཡིན་ནོ། །གང་དེའི་ཁོངས་སུ་འགྲོ་བ་ཉིད་ཀྱིས་རང་གི་ལམ་ཐུན་མོང་བས་འགྲོ་བས་འབྲས་བུ་མངོན་དུ་བྱེད་པ་ཉན་ཐོས་ཀྱང་སྟེ། བདེན་པ་རྟོགས་པའི་རྒྱུས་མཐོང་བ་དང་བསྒོམ་པ་མངོན་དུ་
[197a.5]བྱས་པའི་འབྲས་བུ་གང་ཟག་རྣམ་པ་བརྒྱད་དག་སྟེ། འདི་དག་ལ་རིམ་གྱིས་སམ་ཅིག་ཅར་དུ་འཇུག་ཅིང་སྤྲུལ་པའི་སྐུ་འབའ་ཞིག་གི་འཁོར་དུ་གྱུར་པ་རྣམས་ཡིན་ཏེ། དེ་ལྟར་ན་ཇི་སྐད་དུ་བཤད་པའི་དཀོན་མཆོག་གསུམ་པོའི་ཡོན་ཏན་རིན་པོ་ཆེའི་འབྱུང་གནས་ལ། བླ་མའི་ཞལ་སྔ་ནས་
[197a.6]གཞན་ལ་ཕན་གདགས་པའི་བསམ་པ་ལ་བར་ཆད་མེད་ཅིང་། ཚོགས་ཀྱི་རྒྱུར་འགྱུར་བའི་ཕྱིར་ཕྱག་བཙལ་བ་སྔོན་དུ་བཏང་བ་ཡིན་ནོ་སྙམ་དུ་བསམ་པ་ཡིན་ནོ། །དེ་ལྟར་ཚོགས་ཀྱི་རྒྱུར་གྱུར་པ་བརྗོད་ནས་དེའི་འོག་ཏུ་རྣལ་འབྱོར་པ་བརྗོད་པ་དེ་བཤད་པར་བྱ་སྟེ། དེའི་ཕྱིར་དད་པ་ཅན་གང་ཞིག་
[197a.7]ལས་སུ་བྱ་བ་སྨོས་ཏེ། དེ་ཡང་རྣལ་འབྱོར་པ་ནི་འདོད་པའི་འབྲས་བུ་ཡོན་ཏན་དང་བཅས་པ་སྟེ་དེ་བརྗོད་པས་གཞན་དག་འཇུག་པའི་ཡན་ལག་ཏུ་འགྱུར་རོ་སྙམ་དུ་བསམས་ནས་དང་པོ་ཁོ་ནར་ཡུལ་འདི་ཉིད་བསྟན་པས་འཇུག་པར་འགྱུར་བ་དང་ཤེས་པར་བྱ་བ་ལ་(ཚིགས་,ཚེགས་)ཆུང་བ་ཉིད་ཡིན་ནོ་ཞེས་
[197b]
[197b.1]འདིར་བསྟན་ནས། དེའི་རབ་ཏུ་དབྱེ་བ་ནི་འདི་སྟེ། དེ་ཡང་འདིའི་སྒྲ་འཇུག་པའི་(རྒྱུན་,རྒྱུ་)མཚན་ནི་བསྟན་བཅོས་ལས། ལས་དང་འབྲས་བུ་དང་བདེན་པ་དང་དཀོན་མཆོག་ལ་ཡིད་ཆེས་པ་དང་འདོད་པ་དང་སེམས་དད་པའོ་ཞེས་འབྱུང་བ་ཉིད་དོ། །དེ་ཡང་ལས་དང་འབྲས་བུ་དང་བདེན་པ་གཉིས་ལ་
[197b.2]ནི་ཡིད་ཆེས་པའི་དད་པ་སྐྱེ་ལ། བདེན་པ་གཉིས་དང་དཀོན་མཆོག་ལ་ནི་འདོད་པ་དང་སེམས་དད་པའི་དང་བ་སྐྱེ་སྟེ། དེ་ལ་ལས་ནི་འདིར་ལུས་དང་ངག་དང་ཡིད་ཀྱི་ལས་ཏེ་དེ་ཡང་དགེ་བ་དང་མི་དགེ་བ་དང་མི་གཡོ་བའོ། །དེ་ལ་ལུས་དང་ངག་དང་ཡིད་ཀྱི་ལས་མི་དགེ་བ་རྐྱེན་ཚང་བ་ལས་བསྐྱེད་པ་
[197b.3]ནི་ལུས་ངག་ཡིད་གསུམ་གྱི་ལས་མི་དགེ་བ་སྟེ། དེས་འཕངས་པའི་འབྲས་བུ་ནི་སྡིག་པའི་ལས་ཀྱིས་འཕངས་པའི་འབྲས་བུ་སྟེ། འབྲས་བུ་ངན་པ་གསུམ་དུ་སྡུག་བསྔལ་ཆེན་པོ་མྱོང་བར་བྱེད་དོ། །འདི་ལ་སྐུར་པ་འདེབས་པ་ནི་རྒྱུ་འབྲས་ལ་ཡིད་མི་ཆེས་པའོ། །དེ་ལས་བཟློག་པ་ནི་ཡིད་ཆེས་
[197b.4]པ་སྟེ་ཡིད་འབྱུང་བའི་རྟེན་བྱེད་པའི་ལས་ཅན་ནོ་ཞེས་བྱའོ། །ལུས་དང་ངག་དང་ཡིད་ཀྱི་ལས་དགེ་བ་ནི་ལུས་ངག་ཡིད་གསུམ་གྱི་ལས་དགེ་བ་སྟེ་དེ་ལས་བཟློག་པའོ། །དེས་འཕངས་པ་ནི་ལུས་ངག་ཡིད་གསུམ་གྱི་ལས་དགེ་བས་འཕངས་པའི་འབྲས་བུ་སྟེ་འདོད་པ་ན་སྤྱོད་པའི་མངོན་པར་མཐོ་
[197b.5]བའི་འབྲས་བུ་དང་བཅས་པ་རྣམས་སོ། །འདི་ལ་སྐུར་པ་འདེབས་པ་ནི་ལུས་ངག་ཡིད་གསུམ་གྱི་ལས་འབྲས་བུ་དང་བཅས་པ་ལ་སྐུར་པ་འདེབས་པ་སྟེ་བདེ་འགྲོ་ལ་རྒྱབ་ཀྱིས་ཕྱོགས་པའོ། །དེ་ལས་བཟློག་པ་ནི་ཡིད་ཆེས་པ་སྟེ་བརྩོན་འགྲུས་འབྱུང་བའི་རྟེན་བྱེད་པའི་ལས་ཅན་ནོ། །མི་
[197b.6]གཡོ་བ་ནི་ལུས་དང་ངག་དང་ཡིད་ཀྱི་ལས་མི་གཡོ་བ་སྟེ་རྣམ་པར་སྨིན་པ་མི་གཡོ་བ་ཞེས་བྱ་བའི་ཐ་ཚིག་གོ། །དེས་འཕངས་པའི་འབྲས་བུ་ནི་བསམ་གཏན་གྱི་གནས་རྣམས་ཏེ། འདི་དག་འགྲུབ་པར་བྱེད་པའི་ཏིང་ངེ་འཛིན་འདོད་པའི་ཁམས་ན་མངོན་པར་འདུ་བྱེད་པ་རྣམས་སོ། །འདི་
[197b.7]དག་ཀྱང་མེད་དོ་ཞེས་སྐུར་པ་འདེབས་པ་ནི་འདི་ལ་ཡིད་མི་ཆེས་པ་སྟེ་གཟུགས་ཡོད་པ་ན་སྤྱོད་པའི་བསམ་གཏན་རྣམས་ལ་རྒྱབ་ཀྱིས་ཕྱོགས་པའོ། །དེ་ལས་བཟློག་པ་ནི་འདི་ལས་ཡིད་ཆེས་པ་སྟེ་ཚངས་པའི་གནས་རྣམས་མངོན་པར་འགྲུབ་པ་ལ་བརྩོན་འགྲུས་སྐྱེ་བའི་རྟེན་ཅན་ཡིན་ནོ། །
[198a]
[198a.1]བདེན་པ་ནི་བཞི་སྟེ། སྡུག་བསྔལ་དང་ཀུན་འབྱུང་དང་འགོག་པ་དང་། །ལམ་མོ། །དེ་ལ་སྡུག་བསྔལ་དང་ཀུན་འབྱུང་ལ་ཡིད་མི་ཆེས་པ་ནི་འཁོར་བ་མངོན་དུ་འགྲུབ་པར་བྱེད་པ་སྟེ། མྱ་ངན་ལས་འདས་པ་ལ་རྒྱབ་ཀྱིས་ཕྱོགས་པའི་རྒྱུར་འགྱུར་བའོ། །
[198a.2]དེ་ལས་བཟློག་པ་ནི་མངོན་པར་ཡིད་ཆེས་པ་སྟེ་ཡིད་འབྱུང་བའི་རྟེན་བྱེད་པའི་ལས་ཅན་ནོ། །འགོག་པ་དང་ལམ་ལ་ཡིད་མི་ཆེས་པ་ནི་ཁམས་གསུམ་ལས་མི་འདའ་བ་སྟེ། ཡང་འབྱུང་བ་དང་བཅས་པའི་སྐྱེ་བ་ཡོངས་སུ་འཛིན་པའོ། །དེ་ལས་བཟློག་པ་ནི་ཡིད་ཆེས་པ་སྟེ་ངེས་པར་འབྱུང་བ་དང་
[198a.3]འབྱུང་བའི་ལམ་དང་འབྲས་བུ་དང་བཅས་པ་མངོན་པར་འདོད་པའོ། །དཀོན་མཆོག་ནི་གསུམ་སྟེ་ཇི་སྐད་བཤད་པའི་ཡོན་ཏན་གྱི་འབྱུང་གནས་སུ་གྱུར་པ་དག་སྟེ། དེ་ཡང་སངས་རྒྱས་དཀོན་མཆོག་ནི་ཡོན་ཏན་དང་ཉེས་པ་ཐམས་ཅད་ཕུལ་དུ་ཕྱིན་པ་དང་མ་ལུས་པར་བསལ་བའི་མཐར་ཐུག་པའི་གནས་
[198a.4]སུ་གྱུར་པ་དང་། ཆོས་ནི་འཁོར་བའི་རྒྱ་མཚོ་ལས་རབ་ཏུ་སྒྲོལ་བ་དང་། རྒྱུ་དང་བཅས་པའི་སྡུག་བསྔལ་དང་གཏན་ཏུ་བྲལ་བའི་བདག་ཉིད་དང་། དེ་ཁོང་དུ་ཆུད་པར་ཡོངས་སུ་ཤེས་པར་བྱེད་པ་དང་། དགེ་འདུན་ནི་དགེ་སྦྱོང་གི་འབྲས་བུ་ལ་གནས་པ་དང་དེར་ཞུགས་པ་དང་། བླ་ན་མེད་
[198a.5]པ་དང་། སྦྱིན་གནས་ཀྱི་ཞིང་ཡིན་པར་ཡོངས་སུ་ཤེས་ནས་སེམས་རབ་ཏུ་དང་བར་འགྱུར་བའི་གནས་ཡིན་ཞེས་བྱ་བའི་ཐ་ཚིག་གོ། །འདིར་སྔགས་ཀྱི་སྤྱོད་པ་ལ་མོས་པ་རྣམས་ཀྱི་ནི་ཁྱད་པར་དུ་འདོད་པ་ཉིད་དུ་གཟུང་བར་བྱ་སྟེ། འདིར་འདོད་པ་ནི་འདོད་པ་སྟེ་འདོད་པ་འདོད་པར་བྱ་བ་ཞེས་བྱ་
[198a.6]བའི་ཐ་ཚིག་གོ། །འདི་ནི་ཕྱག་རྒྱ་ཆེན་པོའི་རྣལ་འབྱོར་ཏེ། དེས་དོན་མ་ལུས་པར་ཡོངས་སུ་གྲུབ་པའི་ཕྱིར་རོ། །ཅན་ཞེས་བྱ་བ་ནི་དེ་དང་ལྡན་པ་སྟེ་རྣལ་འབྱོར་པ་ཞེས་བྱ་བའི་ཐ་ཚིག་གོ། །འདི་ནི་གང་ཞིག་སྟེ་ཁྱད་པར་མེད་པ་ཉིད་དུ་བསྟན་པ་ཡིན་ནོ། །གིས་ཞེས་བྱ་བ་ནི་འདིར་བྱེད་པར་
[198a.7]སྦྱར་ཏེ་དེ་ཡིས་ཞེས་བྱ་བའི་ཐ་ཚིག་གོ། །ལས་སུ་བྱ་བ་ཞེས་བྱ་བའི་ལས་སུ་བྱ་བ་སྟེ་ལུས་དང་ངག་དང་ཡིད་ཀྱི་ལས་སོ། །དེ་ནི་འདིར་རྣལ་འབྱོར་ལ་མངོན་དུ་བྱས་པས་དོན་ཆེན་པོ་མ་ལུས་པར་ཡོངས་སུ་རྫོགས་པར་འགྱུར་བ་སྟེ། སྐུ་གསུང་ཐུགས་རྒྱུད་ལ་མངོན་སུམ་དུ་
[198b]
[198b.1]བྱའོ་ཞེས་བྱ་བར་འགྱུར་བ་ཡིན་ནོ། །གཞན་དུ་ན་ཇི་སྲིད་འཚོའི་བར་དུ་ལུས་ངག་ཡིད་གསུམ་ཕྱག་རྒྱའི་མཚན་མ་མངོན་དུ་བྱ་བ་ལས་མི་འདའ་བའོ་ཞེས་བྱ་བར་ཡང་འགྱུར་རོ་ཞེས་བྱ་བའི་དོན་ནི། འདོད་པར་བྱ་བ་ལ་རྣལ་འབྱོར་དུ་བྱ་བ་ཡིན་པར་ཤུགས་ཉིད་ཀྱིས་བཤད་ཟིན་ཏོ། །དེའི་འོག་ཏུ་དེ་ཉིད་
[198b.2]ཀྱིས་དོན་ཆེན་པོ་ཡོངས་སུ་རྫོགས་པར་འགྱུར་བ་དང་དེའི་རྒྱུ་ཡང་ཚེགས་ཆུང་བར་བསྟན་པའི་ཕྱིར་ཕན་ཡོན་ཆེ་ཞིང་བླ་བ་ནི་ཞེས་བྱ་བ་སྨོས་ཏེ། དེ་ལ་བླ་བ་ནི་སླ་བ་སྟེ་ཉམས་སུ་བླང་བ་ལ་ཚེགས་ཆུང་ངུས་དོན་ཡོངས་སུ་རྫོགས་པར་འགྱུར་རོ་ཞེས་བྱ་བའི་ཐ་ཚིག་སྟེ། འདིར་སློབ་དཔོན་གྱིས་དད་པ་
[198b.3]ཅན་གང་ཞིག་གིས་ཞེས་སྔར་བཤད་པས། ཕྱག་རྒྱའི་རྣལ་འབྱོར་ཉམས་སུ་ལེན་པ་ཉིད་དང་། འཆད་པར་འགྱུར་བའི་ཡོ་བྱད་ཅུང་ཟད་ཙམ་གྱི་རྒྱུས་འཇིག་རྟེན་དང་འཇིག་རྟེན་ལས་འདས་པའི་དོན་མཐའ་དག་མ་ལུས་པར་ཡོངས་སུ་རྫོགས་པར་འགྲུབ་པར་བསྟན་ཏེ་འདིར་འཁོར་བ་ཐམས་
[198b.4]ཅད་ཀྱི་དབུལ་བ་ལ་སོགས་པའི་སྡུག་བསྔལ་ཐམས་ཅད་ཡང་དག་པར་གཅོད་པར་བྱེད་པའི་དོན་དང་། བསོད་ནམས་དང་ཡེ་ཤེས་ཀྱི་ཚོགས་དཔག་ཏུ་མེད་པ་ཡོངས་སུ་རྫོགས་པར་འགྱུར་བའི་དོན་གྱིས་དོན་མཐའ་དག་བསྡུས་པས་དེ་དག་མ་ལུས་པར་འདིར་འགྲུབ་པར་འགྱུར་རོ་ཞེས་བྱ་བ་བསྟན་
[198b.5]པ་ཡིན་ནོ། །དེ་ཉིད་ནི་ཆུ་གཏོར་འདི་ཡིན་པས་ཞེས་པ་སྟེ། འདི་ཞེས་བྱ་བ་ནི་མངོན་སུམ་པའི་མཚན་ཉིད་དོ། །རྫས་ཅུང་ཟད་ལ་བརྟེན་པའི་རྣལ་འབྱོར་པ་འདི་ཉིད་དེ་མིང་འདི་སྐད་ཅེས་བྱ་བའི་རྣལ་འབྱོར་ཉིད་འདོད་པའི་བདག་ཉིད་མ་ལུས་པར་འགྲུབ་པར་འགྱུར་བ་ཉིད་ཡིན་པས་ན་འདི་ལ་
[198b.6]བརྩོན་པར་བྱའོ་ཞེས་བྱ་བ་ཡིན་ཏེ། འདིས་ནི་དམིགས་པར་བྱ་བའི་ཡུལ་འབྲས་བུ་དང་བཅས་པ་བསྟན་པ་ཡིན་ཏེ། དེ་ཉམས་སུ་ལེན་པ་ལ་བརྩོན་འགྲུས་འབྱུང་བའི་རྒྱུར་འགྱུར་བ་བསྟན་པར་འགྱུར་རོ། །དེའི་འོག་ཏུ་དེ་ཉིད་ཉམས་སུ་བླང་བའི་ཐབས་བསྟན་པས་དེ་བཤད་པར་བྱ་སྟེ། 
[198b.7]དེའི་ཕྱིར་དེ་ལ་རིན་པོ་ཆེའི་སྣོད་མཛེས་པར་ཞེས་བྱ་བ་སྨོས་ཏེ་དེ་ཡང་རྫས་ལ་བརྟེན་པའི་རྣལ་འབྱོར་ལ་ཆུ་གཏོར་ཞེས་བཤད་པས་དེའི་ཕྱོགས་གཅིག་འདིར་འཆད་པས་དེ་ལ་ཞེས་འདི་བརྩམས་པ་ཡིན་ནོ། །རིན་པོ་ཆེའི་སྣོད་ནི་རིན་པོ་ཆེའི་སྣོད་དེ་རིན་པོ་ཆེ་ལས་བྱས་པ་འམ། རིན་པོ་ཆེ་
[199a]
[199a.1]ལྟ་བུར་བྱས་པ་འམ་རིན་པོ་ཆེས་སྤྲས་པའོ། །དེ་ལ་རིན་པོ་ཆེ་ལས་བྱས་པ་ནི་རིན་པོ་ཆེའི་རྒྱུ་ལས་བྱས་པ་སྟེ་གསེར་ལ་སོགས་པ་ལ་བཟོའི་ཁྱད་པར་དུ་མས་མཛེས་པར་བྱས་པའོ། །རིན་པོ་ཆེ་ལྟ་བུར་བྱས་པ་ནི་རིན་པོ་ཆེའི་དབྱིབས་སུ་བྱས་པ་སྟེ་རིན་པོ་ཆེ་འདྲ་བ་ཞེས་
[199a.2]བྱ་བའི་ཐ་ཚིག་གོ། །རིན་པོ་ཆེས་སྤྲས་པ་ནི་རིན་པོ་ཆེས་བརྒྱན་པ་སྟེ་མཛེས་པར་བྱས་པའོ། །མཛེས་པ་ནི་ཡིད་དུ་འོང་བའི་ཁྱད་པར་དང་ལྡན་པའོ། །ཚུལ་འདིས་རྣལ་འབྱོར་པ་རབ་འབྲིང་གསུམ་ལ་ཅི་རིགས་སུ་བསྟན་པ་ཡིན་ཏེ། སྔར་སླ་བས་ཞེས་བཤད་པས་དེ་དང་འགལ་བའི་ཉེས་པས་མི་
[199a.3]བརྫི་བར་བསྟན་པའོ། །ཁ་ན་མ་ཐོ་བ་མེད་པའི་སྣོད་དེའི་ནང་དུ་ཆུ་བླུགས་ལ། གཞན་ཡང་ཕྱེ་དང་མེ་ཏོག་ལ་སོགས་པ་ཅི་འབྱོར་པ་ཞེས་སྨོས་ཏེ། འདི་ཡང་ཅི་རིགས་པར་བཤད་པ་སྟེ། འགྲོ་བ་དབུལ་བ་ཉོན་མོངས་པས་སེམས་ཞུམ་པར་འགྱུར་བའི་ཉེས་པ་སྤངས་པའི་ཕྱིར་འདི་བསྟན་པ་ཡིན་ཏེ། དེ་བས་
[199a.4]ན་རང་གི་རྣལ་འབྱོར་པ་ཤིན་ཏུ་ཆུང་བ་རྣམས་ལ་ཁྱད་པར་དུ་འདི་བསྟན་པ་ཡིན་ནོ། །གཞན་ཡང་གསེར་ལ་སོགས་པ་རིན་པོ་ཆེ་སྣ་ལྔ་བདར་བ་དང་ཞེས་བྱ་བ་ལ་སོགས་པས་འདི་ཡང་ཅི་རིགས་པ་སྟེ། འབྱོར་པ་དམ་པར་གྱུར་པ་ལ་སོགས་པ་རྣམས་ཏེ། རང་གི་ཇི་ལྟར་འབྱོར་པ་ཤིན་ཏུ་ཁ་ཟས་མ་སྨས་པ་
[199a.5]མ་སྨེ་བ་སྣ་ཚོགས་པ་དང་། གཞན་ཡང་སྨན་དང་འབྲུ་དང་གཞན་ཡང་དྲི་སྣ་ཚོགས་འབྱོར་ན་ལྷག་པར་ཡང་བཟང་ངོ་ཞེས་བྱ་བ་ཡིན་ནོ། །དེ་ལ་མ་སྨས་པ་ནི་གཞན་དུ་ལོངས་མ་སྤྱད་པའོ། །མ་སྨེ་བ་ནི་ཁ་ན་མ་ཐོ་བའི་ཉེས་པ་དང་བྲལ་བའོ། །དེ་ལྟར་ཡོ་བྱད་ཅི་རིགས་པར་བསྟན་ནས་དེའི་ཕྱོགས་
[199a.6]གཅིག་པོ་རྣལ་འབྱོར་ལ་མངོན་སུམ་དུ་བྱ་བ་དེ་བསྟན་པའི་ཕྱིར། སྤྱིར་གཏོར་མའི་ལས་བགྱིའོ་འཚལ་ལ་བརྟག་པ་རྣམ་པ་དྲུག་སྟེ་ཞེས་བྱ་བ་ལ་སོགས་པ་སྨོས་ཏེ། རིམ་པར་བཀོད་པ་འདི་དག་ནི་དཀྲུགས་པའི་མཚན་ཉིད་དེ་ཅིའི་ཕྱིར་ཞེ་ན། སྔགས་ཀྱི་སྤྱད་པ་སྤྱོད་པར་འདོད་པའི་གང་ཟག་
[199a.7]རྣམས་ལ་སྔགས་ཀྱི་སྤྱོད་པ་ནི་སློབ་དཔོན་ལ་རག་ལས་ཀྱི་རང་ཉིད་མཚན་མ་ཐུག་ཐུབ་ཏུ་གཟུང་བར་བྱ་བ་མ་ཡིན་ནོ་ཞེས་བྱ་བར་བསྟན་པའི་ཕྱིར་རོ། །འདིས་ཅིར་འགྱུར་ཞེ་ན། སྔོན་གྱི་རྣལ་འབྱོར་པ་རྒྱུད་དག་པར་གྱུར་པའི་གང་ཟག་རྣམས་ཀྱང་བླ་མའི་མན་ངག་ལས་རྒྱུད་ཡོངས་སུ་དག་པར་གྱུར་ཏོ་
[199b]
[199b.1]ཞེས་འབྱུང་བའི་ཕྱིར་རོ། །དེ་ལྟར་མ་ཡིན་ན་ནི་ཡོངས་སུ་རྫོགས་པའི་དངོས་གྲུབ་ཀྱི་རྒྱུར་མི་འགྱུར་ཏེ། དེ་བས་ན་བླ་མའི་མན་ངག་ལས་འདོད་པའི་དངོས་གྲུབ་ཀྱི་རྒྱུར་འགྱུར་རོ་སྙམ་དུ་ཤེས་པར་བྱའོ། །དེ་ནི་འདི་ལྟ་སྟེ། དམ་ཚིག་གི་ཕྱག་རྒྱའི་རྣལ་འབྱོར་སྔོན་དུ་བྱ་བའི་བསམ་རྒྱུད་ཀྱི་རིམ་པ་
[199b.2]བསྟན་པ་དང་མཆོད་པ་དང་སྦྱིན་པས་མཉེས་ཤིང་ཚིམ་པས་ཡོངས་སུ་བསྔོ་བར་བསྟན་པའོ། །དེའི་རིམ་པ་ཡང་། དེ་ཡང་བསམ་རྒྱུད་ནི་ཞེས་བྱ་བ་ལ་སོགས་པ་སྟེ། དེ་ཡང་དང་པོར་སྙིང་རྗེ་ཆེན་པོས་འགྲོ་བའི་དོན་བྱ་བ་དྲན་པར་བྱའོ། །དེའི་འོག་ཏུ་དཀོན་མཆོག་གསུམ་ལ་སྐྱབས་སུ་
[199b.3]གསོལ། དེའི་འོག་ཏུ་ཚད་མེད་པ་བཞིས་བྱང་ཆུབ་ཏུ་སེམས་བསྐྱེད་དོ། །དེའི་འོག་ཏུ་ལྷའི་སྐུ་ཕྱག་རྒྱ་ཆེན་པོར་དྲན་པར་བསྐྱེད་དོ། །དེ་ནས་ལུས་བསྲུང་བར་བྱའོ་ཞེས་བྱ་བའི་རིམ་པ་འདི་སྦྱར་བར་བྱའོ། །ཅིའི་ཕྱིར་རིམ་པ་འདི་སྦྱར་བར་བྱ་ཞེ་ན། འདོད་པར་བྱ་བ་མངོན་དུ་བྱ་བ་ལ་
[199b.4]ཕྱིན་ཅི་མ་ལོག་པར་འགྱུར་བའི་ཕྱིར་རོ་ཇི་ལྟར་ཞེ་ན། འགྲོ་བ་མ་ལུས་པའི་དོན་བྱ་བར་འདོད་པ་དེས་དང་པོ་ཁོ་ནར་འཁྲུལ་བའི་དབང་གིས་དངོས་པོ་ལ་མངོན་པར་ཞེན་པས་ཁམས་གསུམ་འཁོར་བའི་འགྲོ་བ་ལྔ་པོ་འདི་དག་ལ་སྙིང་རྗེ་ཆེན་པོ་བསྐྱེད་དེ། སྡུག་བསྔལ་སྣ་ཚོགས་ཀྱིས་གདུངས་
[199b.5]པ་ལས་དགྲོལ་བར་བྱའོ་སྙམ་དུ་ཡིད་ལ་དྲན་པར་བྱའོ། །དེ་ཡང་ལས་ཀྱི་རྣམ་པར་སྨིན་པའི་ལུས་འདིས་ནུས་པར་མི་འགྱུར་བས་འདོད་པར་བྱ་བ་ལ་མངོན་སུམ་དུ་བྱས་ཏེ་དེས་འགྲོ་བའི་དོན་ནུས་པར་འགྱུར་བས་དེ་མངོན་སུམ་དུ་བྱའོ་སྙམ་དུ་ཡིད་ལ་བྱའོ། །དེའི་རྒྱུ་ཡང་གསུམ་ལ་སྐྱབས་སུ་
[199b.6]འགྲོ་བ་ཡིན་པས་དེའི་ཕྱིར་དུས་གསུམ་གྱི་འཕགས་པ་མདུན་གྱི་ནམ་མཁར་མངོན་སུམ་དུ་དམིགས་ནས་དེའི་སྤྱན་སྔར་གསུམ་ལ་སྐྱབས་སུ་འགྲོ་བར་བྱ་སྟེ། དེ་ཡང་ཉེ་བར་མཚོན་པ་ཙམ་དུ་ཟད་དེ། དེ་བས་ན་སྡིག་པ་བཤགས་པ་ལ་སོགས་པ་ཡང་བྱའོ། །དེ་ནི་འདི་ལྟ་སྟེ། དཀོན་
[199b.7]མཆོག་གསུམ་ལ་ཕྱག་འཚལ་ལོ། །དཀོན་མཆོག་གསུམ་ལ་སྐྱབས་སུ་མཆི། །སྡིག་པ་ཐམས་ཅད་སོ་སོར་བཤགས། །དགེ་བ་ཀུན་གྱི་རྗེས་སུ་སྨོན། །སངས་རྒྱས་བྱང་ཆུབ་ཡིད་ཀྱིས་གཟུང་། །བྱང་ཆུབ་མཆོག་གི་སེམས་ནི་བསྐྱེད་པར་བགྱི། །སེམས་ཅན་མ་ལུས་བདག་གིས་
[200a]
[200a.1]མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་བརྗོད་པས་དེའི་འོག་ཏུ་ཚད་མེད་པ་བཞིས་བྱང་ཆུབ་མཆོག་ཏུ་སེམས་བསྐྱེད་པ་འདི་བྱ་སྟེ། དེས་འདི་ལྟར་ཁམས་གསུམ་གྱི་སེམས་ཅན་ཇི་སྙེད་
[200a.2]པ་སྡུག་བསྔལ་གྱི་ཕུང་པོ་དང་བྲལ་བར་བྱའོ་སྙམ་དུ་བསམ་པར་བྱའོ། །དེ་ཡང་སྡུག་བསྔལ་དང་བྲལ་ནས་ཀྱང་བདེ་བ་དང་ཕྲད་པར་བྱའོ་སྙམ་དུ་མོས་པར་བྱའོ་བདེ་བ་དང་ཕྲད་ནས་ཀྱང་ནམ་དུ་ཡང་མི་འབྲལ་བར་བྱའོ་སྙམ་དུ་བསམ་པར་བྱའོ། །མི་འབྲལ་བར་གྱུར་ནས་ཀྱང་དེ་དག་ལ་ཕན་པ་དང་བདེ་བར་བྱའོ། །
[200a.3]སྙམ་དུ་བསམ་པར་བྱའོ། །དེ་དག་ལ་ཚད་མེད་པ་ནི་འདི་ལྟར་སེམས་ཅན་གྱི་ཁམས་ལ་ཚད་མེད་པས་དེ་དག་ལ་ཡང་ཚད་མེད་པའི་ངོ་བོ་ཉིད་དུ་མོས་པར་བྱའོ། །དེ་ལྟར་སེམས་བསྐྱེད་ནས་དེའི་འོག་ཏུ་ལྷའི་སྐུ་ཕྱག་རྒྱ་ཆེན་པོར་དྲན་པ་བསྐྱེད་དེ། དེ་ཡང་འདི་ལྟར་ལྷའི་སྐུ་ནི་ལྷའི་སྐུ་སྟེ་ཕྱག་རྒྱ་ཆེན་པོ་
[200a.4]ཉིད་དོ། །དེ་མངོན་སུམ་དུ་བྱེད་པ་ནི་དྲན་པ་བསྐྱེད་པའོ། །དྲན་པ་ནི་དྲན་པ་སྟེ་དེ་ཤིན་ཏུ་ཉེ་བར་གནས་པས་བྱིང་རྒོད་གཉིས་དང་བྲལ་བའོ། །དེའི་སྟོབས་ཀྱིས་འདོད་པར་བྱ་བ་ལས་མི་གཡེང་བ་ཡིན་ཏེ། འདོད་པ་ལ་རྩེ་གཅིག་ཏུ་བྱེད་ཅེས་བྱ་བའི་ཐ་ཚིག་གོ། །དེ་ཡང་རིམ་གྱིས་སམ་ཅིག་ཅར་དུ་སྟེ་
[200a.5]ལས་དང་པོ་པ་དང་མངོན་དུ་གྱུར་པ་དག་གི་ཁྱད་པར་གྱིས་ཡིན་ནོ། །དེ་ནི་འདི་ལྟ་སྟེ། ལྷ་དྲུག་གི་སྒོ་ནས་དྲན་པ་བསྐྱེད་དེ། དེ་ལ་ཕྱི་ནང་གི་ཆོས་ཐམས་ཅད་དོན་དམ་པར་སྟོང་པ་ཉིད་དུ་མོས་པ་འདི་ནི་རྣམ་པར་མི་རྟོག་པའི་ལྷའོ། །སྟོང་པ་ཉིད་ལས་ཝཱ་གཱི་ཤྭ་རི་མུཾ་ཞེས་བྱ་བའི་སྒྲ་ཙམ་གྲག་པར་མོས་པ་ནི་སྒྲའི་ལྷའོ། །
[200a.6]དེའི་འོག་ཏུ་རང་གི་སྙིང་གའི་ཚོད་ཙམ་གྱི་ནམ་མཁའ་ལ་ཟླ་བའི་དཀྱིལ་འཁོར་ཉ་གང་བ་གཅིག་ཏུ་མོས་པ་བྱས་ལ་དེའི་དཀྱིལ་དུ་ཝཱ་གཱི་ཤྭ་རི་མུཾ་ཞེས་བྱ་བའི་ཡིག་འབྲུ་དངུལ་གྱི་གླེགས་བམ་ལ་གསེར་ཆུ་གཅིག་ཏུ་ཞེན་པ་བཞིན་དུ་མོས་པར་བྱ་བ་འདི་ནི་ཡི་གེའི་ལྷའོ། །དེའི་འོག་ཏུ་ཟླ་བའི་དཀྱིལ་
[200a.7]འཁོར་ཡིག་འབྲུ་དང་བཅས་པ་འཕྲོས་ཤིང་འདུས་པ་ལས་བདག་ཉིད་འཕགས་པ་འཇམ་དཔལ་སྐུ་མདོག་དམར་སེར་ཕྱག་གཡས་ན་རལ་གྲི། གཡོན་ན་ཨུཏྤ་ལའི་མེ་ཏོག་བསྣམས་པ། རྒྱན་ཐམས་ཅད་ཀྱིས་བརྒྱན་པ། གདན་པདྨ་ལ་བཞུགས་པ་ཅིག་ཏུ་གྱུར་པར་བསམ་པ་འདི་ནི་གཟུགས་
[200b]
[200b.1]ཀྱི་བྱེ་བྲག་གི་ལྷའོ། །དེ་ནས་ལག་པ་གཉིས་སོར་མོ་ཕན་ཚུན་བསྣོལ་ཏེ་གུང་མོ་གཉིས་བསྒྲེངས་ལ་རྩེ་སྤྲད་དེ་མཛུབ་མོ་གཉིས་གུང་མོའི་རྒྱབ་ཏུ་སྦྱར་ལ། མཐེ་བོང་གཉིས་གུང་མོ་ལ་སྦྱར་བ་སྤྱི་བོར་བཞག་ལ། ན་མཿས་མནྟ་བུདྡྷཱ་ནཱཾ་ཧཱུཾ་ཧཱུཾ་ཞེས་བརྗོད་པས་དབུ་གཙུག་ཏོར་དང་ལྡན་པར་བསམ་མོ། །དེ་ནས་
[200b.2]ཡང་ལག་པ་གཉིས་ཁུ་ཚུར་བཅངས་ལ་གུང་མོ་དང་སྲིན་ལག་བསྒྲེངས་ཏེ་མཐེ་བོའི་དྲུང་དུ་སྦྱར་ལ། ན་མཿས་མནྟ་བུདྡྷཱ་ནཱཾ་ག་ག་ན་སྥ་ར་ལཀྵ་ཎ་ཀཱ་རུ་ཎ། མ་ཧཱ་ཏ་ཐཱ་ག་ཏ་ཙཀྵུ་སྭཱ་ཧཱ་ཞེས་བརྗོད་དོ། །ཡེ་ཤེས་ཀྱི་སྤྱན་དང་ལྡན་པར་བསམ་པ་འདི་ནི་ཕྱག་རྒྱའི་ལྷའོ། །དེས་ཤིན་ཏུ་ཡན་ལག་རྫོགས་པར་སྔ་མ་ལས་
[200b.3]ཁྱད་པར་དུ་གྱུར་པར་བསམ་པ་འདི་ནི་རྣམ་པར་རྟོག་པ་དང་བཅས་པའི་ལྷའོ། །ཡང་ན་དྲན་པ་འདི་ནི་འདྲིས་པ་དངོས་པོ་ཉིད་མ་བརྗེད་པ་སྟེ། སྔར་ལྷའི་སྐུ་ལ་མངོན་སུམ་དུ་བྱས་པའི་དབང་གིས་ཕྱིས་སྙིང་པོ་ཙམ་བརྗོད་པའི་སྒོ་ནས་དྲན་པ་བསྐྱེད་དེ། མངོན་སུམ་དུ་བྱེད་པ་འདི་ནི་ཅིག་ཅར་
[200b.4]ཡིད་ལ་བྱེད་པ་དག་གི་མོས་པ་ཡིན་ནོ། །གཞན་དག་ནི་ཚུལ་གཉིས་ཐལ་མོ་གང་ཡང་རུང་བའི་སྒོ་ནས་ལས་ཀྱི་ལྷ་གང་ཡང་རུང་བ་དྲན་པ་བསྐྱེད་དོ་ཞེས་བྱ་བ་ཡང་འཆད་དོ་ཞེའོ། །མདོར་ན་རྣལ་འབྱོར་པའི་མོས་པ་ཇི་ལྟ་བ་བཞིན་ཕྱག་རྒྱ་ཆེན་པོར་དྲན་པ་བསྐྱེད་དོ་ཞེས་བྱ་བའི་ཐ་ཚིག་གོ། །དེའི་
[200b.5]འོག་ཏུ་ལུས་བསྲུང་བར་བྱ་སྟེ་དེ་ཡང་རྡོ་རྗེ་གོ་ཆ་དང་། སྲུང་བ་ཆེན་པོས་བསྲུང་བར་བྱ་སྟེ། ལག་པ་གཉིས་ཐལ་མོ་སྦྱར་ལ་མཛུབ་མོ་གཉིས་གུང་མོའི་རྒྱབ་ཏུ་སྦྱར་ལ། མཐེ་བོང་གཉིས་ཀྱང་གུང་མོ་ལ་སྦྱར་ལ། ན་མཿས་མནྟ་བཛྲཱ་ཎཱཾ་བཛྲ་ཀ་བ་ཙེ་ཧཱུཾ་ཞེས་བརྗོད་པས་རྡོ་རྗེའི་གོ་ཞུ་ལུབ་ཏུ་གོན་པར་
[200b.6]གྱུར་པར་བསམ་མོ། །དེ་ནས་ཡང་ལག་པ་གཉིས་སྦྱར་ལ་མཛུབ་མོ་གཉིས་ནང་དུ་བཅུག་སྟེ། གུང་མོ་དང་མཐེ་བོང་གཉིས་རྩེ་སྤྲད་ལ་སྲིན་ལག་གཉིས་བརྐྱང་ལ་མཐེའུ་ཆུང་གཉིས་བཀུག་སྟེ། ན་མཿསརྦ་ཏ་ཐཱ་ག་ཏེ་བྷྱོ། སརྦ་བི་ཀ་ཊེ་བྷྱོ། བི་ཤྭ་མུ་ཁེ་བྷྱཿ། སརྦ་ཏད་ཁཾ་རཀྵ་མ་ཧཱ་བ་ལེ། སརྦ་
[200b.7]ཏ་ཐཱ་ག་ཏ་པུ་ན་ནི་རཱ་ཛ་ཏེ། ཧཱུཾ་ཧཱུཾ་ཏྲ་ཐ་ཏྲ་ཐ་ཨ་པྲ་ཏི་ཧ་ཏེ་སྭཱ་ཧཱ་ཞེས་བརྗོད་པས་བར་དུ་གཅོད་པའི་བགེགས་ཐམས་ཅད་ཀྱིས་མི་ཚུགས་པར་བསམ་མོ། །དེ་ལྟར་ཕྱག་རྒྱ་དྲན་པ་སྔོན་དུ་བྱས་ནས་དེའི་འོག་ཏུ་ཐུགས་རྗེ་དང་སྔོན་གྱི་སྨོན་ལམ་གྱི་དབང་གིས་དུས་གསུམ་གྱིས་འཕགས་པ་དང་ཁམས་
[201a]
[201a.1]གསུམ་གྱི་འགྲོ་བ་མ་ལུས་པ་མཉེས་ཤིང་ཚིམ་པར་བྱ་བའི་ཕྱིར་རིམ་པ་འདི་བྱ་སྟེ། དེ་ཡང་བསྔོ་བ་ནི་རྣལ་འབྱོར་གྱི་རིམ་པ་ཉིད་དུ་བརྗོད་ཟིན་པས། བསྔོ་བར་བྱ་བ་དང་སྤྱིར་ཡོངས་སུ་བསྔོ་བར་བྱ་སྟེ། དེ་ལ་བསྔོ་བར་བྱ་བ་ནི་བསྔོ་བར་བྱ་བ་སྟེ་བསྔོ་བའི་གནས་ཞེས་བྱ་བའི་ཐ་
[201a.2]ཚིག་གོ། །དེ་ནི་འདི་ལྟ་སྟེ་བསྔོ་བ་ཡང་བླ་ན་མེད་པའི་བྱང་ཆུབ་ཆེན་པོར་བསྔོ་སྟེ་ཞེས་བྱ་བ་ལ་སོགས་པ་སྨོས་ཏེ། དེ་ཡང་བླ་ན་མེད་པ་ཞེས་བྱ་བའི་སྒྲ་ནི་ཁྱད་པར་དུ་འཕགས་པའི་རྣམ་གྲངས་སུ་གཏོགས་པའོ། །ཇི་ལྟར་ཉན་ཐོས་དང་རང་རྒྱལ་བའི་བྱང་ཆུབ་པས་ཁྱད་པར་དུ་འཕགས་པའི་བྱང་ཆུབ་
[201a.3]ཆེན་པོ་སྟེ་རྒྱུ་དང་འབྲས་བུ་ཤིན་ཏུ་མཆོག་ཏུ་གྱུར་པའི་ཕྱིར་རོ། །དེ་ཡོངས་སུ་བསྔོ་བ་ནི་བླ་ན་མེད་པའི་བྱང་ཆུབ་ཆེན་པོར་ཡོངས་སུ་བསྔོ་བ་སྟེ། འདིས་ནི་སེམས་ཅན་གྱི་ཁམས་བརྗོད་ཀྱིས་མི་ལང་བའི་དོན་བསྐལ་པའམ་བསྐལ་པ་ལས་ལྷག་པ་འམ། ནམ་འཁོར་བ་ལས་མ་གྲོལ་གྱི་བར་དུ་
[201a.4]མ་ལུས་པ་མེད་པར་འགྱུར་རོ། །དེ་ལྟར་སྤྱིར་ཡོངས་སུ་བསྔོ་བ་བསྟན་ནས་ཁྱད་པར་དུ་ཡོངས་སུ་བསྔོ་བ་བསྟན་པའི་ཕྱིར། དེ་ཡང་དམིགས་ཀྱིས་བསྔོ་བ་ནི་ཞེས་བྱ་བ་ལ་སོགས་པ་སྨོས་ཏེ། དེ་ནི་འདིར་རྣམ་པ་བཞི་སྟེ། གང་ཞེ་ན་སྲི་ཞུའི་མགྲོན་སངས་རྒྱས་དང་བྱང་ཆུབ་སེམས་དཔའ་དང་ཉན་
[201a.5]ཐོས་དང་རང་རྒྱལ་ལ་སོགས་པ་ཇི་སྙེད་པ་བརྗོད་པས་རྫོགས་པ་དག་གོ། །འདིས་ནི་མཆོད་སྦྱིན་གྱི་གནས་སྤྱི་དང་ཁྱད་པར་དུ་བསྟན་པ་མ་ལུས་པར་བསྡུས་པ་ཡིན་ནོ། །དེ་ཡང་རིམ་པ་ཁ་ཅིག་ལས་ནི་མཆོད་པ་ལ་སོགས་པའི་གནས་རྣམས་ཏིང་ངེ་འཛིན་ལ་སོགས་པའི་གནས་སུ་སྤྱན་དྲངས་ཏེ་མཉེས་པའི་
[201a.6]ཡན་ལག་གིས་མཉེས་པར་བྱ་བར་འབྱུང་ན་འདིར་ནི་དེ་ལྟ་མ་ཡིན་ཏེ། རྣལ་འབྱོར་པའི་མོས་པ་ཉིད་དང་ཆོས་ཐམས་ཅད་ཀྱི་རྟེན་འབྲེལ་ལ་སོགས་པས་རང་རང་ཕོ་བྲང་ལ་སོགས་པ་རྣམས་སུའམ། སངས་རྒྱས་ཀྱི་ཞིང་ཡོངས་སུ་དག་པ་རྣམས་སུ་ཡིད་དུ་འོང་བའི་མཆོད་པའི་སྤྲིན་ཕུང་ལ་སོགས་པ་མངོན་
[201a.7]པར་སྤྲུལ་པས་མཉེས་པ་དང་ཚིམ་པ་ཉིད་དུ་བརྟག་གོ། །འདི་ཉིད་ལས་ཀྱང་ནམ་མཁའ་མཛོད་ལ་སོགས་པ་དང་མཆོད་གནས་བླ་མ་ཁྱོད་ཀྱི་ཕོ་བྲང་དུ་ཞེས་བྱ་བའི་གཏན་ཚིགས་ཀྱི་རང་གི་གཞལ་ཡས་ཁང་ལ་སོགས་པ་ཉིད་དུ་འབྱུང་བར་འགྲུབ་བོ་ཞེས་བྱ་བ་ཡིན་ནོ། །སྔགས་ཀྱི་ཚུལ་ཁ་ཅིག་ལས་ཀྱང་
[201b]
[201b.1]དེ་བཞིན་གཤེགས་པ་ནི་སྔོན་གྱི་སྨོན་ལམ་གྱི་དབང་གིས་སེམས་ཅན་རེ་རེའི་མདུན་ན་ཡང་རྟག་ཏུ་བཞུགས་ཏེ། རང་གི་ཉོན་མོངས་པ་ལ་སོགས་པའི་དབང་གིས་འདི་ལ་མངོན་སུམ་གྱི་བློ་མ་སྐྱེས་པར་ཟད་དོ་ཞེས་བཤད་དོ། །སྐུ་ཇི་ལྟ་བ་བཞིན་དུ་གསུང་དང་ཐུགས་ཀྱང་སྟེ་རྟག་ཏུ་འགྲོ་བའི་དོན་ལ་བཞུགས་
[201b.2]སོ་ཞེས་བཤད་པའི་ཕྱིར་རོ། །གཞན་ཡང་འདི་སྐད་དུ་དེ་བཞིན་གཤེགས་པ་རྣམས་ནི་སྔོན་གྱི་སྨོན་ལམ་གྱི་ཤུགས་ཀྱི་དབང་གིས་སེམས་ཅན་ཡོངས་སུ་སྨིན་པར་མཛད་པའི་ཕྱིར་བྱུང་བས་སེམས་ཅན་གྱི་ཁམས་ཇི་ཙམ་ན་སྤྱོད་པ་དེ་ཐམས་ཅད་ན་བཞུགས་པ་ཡིན་ཏེ། རྣམ་པ་ཐམས་ཅད་དུ་སེམས་
[201b.3]ཅན་གྱི་དོན་མཛད་པར་ཀུན་ཏུ་སྣང་ངོ་ཞེས་འབྱུང་བའི་ཕྱིར་རོ། །དེ་ལྟར་བསྔོ་བ་བྱས་པར་བསྟན་ནས་དེའི་འོག་ཏུ་སྤྱིར་ཡོངས་སུ་བསྔོ་བའི་རྫས་དེ་བཤད་པར་བྱ་སྟེ་དེ་ཡང་གཏོར་མ་ཉིད་ཡིན་ཏེ། དེའི་ཕྱིར་སྤྱིར་གཏོར་མའི་ལས་བགྱིའོ་འཚལ་ལ་ཞེས་བྱ་བ་སྤྱིར་བསྟན་ཏེ། དེ་ཉིད་བརྟག་པ་རྣམ་པ་དྲུག་སྟེ། 
[201b.4]དེ་བསྟན་པའི་ཕྱིར་དེ་ཡང་གང་ཞེ་ན་ཞེས་དྲིས་པ་ནས་སྦྱང་བ་དང་ཞེས་བྱ་བ་ལ་སོགས་པ་དྲུག་པོ་རྫས་ཉིད་དུ་བརྟག་གོ། །དེ་ལྟར་བརྟག་པར་བྱ་བ་བསྟན་ནས་དེའི་འོག་ཏུ་གང་གིས་བརྟག་པ་དེ་བསྟན་པའི་ཕྱིར། དེ་ལ་སྦྱང་བ་ནི་ཞེས་བྱ་བ་དང་པོ་སྟེ། ཆོས་ཉིད་རྣམ་པར་དག་པའི་སྔགས་དང་ཕྱག་རྒྱས་སོ་
[201b.5]ཞེས་བྱ་བ་ལ་སོགས་པ་སྟེ། འདི་དག་གིས་དེའི་བྱེད་པ་ཉིད་དུ་བསྟན་པ་ཡིན་ནོ། །དེའི་འོག་ཏུ་འདིས་ཇི་ལྟར་ཡོངས་སུ་བརྟག་པ་དེ་བསྟན་ཏེ། དེ་ལ་ཆོས་ཉིད་རྣམ་པར་དག་པའི་སྔགས་དང་ཕྱག་རྒྱ་ནི་གང་ཡིན་སྙམ་པ་ལ། ལག་པ་ཐལ་མོ་ཁོང་སྟོང་དུ་སྦྱར་ལ་སྔགས་འདི་བརྗོད་དོ། །ཨོཾ་སྭ་བྷཱ་ཝ་
[201b.6]བི་ཤུདྡྷཿསརྦ་དྷརྨྨཱཿསྭ་བྷཱ་ཝ་བི་ཤུདྡྷོ྅ཧཾ་ཞེས་བྱ་བ་ལ་སོགས་པའི་ཚུལ་གྱིས་སོ། །དེས་རྣལ་འབྱོར་པའི་མོས་པ་ཉིད་ཇི་ལྟར་སྣང་བར་གྱུར་པར་བརྟག་པ་བསྟན་ཏེ་དེ་ནི་འདི་དག་གིས་ཤེས་པར་བྱ་སྟེ། དེ་ཡང་དང་པོས་ནི་གཏོར་མའི་ཉེས་སྐྱོན་མེད་ཅིང་དག་པ་ཆེན་པོར་བྱིན་གྱིས་བརླབ་པོ་ཞེས་བྱ་བ་ལ་
[201b.7]སོགས་པ་ཇི་ལྟར་གྱུར་པ་རྣམས་ཡིན་ནོ། །བསྔོ་བའི་ཏིང་ངེ་འཛིན་དེ་ལྟར་བཤད་ནས་སེམས་ཅན་གྱི་མོས་པ་ཇི་ལྟ་བ་བཞིན་དུ་གྱུར་པ་དེ་ཉིད་ཚིགས་སུ་བཅད་པས་ཀྱང་བསྔོ་བའི་ཕྱིར་དེ་ནས་ཚིགས་སུ་བཅད་པ་འདི་དག་གིས་ཀྱང་བསྔོ་བར་བྱའོ་ཞེས་བྱ་བ་སྟེ། དེ་ཡང་འདིར་ཚུལ་འདིས་ཡོངས་སུ་
[202a]
[202a.1]བསྔོ་བར་བྱ་སྟེ། གང་གང་གི་དབང་གིས་གང་ལ་ཡོངས་སུ་བསྔོ་བའི་ཚུལ་གྱིས་ཏེ་དེ་བརྟག་པར་བྱ་བའི་ཕྱིར། གཏན་པ་མེད་པའི་མཆོད་སྦྱིན་རྒྱལ་པོ་འདི། །ཡེ་ཤེས་ལྔ་ཡི་འོད་ཟེར་རྣམ་པར་འཕྲོ། །ཞེས་བྱ་བར་སྦྱར་ཏེ། རྒྱུ་གང་དང་རྐྱེན་གང་གིས་སྙམ་པ་ལ་འདིར་རྣམ་པ་དྲུག་གིས་
[202a.2]ཏེ། ཆོས་ཉིད་རྣམ་པར་དག་པའི་བྱིན་རླབས་དང་། །ཞེས་བྱ་བ་ལ་སོགས་པས་སོ། །གང་ལ་ཡོངས་སུ་བསྔོ་བའི་ཇི་སྐད་བཤད་པའི་རྣམ་པ་བཞི་པོ་ཉིད་ལ། དབང་པོ་ལྔ་ཡི་ལོངས་སྤྱོད་མཁོ་དགུར་ལྡན། །ཞེས་བྱ་བ་དག་གིས་སོ། །དེ་ལྟར་མདོའི་དོན་བསྟན་ནས་ཚིག་གི་དོན་བསྟན་པའི་ཕྱིར། 
[202a.3]གཏན་པ་མེད་པའི་མཆོད་སྦྱིན་རྒྱལ་པོ་འདི། །ཞེས་སྨོས་སོ། །དེ་ལ་གཏན་པ་ནི་བདག་ལ་སོགས་པ་བློ་རྣམ་པ་གསུམ་གྱིས་དམིགས་པ་སྟེ། དེ་མེད་པ་ནི་གཏན་པ་མེད་པ་སྟེ་དམིགས་པ་དང་བྲལ་བའི་ཡོངས་སུ་བསྔོ་བ་ཞེས་བྱ་བའི་ཐ་ཚིག་གོ། །དེ་ལྟ་བུའི་འཛིན་པ་རྣམ་པ་གསུམ་དང་བྲལ་བའི་
[202a.4]མཆོད་པ་དང་སྦྱིན་པ་ནི་མཆོད་སྦྱིན་གྱི་རྒྱལ་པོ་སྟེ། གཙོ་བོར་གྱུར་པ་དང་དབང་བསྒྱུར་བའི་ཕྱིར་རོ། །གཙོ་བོ་ནི་ཐབས་ཀྱིས་བརྗོད་པ་དང་བསྔགས་པའོ། །དབང་བསྒྱུར་བ་ནི་མཐུ་ཐོགས་པ་མེད་པ་མངའ་བའམ་ལྡན་པའོ། །འདི་ཞེས་བྱ་བ་ནི་འཛིན་པ་དང་བྲལ་བའི་མོས་པའི་བློ་སྟེ་གང་ལ་དེ་
[202a.5]ལྟ་བུའི་མངོན་དུ་གྱུར་པ་ཡོད་པའི་མཚན་ཉིད་ཅན་ཡིན་ནོ། །རྐྱེན་འདི་དག་གི་བྱིན་གྱི་རླབས་འདི་དག་གིས་ཀྱང་སེམས་ཅན་གྱི་དོན་དུ་འགྱུར་བ་ཉིད་དང་རྗེས་སུ་མཐུན་པར་མཐུ་བསྐྱེད་པའི་ཕྱིར། ཆོས་ཉིད་རྣམ་པར་དག་པའི་བྱིན་རླབས་དང་། ཞེས་བྱ་བ་ལ་སོགས་པ་རྣམས་ཡིན་ནོ། །འདི་ལྟར་
[202a.6]ཆོས་ཐམས་ཅད་རང་བཞིན་གྱིས་རྣམ་པར་དག་པའི་བདེན་པའི་བྱིན་གྱི་རླབས་དང་། སངས་རྒྱས་ལ་སོགས་པའི་ཡོན་ཏན་ཡིད་བཞིན་གྱི་ནོར་བུ་རིན་པོ་ཆེ་ལྟར་དགོས་པ་ཐམས་ཅད་ཀྱི་གནས་སུ་གྱུར་པའི་བདེན་པའི་བྱིན་གྱི་རླབས་དང་། སྙིང་པོ་དང་ཕྱག་རྒྱ་ལ་མངོན་སུམ་དུ་གྱུར་པ་རྣལ་འབྱོར་པའི་བདེན་པའི་
[202a.7]བྱིན་གྱི་རླབས་དང་། ཆོས་ཐམས་ཅད་ཀྱི་རྟེན་ཅིང་འབྲེལ་ཏེ་འབྱུང་བ་དང་། མོས་པ་དང་ཏིང་ངེ་འཛིན་རྟེན་ཅིང་འབྲེལ་ཏེ་འབྱུང་བ་མཐུ་ཐོགས་པ་མེད་པའི་བདེན་པའི་བྱིན་གྱི་རླབས་དང་། དྲང་སྲོང་དང་རིག་འཛིན་རྣམས་རང་གི་འདོད་པ་ལ་ཐེ་ཚོམ་མི་ཟ་བའི་བདེན་པའི་བྱིན་གྱི་རླབས་དང་། རང་གི་ཤེས་
[202b]
[202b.1]རབ་ཀྱིས་ཆོས་སྤྱི་དང་རང་གི་མཚན་ཉིད་ཕྱིན་ཅི་མ་ལོག་པ་དང་། དོན་དམ་པར་རང་བཞིན་མེད་པར་རྟོགས་པའི་བདེན་པ་དང་། སེམས་ཅན་གྱི་དོན་དུ་བླ་ན་མེད་པའི་བྱང་ཆུབ་ཆེན་པོར་སྨོན་ཏེ་མངོན་པར་རྫོགས་ནས་སྨོན་ལམ་གྱི་དབང་གིས་སྣོད་བཅུད་ཡོངས་སུ་སྦྱང་ཞིང་། སེམས་ཅན་ཡོངས་སུ་སྨིན་
[202b.2]པར་བྱ་བའི་ཕྱིར་ཐབས་སྣ་ཚོགས་ཀྱིས་འདུལ་བར་གྱུར་ཅིག་ཅེས་སྨོན་ལམ་གྱི་བདེན་པའི་བྱིན་གྱི་རླབས་དང་། ནམ་མཁའ་མཛོད་ལ་སོགས་པའི་ཏིང་ངེ་འཛིན་གྱི་དབང་གིས་དེ་དང་རྗེས་སུ་མཐུན་པའི་མཆོད་པའི་སྤྲིན་གྱིས་སངས་རྒྱས་ཀྱི་ཞིང་ཡོངས་སུ་བཀང་ནས་དུས་གསུམ་གྱི་འཕགས་པ་ཐམས་ཅད་
[202b.3]མཉེས་ཤིང་། ཁམས་གསུམ་པའི་འགྲོ་བ་ཐམས་ཅད་ཀྱི་བསམ་པ་ཡོངས་སུ་རྫོགས་པར་འགྱུར་བའི་བདེན་པ་དང་། དེ་ལྟ་བུའི་བདེན་པའི་བྱིན་གྱི་རླབས་ཀྱིས་གང་རྣལ་འབྱོར་པའི་མོས་པ་ཡོངས་སུ་དག་པ་འདི་ཉིད་ཡེ་ཤེས་ལྔའི་འོད་ཟེར་རྣམ་པར་འཕྲོ་བར་གྱུར་ནས་དུས་གསུམ་གྱི་འཕགས་པ་
[202b.4]དང་། ཁམས་གསུམ་པའི་འགྲོ་བ་ལྔ་པོའི་དབང་པོ་ལྔའི་ལོངས་སྤྱོད་མཁོ་དགུར་ལྡན་ཏེ། ཡིད་དུ་འོང་བའི་རྫས་ཕུན་སུམ་ཚོགས་པར་སྣང་བར་གྱུར་ཏོ། །དེ་ཡང་ཁ་ཅིག་ལ་སྣང་བས་ཐམས་ཅད་ལ་སྣང་བར་འགྱུར་རམ་སྙམ་པ་ལ། ནམ་མཁའི་མཐས་ཀླས་གཏེར་ཆེན་གྱུར་པ་འདི། །ཞེས་བྱ་བ་སྨོས་
[202b.5]ཏེ། ནམ་མཁའི་མཐས་ཇི་ཙམ་དུ་ཁྱབ་པ་དེ་ཙམ་དུ་སེམས་ཅན་གྱི་ཁམས་ཀྱིས་ཁྱབ་ལ་སེམས་ཅན་གྱི་ཁམས་ཇི་ཙམ་ན་ཡོད་པ་དེ་ཐམས་ཅད་དུ་རྣལ་འབྱོར་པའི་མོས་པས་ཁྱབ་པར་སྣང་སྟེ་དེ་ལྟར་བསམ་པ་ཡོངས་སུ་དག་པའི་རྣལ་འབྱོར་པའི་མོས་པ་ལས་བྱུང་བའི་གཏེར་ཆེན་པོ་ནམ་མཁའི་མཐའ་
[202b.6]དང་མཉམ་པར་སྤྲུལ་པའི་མཆོད་པའི་སྤྲིན་ཕུང་ཕྱོགས་བཅུར་འཁྲིགས་པར་གྱུར་པ་འདི་སྲི་ཞུའི་གནས་དང་ཡོན་ཏན་གྱི་མགྲོན་དུ་གྱུར་པའི་མཆོད་གནས་བླ་མ་ཁྱོད་ཀྱི་ཕོ་བྲང་དུ། མཆོད་པའི་སྤྲིན་གྱིས་གཏིབས་ཤིང་རྒྱས་པར་བསྔོ་ཞེས་བྱ་བ་ཡིན་ཏེ། བསམ་པ་དང་བདེ་བའི་མཐུས་དུས་
[202b.7]ཐམས་ཅད་དུ་འབྱུང་བར་གྱུར་ཅིག་ཅེས་ཡོངས་སུ་བསྔོ་བ་ཡིན་ནོ། །དེ་ནས་ཡང་སེམས་ཅན་ཐམས་ཅད་ལ་ཐུན་མོང་དུ་བསྔོ་བའི་ཕྱིར། སེམས་ཅན་ཐམས་ཅད་བདེ་གྱུར་ཅིག །ཀུན་ཀྱང་གནོད་པ་རྣམས་དང་བྲལ། །ཞེས་བྱ་བ་སྨོས་ཏེ་ཇི་ལྟར་མོས་པ་ལས་བྱུང་བའི་ལོངས་སྤྱོད་དང་དེའི་བསོད་ནམས་
[203a]
[203a.1]ཀྱི་དབང་གིས་འགྲོ་བ་ལྔར་གཏོགས་པའི་སེམས་ཅན་ཐམས་ཅད་གནོད་པ་མི་མཐུན་པ་དང་བྲལ་ནས། བདེ་བའི་ལོངས་སྤྱོད་ཕུན་སུམ་ཚོགས་པ་དང་ལྡན་པར་གྱུར་ཅིག་ཅེས་བྱ་བར་ཡོངས་སུ་གཟུང་བ་མེད་པར་བསྔོ་བ་ཡིན་ནོ། །ཡང་ན། དེ་བཞིན་གཤེགས་པ་བསྔགས་
[203a.2]པ་ཡི། །འདོད་པ་ཕུན་སུམ་ཚོགས་གྱུར་ཅིག །ཅེས་བྱ་བ་ཡིན་ཏེ། གཞན་དུ་ཡང་སངས་རྒྱས་ཀྱིས་རབ་ཏུ་བསྔགས་པའི་ལོངས་སྤྱོད་སེམས་ཅན་གྱིས་ཁ་ན་མ་ཐོ་བ་མེད་པའི་རྫས་རྣམས་ལ་ཉེ་བར་ལོངས་སྤྱོད་པའི་བདེ་བས་ཚིམ་པར་གྱུར་ཅིག་ཅེས་ཡོངས་སུ་བསྔོ་བ་ཡིན་ནོ། །ཡང་ན། སེམས་ཅན་
[203a.3]ཐམས་ཅད་ཀྱི། །བསམ་པ་ཡིད་བཞིན་འགྲུབ་གྱུར་ཅིག །ཅེས་བྱ་བ་སྟེ། གཞན་དུ་ན་དཔག་བསམ་གྱི་ཤིང་དང་། ཡིད་བཞིན་གྱི་ནོར་བུར་བསམ་པའི་དངོས་པོ་ལ་ཡིད་བཞིན་དུ་འབྱོར་བས་ཚིམ་པར་གྱུར་ཅིག་ཅེས་ཡོངས་སུ་བསྔོ་བ་ཡིན་ཏེ། དེ་ལྟར་ན་དང་པོས་ནི་གནོད་པའི་ཉེས་པ་དང་བྲལ་བ་
[203a.4]དང་། གཉིས་པས་ནི་ཁ་ན་མ་ཐོ་བ་མེད་པའི་འདོད་པས་ཚིམ་པ་དང་། གསུམ་པས་ནི་བསམ་པ་ཇི་ལྟར་འདོད་པ་བཞིན་དུ་འབྱུང་བར་འགྱུར་བ་ཡོངས་སུ་གཟུང་བ་མེད་པས་བསྔོ་བ་ཡིན་ནོ། །དེ་ལྟར་ཐུན་མོང་བ་བསྟན་ནས་ཀྱང་ཁྱད་པར་དུ་བསྔོ་བ་བསྟན་པ། བྱོལ་སོང་གཅིག་ལ་གཅིག་ཟ་
[203a.5]བའི། །གནོད་པ་དེ་དག་ཡོང་མ་གྱུར། །ཞེས་བྱ་བ་ལ་སོགས་པ་སྨོས་ཏེ། བྱོལ་སོང་གི་འགྲོ་བ་ཇི་སྙེད་པ་དག་རང་གི་ལས་ཀྱིས་གཅིག་ལ་གཅིག་ཕན་ཚུན་དུ་ཟས་ལ་སོགས་པར་མཐོང་ནས་དེའི་སེམས་ཀྱིས་གཅིག་ལ་གཅིག་གསོད་པ་ལ་སོགས་པའི་གནོད་པ་འདི་དག་རྒྱུན་ཆད་ནས་ཕན་
[203a.6]ཚུན་དུ་འཚེ་བ་མེད་པར་བྱ་བ་དང་། སྙིང་རྗེའི་སེམས་དང་ལྡན་པར་གྱུར་ཅིག་ཅེས་ཡོངས་སུ་བསྔོ་བ་ཡིན་ནོ། །སེམས་ཅན་དམྱལ་བའི་སྡུག་བསྔལ་གང་། །མི་བཟད་རྣམ་པ་སྣ་ཚོགས་པ། །ཞེས་བྱ་བ་གང་དུ་རང་གི་ལས་ཀྱི་རྣམ་པར་སྨིན་པའི་འབྲས་བུ་ས་བོན་གྱི་མཐུས་རབ་ཏུ་རྒྱས་
[203a.7]པར་གྱུར་པ་ཤིན་ཏུ་མི་བཟད་པའི་སྡུག་བསྔལ་དྲག་པོ་རབ་ཏུ་མ་རུངས་པས་ཉེན་པར་གྱུར་པའི་དམྱལ་བ་ཚ་བ་དང་གྲང་བས་བསྡུས་པ་ཇི་སྙེད་པ་རྣམས། བསོད་ནམས་བྱིན་པའི་བྱིན་རླབས་ཀྱིས་ཏེ་བསོད་ནམས་སྦྱིན་པ་ནི་བསོད་ནམས་ཀྱི་སྦྱིན་པ་སྟེ་དེ་ཡོངས་སུ་བསྔོས་པ་དང་། ཚིམ་པར་
[203b]
[203b.1]བྱས་པའི་མཐུས། དེ་དག་མྱུར་དུ་ཞི་གྱུར་ཅིག །ཅེས་བྱ་བར་ཡོངས་སུ་བསྔོ་བ་ཡིན་ནོ། །དེ་ལྟར་ཁྱད་པར་དུ་ཡོངས་སུ་བསྔོ་བ་འདིས་ནི་ངན་འགྲོ་གསུམ་གྱི་སེམས་ཅན་རྣམས་རང་རང་གི་སྡུག་བསྔལ་དང་བྲལ་ནས། བདེ་འགྲོའི་འཇིག་རྟེན་དུ་ལྷ་དང་མིའི་ལུས་མངོན་པར་གྲུབ་ནས། ལས་ཀྱི་ལམ་ཁ་ན་མ་ཐོ་བ་མེད་
[203b.2]པས་ངེས་པར་འབྱུང་བར་གྱུར་ཅིག་ཅེས་ཡོངས་སུ་བསྔོ་བ་ཡིན་ནོ། །དེ་ལྟར་གཟུང་བ་མེད་པའི་ཡོངས་སུ་བསྔོ་བ་བསྟན་ནས། དེའི་འོག་ཏུ་ལྷ་ལ་སོགས་པ་སྟེ་བརྒྱད་དུ་བསྡུས་པ་དང་། མི་མ་ཡིན་པ་དག་རང་གི་ལུས་ཀྱི་རྫུ་འཕྲུལ་མངོན་པར་སྟོན་ཅིང་། སེམས་ཅན་གྱི་སྲོག་མ་རུང་བར་བྱེད་ཅིང་འཚེ་
[203b.3]བར་བྱེད་ཉམས་པར་བྱེད་པ་རྣམས་སའམ་བར་སྣང་ལ་སོགས་པ་ལ་བརྟེན་ནས་ཞེ་སྡང་ལ་སོགས་པའི་བསམ་པས་ཐམས་ཅད་དུ་མཚན་མོ་ལ་སོགས་པར་རྒྱུ་བར་བྱེད་པ་དག་དེ་ལས་བཟློག་པར་ཡོངས་སུ་བསྔོ་བའི་ཕྱིར། སའམ་མཁའ་ལ་འཁོད་པ་ཡི། །ལྷ་ཀླུ་གནོད་སྦྱིན་དྲི་ཟ་དང་། །འབྱུང་པོ་
[203b.4]མང་པོ་གང་འཁོད་པ། །དགེ་བའི་བསམ་པ་རྫོགས་གྱུར་ཅིག །ཅེས་རང་གི་ཉོན་མོངས་པ་ལས་བྱུང་བའི་སེམས་གནོད་པའི་བསམ་པ་ཉེ་བར་གནས་པ་དེ་དག་སྡིག་པ་དང་བྲལ་བར་བྱའོ་སྙམ་པའི་བསམ་པ་ཡོངས་སུ་རྫོགས་པར་གྱུར་ཅིག་ཅེས་བཟློག་པར་ཡོངས་སུ་བསྔོ་བ་བསྟན་པ་ཡིན་ནོ། །དེ་ལྟར་
[203b.5]ཟང་ཟིང་གི་སྦྱིན་པས་ཚིམ་པར་གྱུར་ནས་རང་རང་གི་ལས་མི་དགེ་བ་ལས་བཟློག་པའི་ཕྱིར། དེ་ནས་ཆོས་ཀྱི་སྦྱིན་པ་ཡང་རྒྱ་ཆེར་བྱའོ་ཞེས་སྨོས་པ་ཡིན་ཏེ། འདིར་ཉེ་བར་མཚོན་པ་ཙམ་དུ་བསྟན་པ་འདི་ཡིན་ཏེ། ཆོས་རྣམས་ཐམས་ཅད་རྒྱུ་ལས་བྱུང་། །ཞེས་བྱ་བ་ལ་སོགས་པ་སྟེ། དེ་ལ་ཆོས་
[203b.6]རྣམས་ནི་འབྲས་བུར་གྱུར་པའི་ཆོས་ཏེ། དེ་ཐམས་ཅད་ནི་ཆོས་རྣམས་ཐམས་ཅད་དེ། ངན་འགྲོ་དང་བདེ་འགྲོ་ལ་སོགས་པར་སྨིན་པ་རྣམས་སོ། །དེ་དག་རང་རང་གི་ལས་ཀྱི་རྒྱུ་ལས་སྐྱེས་པའི་འབྲས་བུ་རྣམས་ཡིན་ནོ་ཞེས་རིགས་པས་ཤེས་པར་བྱའོ་ཞེས་བྱ་བ་ཡིན་ནོ། །དེ་ངེས་པར་རྟོགས་པར་ཐེ་
[203b.7]ཚོམ་སྤང་བའི་ཕྱིར། དེ་རྒྱུ་དེ་བཞིན་གཤེགས་པས་གསུངས། །ཞེས་པ་སྟེ་ངན་འགྲོ་ལ་སོགས་པ་དེའི་རྒྱུ་སྡིག་པ་ལས་བྱུང་ངོ་ཞེས་དེ་བཞིན་གཤེགས་པ་དོན་ཐམས་ཅད་ལ་ཚད་མར་གྱུར་པས་ཀྱང་གསུངས་ཏེ། དེ་བས་ན་རྒྱུ་དང་འབྲས་བུ་ནི་གཅིག་མེད་ན་གཅིག་མི་འགྲུབ་པས་ཡོད་པ་ཉིད་དུ་གྲུབ་
[204a]
[204a.1]པོ། དེ་བཞིན་དུ་སྡིག་པ་དང་དགེ་བ་ཡང་ཕན་ཚུན་འགལ་བ་ཡོད་པས། གང་ན་མེ་ཤས་ཆེ་བ་དེ་ན་ཆུ་མི་གནས་སོ་སྙམ་དུ་རྟོགས་པ་དང་། དེ་ལ་འགོག་པ་གང་ཡིན་པ། །ཞེས་བྱ་བ་སྨོས་ཏེ། ཕྱོགས་གཉིས་ལས་གཅིག་འགོག་པས་ན་དེ་ལ་ཞེས་བྱའོ། །འགོག་པ་ནི་བྲལ་བར་
[204a.2]གྱུར་པའི་རྣམ་གྲངས་ཏེ། སྡིག་པའི་ལས་མི་བྱེད་ཅེས་བྱ་བའི་ཐ་ཚིག་གོ། །གང་ཡིན་པ་ཞེས་བྱ་བ་ནི་ཚུལ་འདི་ལྟར་སྤོང་བའོ། །དགེ་སྦྱོང་ཆེན་པོས་འདི་སྐད་གསུངས། །དགེ་སྦྱོང་ནི་དེ་བཞིན་གཤེགས་པ་ཉིད་དེ་དེ་བས་དགེ་སྦྱོང་ཆེན་པོའོ། །དེས་ཇི་སྐད་གསུངས་ཤེ་ན། སྡིག་པ་ཅི་ཡང་མི་བྱ་སྟེ། །དགེ་
[204a.3]བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །ཞེས་བྱ་བ་འདི་གསུངས་ཏེ། ལུས་དང་ངག་དང་ཡིད་ཀྱི་ལས་ལམ་ངན་པའི་ཕྱོགས་མ་ལུས་པར་སྤངས་ནས། དེའི་གཉེན་པོ་དགེ་བ་ཕུན་སུམ་ཚོགས་པ་སྤྱད་ཅིང་། འདོད་ཆགས་ལ་སོགས་པས་ཀུན་ནས་བསླང་བའི་སེམས་མི་
[204a.4]གཙང་བའི་གཉེན་པོས་རིམ་གྱིས་བཏུལ་ནས་འདོད་ཆགས་མེད་པའི་དགེ་བའི་རྩ་བ་ལ་སོགས་པའི་སྤྱོད་པའི་ཁྱད་པར་དུ་འགྲོ་བ་ཅན་དུ་ཉེ་བར་གནས་པ་འདི་ནི་སངས་རྒྱས་བསྟན་པ་ཡིན་ཞེས་བྱ་བ་ཡིན་ནོ། །གཞན་ཡང་མདོ་སྡེ་ལ་སོགས་པ་ཞལ་ནས་གསུངས་པའི་ཚིགས་སུ་བཅད་པའི་ཆོས་ཀྱི་སྦྱིན་པས་
[204a.5]ཀྱང་ཞེས་པ་ནི་རྒྱུད་བརླན་པར་བྱའོ། །གསང་སྔགས་དོན་རྣམས་མ་ནོར་བློས་འབྱེད་པའི། །སྙིང་རྗེར་ལྡན་པའི་འགྲོ་བ་དབུལ་རྣམས་ལ། །ཕན་ཕྱིར་རིམ་པ་འདི་དག་ལེགས་པར་མཛད། །བློ་ལྡན་དེ་ལ་བདག་ཀྱང་གུས་པ་སྟེ། །ཁྱོད་ཀྱི་བསམ་པ་བདག་གིས་མི་དཔོགས་ཀྱང་། །ཤིན་ཏུ་བློ་
[204a.6]དམན་བདག་པས་རྨོངས་རྟུལ་བའི། །འགྲོ་ལ་ཕན་ཕྱིར་གསལ་བར་ཅིས་མི་དབྱེ། །བཀའ་དང་མི་འཚམ་ཉིད་ཀྱིས་བཟོད་པར་མཛོད། །བདག་ཅིའི་ཤེས་རབ་བློ་དང་མི་ལྡན་ཡང་། །འགྲོ་ལ་ཕན་ཕྱིར་བློ་ཡི་སྟོབས་བསྐྱེད་དེ། །ཅི་ནུས་མཐུ་ཡིས་རིམ་པར་གསལ་བཤད་པའི། །བསོད་
[204a.7]ནམས་ཚོགས་གྱུར་འགྲོ་བས་རབ་ཐོབ་ནས། །སྒྲིབ་པ་གཉིས་སྤངས་ཚོགས་ཆེན་ཡོངས་རྫོགས་ཏེ། །བླ་མེད་ཆོས་ཀྱི་འཁོར་ལོ་བསྐོར་བར་ཤོག །ཆུ་གཏོར་གྱི་ལས་བྱང་རིམ་པར་ཕྱེ་བ་གསལ་བར་བཤད་པ་སློབ་དཔོན་ཤཱཀྱ་མི་ཏྲས་མཛད་པ་རྫོགས་སོ།། །།དགེ་སློང་རིན་ཆེན་བཟང་པོས་བསྒྱུར་ཅིང་ཞུས་པའོ།། །།
[204b]
[204b.1]{D3777}༄༅༅། །རྒྱ་གར་སྐད་དུ། བ་ལིཾ་ཏ་བྲྀཏྟི། བོད་སྐད་དུ། གཏོར་མའི་འགྲེལ་པ། འཕགས་པ་འཇམ་དཔལ་ལ་ཕྱག་འཚལ་ལོ། །འགྲོ་མགོན་བྱམས་ལྡན་ཐུགས་རྗེ་ཆེ་མཆོག་ཉིད་ཀྱི་གསུང་ངག་སྐྱོན་གྱིས་མ་གོས་པའི། །སངས་རྒྱས་ཉིད་དང་དགོངས་མཉམ་
[204b.2]གདན་མཆོག་དེ་དང་ཉེར་གྱུར་དེ་ལ་ཕྱག་འཚལ་ཏེ། །དྲུག་པའི་དོན་དུ་ཆེར་བསྒྲུབས་ཞལ་མཐོང་གསོལ་བཏབ་བརྩེར་དགོངས་བཀའ་སྩལ་པ། །དེའི་དོན་ཛ་ཡ་སེ་ནས་གསལ་བཤད་དེ་ལམ་གསལ་གང་ཡིན་དང་ལྡན་པས་བདག་ལ་མང་དུ་གསོལ་བཏབ་ནས། དད་ལྡན་དེ་དང་རྒྱུད་ལྔར་
[204b.3]བརྩེ་ཕྱིར་ཤུགས་ཕྱུང་ལུང་དང་བདེན་གཉིས་མི་འགལ་མདོ་ཙམ་ཞིག །བདག་གིས་འདི་བརྩམས་དེ་ལ་སྐྱེས་བུ་མཆོག་གྱུར་མང་ཐོས་མང་མཁས་རྣམས་ཀྱིས་བཟོད་པར་མཛོད། །ཇི་ལྟར་འཕགས་པ་རྣམས་ཀྱིས་བཀའ་སྩལ་པ་ཡང་། དབང་པོ་རབ་འབྲིང་གསུམ་གྱི་དོན་དུ་གསུངས་
[204b.4]ཏེ། འདིར་ཡང་དབང་པོ་རྣོན་པོ་རྣམས་ཀྱི་ནི། མཚན་བསྟན་པས་གོ་བ་ལ་དབང་པོ་རྣོན་པོ་ཞེས་བྱ་སྟེ། མཚན་བསྟན་པ་ནི་ཐེག་པ་ཆེན་པོ་ཉིད་ཀྱི་གཞུང་གི་གཏོར་མ་ཞེས་བྱ་བ་ཐབས་དང་ཤེས་རབ་ཟུང་དུ་འབྲེལ་པ་ལ་བྱ་སྟེ། དབང་པོ་རྣོན་པོ་རྣམས་ལ་དེ་ཙམ་ཞིག་བསྟན་པས་གོ་བར་
[204b.5]འགྱུར་རོ། །དབང་པོ་འབྲིང་པོ་རྣམས་ཀྱི་དོན་དུ་བསྟན་པ་ནི་སྤྱི་དོན་དྲུག་ཏུ་བསྡུས་ནས་བསྟན་ཏེ། དྲུག་པོ་དེ་དག་ཉིད་རྣམ་པར་ཕྱེ་སྟེ་བསྟན་པས་གོ་བར་འགྱུར་རོ། །དབང་པོ་ཐ་མའི་དོན་དུ་བསྟན་པ་ནི། །དཀོན་མཆོག་གསུམ་ལ་ཕྱག་འཚལ་ལོ། །ཞེས་བྱ་བ་ལ་སོགས་པ་རེ་
[204b.6]རེ་ནས་བསྟན་པ་སྟེ། འོན་ཀྱང་དཀོན་མཆོག་གསུམ་ལ་ཞེས་བྱ་བས་ནི། དོན་དྲུག་གི་སྐབས་དང་པོ་བསྡུས་ཏེ། ཨུ་དུམྦཱ་རིའི་མེ་ཏོག་ལ་དཀོན་པའི་དཔེ་བཞག་པ་དང་། ཆེ་བའི་ཡོན་ཏན་གྱི་མཆོག་དམ་པ་དང་ལྡན་པ་དང་སངས་རྒྱས་ཆོས་དང་དགེ་འདུན་དང་གསུམ་དུ་གྲངས་
[204b.7]ངེས་པར་བཞག་པས་ན། དཀོན་མཆོག་གསུམ་ཞེས་བྱའོ། །ལ་ཞེས་བྱ་བ་ནི་གོང་མ་དེ་ཉིད་དང་འབྲེལ་ཏོ། །ཕྱག་འཚལ་ལོ་ཞེས་བྱ་བ་ནི་བདག་ཉིད་དང་འབྲེལ་ཏོ། །དེ་ཡན་ཆད་ཀྱིས་ནི་རྣམ་པར་དབྱེ་བ་དང་པོ་བསྡུས་སོ། །ད་ནི་སྐབས་གཉིས་པ་སྟོན་ཏེ། དད་པ་ཞེས་བྱ་བ་ནི། འདིར་
[205a]
[205a.1]དད་པ་གསུམ་དང་ལྡན་པ་སྟེ། འདི་ལ་སེམས་དང་བ་དང་། དང་བའི་སྒོ་ནས་འདི་ཉིད་ལ་འབད་པར་འདོད་པ་དང་། འབད་པར་འདོད་པའི་སྒོ་ནས་འདི་ལ་ཡིད་ཆེས་པ་དང་གསུམ་ལ་དད་པ་ཞེས་བྱའོ། །ཅན་ཞེས་བྱ་བ་ནི་གསུམ་པོ་ཉིད་དང་འབྲེལ་ཏོ། །གང་ཞིག་གིས་ཞེས་བྱ་
[205a.2]བ་ནི་ཐམས་ཅད་ཀྱིས་མི་དམིགས་པའི་སྦྱིན་གཏང་བྱའོ་ཞེས་བྱ་བའི་ཐ་ཚིག་གོ། །ལས་སུ་བྱ་བ་ལ་ཞེས་བྱ་བ་ནི་གང་ཟག་གི་ལས་དགེ་སྡིག་རྣམ་པ་མང་པོའི་ནང་ནས་ཞེས་བྱ་བའི་དོན་ཏོ། །ཕན་ཡོན་ཆེ་ལ་བླ་བ་ནི་ཆུ་གཏོར་འདི་ཡིན་པས་འདི་ལ་བརྩོན་པར་བྱའོ་ཞེས་བྱ་བ་ནི་ལས་སུ་བྱ་བར་ཞེས་བྱ་བའི་ཚིག་
[205a.3]དང་འབྲེལ་ཏེ། དེ་ཡང་ཕན་ཡོན་ཆེ་ལ་ཞེས་བྱ་བ་ནི་འདི་དང་ཕྱི་མ་གཉིས་ཀར་མངོན་པར་མཐོ་བ་དང་། ངེས་པར་ལེགས་པའི་ལམ་གཉིས་དང་། ཕན་ཡོན་གཞན་དག་ཀྱང་འབྱུང་ཞེས་བྱ་བའི་ཐ་ཚིག་གོ། །བླ་བ་ཞེས་བྱ་བ་ནི་འབད་རྩོལ་ཆེན་པོ་བསྐྱེད་མི་དགོས་པའི་ཐ་ཚིག་གོ། །ཆུ་གཏོར་འདི་ཡིན་པས་
[205a.4]ཞེས་བྱ་བ་ནི་དོན་སྟོང་པ་ཉིད་དང་འབྲེལ་ཏོ། །འདི་ལ་བརྩོན་པར་བྱའོ་ཞེས་བྱ་བ་ནི་གོང་མའི་ཚིག་རྣམས་དང་འབྲེལ་ཏེ་གོ་བར་བླའོ། །དེ་ཡན་ཆད་ཀྱིས་ནི་རྣམ་པར་དབྱེ་བ་གཉིས་པ་བསྡུས་སོ། །ད་ནི་སྐབས་གསུམ་པ་སྟོན་ཏེ། དེ་ལ་ཞེས་བྱ་བ་ནི་སྐབས་གསུམ་པ་བཀར་བའི་ཐ་ཚིག་གོ། །རིན་པོ་ཆེའི་
[205a.5]སྣོད་མཛེས་པའི་ནང་དུ་ཆུ་བླུགས་ལ། ཕྱེ་དང་མེ་ཏོག་ལ་སོགས་པ་ཅི་འབྱོར་པ་དང་། གསེར་དངུལ་ལ་སོགས་པ་རིན་པོ་ཆེ་སྣ་ལྔ་བདར་བ་དང་། ཁ་ཟས་མ་སྨས་པ་སྣ་ཚོགས་པ་དང་། སྨན་དང་། འབྲུ་དང་། དྲི་སྣ་ཚོགས་པ་དང་སྦྱར་ན་ལྷག་པར་ཡང་བཟང་ངོ་ཞེས་བྱ་བ་སྐབས་གཉིས་པའི་
[205a.6]ཆུ་གཏོར་ཞེས་བྱ་བ་དང་འབྲེལ་ཏེ། དེ་ཉིད་ཀྱིས་སྣོད་དང་རྫས་ཀྱི་ཁྱད་པར་བསྟན་པ་ཡིན་ཏེ། དེ་ནི་དཀྱུས་མ་ཉིད་བརྗོད་པས་གོ་བླའོ། །དེ་ཡན་ཆད་ཀྱིས་ནི་རྣམ་པར་དབྱེ་བ་གསུམ་པ་བསྡུས་སོ། །ད་ནི་སྐབས་བཞི་པ་སྟོན་ཏེ། སྤྱིར་གཏོར་མའི་ལས་བགྱིའོ་འཚལ་ཞེས་བྱ་བ་ནི་གཏོར་མ་ཐམས་ཅད་
[205a.7]ཀྱི་མཚན་ཉིད་སྟོན་ཏེ་འོག་ནས་འབྱུང་བ་རྣམས་དང་ལྡན་པར་བྱ་བའི་དོན་ཏོ། །བརྟག་པ་རྣམ་པ་དྲུག་སྟེ་ཞེས་བྱ་བ་ནི་འདིར་དངོས་པོ་དང་མཚན་མར་བརྟག་པར་བྱ་བ་ནི་མ་ཡིན་ཏེ། རང་རིག་པའི་ཏིང་ངེ་འཛིན་གྱིས་བདག་དང་གཞན་དང་རྫས་གསུམ་དུ་དམིགས་སུ་མེད་པར་བསྒོམ་པའམ། 
[205b]
[205b.1]བརྟག་པ་ལ་གྲངས་ངེས་པ་དྲུག་ཏུ་བསྟན་ཏེ་བསྟན་པ་དེ་ཡང་དངོས་གང་ཞེ་ན་ཞེས་བྲིས་པའི་ཐ་ཚིག་གོ། །དེའི་ལན་དུ་གྲངས་དྲུག་པོ་ཉིད་བསྟན་པ་ལ་རྫས་དང་ཡོ་བྱད་རྣམས་ཀྱི་ཉེས་པའི་སྐྱོན་རྣམ་པར་དག་པར་སྦྱང་བ་དང་། རྫས་དང་ཡོ་བྱད་གྲངས་ཉུང་བ་རྣམས་མང་པོར་སྤེལ་བ་དང་། སྤེལ་བ་
[205b.2]རྣམས་མགྲོན་སོ་སོ་ལ་འདོད་པ་བཞིན་དུ་མོས་པར་བསྒྱུར་བ་དང་། དེ་ལྟར་མོས་པར་བསྒྱུར་བ་རྣམས་མགྲོན་སོ་སོ་ལ་སྤྱོད་པར་དབང་བསྐུར་བ་ན་དེ་ལྟར་དབང་བསྐུར་བ་རྣམས་ཀྱི་ནང་ན་འདོད་པ་བཞིན་དུ་མ་ཐོབ་པ་རྣམས་ལ་ཇི་ལྟར་འདོད་པ་བཞིན་དུ་སོ་སོར་ཐོབ་པར་བྱ་བ་དང་། དེ་ལྟར་སོ་སོར་ཐོབ་ནས་མགྲོན་
[205b.3]རྣམས་བདག་གི་དབང་དུ་བྱ་བར་བསྡུ་བ་དང་དྲུག་གོ། །དེ་ལ་ཞེས་བྱ་བ་ནི་བཀུར་ནས་སྟོན་པའི་ཐ་ཚིག་གོ། །ཉེས་པའི་སྐྱོན་སྦྱང་བ་ནི་ཆོས་ཉིད་རྣམ་པར་དག་པའི་སྔགས་དང་ཕྱག་རྒྱས་སྦྱང་བར་བྱའོ་ཞེས་བྱ་བའི་ཐ་ཚིག་གོ། །མང་པོར་སྤེལ་བ་ནི་ནམ་མཁའ་མཛོད་ཀྱི་སྔགས་དང་ཕྱག་རྒྱས་སྤེལ་བར་བྱའོ་ཞེས་
[205b.4]བྱ་བའི་ཐ་ཚིག་གོ། །མགྲོན་སོ་སོ་ལ་མོས་པར་བསྒྱུར་བ་ནི་བདུད་རྩི་ཐབ་སྦྱོར་གྱི་སྔགས་དང་ཕྱག་རྒྱས་མོས་པར་བསྒྱུར་རོ་ཞེས་བྱ་བའི་ཐ་ཚིག་གོ། །མགྲོན་སོ་སོ་ལ་སྤྱོད་པར་དབང་བསྐུར་བ་ནི་རྒྱ་ཆེན་ཤུགས་ལྡན་འོད་ཀྱི་སྔགས་དང་ཕྱག་རྒྱས་སྤྱོད་པར་དབང་བསྐུར་རོ་ཞེས་བྱ་བའི་ཐ་ཚིག་གོ །
[205b.5]སོ་སོའི་ཡིད་ལ་འདོད་པ་བཞིན་དུ་མ་ཐོབ་པ་རྣམས་ལ་སོ་སོར་འདོད་པ་བཞིན་དུ་ཐོབ་པར་བྱ་བ་ནི་ཡེ་ཤེས་སྐར་མདའི་སྔགས་དང་ཕྱག་རྒྱས་འདོད་པ་བཞིན་དུ་ཐོབ་པར་བྱའོ་ཞེས་བྱ་བའི་དོན་ཏོ། །མགྲོན་རྣམས་བདག་གི་དབང་དུ་བསྡུ་བ་ནི། ལྷ་མགོན་སྤྱིའི་སྔགས་དང་ཕྱག་རྒྱ་སྟེ་མིང་དབང་སྒྱུར་
[205b.6]འཁོར་ལོའི་སྔགས་དང་ཕྱག་རྒྱས་མགྲོན་རྣམས་བདག་གི་དབང་དུ་བསྡུའོ་ཞེས་བྱ་བའི་དོན་ཏོ། །དེ་ཡན་ཆད་ཀྱིས་ནི་རྣམ་པར་དབྱེ་བ་བཞི་པ་བསྡུས་སོ། །ད་ནི་སྐབས་ལྔ་པ་སྟོན་ཏེ། དེ་ལ་ཞེས་བྱ་བ་ནི་སྐབས་ལྔ་བཀར་ནས་སྟོན་པའི་ཐ་ཚིག་གོ། །བསམ་རྒྱུད་ནི་ཞེས་བྱ་བ་ནི་བདག་ཉིད་འབྲེལ་ཏེ། 
[205b.7]བདག་འཛིན་གྱིས་བསྒོམ་པར་བྱ་བའི་ཡུལ་བཅད་པའམ་བསྒོམ་པ་ཞེས་བྱ་བའི་ཐ་ཚིག་གོ། །གནས་སྐབས་འདིར་མ་གཏོགས་པའི་གང་ཟག་ཞིག་དགེ་བའི་བཤེས་གཉེན་ལ་མི་བསྟེན་པ་རྣམས་སུན་དབྱུང་བའི་ཕྱིར་དཀྱུས་མ་དཀྲུགས་ཏེ་དེ་བས་ན་བསྟན་ཏོ། །དང་པོར་ཚད་མེད་པ་བཞིས་བྱང་ཆུབ་
[206a]
[206a.1]ཏུ་སེམས་བསྐྱེད་ལ་ཞེས་བྱ་བ་ནི་ཕྱོགས་མེད་པའི་བྱམས་པ་དང་ཕན་འདོགས་པའི་སྙིང་རྗེ་དང་། འགྱོད་པ་མེད་པའི་དགའ་བ་དང་། དམིགས་པ་མེད་པའི་བཏང་སྙོམས་དང་བཞིའོ། །དེ་རྣམས་ལ་ཅིའི་ཕྱིར་ཚད་མེད་པ་ཞེས་བྱ་ཞེ་ན། བསྒོམ་པའི་ཡུལ་དང་བསྒོམས་པའི་འབྲས་བུ་
[206a.2]དང་དེ་དག་གི་རང་བཞིན་གསུམ་གྱི་ཚད་འདི་ཙམ་མོ་ཞེས་གཟུང་དུ་མེད་པའི་ཕྱིར་རོ། །བྱང་ཆུབ་ཏུ་སེམས་བསྐྱེད་ལ་ཞེས་བྱ་བ་ནི། དོན་དམ་པ་བྱང་ཆུབ་ཀྱི་སེམས་ཇི་ལྟ་བུར་ཡང་དམིགས་སུ་མེད་པ་དང་ཀུན་རྫོབ་ཀྱི་བྱང་ཆུབ་ཀྱི་སེམས་ཕྱག་རྒྱ་ཆེན་པོའི་སྒོ་ནས་སེམས་ཅན་གྱི་དོན་བྱ་བས་ན་བྱང་ཆུབ་ཏུ་སེམས་བསྐྱེད་པ་
[206a.3]ལ་ཞེས་བྱའོ། །དེའི་འོག་ཏུ་ལྷའི་སྐུ་ཕྱག་རྒྱ་ཆེན་པོར་དྲན་པ་བསྐྱེད་དགོས་ཏེ། དེ་ཡང་བྱ་བའི་རྒྱུད་ཀྱི་གཞུང་གིས་ལྷ་དྲུག་གི་སྒོ་ནས་བསྐྱེད་པར་གསུངས་ཏེ། ལྷ་དྲུག་ཀྱང་དངོས་པོ་གང་ཞེ་ན་སྨེ་བརྩེགས་ཀྱི་རྒྱུད་ལས། དང་པོར་སྟོང་པ་ཆོས་ཀྱི་སྒྲ། །ཡིག་འབྲུ་ཕྱག་མཚན་ཡེ་ཤེས་ལྷ། །ཡོངས་སུ་རྫོགས་
[206a.4]པ་སྐུ་ཡི་ལྷ། །ཞེས་འབྱུང་སྟེ། དྲུག་པོ་དེའི་སྒོ་ནས་བདག་ཉིད་དམ་ཚིག་གི་སེམས་དཔར་གསལ་བར་བསྒོམ་པ་ཡིན་ཏེ། དེ་ཡང་བདག་ཉིད་ཀྱི་སྒོ་གསུམ་དང་ལྷའི་སྒོ་གསུམ་མཉམ་པར་དམ་ཚིག་གི་སེམས་དཔའ་བསྒོམས་པས་ན་དྲན་པ་བསྐྱེད་ཅེས་བྱའོ། །དེའི་འོག་ཏུ་བདག་གི་ལུས་བསྲུང་
[206a.5]སྟེ། ལུས་སྲུང་བ་ཡང་ཡི་གེ་ཧཱུྃ་གི་འཕྲོ་འདུ་ལས་རྡོ་རྗེ་ཕྲ་མོས་བདག་གི་ལུས་ལ་དཔེར་ན་ཤིང་ཀ་རནྟ་བྱི་རའི་ཚེར་མ་ལྟར་གཏམས་པ་ལས་རྡོ་རྗེ་གོ་ཆའི་ཕྱག་རྒྱས་གནས་ལྔར་གཏུགས་པས་གོ་ཆ་རྣམས་རྡོ་རྗེའི་གོ་ཆར་བགོ་བ་དང་། དེའི་འོག་ཏུ་མི་འཇིགས་པའི་མཛུབ་མོ་ལ་ཁྲོ་བོ་གཤིན་རྗེ་གཤེད་
[206a.6]དང་། རྡོ་རྗེ་གནོད་སྦྱིན་བསྒོམ་པའི་ཏིང་ངེ་འཛིན་གྱིས་ཀ་ནན་ལུ་གུ་རྒྱུད་གནས་ལྔར་བཅིངས་པ་དང་། ཏིང་ངེ་འཛིན་ཕྲ་མོ་གཞན་དག་ཀྱང་བསྒོམས་པས་ན་ལུས་བསྲུང་ཞིང་ཞེས་བྱའོ། །དེའི་འོག་ཏུ་ལུས་དང་ངག་དང་ཡིད་ཀྱི་སྒོ་གསུམ་ནས་ཅི་རན་དེ། དཀོན་མཆོག་གསུམ་ལ་སྐྱབས་སུ་གསོལ་
[206a.7]ཞིང་། དེའི་འོག་ཏུ་ལྷ་ཡེ་ཤེས་སེམས་དཔའ་ཡང་བསྒོམ་པར་བྱའོ། །དེ་ལྟར་བདག་ལྷའི་སྐུ་ཕྱག་རྒྱར་ང་རྒྱལ་ཆེན་པོར་བསྐྱེད་པ་དེ། གོལ་བའི་ས་དག་ཏུ་སོང་གིས་དོགས་པའི་ཕྱིར་སྙིང་རྗེ་ཆེན་པོས་འགྲོ་བའི་དོན་བྱ་བར་བདག་གིས་དྲན་པར་བྱའོ་ཞེས་བྱ་བའི་ཐ་ཚིག་གོ། །དེ་ཡན་ཆད་ཀྱིས་ནི་རྣམ་པར་
[206b]
[206b.1]དབྱེ་བ་ལྔ་པ་བསྡུས་སོ། །ད་ནི་སྐབས་དྲུག་པ་སྟོན་ཏེ་དགེ་བའི་རྩ་བ་གང་ཐབས་གང་གིས་བླ་ན་མེད་པའི་བྱང་ཆུབ་ཏུ་བསྔོ་བ་ཡིན་ཏེ། དེ་ལ་ཡང་བསྔོ་བ་ཞེས་བྱ་བ་ནི། སྐབས་དྲུག་པ་ལ་གསུམ་གྱིས་བསྟན་པའི་དང་པོ་སྟོན་ཏེ། དགེ་བའི་རྩ་བ་རྣམས་བསྔོ་བ་ཡང་ཞེས་བྱ་བའི་དོན་ཏོ། །གང་ཞིག་
[206b.2]གར་བསྔོ་ཞེ་ན། དང་པོར་སེམས་བསྐྱེད་ནས་ཐ་མ་བྱང་ཆུབ་ཀྱི་བར་གྱི་དགེ་བའི་རྩ་བ་རྣམས་དང་། མཆོད་སྦྱིན་འདི་ཉིད་འཇིག་རྟེན་འདི་དང་འཇིག་རྟེན་ཕྱི་མར་བསྔོ་བ་ཡང་མ་ཡིན། བདག་དང་གཞན་གྱི་དོན་དུ་བསྔོ་བ་ཡང་མ་ཡིན། འོ་ན་གང་བསྔོ་ཞེ་ན། བདག་དང་སེམས་ཅན་ཐམས་ཅད་ཀྱི་དོན་བྱ་
[206b.3]བའི་ཕྱིར། བླ་ན་མེད་པའི་བྱང་ཆུབ་ཆེན་པོར་མི་དམིགས་པར་བསྔོ་སྟེ་ཞེས་བྱ་བའི་ཐ་ཚིག་གོ། །བླ་ན་མེད་པའི་བྱང་ཆུབ་ཏུ་འདི་དག་ལ་ཡང་མཉམ་སྙོམས་སུ་བསྔོ་མོད་ཀྱི་རེ་ཞིག་མགྲོན་དེ་ཡང་དམིགས་ཀྱིས་འདི་དག་ཡིན་ནོ་ཞེས་བསྔོ་བ་ནི་ཞེས་བྱ་བའི་དོན་ཏོ། །འདི་ལ་མགྲོན་ནི་རྣམ་པ་བཞིར་ངེས་ཏེ། 
[206b.4]སྣང་བ་དང་མི་སྣང་བ་ཀུན་ཀྱང་བཞི་པོ་འདིར་ནི་མ་འདུས་པ་མེད་དོ། །བཞི་པོ་ཉིད་བསྟན་པ་ལ་སྲི་ཞུའི་མགྲོན་ཞེས་བྱ་བ་ནི། ལྷ་དང་བཅས་པའི་འཇིག་རྟེན་པ་རྣམས་ཀྱིས་གུས་པའི་སྒོ་ནས་མཆོད་ཅིང་བསྟོད་པའི་གནས་ཡིན་པས་ན། སྲི་ཞུའི་མགྲོན་ཞེས་བྱའོ། །དངོས་གང་ཞེ་ན། འདིར་
[206b.5]མགྲོན་དག་ལ་ངོ་བོ་དང་ངེས་པའི་ཚིག་དག་ཏུ་ཤེས་པར་བྱའོ། །སངས་རྒྱས་དང་ཞེས་བྱ་བ་ནི། ཆོས་ཀྱི་སྐུ་ལ་སོགས་པའི་སྐུ་གསུམ་གྱིས་བསྡུས་པའོ། །ཅིའི་ཕྱིར་ཞེ་ན་རྒྱུད་ལས། མ་རིག་གཉིད་ལས་སངས་ཕྱིར་དང་། །བློ་རྒྱས་ཉིད་ཕྱིར་སངས་རྒྱས་ཡིན། །ཞེས་འབྱུང་བ་ལྟ་བུའོ། །
[206b.6]བྱང་ཆུབ་སེམས་དཔའ་དང་ཞེས་བྱ་བ་ནི་ངེས་པར་འབྱེད་པའི་ལས་ལ་མོས་པར་སྤྱོད་པ་ནས། ས་དང་པོ་ནས་ས་བཅུའི་བར་ལ་རྟོགས་པའི་ཁྱད་པར་གྱིས་གནས་པ་དག་གོ། །དེ་ཡང་རྣམ་པར་སྣང་མཛད་དག་ལས། བྱང་ཆུབ་ནམ་མཁའི་མཚན་ཉིད་དེ། །རྟོག་པ་ཐམས་ཅད་སྤངས་པ་ཡིན། །
[206b.7]གང་ཞིག་དེ་རྟོགས་འདོད་པ་དེ། །བྱང་ཆུབ་སེམས་དཔའ་ཞེས་བྱའོ། །ཞེས་འབྱུང་བ་ལྟ་བུའོ། །ཅིའི་ཕྱིར་ཞེ་ན། སྤང་བའི་རྒྱུ་གཉིས་པོ་དག་མི་གནས་པར་སྤངས་པ་དང་། ཤེས་རབ་ཀྱིས་རྟོགས་པར་བྱ་བའི་ཡུལ་ཤེས་བྱ་རྟོགས་ནས། ཚོགས་གཉིས་རྫོགས་ཤིང་ཆུབ་པ་
[207a]
[207a.1]དང་། བསམ་པའི་ཡུལ་གཉིས་ལ་ཆེར་སེམས་ཤིང་དེ་ཉིད་ལ་དཔའ་བའི་ཕྱིར་རོ། །ཉན་ཐོས་དང་ཞེས་བྱ་བ་ནི། སྒོ་བཞིར་ཞུགས་ནས་རྒྱུ་འབྲས་བརྒྱད་པོ་སྒྲུབ་ཅིང་ཐོབ་པའི་སྐྱེས་བུ་དག་གོ། །ཅིའི་ཕྱིར་ཞེ་ན། རྫུ་འཕྲུལ་གྱི་རྣ་བ་ལྟ་བུས་ཞལ་ནས་གསུངས་པ་དག་ཐོས་
[207a.2]ཤིང་ཤེས་པ་སྟེ། དེའི་ཕྱིར་མིང་དུ་བཏགས་པའོ། །རང་སངས་རྒྱས་དང་ཞེས་བྱ་བ་ནི། ཤེས་རབ་ཆེན་པོ་དག་གཅིག་པུར་གནས་པ་དང་། དེ་མ་ཡིན་པ་དག་ནི་གཅིག་གི་སློབ་དཔོན་གཅིག་ལ་ལྟོས་པའི་ཕྱིར་ཁྱུས་གནས་པ་དག་གོ། །ཅིའི་ཕྱིར་ཞེ་ན། རང་གི་ཤེས་རབ་ཀྱིས་བརྟགས་ནས་འབྲས་
[207a.3]བུ་ཐོབ་པར་འདོད་ཅིང་ཐོབ་པ་དག་གོ། །དེ་དག་ཀྱང་ཐུགས་ཀྱི་སྲས་དང་། གསུང་གི་སྲས་དང་། བྱིན་གྱི་རླབས་ཀྱི་སྲས་སོ། །ལ་སོགས་པ་དང་ཞེས་བྱ་བ་ནི། བྱང་ཆུབ་དེ་གསུམ་གྱི་སྒོར་ཞུགས་པ་དག་བསྡུས་སོ། །མགྲོན་གཉིས་པ་བསྟན་པ་ལ་ཡོན་ཏན་གྱི་མགྲོན་ཞེས་བྱ་བ་ནི། ཡོན་ཏན་ཆེན་
[207a.4]པོ་ཅན་དུ་བྱིན་གྱིས་བརླབས་པའི་སྲུང་མ་དམ་ཚིག་ཅན་རྣམས་ཁོ་ན་སྟེ། དེ་ཉིད་བསྟན་པ་ལ་ཚངས་པ་དང་ཞེས་བྱ་བ་ནི། གཞན་འཕྲུལ་དབང་བྱེད་ཀྱི་གནས་ན་ཚངས་རིས་ཀྱིས་བསྐོར་ཞིང་དེ་དག་ལ་དབང་བྱེད་པ་སྟེ། ཅིའི་ཕྱིར་ཞེ་ན། འདོད་པའི་ཁམས་ཀྱི་འདོད་ཆགས་དང་། མི་དགེ་བ་བཅུའི་
[207a.5]གྱོད་ཁྲིན་དང་འདྲ་བ་ལས་ཚངས་པའི་ཕྱིར་རོ། །བརྒྱ་བྱིན་དང་ཞེས་བྱ་བ་ནི། སུམ་ཅུ་རྩ་གསུམ་གྱི་གནས་ན་སུམ་ཅུ་རྩ་གསུམ་གྱི་ལྷའི་རྒྱལ་པོ་བློན་པོ་ཉེ་དབང་རྣམས་ཀྱིས་བསྐོར་བ་སྟེ། ཅིའི་ཕྱིར་ཞེ་ན། འདོད་པའི་ཁམས་ཀྱི་ལྷའི་རྒྱལ་པོ་ཡ་བ་ཏི་ན་ཀ་པ་ཏིས་ལོངས་སྤྱོད་ཀྱི་རྐྱེན་ཡིད་བཞིན་གྱི་ནོར་བུ་
[207a.6]བརྒྱ་བྱིན་པས་དེ་ལས་བྱུང་བའི་ལོངས་སྤྱོད་བརྒྱ་བརྒྱས་མཆོད་པ་བྱེད་ཅིང་སྦྱིན་པ་བརྒྱ་བརྒྱ་འགྱེད་པའི་ཕྱིར་བརྒྱ་བྱིན་ནོ། །འཇིག་རྟེན་སྐྱོང་བ་བཞི་དང་ཞེས་བྱ་བ་ནི། ཡུལ་འཁོར་སྲུང་ལ་སོགས་པ་བཞི། རི་རབ་ཀྱི་ངོས་བཞིན་དྲི་ཟ་ལ་སོགས་པ་བཞི་ལ་དབང་བྱེད་ཅིང་གནས་པ་ལ་བྱ་སྟེ། ཅིའི་ཕྱིར་ཞེ་ན།
[207a.7]ཕྱི་ནང་སྣོད་དང་བཅུད་ཀྱི་འཇིག་རྟེན་ལ་སོ་སོའི་ཕྱོགས་ཕྱོགས་ནས་ཆགས་འཇིག་མ་བྱུང་གི་བར་དུ། སྔོན་གྱི་དམ་ཚིག་དྲན་པ་ལ་བཞག་ནས་བདེ་བར་སྐྱོང་བ་བཞི་དང་ཞེས་བྱའོ། །ཕྱོགས་སྐྱོང་བ་བཅུ་གཅིག་དང་ཞེས་བྱ་བ་ནི། འབྱུང་པོའི་རྒྱལ་པོ་དབང་ལྡན་ལ་སོགས་པ་བཅུ་གཅིག་ཏུ་ངེས་སོ། །
[207b]
[207b.1]ཅིའི་ཕྱིར་ཞེ་ན། ཤར་ཕྱོགས་ལ་སོགས་པ་ན་གནས་ཤིང་སྔོན་གྱི་དམ་ཚིག་དྲན་པས་བཞག་ནས་རང་རང་གི་ཕྱོགས་ན་བདེ་བར་སྐྱོང་བ་བཅུ་དང་ཞེས་བྱའོ། །སྲུང་མ་དམ་ཚིག་ཅན་རྣམས་དང་ཞེས་བྱ་བ་ནི། ལྷ་མ་སྲིན་སྡེ་བརྒྱད་ཀྱི་གཙོ་བོ་དང་། གཙུག་ལག་ཁང་གི་སྲུང་མ་གང་བ་བཟང་པོ་ལ་སོགས་པ་ལ་
[207b.2]བྱ་སྟེ། ཅིའི་ཕྱིར་ཞེ་ན། བསྟན་པ་བསྲུང་བར་དམ་བཅས་པའི་སྒོ་ནས། སྔོན་གྱི་དམ་ཚིག་དྲན་པ་ལ་བཞག་ནས་རྣལ་འབྱོར་པ་རྣམས་སྲུང་བ་སྟེ། དེ་བས་ན། སྲུང་མ་དམ་ཚིག་ཅན་རྣམས་དང་། །ཞེས་བྱའོ། །མགྲོན་གསུམ་པ་བསྟན་པའི་ཕྱིར། སྙིང་རྗེའི་མགྲོན་འགྲོ་བ་(རིས་,རིགས་)དྲུག་གི་སེམས་ཅན་དང་
[207b.3]ཞེས་བྱ་བ་ནི། ལྷ་དང་མི་ལ་སོགས་པ་འགྲོ་བ་(རིས་,རིགས་)དྲུག་ལ་བྱ་སྟེ། ཅིའི་ཕྱིར་ཞེ་ན། སྡུག་བསྔལ་གསུམ་དང་བརྒྱད་ཀྱིས་གཙེས་ཤིང་ཉེན་པའི་ཕྱིར་དང་། གྲངས་དྲུག་ཏུ་ངེས་པས་ན་སྙིང་རྗེའི་མགྲོན་འགྲོ་བ་(རིས་,རིགས་)དྲུག་གི་སེམས་ཅན་ཞེས་བྱ་བའི་དོན་ཏོ། །ཁྱད་པར་དུ་ཡང་བདག་གི་ལྷ་མགོན་དང་
[207b.4]ཞེས་བྱ་བ་ནི། བདག་ལ་གནོད་སྦྱིན་ལྟ་བུ་འཇིག་རྟེན་པ་གྲོགས་བྱེད་པ་དག་ལ་བསྔོའོ་ཞེས་བྱ་བའི་ཐ་ཚིག་གོ། །ཅིའི་ཕྱིར་ཞེ་ན། གནོད་སྦྱིན་ཡིན་ཡང་བདག་ལ་གྲོགས་བྱེད་པའི་ཐད་ཀར་ཚིག་{བླ་དགས་,བླ་དྭགས་}སུ་ལྷ་ཞེས་བྱ་སྟེ། སྔོན་ཆད་ལས་གྲོགས་ཆེར་བྱེད་དུ་གཞུག་པའི་ཕྱིར་བདག་ཉིད་ཡུལ་
[207b.5]གང་ན་གནས་པའི་ཡུལ་དེའི་ས་བདག་ལྷ་ཀླུ་དང་ཞེས་བྱ་བ་ནི། ས་བདག་ཆེན་པོ་པ་ཏི་ལའི་འཁོར་དུ་གཏོགས་པའི་ས་བདག་དང་། ལྷ་ཀླུ་དག་གང་ན་གནས་པའི་ཡུལ་དེའི་ཉེ་འཁོར་ན་གནས་པའི་ས འམ་ཆུ འམ་བར་སྣང་ལ་གནས་པ་གང་དག་གོ། །ཅིའི་ཕྱིར་ཞེ་ན། ཡུལ་གང་ཡིན་པའི་
[207b.6]ས་བདག་ཏུ་གྱུར་པའི་ཕྱིར་དང་ཡུལ་གང་གི་མི་རྣམས་ལ་འགོ་བའི་ཕྱིར་དང་། ཡུལ་གང་གི་སྐྱེ་འཁྲུངས་བསྐྱེད་པའི་ཕྱིར་ས་བདག་ལྷ་ཀླུ་ཞེས་བྱ་བའི་ཐ་ཚིག་གོ། །མགྲོན་ཐ་མ་བསྟན་པའི་ཕྱིར་ལན་ཆགས་ཀྱི་མགྲོན་དངོས་གང་ཞེ་ན། ཚེ་རབས་གྲངས་མེད་པའི་བགེགས་དང་ཞེས་བྱ་བ་ནི། བགེགས་
[207b.7]སྟོང་ཕྲག་བརྒྱད་ཅུ་རྩ་བཞིའོ། །དེ་ཅིའི་ཕྱིར་ཞེ་ན། སྔོན་གྱི་དུས་ནས་བར་དུ་གཅོད་པའི་ཕྱིར་བགེགས་ཞེས་བྱའོ། །སྤྱོད་ལམ་མ་ལེགས་པ་ལས་གྱུར་པའམ་ཕྲ་མོ་ཀླན་ཀ་ཚོལ་བ་སྟེ་འཕྲལ་དུ་གནོད་པ་བྱེད་པའོ། །དངོས་གང་ཞེ་ན་རྐྱེན་བགེགས་དང་{ཡི་དགས་,ཡི་དྭགས་}ཀྱི་བགེགས་ཀྱི་(རིས་,རིགས་)ལ་བྱ་
[208a]
[208a.1]སྟེ། དེ་ཅིའི་ཕྱིར་ཞེ་ན། འཕྲལ་དུ་བར་ཆད་བྱེད་པའི་ཕྱིར་བགེགས་དང་ཞེས་བྱའོ། །དེ་དག་ཀུན་ལ་མཉམ་སྙོམས་ཀྱི་ཏིང་ངེ་འཛིན་བསྟན་པ་ལ་ཕན་པ་བྱེད་པ་ལ་ཚིག་{བླ་དགས་,བླ་དྭགས་}སུ་ལྷ་ཞེས་བྱ་བ་དང་། གནོད་པར་བྱེད་པ་ལ་ཚིག་{བླ་དགས་,བླ་དྭགས་}སུ་གནོད་པར་བྱེད་པའི་འདྲེ་ཞེས་བྱ་
[208a.2]བ་གཉིས་ཀྱིས་བསྡུས་པ་གཞན་དག་དང་། འགྲོ་བ་རིས་དྲུག་ཀུན་ལ་ཡང་བདག་གི་ཏིང་ངེ་འཛིན་གྱིས་མཉམ་སྙོམས་སུ་བསྔོ་བར་བྱའོ་ཞེས་བྱ་བ་ནི། གཅིག་ཏུ་བསྡུས་ནས་འཕམ་རྒྱལ་མེད་པར་བྱ་བའི་ཕྱིར་ཏེ། གོང་གི་བླ་ན་མེད་པའི་བྱང་ཆུབ་ཏུ་བསྔོ་བ་དང་འབྲེལ་ཏོ། །དེ་ལ་ཞེས་བྱ་བ་ནི་
[208a.3]སྔགས་དང་ཕྱག་རྒྱ་དང་། ཡིག་འབྲུ་དང་། དེ་བཞིན་གཤེགས་པ་རྣམས་དང་། ཏིང་ངེ་འཛིན་རྣམས་ཉི་ཚེ་ཞིག་བཀར་ཏེ་བསྟན་པ་ལ་དེ་ལ་ཞེས་བྱའོ། །འདིར་བརྗོད་པ་རྣམས་ནི་སྐབས་བཞི་པ་དང་འབྲེལ་ཏེ། སྐབས་བཞི་པ་ལས་སྦྱང་བ་དང་ཞེས་བྱ་བ་སྟེ། དེ་ལ་སྦྱང་པ་ནི་ཆོས་ཉིད་རྣམ་
[208a.4]པར་དག་པའི་སྔགས་དང་ཕྱག་རྒྱས་སོ་ཞེས་བྱ་བ་ལ་སོགས་པའི་སྔགས་དང་ཕྱག་རྒྱ་ཉིད་རྣམ་པར་ཕྱེ་བ་དྲུག་པའི་སྐབས་འདིར་གསལ་བར་བྱས་པ་སྟེ། དེ་ཡང་སྔགས་ནི་འདིར་སློབ་དཔོན་གྱིས་སྔགས་ཀྱི་མཐུ་ཉམས་སུ་དོགས་པའི་ཕྱིར་མ་བཤད་དོ། །ཕྱག་རྒྱ་རྣམས་ནི་དཀྱུས་མ་ཉིད་བརྗོད་
[208a.5]པས་གོ་བར་སླའོ། །ཡིག་འབྲུ་རྣམས་ནི་ཨ་སྟེ་སྐྱེ་བ་མེད་པ་དང་། སྭ་སྟེ་འདོད་པ་འབྱུང་བའི་རྒྱུ་དང་། རཾ་སྟེ་མོས་པར་བསྒྱུར་བའི་རྟེན་དང་། ཧ་སྟེ་སྤྱོད་པར་དབང་བསྐུར་བའི་རྒྱུ་དང་། ཨོཾ་སྟེ་སྐྱེ་བ་མེད་པ་ལས་སྐྱེ་བའི་ཆོ་འཕྲུལ་གྱིས་མ་ཐོབ་པ་རྣམས་ཐུགས་རྗེ་མྱུར་པོས་ཐོབ་པར་གདོན་
[208a.6]པར་བྱ་བ་དང་། ཛྫ་སྟེ་མགྲོན་དབང་དུ་བསྡུ་བ་རྣམས་ནི་{གོ་རིམས་,གོ་རིམ་}བཞིན་དུ་སྦྱར་རོ། །དེ་བཞིན་གཤེགས་པ་རྣམས་ནི། དེ་བཞིན་གཤེགས་པ་ཤཱཀྱ་ཐུབ་པ་དང་། དེ་བཞིན་གཤེགས་པ་རིན་ཆེན་འབྱུང་ལྡན་དང་། དེ་བཞིན་གཤེགས་པ་སྣང་བ་མཐའ་ཡས་དང་། དེ་བཞིན་གཤེགས་
[208a.7]པ་ཕྱག་ན་རྡོ་རྗེ་དང་། དེ་བཞིན་གཤེགས་པ་མི་འཁྲུགས་པ་དང་། དེ་བཞིན་གཤེགས་པ་རྣམ་པར་སྣང་མཛད་རྣམས་ཀྱང་རིམ་པ་བཞིན་སྦྱར་རོ། །ཏིང་ངེ་འཛིན་རྣམས་ནི་ཆོས་ཉིད་རྣམ་པར་དག་པས་སྦྱང་བ་དང་། ནམ་མཁའ་མཛོད་དུ་བྱིན་གྱིས་རློབ་པ་དང་། བདུད་རྩི་ཐབ་སྦྱོར་དང་། 
[208b]
[208b.1]རྒྱལ་ཆེན་ཤུགས་ལྡན་འོད་དང་། ཡེ་ཤེས་སྐར་མདའ་དང་། དབང་སྒྱུར་འཁོར་ལོ་དང་དྲུག་ཀྱང་{གོ་རིམས་,གོ་རིམ་}བཞིན་དུ་སྦྱར་རོ། །གོང་དུ་བསྟན་པའི་སྔགས་དང་ཕྱག་རྒྱ་འདི་གཅིག་ལ་ཡང་ལན་བདུན་བདུན་གྱི་བཅའ་ཞིང་བཟླས་པའི་དགོས་ཆེད་ནི། ཏིང་ངེ་འཛིན་མ་གསལ་གྱི་བར་གྲངས་བདུན་ཡན་
[208b.2]ཆད་བཟླས་སོ། །ཏིང་ངེ་འཛིན་དེ་རྣམས་བསྟན་པ་ལ། ཏིང་ངེ་འཛིན་དེ་ཡང་སྔགས་དང་ཕྱག་རྒྱ་དང་པོས་ནི་གཏོར་མ་འདི་ཉིད་ལ་མཚན་མ་ལ་སོགས་པ་ཉེས་པའི་སྐྱོན་མེད་ཅིང་དག་པ་ཆེན་པོར་བྱིན་གྱིས་བརླབ་པོ། །སྔགས་དང་ཕྱག་རྒྱ་གཉིས་པས་ནི་མཆོད་པའི་རྫས་ཀྱི་ཁྱད་པར་འཇིག་རྟེན་དང་
[208b.3]འཇིག་རྟེན་ལས་འདས་པའི་ལོངས་སྤྱོད་བསམ་གྱིས་མི་ཁྱབ་པ་དང་། འགྲོ་བ་རིས་དྲུག་གི་སེམས་ཅན་ཐམས་ཅད་ཀྱི་སོ་སོའི་ཡིད་ལ་མོས་པ་ཇི་ལྟ་བ་བཞིན་དུ་ནམ་མཁའི་ཁམས་རིན་པོ་ཆེའི་རྒྱུ་ལས་བྱུང་བའི་འདོད་པའི་ཡོན་ཏན་ལྔས་གང་ཞིང་རྒྱས་པར་བྱིན་གྱིས་བརླབ་པོ། གོང་མས་དེ་ལྟར་སྤེལ་
[208b.4]ནས་སྔགས་དང་ཕྱག་རྒྱ་གསུམ་པས་ནི་བདུད་རྩིའི་རྒྱ་མཚོ་དང་ཞེས་བྱ་བ་ནི་སྐབས་གསུམ་པ་དང་འབྲེལ་ཏེ། ཆུ་བླུགས་ལ་ཞེས་བྱ་བའི་ཚིག་ཁོ་ན་སྟེ། ཆུ་ཐིགས་པ་གཅིག་ལ་བདུད་རྩིའི་རྒྱ་མཚོར་བྱིན་གྱིས་བརླབ་པོ་ཞེས་བྱ་བའི་ཐ་ཚིག་གོ། །ཟས་ལ་སོགས་པའི་ཞེས་བྱ་བ་དེ་ཡང་སྐབས་གསུམ་
[208b.5]པ་ལས་ཕྱེ་དང་ཞེས་བྱ་བ་ནས། ཁ་ཟས་མ་སྨས་པ་ཞེས་བྱ་བའི་བར་དང་འབྲེལ་ཏེ། ཟས་རྩམ་པ་ཉག་གཅིག་ལ་ཡང་རི་རབ་ཙམ་དུ་བྱིན་གྱིས་བརླབ་པོ་ཞེས་བྱ་བའི་ཐ་ཚིག་གོ། །སོགས་པའི་ཁོངས་སུ་ནི་མེ་ཏོག་དང་རིན་པོ་ཆེ་དང་དྲི་ལ་སོགས་པ་སྐབས་གསུམ་པའི་ཡོ་བྱད་བསྡུའོ། །འདོད་པའི་ཡོན་
[208b.6]ཏན་ཡང་དངོས་གང་ཞེ་ན། འགྲོ་བ་རིས་དྲུག་སོ་སོའི་ལོངས་སྤྱོད་ལ་ཡིད་ལ་ཇི་ལྟར་མགྲོན་སོ་སོའི་མོས་པ་ཇི་ལྟ་བ་བཞིན་དུ་ལོངས་སྤྱོད་འདོད་པ་རྣམས་ལ་ལོངས་སྤྱོད་ཀྱི་རྐྱེན་འདོད་ཆགས་ལ་སོགས་པ་དུག་ལྔའི་གསོས། དེ་ཡང་དངོས་གང་ཞེ་ན་ཡེ་ཤེས་ལྔར་བྱིན་གྱིས་བརླབ་པོ། །སྔགས་དང་ཕྱག་
[208b.7]རྒྱ་བཞི་པས་ནི་འཁོར་བའི་སྡུག་བསྔལ་ལས་ཁྱད་ཆེས་འཕགས་པ་དང་། འགྲོ་བའི་དོན་ལ་དགོངས་པས་སྲི་ཞུའི་མགྲོན་མ་ལུས་པ་ཐམས་ཅད་ཀྱི་སྤྱན་ལམ་དུ་ཡང་གནས་ཀྱི་ཁྱད་པར་རིན་པོ་ཆེའི་གཞལ་མེད་ཁང་བརྩེགས་པ་ལ་སོགས་པའི་ནང་དུ་ལོངས་སྤྱོད་ཀྱི་ཁྱད་པར་འཇིག་རྟེན་དང་། འཇིག་རྟེན་ལས་
[209a]
[209a.1]འདས་པའི་མཆོད་པའི་སྤྲིན་ཕུང་མང་པོར་སྤྲུལ་ནས་འཕགས་པ་རྣམས་ལ་མཆོད་པ་དང་། ཡོན་ཏན་གྱི་མགྲོན་དང་། སྙིང་རྗེའི་མགྲོན་དང་། ལན་ཆགས་ཀྱི་མགྲོན་དག་སྟེ། དེ་དག་ཀྱང་དམ་ཚིག་ཅན་དང་། རིས་དྲུག་དང་། གནོད་པ་བྱེད་པ་ལ་སོགས་པ་སྟེ། སེམས་
[209a.2]ཅན་ཐམས་ཅད་ཀྱི་སོ་སོའི་དབང་པོ་ལྔའི་སྤྱོད་ཡུལ་དང་། སོ་སོའི་འདོད་པའི་ཁྱད་པར་གྱིས་ཇི་ལྟར་འདོད་པ་བཞིན་དུ། འདོད་པའི་ཡོན་ཏན་ལྔས་དཔེར་བྱ་ན་ཆར་གྱི་རྒྱུན་བཞིན་དུ་འབྱུང་བར་བསམ་ཞིང་། སྙིང་རྗེའི་མགྲོན་ཁུད་པ་སྟེ། དེ་ཉིད་བསྟན་པ་ལ་ཁྱད་པར་དུ་ཡང་{ཡི་དགས་,ཡི་དྭགས་}ཀྱི་སྡུག་བསྔལ་
[209a.3]བཀྲེས་སྐོམ་དང་། དབྱུག་ཏོ་ཅན་གྱིས་སྲུང་བ་ལ་སོགས་པའི་སྡུག་བསྔལ་གྱི་རྣམ་པ་མང་པོ་ཅན་དང་། གཞན་ཡང་བཞི་པོ་དག་གིས་བསྡུས་པའི་སེམས་ཅན་མ་ལུས་པ་ཀུན་གྱི་སོ་སོའི་བསམ་པ་ཡོངས་སུ་རྫོགས་པར་བྱིན་གྱིས་བརླབ་ཅིང་དབང་བསྐུར་རོ། །སྔགས་དང་ཕྱག་རྒྱ་ལྔ་པས་ནི། བདག་
[209a.4]ཉིད་ཀྱི་ལུས་རྡུལ་ཕྲ་མོ་སྙེད་དུ་སྤྲུལ་ནས། རྡུལ་ཕྲ་མོ་རེ་རེ་ལས་མཆོད་སྦྱིན་རྡུལ་ཕྲ་མོ་རེ་རེའི་གྲངས་རི་རབ་ཙམ་མང་པོ་འབྱུང་བས། འཕགས་པ་ཐམས་ཅད་ལ་ཕུལ་བས་མཉེས་པ་དང་། ཏིང་ངེ་འཛིན་སྐར་མདའ་ལྟ་བུས་སེམས་ཅན་རྣམས་ལ་བྱིན་པས་ཐོབ་པ་དང་མ་ཐོབ་པའི་འཕམ་རྒྱལ་མེད་པ་
[209a.5]དང་། དེ་དག་ཀྱང་ཕན་ཚུན་འཐབ་རྩོད་མེད་པར་སོ་སོར་ཡིད་ལ་མོས་པ་བཞིན་ཐོབ་པར་བྱིན་གྱིས་བརླབ་པོ། །སྔགས་དང་ཕྱག་རྒྱ་དྲུག་པས་ནི། སྲི་ཞུའི་མགྲོན་དང་། ཡོན་ཏན་གྱི་མགྲོན་དང་། སྙིང་རྗེའི་མགྲོན་དང་། ལན་ཆགས་ཀྱི་མགྲོན་དང་། དེ་མ་ཡིན་པའི་བཞིས་བསྡུས་པ་གཞན་གང་དག་
[209a.6]མགྲོན་དུ་གྱུར་པ་ཀུན་ལ་ཡང་སྔོན་སྟོན་པས་དམ་ཚིག་ཕོག་པ་རྣམས་ནི། དམ་ཚིག་གི་དབང་གིས་འགོ་ཞིང་བསྟོང་གྲོགས་བྱེད་པར་འགྱུར་ལ། དམ་ཚིག་མ་ཕོག་པ་རྣམས་ལ་མཆོད་སྦྱིན་བྱིན་པ་དེ་དྲན་པ་ལ་བཞག་ནས། འགོ་ཞིང་བསྟོང་གྲོགས་སུ་གྱུར་པར་མངོན་སུམ་དུ་དམིགས་སོ། །དེ་ལྟར་གྱུར་པ་
[209a.7]དང་། སེམས་ཅན་གྱི་དོན་དུ་གྱུར་པའི་ལས་སེམས་ཅན་གྱི་དོན་དང་མི་འགལ་བ་ཅི་བཅོལ་བ་ཡང་འགྲུབ་སྟེ། ཕྱག་རྒྱ་ཡང་ཕྱོགས་བཅུར་བསྟན་ལ། མགྲོན་རྣམས་བདག་གི་དབང་དུ་བྱའོ། །ཕྲིན་ལས་ཇི་ལྟར་བདག་འདོད་པ་དེ་ཡང་སེམས་ཅན་གྱི་དོན་བྱ་བ་དང་བདག་དང་གཞན་དགྲོལ་བའི་ཕྲིན་ལས་
[209b]
[209b.1]བཅོལ་བའི་ཐ་ཚིག་གོ །གཞན་དུ་ན་མགྲོན་དང་བདག་གཉིས་དོན་དམ་པར་མ་སྐྱེས་པའི་ཕྱིར་བཅོལ་བ་ཉིད་མེད། མེད་པའི་ཕྱིར་མཆོད་སྦྱིན་ཉིད་ཀྱང་མེད་ཅེས་བྱའོ། །འདི་མན་ཆད་ཚིགས་སུ་བཅད་ནས། སྦྱིན་པ་གཉིས་བདག་དང་གཞན་གྱི་དོན་དུ་བསྔོ་བར་སྟོན་ཏེ། སྟོན་པ་དེ་ཉིད་བསྟན་པ་ལ། མཆོད་
[209b.2]སྦྱིན་ལ་སོགས་པ་ཟང་ཟིང་རྣམས་ཚུལ་ཇི་ལྟར་གང་དག་བསྔོ་ཞེ་ན། ལན་ཉིད་སྟོན་པ་ལ་དེ་ནས་ཚིགས་སུ་བཅད་པ་འདི་དག་གིས་ཀྱང་བསྔོ་བར་བྱའོ་ཞེས་བྱ་བ་སྨོས་པ་ནི། དེ་ནས་ཞེས་བྱ་བ་ལ་སོགས་པ་ནི་རྟིང་ཐོགས་སུ་སྨོས་པ་སྟེ། འདི་དག་ནི་མངོན་སུམ་པ་ཁོ་ནའོ། །གཏན་པ་མེད་པ་ཞེས་བྱ་བ་ནི། འཁོར་
[209b.3]གསུམ་ཡོངས་སུ་དག་པའི་བསྔོ་བ་མི་དམིགས་པ་དེ་ལ་དམིགས་པའི་གཏན་པ་མེད་པས་ན་གཏན་པ་མེད་ཅེས་བྱ་བའམ། གཞན་དུ་ན་ཆོས་ཉིད་ཆོས་ཀྱི་དབྱིངས་ཤེས་རབ་ཀྱིས་རྟོགས་པའི་དུས་ན་མི་རྟོག་དམིགས་པའི་གཏན་པ་མེད་པའོ་ཞེས་བྱ་བའི་དོན་ཏོ། །མཆོད་སྦྱིན་རྒྱལ་པོ་འདི་ཞེས་སྨོས་པ་ནི་འཕགས་པ་
[209b.4]ལ་མཆོད་པ་དང་། སེམས་ཅན་ལ་སྦྱིན་པ་རྣམས་ཀྱི་ནང་ན་མི་དམིགས་པའི་སྦྱིན་པ་འདི་ནི་དམ་པ་ཡིན་པས་ན་རྒྱལ་པོ་ཞེས་བྱ་བའི་ཐ་ཚིག་གོ། །གོང་མ་ལྟ་བུའི་མི་དམིགས་པ་དེ་ལས་བྱིན་རླབས་དགུ་པས་བསྔོ་སྟེ། དེ་ཉིད་བསྟན་པ་ལ་ཆོས་ཉིད་རྣམ་པར་དག་པའི་བྱིན་རླབས་དང་། ཞེས་སྨོས་པ་ནི། 
[209b.5]ཆོས་ཉིད་རྣམ་པར་དག་པ་ནི་ཇི་ལྟར་སྔོན་དུ་སྨོས་པའི་ཕྱིར་འདིར་ཡང་སྔོན་དུ་སྨོས་པ་སྟེ། ནམ་མཁའ་མཛོད་ལ་སོགས་ཏེ་ཚོགས་དྲུག་ཅར་གྱིས་ཇི་ལྟར་བྱིན་གྱིས་བརླབས་པའི་བྱིན་རླབས་གང་ཡིན་པ་དང་ཞེས་བྱ་བའི་ཐ་ཚིག་གོ། །ཇི་ལྟར་སྐབས་དང་པོར་བསྟན་པའི་དཀོན་མཆོག་གསུམ་གྱི་ཆེ་བའི་
[209b.6]ཡོན་ཏན་ཁམས་གསུམ་དག་ལས་ཁྱད་ཆེས་དཔགས་ཏེ་ཆེ་བ་གང་ཡིན་པ་དང་ཞེས་བྱ་བའི་ཐ་ཚིག་གོ། །ཇི་སྐད་དུ་གོང་དུ་སྨོས་པའི་ཨ་ལ་སོགས་པའི་སྙིང་པོ་རྣམས་དང་། ཐལ་མོ་ཁོང་སྟོང་ལ་སོགས་པའི་ཕྱག་རྒྱ་རྣམས་དོན་མ་ནོར་པའི་ཕྱིར་ངེས་པའོ། །ཅིའི་ཕྱིར་ཞེ་ན། ཇི་ལྟར་ཏིང་ངེ་འཛིན་
[209b.7]གྱིས་བསྒྲུབ་པ་སེམས་ལ་གནས་པ་དང་། བདག་ཉིད་ཆེན་པོ་རྣམས་ཀྱི་ཕྱག་རྒྱའི་མཚན་མའི་གཟུགས་སུ་གྱུར་པའི་དོན་དེ་ལས་ཕ་རོལ་པོས་འདའ་བར་བྱ་བ་མ་ཡིན་པའི་ཕྱིར་དམ་ཚིག་དང་ཞེས་སྨོས་པ་ཡིན་ནོ། །སྐབས་གསུམ་པ་ལས་སྨོས་པའི་རྒྱུ་དང་སྐབས་ལྔ་པ་ལས་སྨོས་པའི་རྐྱེན་གཉིས་
[210a]
[210a.1]དམིགས་པའི་རྟེན་དང་། དོན་ཟབ་མོ་དང་འབྲེལ་པ་དེ་དང་བདག་རྣལ་འབྱོར་པ་གཉིས་གང་དུ་ཚོགས་པའི་དུས་ན་བསམ་པ་རྣམ་པར་དག་པའི་ནུས་པའི་མཐུ་གང་ཡིན་པ་དང་ཞེས་བྱ་བའི་དོན་ཏོ། །འདིར་བྱང་ཆུབ་སེམས་དཔའ་རྣམས་ཀྱི་ཆེ་བའི་ཡོན་ཏན་གྱི་མིང་བསྟན་པ་སྟེ། འཁོར་
[210a.2]བའི་སེམས་ཅན་འཁྱོགས་པོའི་ལམ་ངན་པར་འགྲོ་བ་གང་ཡིན་པ་དག་ཐབས་དང་ཐུགས་རྗེའི་མཛད་སྤྱོད་ཀྱིས་མངོན་པར་མཐོ་བ་དང་། ངེས་པར་ལེགས་པའི་ལམ་དྲང་པོས་སྲོང་བས་ན་དྲང་སྲོང་ཞེས་བྱ་བའི་དོན་ཏོ། །འདིའི་སྒོ་ནས་བྱང་ཆུབ་སེམས་དཔའ་རྣམས་ཀྱི་རིགས་མ་ནོར་བར་འཛིན་པ་དང་། གཞན་
[210a.3]དུ་ན་ཐེག་པ་ཆེན་པོ་ལ་འབད་པར་བྱེད་པའི་ཕྱག་རྒྱ་ཆེན་པོ་དང་། ལྷུན་གྱིས་གྲུབ་པ་དང་། ཚེ་ལ་དབང་བའི་གྲུབ་པ་ཚེ་གཅིག་གིས་ཐོགས་པ་སྟེ། དེ་ལྟ་བུ་གྲངས་མང་པོ་རྣམས་ཀྱིས་བསྒྲུབས་ནས། སྒྲུབ་པ་དག་གིས་བྱིན་གྱི་རླབས་གང་ཡིན་པ་དང་ཞེས་བྱ་བའི་ཐ་ཚིག་གོ། །ཇི་ལྟར་རྣལ་
[210a.4]འབྱོར་པ་བདག་གིས་སྨོན་ལམ་རྒྱ་ཆེན་པོ་བཏབ་སྟེ་དངོས་གང་ཞེ་ན། འདི་ཉིད་ཀྱི་སྐབས་ལྔ་པ་ལས་ཚད་མེད་པ་བཞི་པོ་དག་གིས་སྨོན་ལམ་རྒྱ་ཆེན་པོར་བཏབ་པ་དེ་དག་ཤེས་རབ་ཀྱིས་རྟོགས་ཤིང་། ཏིང་ངེ་འཛིན་གྱིས་བསྒོམས་པའི་བྱིན་གྱི་རླབས་ཀྱིས་ཞེས་བྱ་བའི་དོན་ཏོ། །དེ་ལྟ་བུའི་བྱིན་
[210a.5]རླབས་དགུ་ཡིས་སོ། །མཆོད་སྦྱིན་འདི་ཇི་ལྟར་སྣང་ཞེས་དྲིས་པའི་ལན་དུ། ཡེ་ཤེས་ལྔ་ཡི་འོད་ཟེར་རྣམ་པར་འཕྲོ། །ཞེས་བྱ་བ་ལ་སོགས་པ་སྨོས་ཏེ། དེ་ནི་སེམས་ཅན་གྱི་དུག་འདོད་ཆགས་ལ་སོགས་པ་ལྔའི་གསོས་ཏེ་དངོས་གང་ཞེ་ན། ཡེ་ཤེས་ལྔར་བྱིན་གྱིས་བརླབ་པ་དང་འབྲེལ་
[210a.6]ཏེ་དུག་ལྔ་གསོས་ནས། ཁ་དོག་དཀར་པོ་ལ་སོགས་པ་ལྔར་འཕྲོས་ཏེ། འོད་ཟེར་དེ་ཡང་རིགས་དང་{གོ་རིམས་སུ་,གོ་རིམ་དུ་}ཁ་དོག་དང་ཡེ་ཤེས་སུ་སྦྱར་ཏེ། རྟགས་ཀྱི་འོད་ཟེར་དེ་ཁ་དོག་གི་འོད་ཟེར་རྣམ་པ་ལྔར་འཕྲོ་ཞེས་བྱ་བའི་ཐ་ཚིག་གོ། །དབང་པོ་ལྔའི་ལོངས་སྤྱོད་མཁོ་དགུར་ལྡན། །ཞེས་
[210a.7]བྱ་བ་ནི་མིག་གི་དབང་པོ་ལ་སོགས་པ་ལྔའི་ཡོན་ཏན་ལྔ་འབྱུང་སྟེ། ཇི་ལྟར་མཁོ་བའི་རྫས་ཀྱང་ལྔ་པོ་ཉིད་ཡིན་པའི་ཕྱིར་རོ། །དེ་ལྟར་འདོད་པ་ལྔ་དག་བསྔོས་པའི་རྫས་ཏེ་མང་ཉུང་གི་ཚད་ཇི་ཙམ་ཞེ་ན། ནམ་མཁའི་མཐའ་ཀླས་ཞེས་བྱ་བ་སྨོས་ཏེ། ཇི་ལྟར་ནམ་མཁའ་ལ་མཐར་ཐུག་པ་མེད་པ་དེ་
[210b]
[210b.1]ཀུན་འདོད་པའི་ཡོན་ཏན་ལྔས་གང་བར་བསྔོའོ། །འོ་ན་དེ་ལྟར་བསྔོ་བ་དེ་ཡུན་ཇི་ཙམ་ཞེ་ན། གཏེར་ཆེན་གྱུར་པ་འདི་ཞེས་བྱ་བ་སྨོས་ཏེ། གཏེར་ཆེན་པོ་ཡོད་པ་ལ་ཟད་པའི་དུས་མེད་པ་དང་འདྲ་བར་གོང་མ་ལྟར་ཕྱོགས་བཅུའི་ནམ་མཁའ་ལ་ཐུག་པའི་མཐའ་མེད་པ་དེ་ཀུན་ཀྱང་སྦྱིན་པའི་གཏེར་འདི་ཟད་
[210b.2]པའི་མཐའ་མེད་པར་བསྔོའོ་ཞེས་བྱ་བའི་ཐ་ཚིག་གོ། །དེ་ལྟ་བུ་དེ་ཡང་གང་ལ་བསྔོ་ཞེ་ན། ལན་དུ་གཉིས་བསྟན་པ། མཆོད་གནས་བླ་མ་ཁྱེད་ཀྱི་ཕོ་བྲང་དུ། །ཞེས་བྱ་བ་སྨོས་ཏེ། དེ་ནི་སངས་རྒྱས་དང་བྱང་ཆུབ་སེམས་དཔའ་དང་ཞེས་བྱ་བ་ལ་སོགས་པ་དང་འབྲེལ་ཏོ། །སྲི་ཞུའི་གནས་ཀྱི་གན་
[210b.3]དུ་ཞེས་བྱ་བའི་དོན་ཏོ། །ཇི་ལྟ་བུ་ཞེ་ན། མཆོད་པའི་སྤྲིན་གྱིས་རྒྱས་ཤིང་གཏིབས་པར་སྨོན། །ཞེས་བྱ་བ་སྨོས་ཏེ། འདོད་པའི་ཡོན་ཏན་ལྔ་ལས་གྱུར་པའི་མཆོད་པའི་སྤྲིན་མང་པོས་ཀུན་ནས་ཀུན་དུ་རྒྱས་ཤིང་གཏིབས་པར་སྨོན་ནོ་ཞེས་བྱ་བའི་དོན་ཏོ། །ཡོན་ཏན་གྱི་མགྲོན་དང་། སྙིང་རྗེའི་
[210b.4]མགྲོན་ལ་ཡང་བསྔོ་སྟེ་སེམས་ཅན་ཐམས་ཅད་ཅེས་བྱ་བ་ནི། སངས་རྒྱས་པའི་ས་བོན་རྩ་བ་རང་གི་སེམས་ཡོད་པ་སྟེ། དེ་ཉིད་བསྟན་པ་ལ་ཚངས་པ་དང་ཞེས་བྱ་བ་ལ་སོགས་པའི་ལྷ་དང་། འགྲོ་བ་རིས་ལྔ་དང་། {ཡི་དགས་,ཡི་དྭགས་}བགེགས་ཀྱི་རིགས་པི་ཤཱ་ཙི་པ་ལ་སོགས་པ་ཐམས་ཅད་སྦྱིན་པ་འདིས་
[210b.5]བདེ་བར་གྱུར་ཅིག་ཅེས་བྱ་བའི་དོན་ཏོ། །དེ་ལྟ་བུའི་མགྲོན་ཀུན་ཀྱང་གནོད་པའི་འཚེ་བ་རྣམས་དང་བྲལ་བར་གྱུར་ཅིག་ཅེས་བྱ་བའི་དོན་ཏོ། །དེའི་ཐོག་ཏུ་སྦྱིན་པ་དག་བསྣན་པ་ལ། ཡང་ནི་དེ་བཞིན་གཤེགས་བསྔགས་པའི། །འདོད་པ་ཕུན་སུམ་ཚོགས་གྱུར་ཅིག །ཅེས་བྱ་བ་ནི་དེ་བཞིན་གཤེགས་
[210b.6]པས་བྱིན་གྱིས་བརླབས་ནས། མཆོད་པའི་རྐྱེན་དུ་བསྔགས་པའི་འདོད་པ་ལྔ་པོ་དག་གིས་ཡིད་ལ་འདོད་པ་ཕུན་སུམ་ཚོགས་པར་གྱུར་ཅིག་ཅེས་བྱ་བའི་ཐ་ཚིག་གོ། །ཡང་བསྣན་པ་ལ། ཡང་ནི་སེམས་ཅན་ཐམས་ཅད་ཀྱང་། །བསམ་པ་ཡིད་བཞིན་གྲུབ་གྱུར་ཅིག །ཅེས་བྱ་བ་ནི་
[210b.7]གོང་དུ་སེམས་ཅན་ཞེས་སྨོས་པ་དག་ལ་འདོད་ཅིང་དགོས་པའི་བསམ་པ་དག་དཔེར་བྱ་ན་ནོར་བུ་དམ་པ་རྙེད་པ་ལྟར་གྲུབ་པར་གྱུར་ཅིག་ཅེས་བྱ་བའི་ཐ་ཚིག་གོ། །དེ་ཡན་ཆད་དུ་མགྲོན་དག་ལ་སྤྱིར་བསྔོས་ནས། ད་ནི་སྙིང་རྗེའི་མགྲོན་ཁུད་པ་སྡུག་བསྔལ་ཅན་དག་ལ་བསྔོ་སྟེ། དེ་དག་
[211a]
[211a.1]གི་{གོ་རིམས་,གོ་རིམ་}ནི་མངོན་ནོ། །དུད་འགྲོ་གཅིག་ལ་གཅིག་ཟ་བའི། །གནོད་པ་དེ་དག་ཡོང་མི་འབྱུང་། །ཞེས་བྱ་བ་ནི། ཇི་ལྟར་ཆུ་སྲིན་ཉ་མིད་ལྟ་བུ་དང་། ཁྲ་དང་འཕར་སྤྱང་ལྟ་བུ་དང་། བརྡེག་བརྡུང་དང་བཀོལ་བསད་དང་གླན་ལྐུགས་ལ་སོགས་པའི་སྡུག་བསྔལ་ཡོང་གིས་མ་བྱུང་ཅིག་ཅེས་བྱ་བའི་ཐ་
[211a.2]ཚིག་གོ། །{ཡི་དགས་,ཡི་དྭགས་}རྣམས་ལ་ཟས་སྐོམ་སོགས། །ཐོགས་པ་མེད་པར་འབྱུང་གྱུར་ཅིག །ཅེས་བྱ་བ་ནི་ཟས་འདོད་པ་ལ་ཟས། སྐོམ་འདོད་པ་ལ་སྐོམ། སོགས་པའི་ནང་དུ་སྡུག་བསྔལ་ཕྱི་དང་ནང་གི་སྒྲིབ་པས་བསྒྲིབས་ཏེ་བསྐལ་པ་མཐའི་བར་དུ་གོང་མ་མ་མྱོང་ནས་རིད་ཅིང་སྐེམས་པ་དག་ལ་ལྷ་དང་མིའི་
[211a.3]ཁ་ཟས་ལྟ་བུ་ཐོགས་པ་མེད་པར་འབྱུང་གྱུར་ཅིག་ཅེས་བྱ་བའི་ཐ་ཚིག་གོ། །སེམས་ཅན་དམྱལ་བའི་སྡུག་བསྔལ་གང་། །མི་བཟད་རྣམ་པ་སྣ་ཚོགས་པ། །བསོད་ནམས་བྱིན་པའི་བྱིན་རླབས་ཀྱིས། །དེ་དག་མྱུར་དུ་ཞི་གྱུར་ཅིག །ཅེས་བྱ་བ་ནི། སྡུག་བསྔལ་གྱི་རྣམ་པ་གང་ཞེ་ན་བརྗོད་ཀྱིས་མི་ལང་སྟེ། 
[211a.4]སྣ་ཚོགས་པ་ཞེས་བྱ་བའི་ཁོངས་སུ་བཙོ་ཞིང་བསྲེགས་པ་དང་། གཤེག་ཅིང་གཏུབ་པ་དང་། ཨ་ཚ་ཚ་དང་། ཨ་ཆུ་ཆུ་ལ་སོགས་པ་སྟེ། སྡུག་བསྔལ་དེ་དག་ཀུན་ཀྱང་སྦྱིན་པའི་སྟོབས་ཀྱིས་མྱུར་དུ་ཞི་བར་གྱུར་ཅིག་ཅེས་བྱ་བའི་ཐ་ཚིག་གོ། །ས་འམ་ཆུ་འམ་མཁའ་ལ་འཁོད་པ་ཡི། །ལྷ་ཀླུ་
[211a.5]གནོད་སྦྱིན་དྲི་ཟ་དང་། །འབྱུང་པོ་མང་པོ་གང་འཁོད་པ། །དགེ་བའི་བསམ་པ་རྫོགས་གྱུར་ཅིག །ཅེས་བྱ་བ་ནི་ཡུལ་གང་ན་གནས་པའི་ཞེས་བྱ་བ་དང་འབྲེལ་ཏེ། ཡུལ་གང་ན་གནས་ཤིང་སྐྱེ་འཁྲུངས་ལོ་ཏོག་སྐྱེད་པའམ། སའི་བདག་ཏུ་གྱུར་པ་ལ་སོགས་པའི་བྱ་བ་བྱེད་པ་དང་གནས་སྐབས་
[211a.6]ཀུན་དུ་ཀླན་ཀ་ཚོལ་དུ་འབྱུང་བའི་འདྲེ་སྲིན་ལ་སོགས་པ་ཡུལ་ཁམས་གང་དག་ན་འཁོད་པ་རྣམས་སོ་སོའི་སྡུག་བསྔལ་ཞི་ནས། མི་དགེ་བ་ཞེ་ལ་འཆང་བ་གང་དག་དགེ་བའི་བསམ་པ་རྫོགས་གྱུར་ཅིག་ཅེས་བྱ་བའི་ཐ་ཚིག་གོ། །མཆོད་སྦྱིན་ལ་སོགས་པའི་ཟང་ཟིང་དེ་ལྟར་བསྔོས་ནས་ད་ནི་ཆོས་ཀྱི་སྦྱིན་
[211a.7]པ་རྒྱ་ཆེན་པོ་བསྔོ་སྟེ། དེ་ཡང་ཇི་ལྟར་བསྔོ་ཞེ་ན། ལན་གཉིས་བསྟན་པ་ལ་སྐབས་ལྔ་པ་ལས། བདག་ཉིད་ལྷའི་རྣལ་འབྱོར་དུ་བྱས་པ་གང་ཡིན་པ་དེའི་ཞལ་གྱི་སྒོ་ནས་ལྗགས་ཀྱི་དབང་པོ་བྱེ་བ་ཕྲག་བརྒྱ་ཕྱུང་ནས། ལྗགས་ཀྱི་དབང་པོ་དེ་རེ་རེ་ལས་ཀྱང་གསུང་དབྱངས་ཀྱི་ཡན་ལག་བརྒྱ་ཕྲག་
[211b]
[211b.1]དྲུག་ཅུ་དྲུག་ཅུ་ཕྱུང་བས་འཛམ་བུའི་གླིང་བྱེ་བ་ཕྲག་བརྒྱར་སྤྲུལ་པ་བྱེ་བ་ཕྲག་བརྒྱས་གསུང་གི་སྒོ་ནས། འགྲོ་བ་སོ་སོའི་སྐད་དང་མཐུན་པར་འགྲོ་བ་རེ་རེ་ལ་ཡང་ཐེག་པའི་ཁྱད་པར་མི་མཐུན་པ་སྣ་ཚོགས་པས་སོ་སོའི་མོས་པ་དང་། སྐལ་བ་ཇི་ལྟ་བ་བཞིན་དུ་ཆོས་བསྟན་པས་སེམས་ཅན་ཐམས་ཅད་གྲོལ་
[211b.2]ཞིང་སྨིན་པའི་རྣལ་འབྱོར་རོ། །དེ་ལྟར་རྣལ་འབྱོར་པས་དེ་ནས་ཟང་ཟིང་ལས་གཞན་པ་དེ་གང་ཞེ་ན་དེ་ནས་ཆོས་ཀྱི་སྦྱིན་པ་རྒྱ་ཆེར་བྱའོ་ཞེས་བྱ་བ་སྨོས་ཏེ་ཆོས་ཀྱི་སྦྱིན་པ་ནི་འདི་ལྟ་སྟེ། ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་བཞིན་གཤེགས་པས་གསུངས། །དེ་ལ་འགོག་པ་གང་ཡིན་པ། །དགེ་
[211b.3]སྦྱོང་ཆེན་པོས་འདི་སྐད་གསུངས། །ཞེས་བྱ་བ་སྨོས་ཏེ། དེ་ལ་ཆོས་རྣམས་ཐམས་ཅད་ཅེས་བྱ་བ་ནི་སྡུག་བསྔལ་བདུན་གྱིས་བསྡུས་པའི་ཟག་པ་དང་བཅས་པའི་ཆོས་རྣམས་ཐམས་ཅད་ལ་བྱ་སྟེ། དེ་དག་ནི་རང་འབྱུང་མི་སྲིད་དེ་རྒྱུ་རྐྱེན་ལ་བརྟེན་ནས་འབྱུང་བའི་ཕྱིར་རྒྱུ་ལས་བྱུང་ཞེས་བྱའོ། །རྒྱུ་རྐྱེན་དེ་ཡང་
[211b.4]གང་ཡིན་ཞེ་ན། ལན་དུ་རྟེན་ཅིང་འབྲེལ་པ་བཅུ་གཉིས་ལ། དང་པོ་མ་རིག་པ་དང་། བརྒྱད་པ་སྲེད་པ་དང་། དགུ་པ་ལེན་པ་ནི་ཉོན་མོངས་པ་སྟེ་རྒྱུའོ། །གཉིས་པ་འདུ་བྱེད་དང་། བཅུ་པ་སྲེད་པ་ནི་ལས་ཏེ་རྐྱེན་ནོ། །གསུམ་པ་རྣམ་པར་ཤེས་པ་དང་། བཞི་པ་མིང་དང་གཟུགས་དང་། ལྔ་པ་སྐྱེ་མཆེད་
[211b.5]དྲུག་དང་། དྲུག་པ་རེག་པ་དང་། བདུན་པ་ཚོར་བའི་བར་དག་དང་། བཅུ་གཅིག་པ་སྐྱེ་བ་དང་། བཅུ་གཉིས་པ་རྒ་ཤི་སྟེ་བདུན་ནི་སྡུག་བསྔལ་བ་སྟེ་འབྲས་བུའོ། །དེ་ལྟར་འབྲས་བུ་སྡུག་བསྔལ་བདུན་པོ་དེ་ནི་རྒྱུ་ཉོན་མོངས་པ་གསུམ་དང་ཞེས་བྱ་བ་དང་རྐྱེན་ལས་གཉིས་ཞེས་བྱ་བ་དང་། གཉིས་ལས་བྱུང་
[211b.6]བས་ན། ཆོས་རྣམས་ཐམས་ཅད་རྒྱུ་ལས་བྱུང་། །ཞེས་བྱའོ། །གཞན་དུ་ན་ཀུན་ནས་ཉོན་མོངས་པ་དང་། རྣམ་པར་བྱང་བས་བསྡུས་པའི་ཆོས་རྣམས་ཐམས་ཅད་ཀྱི་རྒྱུ་ནི་དགེ་བ་དང་། མི་དགེ་བ་ལས་བྱུང་ལ། དགེ་བ་དང་མི་དགེ་བ་དེ་ནི་འཁྲུལ་པའི་རྟོག་པ་རང་སྣང་བ་ཅན། རྩ་བ་རང་གི་སེམས་
[211b.7]ལས་བྱུང་བས་ན། །ཆོས་རྣམས་ཐམས་ཅད་རྒྱུ་ལས་བྱུང་། །ཞེས་བྱ་བའི་དོན་ཏོ། །འོན་ཀྱང་ཀུན་རྫོབ་ཏུ་རྟེན་ཅིང་འབྲེལ་པར་འབྱུང་བ་ལས་དང་འབྲས་བུ་དང་། ཀུན་ནས་ཉོན་མོངས་པ་དང་། དོན་དམ་པར་རྩ་བ་རང་གི་སེམས་དེ་ནི་ཆོས་ཐམས་ཅད་ཀྱི་རྒྱུ་ཡིན་པར་གང་གིས་གསུངས་ཤེ་ན། ལན་དུ་དེ་ལྟ་ཞིག་ཡིད་བརྟན་
[212a]
[212a.1]དུ་རུང་བའི་ཚད་མ། དེ་བཞིན་གཤེགས་པས་གསུངས་ན། དེ་རྒྱུ་དེ་བཞིན་གཤེགས་པས་གསུངས། །ཞེས་བྱ་བའོ། །དེ་ལ་འགོག་པ་གང་ཡིན་པ། །ཞེས་བྱ་བ་ནི། འཁོར་བའི་ཡན་ལག་བཅུ་གཉིས་དང་། རྩ་བ་རང་གི་སེམས་ཆོས་ཀྱི་རྒྱུ་གཉིས་ལ་ལུགས་ལས་བཟློག་པའི་ཐབས་གང་གིས་
[212a.2]འཁོར་བ་རྒྱུ་དང་འབྲས་བུར་བཅས་པ་དང་། སེམས་ཀྱི་རྟོག་པ་ཆོས་ཀྱི་རྒྱུ་དེ་ལ་འགོག་པ་ནི་མྱ་ངན་ལས་འདས་པ་སྟེ། དེ་ནི་སྐྱེ་རྒ་ན་འཆི་སྡུག་བསྔལ་བཞི་དང་བྲལ་བ་ཡིན་ལ། དེ་ཐོབ་པར་བྱ་བའི་ཐབས་གང་ཡིན་པ་ནི། དགེ་སྦྱོང་ཆེན་པོ་ཤཱཀྱ་ཐུབ་པས་འདི་སྐད་གསུངས་སོ་ཞེས་བྱ་བའི་
[212a.3]ཐ་ཚིག་གོ། །ད་ནི་སྡོམ་པ་བཤད་དེ། སྡིག་པ་ཅི་ཡང་མི་བྱ་སྟེ། །ཞེས་བྱ་བ་ནི་ལྷག་པའི་ཚུལ་ཁྲིམས་ལ་བཞག་པ་སྟེ། སྡིག་པ་ཅི་ཡང་ནི་དཔེར་བྱ་ན་ལྟས་ངན་དང་འདྲ་སྟེ་སྡིག་པ་བྱས་པ་ནས་བཟུང་སྟེ། འདི་དང་ཕྱི་མ་ལ་སྡུག་བསྔལ་འབྱུང་བའི་ཕྱིར། སྡིག་པ་ཅི་ཡང་མི་བྱ་སྟེ། །ཞེས་བྱ་
[212a.4]བའི་དོན་ཏོ། །དགེ་བ་ཕུན་སུམ་ཚོགས་པར་སྤྱད། །ཅེས་བྱ་བ་ནི་སྒོ་གསུམ་གྱི་ཁ་ན་མ་ཐོ་བ་དག་པར་བྱས་ལ་སྤྱོད་པ་བཅུ་དང་། ཤེས་རབ་གསུམ་གྱི་སྒོ་ནས་ཕུན་སུམ་ཚོགས་པར་སྤྱད་དོ་ཞེས་བྱ་བའི་ཐ་ཚིག་གོ། །དེ་ལས་ལྷག་པའི་ཤེས་རབ་འཕེལ་བར་འགྱུར་རོ། །རང་གི་སེམས་ནི་ཡོངས་སུ་
[212a.5]གདུལ། །ཞེས་བྱ་བ་ནི་སེམས་ནི་ཐོག་མ་མེད་པ་ནས་ཉོན་མོངས་པ་ལ་རང་ཡན་དུ་འཕྱན་པའི་དཔེ་ནི་རྟ་དམུ་རྒོད་དང་འདྲ་སྟེ། དེ་དག་འདུལ་བ་ནི་སྲབ་ཡིན་པའི་དཔེ་དེ་བཞིན་དུ་སེམས་རང་ཡན་དུ་ཡུལ་ལ་འཕྱན་པའི་རྟོག་གེ་འདུལ་བའི་ཐབས་ནི། ལྷག་པའི་ཏིང་ངེ་འཛིན་གྱིས་སེམས་མཉམ་པར་
[212a.6]བཞག་པས་ཡོངས་སུ་འདུལ་ཞེས་བྱ་བའི་ཐ་ཚིག་གོ། །དེ་ལྟར་ལྷག་པའི་བསླབ་པ་གསུམ་ལ་གནས་པར་བསྟན་པ་དེ་ནི་དུས་གསུམ་གྱི་དེ་བཞིན་གཤེགས་པ་དེ་དག་གིས་འགྲོ་བ་རྣམས་སངས་རྒྱས་པར་བྱ་བའི་ཕྱིར་བསྟན་པ་ཡིན་ཞེས་བྱ་བ་ལ་སོགས་པ་སྟོན་པའི་ཞལ་ནས་གསུངས་པའི་མདོ་སྡེ་རྣམས་
[212a.7]ཀྱི་ནང་ནས་འབྱུང་བའི་ཚིགས་བཅད་མང་པོས་ཆོས་ཀྱི་སྦྱིན་པ་ཡང་རྒྱ་ཆེར་བྱའོ། །གོང་དུ་གསུངས་པའི་ཚུལ་དེ་ལྟར་ཆོས་ཀྱི་སྦྱིན་པས་ཐེ་ཚོམ་བསལ་བ་དང་། དེའི་སྒོ་ནས་ཤེས་བྱའི་སྒྲིབ་པ་སྤངས་ལ། ཟང་ཟིང་གི་སྦྱིན་པས་འདོད་པའི་ཉོན་མོངས་པ་ཞི་བར་བྱས་པ་དང་། དེའི་སྒོ་ནས་ཉོན་
[212b]
[212b.1]མོངས་པའི་སྒྲིབ་པ་སྤོང་སྟེ། དེ་ལྟར་ཆོས་དང་ཟང་ཟིང་གཉིས་ཀྱིས་ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ་གཉིས་བྱང་ནས། དེའི་གཉེན་པོ་བསོད་ནམས་དང་། ཡེ་ཤེས་ཀྱི་ཚོགས་ཆེན་པོ་གཉིས་རྫོགས་ནས། །བླ་ན་མེད་པའི་སངས་རྒྱས་སུ་འགྲུབ་པར་ཤེས་པར་བྱའོ། །དེ་ཡན་ཆད་དུ་
[212b.2]རྣམ་པར་ཕྱེ་བ་དྲུག་པ་བསྡུས་སོ། །གཏོར་མ་ལས་རྣམས་ཀུན་གྱི་མཆོག །ལས་རྣམས་ཀུན་གྱི་སྣ་ལ་འགྲོ། །ཤེས་རབ་དམན་ལ་བསྟན་པའི་ཕྱིར། །གཏོར་མའི་དོན་འདི་རྒྱ་ཆེ་བ། །དོན་ཆེན་ཡི་གེ་དམ་པ་འདིས། །རྒྱུད་ལྔར་སྐྱེས་པ་དགྲོལ་བའི་ཕྱིར། །མ་ནོར་ཙམ་དུ་བཤད་པ་ཡིན། །
[212b.3]འདི་བྱས་བསོད་ནམས་ཅི་ཡོད་པས། །མཐའ་ཡས་སེམས་ཅན་མ་ལུས་ཀུན། །བདེན་གཉིས་ཆུ་གཏེར་དོན་རྟོགས་ནས། །བླ་མེད་བྱང་ཆུབ་ཐོབ་པར་ཤོག །གཏོར་མའི་འགྲེལ་པ་སློབ་དཔོན་ཆེན་པོ་བནྡི་ཛྙཱ་ནས་མཛད་པ་རྫོགས་སོ།། །།རྒྱ་གར་གྱི་མཁན་པོ་ཤཱནྟིཾ་གརྦྷ་དང་། ཞུ་ཆེན་
[212b.4]གྱི་ལོ་ཙཱ་བ་ཨཱ་ཙཱརྱ་རིན་ཆེན་མཆོག་གིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། {D3778}༄༅༅། །རྒྱ་གར་སྐད་དུ། ཨ་མྲྀ་ཏོ་དཱ་ཡ་བི་དྷིཿབ་ལིཾ་ཏ་ནཱ་མ། བོད་སྐད་དུ། བདུད་རྩི་འབྱུང་བ་ཞེས་བྱ་བའི་གཏོར་མའི་ཆོ་ག །བཅོམ་ལྡན་འདས་འཇམ་དཔལ་གཞོན་ནུར་
[212b.5]གྱུར་པ་ལ་ཕྱག་འཚལ་ལོ། །རྟོག་པའི་དྲི་མ་ཀུན་བཅོམ་ཡུལ་ཅན་དཔལ་ལྡན་བསོད་ནམས་ཉག་གཅིག་སྤྱོད་ཡུལ་དང་། དེ་ཡི་དབང་ལས་བྱུང་ཞིང་དང་པོའི་འཁོར་རྣམས་རྒྱ་ཆེན་ཡོངས་དག་མི་གཡོ་ལ་སོགས་རབ་གནས་སྤྱོད་ཡུལ་དང་། །མཉམ་ཉིད་ཀློང་ལས་རྨི་ལམ་ཐུགས་རྗེ་སྨོན་ལམ་དབང་གིས་
[212b.6]ཆུ་ཡི་ཟླ་བ་ལྟ་བུར་སྐལ་ལྡན་རྣམས་ལ་སྟོན་པ་ཡི། །མཐུ་བརྙེས་རབ་ཏུ་འབད་དེ་དེ་ལ་བདག་གིས་དོན་མཐོང་བདུད་རྩི་འབྱུང་བའི་ཆོ་ག་གསལ་བར་བཤད་པར་བྱ། དེ་ལ་རེ་ཞིག་སྒྲུབ་པ་པོ་རྣམ་པ་གཉིས་ཏེ། ཟབ་པ་ལ་མོས་པ་དང་རྒྱ་ཆེ་བ་ལ་མོས་པའོ། །དེ་ཡང་། སྤྱོད་པ་གཉིས་ལ་གནས་པ་ནི། 
[212b.7]ཐེག་པ་མཆོག་ལ་ཞུགས་པ་ཡིན། །ཞེས་གསུངས་སོ། །ཟབ་མོ་ལ་མོས་པ་རྣམས་ནི་ཇི་ལྟ་བུ་ཞེ་ན། བདག་ཉིད་ཟབ་པ་འབའ་ཞིག་ལ་མོས་པ་སྤྱོད་པས་འབྲས་བུ་སྒྲུབ་པར་བྱེད་དོ། །སྟོང་པ་ཉིད་ལ་གཞོལ་བའི་བསམ་པས་བསྒྲུབ་པར་བྱའོ་ཞེས་སོ། །རྒྱ་ཆེ་བ་ལ་མོས་པ་གཉིས་ཏེ། བསམ་
[213a]
[213a.1]པ་རྒྱ་ཆེ་བ་ལ་མོས་པ་དང་སྤྱོད་པ་རྒྱ་ཆེ་བ་ལ་མོས་པའོ། །བསམ་པ་རྒྱ་ཆེ་བ་ལ་མོས་པ་ཇི་ལྟ་བུ་ཞེ་ན། སྔོན་དུ་འགྲོ་བའི་སེམས་ཀྱིས་ཁམས་གསུམ་མ་ལུས་པའི་སེམས་ཅན་ཉོན་མོངས་པའི་ཆུ་བོ་ལས་བསྒྲལ་བར་བྱའོ་སྙམ་པ་ནི་དངོས་སུ་སྨོན་པ་བྱང་ཆུབ་ཀྱི་སེམས་སོ། །སྤྱོད་པ་རྒྱ་
[213a.2]ཆེ་བ་ལ་མོས་པ་ཇི་ལྟ་བུ་ཞེ་ན། དེའི་དོན་དུ་སྤྱོད་པ་དྲི་མ་མེད་པའི་སྤྱོད་པ་སྣ་ཚོགས་ལ་འཇུག་པ་སྟེ། དངོས་སུ་འཇུག་པ་བྱང་ཆུབ་ཀྱི་སེམས་སོ། །དེ་ཡང་། བྱང་ཆུབ་སེམས་ནི་མདོར་བསྡུ་ན། །རྣམ་པ་གཉིས་སུ་ཤེས་བྱ་སྟེ། །སྨོན་པའི་བྱང་ཆུབ་སེམས་དང་ནི། །འཇུག་པའི་བྱང་ཆུབ་སེམས་ཡིན་ནོ། །ཞེས་པ་དང་། 
[213a.3]དང་པོར་སེམས་བསྐྱེད་པ་མི་བསྒུལ་བར་གནས་པར་བྱ་སྟེ། དེ་ཡང་ཇི་སྐད་དུ། ཐམས་ཅད་མཁྱེན་པའི་རྒྱུ་ནི་བྱང་ཆུབ་སེམས་ཡིན་ནོ། །ཞེས་གསུངས་སོ། །དེའི་འོག་ཏུ་དེ་བསྟན་ཞིང་རླན་པར་བྱེད་པ་སྟེ་སྙིང་རྗེ་ལ་གནས་པར་བྱའོ། །དེ་ཡང་སྙིང་རྗེའི་རྩ་བ་ལས་བྱུང་བ་ཡིན་ནོ་ཞེས་གསུངས་སོ། །
[213a.4]དེའི་འོག་ཏུ་ཟིལ་གྱིས་གནོན་པའི་ལམ་ལ་གནས་པར་བྱ་སྟེ། དེ་ཡང་ཐབས་ཀྱིས་མཐར་ཕྱིན་པ་ཡིན་ཞེས་གསུངས་སོ། །ཟིལ་གྱིས་གནོན་པའི་ལམ་ནི་མང་བ་ཉིད་ཐེག་པ་ཆེན་པོའི་སྤྱོད་པ་མཐའ་ཡས་པའི་ཕྱིར་རོ། །འོན་ཀྱང་མདོར་བསྡུ་ན་རྣམ་པ་གཉིས་ཏེ་བསོད་ནམས་དང་ཡེ་ཤེས་ཀྱི་ཚོགས་
[213a.5]གཉིས་ཡིན་ཏེ། དེ་ཡང་ཇི་སྐད་དུ། བྱང་ཆུབ་སེམས་དཔའི་ལམ་མཐའ་ཡས་པ་ཡིན་ཏེ་བསོད་ནམས་དང་ཡེ་ཤེས་ཀྱི་ཚོགས་ཞེས་གསུངས་སོ། །དེ་ལ་བསོད་ནམས་ཀྱི་ཚོགས་ནི་རྣམ་པ་གསུམ་སྟེ། སྦྱིན་པ་དང་ཚུལ་ཁྲིམས་དང་བཟོད་པ་དང་གསུམ་མོ། །ཡེ་ཤེས་ཀྱི་ཚོགས་ནི་རྣམ་པ་གཉིས་
[213a.6]ཡིན་ཏེ། བསམ་གཏན་དང་ཤེས་རབ་གཉིས་སོ། །བརྩོན་འགྲུས་ནི་གཉིས་ཀའི་གྲོགས་ཡིན་ནོ། །དེ་ཡང་ཇི་སྐད་དུ། བསོད་ནམས་རྒྱུ་ནི་རྣམ་པ་གསུམ་ཡིན་ཏེ། ཚིམ་བྱེད་དང་ནི་སྤོང་ཤེས་དང་། །རྩེ་གཅིག་བློ་ནི་ཡེ་ཤེས་རྒྱུ། །སྨྲ་བའི་སེང་གེ་འདི་སྐད་གསུངས། །ཞེས་པའོ། །
[213a.7]དེ་ལ་འདི་ནི་རྒྱུའི་ཕྱོགས་གཅིག་སྟེ་སྦྱིན་པའི་ཕྱོགས་གཅིག་གི་ཡན་ལག་གོ། །བློས་རྣམ་པར་དཔྱད་ན་ནི་ཚུལ་ཁྲིམས་དང་ཏིང་ངེ་འཛིན་ལ་སོགས་པ་ནི་མ་ཡིན་ནོ། །དེ་ལྟ་བས་ན་ལམ་ཐམས་ཅད་ཀྱི་སྔོན་དུ་འགྲོ་བ་སྟེ་དགོངས་པ་དང་བཅས་པ་ཁོ་ནའོ། །འོ་ན་དེ་ལྟ་བུའི་སྦྱིན་པ་ལ་སོགས་པ་ཉམས་
[213b]
[213b.1]སུ་ལེན་པའི་སྦྱོང་བས་ཅི་ཞིག་བྱ་སྟེ་དོན་ཡོད་པ་མ་ཡིན་ནོ་ཞེས་ཇི་སྐད་དུ། རིགས་ཀྱི་བུ་གང་ལ་གནས་ན་སེམས་ཅན་ཐམས་ཅད་རྗེས་སུ་འབྲང་བར་འགྱུར་བ་དང་། འོད་འདོམ་གང་བ་ཞེས་བྱ་བ་ལ་སོགས་པ་རྒྱ་ཆེར་གསུངས་པ་ལས་དོན་ཡོད་པ་ཁོ་ན་ཡིན་པས་ངེས་པར་སོམ་ཉི་ཟ་བ་བཟློག་པར་བྱའོ་ཞེས་
[213b.2]པའི་དོན་ཏོ། །གཞན་དུ་ན་ཤིང་ཏཱ་ལ་མགོ་བོ་བཅད་པ་དང་འདྲའོ་ཞེས་བྱ་བ་ནི། སྒྲུབ་པ་ལ་གདམས་པ་སྟེ་ཚོགས་ལ་འབད་པར་བྱ་བའི་དོན་ཏོ། །དེ་ལྟར་རེ་ཞིག་སྤྱི་དོན་ཡིན་ནོ། །ད་ནི་ཡན་ལག་གི་དོན་བརྗོད་པར་བྱ་སྟེ། རྣལ་འབྱོར་པ་སྐལ་བ་ཅན་གང་ཞིག་ཉེ་བར་སྤྱོད་པར་འདོད་པ་
[213b.3]དེ་ལ་ཕན་གདགས་པར་བྱ་བའི་ཕྱིར་མཆོད་སྦྱིན་གྱི་གཏོར་མ་ནར་མ་ཞེས་པ་ནས་ཞལ་ནས་གསུངས་པ་ཡང་གདོན་ནོ་ཞེས་པ་ལ་སོགས་པ་སྨྲས་པ་ཡིན་ཏེ། རྣལ་འབྱོར་པས་ཉམས་སུ་བླང་བར་བྱ་བ་ཁོ་ན་ཡིན་པར་ཤེས་པར་བྱའོ། །དེ་ལ་མཆོད་སྦྱིན་གྱི་གཏོར་མ་ནར་མ་བྱེད་པར་འདོད་པས་ཞེས་བྱ་བ་
[213b.4]ལ་སོགས་པ་ནི་རྣལ་འབྱོར་པ་ཁྱད་པར་ཅན་བསྟན་ཏེ་ཐམས་ཅད་ནི་མ་ཡིན་ནོ་ཞེས་བྱ་བར་སྙེགས་སོ། །མཆོད་སྦྱིན་ཞེས་པ་ནི་མཆོད་པ་ནི་འཕགས་པ་ལ་གུས་པས་དབུལ་བར་བྱ་སྟེ་དེ་ཡང་མངོན་སུམ་དུ་དམིགས་ལ་མཆོད་པར་བྱའོ་ཞེས་པའི་ཐ་ཚིག་གོ། །སྦྱིན་པ་ཞེས་པ་ནི་སེམས་ཅན་ལ་དམིགས་ཏེ་
[213b.5]གཏང་བའོ། །དེ་ཡང་འཁོར་གསུམ་ཡོངས་སུ་དག་པར་བྱའོ་ཞེས་པའི་དོན་ཏོ། །དེ་ཡང་། མཆོད་པའི་ལས་ཀྱང་ཅི་ནུས་བགྱི། །སེམས་ཅན་ཀུན་གྱི་དོན་ཀྱང་བགྱི། །ཞེས་གསུངས་སོ། །དེ་སྐད་སྟོན་པ་ཡིན་ཏེ་ཕ་རོལ་ཏུ་ཕྱིན་པ་ཐམས་ཅད་ཀྱི་ཐོག་མར་སྦྱིན་པའི་ཕ་རོལ་ཏུ་ཕྱིན་པ་འགྲོ་བ་
[213b.6]ཡིན་ལ། གསང་སྔགས་ཀྱི་སྒོའི་སྤྱོད་པ་ལ་སྤྱད་པ་རྣམས་ཀྱི་དམ་ཚིག་ཡིན་ཏེ་དེའི་ཕྱིར་དགོངས་པའོ། །གཏོར་མ་ཞེས་པ་ནི་ཐབས་ཤེས་རབ་ཏུ་ཐམས་ཅད་ལ་ཁྱབ་པའི་ཕྱིར་རོ། །དེ་ཡང་མ་ཚང་བ་མེད་པས་ཐབས་ཡིན་ཏེ། འཁོར་གསུམ་ཡོངས་སུ་དག་པས་ཤེས་རབ་བོ། །ཞེས་གསུངས་
[213b.7]སོ། །དེས་ན་རྒྱུ་བསྟན་པ་དང་བྱིན་གྱིས་བརླབ་པ་དང་། བདེན་པའི་སྟོབས་བརྗོད་པ་རྣམས་ནི་ཐབས་ཡིན་ལ། འཁོར་གསུམ་ཡོངས་སུ་དག་པ་ནི་ཤེས་རབ་ཡིན་ཞེས་སྟོན་པར་འགྱུར་གྱི་ཞེས་པ་ནི་ཐ་དད་པ་མ་ཡིན་པར་སྦྱོར་བའོ། །ནར་མ་བྱེད་པར་འདོད་པས་ཞེས་པ་ནི་འབད་རྩོལ་དང་
[214a]
[214a.1]བཅས་པས་རྒྱུན་དུ་བྱའོ་ཞེས་པའི་ཐ་ཚིག་གོ། །དེ་ཅིའི་ཕྱིར་ཞེ་ན། འབྲས་བུ་རྒྱ་ཆེ་བ་ལ་དམིགས་པ་སྟེ་གོང་དུ་བཤད་པ་ཡིན་ནོ། །དེ་ཡང་། རྒྱུན་དུ་སྦྱོར་བྱེད་རྣལ་འབྱོར་ཡིན། །ཞེས་པའོ། །དེ་ནས་རང་གི་ལྷག་པའི་ལྷ་རྗེས་སུ་དྲན་ཞིང་བསྲུང་བར་བྱ་བའི་ཕྱིར། དང་
[214a.2]པོར་བདག་ཉིད་ལྷའི་རྣལ་འབྱོར་དུ་འཇུག་པའམ་ཞེས་བྱ་སྟེ། དང་པོ་ཞེས་པ་ནི་ཉེ་བར་སྦྱོར་བའི་དུས་གང་ཡང་རུང་སྟེ་ཐོག་མའོ། །བདག་ཉིད་ཅེས་པ་ནི་གཞན་མ་ཡིན་པ་སྟེ་མདུན་ལ་སོགས་པ་ནི་མ་ཡིན་ནོ་ཞེས་པའི་དོན་ཏོ། །ལྷའི་རྣལ་འབྱོར་དུ་ཞེས་པ་ནི་དེ་ཡང་མི་གཉིས་སྙོམས་པར་འཇུག་པའོ། །
[214a.3]འཇུག་པའམ་ཞེས་པ་ནི་འཇུག་པ་སྟེ་སྒོ་ཡིན་ནོ། །དེ་ཡང་གང་ཞེ་ན་དང་པོ་བདག་ཉིད་མངོན་དུ་བྱས་ལ་བསྲུང་བར་བྱའོ། །ཇི་སྐད་དུ། རང་དག་པར་ནི་ཤེས་པ་ལ། །འཚེ་བ་མེད་ཀྱིས་མ་འཇིགས་ཤིག །མཆོད་སྡོང་ལས་བྱུང་དགེ་བ་བཞིན། །འཚེ་བ་རང་གི་སེམས་ལས་བྱུང་། །ཞེས་
[214a.4]པའོ། །གཞན་ཡང་། བདག་ཉིད་སྲུང་བ་བྱས་པ་ཡིས། །ལྷ་ཡི་རྣལ་འབྱོར་རབ་ཏུ་འགྲུབ། །ཅེས་གསུངས་སོ། །དེའི་འོག་ཏུ་ཡུད་ཙམ་གྱིས་འཕགས་པ་རྣམས་མངོན་སུམ་དུ་བྱ་སྟེ་སྡིག་པ་བཤགས་པ་ལ་སོགས་པ་བདུན་པོ་བྱ་སྟེ། དེ་ཡང་བདུན་པོ་འདི་དག་ནི་ཚོགས་ཀྱི་ཡན་ལག་
[214a.5]ཡིན་ནོ་ཞེས་གསུངས་སོ། །དེའི་འོག་ཏུ་ཡང་དག་པའི་སྙིང་པོ་མངོན་དུ་བྱས་ཏེ་སྟོང་པ་ཉིད་དུ་བསམ་མོ། །དེ་ནས་ཇི་ལྟར་གཟུང་བའི་ལྷའི་རྣལ་འབྱོར་བྱས་ཏེ་རིམ་པ་ཇི་ལྟ་བར་བླ་མའི་ཞལ་ལས་ཤེས་པར་བྱའོ། །ཡང་དམ་ཚིག་ཐེབ་པར་གྱུར་པ་རྣམས་ཀྱི་དབང་དུ་བྱས་ཏེ་ཆོས་བདག་མེད་
[214a.6]པར་བསྒོམས་ཏེ་ཞེས་པ་སྟེ། ཆོས་ཞེས་པ་ཕུང་པོ་ལ་སོགས་པ་རྣམས་ལ་མཚན་ཉིད་འཛིན་པ་རྣམས་སུ་འདོད་དེ། བདག་ཅེས་པ་ནི་གང་ཟག་དང་ཆོས་ལ་རང་བཞིན་མེད་པར་ཤེས་པ་ནི་ཕུང་པོ་ལ་སོགས་པ་དུ་མའི་རང་བཞིན་དང་། སྐད་ཅིག་མའི་རང་བཞིན་ཡིན་ལ་དེ་ལ་རྟག་པ་དང་གཅིག་པུར་
[214a.7]འཛིན་པ་ནི་ཕྱི་རོལ་གྱི་ལམ་ལ་གནས་པ་རྣམས་སོ། །དེ་ལ་སོགས་པ་ལས་བཟློག་པ་ནི་གང་ཟག་ལ་བདག་མེད་པར་ཤེས་པར་བྱའོ། །ཆོས་ལ་བདག་མེད་པར་ཡང་དེ་ཉིད་ལ་གཉིས་སུ་ཞེན་པ་དང་བྲལ་བ་སྟེ་དངོས་པོའི་མཐའ་ཡིད་ལ་མི་བྱེད་པའོ། །བསྒོམས་ཏེ་ཞེས་པ་ནི་དེ་ལ་རྩེ་གཅིག་ཏུ་བྱེད་
[214b]
[214b.1]པ་དང་སྦྱར་རོ། །འདི་ཡང་བསྲུང་ཞིང་བདག་བྱིན་གྱིས་བརླབ་པ་ཡིན་ཏེ། དེ་ཡང་ཇི་སྐད་དུ་སྟོང་པ་ཉིད་ཀྱིས་སྟོང་པ་ཉིད་ལ་གླགས་མི་རྙེད་ཅེས་པ་ལ་སོགས་པ་གསུངས་སོ། །འདི་སྐད་སྟོན་པ་ཡིན་ཏེ། བདག་མེད་པ་སྔོན་དུ་བྱས་ནས་མཆོད་སྦྱིན་ལ་སྦྱར་བར་བྱས་ན་ཁྱད་པར་དུ་འགྲུབ་པར་འགྱུར་
[214b.2]རོ་ཞེས་པའི་དོན་ཏོ། །དེ་ནས་ཡང་དེའི་རྒྱུ་ཉེ་བར་བསྟན་པའི་ཕྱིར་ཆུ་གཏོར་གྱི་སྣོད་ཆེ་ཆུང་ཅི་འབྱོར་པའི་ནང་དུ་ཕྱེ་སྩལ་ཏེ་ཞེས་བྱ་བ་སྨོས་ཏེ། དེ་ལ་ཆུ་ཞེས་པ་ནི་རླན་པར་བྱེད་པའི་ཕྱིར་རོ། །དངོས་སུ་ནི་བྱམས་པའམ་སྙིང་རྗེའི་བདག་ཉིད་དེ་སྒྲུབ་པ་པོ་དེ་དང་ལྡན་པར་བྱའོ་ཞེས་པའི་དོན་ཏོ། །གཏོར་
[214b.3]ཞེས་པ་ནི་གོང་དུ་བཤད་པའི་དོན་ཏོ། །སྣོད་ཆེ་ཞེས་པ་ནི་ཡངས་པའོ། །ཆུང་བ་ནི་དེའི་དོན་ལས་བཟློག་པ་སྟེ་རིན་པོ་ཆེའི་སྣོད་དོ། །ཅི་འབྱོར་ཞེས་པ་ནི་ངེས་པར་གཟུང་དུ་ཡོད་པ་མ་ཡིན་ཏེ་ཚད་མ་བཟུང་བའི་ཕྱིར་རོ། །ནང་དུ་ཞེས་པ་ནི་བརྡ་ཕྲད་པར་ཟད་དོ། །ཕྱེ་སྩལ་ཏེ་ཞེས་པ་ནི་ཉམས་
[214b.4]པ་མ་ཡིན་པ་དང་། ཡོངས་སུ་བརྟགས་པའི་ཕྱེ་བླུགས་པ་སྟེ་སེམས་ཅན་ཐམས་ཅད་ཀྱི་ཉེ་བར་འཚོ་བ་ཡིན་པའི་ཕྱིར་རོ། །དེ་ཡང་ཇི་སྐད་དུ། ཤིན་ཏུ་མཛེས་པའི་གཏོར་སྣོད་དུ། །དྲི་མེད་ཆུ་གཙང་ལ་སོགས་པ། །གསང་སྔགས་རྣམས་ཀྱིས་རབ་སྦྱངས་ཏེ། །ཡོངས་སུ་བསྔོ་
[214b.5]བྱ་དོན་ཆེན་ཕྱིར། །ཞེས་བྱ་བ་ལ་སོགས་པ་གསུངས་སོ། །འདི་སྐད་བསྟན་ཏེ། རྒྱུ་རྐྱེན་གང་ལ་བརྟེན་ནས་དོན་གཉིས་ལ་འཇུག་པར་བྱེད་པ་ནི་ཐབས་དམ་པ་སྟེ་དེ་ལ་འཇུག་པར་བྱ་ཞེས་པའི་དོན་ཏོ། །དེ་ནས་ཡང་ཡོངས་སུ་སྦྱོང་བའི་ཐབས་བསྟན་པའི་ཕྱིར་གཏོར་མའི་ནང་དུ་ཟླ་
[214b.6]བའི་དཀྱིལ་འཁོར་གྱི་སྟེང་དུ་ཡི་གེ་རྃ་དཀར་པོ་བསམས་ཏེ་ཞེས་པ་ལ་སོགས་པ་སྨོས་སོ། །གཏོར་མའི་ནང་ཞེས་པ་ནི་དེ་ཉིད་ཀྱི་ནང་གི་ནམ་མཁའ་ལའོ། །ཟླ་བའི་དཀྱིལ་འཁོར་ཞེས་པ་ནི་ཨ་ལས་གྱུར་པ་སྟེ་བྱང་ཆུབ་ཀྱི་སེམས་མཚོན་པར་བྱེད་པའོ། །དེ་ཡང་ཇི་སྐད་དུ། ཟླ་བའི་
[214b.7]དཀྱིལ་འཁོར་གཉིས་པ་ནི། །བྱང་ཆུབ་སེམས་ནི་རབ་རྫོགས་པ། །ཞེས་གསུངས་སོ། །སྟེང་དུ་ཟླ་བ་གོ་སླའོ། །ཡི་གེ་རྃ་ཞེས་པ་ནི་བདུན་པའི་གཉིས་པ་ལ་སྟོང་པའི་ལྷས་མནན་པའོ། །དཀར་པོ་ཞེས་པ་ནི་དྲི་མ་དང་བྲལ་བའོ། །བསམས་ཏེ་ཞེས་པ་ནི་ཡི་གེ་དེ་ལ་དམིགས་
[215a]
[215a.1]པའོ། །དེ་ཉིད་ཀྱིས་ཅིར་འགྱུར་ཞེ་ན། སྐྱོན་རྣམས་སྤོང་བ་སྟེ་འོག་ནས་སྟོན་པ་ལ་འཇུག་པའོ། །དེ་ཡང་ཇི་སྐད་དུ། ར་ཞེས་བྱ་བ་ནི་རྡུལ་དང་བྲལ་བའི་ཕྱིར་ཆོས་ཐམས་ཅད་ཀྱི་སྒོ་ཡིན་ནོ་ཞེས་གསུངས་སོ། །འདི་སྐད་སྟོན་ཏེ་དེས་གཏོར་མའི་དྲི་ང་བ་ལ་སོགས་པ་སྟོང་
[215a.2]སྟེ་དེ་ལ་རྩེ་གཅིག་ཏུ་བྱའོ་ཞེས་པའི་དོན་ཏོ། །དེ་ནས་སྦྱོང་བའི་ཐབས་ཉིད་བསྟན་པའི་ཕྱིར་ཡི་གེ་དེ་ལ་ཞེས་པ་ལ་སོགས་པ་སྨོས་ཏེ། ཡི་གེ་དེ་ལས་ཞེས་པ་ནི་རྃ་ལས་སོ། །ཆོས་ཐམས་ཅད་ཅེས་པ་ནི་ཆོས་ནི་གོང་དུ་བཤད་ཟིན་ཏོ། །ཐམས་ཅད་ཅེས་པ་ནི་ཆོས་ཀྱི་ཁམས་དུ་མས་
[215a.3]འདུས་པ་ལ་སོགས་པ་སྟེ། རྡུལ་དང་བྲལ་ལོ་ཞེས་པ་ནི་གཟུང་འཛིན་ལ་སོགས་པ་དེ་ཉིད་དེ་དང་བྲལ་བའོ་ཞེས་པའི་སྒྲ་འབྱུང་བས་ཞེས་པ་ནི་དོན་དེ་ཉིད་སྟོང་པ་སྟེ་བདག་མེད་པར་བསྒོམ་པའོ། །གཏོར་མའི་དྲི་མ་ཞེས་པ་ནི་མི་གཙང་བའི་སྒྲའོ། །ལྷག་མར་གྱུར་པ་ནི་མ་གནང་བའི་ཡོ་
[215a.4]བྱད་དེ་རྣམས་སོ། །དེ་ཉིད་ནི་སྐྱོན་རྣམས་ཡིན་ནོ། །དེས་ཞེས་པ་དེ་ནི་ཡི་གེ་རྃ་བསྒོམས་པའི་སྟོབས་སོ། །དག་པར་བྱ་ཞེས་པ་ནི་མཆོད་སྦྱིན་ནོ། །དེ་ལ་ཇི་སྐད་དུ། མི་གཉིས་པའི་ཡེ་ཤེས་མེ་ལྟ་བུ་དེའི་ས་བོན་ལས་བསྐྱེད་པའི་མེའི་ས་བོན་དུ་གསུངས་པ་སྟེ་འདི་སྐད་དུ་སྟོན་པ་ཡིན་
[215a.5]ཏེ། གོང་གི་ཡོངས་སུ་སྦྱོང་བའི་ཡི་གེའི་སྦྱོར་བའི་རྗེས་ཐོགས་ལ་འོག་ནས་འབྱུང་བའི་ཕྱག་རྒྱ་དང་སྔགས་ཀྱིས་བཏབ་ལ་དེ་ཉིད་ཡོངས་སུ་དག་པར་བསམ་མོ་ཞེས་ལན་སྟོན་ཏོ། །དེའི་འོག་ཏུ་དེ་རྙེད་པ་ལ་ཡང་བདུད་རྩིར་འགྱུར་རོ། །དེའི་ཐབས་སྟོན་པའི་ཕྱིར་དེ་ནས་ཞེས་པ་ལ་སོགས་པ་
[215a.6]སྨོས་སོ། །དེ་ནས་ཞེས་པ་ནི་ཡོངས་སུ་སྦྱང་བའི་རྗེས་ཐོགས་སོ། །ཟླ་བའི་དཀྱིལ་འཁོར་དེ་ལ་ཞེས་པ་ནི་སྔ་མའི་ཟླ་བའི་དཀྱིལ་འཁོར་དེ་ཉིད་ལའོ། །ཡི་གེ་ཨ་ཞེས་པ་ནི་མ་སྐྱེས་པར་སྟོན་པའི་ཡི་གེ་སྟེ་དེ་ཡང་། ཨ་ནི་ཡིག་འབྲུ་ཀུན་གྱི་མཆོག །ཅེས་པ་ནས། ཁོང་ནས་འབྱུང་བ་སྐྱེ་
[215a.7]བ་མེད། །ཅེས་པ་ལ་སོགས་པ་གསུངས་ཏེ། དེ་ཉིད་ནི་བདུད་རྩིའོ། །དཀར་པོ་ཞེས་བྱ་བ་ནི་དྲི་མ་དང་བྲལ་བའོ། །བསམས་ཏེ་ཞེས་པ་ནི་རྣལ་འབྱོར་པ་སྟེ་གོང་དུ་སྨོས་པ་བཞིན་ནོ། །གཏོར་མ་ཞེས་པ་ནི་ཡོངས་སུ་སྦྱང་བ་བྱས་པའི་གཏོར་མ་དེའོ། །ལྷའི་བདུད་རྩི་སྣ་ཚོགས་པ་དང་ཞེས་པ་
[215b]
[215b.1]ནི་ལྷ་ལ་ཡོད་པ་སྟེ་དེ་དང་རྗེས་སུ་མཐུན་པར་སྤྲོ་བར་བྱའོ་ཞེས་བྱ་བ་དང་སྦྱར་རོ། །ལོངས་སྤྱོད་ཅེས་པ་ནི་ཉེ་བར་སྤྱོད་པའོ། །རྣམ་པ་སྣ་ཚོགས་པ་ཡང་བསམ། །ཞེས་པ་ནི་ཟས་དང་སྐོམ་ལ་སོགས་པའོ། །ཡང་ཞེས་པ་ནི་བདུད་རྩི་ལ་ལྟོས་པའོ། །ཡི་གེ་དེ་ལས་ཞེས་པ་ནི་ཨ་ལས་སོ། །
[215b.2]ཕྱོགས་བཅུ་ཞེས་པ་ནི་ཤར་ལ་སོགས་པའོ། །སེམས་ཅན་གྱི་ཁམས་ཞེས་པ་ནི་འགྲོ་བ་ལྔས་བསྡུས་པ་རྣམས་ལ་ཁྱབ་པར་གྱུར་ཞེས་པ་ནི་ཐམས་ཅད་ལའོ། །གང་གིས་ཁྱབ་ཅེ་ན། བདུད་རྩིའི་རྒྱུན་ལ་སོགས་པ་སྟེ་དེས་ཁྱབ་པའོ། །བསམ་ཞེས་པ་ནི་འོད་ཟེར་སྤྲོ་བའོ་ཞེས་བྱ་བར་
[215b.3]སྦྱར་རོ། །དེ་ཡང་ཇི་སྐད་དུ་སྟོན་ཞེ་ན། ཨ་ལས་སྤྲོས་པའི་འོད་ཟེར་གྱི་རྣམ་པ་དེ་བདུད་རྩིར་བསམ་པ་ནི་འོག་ནས་འབྱུང་བའི་སྔགས་བརྗོད་དེ་ཨ་དེ་ཉིད་ལས་སྤྲོ་བར་བྱའོ་ཞེས་པའི་དོན་ཏོ། །དེའི་འོག་ཏུ་བདུད་རྩི་ཉིད་ནམ་མཁའ་དང་མཉམ་པར་བྱ་བའི་ཕྱིར་དེ་ནས་ཞེས་བྱ་བ་ལ་སོགས་པ་སྨོས་
[215b.4]སོ། །དེ་ནས་ཞེས་པ་ནི་བདུད་རྩིར་གྱུར་པའི་རྗེས་ཐོགས་ལའོ། །ཟླ་བའི་དཀྱིལ་འཁོར་དེ་ལ་ཞེས་པ་སྔ་མ་དང་སྦྱར་རོ། །ཡི་གེ་ཨོཾ་སེར་པོ་ཞེས་པ་ནི་ཨོཾ་ནི་སྙིང་པོའི་དོན་ཏེ་སེར་པོ་ནི་རྒྱས་པའི་དོན་སྟོན་པའོ། །བསམ་ཞེས་པ་ནི་ཡིད་ཀྱིས་ཏེ་འོག་གི་སྔགས་བརྗོད་པར་བྱའོ་ཞེས་པའི་དོན་
[215b.5]ཏོ། །དེ་ཡང་ཨོཾ་ནི་སྙིང་པོ་སྟེ་ཐམས་ཅད་ཀྱི་འབྱུང་གནས་སུ་ངས་དགོངས་ཞེས་གསུངས་སོ། །དེས་ཅིར་འགྱུར་ཞེ་ན་འཕགས་པ་དང་ཞེས་སྨོས་སོ། །འཕགས་པ་ཞེས་པ་ནི་འདུས་མ་བྱས་ཀྱི་ཁམས་ལ་གནས་པ་སྟེ། དེ་ཡང་འདུས་མ་བྱས་ལ་གནས་པ་ནི་འཕགས་པའི་གང་ཟག་གོ་
[215b.6]ཞེས་གསུངས་སོ། །དེ་ཡང་རྣམ་པ་གཉིས་ཏེ་སློབ་པའི་རྣམ་པ་དང་མི་སློབ་པའི་བྱེ་བྲག་གིས་རྣམ་པ་གཉིས་སོ། །སློབ་པའི་ལམ་ལ་གནས་པ་ལ་གསུམ་སྟེ། ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའོ། །མི་སློབ་བའི་ལམ་ལ་གནས་པ་ནི་དེ་བཞིན་གཤེགས་པ་
[215b.7]རྣམས་ཏེ་དེ་དག་ནི་མཆོད་པའི་གནས་ཡིན་པ་དང་སྦྱར་རོ། །དེ་དག་ཀྱང་གང་ལས་ཤེ་ན་མདོ་སྡེ་ལས་འབྱུང་བ་བཞིན་ནོ། །སེམས་ཅན་ཞེས་པ་ནི་འགྲོ་བ་ལྔ་ལ་གནས་པ་སྟེ་དེ་ཡང་གཟུགས་ཅན་དང་དེ་ལས་བཟློག་པའོ། །དེ་ཡང་སེམས་ཅན་གྱི་ཁམས་ནི་མཐའ་ཡས་པ་ཉིད་དེ་མདོར་
[216a]
[216a.1]བསྡུ་ན་རྣམ་པ་གཉིས་ཏེ། གཟུགས་ཅན་དང་གཟུགས་ཅན་མ་ཡིན་པའོ་ཞེས་གསུངས་སོ། །དེ་ལ་ཞེས་པ་ནི་གནས་ཀྱི་དོན་ནོ། །ཕུལ་ཞེས་པ་ནི་འཕགས་པའོ། །བསྔོས་ཤིང་ཞེས་པ་ནི་སེམས་ཅན་ལའོ། །བཞིན་དུ་ཞེས་པ་ནི་དེ་དང་མཐུན་པའོ། །སོ་
[216a.2]སོར་ཞེས་པ་ནི་གོ་སླའོ། །རྣམ་པར་རིག་པ་ཞེས་པ་ནས། མངོན་སུམ་ལས་སྐྱེ་སེམས་ཀྱི་སྤྱོད་ཡུལ་གནས། །ཞེས་པ་ནི་བཞུགས་པའི་གནས་ཏེ་འཕགས་པ་རྣམས་ཀྱིའོ། །སྣང་ཞིང་འབྱུང་བར་བསམ་ཞེས་པ་ནི་དེ་དག་གི་དབང་པོའི་སྤྱོད་ཡུལ་ཏེ་དེ་བསྒོམ་པའོ། །དེ་ཡང་ཇི་སྐད་དུ། མཆོད་
[216a.3]གནས་བླ་མ་ཁྱེད་ཀྱི་ཕོ་བྲང་དུ། །མཆོད་པའི་སྤྲིན་གྱི་གཏིབས་པར་བསྔོ། །སེམས་ཅན་ཐམས་ཅད་བདེ་གྱུར་ཅིག །ཀུན་ཀྱང་གནོད་པ་རྣམས་དང་བྲལ། །ཞེས་བྱ་བ་ལ་སོགས་པ་གསུངས་སོ། །དེ་འདི་སྐད་དུ་སྟོན་ཏེ། རྣལ་འབྱོར་པས་ཨོཾ་སེར་པོ་བསམ་སྟེ་འོག་ནས་འབྱུང་བའི་སྔགས་
[216a.4]བརྗོད་དེ་སྤྲོ་བར་བྱའོ་ཞེས་པའི་དོན་ཏོ། །དེ་ནས་ཡོངས་སུ་སྦྱང་བ་ལ་སོགས་པའི་ཕྱག་རྒྱ་བསྟན་པའི་ཕྱིར་དེ་ནས་ཞེས་བྱ་བ་ལ་སོགས་པའི་སྦྱོར་བའི་རྗེས་ཐོགས་ལ་ལག་པ་གཡས་པའི་ཞེས་པ་རྣལ་འབྱོར་པ་སྟེ་ཐབས་ཀྱི་རང་བཞིན་ཡིན་པའི་ཕྱིར། མཐེའུ་ཆུང་མཐེ་བོས་མནན་ཏོ་ཞེས་པ་ནི་བླ་
[216a.5]འོག་ཏུ་བྱས་པའོ། །སོར་མོ་གསུམ་ཞེས་པ་ནི་གུང་མོ་དང་སྲིན་ལག་དང་མཛུབ་མོ་རྣམས་སོ། །ཕྲལ་ནས་ཞེས་པ་ནི་ཕན་ཚུན་མ་རེག་པས་ཕྲལ་ཏེ་ཡངས་པའོ། །རྡོ་རྗེ་ལྟར་བྱས་པ་ནི་རྡོ་རྗེ་རྩེ་གསུམ་པ་ལྟར་བྱས་པ་སྟེ་ཁས་ཕུབ་ལ་ཞེས་པ་ནི་གོ་སླའོ། །གཏོར་མའི་སྣོད་ལ་ཞེས་པ་ནི་རིན་པོ་ཆེ་
[216a.6]ལ་སོགས་པའི་སྣོད་དུ་དངོས་ཀྱི་བྱང་ཆུབ་ཀྱི་སེམས་སོ། །རེག་པར་བྱས་ནས་ཞེས་པ་ནི་དེ་ཉིད་ལ་རེག་པར་བྱ་བ་སྟེ་རྡོ་རྗེ་རྩེ་གསུམ་པའི་ཕྱག་རྒྱའོ། །དེ་ཡང་། རྡོ་རྗེ་ཕྱག་རྒྱ་རབ་སྦྱར་ལ། །ཡོངས་སུ་སྦྱར་བ་ལ་སོགས་བྱ། །ཞེས་གསུངས་སོ། །འདི་སྐད་ཀྱང་སྟོན་ཏེ། སྣོད་ནི་
[216a.7]རྟེན་བྱེད་པའི་ཕྱིར་བྱང་སེམས་དེ་ཐབས་ཡིན་ལ། རྡོ་རྗེའི་ཕྱག་རྒྱ་ནི་ཤེས་རབ་ཡིན་པས་ན་ཐབས་དང་ཤེས་རབ་འབྲེལ་པར་བྱའོ་ཞེས་པའི་དོན་ཏོ། །དེ་ནས་ཡོངས་སུ་སྦྱང་བ་ལ་སོགས་པའི་སྔགས་བསྟན་པའི་ཕྱིར་སྔགས་འདི་ཞེས་པ་ལ་སོགས་པ་སྨོས་སོ། །དེ་རྣམས་ལས་ཀྱང་
[216b]
[216b.1]ཡོངས་སུ་སྦྱང་བའི་སྔགས་ཐོག་མར་བསྟན་པའི་ཕྱིར་སྔགས་འདི་ཞེས་པ་ནི་གྲུབ་པར་བྱེད་པའི་ཕྱིར་རོ། །ལན་གསུམ་ཞེས་པ་ནི་ཤིས་པའི་ཕྱིར་རོ། །བརྗོད་པས་ཞེས་པ་ནི་རྡོ་རྗེའི་ཚུལ་དུའོ། །རྣམ་པར་དག་པར་བསམ་ཞེས་པ་ནི་གཏོར་མ་སྟེ་ལྷག་པར་གྱུར་པའི་སྐྱོན་དེ་ཉིད་གང་ཞེ་ན། 
[216b.2]ཨོཾ་སརྦ་དྷ་རྨཱ་བཛྲ་སི་ཏི་ཧཱུཾ་ཞེས་པ་སྟེ་ཆོས་རྣམས་རང་བཞིན་གྱིས་རྣམ་པར་དག་པར་སྟོན་པའོ། །དེ་ནས་བདུད་རྩིར་བསྒྱུར་བའི་སྔགས་བསྟན་པའི་ཕྱིར་དེ་ལ་སྔགས་འདི་ཞེས་བྱ་བ་ལ་སོགས་པ་སྨོས་ཏེ། སྔགས་ནི་འདི་ཞེས་པ་གོང་མ་བཞིན་ནོ། །བཏབ་སྟེ་ཞེས་པ་ནི་བརྗོད་པའོ། །བདུད་རྩིར་
[216b.3]གྱུར་པར་བསམ་ཞེས་པ་ནི་བདུད་རྩིས་ཉེ་བར་མཚོན་པ་སྟེ་དེ་ལྟར་བསམ་པའོ། །དེ་ཉིད་གང་ཞེ་ན། ཨོཾ་ཨ་མྲྀ་ཏེ་ཧཱུཾ་ཕཊ་ཅེས་པ་སྟེ་བདུད་རྩི་འབྱུང་བའོ། །དེ་ནས་ཞེས་པ་ནི་སྤྲོ་བའི་སྔགས་ཡིན་པའི་ཕྱིར་དེ་ནས་ཞེས་པ་ལ་སོགས་པ་སྨོས་ཏེ། དེ་ནས་ཞེས་པ་བདུད་རྩི་འབྱུང་བའི་རྗེས་ཐོགས་
[216b.4]ལའོ། །སྔགས་འདི་བཏབ་སྟེ་ཞེས་པ་ནི་སྤེལ་བའི་སྔགས་ཀྱིས་ཏེ་གོང་མ་བཞིན་ནོ། །སྤེལ་བར་བསམ་ཞེས་པ་ནི་ནམ་མཁའི་དབྱིངས་ཐམས་ཅད་དུའོ། །དེ་གང་གིས་སྤྲོ་ཞིང་སྤེལ་ཞེ་ན། ནམཿསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿ སརྦ་ཏད་ཁཾ་ཨུངྒ་ཏེ་སྥ་ར་ཎ་ཧི་མཾ་ག་ག་ན་ཁཾ་སྭཱ་ཧཱ་ཞེས་པ་སྟེ་སྤྲོས་
[216b.5]པ་དེས་འཇིག་རྟེན་དང་འཇིག་རྟེན་ལས་འདས་པའི་བདེ་བས་ཁྱབ་པར་བྱེད་པའི་སྔགས་བསྟན་པའི་ཕྱིར་སྔགས་འདི་བཏབ་སྟེ་ཞེས་པ་ནི་ཁྱབ་པར་བྱེད་པའི་སྔགས་སོ། །དེ་ཉིད་ཀྱང་གང་ཡིན་ཞེ་ན། ཨོཾ་ན་མཿསརྦ་ཏ་ཐཱ་ག་ཏ་ཨ་བ་ལོ་ཀི་ཏེ་སམྦྷ་ར་སམྦྷ་ར་ཧཱུཾ་ཞེས་པའོ། །དེ་ནས་ཞི་བར་བྱེད་པའི་
[216b.6]སྔགས་བསྟན་པའི་ཕྱིར་སྔགས་འདི་ཞེས་བྱ་བ་ལ་སོགས་པ་སྨོས་སོ། །མ་ནོར་བར་གྲུབ་པར་བྱེད་པའི་ཕྱིར་ན་བཏབ་སྟེ་ཞེས་པ་ནི་ཞི་བར་བྱེད་པའི་སྔགས་སོ། །མཉམ་པར་ཐོབ་པར་བྱེད་ཅེས་པ་ནི་མཉམ་པར་ཐོབ་པར་བྱེད་པ་སྟེ་སེམས་ཅན་གྱིས་སོ། །དེ་ཉིད་གང་ཞེ་ན། ཨོཾ་རུ་རུ་སྥུ་རུ་ཛྭ་ལ་ཏིཥྛ་
[216b.7]སིདྡྷ་ལོ་ཙཱ་ནི་སརྦ་ཨརྠ་སཱ་དྷ་ནི་སྭཱ་ཧཱ་ཞེས་པའོ། །དེས་ཅིར་འགྱུར་ཞེ་ན། ཐམས་ཅད་ཀྱིས་གཉམ་པར་ཐོབ་ཅིང་མི་མཐུན་པ་མེད་ཅིང་ཐོབ་པ་སྟེ་དེ་ཉིད་ཀྱི་ཕྱིར་དོན་ཐམས་ཅད་གྲུབ་པར་བྱེད་པ་ཡིན་ནོ། །དེ་ཡང་ཇི་སྐད་དུ། གསང་སྔགས་རྣམས་ནི་བརྗོད་པ་དང་། །རྡོ་རྗེའི་ཕྱག་རྒྱར་རབ་ལྡན་
[217a]
[217a.1]པས། །དངོས་པོ་གང་ལ་བཏབ་པ་ནི། །དག་པ་ལ་སོགས་རིམ་བཞིན་འགྲུབ། །ཅེས་གསུངས་སོ། །དེ་ནས་བྱིན་གྱིས་བརླབས་པའི་གཏོར་མ་དེ་ཡང་ཡོངས་སུ་བསྔོ་བ་བསྟན་པའི་ཕྱིར་ན་སྔགས་འདི་རྣམས་ཞེས་བྱ་བ་ལ་སོགས་པ་སྨོས་སོ། །སྔགས་འདི་རྣམས་
[217a.2]ཞེས་བྱ་བ་ནི་གོང་དུ་གསུངས་པ་རྣམས་སོ། །ལན་གསུམ་ཞེས་པ་ནི་ཐམས་ཅད་ལ་སྦྱར་བར་བྱའོ་ཞེས་སོ། །དེའི་འོག་ཏུ་འདི་སྐད་བརྗོད་དོ་ཞེས་བྱ་བ་དང་སྦྱར་རོ། །ཇི་སྐད་བརྗོད་ཅེ་ན། སངས་རྒྱས་དང་ཞེས་པ་ལ་སོགས་པ་སྨོས་སོ། །སངས་རྒྱས་ཞེས་པ་ནི་གང་གི་རྒྱུད་ལ་སྤངས་
[217a.3]པ་དང་སྦྱངས་པ་དང་བྱ་བ་དང་ཡེ་ཤེས་ཕུན་སུམ་ཚོགས་པ་ཡོད་པའོ། །དེ་སྐད་དུ་ཡང་། མ་རིག་གཉིད་ལས་སངས་པ་དང་། །ཤེས་བྱ་རྣམས་ལ་ཡེ་ཤེས་རྒྱས། །ཞེས་གསུངས་སོ། །བྱང་ཆུབ་ཅེས་བྱ་བ་ནི་གང་ནམ་མཁའ་ལྟ་བུའི་ཆོས་ཉིད་ཁོང་དུ་ཆུད་པར་འདོད་ཅིང་སྤྱོད་པ་ནི་སྦྱིན་པ་
[217a.4]ལ་སོགས་པའི་ལམ་ལ་ཡོངས་སུ་ཞུགས་པའོ། །ཇི་སྐད་དུ། བྱང་ཆུབ་ནམ་མཁའི་མཚན་ཉིད་དེ། །ཀུན་དུ་རྟོག་པ་ཐམས་ཅད་སྤངས། །གང་ཞིག་དེ་ཐོབ་འདོད་པ་ནི། །བྱང་ཆུབ་སེམས་དཔའ་ཞེས་བྱའོ། །ཞེས་གསུངས་སོ། །ཐམས་ཅད་ཅེས་པ་མ་ལུས་པ་སྟེ་སེམས་དང་པོ་
[217a.5]བསྐྱེད་པ་ནས་བཟུང་སྟེ་མི་སློབ་པའི་ས་ལ་གནས་པ་ཐམས་ཅད་དོ། །མཐུ་ཞེས་པ་ནི་ལྷག་པའི་སྟོབས་ཏེ་དེ་རྣམས་ཀྱིའོ། །དེ་ནི་ཐུགས་རྗེ་ཕྱི་ནང་གི་དབང་གིས་སོ། །ཆོས་ཀྱི་དབྱིངས་ཀྱི་ཞེས་པ་ནི་དོན་དམ་པའི་ཆོས་ཏེ་བསྟན་པ་ཐ་དད་པ་རྣམས་རེངས་པར་བྱེད་པའི་རྒྱུ་ཡིན་པའི་ཕྱིར་རོ། །
[217a.6]བྱིན་གྱིས་བརླབས་དང་ཞེས་པ་ནི་སྟོང་པ་ཉིད་ཀྱིས་གཟུང་བ་སྟེ་དེ་ཉིད་ཀྱིས་བྱིན་གྱིས་བརླབས་སོ། །དེ་སྐད་དུ་བྱིན་གྱི་རླབས་མེད་པའི་ཚུལ་ཁྲིམས་དེ་བྱིན་གྱིས་བརླབས་སོ་ཞེས་གསུངས་སོ། །དེ་ཉིད་ནི་མཐུ་ཡང་ཡིན་ནོ། །བདག་གི་བསམ་པ་ཞེས་པ་ནི་བདག་གི་བསམ་པ་སྟེ་སེམས་ཅན་
[217a.7]ཐམས་ཅད་ཀྱི་དོན་དུ་ཆོས་ལ་ཞུགས་པའོ། །དེ་ཉིད་ནི་རྣམ་པར་དག་པ་སྟེ་བྱང་ཆུབ་ཆེན་པོ་ལ་ཡོངས་སུ་གཞོལ་བར་གྱུར་པའི་སྟོབས་ཀྱིས་སོ། །དེ་རྣམས་ཀྱིས་ཇི་ལྟར་གྱུར་པར་བསམ་ཞེ་ན་འཕགས་པ་ཐམས་ཅད་ཅེས་པ་ལ་སོགས་པའོ། །འཕགས་པ་ཞེས་པ་ནི་སྔ་མ་བཞིན་དུ་
[217b]
[217b.1]སྦྱར་རོ། །ཐམས་ཅད་ཅེས་པ་ནི་སྔོན་དུ་ཞུགས་པ་ལ་སོགས་པ་ཡང་བསྡུའོ། །ཕོ་བྲང་ཞེས་པ་ནི་བཞུགས་པའི་གནས་ཏེ་འོག་མིན་ཆེན་པོའི་གནས་ལ་སོགས་པའོ། །སེམས་ཅན་ཐམས་ཅད་ནི་སྔ་མ་དང་འདྲའོ། །གནས་དང་ཞེས་པ་ནི་ལྕགས་ཁང་ལ་སོགས་པའོ། །སེམས་
[217b.2]ཀྱི་རྒྱུད་ཅེས་པ་ནི་ནང་འདུ་བྱེད་ཀྱི་ཕུང་པོ་སྟེ་ཟག་པ་དང་བཅས་པ་རྣམས་སོ། །ལ་ནི་གནས་ཀྱི་དོན་ཏོ། །དེ་རྣམ་པ་དུ་འབྱུང་ཞེ་ན་ཆོས་དང་ཞེས་པ་ལ་སོགས་པ་སྨོས་སོ། །ཆོས་དང་ཞེས་པ་ནི་ཆོས་ཀྱི་སྦྱིན་པ་སྟེ་དེ་ཡང་རྣམ་པ་གཉིས་སོ། །དེ་ཡང་གང་ཞེ་ན་འཇིག་རྟེན་པ་དང་འདས་པའི་ཆོས་ཀྱི་
[217b.3]སྦྱིན་པའོ། །འཇིག་རྟེན་པའི་ཆོས་ནི་བསམ་གཏན་དང་ཚད་མེད་པ་དང་སྙོམས་པར་འཇུག་པ་དང་དགེ་བཅུ་ལ་སོགས་པ་སྟེ། དེ་གང་ལ་སྟོན་པ་ནི་འཇིག་རྟེན་པའི་ཆོས་ཀྱི་སྦྱིན་པའོ། །འཇིག་རྟེན་ལས་འདས་པ་ནི་འཕགས་པའི་ལམ་ཡན་ལག་བརྒྱད་དང་། དེ་བཞིན་གཤེགས་པའི་སྟོབས་
[217b.4]བཅུ་དང་། མ་འདྲེས་པའི་ཆོས་ལ་སོགས་པ་སྟེ་དེ་གང་ལ་སྟོན་པ་ནི་ཆོས་ཀྱི་སྦྱིན་པ་སྟེ་ཟས་དང་སྐོམ་དང་གསེར་དང་མུ་ཏིག་ལ་སོགས་པའོ། །དེ་ཡང་ཇི་སྐད་དུ་སྦྱིན་པ་ནི་རྣམ་པ་གཉིས་ཏེ་ཆོས་ཀྱི་སྦྱིན་པ་དང་ཟང་ཟིང་གི་སྦྱིན་པའོ། །ཆོས་ཀྱི་སྦྱིན་པ་གང་ཞེ་ན། འཇིག་རྟེན་དང་འཇིག་རྟེན་ལས་
[217b.5]འདས་པའི་ཆོས་ཀྱི་སྦྱིན་པའོ་ཞེས་རྒྱས་པར་གསུངས་སོ། །ལོངས་སྤྱོད་ཅེས་བྱ་བ་ནི་གོང་མ་ཉིད་རྣམས་ཏེ་སེམས་ཀྱི་རྒྱུད་ཚིམ་པར་བྱེད་པའི་ཕྱིར་རོ། །དཔག་ཏུ་མེད་པ་ཞེས་བྱ་བ་དང་བསམ་གྱིས་མི་ཁྱབ་ཅེས་བྱ་བ་དང་། བརྗོད་ཀྱིས་མི་ལང་བ་ཞེས་བྱ་བ་དང་། {གོ་རིམས་,གོ་རིམ་}བཞིན་དུ་ལུས་དང་ངག་དང་
[217b.6]ཡིད་ཀྱི་སྤྱོད་ཡུལ་ལས་འདས་པ་ཞེས་བྱ་བའི་ཐ་ཚིག་གོ། །འབྱུང་ཞིང་རྒྱས་པར་གྱུར་ཅིག་ཅེས་བྱ་བ་ནི་འཕགས་པ་ལ་ནི་ཆོས་ཀྱི་ལོངས་སྤྱོད་མཐའ་ཡས་པ་འབྱུང་བ་དང་། སེམས་ཅན་རྣམས་ལ་ནི་ཟང་ཟིང་གི་སྦྱིན་པའི་ལོངས་སྤྱོད་མཐའ་ཡས་པར་གྱུར་ཅིག་ཅེས་པའོ། །དེ་སྐད་དུ་འཕགས་པ་རྣམས་
[217b.7]ཆོས་ལ་ལོངས་སྤྱོད་པའོ། །སེམས་ཅན་རྣམས་ཟང་ཟིང་ལ་ཉེ་བར་ལོངས་སྤྱོད་པའོ་ཞེས་གསུངས་སོ། །འདི་སྐད་སྟོན་ཏེ། བསྔོ་བའི་གནས་ནི་གཉིས་ཡིན་པའི་ཕྱིར་ཚིག་དེ་སྐད་ཅེས་བརྗོད་དེ། བསྔོ་བའི་འབྲས་བུ་རྣམ་པ་ཡོངས་སུ་གཟུང་ཞིང་ཐབས་དམ་པ་ལ་འཇུག་གོ་ཞེས་པའི་དོན་ཏོ། །
[218a]
[218a.1]གོང་གི་སྤེལ་བའི་སྔགས་ལན་གསུམ་བརྗོད་པ་ནི་ནམ་མཁའ་མཛོད་ཀྱི་སྔགས་གྲུབ་པར་བྱེད་པའི་ཡན་ལག་གོ། །དེ་ནས་ཡོངས་སུ་བསྔོ་བ་བྱས་པའི་རྗེས་ཐོགས་ལ་བདེན་པའི་སྟོབས་བརྗོད་པའི་ཕྱིར། དེ་ནས་བདེན་པ་བདར་ཏེ་ཞེས་པ་ལ་སོགས་པ་སྨོས་སོ། །དེ་ནས་ཞེས་པ་
[218a.2]ནི་ཡོངས་སུ་བསྔོ་བ་བྱས་པའི་རྗེས་ཐོགས་ལ་བདེན་པ་བདར་ཏེ་ཞེས་པ་ནི་འོག་ནས་འབྱུང་བ་རྣམས་སོ། །དེ་ཡང་གང་ཞེ་ན། སངས་རྒྱས་ཀྱི་བདེན་པ་དང་ཞེས་སྨོས་ཏེ། སངས་རྒྱས་ཞེས་པ་ནི་གང་ལས་སྤངས་པ་དང་ཡེ་ཤེས་ཕུན་སུམ་ཚོགས་པ་ཡོད་པ་སྟེ་གོང་དུ་བཤད་པ་བཞིན་ནོ། །དེ་ཡང་
[218a.3]སྐུ་རྣམ་གཉིས་ཀྱི་བདག་ཉིད་ཡིན་ཏེ་དེ་ཉིད་གང་ཞེ་ན། ཆོས་ཀྱི་སྐུ་དང་། གཟུགས་ཀྱི་སྐུ་ཡིན་ཏེ། དེ་སྐད་དུ། བདག་དང་གཞན་དོན་གྲུབ་པའི་ཕྱིར། །རྣམ་པ་གཉིས་སུ་སྐུ་བསྟན་ཏོ། །ཞེས་གསུངས་སོ། །ཆོས་ཞེས་པ་ནི་འདུས་བྱས་དང་འདུས་མ་བྱས་ཀྱི་ཁམས་ཀྱིས་བསྡུས་པའོ། །དེ་ཡང་
[218a.4]རྣམ་པ་གསུམ་སྟེ་བསྟན་པ་དང་། སྒྲུབ་པ་དང་། དོན་དམ་པའོ། །དེ་སྐད་དུ། བསྟན་པ་ལ་སོགས་རྣམ་གསུམ་སྟེ། འབྲེལ་མེད་ཕྱིར་ན་འཆོས་པས་ཆོས། །ཞེས་གསུངས་སོ། །དགེ་འདུན་ཞེས་པ་ནི་དགེ་བ་ལ་སྲེད་པའི་ཐ་ཚིག་གོ། །མཐོང་བའི་ལམ་དང་སྒོམ་པའི་ལམ་ལ་གནས་
[218a.5]པ་རྣམས་སོ། །དེ་ཡང་རྒྱུན་དུ་ཞུགས་པ་རྒྱུ་ལ་ཞུགས་པ་དང་འབྲས་བུ་ལ་ཞུགས་པ་རྣམས་དང་གནས་པའི་བྱེ་བྲག་གིས་བརྒྱད་དོ། །དེ་སྐད་དུ། ཟག་པ་མེད་པ་ལས་རིམ་བཞིན་དུ་བསྐྱེད་པའི་ཕྱིར་ན་བཞིར་བཤད་དོ། །འཇུག་པ་དང་གནས་པའི་བྱེ་བྲག་གོ། །གང་ཟག་བརྒྱད་དུ་རྣམ་པར་
[218a.6]གྲགས། །ཞེས་གསུངས་སོ། །བདེན་པ་ཞེས་པ་ནི་དེ་རྣམས་ཀྱི་ཆེ་བའི་ཡོན་ཏན་རྣམས་ཕྱིན་ཅི་མ་ལོག་པའི་དེ་ཁོ་ན་ཉིད་དེ། དེའི་བྱིན་གྱི་རླབས་ཀྱིས་ཞེས་པ་དང་སྦྱར་རོ། །གསང་སྔགས་དང་ཞེས་པ་ལ་གསང་བ་ནི་མི་འདྲ་བ་སྟེ་ཐབས་སོ། །སྔགས་ནི་དེའི་རྒྱུ་སྟེ་ཡང་ཡང་དུ་བཟླས་ཤིང་འདའ་བར་
[218a.7]མི་བྱའོ། །ཅིར་འགྱུར་ཞེ་ན། ཡིད་སྐྱོབ་པའི་ཕྱིར་ན་སྔགས་ཡིན་ཏེ་ཐུན་མོང་མིན་ཕྱིར་གསང་བ་ཞེས་གསུངས་སོ། །རིག་སྔགས་ཞེས་པ་ནི་ཡེ་ཤེས། །སྔགས་ནི་དེ་གྲུབ་པར་བྱེད་པའི་རྒྱུ་སྟེ་གོང་དུ་བཤད་པ་བཞིན་ནོ། །ཕྱག་རྒྱ་ཞེས་པ་ནི་རྒྱས་འདེབས་པའི་དོན་གྱིས་ཕྱག་རྒྱ་སྟེ་ཐབས་དང་ཤེས་རབ་
[218b]
[218b.1]གཅིག་ཏུ་སྦྱོར་ཞིང་མི་ཤིགས་པ་སྟེ། །ཉན་ཐོས་ལ་སོགས་མི་ལྡན་པས། །རྡོ་རྗེ་ལ་སོགས་མཚོན་པའོ། །དེ་སྐད་དུ། ཐབས་ཤེས་རབ་འབྱོར་པས་རྒྱས་འདེབས་པའི་ཕྱིར་ན་ཕྱག་རྒྱའོ་ཞེས་གསུངས་སོ། །ཏིང་ངེ་འཛིན་ཞེས་པ་ནི་ཡུལ་ལ་སེམས་རྩེ་གཅིག་ཏུ་གནས་པ་གང་ཡིན་པ་དེ་ལ་འདི་སྐད་ཅེས་བྱ་སྟེ། 
[218b.2]གང་ལ་ཞེ་ན་ཐབས་དང་ཤེས་རབ་ལ་ཐ་མི་དད་པར་རྒྱས་བཏབ་པ་དེ་ལའོ། །དེ་སྐད་དུ། གསང་སྔགས་ཐབས་སུ་ཤེས་པར་བྱ། །རིག་སྔགས་ལ་ནི་ཡེ་ཤེས་བརྗོད། །དེ་སྦྱོར་རྒྱས་འདེབས་ཕྱག་རྒྱ་སྟེ། །དེ་ལ་རྩེ་གཅིག་ཏིང་འཛིན་འདོད། །ཅེས་གསུངས་སོ། །འདི་སྐད་སྟོན་ཏེ་ཐབས་དང་ཤེས་
[218b.3]རབ་འབྲེལ་པས་རྒྱས་བཏབ་ལ་དེ་ལ་རྣལ་འབྱོར་པས་སེམས་རྩེ་གཅིག་ཏུ་བྱའོ་ཞེས་པའི་དོན་ཏོ། །བྱིན་གྱིས་བརླབས་པ་ནི་དེ་ལས་བྱུང་བའི་ནུས་མཐུའོ། །བདེན་པ་ཞེས་པ་ནི་དེ་ཕྱིན་ཅི་མ་ལོག་པ་སྟེ་གྱུར་ཅིག་ཅེས་པ་དང་སྦྱར་རོ། །དམ་ཚིག་ཅན་གྱི་མཐུ་དང་ཞེས་པ་ནི་མི་འདའ་བའི་དམ་ཚིག་ཐོབ་པ་སྟེ་
[218b.4]དཔལ་ཚངས་པ་ལ་སོགས་པའོ། །དེ་རྣམས་ཀྱི་སྟོབས་ཀྱི་མཐུའོ། །བདེན་པ་ཉིད་དུ་ཐོབ་པ་ནི་བདེན་པའོ། །བྱིན་གྱི་རླབས་ཀྱིས་ཞེས་པ་ནི་དེ་བཞིན་འབྱུང་བ་ནི་བྱིན་གྱི་རླབས་སོ། །དེ་ཅི་ཞིག་འབྱུང་ཞེ་ན། ཆོས་དང་ཟང་ཟིང་ཞེས་པ་ལ་སོགས་པ་སྨོས་ཏེ་ཆོས་ཀྱི་ལོངས་སྤྱོད་ནི་འོག་ནས་བྱུང་བ་རྣམས་
[218b.5]སོ། །ཟང་ཟིང་གི་ལོངས་སྤྱོད་ནི་འདོད་པའི་ཡོན་ཏན་ལྔའོ། །འདི་ཞེས་བྱ་བ་ནི་སྙིང་ག་འདི་སྟེ་གཏོར་མ་ཡིན་ནོ་ཞེས་པའོ། །སྣོད་རིན་པོ་ཆེ་སྣ་ཚོགས་ལས་གྲུབ་པ་ཞེས་པ་ནི་གསེར་དང་པདྨ་རཱ་ག་ལས་མཛེས་པར་བྱས་པའོ། །བཅུད་ལྷ་དང་མིའི་ལོངས་སྤྱོད་ཅེས་པ་ནི་ལྷ་རྣམས་དང་མི་རྣམས་ལ་ཡོད་
[218b.6]པ་སྟེ་བཟའ་བ་དང་བགོ་བ་ལ་སོགས་པ་སྟེ་ལོངས་སྤྱོད་ཅེས་པ་ནི་ཚངས་པ་རིག་པ་གཞན་དུ་མེད་པའོ། །བཟའ་ཡིས་མི་ཟད་ཅེས་པ་ནི་ཟས་རྣམས་སོ། །བགོ་ཡིས་མི་དེངས་ཞེས་པ་ནི་གོས་རྣམས་སོ། །གཞན་ཡང་དབང་པོ་ལྔ་ཚིམ་པར་བྱེད་པ་སྨོས་པ་རྣམས་གཟུང་ངོ་། །དེ་དག་རྒྱུ་ཅི་ལས་ཤེ་ན་ཕྱེ་
[218b.7]དང་སྨན་ལ་སོགས་པ་རྣམས་ལས་སོ། །སྨན་ལ་སོགས་པ་ཇི་ལྟར་ཅིའི་ཕྱིར་འགྱུར་ཞེ་ན་སངས་རྒྱས་ལ་སོགས་པའི་བདེན་པའི་བྱིན་གྱི་རླབས་ཀྱིས་ཏེ། རྣལ་འབྱོར་པའི་ཏིང་ངེ་འཛིན་གྱི་སྟོབས་ཀྱིས་སོ། །གང་ལས་འབྱུང་ཞེ་ན། སེམས་ཅན་དང་འཕགས་པ་རྣམས་ལའོ། །དེས་ཅིར་འགྱུར་
[219a]
[219a.1]ན་ལུས་དང་སེམས་ཚིམ་པར་བྱེད་པ་ལ་སོགས་པ་སྨོས་ཏེ། ལུས་ཚིམ་པ་ནི་འབྱུང་བ་རྒྱས་པ་སྟེ་རེག་བྱའི་ཁྱད་པར་རྙེད་པའོ། །སེམས་ཚིམ་པར་བྱེད་པ་ནི་ཉོན་མོངས་པའི་དབང་དུ་མི་འགྱུར་བ་སྟེ་ཚོར་བ་བདེ་བ་དང་ལྡན་པའོ། །རྒྱུ་དང་ཞེས་པ་ནི་གོང་དུ་གཞི་མེད་པར་ཚིམ་པར་གྲུབ་པའོ། །
[219a.2]རྐྱེན་ཞེས་པ་ནི་སྟོབས་ཉམས་པ་ལས་ལྷག་པའི་སྟོབས་རྙེད་པའོ། །གྱུར་ཅིག་ཅེས་པ་ལ་སོགས་པ་ནི་སངས་རྒྱས་ལ་སོགས་པའི་བདེན་པ་དང་མཐུན་པ་ཡིན་ཞེས་བྱ་བར་སྙེག་གོ། །དེ་ནི་འདི་སྐད་སྟོན། རྒྱུ་རྐྱེན་གང་ལ་བརྟེན་ནས་འཕགས་པ་རྣམས་དང་སེམས་ཅན་རྣམས་ལ་ཏིང་ངེ་འཛིན་ལ་
[219a.3]སོགས་པའི་ཡན་ལག་རྣམས་ཀྱིས་ཆོས་དང་ཟང་ཟིང་ཡོངས་སུ་འབྱུང་བར་གྱུར་ཅིག་པའོ། །ཟང་ཟིང་ནི་གོང་དུ་སྨོས་པ་རྣམས་ཡིན་ནོ། །ད་ནི་ཆོས་ཀྱི་ལོངས་སྤྱོད་བསྟན་པའི་ཕྱིར་གཞན་ཡང་ཞེས་བྱ་བ་ལ་སོགས་པ་སྨོས་ཏེ། གཞན་ཞེས་བྱ་བ་ནི་ཟང་ཟིང་ལས་གཞན་པའོ། །དེ་གང་ཡིན་ཞེ་ན། 
[219a.4]ཆོས་ཀྱི་ལོངས་སྤྱོད་ཅེས་བྱ་སྟེ་ཆོས་ནི་རྣམ་པར་དཀར་བའི་ཕྱིར་རོ། །ལོངས་སྤྱོད་ཅེས་པ་ནི་འཕགས་པའི་ནོར་བདུན་དང་ལྡན་པའི་ཕྱིར་རོ། །དེ་ཉིད་བསྟན་པའི་ཕྱིར་བྱང་ཆུབ་ཀྱི་ཕྱོགས་དང་ཞེས་པ་སྟེ་བྱང་ཆུབ་ནི་སྟོང་པ་ཉིད་དོ། །ཕྱོགས་ནི་དེ་དང་རྗེས་སུ་མཐུན་པའི་རྒྱུ་རྣམས་ཏེ་དྲན་པ་ཉེ་བར་གཞག་
[219a.5]པ་ལ་སོགས་པ་སྟེ་དེ་སྐད་དུ་ཡང་། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་ལམ་བཞི་དག་གིས་བསྡུས་པ་ཡིན་ཞེས་སོ། །ཕ་རོལ་ཏུ་ཕྱིན་པ་སྟེ་སྦྱིན་པ་ལ་སོགས་པ་བཅུ་ཡིན་ནོ། །དེ་སྐད་དུ། སྦྱིན་པ་ནས་བརྩམས་ཡེ་ཤེས་ལ། །ལམ་བཞི་དག་གིས་བསྡུས་པ་ཡིན། །ཞེས་པས་
[219a.6]སོ། །ལ་སོགས་པའི་སྒྲ་ནི་བསྡུ་བའི་དངོས་པོ་རྣམས་དང་ཚད་མེད་པ་ལ་སོགས་པ་རྣམ་པར་དག་པ་སྟེ། ལམ་དྲི་མ་མེད་པ་ལ་སྨོས་པ་རྣམས་བསྡུས་པའོ། །དེ་དག་གིས་ཅི་ཞིག་འགྲུབ་ཅེ་ན། སེམས་རྒྱུད་རྣམ་པར་སྦྱོང་ཞིང་ཞེས་བྱ་བ་སྨོས་ཏེ། སེམས་ཀྱི་རྒྱུད་ནི་ཕུང་པོ་དང་ཁམས་
[219a.7]དང་སྐྱེ་མཆེད་དག་གིས་བསྡུས་པ་སྟེ། དེ་ནི་ཀུན་ནས་ཉོན་མོངས་པ་དང་རྣམ་པར་སྦྱོང་བའི་རྒྱུ་དང་རྟེན་དུ་གྱུར་པའི་རྒྱུད་དོ། །རྣམ་པར་སྦྱོང་ཞེས་པ་ནི་ཉོན་མོངས་པ་ལ་སོགས་པ་སྒྲིབ་པ་རྣམས་སོ། །གང་གིས་སྦྱང་ཞེ་ན་དྲན་པ་ཉེ་བར་གཞག་པ་ལ་སོགས་པ་གོང་དུ་སྨོས་པ་རྣམས་
[219b]
[219b.1]ཀྱིས་སོ། །ཚུལ་ཇི་ལྟར་སྦྱང་ཞེ་ན། དེ་རྣམས་ལ་གོམས་པར་བྱས་ཤིང་གོང་ནས་གོང་དུ་རྣམ་པར་ཐར་པས་སོ། །སྦྱང་བར་བྱ་བ་དེ་ཉིད་བསྡུས་ནས་བསྟན་པའི་ཕྱིར་མདོར་ན་ཞེས་པའོ། །དེ་གང་ལ་རྣམ་པར་བསྟན་པ་ནི། འཕགས་པ་དང་སེམས་ཅན་གྱི་རྒྱུད་ཅེས་
[219b.2]སྨོས་ཏེ། །འཕགས་པ་ཞེས་པ་ནི་ཁམས་གསུམ་ལས་རིང་དུ་འཕགས་པར་སོང་བ་སྟེ་མཐོང་བ་དང་སྒོམ་པའི་ལམ་ལ་གནས་པའི་ཕྱིར་རོ། །རྒྱུད་ནི་གོང་དུ་སྨོས་ཤིང་བཤད་པ་བཞིན་ནོ། །ལ་ཞེས་པ་ནི་བདུན་པའི་དོན་ཏོ། །སྦྱངས་པའི་དངོས་པོ་དེ་ཉིད་བསྟན་པ་ནི་ཉོན་མོངས་པ་ཤེས་
[219b.3]བྱའི་སྒྲིབ་པ་ཐམས་ཅད་ཅེས་པ་སྨོས་ཏེ། ཉོན་མོངས་པ་རྣམས་ནི་འདོད་ཆགས་ལ་སོགས་པ་རྣམས་སོ། །སྒྲིབ་པ་ཞེས་པ་ནི་ཐར་པ་ལ་བར་དུ་གཅོད་པའོ། །ཤེས་བྱའི་སྒྲིབ་པ་ནི་སྤྱིའི་མཚན་ཉིད་དེ་སངས་རྒྱས་ཀྱི་སྤྱོད་ཡུལ་ལོ། །སྒྲིབ་པ་ཐམས་ཅད་མཁྱེན་པ་ཉིད་ལའོ། །དེ་སྐད་དུ་འདོད་ཆགས་ལ་སོགས་པ་
[219b.4]མངོན་དུ་གྱུར་པ་དང་བག་ལ་ཉལ་གྱི་ཉོན་མོངས་པ་ཅན་མེད། གཉིས་སུ་སྣང་བ་སྟེ་ཐར་པ་དང་ཐམས་ཅད་མཁྱེན་པ་{གོ་རིམས་,གོ་རིམ་}བཞིན་ནོ་ཞེས་གསུངས་སོ། །རྣམ་པར་བྱང་ཞིང་དག་པར་ཞེས་པ་ནི་རྡུལ་ཙམ་ཡང་མི་གནས་པ་སྟེ་སྤངས་པའོ། །དེ་ནས་འབྲས་བུའི་ཁྱད་པར་གཞན་བསྟན་པ་ནི་དེ་བཞིན་གཤེགས་
[219b.5]པ་ཞེས་བྱ་བ་ལ་སོགས་པ་སྨོས་ཏེ། དེ་བཞིན་དུ་སོང་བ་ནི་དེ་བཞིན་གཤེགས་པའོ། །ཐམས་ཅད་ཅེས་བྱ་བ་ནི་མ་ལུས་པར་གཟུང་བ་སྟེ་རྣམ་པར་སྣང་མཛད་ལ་སོགས་པའོ། །སྐུ་དང་ཞེས་པ་ནི་དེ་རྣམས་ཀྱི་ཕྱག་རྒྱ་ཆེན་པོར་གསུངས་པ་སྟེ་ཆོས་ཀྱི་ཕྱག་རྒྱའོ། །ཐུགས་ནི་དེ་རྣམས་ཀྱི་ཐུགས་ཏེ་
[219b.6]དམ་ཚིག་གི་ཕྱག་རྒྱའོ། །ཡང་ན་སྐུ་ནི་སྤྲུལ་པ་ལ་སོགས་པ་གསུམ་མོ། །གསུང་ནི་བསྟན་པའི་ཆོས་ཏེ་མདོའི་སྡེ་ལ་སོགས་པའོ། །ཐུགས་ནི་མེ་ལོང་ལྟ་བུའི་ཡེ་ཤེས་སོ། །དེ་ཡང་ཇི་སྐད་དུ། སྐུ་ལ་སོགས་པ་ཕྱག་རྒྱ་སྟེ། །རྣམ་གསུམ་གྱིས་ནི་འབྱེད་པའོ། །སྤྲུལ་པ་ལ་སོགས་དབྱེ་བ་
[219b.7]ཡིས། །རྣམ་པ་གཞན་དུ་འང་འདོད་པ་ཡིན། །ཞེས་གསུངས་སོ། །རྡོ་རྗེ་ལྟ་བུའི་ཞེས་པ་ནི་སྐུ་གསུང་ཐུགས་དབྱེར་མེད་པའི་རྡོ་རྗེ་ལྟ་བུ་སྟེ་སྟོང་པ་ཉིད་དུའོ། །དམ་ཚིག་ཅེས་པ་ནི་འདའ་བར་བྱ་བ་མ་ཡིན་ཏེ། སྟོང་པ་ཉིད་ལས་སོ། །གང་གིས་མི་འདའ་ཞེ་ན། སྐུ་གསུང་ཐུགས་རྡོ་རྗེ་དང་ལྡན་པ་
[220a]
[220a.1]དེས་སོ། །ལྡན་ཏེ་ཞེས་པ་ནི་འཕགས་པ་རྣམས་དང་སེམས་ཅན་རྣམས་ཀྱི་ཚོགས་ཏེ་གོང་དུ་བཤད་པའི་ཆོ་གའི་རིམ་གྱིས་ལྡན་ནོ། །དེ་ནས་དེའི་འབྲས་བུ་བསྟན་པའི་ཕྱིར་སྡུག་བསྔལ་ཞེས་པ་ལ་སོགས་པ་སྨོས་ཏེ། སྡུག་བསྔལ་ཞེས་པ་ནི་བྱུང་ནས་བྲལ་བར་འདོད་པའི་
[220a.2]མཚན་ཉིད་ཀྱིས་ཚོར་བ་སྟེ་ཁམས་གསུམ་གྱི་མི་འདོད་པ་རྣམས་སོ། །གསུམ་ཞེས་པ་ནི་འདུ་བྱེད་ཀྱི་སྡུག་བསྔལ་ལ་སོགས་པའོ། །བརྒྱད་ཅེས་པ་ནི་འདོད་པའི་དངོས་པོ་མི་རྙེད་པ་ལ་སོགས་པའོ། །ཡང་ན་རབ་ཏུ་ཚ་བ་ལ་སོགས་པ་དང་ཆུ་བུར་ཅན་ལ་སོགས་པ་དེ་དག་ཉིད་སྤངས་ཏེ་གང་ལ་མི་
[220a.3]གནས་པ་དེ་ནི་བྲལ་བའོ། །མཐར་ཞེས་པ་ནི་ཐབས་ཀྱི་ཆོ་ག་བརྒྱུད་པའི་རིམ་པ་ནི་མཐའ་སྟེ་མི་སློབ་པའི་ལམ་མོ། །དེ་ཉིད་དུ་སྨོས་པ་ནི་བླ་ན་མེད་པའི་སངས་རྒྱས་སུ་ཞེས་བྱ་བ་སྨོས་ཏེ། བླ་ན་མེད་པ་ཞེས་པ་ནི་ཉན་ཐོས་དང་རང་སངས་རྒྱས་རྣམས་ལས་མཆོག་ཏུ་གྱུར་པའི་བླ་ན་མེད་པའོ། །དེ་ཉིད་ནི་
[220a.4]མཐོང་བ་དང་བསྒོམ་པས་སྤང་བར་བྱ་བའི་ཉོན་མོངས་པ་སྤངས་ཤིང་ཡེ་ཤེས་བཞི་དང་ལྡན་པའི་ཕྱིར་སངས་རྒྱས་སོ། །གྲུབ་པར་གྱུར་ཅིག་ཅེས་པ་ནི་སངས་རྒྱས་ཀྱི་གོ་འཕང་དེ་ཐོབ་ཅིང་དེ་དང་ལྡན་པར་གྱུར་ཅིག་པའོ། །བརྗོད་དོ་ཞེས་པ་ནི་རྣལ་འབྱོར་པས་བདེན་པའི་སྟོབས་ཀྱིས་སྨོས་པ་བརྗོད་པའོ། །
[220a.5]དེ་ནི་འདི་སྐད་དུ། ཐབས་གང་གིས་སོ་སོའི་སྐྱེ་བོའི་ས་ལ་གནས་པ་རྣམས་ནི་ཟང་ཟིང་གི་སྦྱིན་པ་འབྱུང་བ་དང་། ཉོན་མོངས་པའི་གཉེན་པོར་འགྱུར་བ་དང་། ཆོས་ཀྱི་ལོངས་སྤྱོད་ཀྱི་ཕྱོགས་སུ་འགྱུར་བ་དང་། འཕགས་པའི་ས་ལ་གནས་པ་རྣམས་ལ་ཤེས་བྱའི་སྒྲིབ་པའི་གཉེན་པོའི་ཕྱོགས་ཆོས་ཀྱི་ལོངས་
[220a.6]སྤྱོད་འབྱུང་ཞིང་རྣམ་པར་གྱུར་པ་དེའི་ལམ་དམ་པ་སྟེ་དེ་ལ་ངེས་པར་འཇུག་པར་བྱའོ་ཞེས་སྟོན་པ་ཡིན་ནོ། །ཡང་དེ་རྣམས་ལ་ཆོས་ཀྱི་སྦྱིན་པས་ཤེས་པའི་རྒྱུད་བརླན་པར་བྱས་པའི་ཕྱིར་རོ། །ཞལ་ནས་གསུངས་པའི་མདོ་གདོན་ནོ་ཞེས་སྨོས་ཏེ། ཞལ་ནས་གསུངས་པ་ཞེས་པ་ནི་བདེ་བར་གཤེགས་
[220a.7]པའི་བར་དུའོ། །དེ་ཉིད་ནི། ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་བཞིན་གཤེགས་པས་གསུངས། །དེ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་འདི་སྐད་གསུངས། །ཞེས་པ་ལ་སོགས་པ་གཅིག་དང་གཉིས་ལ་སོགས་པ་བསྟན་པའོ། །སིངྒ་ལ་ཡི་ཡུལ་དུ་སྐྱེས་པ་
[220b]
[220b.1]དེ་ཡི་མཚན། །འགྲོ་བ་སྐལ་ངན་རྣམས་ལ་མར་མེ་ལྟར་སྣང་མཛད། །ཆོས་རྣམས་རྫོགས་པར་འགྲོ་བ་ཀུན་དཔལ་འབྱུང་། །ཤེས་བྱ་རྣམས་ལ་ཐོགས་མེད་ཡེ་ཤེས་མཚན། །དེ་ཡི་ཀུན་བཟང་སྙིང་རྗེས་བསྐྱེད་པའི་རླབས། །བོད་ཡུལ་མཐིལ་དུ་ལོག་པར་སྤྱོད་པ་མཐོང་། །དེ་ཡི་དོན་དུ་བདག་
[220b.2]ཉིད་རབ་འབད་དེ། །འགྲོ་ཀུན་འཆི་མེད་བདུད་རྩིའི་ཆུ་འདི་རབ་གཏོར་བས། །ལོངས་སྤྱོད་དབང་གིས་སྐྱེ་ཤིང་གདུངས་པ་རྣམས། །ཡང་དག་ལྟ་རྣམས་སྐྱེ་ཤི་རྒྱུན་ཆད་དེ། །ཐེག་ཆེན་རྡོ་རྗེ་ཐེག་པའི་ལམ་བགྲོད་ནས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །བདུད་རྩི་འབྱུང་བ་
[220b.3]ཞེས་བྱ་བའི་གཏོར་མའི་ཆོ་ག་རྫོགས་སོ།། །།རྒྱ་གར་གྱི་མཁན་པོ་དཱི་པཾ་ཀ་ར་ཤྲཱི་ཛྙཱ་ནས་མཛད་ཅིང་བསྒྱུར་བ་སྟེ་ལོ་ཙཱ་བ་ཁུ་དངོས་གྲུབ་ཀྱིས་གཏན་ལ་ཕབ་པའོ།། {D3779 ༄། །ཆུ་གཏོར་གྱི་ཆོ་ག་བཞུགས། #༄༅༅། །ཐུགས་རྗེ་ཆེན་པོ་ལ་ཕྱག་འཚལ་ལོ། །
[220b.4]ཆུ་གཏོར་གྱི་ཡོ་བྱད་རྣམས་མདུན་དུ་སྟ་གོན་བྱས་ལ་རང་དང་པོར་སྒྲུབ་ཐབས་བཞིན་ལྷའི་རྣལ་འབྱོར་དུ་བྱས་ལ། ལུས་དང་ངག་དང་ཡིད་གསུམ་བྱིན་གྱིས་བརླབ་པར་བྱའོ། །དེ་ནས་ཨོཾ་སྭ་བྷཱ་བ་ཤུདྡྷཿསརྦ་དྷརྨཱཿསྭ་བྷཱ་བ་ཤུདྡྷོ#྅ཧཾ་ཞེས་བརྗོད་དོ། །རང་མ་གཏོགས་པའི་སྣོད་བཅུད་ཐམས་ཅད་སྟོང་
[220b.5]པ་ཉིད་དུ་བསམས་ཏེ། དེ་ནས་སྟོང་པ་ཉིད་ཀྱི་ངང་ལས་མདུན་དུ་སྣོད་དུ་ཡོད་#ཀྱི་ཐད་ཀར་པཾ་ལྗང་གུ་རེ་བསམས་ལ། དེ་དག་ཡོངས་སུ་གྱུར་པ་ལས་རིན་པོ་ཆེ་སྣ་ཚོགས་ལས་གྲུབ་པའི་སྣོད་རེ་རེ་བསམ། སྣོད་བྱིན་གྱིས་བརླབ་པའོ། །བཅུད་ནི་སྣོད་རེ་རེའི་ནང་དུ་བདུད་རྩིའི་རང་བཞིན་དང་། 
[220b.6]སྨན་སྣ་ཚོགས་ལས་གྲུབ་པའི་ལྗོན་ཤིང་དང་། རིན་པོ་ཆེ་སྣ་ཚོགས་ལས་གྲུབ་པའི་གཏེར་གྱི་བུམ་པ་དང་། དར་ལ་སོགས་པ་གོས་སྣ་ཚོགས་པ་བསམ་མོ། །སྨན་ཤིང་ལྗོན་པ་དེ་རྩ་བ་ཕུན་སུམ་ཚོགས་པར་ཟུག་པ། ལོ་མ་བཟང་བ་དང་#། ཡལ་ག་བཟང་བ་རྒྱས་པ་དང་། མེ་ཏོག་
[220b.7]དང་འབྲས་བུ་མང་བ་ཕུན་སུམ་ཚོགས་པ་བསམས་ལ། ལྗོན་ཤིང་དེའི་ལུས་ལ་སྐུ་གསུང་ཐུགས་ཡེ་ཤེས་ཀྱི་རང་བཞིན་ཅན་གྱི་ཨོཾ་ཨཱཿཧཱུྃ་ཧོ་རྣམས་རིམ་པ་བཞིན་དུ་དགོད་དོ། །དམ་ཚིག་གི་གཏོར་མ་སྦྱང་བའོ། །ཡི་གེ་དེ་རྣམས་ལས་འོད་ཟེར་འཕྲོས་པས་ཕྱོགས་བཅུའི་བདེ་བར་གཤེགས་
[221a]
[221a.1]པ་ཐམས་ཅད་ཀྱི་ཐུགས་དམ་བསྐུལ་ནས་དེ་དག་གི་ཐུགས་ཀ་ནས་ཡེ་ཤེས་ཀྱི་བདུད་རྩི་མདོག་འོ་མའི་རྒྱ་མཚོ་ལྟ་བུའི་ཆུའི་#རྒྱུན་བཀུག་ནས་འོངས་པ་དང་། དེ་དག་ཐམས་ཅད་རོ་གཅིག་ཏུ་གྱུར་པས་དྲི་རོ་གཅིག་པ་ནུས་པ་ཕུན་སུམ་ཚོགས་པར་བལྟའོ། །
[221a.2]ཡེ་ཤེས་ཀྱི་གཏོར་མ་དགུག་པའོ། །དེ་ནས་སྒྲུབ་པ་པོ་བདག་ཉིད་ཀྱི་སྙིང་ག་ནས་འོད་ཟེར་ལྕགས་ཀྱུ་དང་ཞགས་པ་ལྟ་བུ་བྱུང་ནས་འགྲོ་བ་རིགས་ལྔ་སོ་སོ་རང་རང་གི་གཟུགས་ཀྱིས་མདུན་གྱི་བར་སྣང་ལ་དགུག་གོ། །མགྲོན་སྤྱན་དྲངས་པའོ། །རྡོ་རྗེ་ཐལ་མོ་བཅའ་བའམ་རྩེ་གསུམ་པའི་ཕྱག་རྒྱ་དང་#
[221a.3]སྔགས་འདིས་བསྟབ་#པར་བྱའོ། །ཨོཾ་ན་མཿསརྦ་ཏ་ཐཱ་ག་ཏ་ཨ་བ་ལོ་ཀི་ཏེ་སམྦྷ་ར་སམྦྷ་ར་ཧཱུཾ་འདིས་ཁ་དྲག་ཞན་མེད་པར་མཉམ་པོར་ཐོབ་པར་བསམ་མོ། །ཨོཾ་རུ་རུ་སྥུ་རུ་ཛྭ་ལ་ཏིཥྛ་སིདྡྷ་ལོ་ཙཱ་#ནེ་སརྦ་ཨརྠ་སཱ་དྷ་ནེ་སྭཱ་ཧཱ། སྔགས་འདི་གཉིས་ལན་བདུན་བདུན་བཟླས་ལ་བསྟབ་#པོ། །སྔགས་འོག་
[221a.4]མས་#ནི་སེམས་ཅན་ཐམས་ཅད་ཀྱི་བསམ་པ་ལ་ཅི་དང་ཅི་འདོད་པའི་ལོངས་སྤྱོད་དང་འདོད་པའི་ཡོན་ཏན་ལྔ་ལ་སོགས་པའི་སོ་སོའི་རྣམ་པར་རིག་པ་དང་མཐུན་པ་ཐོབ་པར་བསམ་མོ། །དེ་ནི་ཟང་ཟིང་གི་སྦྱིན་པའོ། །དེ་ནས་ཆོས་ཀྱི་སྦྱིན་པ་ནི་ཞལ་ནས་གསུངས་པའི་མདོ་ཚིགས་སུ་བཅད་པ་ཅི་ནུས་ཅི་
[221a.5]ལྕོགས་ཀྱིས་བྱའོ། །དེ་ནས་སྨོན་ལམ་གདབ་པོ། །དེ་ནས་བདེན་པ་བདར་བ་ནི། སངས་རྒྱས་ཀྱི་བདེན་པ་དང་། ཆོས་ཀྱི་བདེན་པ་དང་། དགེ་འདུན་གྱི་བདེན་པ་དང་། གསང་སྔགས་དང་། རིག་སྔགས་དང་། ཕྱག་རྒྱ་དང་། ཏིང་ངེ་འཛིན་དང་། བདག་གི་#བསམ་པ་རྣམ་པར་དག་པའི་
[221a.6]སྟོབས་ཀྱིས་སོ་སོའི་སེམས་ཅན་གྱི་གནོད་པ་ཐམས་ཅད་ཞི་ནས་བར་ཆད་དང་གནོད་འགལ་སྤངས་ཏེ་དམ་ཚིག་ལ་གནས་པར་གྱུར་ཅིག །དེ་ནས་སྨོན་ལམ་ནི། དམ་ཆོས་བདུད་རྩི་ཐམས་ཅད་མཁྱེན་པ་ཡི། །ཞལ་ནས་གསུངས་པ་བསིལ་བའི་རོ་འདི་ཡིས། །ཉོན་མོངས་འབར་བའི་#མེ་ཡིས་
[221a.7]གདུངས་པ་#ཡི། །འགྲོ་ཀུན་རྟག་ཏུ་སྡུག་བསྔལ་ཞི་བྱེད་ཤོག །ཅེས་བྱ་བ་ལ་སོགས་པ་གདབ་པོ། །དེ་ནས་སེམས་ཅན་ཐམས་ཅད་ཀྱི་ལུས་ངག་ཡིད་གསུམ་གྱི་སྒྲིབ་པ་བྱང་ནས་ཚོགས་གཉིས་རྫོགས་ཏེ་སོ་སོའི་བསམ་པ་དང་མཐུན་པའི་ལོངས་སྤྱོད་རྒྱ་ཆེན་པོ་ཐོབ་ནས་དམ་ཚིག་ལ་གནས་ཤིང་
[221b]
[221b.1]རྣམ་པར་མི་རྟོག་#པའི་ཡེ་ཤེས་རྟོགས་ནས་བདག་ལ་ཕན་འདོགས་པའི་བསམ་པས་ཨོཾ་མུཿཞེས་བརྗོད་ནས་སེ་གོལ་གཏོགས་ནས་སོ་སོའི་གནས་སུ་སོང་བར་བལྟའོ། །རྐྱེན་དང་བར་ཆད་ཐམས་ཅད་ཟློག་#པར་བྱེད་པ་ཡོན་ཏན་ཐམས་ཅད་ཉེ་བར་སྡུད་པར་བྱེད་པ་ཆུ་གཏོར་དྲི་མ་མེད་པའི་གཞུང་སློབ་དཔོན་དཔལ་
[221b.2]མར་མེ་མཛད་ཡེ་ཤེས་ཀྱིས་མཛད་པ་རྫོགས་སོ།། །།སློབ་དཔོན་དེ་ཉིད་ལ་ཞུ་བ་པོ་ཀན་སྟོན་ལེགས་པའི་ཤེས་རབ་ཀྱིས་ཚོགས་བསག་#པའི་ཡན་ལག་ཏུ་ཞུས་ནས་མང་ཡུལ་གྱི་#གྲོང་དུ་གཞུང་བྲིས་སོ། །པཎྜི་ཏ་དེ་ཉིད་དང་ལོ་ཙཱ་བ་#ཚུལ་ཁྲིམས་རྒྱལ་བས་བསྒྱུར་བའོ།། །།
[221b.3]{D3780}#༄༅༅། །རྒྱ་གར་སྐད་དུ། #ནཱ་ག་#བ་ལིཾ་བི་བྷིཿ# བོད་སྐད་དུ། ཀླུ་གཏོར་གྱི་ཆོ་ག །རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །རང་ཉིད་ལྷ་ཡི་ང་རྒྱལ་གྱིས། །བྱམས་དང་སྙིང་རྗེ་བྱང་ཆུབ་སེམས། །ཡང་དང་ཡང་དུ་བསྒོམས་#བྱས་ལ། །མདུན་དུ་པཾ་ལས་པདྨ་
[221b.4]ནི། །ཁ་དོག་དམར་པོ་འདབ་བརྒྱད་སྟེང་། །ཕུཿ#བརྒྱད་ལས་ནི་ཀླུ་བརྒྱད་བསྐྱེད། །དེ་ནས་སྙིང་གའི་འོད་ཟེར་དང་། །ཨོཾ་ཕེ་ཕུ་ཞེས་པས་ཀླུ་ཆེན་བརྒྱད། །འཁོར་དང་བཅས་པ་བཀུག་ལ་བསྟིམ། །དཀར་གསུམ་མངར་གསུམ་བདུད་རྩིར་བཅས། །དམ་ཚིག་ཡེ་ཤེས་ཀླུ་རྣམས་མཆོད། །
[221b.5]དེ་ནས་གཏོར་མ་བྱིན་བརླབས་ཏེ། །སྣོད་ནི་ཧཾ་ལས་རིན་པོ་ཆེ། །ཤིན་ཏུ་མཛེས་ཤིང་བལྟ་#ན་སྡུག །ཡངས་ལ་རྒྱ་ནི་ཆེ་བར་བསམ། །རིན་ཆེན་སྣོད་མཆོག་དེ་ནང་དུ། །དཀར་གསུམ་མངར་གསུམ་བདུད་རྩིར་བཅས། །སྣོད་ནི་ཤིན་ཏུ་གང་བར་བསམ། །དེ་ཡི་སྟེང་དུ་ཡི་གེ་
[221b.6]གསུམ། །ཁ་དོག་དྲི་དང་རོ་སྦྱངས་ནས། །བདུད་རྩིའི་རོ་མཆོག་བརྒྱ་དང་ལྡན། །གཡས་པ་མཆོག་སྦྱིན་ཕྱག་རྒྱ་ལ། །ཧ་ཧོ་ཧྲི་#པཾ་དག་ལས་ནི། །དཔག་བསམ་ཤིང་ནི་བསམ་བྱས་ལ། །ལོ་མ་ཡལ་ག་ཐམས་ཅད་ལ། །རིན་ཆེན་བུམ་པ་བདུད་རྩིས་བཀང་། །དཔག་
[221b.7]ཏུ་མེད་པ་བསམས་ནས་ནི། #།བྷྲཱུྃ་ལས་བདུད་རྩིའི་ཆར་བབ་པས། །གཏོར་མས་#ཡོངས་སུ་གང་བར་བསམ། །ཨོཾ་ཨཱཿཧཱུྃ་ཞེས་ལན་གསུམ་བརྗོད། །མགྲོན་རྣམས་ཐམས་ཅད་ལྕེ་ལས་ནི། །ཧཱུཾ་ལས་རྡོ་རྗེའི་སྦུ་གུས་རྔུབ། །ཨོཾ་ཨ་ནནྟ་བ་ལིཾ་ཨི་དཾ་ཁ་ཁ་ཁཱ་ཧི་ཁཱ་ཧི། ཨོཾ་ཏཀྵ་
[222a]
[222a.1]ཀ། ཨོཾ་ཀུ་#ལི་ཀ །ཨོཾ་བཱ་སུ་ཀི# །ཨོཾ་ཤཾ་ཁ་པཱ་ལ། ཨོཾ་མ་ཧཱ་པདྨ། ཨོཾ་བ་རུ་ཎ། ཨོཾ་ནནྡ་ནཱ་གརཱ་ཛཱ་ཡ། ཨོཾ་ཕེཾ་ཀླུའི་རྒྱལ་པོ་སོག་མ་མེད། །བ་ལིཾ་ཨི་དཾ་ཁ་ཁ་ཁཱ་ཧི་ཁཱ་ཧི། མཐའ་ཡས་དང་ནི་འཇོག་པོ་དང་། །སྟོབས་ཀྱི་རྒྱུ་དང་རིགས་#ལྡན་དང་། །ནོར་རྒྱས་དང་ནི་
[222a.2]དུང་སྐྱོང་དང་། །པདྨ་དང་ནི་ཆུ་ལྷ་དང་། །དགའ་བོ་དང་ནི་ཉེ་དགའ་བོ#། །རྒྱ་མཚོ་དང་ནི་རྒྱ་མཚོ་ཆེ། །དཔལ་གྱི་འོད་དང་འོད་པོ་ཆེ། །གཟུགས་ཆེན་སྦྲུལ་{བཟངས་,བཟང་}སྟོབས་པོ་ཆེ། །ཀླུ་ཆེན་བརྒྱད་པོ་འཁོར་དང་བཅས། །འདིར་གཤེགས་མཆོད་སྦྱིན་གཏོར་མ་བཞེས། །མཛེས་པའི་
[222a.3]དཀར་གསུམ་གཏོར་མ་འདི། །མངར་གསུམ་འོ་མའི་རྒྱ་མཚོར་བཅས། །རིན་ཆེན་ཕྲེང་བའི་ཐེམ་སྐས་ཅན། །ཀླུ་ཡི་གནོད་པ་སྐྱོབ་བྱེད་པ། །མཐུན་པའི་རྫས་སུ་འདི་གྱུར་ཅིག །མཆོད་སྦྱིན་གཏོར་མ་འདི་སྣོམས་#ལ། །བདག་ཅག་འཁོར་དང་བཅས་རྣམས་ལ། །ཀླུ་ལས་གྱུར་
[222a.4]པའི་ནད་རྣམས་ནི། །མཐོང་བའི་དུག་དང་ཁ་ཟས་དུག །བསམས་པའི་དུག་ལ་སོགས་པ་ཀུན། །དེ་དག་ཐམས་ཅད་ཞི་གྱུར་ཅིག །བདག་པས་གཅེས་#པའི་རྫས་ཁྱེར་ལ། །བདག་ལ་གནོད་པ་མ་བྱེད་པར། །རྟག་ཏུ་བྱམས་པའི་སེམས་དང་ནི། །ཕ་མ་ལྟ་བུའི་སེམས་ཀྱིས་
[222a.5]ལྟོས། །གཞན་ཡང་ལས་ལས་སྐྱེས་པ་ཡི#། །བཀའ་དང་དམ་ལས་མ་ཐོགས་པའི། །གདུག་པ་ཅན་གྱི་ཀླུ་ཚོགས་ཀུན། །བཀའ་ཡི་ཕ་འབབ་འདི་སྣོམས་#ལ། །སོ་སོ་རང་རང་#གནས་སུ་དེངས། །དེའི་རྗེས་ལ་གཏོར་མ་གཏང་#། བདེན་པ་བདར། ཆོས་བཤད་བྱའོ། །
[222a.6]ཀླུའི་གཏོར་ཆེན་སྒྲོལ་མའི་ཞབས་ཀྱི་རྡུལ་ལ་རེག་པའི་མཁས་པ་ཆེན་པོ་དཔལ་མར་མེ་མཛད་ཡེ་ཤེས་ཀྱིས་མཛད་པ་རྫོགས་སོ།། །།ལོ་ཙཱ་བ་#རིན་ཆེན་བཟང་པོས་བསྒྱུར་བའོ།། {D3781}༄། །དཀོན་མཆོག་གསུམ་གྱི་བཀྲ་ཤིས་ཀྱི་ཚིགས་སུ་བཅད་པ་བཞུགས་སོ།། །།
[222a.7]༄༅༅། །དཀོན་མཆོག་གསུམ་ལ་ཕྱག་འཚལ་ལོ། །བཀྲ་ཤིས་གང་ཞིག་རྒྱལ་བ་རྣམས་ཀྱི་ཆོས་ཀྱི་སྐུ། །གཅིག་ཉིད་དང་ནི་དུ་མ་ཉིད་ཀྱང་རྣམ་སྤངས་པའི། །མ་གོས་གཟུགས་མེད་རྡུལ་དང་བྲལ་བ་གང་ཡིན་པའི། །བཀྲ་ཤིས་དེ་ཡིས་ཁྱེད་ལ་རྟག་ཏུ་བདེ་ལེགས་ཤོག །བཀྲ་
[222b]
[222b.1]ཤིས་གང་ཞིག་སངས་རྒྱས་སྲས་ཀྱིས་ཡོངས་བསྐོར་ཞིང་། །ལོངས་སྤྱོད་རྫོགས་སྐུ་དམ་ཆོས་ཀྱི་ནི་གསུང་དང་བཅས། །མཚན་དང་དཔེ་བྱད་བཟང་པོས་ཡོངས་སུ་བརྒྱན་གྱུར་པ། །བཀྲ་ཤིས་དེ་ཡིས་ཁྱེད་ལ་རྟག་ཏུ་བདེ་ལེགས་ཤོག།།བཀྲ་ཤིས་གང་ཞིག་ནགས་ཀྱི་མེ་ནི་མཆེད་པ་ལྟར། །
[222b.2]འཇུག་དང་འབར་དང་ཡོངས་སུ་མྱ་ངན་འདས་པ་ཡིས། །སྤྲུལ་པའི་སྐུ་མཆོག་གཞན་གྱི་དོན་ནི་མཛད་པ་པོ། །བཀྲ་ཤིས་དེ་ཡིས་ཁྱེད་ལ་རྟག་ཏུ་བདེ་ལེགས་ཤོག །བཀྲ་ཤིས་གང་ཞིག་སེམས་ཅན་ཀུན་ལ་ཕན་བྱེད་པའི། །སངས་རྒྱས་རྣམ་དག་བློ་ལྡན་ཉེས་པའི་ཚོགས་དང་བྲལ། །ཤེས་
[222b.3]རབ་ཡན་ལག་འདུས་པས་མཛེས་པ་བདེ་བའི་བདག །བཀྲ་ཤིས་དེ་ཡིས་ཁྱེད་རྣམས་ལ་ནི་དབང་མཆོག་བསྐུར་བའོ། །བཀྲ་ཤིས་གང་ཞིག་ལྷ་དང་ལྷ་མིན་མིས་མཆོད་པ། །དེ་ཡི་བསྟན་པའི་དམ་ཆོས་བླ་ན་མེད་པ་ནི། །བདག་མེད་འཇིག་རྟེན་གསུམ་ལ་རབ་ཏུ་གྲགས་པ་ཡི། །བཀྲ་ཤིས་དེ་
[222b.4]ཡིས་ཁྱེད་རྣམས་ལ་ནི་དབང་མཆོག་བསྐུར། །བཀྲ་ཤིས་གང་ཞིག་རབ་མཆོག་དམ་ཆོས་རྟག་ཏུ་འཛིན། །བཟང་པོའི་སར་ཞུགས་སངས་རྒྱས་སྲས་པོ་ཚོགས་ཀྱི་མཆོག །རྣམ་པ་ཀུན་དུ་སེམས་ཅན་དོན་མཛད་བཀྲ་ཤིས་བཟང་། །བཀྲ་ཤིས་དེ་ཡིས་ཁྱེད་རྣམས་ལ་ནི་དབང་མཆོག་
[222b.5]བསྐུར། །ཞེས་བྱ་བ་ནི་སློབ་དཔོན་སྣང་བྱེད་ཟླ་བས་མཛད་པ་སངས་རྒྱས་སྐུ་གསུམ་ཆོས་དང་དགེ་འདུན་དང་བཅས་པའི་བཀྲ་ཤིས་ཚིགས་སུ་བཅད་པའོ།། {D3782}༄༅༅། །རྒྱ་གར་སྐད་དུ། པཉྩ་ཏ་ཐཱ་ག་ཏ་མཾ་ག་ལ་གཱ་ཐཱ། བོད་སྐད་དུ། དེ་བཞིན་གཤེགས་
[222b.6]པ་ལྔའི་བཀྲ་ཤིས་ཚིགས་སུ་བཅད་པ། དཀོན་མཆོག་གསུམ་ལ་ཕྱག་འཚལ་ལོ། །རྣམ་པར་སྣང་མཛད་ཡེ་ཤེས་དམ་པ་མཚོ་ཆེན་ལྡན། །ཟླ་བ་ཉ་འདྲའི་སྐུ་མངའ་སྲིད་པའི་མཐར་ཕྱིན་པ། །དགོངས་པ་མཐའ་དག་རྫོགས་པའི་བཀྲ་ཤིས་གང་ཡིན་པ། །བཀྲ་ཤིས་དེས་
[222b.7]ནི་སྐྱེ་དགུ་རྣམས་ལ་ཞི་བྱེད་ཤོག །མི་འཁྲུགས་རྒྱལ་པོ་སྲིད་དང་གཏི་མུག་རྣམ་སྦྱོང་བ། །མགོན་པོ་ཡོན་ཏན་ཐམས་ཅད་རྫོགས་པས་བཀྲ་ཤིས་པ། །དགེ་མཉམ་བསམ་སེམས་ལྡན་པའི་བཀྲ་ཤིས་གང་ཡིན་པ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །
[223a]
[223a.1]སངས་རྒྱས་ཡོན་ཏན་ཀུན་གྱི་རྒྱན་གྱིས་རྒྱན་མཛད་ཅིང་། །ཡང་དག་བདེན་པའི་འབྱོར་པ་སྦྱིན་མཛད་མི་སླུ་བ། །རིན་ཆེན་འབྱུང་ལྡན་ཞེས་བྱའི་བཀྲ་ཤིས་གང་ཡིན་པ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག།། །བསམ་གཏན་ཏིང་འཛིན་ཡེ་ཤེས་ཕ་རོལ་
[223a.2]ཕྱིན་པའི་གནས། །ཡེ་ཤེས་པདྨའི་སྟེང་བཞུགས་དཔག་མེད་ཚེ་ལྡན་ཞིང་། །ཚེ་གྲངས་མེད་པར་བྱིན་གྱིས་རློབ་པའི་བཀྲ་ཤིས་གང་ཡིན་པ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །སེམས་ཅན་དོན་གྱི་ལས་ལ་ཐུགས་ནི་སྦྱོར་མཛད་ཅིང་། །འགྲོ་བ་ཀུན་གྱི་འཆིང་
[223a.3]བའི་བཅིངས་ལས་གྲོལ་མཛད་པ། །ཐུབ་མཆོག་དོན་ཡོད་གྲུབ་པའི་བཀྲ་ཤིས་གང་ཡིན་པ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །དེ་བཞིན་གཤེགས་པ་ལྔའི་བཀྲ་ཤིས་ཚིགས་སུ་བཅད་པ་རྫོགས་སོ།། །།
[223a.4]{D3783}༄། །བཀྲ་ཤིས་ཀྱི་ཚིགས་སུ་བཅད་པ་བཞུགས།། ༄༅༅། །དཔལ་རྣལ་འབྱོར་གྱི་རྒྱུད་ཀྱི་དཀྱིལ་འཁོར་གྱི་ལྷ་དེ་བཞིན་གཤེགས་པ་རིགས་ལྔ་འཁོར་དང་བཅས་པ་ལྷ་སུམ་ཅུ་རྩ་བདུན་གྱི་བཀྲ་ཤིས་ཚིགས་སུ་བཅད་པ། དཔལ་རྡོ་རྗེ་སེམས་དཔའ་ལ་ཕྱག་འཚལ་
[223a.5]ལོ། །བཅོམ་ལྡན་རྣམ་པར་སྣང་མཛད་རྒྱལ་བ་མི་བསྐྱོད་པ། །རིན་ཆེན་འབྱུང་ལྡན་འོད་དཔག་མེད་དང་དོན་ཡོད་གྲུབ། །རིགས་ལྔ་བདེ་གཤེགས་རྣམས་ཀྱི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །རྡོ་རྗེ་སེམས་མ་དང་ནི་རིན་
[223a.6]ཆེན་སེམས་མ་དང་། །ཆོས་ཀྱི་སེམས་མ་དང་ནི་ལས་ཀྱི་སེམས་མར་བཅས། །བཅོམ་ལྡན་ཡུམ་མཆོག་རྣམས་ཀྱི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །རྡོ་རྗེ་སེམས་དཔའ་དང་ནི་རྡོ་རྗེ་རྒྱལ་པོ་དང་། །རྡོ་རྗེ་ཆགས་པ་
[223a.7]དང་ནི་རྡོ་རྗེ་ལེགས་པར་བཅས། །བཅོམ་ལྡན་མི་བསྐྱོད་འཁོར་གྱི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །རྡོ་རྗེ་རིན་ཆེན་དང་ནི་རྡོ་རྗེ་གཟི་བརྗིད་དང་། །རྡོ་རྗེ་རྒྱལ་མཚན་དང་ནི་རྡོ་རྗེ་བཞད་པར་བཅས། །བཅོམ་ལྡན་རིན་འབྱུང་འཁོར་
[223b]
[223b.1]གྱི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །རྡོ་རྗེ་ཆོས་རབ་དང་ནི་རྡོ་རྗེ་རྣོན་པོ་དང་། །རྡོ་རྗེ་འཁོར་ལོ་དང་ནི་རྡོ་རྗེ་སྨྲ་བར་བཅས། །བཅོམ་ལྡན་སྣང་མཐའི་འཁོར་གྱི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་
[223b.2]བཀྲ་ཤིས་ཤོག །རྡོ་རྗེ་ལས་རབ་དང་ནི་རྡོ་རྗེ་སྲུང་བ་དང་། །རྡོ་རྗེ་གནོད་སྦྱིན་དང་ནི་རྡོ་རྗེ་ཁུ་ཚུར་བཅས། །བཅོམ་ལྡན་དོན་གྲུབ་འཁོར་གྱི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །ལྷ་མོ་སྒེག་མོ་དང་ནི་ལྷ་མོ་ཕྲེང་བ་མ། །ལྷ་མོ་གླུ་མ་
[223b.3]དང་ནི་ལྷ་མོ་གར་མར་བཅས། །ནང་གི་མཆོད་པའི་ལྷ་མོའི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་{དིང་,དེང་}འདིར་བཀྲ་ཤིས་ཤོག །ལྷ་མོ་བདུག་སྤོས་མ་དང་ལྷ་མོ་མེ་ཏོག་མ། །ལྷ་མོ་མར་མེ་མ་དང་ལྷ་མོ་དྲི་མར་བཅས། །ཕྱི་ཡི་མཆོད་པའི་ལྷ་མོའི་བཀྲ་ཤིས་
[223b.4]གང་ཡོད་པ། །བཀྲ་ཤིས་དམ་པ་དེས་ཀྱང་{དིང་,དེང་}འདིར་བཀྲ་ཤིས་ཤོག །སྒོ་བ་ལྕགས་ཀྱུ་དང་ནི་སྒོ་བ་ཞགས་པ་དང་། །སྒོ་བ་ལྕགས་སྒྲོག་དང་ནི་སྒོ་བ་དྲིལ་བུར་བཅས། །བཅོམ་ལྡན་སྒོ་སྲུང་རྣམས་ཀྱི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་{དིང་,དེང་}འདིར་
[223b.5]བཀྲ་ཤིས་ཤོག །དཔལ་རྣལ་འབྱོར་གྱི་རྒྱུད་ཀྱི་དཀྱིལ་འཁོར་གྱི་ལྷ་དེ་བཞིན་གཤེགས་པ་རིགས་ལྔ་འཁོར་དང་བཅས་པ་ལྷ་སུམ་ཅུ་རྩ་བདུན་གྱི་བཀྲ་ཤིས་ཚིགས་སུ་བཅད་པ་རྫོགས་སོ།། {D3784}༄༅༅། །རྒྱ་གར་སྐད་དུ། མཾ་ག་ལ་ཨཥྚ་
[223b.6]ཀ །བོད་སྐད་དུ། བཀྲ་ཤིས་བརྒྱད་པ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འཇམ་པའི་དཔལ་དང་འཇིག་རྟེན་མགོན་པོ་རྒྱལ་བ་མཆོག་གི་ཅོད་པན་དང་ནི་ཛམྦྷ་ལ། །རྡོར་སེམས་བྱམས་པ་ཕྱག་ན་རྡོ་རྗེ་ལག་ན་ཨུཏྤལ་བཟང་སྐྱོང་དང་ནི་སྒྲ་
[223b.7]གཅན་འཛིན། །སངས་རྒྱས་རྣམ་པར་སྣང་མཛད་ལ་སོགས་ས་གསུམ་ཕྱག་རྒྱས་ཉེས་པ་མ་ལུས་ཟད་གྱུར་པ། །དགྱེས་པ་རྣམས་ཀྱིས་དྲི་མེད་ཡིད་བདེ་དོན་ཀུན་གྲུབ་པའི་བཀྲ་ཤིས་ཁྱོད་ལ་སྩལ་དུ་གསོལ། །རྡོ་རྗེ་ཧཱུྃ་མཛད་ཕྱུགས་བདག་འདུལ་བྱེད་རྡོ་རྗེ་དྲིལ་བུ་པདྨའི་ལག་པ་ཅན་དང་
[224a]
[224a.1]ནི། །ཧ་ལཱ་ཧ་ལཱ་སེར་པོ་དག་དང་དགྲ་ཡི་ཚོགས་འཇོམས་ཌཀྐིའི་རྒྱལ་པོ་བདག་ཉིད་ཆེ། །མི་བསྐྱོད་པ་དང་སྤོས་ཀྱི་གླང་པོ་རིན་ཆེན་ཏོག་དང་རབ་འཇིགས་མི་གཡོ་གཤིན་རྗེའི་དགྲ། །དགྱེས་པ་རྣམས་ཀྱིས་དྲི་མེད་ཡིད་བདེ་དོན་ཀུན་གྲུབ་པའི་བཀྲ་ཤིས་ཁྱོད་ལ་སྩལ་
[224a.2]དུ་གསོལ། །ཡོན་ཏན་ཚོགས་མངའ་བྱང་ཆུབ་སེམས་ཀྱིས་སེམས་བརྒྱན་དགེ་འདུན་འཇིག་རྟེན་གསུམ་གྱིས་ཕྱག་བྱས་དང་། །དགའ་བ་རབ་གྲུབ་སངས་རྒྱས་རྩོད་པའི་དྲི་མ་ལས་རྒྱལ་ཧེ་རུ་ཀ་དང་དབྱིག་སྔོན་ཅན། །སངས་རྒྱས་སཱ་ལའི་དབང་པོ་རྒྱལ་པོ་རྒྱལ་བའི་ཡོན་རིགས་སེམས་
[224a.3]ཅན་ཀུན་ལ་རྗེས་བརྩེ་བ། །དགྱེས་པ་རྣམས་ཀྱིས་དྲི་མེད་ཡིད་བདེ་དོན་ཀུན་གྲུབ་པའི་བཀྲ་ཤིས་ཁྱོད་ལ་སྩལ་དུ་གསོལ། །ཤེས་རབ་སྐུལ་བྱེད་སྒྲོལ་མ་དག་དང་ཡེ་ཤེས་ཚོགས་ནི་བསགས་པར་གྱུར་པའི་ཁྲོ་གཉེར་ཅན། །བདུད་ཀྱི་བདུད་གྱུར་འོད་ཟེར་ཅན་མ་ཞལ་གསུམ་
[224a.4]མདོག་སེར་འཇིགས་པ་མཐའ་དག་རབ་འཇོམས་མ། །རྨ་བྱ་ཆེན་མོ་མཱ་མ་ཀཱི་དང་དགྲ་ཡི་ཚོགས་འཇོམས་གོས་དཀར་མོ་དང་སངས་རྒྱས་སྤྱན། །དགྱེས་མ་རྣམས་ཀྱིས་དྲི་མེད་ཡིད་བདེ་དོན་ཀུན་གྲུབ་པའི་བཀྲ་ཤིས་ཁྱོད་ལ་སྩལ་དུ་གསོལ། །གནྡྷ་རི་དང་ལག་ན་ལྟོས་འགྲོ་ཞགས་པ་
[224a.5]ལྕགས་ཀྱུ་རལ་གྲི་འཛིན་བྱེད་དུག་སེལ་མ། །རྡོ་རྗེ་ལག་པ་མ་དང་ཕག་མོ་དགྲ་སྟ་རལ་གྲི་འཛིན་བྱེད་ཆོས་ཀྱི་དབང་ཕྱུག་མ། །བདེ་མཆོག་ལས་བྱུང་ཡེ་ཤེས་དཔའ་བོ་དཔུང་རྒྱན་ཕྱག་དྲུག་རྒྱལ་མཚན་རབ་ཏུ་འཆང་བྱེད་པ། །དགྱེས་པ་རྣམས་ཀྱིས་དྲི་མེད་ཡིད་བདེ་དོན་ཀུན་གྲུབ་པའི་
[224a.6]བཀྲ་ཤིས་ཁྱོད་ལ་སྩལ་དུ་གསོལ། །རྒྱལ་བ་མཆོད་བྱེད་པི་ཝང་ཕྲེང་མ་གླུ་མ་དང་ནི་རི་ཁྲོད་བདུག་སྤོས་རྡོ་རྗེ་མ། །རོ་ལངས་མར་མེ་དྲི་ཡི་རྡོ་རྗེ་རབ་ཏུ་བཞད་གདོང་བདེ་འགྲོ་དག་དང་མི་ཕམ་མ། །སངས་རྒྱས་བྱང་ཆུབ་དཔལ་མོ་དང་ནི་རྒྱལ་བ་མཐའ་དག་མཉེས་པར་བྱེད་པའི་དབྱངས་
[224a.7]ཅན་མ། །དགྱེས་མ་རྣམས་ཀྱིས་དྲི་མེད་ཡིད་བདེ་དོན་ཀུན་གྲུབ་པའི་བཀྲ་ཤིས་ཁྱོད་ལ་སྩལ་དུ་གསོལ། །རྒྱལ་བ་མཆོག་གིས་ཆོས་འཁོར་བསྐོར་གྱུར་ཡངས་པ་ཅན་དང་བྱ་རྒོད་ཕུང་པོའི་རི་བོ་དང་། །ལུམ་བི་ནི་དང་མཉན་ཡོད་དང་ནི་ས་ཡི་སྟེང་གནས་ཀོ་ཀ་མེད་དང་བྱང་
[224b]
[224b.1]ཆུབ་ཤིང་། །དཔལ་གྱི་བེའུ་དང་ཨ་ཤད་འདབ་མ་ཞོལ་འབྲས་མེ་ཏོག་དཔལ་འབྲས་དུང་དང་འཁོར་ལོ་ཅན། །དགྱེས་པ་རྣམས་ཀྱིས་དྲི་མེད་ཡིད་བདེ་དོན་ཀུན་གྲུབ་པའི་བཀྲ་ཤིས་ཁྱོད་ལ་སྩལ་དུ་གསོལ། །གདུགས་དང་དཱུར་བ་པདྨ་དང་ནི་རྒྱལ་མཚན་དག་དང་ཉ་དང་པི་
[224b.2]ཝང་སིལ་སྙན་འཛིན། །ཕེག་པ་དག་དང་རབ་གང་བུམ་པ་ཐུབ་པ་གསུང་མཆོག་རྡོ་རྗེ་དྲིལ་བུའི་སྒྲ་དང་ནི། །སངས་རྒྱས་ཆོ་འཕྲུལ་འཇོ་སྒེག་བཞད་འགྲོས་རྣམ་པར་རོལ་པ་ལྷ་དང་མི་ཡིས་ཕྱག་བྱས་པ། །དགྱེས་པ་རྣམས་ཀྱིས་དྲི་མེད་ཡིད་བདེ་དོན་ཀུན་གྲུབ་པའི་བཀྲ་ཤིས་ཁྱོད་
[224b.3]ལ་སྩལ་དུ་གསོལ། །རྗེ་བཙུན་འཕགས་མ་སྒྲོལ་མས་གསུངས་པའི་བཀྲ་ཤིས་བརྒྱད་པ་རྫོགས་སོ།། །།རྒྱ་གར་གྱི་མཁན་པོ་བི་ན་ཡ་ཤྲཱི་མི་ཏྲ་དང་། ལོ་ཙཱ་བ་ལྡན་མ་ཚུལ་ཁྲིམས་སེང་གེས་བསྒྱུར་བའོ།། {D3785}༄༅༅། །རྒྱ་གར་སྐད་དུ། 
[224b.4]མཾ་ག་ལ་གཱ་ཐཱ། བོད་སྐད་དུ། བཀྲ་ཤིས་ཀྱི་ཚིགས་སུ་བཅད་པ། དཀོན་མཆོག་གསུམ་ལ་ཕྱག་འཚལ་ལོ། །དམ་པ་ཏོག་དཀར་དགའ་ལྡན་ཕོ་བྲང་དམ་པ་རུ། །མི་ཕམ་མགོན་ལ་རྒྱལ་ཚབ་དམ་པར་དབང་བསྐུར་ཞིང་། །འཛམ་གླིང་ཉིད་དུ་གླང་ཆེན་ཐལ་ཀ་
[224b.5]ལྟར་གཤེགས་གང་། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག །སེར་སྐྱའི་གནས་ཀྱི་གྲོང་ཁྱེར་དམ་པར་ཟས་གཙང་སྲས། །བུད་མེད་སྐྱོན་བྲལ་གཡོ་སྒྱུ་སྤངས་པ་ལྷ་མཛེས་ཡུམ། །ལྷུམས་སུ་ཟླ་བཅུར་བློ་གྲོས་ལྡན་པ་ཤཱཀྱའི་རིགས། །བཀྲ་ཤིས་དམ་པ་
[224b.6]དེས་ཀྱང་དེང་འདིར་བདེ་ལེགས་ཤོག །ལུམ་བིའི་ཚལ་ནི་དབེན་ཞིང་ཉམས་དགའ་པླ་ཀྵ་ཡི། །ཡལ་ག་ནས་བཟུང་བལྟམས་གྱུར་ཚངས་དང་བརྒྱ་བྱིན་འདུད། །མཁའ་ལ་གཤེགས་ཏེ་ཕྱོགས་བཅུར་པདྨ་བྱུང་གྱུར་གང་། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་
[224b.7]ཤོག །གཞལ་མེད་ཁང་མཛེས་དམ་པར་དྲང་སྲོང་འདུན་མཛད་ནས། །མཚན་ལྟས་ཤིས་པར་བརྗོད་དེ་སྟོན་པར་འབྱུང་འགྱུར་དང་། །ཤཱཀ་རིགས་བུད་མེད་འཁོར་ལྡན་ཀུན་བསུས་རྒྱན་བཏགས་གང་། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག །གཞོན་ནུའི་སྟོབས་ནི་
[225a]
[225a.1]སྒྱུ་རྩལ་ཡིག་རྩིས་འཕོང་ལ་སོགས། །ཀུན་ལས་མཐར་བྱུང་ལྷ་མི་ལ་སོགས་ཀུན་གྱིས་མཆོད། །ཤཱཀྱའི་རིགས་འཁྲུངས་ལོག་རྟོག་བསལ་ཕྱིར་བཙུན་མོའི་འཁོར། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག །ཕོ་བྲང་ནས་བྱུང་རྒ་ན་ཤི་བ་ལ་
[225a.2]སོགས་གཟིགས། །མི་རྣམས་རྨོངས་མཛད་ལྷ་ཡིས་མདུན་བདར་མཁའ་ལ་ནི། །སྲིད་གསུམ་དག་ལས་རྒལ་ཕྱིར་མཐོན་མཐིང་དབུ་སྐྲ་བྲེགས། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག །ལྷ་རྣམས་རྫུ་འཕྲུལ་གྱིས་ནི་ངུར་སྨྲིག་གོས་རྣམས་ཕུལ། །ནཻ་རཉྫ་ནའི་ཆུ་
[225a.3]བོར་དཀའ་ཐུབ་མ་ལུས་རྫོགས། །ཐུབ་པ་བསམ་གཏན་ལས་བཞེངས་བཀྲ་ཤིས་འོ་ཐུག་བཞེས། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག །པདྨ་ལས་བྱུང་ཁྱུ་མཆོག་བྱང་ཆུབ་ཤིང་དྲུང་དུ། །སྐྱིལ་མོ་ཀྲུང་བཅས་མི་གཡོ་མཆོག་གིས་བདུད་བཏུལ་ནས། །ཐོ་རངས་
[225a.4]བདུད་བཏུལ་མི་འགྱུར་ཕུན་སུམ་སངས་རྒྱས་པ། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག །བཱ་རཱ་ཎ་སཱིར་ཆོས་ཀྱི་འཁོར་ལོ་མགོན་པོས་བསྐོར། །ཀུན་ཤེས་ལ་སོགས་ལྔ་སྡེ་བཟང་ལ་བདེན་བཞི་བསྟན། །ལྷ་ཀླུ་ལྷ་མིན་མི་དང་མི་མིན་འདུན་གྱུར་གང་། །བཀྲ་ཤིས་
[225a.5]དམ་པ་དེས་ཀྱང་དེང་འདིར་བདེ་ལེགས་ཤོག །ང་རྒྱལ་སྙེམས་པར་ལྡན་པའི་སྟོན་པ་དྲུག་བཏུལ་ཅིང་། །གླང་ཆེན་རབ་སྨྱོ་མི་བཟད་ལྷ་སྦྱིན་གྱིས་རྦད་བཏུལ། །དྲང་སྲོང་མཆོག་ལ་སྤྲེའུ་རྒྱལ་ཅང་ཤེས་སྦྲང་རྩི་ཕུལ། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག །པདྨོ་གཞོན་ནུ་
[225a.6]ལྟ་བུའི་མཚན་ལྟས་ཤཱཀྱའི་རིགས། །ཟས་གཙང་སྲས་སུ་རྒྱལ་རིགས་འཁོར་ལོས་སྒྱུར་རྒྱལ་དུ། །བལྟམས་པ་ནས་བཟུང་ལྷ་ཡི་ཚལ་དུ་མ་ལུས་རྫོགས། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག །བྱམས་པའི་སྟོབས་ནི་འགྲོ་བ་མ་ལུས་སྒྲོལ་མཛད་ཅིང་། །
[225a.7]སེམས་ཅན་མཐའ་ཡས་ཞི་བདེའི་ལམ་ལ་བཀོད་གྱུར་ཏེ། །གྲོང་ཁྱེར་རྩྭ་མཆོག་དམ་པར་དགོངས་པ་ཡོངས་རྫོགས་གང་། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག །བཀྲ་ཤིས་ཀྱི་ཚིགས་སུ་བཅད་པ་རྫོགས་སོ།། །།
