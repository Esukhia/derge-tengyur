[1a]
[1b]
[1b.1]༄༅༅། །རྣམ་འགྲེལ་དང་ནི་དེའི་རྒྱན་གྱི། །འགྲེལ་བཤད་བློའི་སྒྲིབ་སྦྱོང་བྱེད་འདི། །ཡོན་ཏན་མཆོག་ལྡན་མཁས་རྣམས་ཀྱིས། །མཐོང་བས་རྒྱལ་བ་ཅན་དུ་འགྱུར། །
[1b.2]སློབ་དཔོན་གྱི་གཞུང་འཆད་པའི་ཐབས་སུ་གྱུར་པའི་ལེའུ་དང་པོས་ནི་རྗེས་སུ་དཔག་པ་འཆད། ལེའུ་གཉིས་པ་ཚད་མ་ཡང་དག་ཅེས་བྱ་བའི་ཚིགས་སུ་བཅད་པ་ཕྱེད་ཀྱིས་ནི་ཚད་མ་གྲུབ་པ། །
[1b.3]གསུམ་པ་ནི་མངོན་སུམ་འཆད་པ་ཡིན་ནོ་ཞེས་འཆད་པ་པོ་དང་ཉན་པ་པོ་སྦྱོང་བར་བྱེད་པ་མ་ཡིན་ཏེ། དོན་མངོན་པར་མ་བརྗོད་པའི་ཕྱིར་རོ་ཞེས་བྱ་བའི་དགོངས་པས། དེ་ལྟར་སྤྱིའི་མཚན་ཉིད་ཅེས་བྱ་བ་
[1b.4]སྨོས་སོ། །གལ་ཏེ་ཡང་འདི་ནི་སློབ་དཔོན་གྱི་གཞུང་འཆད་པ་དེ་ལྟ་ན་ཡང་ལེའུ་དང་པོ་བཤད་པའི་ཞར་ལ་ཚད་མ་དག་གི་སྤྱིའི་མཚན་ཉིད་དང་། དེའི་རྗེས་སུ་གཞུང་གཞན་བཀོད་པའི་ཁྱད་པར་
[1b.5]གྱིས་སོ་ཞེས་སྟོན་པར་རིགས་སོ། །དེ་ལྟར་ཡང་། ཚད་མ་མི་སླུ་ཅན་ཤེས་པ། །ཞེས་བྱ་བས་ནི་སྤྱིའི་མཚན་ཉིད་བསྟན་པ་ཡིན་ལ། དེ་དག་གི་ཁྱད་པར་གྱི་མཚན་ཉིད་ནི། མངོན་སུམ་
[2a]
[2a.1]དང་ནི་རྗེས་དཔག་དང་། །ཅེས་བྱ་བ་ལ་སོགས་པ་སོ་སོར་སྣང་བའི་དབྱེ་བ་བརྗོད་པས་གསལ་བ་ཉིད་དུ་བྱས་པ་ཡིན་ནོ། །གྲངས་ཀྱི་ངེས་པ་འདི་ནི་མཚན་ཉིད་ཀྱི་ཡན་ལག་ཡིན་པའི་ཕྱིར་དང་པོ་བྱས་པ་མ་ཡིན་
[2a.2]ནམ། གང་གི་ཕྱིར་གསལ་བའི་དབྱེ་བ་རྣམ་པར་གཞག་པ་ལ་གསལ་བ་སོ་སོའི་ངེས་པའི་མཚན་ཉིད་བརྗོད་པར་ནུས་པ་མ་ཡིན་ནོ། །དེ་ན་གསལ་བའི་དབྱེ་བ་རྣམ་པར་གཞག་པ་གཙོ་བོ་ཉིད་ཀྱི་རང་གི་ངོ་བོའི་དབྱེ་བའི་རང་བཞིན་
[2a.3]གྱི་མཚན་གྱི་ངོ་བོ་ལས་གཞན་ཡོད་པ་མ་ཡིན་པའི་ཕྱིར་དེ་དག་ཉིད་ཀྱིས་དེ་གཉིས་རྟོགས་པ་ཡིན་ལ། ཚད་མ་གཞན་ནི་དེ་དག་ཙམ་གྱི་གཞལ་བྱ་ཡིན་པས་བྱ་བ་རྫོགས་པའི་ལས་སུ་བསྒྲུབ་པ་ནི་སྒྲུབ་པར་བྱེད་པའི་རིགས་པ་
[2a.4]ལས་འདས་པ་ཡིན་ནོ་ཞེས་བྱ་བའི་དོན་ཏོ། །ཚད་མ་ནི་རིགས་པ་ཡིན་ལ་གཉིས་ནི་གཞལ་བྱ་སྟེ། རིགས་པར་བྱེད་པའི་ཡུལ་ཏེ་གསལ་བ་དང་མི་གསལ་བའི་སོ་སོར་སྣང་བ་ཉིད་ཀྱིས་གཉིས་ཡིན་པའི་ཕྱིར་རོ། །གསལ་
[2a.5]བའི་སོ་སོར་སྣང་བ་འདི་ཉིད་ནི་དོན་གྱིས་དངོས་སུ་བསྐྱེད་བྱ་ཡིན་པ་ཉིད་ལ་དོན་དུ་སྒྲོ་འདོགས་པའི་ཡུལ་ཡིན་པའི་ཕྱིར་ནུས་པ་ཡིན་ནོ། །མི་གསལ་བའི་ཡུལ་སོ་སོར་སྣང་བ་ནི་དོན་གྱིས་བརྒྱུད་ནས་སྐྱེད་པར་སྒྲོ་འདོགས་པའི་ཡུལ་ཡིན་
[2b]
[2b.1]པའི་ཕྱིར་མི་ནུས་པ་ཡིན་ཏེ་རྣམ་པ་གཉིས་པོ་འདི་ལས་གཞན་པའི་རྣམ་པ་ནི་ཡོད་པ་མ་ཡིན་ཏེ། གང་གིས་ཚད་མ་གཞན་དུ་འགྱུར། །ཞེས་བྱ་བའི་ཐ་ཚིག་གོ། །གསལ་བ་སོ་སོར་སྣང་བ་ཉིད་དོན་ཉིད་ཡིན་པའི་ཕྱིར་ནུས་པ་ཡིན་ན་ནི་རབ་རིབ་ཅན་གྱིས་སྐྲ་ཤད་དུ་སོ་སོར་སྣང་བ་ལ་
[2b.2]ཡང་འགྱུར་རོ་སྙམ་དུ་སེམས་པ་ལ་རབ་རིབ་ཅན་གྱིས་དམིགས་པར་ཞེས་བྱ་བ་སྨོས་ཏེ། གནོད་པར་བྱེད་པ་མེད་པ་ཡིན་ན་གསལ་བར་སོ་སོར་སྣང་བ་ནུས་པའི་རང་བཞིན་ཡིན་པའི་ཕྱིར་ཁྱབ་ཆེས་པར་ཐལ་བ་མ་ཡིན་ནོ། །གལ་ཏེ་ཁྱད་པར་སོ་སོར་སྣང་བ་ཇི་ལྟར་དངོས་སུ་ཁྱད་པར་གྱི་བསྐྱེད་བྱ་
[2b.3]ཡིན་པ་དེ་བཞིན་དུ་སྤྱིའི་སོ་སོར་སྣང་བ་ཡང་སྤྱིའི་དངོས་སུ་བསྐྱེད་བྱ་ཉིད་དུ་འགྱུར་གྲང་ན། ཅིའི་ཕྱིར་བརྒྱུད་པས་ཁྱད་པར་གྱི་བསྐྱེད་བྱ་ཁོ་ན་ཡིན་པར་བརྗོད་པར་བྱེད་སྙམ་དུ་སེམས་པ་ལ། ཡུལ་གཅིག་ཉིད་ཅེས་བྱ་བ་སྨོས་ཏེ་ཁྱད་པར་ལས་གཞན་པའི་རྗེས་སུ་འགྲོ་བ་དང་ལྡོག་པ་དག་ལས་
[2b.4]ནུས་པ་མི་རྟོགས་པའི་ཕྱིར་རོ་ཞེས་འཆད་པར་འགྱུར་བའི་ཕྱིར་རོ་སྙམ་དུ་དགོངས་པའོ། །གལ་ཏེ་གཅིག་ཉིད་ཇི་ལྟར་རྣམ་པ་གཉིས་སུ་འགྱུར་ཞེ་ན། རྟོགས་པའི་དབྱེ་བ་ཞེས་བྱ་བ་སྨོས་ཏེ། གསལ་བ་དང་མི་གསལ་བའི་ངོ་བོའོ། །དེའི་ཁྱད་པར་ཉམས་སུ་མྱོང་བ་ཡང་ཐ་མི་དད་པ་ཡིན་ནོ་ཞེ་ན། 
[2b.5]རྟོགས་པའི་དབྱེ་བ་ཡང་ཞེས་བྱ་བ་སྨོས་སོ། །སོ་སོར་སྣང་བ་དང་དེ་དང་ལྡན་པ་དག་ལ་བྱེ་བྲག་མེད་དོ་ཞེ་ན། དེ་ཉིད་ནི་ཞེས་བྱ་བ་སྨོས་སོ། །ཐ་དད་པ་ཉིད་ཡིན་ན་ཉམས་སུ་མྱོང་བ་ཐ་དད་ཀྱང་སོ་སོར་སྣང་བ་ཐ་དད་པར་མི་འགྱུར་རོ་སྙམ་དུ་སེམས་པ་ནི། གལ་ཏེ་རྟོགས་པའི་བྱེ་བྲག་
[2b.6]ཅེས་བྱ་བའོ། །དབྱེ་བ་ཡིན་ཡང་ཤེས་པའི་དབང་གིས་གནས་པའི་ཤེས་བྱ་ནི་ཤེས་པའི་བྱ་བའི་དབྱེ་བ་ཇི་ལྟ་བས་ཕྱེ་བ་ཡིན་ནོ་ཞེས་བསྟན་པ་ནི། ཤེས་པ་དང་། ཤེས་བྱ་དག་ནི་ཞེས་བྱ་བའོ། །གལ་ཏེ་བརྒྱུད་པས་ནུས་པ་ཉིད་སྤྱིའི་མཚན་ཉིད་ཡིན་ན་མི་ནུས་པ་ཞེས་ཇི་ལྟར་
[2b.7]བརྗོད་ཅེ་ན། བརྒྱུད་པ་ཞེས་བྱ་བ་སྨོས་ཏེ། དངོས་སུ་སྐྱེད་པར་བྱེད་པའི་ནུས་པ་ལས་གཞན་པའི་ནུས་པ་མེད་པ་ཡིན་ནོ་ཞེས་བྱ་བ་མ་ཡིན་པ་དགག་པའོ། །དངོས་སམ་ཞེས་བྱ་བ་ནི་སྐྲ་ཤད་ལ་སོགས་པའོ། །བརྒྱུད་པས་ཞེས་བྱ་བ་ནི་སྒྲའོ། །གནོད་པར་བྱེད་པའི་ཚད་
[3a]
[3a.1]མ་ནི་མི་སླུ་བའི་ཤེས་པའོ། །ཡང་ན་གཉི་ག་ཡང་དངོས་ཁོ་ན་ཡིན་ཏེ། འདི་ལྟར་ཤེས་པ་ཁ་ཅིག་ནི་སྲེག་པ་དང་འཚོད་པ་ལ་སོགས་པའི་མཚན་ཉིད་ཀྱི་དོན་བྱེད་པ་ལ་ནུས་པ་ཅན་དུ་དངོས་སུ་སྣང་བ་ཡིན་ལ། གཞན་ལ་ནི་དངོས་ཁོ་ནའི་ནུས་པ་ཡོད་པ་མ་ཡིན་པས། 
[3a.2]ནུས་པ་ཉིད་ཀྱང་མི་ནུས་པར་སོ་སོར་སྣང་བཞིན་པའི་ངོ་བོས་སོ་ཞེས་བྱ་བའི་དོན་ཏོ། །དེ་ཉིད་ཀྱིས་ན་ཕྱི་རོལ་གྱི་དོན་གྱི་བྱ་བ་ནུས་པ་མེད་པའི་ཕྱིར་སྐྲ་ཤད་ལ་སོགས་མེད་པའི་ཞེས་སྨོས་སོ། །དེ་བཞིན་དུ་ཅུང་ཟད་ནི་དཔེ་དང་ཐུན་མོང་བའི་ངོ་བོས་རྟོགས་པ་ཡིན་ལ་གཞན་ནི་ཐུན་མོང་མ་ཡིན་པས་སོ་
[3a.3]ཞེས་བསྟན་པ་ནི། འདྲ་དང་ཞེས་བྱ་བ་སྟེ། ཤེས་པའི་ངོ་བོའི་དོན་བྱེད་པ་ལ་ནུས་པ་དང་མི་ནུས་པའི་སོ་སོར་སྣང་བའི་དབྱེ་བས་གཅིག་ཉིད་སོ་སོར་སྣང་བ་ཞེས་བྱ་བའི་དོན་ཏོ། །དེ་ཉིད་ཁོ་ན་མངོན་སུམ་དུ་སྒྲའི་ཡུལ་མ་ཡིན་པ་ཉིད་ཀྱིས་སྣང་བ་ཡིན་ལ། རྗེས་སུ་དཔག་པ་ནི་ཡུལ་ཉིད་ཀྱིས་ཡིན་
[3a.4]ནོ་ཞེས་བྱ་བ་ནི་དབྱེ་བ་ཡིན་ནོ་ཞེས་བསྟན་པ་ནི་ཡུལ་དང་ཞེས་བྱ་བ་སྟེ། སྒྲ་ལས་བྱུང་བའི་ཤེས་པ་ལ་སྣང་བའི་ཕྱིར་ཞེས་བྱ་བའི་དོན་ནི་མ་ཡིན་ཏེ། ངེས་པར་བྱེད་པ་མེད་པས་སྐྲ་ཤད་ལ་སོགས་པ་བཞིན་དུ་དོན་མེད་པའི་ཕྱིར་རོ། །ཡུལ་གང་ཡོད་ན་དབང་པོ་ལ་སོགས་པའི་རྒྱུ་མཚན་གཞན་ཡོད་པ་ན་
[3a.5]བློ་སྟེ་རྟོགས་པ་ནི་མངོན་སུམ་དུ་མངོན་དུ་བྱེད་པ་གང་འབྱུང་བ་ཡིན་ནོ། །རྗེས་སུ་དཔག་པ་ལ་ནི་དེ་ཡོད་ཀྱང་མངོན་དུ་བྱེད་པ་མི་འབྱུང་ངོ་། །དུ་བ་ལ་དབང་པོའི་བྱ་བ་ཡོད་ཀྱང་རྗེས་སུ་དཔག་པར་བྱ་བ་མངོན་དུ་བྱེད་པ་མི་འབྱུང་བ་ཡིན་པར་བསྟན་པ་ནི། རྒྱུ་མཚན་གཞན་ནི་ཞེས་བྱ་བའོ། །དེ་ཉིད་རྣམ་པ་
[3a.6]ཅི་ཞིག་ལྟར་ཞེས་བྱ་བ་མངོན་དུ་བྱ་བ་མེད་ནའོ། །གལ་ཏེ་ཞེས་བྱ་བ་ནི་འདྲ་བ་ཉིད་ཙམ་སྤྱིའི་མཚན་ཉིད་ཡིན་ན་ནི་ཐལ་ཆེས་སོ། །བ་མེན་དེ་ནི་འདི་ཞེས་བྱ་བ་ནི་བ་ལང་ཇི་ལྟར་གྱུར་པ་དེ་ལྟ་བུའི་བི་མེན་ནོ་ཞེས་ལྷག་པར་སྟོན་པའི་ངག་ལས་རྟོགས་པའི་བ་ལང་གི་འདྲ་བ་ཉིད་དང་། བྱེ་བྲག་ཅན་གྱི་བ་མེན་
[3a.7]ཉིད་བ་མེན་གྱི་སྒྲའི་བརྗོད་བྱ་བ་ནི་བ་མེན་མཐོང་བ་ལས་ནི་རྗེས་སུ་དྲན་པ་ཡིན་ནོ་ཞེས་བྱ་བའི་དོན་ཏོ། །བ་ལང་མངོན་སུམ་མ་ཡིན་པ་ལ་བ་མེན་གྱི་འདྲ་བ་ཉིད་མཐོང་བ་ནི་བ་ལང་དང་འདྲ་བའི་བ་མེན་མཐོང་བའི་ཁོངས་སུ་གཏོགས་པ་ཡིན་ཏེ་དེ་འཛིན་པས་དེ་མཐོང་བའི་ཁོངས་སུ་གཏོགས་པ་ཡིན་ཏེ། 
[3b]
[3b.1]དེ་མི་འཛིན་པས་དེ་མཐོང་བ་ཉིད་མེད་པའི་ཕྱིར་རོ། །འདྲ་བའི་བདག་ཉིད་ཅན་གསུམ་པོ་དེ་དག་ཀྱང་འདྲ་བ་ཁོ་ན་ཡིན་ནོ་ཞེས་ངེས་པར་འཛིན་པའི་ཕྱིར་གསལ་བ་ཡིན་པར་བསྟན་པ་ནི། འདྲ་བའི་ངོ་བོ་ཉིད་དུ་ནི་ཞེས་བྱ་བའོ། །གལ་ཏེ་ཡང་སྤྱི་ནི་འདྲ་བའི་ངོ་བོར་འགྱུར་བར་འོས་པ་མ་ཡིན་ཏེ། 
[3b.2]མངོན་སུམ་གྱི་ཡུལ་ཉིད་ཀྱིས་ཁྱད་པར་ཡིན་པའི་ཕྱིར་རོ། །ཁྱད་པར་མེད་པར་སོ་སོར་སྣང་བ་ནི་གསལ་བ་མ་ཡིན་པའི་ཕྱིར་སྤྱི་ཡིན་པར་འདོད་དོ། །གང་གི་ཕྱིར་ནི་སྤྱིའི་སྒོ་ནས་ཀུན་དུ་སྣང་བཞིན་པའི་ཁྱད་པར་ནི་སྤྱིའི་མཚན་ཉིད་ཡིན་གྱི་སྤྱི་ཁོ་ན་ནི་མ་ཡིན་ནོ་ཞེས་བྱ་བའི་དོན་དུ་བསྟན་པ་ནི་
[3b.3]དེའི་ངོ་བོ་ཞེས་བྱ་བའོ། །རིག་པར་བྱེད་པའི་མངོན་སུམ་ནི་སྤྱི་དང་ཁྱད་པར་དང་ལྡན་པ་ཉིད་ཡིན་ཏེ་གཞན་དུ་མི་རིགས་པའི་ཕྱིར་རོ་ཞེས་བསྟན་པ་ནི། ཐ་དད་པར་རྟོགས་པ་མེད་པའི་ཕྱིར་ཞེས་བྱ་བའོ། །དེར་ཞེན་པ་ཡང་ཁྱད་པར་གྱི་ཡུལ་ཁོ་ན་ཉམས་སུ་མྱོང་བར་བསྟན་པ་ནི། འདྲ་བའོ་
[3b.4]སྙམ་དུ་ཞེས་བྱ་བའོ། །རྗེས་སུ་དཔག་པ་ལ་ནི་མངོན་སུམ་གྱིས་ཉམས་སུ་མྱོང་བ་ཉེ་བས་རྟོགས་པ་མ་ཡིན་པར་བསྟན་པ་ནི། རྗེས་སུ་དཔག་པའི་ཞེས་བྱ་བའོ། །མངོན་སུམ་གྱིས་རྟོགས་པའི་ཉེ་བ་མ་ཡིན་ཡང་སྒྲ་ལས་རྟོགས་པའི་སྤྱི་མ་ཡིན་ནམ་ཞེས་བྱ་བ་འདིས་ཁྱབ་ཆེས་པར་དོགས་པ་
[3b.5]གསལ་བ་ནི་འདི་ལ་ལན་ཞེས་བྱ་བའོ། །མངོན་སུམ་ལས་རྗེས་སུ་དཔག་པར་བྱ་བ་ཉིད་སྒྲའི་ཡུལ་ཉིད་ཀྱིས་ཐ་དད་པ་ཡིན་ནོ། །དེའི་ཡུལ་ཡིན་པའི་ཕྱིར་རྗེས་སུ་དཔག་པ་བཞིན་དུ་སྒྲ་ཡང་ཚད་མར་འགྱུར་རོ་ཞེས་ཟེར་བ་ནི་གལ་ཏེ་སྒྲའི་ཡུལ་ཞེས་བྱའོ། །རྗེས་སུ་དཔག་པར་བྱ་བ་ནི་སྒྲ་
[3b.6]གཞན་གྱི་དོན་གྱི་རྗེས་སུ་དཔག་པ་ཉིད་ཡིན་པར་བསྟན་པ་ནི་གཞན་དོན་ཞེས་བྱ་བའོ། །སྒྲའི་ཡུལ་ཉིད་ཀྱིས་སྤྱིའི་མཚན་ཉིད་མེ་ལ་སྦྱིན་སྲེག་ལས་མཐོ་རིས་སོ་ཞེས་བྱ་བ་འདི་ལ་ཡང་འགྱུར་རོ་སྙམ་དུ་སེམས་པ་ལ། རང་གི་མཚན་ཉིད་ཁོ་ན་སྒྲའི་ཡུལ་དང་ཡུལ་མ་ཡིན་པ་ཉིད་
[3b.7]ཀྱིས་གསལ་བ་དང་མི་གསལ་བའི་ངོ་བོ་ཡིན་པའི་ཕྱིར། མཚན་ཉིད་གཉིས་ཡིན་ནོ་ཞེས་བྱ་བ་ནི་གནས་སྐབས་སུ་མི་འགྱུར་བར་བསྟན་པ་ལ། སྒྲའི་སྤྱོད་ཡུལ་མ་ཡིན་པ་ཞེས་བྱ་བ་སྟེ། འདི་དག་གི་ནང་དུ་སྤྱིའི་སྒྲའི་ཡུལ་མ་ཡིན་ནོ་ཞེས་དེ་ལྟར་རྣམ་པར་གཅོད་པར་བྱེད་པ་ནི་དགག་པ་བྱེད་པའོ། །
[4a]
[4a.1]འདི་ལས་ཅིར་འགྱུར་ཞེ་ན། སྒྲའི་ཞེས་བྱ་བ་སྨོས་སོ། །གནས་སྐབས་ཉིད་བསྟན་པ་ནི། སྤྱིའི་སྒྲ་ཁོ་ནའི་ཞེས་བྱ་བའོ། །ཡུལ་བཞིན་དུ་ཡུལ་མ་ཡིན་པ་ལ་ཡང་གནས་སྐབས་མཚུངས་པར་བསྟན་པ་ནི། ཡུལ་མ་ཡིན་པ་ཡང་ཞེས་བྱ་བའོ། །གནས་
[4a.2]སྐབས་ལ་ལྟོས་པ་མེད་པ་ལ་ནི་སྒྲའི་ཡུལ་དང་ཡུལ་མ་ཡིན་པ་དག་ནི་དོན་དང་ཅིག་ཤོས་དག་གོ་ཞེས་བསྟན་པ་ནི་དེས་ན་སྒྲའི་ཡུལ་ཡང་ཞེས་བྱ་བའོ། །གཞན་གྱི་འདོད་པས་བཤད་པ་ནི། རྒྱུ་མཚན་གཞན་ཞེས་བྱ་བའོ། །རང་གི་འདོད་པ་བསྟན་པ་ནི། ཡང་ན་རྒྱུ་
[4a.3]མཚན་གཞན་ཞེས་བྱ་བའོ། །ལྐོག་ཏུ་གྱུར་པ་ཞེས་བྱ་བ་ནི་རང་གི་ངོ་བོ་མ་དམིགས་པའི་ཕྱིར་རོ། །སྤྱི་དེ་ཞེས་བྱ་བ་ནི་མི་གསལ་བའི་སོ་སོར་སྣང་བའི་ཡུལ་ཡིན་པའི་ཕྱིར་རོ། །མ་གྲུབ་པ་ནི་གཏན་ཚིགས་སུ་མི་འགྱུར་རོ་ཞེས་ཟེར་བ་ནི། གལ་ཏེ་མངོན་སུམ་ཞེས་བྱ་བའོ། །ཚད་
[4a.4]མ་གཉིས་ཉིད་དུ་བསྒྲུབ་པར་བྱ་བ་ལ། གཞལ་བྱ་གཉིས་ཉིད་ནི་རང་གི་སྒྲུབ་པ་ལ་ཚད་མ་གཞན་ལ་ལྟོས་པ་ནི་འགལ་བ་ཡིན་ཏེ། བསྒྲུབ་པར་བྱ་བ་ཕྱིན་ཅི་ལོག་ཏུ་སྒྲུབ་པར་བྱེད་པའི་ཕྱིར་རོ་ཞེས་ཟེར་བ་ནི། ཚད་མ་གཞན་གྱིས་ཞེས་བྱ་བའོ། །མ་གྲུབ་པ་ཉིད་ཡིན་ནོ་ཞེས་ཟེར་བ་ནི། འོན་
[4a.5]ཏེ་ཚད་མ་གཉིས་ཉིད་ཀྱིས་ཞེས་བྱ་བ་ནི། གལ་ཏེ་ཚད་མ་དག་གིས་ཉམས་སུ་མྱོང་བཞིན་པ་ཡིན་པའི་ཕྱིར། མ་གྲུབ་པ་ཉིད་མ་ཡིན་པ་དེ་ལྟ་ན་བྱང་གི་སྒྲ་མི་སྙན་དང་ལྷ་མོ་ཨ་ས་ར་ལ་སོགས་པའི་ཤེས་པ་ནི་གསུམ་ལ་སོགས་པ་ཉིད་ཡིན་པར་འགལ་བར་འགྱུར་ཏེ་གཞལ་བྱ་གཞན་ཡོད་པའི་ཕྱིར་
[4a.6]རོ་ཞེས་ཟེར་བ་ནི། གསུམ་པ་ལ་སོགས་པ་ཡིས་ཞེས་བྱ་བའོ། །རང་གི་མཚན་ཉིད་གཅིག་པོ་ཚད་མའི་དབྱེ་བ་ལས་ཇི་ལྟར་རྣམ་པ་གཉིས་ཡིན་པ་དེ་བཞིན་དུ་སྒྲ་ལ་སོགས་པའི་ཚད་མའི་དབྱེ་བ་ལས་རྣམ་པ་གསུམ་པ་ལ་སོགས་པར་ཡང་འགྱུར་རོ་ཞེས་ཟེར་བ་ནི་ཚད་མའི་དབྱེ་བས་ཞེས་བྱ་
[4a.7]བའོ། །གལ་ཏེ་མངོན་སུམ་དང་མངོན་སུམ་མ་ཡིན་པའི་ངོ་བོའི་གཞལ་བྱ་ནི་ཚད་མ་དག་གིས་གྲུབ་པ་ཁོ་ན་ཡིན་ནོ་ཞེས་ཟེར་ཡང་། འཇུག་ན་རྗེས་དཔག་ཅེས་བྱ་བ་སྟེ། མངོན་སུམ་གྱིས་འབྲེལ་པ་མ་བཟུང་བའི་ཕྱིར་རོ། །གཏན་ཚིགས་ཀུན་ལས་ངེས་མི་འགྱུར། །ཞེས་བྱ་བ་ནི་གཅིག་དང་
[4b]
[4b.1]གསུམ་ཉིད་ལ་སོགས་པ་མི་མཐུན་པའི་ཕྱོགས་ལ་གནོད་པ་ཅན་གྱི་ཚད་མ་མེད་པས་ལྡོག་པ་ལ་ཐེ་ཚོམ་ཟ་བའི་མ་ངེས་པ་ཡིན་ནོ་སྙམ་དུ་སེམས་པའོ། །ཇི་སྐད་སྨྲས་པ་རྣམས་སྡུད་པར་བྱེད་པ་ནི། དེ་ལྟར་གཞལ་བྱ་གཉིས་ཞེས་བྱ་བའོ། །གསལ་བ་དང་མི་གསལ་བར་སྣང་བའི་གཞལ་
[4b.2]བྱ་གཉིས་པོ་ཤེས་པའི་བདག་ཉིད་རང་རིག་པ་ཉིད་དུ་བསྟན་པ་ནི། ཡུལ་རྣམ་པ་གཉིས་ནི་ཞེས་བྱ་བ་སྟེ། རང་རིག་པ་འཁྲུལ་པ་ཡིན་ན་ཕྱི་རོལ་ཡང་འགྲུབ་པར་མི་འགྱུར་བར་བསྟན་པ་ནི། ཤེས་པ་ཐ་དད་ཅེས་བྱ་བའོ། །གསལ་བ་དང་མི་གསལ་བའི་རྟོགས་པའི་དབྱེ་བས་ནི་ཚད་མའི་
[4b.3]དབྱེ་བ་ལ་མ་ངེས་པ་ཡིན་ནོ་ཞེས་ཟེར་བ་ནི། རྟོགས་པ་ཐ་དད་ཉིད་ཡིན་ཡང་ཞེས་བྱ་བ་སྟེ། ཚད་མ་མི་སླུ་བ་ཅན་ཞེས་བྱ་བ་ལ་སོགས་པས་ཚད་མ་མ་ཡིན་གསལ་བ་ཁོ་ན་ཡིན་ནོ་ཞེས་བྱ་བའི་དོན་ཏོ། །གལ་ཏེ་དེ་ཉིད་ཀྱིས་རང་གི་ངོ་བོས་གྲུབ་ན་ཚད་མའི་ཐ་མི་དད་པ་ཉིད་གྲུབ་པ་མ་ཡིན་ནམ་ཞེས་
[4b.4]བསྟན་པ་ནི་དེའི་ཐ་དད་ཅེས་བྱའོ། །དེ་འདི་ཡང་གཅིག་ཉིད་དུ་མངོན་པར་ཞེན་པ་བསལ་བའི་ཕྱིར་ཁ་ཅིག་ཏུ་ཐ་དད་པའི་ཐ་སྙད་དུ་འགྱུར་བར་བསྟན་པ་ནི། རྣམ་རྟོག་བཅས་པའོ་ཞེས་བྱ་བ་ནི། སྔོན་དང་འདྲ་བ་ནི་དེ་ལྟ་བུའི་སྒྲུབ་བྱེད་ཡིན་ནའོ། །དོན་དེ་དགོས་པའི་གཏན་ཚིགས་ཉིད་དོ། །དོན་
[4b.5]སྒྲུབ་ནི་དགོས་པ་སྒྲུབ་པ་སྟེ། རང་གི་ངོ་བོ་ནི་མངོན་སུམ་ཡིན་ལ་དོན་བྱེད་པ་དང་འབྲེལ་པ་ཉིད་ནི་རྗེས་སུ་དཔག་པར་བྱ་བ་ཡིན་ནོ་ཞེས་བྱ་བའི་དོན་ཏོ། །སྤྱིའི་རྣམ་པས་ཞེས་བྱ་བ་ནི་དོན་བྱེད་པ་དང་འབྲེལ་པ་ཉིད་ཀྱིས་འདྲ་བའི་དོན་བྱེད་པ་དང་འབྲེལ་པ་ཉིད་ཀྱི་ངོ་བོ་འཛིན་པའི་རྣམ་པའོ། །གལ་ཏེ་
[4b.6]གང་ཞིག་ཡུལ་དེར་ནི། །ཞེས་བྱ་བ་ལ་སོགས་པས་དང་པོར་ཞུགས་པས་རྗེས་སུ་དཔག་པའི་དབང་ཉིད་ཀྱིས་གོམས་པའི་ཡུལ་ལ་ཡང་མངོན་སུམ་འཇུག་པར་བྱེད་པ་ཉིད་ཡིན་པར་བསྟན་པ་ཡིན་ནོ། །འོན་ཏེ་གོམས་པ་ལས་བྱུང་བའི་མངོན་སུམ་འཇུག་པའི་རྒྱུ་ཡིན་པའི་ཕྱིར། རྗེས་སུ་
[4b.7]དཔག་པ་གཙོ་བོ་མ་ཡིན་གྱི་བློ་ནི་ཚད་མ་ཉིད། བླང་དང་དོར་བའི་དངོས་པོ་ཡི། །འཇུག་པ་དེ་གཙོ་ཉིད་ཕྱིར་དང་། །ཞེས་བསྟན་པ་ཡིན་ནོ་ཞེ་ན། མངོན་སུམ་མེད་པར་ཞེས་བྱ་བའོ། །དུ་བ་མཐོང་བ་ལས་མེ་རྗེས་སུ་དཔོག་པ་ན་རྗེས་སུ་དཔག་པ་འཇུག་པར་བྱེད་པ་ཉིད་ལ་སོགས་པ་ལ་
[5a]
[5a.1]མངོན་སུམ་གཙོ་བོ་མ་ཡིན་ནོ་ཞེ་ན། གང་ཞིག་ཏུ་སོགས་ཞེས་བྱ་བའོ། །འབྲས་བུའི་རྟགས་ལ་སོགས་པའི་ཡུལ་ཅན་ཞེས་བྱ་བ་ནི་གོམས་པ་ལས་མེ་མེད་ན་མེ་འབྱུང་བའི་དུ་བ་མཐོང་ན་མངོན་སུམ་ཉིད་མེ་རྣམ་པར་འཇོག་པར་བྱེད་པ་ཡིན་ནོ་ཞེས་ཟེར་བ་ནི། 
[5a.2]འོན་ཏེ་ཡང་དེ་ལ་འཇུག་པར་བྱེད་པ་ནི་མངོན་སུམ་ཉིད་དུ་ཞེས་བྱ་བའོ། །མེ་ཙམ་གྱིས་འབྲས་བུ་ཉིད་དུ་གོམས་པའི་དུ་བ་ནི་ཉེ་བ་ན་གནས་པའི་མེའི་འབྲས་བུ་ཉིད་དུ་རྗེས་སུ་དཔག་པ་ཡིན་པར་བསྟན་པའོ། །དེ་ལྟར་རྟོགས་པ་མེད་པའི་ཕྱིར་རོ་ཞེས་བྱ་བ་ནི། རྟགས་མཐོང་བ་ཉིད་རྟགས་ཅན་མཐོང་
[5a.3]བ་ཡིན་ནོ་ཞེས་ཁས་ལེན་ན་ནི་ཕ་རོལ་པོ་མི་འདོད་པ་ཐོབ་པར་འགྱུར་བ་བསྟན་པ་ནི། འདིར་ཡང་རྟགས་ཀྱི་སྒྲུབ་བྱེད་ཀྱི། །མངོན་སུམ་ཉིད་ཀྱིས་འཇིག་རྟེན་གཞན། །ཞེས་བྱ་བའོ། །ཐབས་ཁས་ལེན་པ་ནི་ཐབས་ལས་བྱུང་བ་ལ་ལྟོས་པ་ཡིན་གྱི། རང་དབང་མ་ཡིན་པར་བསྟན་པ་ནི། རྗེས་དཔག་
[5a.4]ཚད་མ་ཉིད་མིན་ན། །ཞེས་བྱ་བའོ། །རྗེས་སུ་དཔག་པ་ནི་དངོས་སུ་མངོན་དུ་བྱེད་པ་མ་ཡིན་པའི་ཕྱིར་སྡུག་བསྔལ་ལ་སོགས་པའི་ཆོས་མངོན་སུམ་པ་བཞིན་དུ་ནམ་ཡང་ཐབས་ལས་བྱུང་བ་ལ་དེ་ལྟ་མ་ཡིན་པར་བསྟན་པ་ནི། གལ་ཏེ་རྗེས་སུ་དཔག་པས་ཞེས་བྱ་བའོ། །གལ་
[5a.5]ཏེ་རྟགས་ཀྱིས་མངོན་སུམ་གོམས་པ་ཡིན་ན། ཅི་མངོན་སུམ་བཞིན་དུ་ལྐོག་ཏུ་གྱུར་པ་མི་འཛིན་པ་ལ་ཡུལ་དུ་བྱེད་པའམ་འཛིན་པ་ལས་ཡིན། གལ་ཏེ་མི་འཛིན་པ་ལ་ཡིན་ན། འདིར་ཡང་རྟགས་ཀྱི་ཞེས་བྱ་བ་ལ་སོགས་པ་ནས་རྗེས་སུ་དཔག་པ་ཚད་མར་བསྒྲུབས་པས་ཁོ་བོ་
[5a.6]ཅག་ལ་ཅི་ཞིག་བྱ་ཞེས་བྱ་བའི་བར་གྱིས་བསྟན་ཟིན་ཏོ། །འཛིན་པ་ལ་ཡིན་ན་ཡང་། །འདི་ལ་གལ་ཏེ་ལྐོག་གྱུར་ཀྱང་། །མངོན་སུམ་ལས་ཞེས་བསྟན་པ་ཡིན་ནོ། །འདྲ་བའི་ངོ་བོར་ཞེས་བྱ་བ་ལ་ནི་དཔེ་ལ་མཐོང་བའི་ངོ་བོ་སྟེ། འདི་སྐད་དུ། འདྲ་བདག་ཉིད་ལས་ལྐོག་གྱུར་པ། །ཞེས་
[5a.7]གསུངས་པའོ། །དེ་སྣང་བའི་ཤེས་པ་ཙམ་འབྱུང་བ་དེའི་ཡུལ་ཉིད་ནི་འདིའི་ཁྱབ་བྱེད་འདིས་རྟོགས་པར་བསྟན་པ་ནི། སྒྲ་ཡི་ཤེས་པ་དེ་ཉིད་ཀྱང་། །ཞེས་བྱ་བའོ། །འདི་ཉིད་རིགས་པ་ཅན་རྣམས་ཀྱིས་ཉེ་བར་འཇལ་བ་ཡིན་ནོ་ཞེས་ཟེར་བ་ལ། ཉེ་བར་འཇལ་བས་ཞེས་བྱ་བ་སྨོས་ཏེ། བ་མེན་
[5b]
[5b.1]གྱིས་འདི་བྱོས་ཞེས་འཛུད་པ་ནི་བ་མེན་གྱི་སྒྲ་མ་རྟོགས་པར་བ་མེན་གྱི་སྒྲའི་མིང་ཅན་རྟོགས་པ་དང་ལྡན་པ་ཡང་བ་མེན་རྟོགས་པར་མི་བྱེད་པ་དེ་ལ་དགོན་པ་པ་ན་རེ་བ་ལང་ཇི་ལྟ་བུ་ཡིན་པ་བ་མེན་དེ་ལྟ་བུ་ཡིན་ཞེས་བ་མེན་བ་ལང་དང་འདྲའོ་ཞེས་སྨྲས་པ་དེ་ཐོས་པ་དང་ལྡན་པས་ཀྱང་རིལ་པོ་མཐོང་ནས་
[5b.2]སྔར་བསྟན་པའི་ངག་དྲན་ནས་བ་ལང་དང་འདྲ་བར་ངེས་པར་བྱེད་པ་དེའི་ངེས་པ་ནི་ཉེ་བར་འཇལ་བའི་འབྲས་བུ་ཡིན་གྱི། མིང་དང་མིང་ཅན་འབྲེལ་པའི་ངེས་པ་ནི་མ་ཡིན་ཏེ། དེ་ལ་འཛུད་པའི་རྗེས་སུ་འབྲངས་ནས་རང་ཉིད་ཀྱིས་མངོན་སུམ་གྱི་དངོས་པོ་ལ་དྲན་པའི་བདག་ཉིད་འབྱུང་
[5b.3]བའི་ཕྱིར་རོ། །རྗེས་སུ་དཔག་པ་ནི་མངོན་སུམ་ཙམ་གྱི་ཡུལ་ལ་མ་ཡིན་ཏེ། ལྐོག་ཏུ་གྱུར་པ་ཡུལ་ཡིན་པའི་ཕྱིར་རོ། །འདིར་ནི་མིང་ཅན་ཉིད་དམ་ཅིག་ཤོས་ཀྱང་རུང་མངོན་སུམ་པ་ཉིད་དྲན་པ་ཡིན་ནོ། །འདི་ལ་མངོན་སུམ་པ་ཁྱད་པར་ཡིན་གྱི་རྗེས་སུ་དཔག་པ་ལ་ནི་ལྐོག་ཏུ་གྱུར་པ་ཡིན་ནོ་ཞེས་
[5b.4]བྱ་བའི་དོན་ཏོ། །འདྲ་བ་ཉིད་ནི་མངོན་སུམ་གྱི་ཡུལ་མ་ཡིན་པ་ཉེ་ཞིང་མཚན་ཉིད་མི་འདྲ་བ་མ་ཡིན་པའི་ཡུལ་དེ་ལ་སྣང་བ་རྣམ་པར་རྟོག་པ་ཙམ་ལས་བྱུང་བ་ནི་དེའི་ཡུལ་ཉིད་ཡིན་པ་དེས་རྟོགས་པ་དེས་ན་རང་གི་ངོ་བོས་འདྲ་བར་སྣང་བའི་རྣམ་པར་རྟོག་པས་འདྲ་བའི་ཡུལ་ཉིད་རྟོགས་པའི་
[5b.5]ཕྱིར་རང་བཞིན་གྱི་གཏན་ཚིགས་ཡིན་གྱི་ཚད་མ་གཞན་ནི་མ་ཡིན་ནོ། །རྒྱལ་དཔོག་པ་ནི་བ་ལང་རིལ་པོ་མཐོང་བས་བ་མེན་མཐོང་བ་ན་བ་ལང་ཉེ་བ་མ་ཡིན་ན་འདི་ནི་བ་ལང་དང་འདྲའོ་ཞེས་ཤེས་པ་ནི་མངོན་སུམ་ཡིན་ལ། འདི་དང་འདྲ་བ་ནི་བ་ལང་ངོ་ཞེས་བྱ་བ་ནི་ཉེ་བར་འཇལ་བ་ཡིན་ནོ་ཞེས་
[5b.6]ཟེར་རོ། །འདི་ལ་ཡང་སྔར་དང་ཕྱིས་དངོས་པོ་མཐོང་བའི་མངོན་སུམ་ཡིན་ལ། རྣམ་པར་རྟོག་པ་ནི་འདྲ་བ་ཉིད་ཀྱི་ཡུལ་ཅན་ཡིན་པས་རང་བཞིན་གྱི་གཏན་ཚིགས་ཁོ་ན་ཡིན་ནོ་ཞེས་བསྟན་པ་ནི། དེའི་ངོ་བོ་མངོན་སུམ་གྱིས་ཞེས་བྱ་བའོ། །རྣམ་པར་རྟོག་པ་མངོན་སུམ་ཡིན་པར་འདོད་པ་ལ་
[5b.7]ནི་མངོན་སུམ་ཉིད་འདི་ཡིན་ཏེ། འདི་ལྟར་དེ་དང་འདྲ་བ་ནི་འདི་ཡིན་ནོ་ཞེས་མ་ཤེས་པས་ནི་དེ་དང་འདྲ་བ་འདི་ཡིན་ནོ་ཞེས་རྟོགས་པ་དེས་ན། འདིའི་འདྲ་བ་ཉིད་འདི་དེའི་འདྲ་བ་ཉིད་དོ་ཞེས་དེའི་འདྲ་བ་ཉིད་རྟོགས་པ་ཁོ་ན་འདིའི་འདྲ་བ་རྟོགས་པ་འདྲ་བ་ཡིན་ནོ་ཞེས་བྱ་བ་ལ་དབྱེ་བ་མེད་པར་བསྟན་པ་ནི། འདི་
[6a]
[6a.1]ལྟར་འདི་དེ་དང་འདྲའོ་ཞེས་བྱ་བའོ། །མངོན་སུམ་རྟོགས་པ་མེད་པར་སྨྲ་བ་ལ་ནི་བདག་གི་རྗེས་སུ་བྱེད་པ་ནི་འདྲ་བ་ཡིན་ལ། དེའི་ཐ་སྙད་རྣམ་རྟོག་ཡིན་པ་ནི་རང་བཞིན་གྱི་གཏན་ཚིགས་ཡིན་ནོ་ཞེས་བསྟན་པ་ནི་དེའི་རྗེས་སུ་བྱེད་པ་ཞེས་བྱ་བའོ། །འདྲ་བ་ཉིད་དུ་སྣང་བའི་
[6a.2]རྣམ་པར་རྟོག་པ་ནི་དེའི་སྣང་བའི་རྣམ་པར་རྟོག་པ་དེའི་སྣང་བ་ཙམ་ལས་བྱུང་བའི་དེའི་ཡུལ་ཉིད་ལ་སྟེ། ལྐོག་ཤལ་ལ་སོགས་པར་སྣང་བའི་བ་ལང་གི་རྣམ་པར་རྟོག་པ་ཡང་དེར་སྣང་བ་ཙམ་ལས་བྱུང་བའི་ལྐོག་ཤལ་ལ་སོགས་པའི་ཡུལ་ཉིད་ལ་རང་བཞིན་གྱི་གཏན་ཚིགས་རང་གི་དོན་གྱི་རྗེས་སུ་
[6a.3]དཔག་པའོ། །རང་གི་རྟོགས་པ་གཞན་ལ་གོ་བར་བྱེད་པ་ན་འདི་ནི་འདི་དང་འདྲའོ་ཞེས་དེ་ལྟ་བུའི་རྣམ་པར་རྟོག་པའི་ཡུལ་ཉིད་ཁོ་ན་བ་བ་ལང་འདི་ཡིན་ཏེ། ལྐོག་ཤལ་དང་ལྡན་པའི་ཕྱིར་བ་ལང་གི་ཤེས་པའི་ལྐོག་ཤལ་ལ་སོགས་པའི་ཡུལ་ཉིད་བཞིན་ནོ་ཞེས་ཐ་སྙད་དུ་བྱེད་པར་བརྗོད་དོ་ཞེས་བཤད་
[6a.4]པ་ནི། དེ་ནི་འདི་དང་འདྲའོ་ཞེས་བྱ་བ་སྟེ། འདིར་ཡང་དེ་དང་མཚན་ཉིད་མི་མཐུན་པ་མ་ཡིན་པ་དངོས་པོ་དེའི་ངོ་བོ་ནི། དེ་ནི་འདི་དང་འདྲའོ་ཞེས་རྟོགས་པའི་ཡུལ་རྟོགས་པ་ཉིད་ཀྱི་ཤེས་པ་ཡིན་ཏེ་བ་ལང་གི་ཤེས་པའི་ལྐོག་ཤལ་ལ་སོགས་པ་བཞིན་དུ་རྣམ་པར་རྟོག་པའི་ཡུལ་ནི་འདྲ་བ་ཉིད་ཡིན་
[6a.5]ཏེ། དེ་ཡང་མཚན་ཉིད་མི་འདྲ་བའི་དངོས་པོའི་ངོ་བོ་ནི་རྟོག་པ་དེ་ཁོ་ནས་ཤེས་སོ་སྙམ་དུ་དགོངས་པའོ། །དངོས་པོ་གང་དག་གི་ངོ་བོ་བརྟག་བྱ་དང་འདྲ་བ་ཉིད་དེ་ནི་སྔ་མ་དང་ཕྱི་མའི་མངོན་སུམ་དག་ཉིད་ཀྱིས་རྟོགས་པ་ཡིན་པར་བསྟན་པ་ནི། རྣམ་པ་གཉིས་ནི་ཞེས་བྱ་བ་སྟེ། དེར་ནི་གཉིས་
[6a.6]ཁོ་ན་ཡིན་གྱི་གཅིག་ནི་མ་ཡིན་ནོ་ཞེས་བྱ་བའི་དོན་ཏོ། །ཡུལ་ལས་གཞན་པ་དབང་པོ་དང་གསལ་བ་ལ་སོགས་པའི་རྒྱུ་མཚན་གཞན་རྣམས་མེད་ན་བློ་ཡོད་པ་མ་ཡིན་པ་ནི་རྐྱེན་གཞན་ཚང་བར་བསྟན་པ་ཡིན་ནོ། །བློ་ནི་འབྱུང་དང་ཞེས་བྱ་བས་རང་བཞིན་བརྗོད་པ་ཡིན་པར་བསྟན་པ་ནི། གང་ལ་
[6a.7]རྒྱུ་མཚན་གཞན་ཡོད་པ་ན་ཞེས་བྱ་བའོ། །དམིགས་པའི་མི་དམིགས་པ་ནི་དམིགས་པ་མེད་པ་མ་ཡིན་ནམ། དེ་ཡང་མི་རིགས་ན་མེད་པའི་ཐ་སྙད་བྱེད་པ་ཉིད་མ་ཡིན་ཏེ། ཤིན་ཏུ་མྱོས་པ་དང་། བརྒྱལ་བ་ལ་སོགས་པའི་གནས་སྐབས་ན་མི་མཐོང་བའི་ཕྱིར། དེའི་ཚེ་ན་སྣང་བ་མི་
[6b]
[6b.1]དམིགས་པ་མེད་པ་ཡང་མ་ཡིན་ལ་གཞན་མཐོང་བ་དང་སོ་སོར་འབྲེལ་པ་དྲན་པ་དག་ཀྱང་མེད་པའི་ཤེས་པ་ལ་དགོངས་པ་དང་ལྡན་པ་མ་ཡིན་ཏེ་ཚད་མ་མེད་པའི་རྒྱུ་མཚན་ཡིན་པའི་ཕྱིར་རོ། །དེས་ན་གཞན་མཐོང་བ་ཉིད་དེ་ལས་གཞན་པ་དམིགས་པས་དབེན་པ་ནི་དེ་མེད་པར་གོ་བར་བྱེད་
[6b.2]པས་དངོས་པོའི་མེད་པ་རྟོགས་པར་བྱེད་པའི་ཕྱིར་ལྟོས་པ་ཡིན་ཏེ། གཞན་དུ་ན་དེ་ལ་ཕན་པར་ཉེ་བར་མཚོན་པ་མེད་པར་བསྟན་པ་ནི། དེ་ལ་འགའ་ཞིག་ཅེས་བྱ་བའོ། །རྟོགས་པ་ནི་ཤེས་པ་སྟེ་སྣང་བའི་ངོ་བོ་གཅིག་ཉིད་དུ་ངེས་པའི་ཕྱིར་རོ། །ཤེས་བྱ་ནི་སྣང་བ་དང་མི་སྣང་བའི་དབྱེ་བས་
[6b.3]མ་ངེས་པ་ཡིན་པའི་ཕྱིར་རྟོགས་པ་མ་ཡིན་པར་བསྟན་པ་ནི་རྟོགས་པའི་རྣམ་པ་ཞེས་བྱ་བའོ། །རྟོགས་པ་ནི་ཤེས་པའོ། །ལྐོག་ཏུ་གྱུར་པ་དང་ཅིག་ཤོས་ཀྱང་ཡིན་ལ། ཤེས་པ་ཡང་ཡིན་པས་ལྐོག་ཏུ་གྱུར་པ་དང་ཅིག་ཤོས་ཀྱི་ཤེས་པ་དེ་དག་གང་གི་ཡུལ་ཡིན་པ་དེ་ནི་དེ་བཞིན་ནོ། །འདི་
[6b.4]ཡང་ཕྱིས་ཞེས་བྱ་བ་ནི་དོན་དང་དོན་མེད་ནུས་པ་གང་ཞེས་བྱ་བ་འདི་ལའོ། །གཅིག་ལ་འཇུག་པའི་མངོན་སུམ་ལ་གཞན་མི་སྣང་བ་ལ་བདག་མི་འཇུག་གོ་ཞེས་བདག་རིག་པ་ལྐོག་ཏུ་གྱུར་པ་ལ་མི་འཇུག་པའི་རིག་པ་ཡང་། མངོན་སུམ་གྱི་རིག་པ་ལྟ་བུ་ཡིན་པའི་ཕྱིར་ལྐོག་ཏུ་གྱུར་པ་དང་ལྐོག་
[6b.5]ཏུ་མ་གྱུར་པའི་རིག་པ་གཅིག་ཉིད་ཡིན་པར་བསྟན་པ་ནི། གང་ལ་ང་ནི་མེད་པ་དེ་ཞེས་བྱ་བའོ། །ཅི་ལས་ཤེས་ཤེ་ན་ངེས་པ་ཉིད་དུ་རྟོགས་པ་ཉིད་ནི་ཞེས་བྱ་བའོ། །རྗེས་སུ་དཔག་པར་བྱ་བ་ལ་འབྲེལ་པ་འཛིན་པའི་དུས་སུ་མངོན་སུམ་འཇུག་པ་ཁོ་ན་མ་ཡིན་ནམ་སྙམ་སེམས་པ་ལ་མངོན་སུམ་
[6b.6]གྱིས་རྟོགས་ཀྱང་ཞེས་སྨོས་སོ། །ལྐོག་གྱུར་ཉིད་ཅེས་བྱ་བ་ནི་རྗེས་སུ་དཔག་པ་འཇུག་པའི་དུས་སུའོ། །དེའི་ཚེ་ཡང་ཆོས་ཅན་མངོན་སུམ་པ་མ་ཡིན་པའི་ཕྱིར་ཆོས་ཀྱང་མངོན་སུམ་པ་མ་ཡིན་ནོ། །སེམས་པ་ནི་དོན་ཤེས་ཞེས་བྱ་བའོ། །མངོན་སུམ་ལས་ཞེས་བྱ་བ་ནི་དེ་དང་དེ་མ་ཡིན་
[6b.7]པར་རིག་པ་དང་། རིག་པ་མ་ཡིན་པའི་རྟགས་འཛིན་པ་ལས་སོ། །རང་རིག་པའི་མངོན་སུམ་ཞེས་བྱ་བ་ནི་ཕྱི་རོལ་རིག་པ་མ་ཡིན་པའི་ངོ་བོའོ། །དབང་པོའི་ཤེས་པ་ཞེས་བྱ་བ་ནི་འབྲེལ་པ་འཛིན་པའི་དུས་སུ་འབྱུང་བའོ། །འབྲེལ་པ་རྟོགས་པ་ཞེས་བྱ་བ་ནི་རྟགས་འཛིན་པའི་མངོན་སུམ་
[7a]
[7a.1]གྱིས་ཆོས་དང་ཆོས་ཅན་གྱིའོ། །ཇི་ལྟར་ཡང་མངོན་སུམ་འཇུག་པས་དོན་མངོན་སུམ་པ་ཡིན་པ་དེ་བཞིན་དུ། དེ་ལོག་པས་མངོན་སུམ་པར་མ་ཡིན་པར་འགྱུར་བའི་ཕྱིར། མངོན་སུམ་དང་དེ་ལོག་པ་དང་ལྡན་པའི་ཆོས་ཀྱང་ཆོས་ཅན་ལ་མངོན་སུམ་པ་དང་ལྐོག་
[7a.2]ཏུ་གྱུར་པ་ཡིན་ནོ་ཞེས་བསྟན་པ་ནི་ཐ་དད་མེད་པར་གནས་པའི་སྒྲུབ་པའི་ངོ་བོ་ཞེས་བྱ་བའོ། །གང་གི་ཕྱིར་མངོན་སུམ་པའི་ས་ཕྱོགས་ནི་ཆོས་ཅན་ལ་བུམ་པ་མེད་པ་ནི་ཆོས་ཡིན་ཏེ་མེད་པའི་ས་ཕྱོགས་ནི་མངོན་སུམ་པ་མ་ཡིན་པའི་མེད་པའི་ཤེས་པའི་ཁོངས་སུ་གཏོགས་པའི་ཤེས་པ་ཅན་
[7a.3]ནི་མངོན་སུམ་པ་མ་ཡིན་པའི་ཆོས་ཅན་ལ་ཡང་མངོན་སུམ་ཡིན་ནོ་ཞེས་བྱ་བ་ནི་དཔེ་ཡིན་ནོ། །དངོས་པོ་མི་འཛིན་ཀྱང་ཆོས་འཛིན་པ་ཡིན་ན། ཆོས་རིག་པ་ཡིན་ཡང་རིག་པར་མི་འགྱུར་རོ་ཞེས་ལྡོག་པའི་ཤུགས་ཀྱིས་ཆོས་ཅན་རིག་ན་ཐམས་ཅད་རིག་པར་བསྒྲུབ་པར་འགྱུར་རོ་སྙམ་དུ་སེམས་པ་
[7a.4]ལ་དམིགས་ཀྱིས་བསལ་བར་བསྟན་པ་ནི། དངོས་པོ་དང་ཐ་མི་དད་པ་ཞེས་བྱ་བ་སྟེ། གཞན་གྱིས་སྒྲོ་བཏགས་པའི་ངོ་བོ་ནི་མེ་དང་ལྡན་པའི་ཕྱོགས་བཞིན་དུ་ཆོས་ཅན་མངོན་སུམ་ཉིད་ཡིན་ཡང་མངོན་སུམ་མ་ཡིན་ལ། གཞན་གྱིས་སྒྲོ་མ་བཏགས་པའི་དངོས་པོའི་ཆོས་ནི་སྐད་ཅིག་པ་ཉིད་
[7a.5]བཞིན་དུ་ཆོས་ཅན་དང་ལྷན་ཅིག་མངོན་སུམ་གཅིག་གི་ཡུལ་ཡིན་ཞེས་བྱ་བའི་དོན་ཏོ། །ཆོས་གཙོ་བོའི་རྒོལ་བ་ལ་བསྟན་པ་ནི། རྗེས་སུ་དཔག་པས་ཞེས་བྱ་བའོ། །ཆོས་ཅན་གཙོ་བོ་ལ་བསྟན་པ་ནི་མངོན་སུམ་ཉིད་དུ་གྱུར་ན་ཡང་ཞེས་བྱ་བའོ། །མཐོང་བའི་ངོ་བོ་ཞེས་བྱ་བ་ནི་ཆོས་ཅན་གྱི་
[7a.6]འབྲེལ་པ་འཛིན་པའི་དུས་སུའོ། །ཆོས་ཅན་བཞིན་དུ་ཆོས་ཀྱང་འབྲེལ་པ་འཛིན་པའི་དུས་སུ་མངོན་སུམ་པ་ཡིན་ནོ་སྙམ་དུ་སེམས་པ་ལ། རྗེས་སུ་དཔག་པས་ཞེས་བྱ་བ་སྨོས་ཏེ། མི་འདོད་ཀྱང་ཞེས་བྱ་བ་ནི་ལྟོས་པ་མེད་ཀྱང་ཞེས་བྱ་བའོ། །དེ་ཞེས་བྱ་བ་ནི་ལྐོག་ཏུ་གྱུར་པ་ཉིད་དོ། །ལྐོག་
[7a.7]ཏུ་གྱུར་པའི་དངོས་པོའི་ངེས་པ་ཉིད་ནི་རྗེས་སུ་དཔག་པའི་དངོས་པོ་དང་འབྲེལ་པའི་ངོ་བོ་ཚད་མ་ཉིད་དུ་ངེས་པ་ཡིན་པར་བསྟན་པ་ནི་འདིས་ནི་ཞེས་བྱ་བའོ། །རྟོགས་པར་བྱེད་པ་ཉིད་ནི་ཚད་མ་ཉིད་མ་ཡིན་ཏེ་ཚད་མེད་པ་ཡིན་པ་ལ་ཡང་ཡོད་པའི་ཕྱིར་རོ། །རྟོགས་པའི་ཁྱད་པར་ནི་དངོས་པོ་དང་འབྲེལ་
[7b]
[7b.1]པ་ཉིད་དུ་བསྟན་པ་ནི། དངོས་དང་འབྲེལ་པ་ཙམ་གྱིས་ཞེས་བྱ་བའོ། །གང་ཞིག་རྒྱུའི་ཚོགས་པ་ལས་ཞེས་བྱ་བ་ལ་སོགས་པའི་རིགས་པའི་རྒྱུའི་ཚོགས་པ་ཡང་འབྲས་བུའི་རྟོགས་པར་བྱེད་པ་ཉིད་དུ་བསྟན་པ་ནི། གང་ཕྱིར་ཚོགས་པ་ཡོད་གྱུར་ལ། །ཞེས་བྱ་བའོ། །གཞལ་བྱ་གཉིས་
[7b.2]ལས་ཞེས་བྱ་བ་ནི་དེའི་ཤེས་པ་ཡིན་ལ་འདིར་ཤེས་པ་ཡང་འཛིན་པ་ཁོ་ན་སྟེ་ཤེས་པར་བྱེད་པ་པོའི་དབང་དུ་བྱས་པ་གང་ཡིན་པ་ལས་ཞེས་བྱ་བའི་རིགས་པ་ལས་བསྟན་པའི་དབྱེ་བས་རང་གི་རྒྱུ་མཚན་རྟོགས་པར་བྱེད་དོ། །དེའི་ཕྱིར་འདི་འབྲས་བུའི་གཏན་ཚིགས་ཡིན་པར་བསྟན་པ་
[7b.3]ནི་གལ་ཏེ་ཡང་གདོན་མི་ཟ་བར་ཞེས་བྱ་བའོ། །གཞལ་བྱ་དང་ལྡན་པ་ཉིད་ཀྱིས་ཚད་མ་ཉིད་ལ་ཁྱབ་པ་ཡིན་པར་བསྟན་པ་ནི། གཞལ་བྱ་གཉིས་ལས་ཞེས་བྱ་བའོ། །བདག་ནི་ཚད་མ་ཡིན་ལ་དེ་ཡང་རྟག་པའི་ཕྱིར། གཞལ་བྱ་མེད་ཀྱང་ཡོད་ན་ཇི་ལྟར་ཁྱབ་པ་ཡིན་སྙམ་དུ་སེམས་པས་
[7b.4]བདག་ཡོད་དོ་ཞེ་ན་ཞེས་བྱ་བའོ། །བདག་ཙམ་ནི་ཚད་མ་མ་ཡིན་གྱི་འོན་ཀྱང་དེའི་རྣམ་པར་འགྱུར་བ་ཡིན་ལ། དེ་ཡང་གཞལ་བྱ་ཡོད་ན་ཡོད་ལ་དེ་མེད་ན་ནི་མ་ཡིན་ནོ་ཞེས་བསྟན་པ་ནི་དེ་ཡང་ཞེས་བྱ་བའོ། །གཅིག་ཅེས་བྱ་བ་ནི་རང་གི་མཚན་ཉིད་དོ། །གཞན་ཞེས་བྱ་བ་ནི་སྤྱིའི་
[7b.5]མཚན་ཉིད་དོ། །རྟོགས་བཞིན་པ་ཐམས་ཅད་ནི་རང་གི་ངོ་བོ་ཁོ་ནས་ཡིན་གྱི། གཞན་གྱི་ངོ་བོས་མ་ཡིན་པ་མ་ཡིན་ནམ་དེའི་ཕྱིར་ཇི་ལྟར་དེ་ལས་གཞན་པ་ཞེས་ཇི་ལྟར་བརྗོད་སྙམ་དུ་སེམས་པ་ལ། གཞན་གྱི་ངོ་བོ་རྟོགས་པ་ཉིད་སྒྲུབ་པར་བྱེད་པ་ནི་དོན་བྱེད་ནུས་པ་ནི་རང་གི་ངོ་བོ་དམིགས་པ་
[7b.6]ལའོ་གཞན་ནི་རང་གི་ངོ་བོ་དམིགས་པ་མེད་ན་དམིགས་བཞིན་པ་ཀུན་རྫོབ་པའི་ཡང་དག་པའི་རྟོགས་པས་རྟོགས་བཞིན་པའི་གཞན་གྱི་ངོ་བོས་དམིགས་པར་འགྱུར་རོ་ཞེས་བྱ་བའི་དོན་ཏོ། །དེ་དག་དེ་ལྟར་རྟོགས་པ་ནི་རང་གི་མཚན་ཉིད་དང་ཅིག་ཤོས་ཉིད་དུ་སྔོན་གྱི་སློབ་དཔོན་རྣམས་ཀྱིས་
[7b.7]གསུངས་སོ་ཞེས་བྱ་བའི་དོན་ཏོ། །བར་སྐབས་ཀྱི་རྒོལ་བ་ལ་བསྟན་པ་ནི་བར་སྐབས་ཀྱི་ཚིགས་སུ་བཅད་པའོ། །འབྲས་བུ་དང་། རྒྱུ་དང་། དེའི་ནུས་པ་ཡང་ཚད་མས་རྟོགས་པ་ཁོ་ན་ཡིན་ཡང་སྒྱུ་མ་ལ་སོགས་པ་བཞིན་དུ་མེད་པ་ཡིན་ནོ་ཞེས་བྱ་བའོ། །ཕྱོགས་སྔ་མ་པའི་བསམ་པ་ནི་
[8a]
[8a.1]གནོད་པར་བྱེད་པ་མེད་ན་མི་རིགས་སོ་སྙམ་པས་ཚད་མ་ཅན་མ་ཡིན་པ་ཉིད་ཀྱི་ཕྱིར་མ་ཡིན་ནོ་ཞེས་བསྟན་པ་ནི། གལ་ཏེ་དོན་ནུས་པ་འགལ་ཡང་ཞེས་བྱ་བ་ལ་སོགས་པའོ། །བྱེད་པ་མེད་པ་ཞེས་བྱ་བ་ནི་དེའི་རང་གི་ངོ་བོ་ཉམས་པ་མ་ཡིན་ཡང་དེ་ལ་གཞན་མེད་ན་འབྲས་བུ་མཐོང་
[8a.2]བ་མ་ཡིན་ནོ། །ཡུལ་ཉུང་ཟད་ལ་ཁྱབ་པ་ཉིད་ཁོ་ན་ཁྱབ་པ་མ་ཡིན་པ་ཉིད་ཡིན་ལ་དེ་ཡང་མངོན་སུམ་གྱི་ཡུལ་མ་ཡིན་པར་བསྟན་པ་ནི། དེ་ཡུལ་ཁྱབ་མིན་ཞེས་བྱ་བའོ། །རྟག་པ་ཉིད་དེ་དུས་གཞན་དུ་གནས་ཉིད་ཀྱི་ངོ་བོ་ནི་མངོན་སུམ་གྱི་ཡུལ་མ་ཡིན་ནོ། །རྟག་པ་མེད་ཅེས་བྱ་བ་ནི་
[8a.3]སྐད་ཅིག་པ་ལས་ཏེ་བྱེད་པ་སྟེ་བྱ་བ་དེའི་དུས་ན་མེད་པར་བསྟན་པ་ནི་སྐད་ཅིག་པའི་ཞེས་བྱ་བའོ། །ཡོད་པ་ནི་སྐྱེས་པའོ། །རང་གི་ངོ་བོ་ལས་བྱེད་པ་གཞན་པ་མ་ཡིན་ནོ་ཞེས་བསྟན་པ་ནི། དེའི་དེ་མ་ཐག་ཅེས་བྱ་བའོ། །འབྲས་བུ་དེ་གཞན་ཡང་སྟེ་རྒྱུ་མ་ཡིན་པར་འདོད་པ་ཡང་སྔ་མའི་དེ་མ་
[8a.4]ཐག་པ་ཞེས་འཁྲུལ་པའོ། །ཐམས་ཅད་ལྟོས་པ་ཞེས་བྱ་བ་ནི་འབྲས་བུ་དུ་བ་ཉིད་བོང་བུ་ལ་ལྟོས་པར་ཡང་འགྱུར་རོ། །དེ་དང་འབྲེལ་པ་ནི་སྐད་ཅིག་དང་འབྲེལ་པ་སྟེ་རྒྱུན་དང་ངོ་། །ཐ་དད་པ་ལ་ནི་ཞེས་བྱ་བ་ནི་རྒྱུན་དང་རྒྱུན་ཅན་དག་གིའོ། །རྒྱུན་དེའི་ཡང་སྨྲས་པ་དང་། མ་སྨྲས་པ་ཡང་
[8a.5]སྡུད་པ་ནི། རྒྱུན་ཉིད་དེ་ལས་ཞེས་བྱ་བའོ། །བརྟགས་པ་ཞེས་བྱ་བ་ནི་རྒྱུན་དུའོ། །དེ་དང་འབྲེལ་པས་ཞེས་བྱ་བ་ནི་རྒྱུན་དང་ངོ་། །རྒྱུན་གྱི་བྱེད་པ་པོ་ཡིན་པའི་ཕྱིར་སྐད་ཅིག་མ་རྣམས་ཡོད་པ་གཙོ་བོ་ཡིན་ནོ་སྙམ་དུ་སེམས་པ་ནི། རྒྱུ་དང་འབྲས་བུ་འབྲེལ་པ་ཞེས་བྱ་བ་ནི་རྗེས་སུ་འགྲོ་བ་ཙམ་
[8a.6]གྱི་རྒྱུ་ཉིད་ནི་རྒྱུ་དང་ཅིག་ཤོས་དག་ལ་ཡང་མཚུངས་པ་ཡོད་པར་བསྟན་པ་ནི། ཁམས་གསུམ་གྱི་ཞེས་བྱ་བའོ། །རྟག་དང་ཅིག་ཤོས་ཕྱོགས་དག་ནི། །ཞེས་བྱ་བ་ནི་རྟག་པ་ནི་ལྡོག་པ་མེད་པ་སྐད་ཅིག་པ་ཡིན་ན་རྗེས་སུ་འགྲོ་བའི་ཁྱད་པར་མེད་དོ། །སྐད་ཅིག་པ་ནི་རྒྱུན་གྱིས་བྱེད། །ཅེས་
[8a.7]པ་ལ་རྒྱུན་གཞན་ལ་ལྟོས་ན་ཐུག་པ་མེད་པར་འགྱུར་བར་བསྟན་པ་ནི། གལ་ཏེ་རྒྱུན་གཞན་དག་ཏུ་ནི་ཞེས་བྱ་བའོ། །འབྲས་བུ་ཉིད་མེད་པ་ནི་རྗེས་སུ་འགྲོ་བ་ཉིད་ཀྱིས་སོ། །སྐད་ཅིག་པའི་རྒྱུན་ཡང་རྒྱུན་གྱི་འབྲས་བུ་ཡིན་ཞེས་བྱ་བའི་ཕྱོགས་ལ་དེ་ཡང་སྐད་ཅིག་པ་ཡིན་པའི་ཕྱིར་རྒྱུན་གཞན་ལ་
[8b]
[8b.1]ལྟོས་པ་ནི་ཐུག་པ་མེད་པར་བསྟན་པ་ནི། གང་གི་ཕྱིར་འདིར་ཡང་རྒྱུན་གྱིས་ཞེས་བྱ་བ་སྟེ། འབྲས་བུ་ཉིད་ལ་བྱེད་པ་པོ་ནི་རྒྱུ་མཚན་ཡིན་ཏེ། སྦྱོར་བར་བྱེད་པ་པོ་ཡིན་ཏེ་དེའི་སྟོབས་ཀྱིས་འབྲས་བུ་ཉིད་དུ་གསལ་བའི་ཕྱིར་རོ། །གཞན་པའི་འབྲས་བུ་ཡིས་ཞེས་བྱ་བ་ནི་མི་ཤེས་པའི་ངོ་བོའི་
[8b.2]འཚེད་པ་དང་། འཚེད་པ་ལ་སོགས་པས་སོ། །རྩ་བའི་ཞེས་བྱ་བ་ནི་མེ་དང་སྔོན་པོ་ལ་སོགས་པའོ། །དེ་ལྟར་མི་སྲིད་པའི་མཚན་ཉིད་བསྟན་ནས་ཁྱབ་ཆེས་པ་བསྟན་པ་ནི། ཤེས་པའི་འབྲས་བུས་ཞེས་བྱ་བ་སྟེ། རྨི་ལམ་དུ་མཐོང་བ་ནི་མེད་ཀྱང་ཤེས་པ་ལ་གནོད་པ་མེད་པ་ཁོ་ནའོ་
[8b.3]ཞེས་བྱ་བའི་དོན་ཏོ། །ཤེས་པ་ཤེས་བྱའི་འབྲས་བུ་ཉིད་ཤེས་པ་ལ་མངོན་སུམ་མེད་པར་བསྟན་པ་ནི། འདི་ལའང་ཞེས་བྱ་བའོ། །དེས་སམ་ནི་འབྲས་བུའི་ངོ་བོས་སོ། །མངོན་སུམ་དེ་ཉིད་ལས་མིན་ཏེ། །ཞེས་བྱ་བ་ནི་འབྲས་བུ་སྟེ་དེ་ཞེས་བྱ་བ་ནི་མངོན་སུམ་སྟེ་འབྲས་བུའོ། །
[8b.4]སྔར་ནི་ཤེས་བྱའི་ངོ་བོ་རྒྱུ་ཡིན་པའི་དུས་སུའོ། །འཇུག་པ་མིན་པ་ནི་འབྲས་བུ་དང་རྒྱུ་དག་མ་སྐྱེས་པ་ན་དུས་མཚུངས་པ་ནི་མ་ཡིན་པའི་ཕྱིར། འཇུག་པའི་སྔ་རོལ་དུ་ཞེས་བྱ་བར་འབྲེལ་ཏོ། །དེ་སྟེ་ཁྱོད་ལ་འབྲས་ཉིད་མིན་ཏེ་དུས་མཚུངས་པའི་ཕྱིར་རོ། །འོན་ཏེ་དེའི་དུས་ན་འབྲས་བུ་
[8b.5]དམིགས་ནས་རྒྱུ་ནི་དུས་སྔ་མ་པར་ངེས་པར་བྱེད་དོ་སྙམ་དུ་སེམས་པ་སེལ་བར་བྱེད་པ་ནི་དེ་ཡང་ཞེས་བྱ་བའོ། །གཞན་གྱི་ཕྱོགས་རྗེས་སུ་བརྗོད་ནས་སུན་འབྱིན་པ་ནི། དེ་ལྟར་མཐར་ཐུག་ཉིད་མེད་པར། །ཞེས་བྱ་བ་སྟེ། འབྲས་བུ་དེ་ཤེས་པའི་དུས་ན་མེད་པས་དེ་ཉིད་ཀྱིས་ཤེས་པ་མ་ཡིན་ལ། 
[8b.6]ཡིན་ན་ཡང་དུས་མཚུངས་པའི་ཕྱིར་འབྲས་བུ་ཉིད་མ་ཡིན་ནོ་ཞེས་བྱ་བ་ལ་སོགས་པའི་མཐར་ཐུག་པ་མེད་པར་རྗེས་སུ་འཇུག་གོ་ཞེས་བྱ་བའི་དོན་ཏོ། །རྒྱུ་དང་འབྲས་བུ་ཉིད་ནི་བྱེད་པ་དང་བྱ་བ་ཉིད་དོ། །ཀ་བ་གཅིག་ཉིད་བུམ་པ་དང་ལྷན་ཅིག་གམ། ལྷན་ཅིག་མ་ཡིན་པར་སྔར་མཐོང་བ་ངོ་
[8b.7]ཤེས་པས་གལ་ཏེ་དམིགས་ན་སྐད་ཅིག་པར་འདོད་པ་ཉམས་པར་འགྱུར་རོ་ཞེས་བསྟན་པ་ནི། དེ་ལྟར་བརྟག་པར་ཞེས་བྱ་བའོ། །སོ་སོར་ཞེས་བྱ་བ་ནི་སྔ་མའི་ངོ་བོ་ཕྱི་མ་ལ་མ་ཡིན་ཞིང་དེ་ལ་ཕྱི་མ་ཡང་མ་ཡིན་ནོ། །དྲན་པ་ནི་རྣམ་པར་རྟོག་པ་སྟེ་ཐོག་མ་མེད་པའི་བག་ཆགས་ཀྱི་བསྐྱེད་བྱ་
[9a]
[9a.1]ཡིན་ལ། ཉམས་སུ་མྱོང་བའི་བག་ཆགས་ཀྱི་བསྐྱེད་བྱའི་དྲན་པ་ནི་ཇི་ལྟར་ཉམས་སུ་མྱོང་བ་ཁོ་ན་ལ་འཇུག་གི །གཅིག་ཉིད་ལ་མ་ཡིན་པར་བསྟན་པ་ནི། སྔ་མ་དང་ཕྱི་མའི་རྟོགས་པ་ཡིས་ཞེས་བྱ་བའོ། །ཉམས་སུ་མྱང་བ་འམ་ཉམས་སུ་མྱོང་བའི་བག་ཆགས་
[9a.2]མེད་ན་ཕྱི་རོལ་རྣམས་ལ་བདག་རིག་པར་བྱེད་པ་པོ་ཉིད་ཡིན་ན། ཐམས་ཅད་ཐམས་ཅད་མཐོང་བར་འགྱུར་བར་བསྟན་པ་ནི། གལ་ཏེ་བདག་གཅིག་ཉིད་ཡོད་ཀྱང་ཞེས་བྱ་བའོ། །ཇི་ལྟར་ཕྱི་རོལ་གྱི་སྒྲུབ་པ་ལ་ཚད་མ་དགོས་པ་དེ་བཞིན་དུ། བདག་ཀྱང་ངོ་སྙམ་དུ་སེམས་པ་འཁྲུལ་པ་ཡིན་
[9a.3]པར་བསྟན་པ་ནི་བདག་ལ་བརྟེན་པ་ཞེས་བྱ་བའོ། །ཚད་མ་ནི་བདག་མེད་ཀྱང་འཁྲུལ་པ་མ་ཡིན་པར་བསྟན་པ་ནི། བདག་ལ་བརྟེན་པ་མ་ཡིན་ཡང་ཞེས་བྱ་བའོ། །ཐོབ་པར་བྱེད་པའི་ཤེས་པའི་ཐོབ་པ་ནི་ཚད་མ་ཉིད་ཡིན་ཏེ། དེ་ནི་བདག་མེད་ཀྱང་འབྲས་ཉིད་ལ་སོགས་པ་བཞིན་དུ་རྗེས་སུ་
[9a.4]འགྲོ་བ་དང་ལྡོག་པའི་ལས་བྱུང་བའི་རྣམ་པར་རྟོག་པས་རྟོགས་པ་ཉིད་དུ་བསྟན་པ་ནི། མཐོང་བའི་ཞེས་བྱ་བའོ། །བདག་ཡོད་ན་ཡང་ཞེས་བྱ་བ་ནི་ཙམ་གྱིས་ཞེས་བྱ་བ་དེའི་བཤད་པའོ། །གང་རུང་ནི་ཞེས་བྱ་བ་ནི་ཤེས་པའི་འོ། །དེ་ལྟ་ཡིན་ན་བདག་ཡོད་ཀྱང་གང་ཞིག་ཚད་མ་ཡིན་ཞེ་
[9a.5]ན། མངོན་སུམ་དང་ནི་རྗེས་དཔག་དག །ཁོ་ན་ཞེས་བྱ་བ་སྨོས་སོ། །དེ་ལྟ་ཡིན་ན་དེ་དག་ཁོ་ནས་བདག་གམ་ཕྱི་རོལ་གྱི་མི་རྟག་པ་ཉིད་རྟོགས་པར་བྱེད་དོ་སྙམ་དུ་སེམས་པ་ལ་སྔ་མ་དང་ཕྱི་མའི་ཞེས་བྱ་བ་སྨོས་སོ། །དེའི་ཕྱིར་དེ་དག་ཙམ་ནི་དེ་ཁོ་ན་ཉིད་ཡིན་པར་བསྟན་པ་ནི་ཤེས་པས་
[9a.6]མི་མྱོང་བའི་ཞེས་བྱ་བའོ། །འབྲས་བུ་ལ་སོགས་པ་ཉིད་གྲུབ་ན་རྒྱུའི་དོན་ལ་རྗེས་སུ་དཔག་པ་འབྲས་བུ་མཐོང་བ་ཡིན་གྱི། མ་གྲུབ་ན་མ་ཡིན་ནོ་ཞེས་བསྟན་པ་ནི་རྗེས་སུ་དཔག་པ་དེ་ཡང་ཞེས་བྱ་བ་སྟེ། དངོས་ལ་ནི་འབྲས་བུར་གྱུར་པའམ། རྒྱུར་གྱུར་པ་ལ་མངོན་སུམ་གྱིས་རིག་པ་མེད་ན་
[9a.7]མི་འབྱུང་བ་འཛིན་པ་མེད་པའི་ཕྱིར་རྗེས་སུ་དཔག་པ་འཇུག་པ་མེད་དོ་ཞེས་བྱ་བར་འབྲེལ་ཏོ། །རྗེས་སུ་དཔག་པ་ཁོ་ནས་མེད་ན་མི་འབྱུང་བ་རིགས་པ་ཡིན་ཐུག་པ་མེད་པར་བསྟན་པ་ནི། སྔོན་རོལ་མངོན་སུམ་ཞེས་བྱ་བའོ། །འབྲས་བུ་ཉིད་ལ་སོགས་པ་འབའ་ཞིག་མ་ཡིན་པ་མ་ཡིན་ཞིང་། 
[9b]
[9b.1]གཟུང་བ་ཉིད་ལ་སོགས་པ་ཡང་མ་ཡིན་པར་བསྟན་པ་ནི། འབྲས་སོགས་གཞལ་བྱ་རེ་ཞིག་ཞོག །ཅེས་བྱ་བའོ། །དེ་ལྟར་ཡང་དེ་དོན་མེད་པར་ནུས་པ་མ་ཡིན་པར་བསྟན་པ་ནི་གཞི་མེད་ཅེས་བྱ་བ་ལ་སོགས་པའོ། །གལ་ཏེ་འདི་ནི་སྔོན་པོའོ་ཞེས་བྱ་བའི་རྣམ་པར་ཤེས་པ་ལ་ཕྱི་རོལ་
[9b.2]གྱི་སྔོན་པོ་ལ་རྟོག་པ་ན་ཇི་ལྟར་དམིགས་པ་མེད་པ་ཡིན་ཞེ་ན། ཤེས་པ་དམིགས་དང་བཅས་འགྱུར་ན། །ཞེས་བྱ་བ་སྨོས་སོ། །རྣམ་པར་རྟོག་པ་ནི་གཟུང་བ་དང་འཛིན་པ་ཉིད་དུ་མཐོང་བ་ལ་དབྱེ་བ་བྱེད་པ་ཡིན་ཏེ། དེ་མ་ཡིན་པའི་ངོ་བོར་རིག་པ་མ་ཡིན་པའི་ཕྱིར་རོ་ཞེས་བསྟན་པ་ནི་
[9b.3]འགྲོ་འདིར་རྒྱུ་ཉིད་ཅེས་བྱ་བ་སྟེ། གལ་ཏེ་ཡང་མཐོང་བའི་རྗེས་སུ་དཔག་པའི་རྣམ་པར་རྟོག་པ་སྔོན་པོ་དང་དེ་མཐོང་བ་དག་གི་རྒྱུ་དང་། རྒྱུ་དང་ལྡན་པ་ཉིད་ཁོ་ན་རྗེས་སུ་འབྲང་བར་བྱེད་པ་སྟེ། མཐོང་བ་ལ་དབྱེ་བ་མེད་པའི་ཕྱིར་ཞེས་བྱ་བའི་དོན་ཏོ། །གནོད་པ་མེད་པའི་སོ་སོར་སྣང་བའི་རྒྱུ་
[9b.4]མཚན་གྱིས་དམིགས་པ་དང་བཅས་པ་ཡིན་ན་རབ་རིབ་ཅན་གྱི་ཤེས་པ་ལ་ཡང་དེར་སྣང་བའི་གནོད་པ་མེད་པའི་ཕྱིར་དེར་འགྱུར་རོ། །དོན་མེད་ཀྱང་འབྱུང་བའི་ཕྱིར་དེར་མི་འགྱུར་རོ་ཞེ་ན་ཡང་། དོན་རྒྱུ་ཉིད་ཁོ་ནས་དམིགས་པ་དང་བཅས་པ་ཉིད་དུ་བསྟན་པ་ནི། སྣང་བ་ཙམ་གྱིས་ཞེས་བྱ་
[9b.5]བའོ། །འོན་ཏེ་རྒྱུ་ཉིད་ཀྱང་མ་ངེས་པའི་སྣང་བ་ཙམ་གྱིས་མི་འགྲུབ་པོ་ཞེ་ན། གང་ཞིག་གང་གི་ཞེས་བྱ་བའོ། །དོན་རྒྱུ་ཉིད་མི་འཛིན་པའི་ཕྱིར་མི་འགྱུར་རོ་ཞེས་བསྟན་པའི་ཕྱིར་གཞན་གྱི་འདོད་པ་ཉིད་ཀྱི་འབྲས་བུ་དང་རྒྱུ་ཉིད་རྗེས་སུ་རྗོད་པར་བྱེད་པ་ནི་འདི་ནི་ཞེས་བྱ་བའོ། །སྔོན་པོ་གཟུང་བར་བྱ་བ་ཉིད་
[9b.6]ཀྱིས་གསལ་བར་སྣང་བཞིན་པ་ནི་རྒྱུ་ཉིད་ཀྱིས་དམིགས་པ་མ་ཡིན་པར་བརྗོད་པ་ཡིན་ན། རྒྱུ་གང་གིས་རབ་རིབ་ཅན་གྱི་ཤེས་པར་ཐལ་བར་འགྱུར་སྙམ་དུ་སེམས་པ་ནི། རྒྱུ་ཉིད་ཀྱིས་ནི་དམིགས་པ་མ་ཡིན་གྱི་ཞེས་བྱ་བ་སྟེ་རྒྱུ་ཉིད་ཙམ་གྱིས་མ་ཡིན་པའོ། །རྒྱུ་ཉིད་བཞིན་དུ་གཟུང་བྱ་ཉིད་ཀྱང་མི་
[9b.7]འགྲུབ་པོ། །དེའི་ཕྱིར་ཐལ་ཆེས་པ་ཁོ་ན་ཡིན་པར་བསྟན་པ་ནི་སྔོན་པོ་ལ་སོགས་པ་མ་གཏོགས་པའི་ཞེས་བྱ་བའོ། །དོན་གྱི་བྱ་བ་བྱེད་པ་ཉིད་དང་། ཅིག་ཤོས་དག་གིས་སོ་སོར་སྣང་བཞིན་པའི་ཁྱད་པར་ལས་དམིགས་པ་དང་བཅས་པ་དང་། ཅིག་ཤོས་ཉིད་ཀྱི་ཁྱད་པར་ཡིན་ནོ་སྙམ་དུ་སེམས་
[10a]
[10a.1]པ་ནི་འཁྲུལ་པ་ཉིད་ཅེས་བྱ་བའོ། །དོན་བྱེད་ནུས་པའི་ཤེས་པ་ནི་ངོ་བོ་ཉིད་ཀྱིས་རྟོགས་པར་བྱེད་པ་ནི་དོན་བྱ་མྱོང་བ་ཞེས་བྱ་བའོ། །སོ་སོར་སྣང་བཞིན་པ་དེ་ཉིད་མྱང་བྱ་མྱོང་བྱེད་གང་ཡིན་པ་དེ་ནི་དེ་མྱོང་བ་སྟེ། དེའི་འཛིན་བྱེད་ལས་གཞན་གྱི་ཤེས་པ་ཡིན་ནོ་ཞེས་བྱ་བའི་དོན་
[10a.2]ཏོ། །དེ་ཉིད་དམ་ཤེས་པ་ཞེས་བྱ་བ་བརྟག་པ་གསུམ་པ་ཡིན་པར་བསྟན་པ་ནི་འོན་ཏེ་དེ་ཡང་མྱོང་ཞེས་བྱ་བའམ། གཞན་ཞེས་བྱ་བའི་དོན་གྱི་བདག་ཉིད་ཡིན་ནམ་ཅི་ཞེས་བྱ་བ་ནི་དེའི་འོག་ཏུ་ཡང་མཐའ་གསལ་བར་བྱེད་པའི་ཕྱིར་དོན་བྱ་བ་སྟེ་དོན་སྒྲུབ་པར་བྱེད་པ་ནི་ཐ་དད་པ་ཡིན་པའམ། དོན་གྱི་
[10a.3]ངོ་བོ་འམ་དེའི་ཤེས་པ་གཞན་གྱི་ངོ་བོ་ཡིན་པར་ཡང་འགྱུར་རོ་ཞེས་བྱ་བའི་དོན་ཏོ། །རྒྱུ་རྣམས་ནི་གདོན་མི་ཟ་བར་འབྲས་བུ་དང་ལྡན་པར་འགྱུར་རོ་ཞེས་བྱ་བའི་རིགས་པས་འཁྲུལ་པར་མངོན་པར་འདོད་པའི་ཤེས་པ་ལ་ཡང་དོན་བྱེད་པ་མེད་པ་ཙམ་གྱིས། མི་བདེན་པ་ཁོ་ནར་ངེས་པར་བྱེད་པ་མ་ཡིན་
[10a.4]པར་བསྟན་པ་ནི་དེའི་བྱ་བ་དོན་གཞན་ལ་ཞེས་བྱ་བའོ། །གལ་ཏེ་གཞན་ཞེས་བྱ་བ་ནི་གཟུགས་ཀྱིའོ། །རང་མྱང་བ་ལ་ཡང་ཞེས་བྱ་བ་ནི་གཟུགས་རིག་པ་ལ་ཡང་ངོ་། །དེ་ནི་མྱོང་ཡང་ནི་རེག་བྱ་རིག་པ་ལ་ཡང་ངོ་། །འཁྲུལ་པ་ལ་ཡང་སྟེ་རིག་པའི་ཤེས་པ་ལ་ཡང་ཡོངས་སུ་ཚིམ་པར་འགྱུར་རོ། །
[10a.5]དགུན་སྨད་ཀྱི་དུས་སུ་མཁྲིས་པའི་རིམས་ཀྱིས་གྲང་བའི་རེག་པ་ཡང་དྲོ་བ་ཡིན་པར་སྣང་བར་བསྟན་པ་ནི་གྲང་བའི་དུས་སུ་ཞེས་བྱ་བ་སྟེ། དགུན་སྨད་ལ་ནི་གྲང་བའི་རེག་པས་གཞན་ལ་གནོད་པར་མཐོང་གི་རིམས་ནད་ཅན་ལ་ཡང་དྲོ་བར་ཚོར་བར་ཡོད་པས་ཡོངས་སུ་ཚིམ་པར་བྱེད་པར་བརྗོད་པ་ཡིན་
[10a.6]ནོ། །ཚད་མར་གྱུར་པ་ཉིད་ཀྱི་མྱོང་བ་ནི་ཡོངས་སུ་ཚིམ་པར་བྱེད་པ་ཡིན་གྱི། རང་དབང་ནི་མ་ཡིན་ནོ་ཞེ་ན་མྱོང་བ་ཚད་མ་ཡིན་ན་ནི་ཞེས་བྱ་བའོ། །དེ་ལ་ཡང་སྐྱོན་ཅན་ཞེས་བྱ་བ་ནི་རབ་རིབ་ཅན་གྱི་བློ་ཡང་དམིགས་པ་དང་བཅས་པ་ཉིད་དུ་འགྱུར་རོ་ཞེས་བྱ་བའོ། །ཡོངས་སུ་ཚིམ་པ་བཞིན་དུ་ལྷག་
[10a.7]པར་སྨོས་པ་ཡང་དེ་ལ་མྱོང་བར་འགྱུར་བར་བསྟན་པ་ནི་དོན་དུ་ནི་སྨོས་པ་ཞེས་བྱ་བའོ། །ཀུན་སྒྲུབ་བྱེད་ཅེས་བྱ་བ་ནི་རབ་རིབ་ཅན་གྱི་མྱོང་བ་ཡང་ངོ་། །བཤད་པ་ཡིན་ནོ་ཞེས་བྱ་བ་ནི་མྱོང་བ་ལ་གཞན་དབང་ཡིན་གྱི་རང་དབང་མ་ཡིན་པར་རོ། །དེ་ཉིད་བསྟན་པ་ནི་གཞན་ཡང་ཉམས་སུ་མྱོང་བ་ཞེས་བྱ་བ་
[10b]
[10b.1]ལ་སོགས་པའོ། །དེ་དག་ཅེས་བྱ་བ་ནི་ཐུན་མོང་དང་ཐུན་མོང་མ་ཡིན་པ་དག་གོ། །ཅིའི་ཕྱིར་ཉམས་སུ་མྱོང་བ་མེད་ཅེ་ན། གང་ཕྱིར་མངོན་སུམ་རྗེས་དཔག་གིས། །ཞེས་བྱ་བ་སྨོས་སོ། །གལ་ཏེ་རང་གི་མཐོང་བ་ལ་རྗེས་སུ་དཔག་པ་ཡིན་པ་དེ་ལྟ་ན་གང་ལ་ཡིན་ཞེ་ན་སྤྱིའི་ཡུལ་ཅན་
[10b.2]ནི་འདྲ་བའི་ཡུལ་ཅན་ནོ། །ཁྱད་པར་རིག་པ་མིན་པ་ནི་རང་གི་མཚན་ཉིད་རིག་པ་མིན་པའོ། །རིག་བཅས་ཞེས་བྱ་བ་ལ་རིག་པ་སྟེ། ཚད་མ་དང་ལྷན་ཅིག་འཇུག་པ་ཚད་མ་དང་ལྷན་ཅིག་པ་ཞེས་བྱ་བའི་དོན་ཏོ། །གང་གིས་རིག་ཅེ་ན་རབ་རིབ་ཅན་གྱིས་སོ། །རབ་རིབ་ཅན་མ་ཡིན་པས་རིག་
[10b.3]པ་ནི་ཐམས་ཅད་ཀྱིས་རིག་པར་བྱེད་དོ་ཞེས་པ་མི་རིགས་པར་བསྟན་པ་ནི་རབ་རིབ་ཅན་གྱིས་ཞེས་བྱ་བའོ། །ཀ་བ་འཛིན་པ་ནི་རབ་རིབ་ཅན་གྱི་དམིགས་བྱ་མ་ཡིན་པའི་མཚོན་པའོ། །ཅུང་ཟད་ཀྱང་དམིགས་པ་མ་ཡིན་ནོ་ཞེས་བྱ་བའི་འོག་ཏུ་གཞན་གྱི་དམིགས་བྱ་ཞེས་རྟོགས་པར་བྱའོ། །མངོན་
[10b.4]སུམ་ཉིད་ཀྱིས་གཞན་གྱི་དམིགས་བྱ་ཉིད་དགག་པ་ཡིན་ནོ་ཞེས་བྱ་བར་སྦྱར་རོ། །ཇི་ལྟ་བུ་ཞིག་ཅེ་ན་གཞན་གྱིས་དམིགས་པར་བྱ་བ་ཞེས་བྱ་བ་ལ་སོགས་པའོ། །ཡུལ་མ་ཡིན་པའི་ཕྱིར་ནི་མི་སྣང་བའི་ཕྱིར་རོ། །དེའི་ནི་གཞན་གྱི་དམིགས་པར་བྱ་བ་ཉིད་ཀྱིའོ། །དེའི་ཞེས་བྱ་བ་ནི་གཞན་གྱི་
[10b.5]དམིགས་བྱ་ཡིན་པའི་ཕྱིར་དངོས་པོ་གཞན་གྱི་ངོ་བོའོ། །གལ་ཏེ་དེས་དངོས་པོའི་ངོ་བོ་མི་དམིགས་པ་དེ་ལྟ་ན་ཅི་ཞིག་དམིགས་པར་བྱེད་ཅེ་ན་དམིགས་བཞིན་པ་ཉིད་ཅེས་བྱ་བའོ། །དམིགས་བཞིན་པ་ཉིད་མ་དམིགས་ན་དངོས་པོ་དམིགས་པ་མ་ཡིན་ནོ། །དེ་གལ་ཏེ་དམིགས་ན་དེ་ཁོ་ན་དམིགས་
[10b.6]པ་ཡིན་གྱི་དངོས་པོ་ནི་མ་ཡིན་ནོ་ཞེ་ན་གང་ཞིག་ཅེས་བྱ་བའོ། །རང་རང་གི་དམིགས་བྱ་ཉིད་མ་གཏོགས་པ་མ་དམིགས་པའི་ཕྱིར་དང་། དེ་ཁོ་ན་དངོས་པོ་ཡིན་གྱི་གཞན་མ་ཡིན་པར་བསྟན་པ་ནི་དམིགས་པ་ལས་ཐ་དད་པ་ཞེས་བྱ་བའོ། །ཕྱི་རོལ་གྱི་དོན་མི་བྱེད་པ་ནི་བདེན་མོད་ཀྱི་ཅུང་ཟད་ཉམས་སུ་མྱོང་བ་ཁོ་ན་
[10b.7]སྔོན་པོ་ལ་སོགས་པའི་སྣང་བ་དང་། ཆགས་པ་ལ་སོགས་པ་མྱོང་བའི་ངོ་བོའི་དོན་གྱི་བྱ་བ་བྱེད་ཀྱི་ཅུང་ཟད་ནི་མི་བྱེད་དོ་ཞེས་ནུས་པ་དང་། ཅིག་ཤོས་དག་གིས་ཡོད་པ་དང་མེད་པའི་རྣམ་པར་གཞག་པའོ་སྙམ་དུ་སེམས་པ་ནི་ཅི་སྟེ་མྱོང་བ་རྣམས་ཞེས་བྱ་བའོ། །ཕྱོགས་འདི་ལ་རང་རིག་པའི་ཤེས་པ་
[11a]
[11a.1]ལ་ལྐོག་ཏུ་གྱུར་པ་མེད་པས་ཡུལ་དེ་ལ་རྗེས་སུ་དཔག་པ་མེད་པའི་ཕྱིར་གཉིས་ཉིད་ཉམས་པ་ཡིན་པར་བསྟན་པ་ནི། རང་རིག་ཙམ་གྱི་ཞེས་བྱ་བའོ། །རྒྱུད་གཞན་གྱི་ཤེས་པ་ལྐོག་ཏུ་གྱུར་པའི་ཡུལ་དེ་ལ་རྗེས་སུ་དཔག་པར་འགྱུར་རོ་སྙམ་དུ་སེམས་པ་ལ་ཤེས་གཉིས་རྒྱུ་
[11a.2]འབྲས་བོར་ཡང་ཞེས་བྱ་བ་སྨོས་སོ། །འབྲས་བུ་མཐོང་བ་ལས་རྒྱུད་གཞན་གྱི་ཤེས་པ་རྗེས་སུ་དཔོག་པར་བྱེད་ལ་འབྲས་བུ་ཉིད་ཀྱང་འགའ་ཞིག་གིས་རང་གི་རྒྱུད་ལ་གཟུང་བར་བྱ་བ་དེ་ཡང་རང་རིག་པ་ཙམ་གྱིས་འཛིན་པར་མི་བྱེད་ཅིང་གཞན་རིག་པའི་ཤེས་པ་ནི་མ་ཡིན་ཏེ། གང་གི་ཕྱིར་དེ་ཉིད་གཞན་
[11a.3]དུ་འགྱུར་བ་ནི་མ་ཡིན་ནོ། །འབྲས་བུ་རིག་པར་བྱེད་པའི་དུས་ན་རྒྱུ་སྔ་རོལ་དུ་མངོན་སུམ་གྱིས་ཤེས་པ་དྲན་པ་ལས་ཉམས་སུ་མྱོང་བའི་བག་ཆགས་ལས་འབྱུང་ངོ་སྙམ་དུ་སེམས་པ་ལ། གལ་ཏེ་རྒྱུ་ཉིད་རྗེས་དཔག་གིས། །ཞེས་བྱ་བ་ལས་སོ། །ཇི་ལྟར་ཉམས་སུ་མྱོང་བ་དྲན་པ་ལས་ཏེ། 
[11a.4]དྲན་པ་ཡང་དེའི་དུས་ཉིད་ལ། །ཞེས་བྱ་བའི་རིགས་པས་དྲན་པ་སྔ་རོལ་དུ་བྱུང་བ་མ་ཡིན་ཞིང་། ཤེས་པའི་རྒྱུ་འབྲས་བུའི་དུས་ན་མ་ཡིན་ནོ་ཞེས་བསྟན་པ་ནི་དེ་ཚེ་ཞེས་བྱ་བ་ནི་དེའི་དུས་ཏེ་ད་ལྟ་ནི་མ་ཡིན་ཞེས་བྱ་བའི་དོན་ཏོ། །དེའི་དྲན་པ་ད་ལྟར་བ་མ་ཡིན་ནམ། དེའི་ཕྱིར་དེ་ཡང་དེ་ཁོ་ན་ཉིད་ཡིན་ནོ་སྙམ་དུ་
[11a.5]སེམས་པ་ལ་སྔར་ནི་ཞེས་བྱ་བའོ། །དེའི་ཤེས་པ་དང་ལྡན་པ་ཡིན་ཡང་དེ་དེའི་ནི་མ་ཡིན་ནོ། །གང་གི་ཕྱིར་ཤེས་པ་ཡོད་པ་ཉིད་ཀྱི་ཕྱིར་ཤེས་བྱ་ཡང་ཐམས་ཅད་དུ་ཡོད་པ་མ་ཡིན་པར་བསྟན་པ་ནི། དེའི་ཤེས་ད་ལྟར་ཡོད་མིན་ན། །ཞེས་བྱ་བ་སྟེ་དེའི་ཤེས་པ་ནི་རྒྱུའི་ཤེས་པའོ། །གང་གི་ཚེ་
[11a.6]ན་ཡོད་པ་དེའི་ཚེ་རྗེས་སུ་དཔོག་པར་བྱེད་པ་ཡིན་ནོ་སྙམ་དུ་སེམས་པ་ལ་སྔ་མ་ཉིད་དུ་ཞེས་བྱ་བའོ། །སྔ་རོལ་དུ་མངོན་སུམ་གྱིས་རིག་ན་རྗེས་སུ་དཔག་པ་དོན་མེད་པར་བསྟན་པ་ནི། མིན་ཏེ་མངོན་སུམ་གྱིས་རིག་ཕྱིར། །ཞེས་བྱ་བའོ། །མངོན་སུམ་གྱིས་རིག་པ་ལ་ཡང་སྔ་རོལ་ཉིད་ནི་མངོན་
[11a.7]སུམ་གྱིས་མི་རིག་སྟེ། རྗེས་སུ་དཔག་པའི་ཡུལ་ཡིན་ནོ་སྙམ་དུ་སེམས་པ་ལ། དེ་ལ་རྗེས་སུ་དཔག་པ་ཡིས། །ཞེས་བྱ་བའོ། །རང་རིག་པ་ཙམ་གྱི་ངོ་བོའི་དྲན་པ་དེས་སྔར་གྱི་འབྲས་བུ་ཉིད་དུ་ཤེས་པར་མི་བྱེད་པར་བསྟན་པ་ནི་དེས་དེ་ཞེས་བྱ་བའོ། །ད་ནི་ད་ལྟར་བའི་རྟོག་གེ་བ་རྣམས་དགའ་བའི་
[11b]
[11b.1]ཆེད་དུ་གཞལ་བྱའི་རྣམ་རྟོག་བསྟན་པ་ནི། རྒྱུ་དང་འབྲས་བུའི་དངོས་པོ་འདི། །ཞེས་བྱ་བའོ། །མེད་པའི་སྐྱེ་བ་རྟོགས་ན་རྟའི་རྭ་ཡང་རྟོགས་པར་འགྱུར་ཏེ། སྔ་ན་མེད་པ་ཞེས་བྱ་བ་ནི་སྐྱེ་བའི་ཁོ་ནའི་ཁྱད་པར་ལ་ཁྱད་པར་མ་རྟོགས་ན། མེད་པ་ཅི་ལྟར་ཁྱད་པར་དུ་མ་བྱས་ཀྱང་སྔ་ན་མེད་པ་མ་ཡིན་པར་
[11b.2]བསྟན་པ་ནི་མཐོང་བ་བློ་ལ་གནས་པའི་སྐྱེ་བ་ཡིན་ན། སྔ་ན་མེད་པ་ཤེས་པར་མི་རིགས་ཏེ་སྐྱེ་བ་ལ་ཁྱད་པར་དུ། གཏན་མེད་པ་ལས་ལྡོག་པའི་ཕྱིར། །ཞེས་བྱ་བའི་དོན་ཏོ། །དེ་བསྟན་པ་ནི། ཇི་སྲིད་སྐྱེ་བ་མ་ཡིན་པ། །ཞེས་བྱ་བའོ། །འཇིམ་པའི་གོང་བུ་དང་། དབྱིབས་
[11b.3]ལ་སོགས་པ་རྒྱུར་མངོན་པར་འདོད་པར་ཁྱད་པར་དུ་མ་བྱས་པ་ཉིད་ཀྱི་མེད་པ་འབྲས་བུས་སྟོང་པ་ཉིད་ཀྱི་ངོ་བོ་ནི་རྒྱུ་རྟོགས་པ་ཉིད་ཀྱི་རྟོགས་པ་དེའི་ཕྱིར། ཕན་ཚུན་བརྟེན་པ་མ་ཡིན་ནོ་སྙམ་དུ་སེམས་པ་ནི་གལ་ཏེ་འབྲས་བུས་སྟོང་པའི་ཞེས་བྱ་བའོ། །ལན་བཏབ་ཟིན་ཏོ་ཞེས་བྱ་བ་ནི་སྐད་ཅིག་པ་དང་། 
[11b.4]ཅིག་ཤོས་ཀྱི་ཕྱོགས་དག་ལ་རྗེས་སུ་འགྲོ་བ་དང་ལྡོག་པ་མེད་པར་རོ། །གལ་ཏེ་ཡང་འབྲས་བུ་སྟོང་པའི་ངོ་བོ་སྔ་ན་མེད་པ་ལ་འབྲས་བུ་ནི་ཐལ་ཆེས་པ་ཡིན་ཡང་གཏན་མེད་པ་ལ་ནི་ཐལ་ཆེས་པ་མ་ཡིན་ནོ་སྙམ་དུ་སེམས་པ་ལ་ནི་སྔ་ན་མེད་པ་ཞེས་བྱ་བ་སྨོས་སོ། །འབྲས་བུ་ཉིད་ལ་སོགས་པ་མེད་ན་
[11b.5]ཐམས་ཅད་མེད་པར་ཐལ་བར་འགྱུར་བས་རྟོགས་པ་ལ་འགལ་བ་ཡོད་པ་མ་ཡིན་ཏེ། རྟོགས་པ་ནི་སྔོན་པོ་ལ་སོགས་པ་ཉིད་ཙམ་གྱི་ཡུལ་ཡིན་པའི་ཕྱིར་རོ་སྙམ་དུ་སེམས་པ་ལ་དེའི་ཕྱིར་ཚད་ཡོད་ཅེས་བྱ་བ་སྨོས་སོ། །མེད་པ་སྐྱེ་ན་ཐམས་ཅད་ལས་སྐྱེ་བར་འགྱུར་ཏེ། ཉེ་བ་དང་རིང་བ་དག་མེད་པའི་
[11b.6]ཕྱིར་རོ། །ཡོད་ན་ཡང་དེ་ཉིད་འབྲས་བུ་ཉིད་ཡིན་པའི་ཕྱིར་ཡོད་པའི་འབྲས་བུ་ཡིན་ནོ་སྙམ་དུ་སེམས་པ་ནི་ཇི་སྟེ་ཡང་ཡོད་པ་ཉིད་འབྲས་བུ་ཡིན་ཏེ་ཞེས་བྱ་བའོ། །ཁ་ཅིག་ཏུ་ཡོད་པ་དང་མེད་པ་དག་ཁོ་ན་ཉེ་བ་དང་རིང་བ་དག་ཡིན་གྱི། གཞན་དག་ནི་མ་ཡིན་ནོ་ཞེས་བསྟན་པ་ནི་བལྟས་མཉན་ཞེས་
[11b.7]བྱ་བའོ། །དབང་ཕྱུག་རྒྱུ་ཡིན་པའི་ཕྱོགས་ལ་ལྟོས་ནས་བྱེད་པ་ནི་མེད་པ་ལ་མི་སྲིད་པ་མ་ཡིན་ནམ་ཞེས་བསྟན་པ་ནི་གལ་ཏེ་དབང་ཕྱུག་ཅེས་བྱ་བའོ། །དབང་པོ་ལས་འདས་བློ་ཞེས་བྱ་བ་དེའི་ཚེ་འབྲས་བུ་མེད་ཀྱང་དབང་པོ་ལས་འདས་པ་མཐོང་བས་བཟུང་བ་ནི་རྒྱུ་ངེས་པའི་སྦྱོར་བས་བྱེད་པ་ཁོ་ནའོ་
[12a]
[12a.1]ཞེས་བྱ་བའི་དོན་ཏོ། །དེ་ལྟ་ཡིན་ཡང་མེད་པ་ལ་ཡང་བྱེད་པ་ཡོད་ན་ཡོད་པའི་འབྲས་བུ་ཞེས་སྨྲས་པ་དང་དབང་ཕྱུག་དང་བཅས་པ་དང་། དབང་ཕྱུག་མེད་པས་ཅི་ཞིག་བྱ། །ཞེས་གསལ་བར་བསྟན་པ་ནི། འདིར་ཡང་འབྲས་ཞེས་བྱ་བའོ། །གསལ་བ་ཁོ་ནར་
[12a.2]བཤད་པ་ནི་ཅི་ཐམས་ཅད་ཅེས་བྱ་བའོ། །དབང་ཕྱུག་མེད་པ་དང་། དབང་ཕྱུག་དང་བཅས་པ་གསལ་བར་བྱེད་པ་ཅིག་མེད་པ་ཉིད་ལ་ཞེས་བྱ་བའོ། །ཐམས་ཅད་ཡོད་ན་ནི་ཞེས་བྱ་བ་ནི་དབང་ཕྱུག་དང་བཅས་པ་དང་། ཅིག་ཤོས་དག་ལ་མཚུངས་སོ། །ལན་དུ་ཕྱོགས་གཉིས་ལ་མཚུངས་
[12a.3]པར་བསྟན་པ་ནི་ཐམས་ཅད་ཀྱི་ཚེ་ཞེས་བྱ་བའོ། །འབྲས་བུའི་ཡོད་པ་དང་མེད་པ་ཉིད་བརྟག་པར་བྱས་ནས་རྒྱུའི་བརྟག་པ་བྱེད་པ་ནི་མེད་པའི་རྒྱུ་ལས་ཏེ་ཞིག་པ་ལས་སོ། །སྔ་ན་མེད་པ་ཞེས་བྱ་བ་ནི་འབྲས་བུའི་སྔ་རོལ་དུ་ཞིག་པའི་ཕྱིར་སྔ་ན་མེད་པ་ནི་རྒྱུའིའོ། །འདི་རྣམས་ནི་སྔར་མ་བྱུང་བ་
[12a.4]རྒྱུར་འདོད་པ་རྣམས་ཀྱིའོ། །ཡོད་པ་ནི་རང་གི་དུས་བཞིན་དུ་ཕྱིས་ཀྱང་རྒྱུ་མ་ཡིན་ལ། མེད་པ་ནི་སྔར་བྱུང་བ་བཞིན་དུ་རྒྱུ་རྣམས་སུ་འགྱུར་རོ་ཞེས་བྱ་བའི་དོན་ཏོ། །གང་བྱུང་འདི་རྣམས་དེ་བྱེད་པ། །ཞེས་བྱ་བའི་རིགས་པ་བསྟན་པ་ནི། དེ་སྟེ་རང་བཞིན་བྱེད་ཡིན་ན། །འབྲས་བུ་འབྱུང་བའི་
[12a.5]དུས་སུ་ཡིན་གྱི། རྒྱུའི་ནི་མ་ཡིན་ནོ་ཞེས་བྱ་བའི་རིམ་པའོ། །དེའི་ཕྱིར་འདི་ལ་དུས་མཚུངས་པ་ཡིན་ནོ་ཞེས་བྱ་བའི་སྐྱོན་མེད་པ་སྟེ། འབྲས་བུའི་དུས་ནི་མེད་པ་ནི་རྒྱུ་ཉིད་དུ་མི་རིགས་པ་ཡིན་ལ། དེའི་དུས་སུ་ཡོད་པ་ཡང་རྒྱུ་ཉིད་ཇི་ལྟར་ཡིན། རྒྱུ་བཞིན་དུ་རེ་བ་མེད་པའི་ཕྱིར་རོ་ཞེས་དགོངས་
[12a.6]པའོ། །སྔོན་རོལ་སྣང་བའི་ཤེས་པ་རེས་འགའ་བ་ནི་དབང་པོ་ལ་སོགས་པ་ལ་མེད་པའི་རྒྱུ་རང་དང་རྗེས་སུ་མཐུན་པ་རྟོགས་པར་བྱེད་པ་མ་ཡིན་ནམ་ཞེས་ཐེ་ཚོམ་ཟ་བ་ནི་ཇི་སྟེ་ཡང་ཤེས་པའི་ཞེས་བྱ་བ་ནི་སྔ་མར་ཞེས་བྱ་བ་ནི་སྔ་རོལ་ཏུ་བྱུང་བ་སྟེ། འབྲས་བུ་དེ་ཉིད་ནི་རྗེས་སུ་དཔག་པས་རྟོགས་
[12a.7]པའི་དོན་གྱིས་ཡོད་པའི་འབྲས་བུ་ནི་དེའི་ངོ་བོ་སྟེ། རྗེས་སུ་དཔག་པས་ནི་འདི་རྟོགས་པར་མི་བྱེད་དེ་མངོན་སུམ་གྱི་ཡུལ་ཡིན་པའི་ཕྱིར་ཞེས་བྱ་བའི་དོན་ཏོ། །རྟོགས་བཞིན་པའི་མངོན་སུམ་གྱི་འབྲས་བུ་འདི་ནི་དེ་མེད་ན་མི་འབྱུང་ངོ་ཞེས་ལྡོག་པ་ལས་དོན་གྲུབ་པ་ཡིན་ཏེ། འདི་རྗེས་སུ་དཔག་པ་
[12b]
[12b.1]པར་བྱ་བ་ནི་མ་ཡིན་ཏེ། མངོན་སུམ་པ་ཡིན་པའི་ཕྱིར་མངོན་སུམ་གྱི་ཡང་མ་ཡིན་ཏེ། དེ་མེད་ན་ཞེས་རྟོགས་པ་ཡིན་ཏེ། ལྐོག་ཏུ་གྱུར་པའི་ཕྱིར་ཞེས་བྱ་བ་ནི་གནས་སྐབས་ཀྱི་དོན་ཏོ། །རྗེས་སུ་དཔག་པས་ཀྱང་རང་གི་ངོ་བོ་རྟོགས་པ་མ་ཡིན་ཏེ། མངོན་པར་ཞེན་པ་ཙམ་ཡིན་ཏེ་ཞེས་
[12b.2]བསྟན་པ་ནི་རྟོགས་པར་གྱུར་པ་ཞེས་བྱ་བའོ། །དངོས་པོའི་ངོ་བོ་གཉིས་ལ་གསལ་བ་ནི་མངོན་སུམ་གྱི་ཡུལ་ཡིན་ལ། མི་གསལ་བ་ནི་རྗེས་སུ་དཔག་པའི་ཡུལ་ཡིན་ནོ་སྙམ་དུ་སེམས་པ་ནི་རྣམ་པ་མི་གསལ་བ་ཞེས་བྱ་བའོ། །མངོན་སུམ་གྱི་ངོ་བོའི་བདག་ཉིད་ཁོ་ན་ཅིག་ཤོས་ཀྱང་ངོ་
[12b.3]ཞེས་མངོན་སུམ་ལ་ངོ་བོ་གཉིས་སུ་སྣང་བར་འགྱུར་རོ་ཞེས་བསྟན་པ་ནི་མངོན་སུམ་དེ་ཞེས་བྱ་བའོ། །གལ་ཏེ་ཡང་གཉི་ག་ལན་ཅིག་སྣང་བ་མ་ཡིན་ཏེ་ཚུ་རོལ་དང་ཕ་རོལ་གྱི་ཆ་བཞིན་དུ་རིམ་གྱིས་རྟོགས་ཀྱང་མངོན་སུམ་ཁོ་ན་ཡིན་པར་བསྟན་པ་ནི་རང་བཞིན་གཉིས་ནི་ཞེས་བྱ་བ་སྟེ། རྗེས་སུ་དཔག་པ་ཡང་མི་
[12b.4]གསལ་བའི་དངོས་པོའི་ངོ་བོ་ལ་རེག་པས་མངོན་སུམ་ཉིད་དུ་འགྱུར་རོ་ཞེས་བྱ་བའི་དོན་ཏོ། །ཁྱད་པར་གྱི་དབང་གིས་ནི་ཐག་རིང་བ་དང་ཉེ་བ་དག་གིའོ། །ངོ་བོ་གཉིས་ལས་ལྷག་པའི་དངོས་པོའི་ངོ་བོ་ཉིད་རྟོགས་པ་མ་ཡིན་པར་བསྟན་པ་ནི་གལ་ཏེ་ཁྱད་པར་ཐ་དད་པས་ཞེས་བྱ་བའོ། །རྗེས་སུ་དཔག་
[12b.5]པས་ཞེས་བྱ་བ་ནི་མངོན་སུམ་བཞིན་དུ་དངོས་པོའི་ངོ་བོ་སྣང་བའི་ཕྱིར་ཤེས་པ་དབང་པོ་ལས་སྐྱེས་པར་འགྱུར་རོ། །དབང་པོ་ལ་སོགས་པ་རྟག་ཏུ་རྗེས་སུ་དཔག་པར་བྱ་བ། རྗེས་སུ་དཔོག་བཞིན་པ་ན་དབང་པོ་དང་འབྲེལ་པ་མ་ཡིན་པར་རྗེས་སུ་དཔོག་པར་བྱེད་པ་ཇི་ལྟ་བ་དེ་ཁོ་ན་བཞིན་དུ་འཇུག་པའི་
[12b.6]ཡུལ་འདི་ལ་ཡང་རྗེས་སུ་དཔོག་པར་བྱེད་པ་མ་ཡིན་ནོ་སྙམ་དུ་སེམས་པ་ནི་ཇི་སྟེ་དབང་པོ་དང་འབྲེལ་པ་ཞེས་བྱ་བའོ། །རྟག་ཏུ་རྗེས་སུ་དཔོག་པ་བཞིན་དུ་རྗེས་སུ་དཔག་པའི་ཡུལ་གཞན་ཡང་འཇུག་པའི་ཡུལ་མ་ཡིན་པར་འགྱུར་བ་དེའི་ཕྱིར། འཇུག་པར་བྱེད་པ་མ་ཡིན་པའི་རྗེས་སུ་དཔག་པ་ཚད་
[12b.7]མར་འགྱུར་བ་མ་ཡིན་པར་བསྟན་པ་ནི། དེ་ལ་འཇུག་པ་དོན་མེད་ཡིན། །ཞེས་བྱ་བའོ། །རྟག་པའི་རྗེས་སུ་དཔག་པ་ནི་འཇུག་པར་བྱེད་པའི་རྗེས་སུ་དཔག་པ་ལ་མཁོ་བ་ཉིད་དུ་འདོད་པ་ཡིན་ལ་དེ་མིན་ན་དེར་ཡང་མི་འགྱུར་རོ་ཞེས་བྱ་བའི་དོན་ཏོ། །གལ་ཏེ་སངས་རྒྱས་པའི་ཡང་མངོན་སུམ་ནི་རང་གི་ཡུལ་
[13a]
[13a.1]འདས་པ་དང་མ་འོངས་པ་རིག་པ་མ་ཡིན་ཏེ། རང་གི་དུས་ཀྱི་ཡུལ་ཅན་ཡིན་པའི་ཕྱིར་རོ་ཞེས་ཟེར་བ་ནི་གལ་ཏེ་ཞེས་བྱ་བའོ། །གལ་ཏེ་འདི་ནི་ཁྱེད་ལ་ཡང་ཞེས་བྱ་བའོ། །དེ་ལྟར་ཞེས་བྱ་བ་ནི་འདས་པ་ལ་སོགས་པར་སྣང་བའི་ཤེས་པའོ། །དེའི་ནི་སངས་རྒྱས་པའིའོ། །གཞན་
[13a.2]ལས་ཀྱང་ཞེས་བྱ་བ་ནི་བག་ཆགས་ལ་སོགས་པ་ལས་ཀྱང་ངོ་། །མཐོང་བའི་ཞེས་བྱ་བ་ནི་ད་ལྟར་བའི་རྟགས་ཏེ། དུས་གཞན་གྱི་རྟགས་ཅན་གྱིས་ཁྱབ་པར་བྱེད་ཅེས་བྱ་བའི་ཤུགས་ཀྱིས་དེའི་དུས་ན་བསྒྲུབ་པར་བྱ་བ་ཡོད་པ་ཡིན་ནོ། །གལ་ཏེ་ཤེས་པ་ཞེས་བྱ་བ་ནི་རྗེས་སུ་དཔག་པའོ། །ཇི་ལྟར་རྣམ་
[13a.3]པར་འཇོག་པ་ཞེས་བྱ་བ་ནི་དེ་ཤེས་ན་མེའི་ཤེས་པ་སྐྱེད་པར་བྱེད་པའི་གཞན་དུ་ནི་མ་ཡིན་ཞེས་བྱ་བ་ནི་དུ་བ་ལ་སོགས་པའོ། །དེ་ལ་ཞེས་བྱ་བ་ནི་རྗེས་སུ་དཔག་པའི་ཤེས་པ་ལའོ། །སྔ་མའི་ངོ་བོ་ཉིད་ཀྱིས་རྟོགས་བཞིན་པ། །ཞེས་བྱ་བ་ནི་རྗེས་སུ་དཔག་པས་སོ། །དེ་ནི་མི་མཐོང་བ་ཉིད་དོ་ཞེས་
[13a.4]བྱ་བ་ནི་རྗེས་སུ་དཔག་པས་མངོན་པར་ཞེན་པའི་བྱ་བ་ཅན་ཡིན་པའི་ཕྱིར་རོ། །རྟོགས་པ་མེད་པ་ཉིད་ཅེས་བྱ་བ་ནི་རང་གི་ངོ་བོར་རོ། །ལྐོག་ཏུ་གྱུར་པ་ཉིད་དུ་ཞེས་བྱ་བ་ནི་རང་གི་ངོ་བོར་མ་རྟོགས་པ་ཁོ་ན་དོན་ལྐོག་ཏུ་གྱུར་པ་ནི་ཐེ་ཚོམ་མོ། །དེ་ནི་མངོན་སུམ་ཉིད་ཅེས་བྱ་བ་ནི་དོན་གྱི་ངོ་བོ་ཡིན་པའི་ཕྱིར་
[13a.5]རོ། །ཐེ་ཚོམ་འབྲེལ་པའང་ཡོད་མ་ཡིན། །ཞེས་བྱ་བ་ནི་རང་གི་ངོ་བོར་རྗེས་སུ་དཔག་པས་བདག་ཉིད་ཐམས་ཅད་ངེས་པ་ལ་ཐེ་ཚོམ་ཟ་བ་ནི་མི་རིགས་ལ་མངོན་སུམ་གྱིས་མཐོང་བ་ལ་ནི་ངེས་པའི་བདག་ཉིད་མ་ཡིན་པའི་ཕྱིར་ཐེ་ཚོམ་ཟའོ། །སྐད་ཅིག་པ་ལ་སོགས་པ་ལ་ནི་ཐལ་བ་ལས་མེ་རྗེས་སུ་དཔོག་པ་
[13a.6]ན་ཞིག་པ་ཁོ་ན་ཡིན་ནོ་ཞེས་བྱ་བར་འགྱུར་རོ། །མངོན་སུམ་ཉིད་ཡིན་ན་ལྐོག་ཏུ་གྱུར་པ་ཉིད་མ་ཡིན་པར་བསྟན་པ་ནི། དེས་ན་ལྐོག་ཏུ་གྱུར་པའི་དོན་གྱི་ཡུལ་ཅན་ཞེས་བྱ་བའོ། །དེ་ཉིད་ཀྱི་ཕྱིར་ཞེས་བྱ་བ་ནི་ནུས་པ་ཉིད་ཁོ་ནར་དམིགས་ཀྱིས་བསལ་བར་བྱེད་པའོ། །ནུས་མེད་ན་ཞེས་བྱ་བ་ནི་རང་གི་ངོ་བོ་མ་
[13a.7]ཡིན་ཞེས་བྱ་བའི་དོན་ཏོ། །འབད་པས་དུ་བ་ལས་ལྡང་འདོད་པའི། །སྙན་དངགས་མཁན་པོ་རྣམས་ཀྱི་གཙོ། །རྩོད་དང་སྐྱོན་དངོས་ལས་ནི་རྒྱལ་བའོ། །རྒྱལ་བ་ཅན་དག་གོ་བར་འགྱུར། །ནུས་མཐོང་ཞེས་བྱ་བའི་ལན་བསྟན་པའི་ཕྱིར་སྔ་མའི་ཕྱོགས་ཀྱང་མཐོང་བའི་ཡུལ་ཁོ་ན་ལ་མ་ཡིན་ནམ། དེའི་
[13b]
[13b.1]ཕྱིར་མངོན་སུམ་གྱི་ངོ་བོའི་མཐོང་བ་མེད་ཅེས་བྱ་བ་ཁོ་ན་རིགས་པར་འོས་པ་ཡིན་ནོ་སྙམ་དུ་སེམས་པ་ལ་འདི་ལྟར་ས་བོན་ལས་ཞེས་བྱ་བ་སྟེ། མཐོང་བ་ཞེས་བྱ་བ་རང་གི་ངོ་བོའི་ཡུལ་ཅན་མ་ཡིན་མོད་ཀྱི་འོན་ཀྱང་ནུས་པའི་ཡུལ་ཅན་ཡིན་ལ་དེ་ནི་མངོན་སུམ་མ་ཡིན་ནོ། །དེས་ན་འདི་མཐོང་བ་ནི་རྟོགས་
[13b.2]པའི་ཚིག་ཡིན་པར་ཇི་སྐད་བསྟན་པ་སྟེ། རྒྱུ་ལ་སོགས་པ་ལ་འཇིག་རྟེན་པའི་རྟོགས་པ་ཡོད་དོ་ཞེས་བྱ་བའི་དོན་ཏོ། །རྣམ་པར་དབྱེ་བ་མེད་པར་ཞེས་བྱ་བ་ནི་མཐོང་བ་དང་འདྲ་བར་མཐོང་བ་ཞེས་ཉེ་བར་བཏགས་པའོ། །ལྷག་པར་མོས་པ་ནི་བསྟན་པའི་རྣམ་པར་རྟོག་པའོ། །རྣམ་པར་རྟོག་པ་ཉིད་
[13b.3]ནི་ཕལ་ཆེར་འཇིག་རྟེན་པ་ཐ་སྙད་དུ་བྱེད་པ་ཡིན་པར་བསྟན་པ་ནི་དངོས་འདི་བདག་གིས་དྲན་པ་ཞེས་བྱ་བ་སྟེ། ཁྱིམ་ནས་བྱུང་ནས་སླར་ཁྱིམ་དུ་འོང་བ་ནི། དྲན་པའི་ངོ་བོའི་ལྷག་པར་མོས་པའི་དབང་གིས་སོ་ཞེས་བྱ་བའི་དོན་ཏོ། །རྣམ་པར་གཞག་པ་ཐམས་ཅད་ཀྱི། །ཞེས་བྱ་བ་ནི་འབྲས་བུ་དང་རྒྱུ་
[13b.4]དང་གཟུང་བྱ་དང་འཛིན་བྱེད་ཀྱི་ངོ་བོ་ལ་སོགས་པ་རྣམས་ཀྱི་སྟེ། མངོན་སུམ་ནི་རང་གི་ངོ་བོ་རིག་པ་ཙམ་གྱི་མཐར་ཐུག་པ་ཡིན་པའི་ཕྱིར་རོ། །སྒྱུ་མ་ལྟ་བུར་མ་བརྟགས་ན་ཉམས་དགའ་བའི་མངོན་སུམ་གྱིས་རྟོགས་པ་ཉིད་ཀུན་རྫོབ་ཅེས་འཆད་པ་ནི། གང་གིས་རང་གི་ངོ་བོ་ཡིས། །གཞན་གྱི་ངོ་བོ་
[13b.5]སྒྲིབ་བྱེད་པ། །ཞེས་བསྟན་པའི་ཀུན་རྫོབ་ཀྱི་མཚན་ཉིད་དང་འགལ་བ་ཅན་ཡིན་པར་བསྟན་པ་ནི། བསམ་པ་ནི་ཞེས་བྱ་བའོ། །མ་བརྟགས་ན་ཞེས་བྱ་བ་ནི་ཚད་མ་ཅན་མ་ཡིན་པའི་རྟོགས་པའི་དོན་ཞེས་བྱ་བའི་དོན་ཏོ། །མེ་མ་དམིགས་ན་མི་དམིགས་པའི་དུ་བ་མི་དམིགས་པ་ནི་མེ་དམིགས་ན་དམིགས་སོ་
[13b.6]ཞེས་བྱ་བའི་མངོན་སུམ་དང་། མི་དམིགས་པ་ལྔ་པོ་འབྲས་བུ་དང་རྒྱུ་ཉིད་ཀྱི་དངོས་པོ་རྣམས་དང་མཐུན་པའི་རྣམ་པར་རྟོག་པ་སྐྱེད་པའི་རྣམ་པར་གཞག་པར་བྱེད་པ་མ་ཡིན་ནམ་སྙམ་དུ་སེམས་པ་ལ་འདི་ལྟར་རྒྱུ་དང་འབྲས་བུའི་རྟགས་ནི་ཞེས་བྱ་བ་སྟེ། རེ་ཞིག་མངོན་སུམ་དང་མི་དམིགས་པ་རྣམས་
[13b.7]མངོན་སུམ་གྱི་ངོ་བོ་སྟེ། རང་གི་ཡུལ་རྣམས་ལ་འབྲས་བུ་དང་ཅིག་ཤོས་ཉིད་ཀྱིས་སྦྱོར་བར་བྱེད་པ་མ་ཡིན་ཏེ། སྦྱོར་བར་བྱེད་པའི་བདག་ཉིད་མ་ཡིན་པའི་ཕྱིར་རོ། །རྗེས་སུ་དཔག་པའི་ངོ་བོ་ཡང་རྗེས་སུ་དཔག་པ་ལ་འབྲེལ་པ་འཛིན་པར་བྱེད་པ་མ་ཡིན་པར་བསྟན་པ་ནི་དེ་བཞིན་རྗེས་དཔག་གི་
[14a]
[14a.1]ཞེས་བྱ་བའོ། །གཉི་ག་འཛིན་པ་ཙམ་གྱི་བྱ་བ་ཅན་ཡིན་པའི་ཕྱིར་རོ་ཞེས་བྱ་བ་ནི་སྦྱོར་བར་མི་བྱེད་པའི་བདག་ཉིད་ཡིན་པའི་ཕྱིར་རོ། །འདིའི་དེ་མ་ཐག་ཏུ་ཞེས་བྱ་བ་ནི་མངོན་སུམ་ཉམས་སུ་མྱོང་བ་ལས་བྱུང་བའི་རྣམ་པར་རྟོག་པའི་བསམ་པ་རྒོལ་བའོ། །འདི་ལྟར་འདི་ཉིད་
[14a.2]ལས་བྱུང་བའམ་ཞེས་བྱ་བ་ལ་སོགས་པ་ནི། གཞན་དང་འབྲེལ་པ་དང་མ་འབྲེལ་པ་དང་། ཤིན་ཏུ་མ་འབྲེལ་པ་རྣམ་པར་གཅོད་པ་ལ་རིམ་པ་ཇི་ལྟ་བ་བཞིན་དུ་མཐོང་ངོ་། །མངོན་སུམ་གྱི་རྗེས་ལས་བྱུང་བའི་རྣམ་པར་རྟོག་པ་ནི་མངོན་སུམ་གྱིས་མཐོང་བའི་ཆ་ཙམ་གྱི་རྗེས་སུ་འབྲངས་པར་བྱེད་པ་ཡིན་
[14a.3]གྱི་ཁྱབ་པ་ནི་མ་ཡིན་ནོ་ཞེས་བསྟན་པ་ནི། ད་ལྟར་ཡང་ཞེས་བྱ་བའོ། །ངེས་པ་མེད་པའི་ཕྱིར་ཞེས་བྱ་བ་ནི་ཁྱབ་པ་མེད་པའི་ཕྱིར་རོ། །འདི་ལས་བྱུང་བ་ཉིད་དོ་ཞེས་ངེས་པར་བཟུང་བ་ཡང་མ་ཡིན་ཏེ་ཞེས་བྱ་བ་འདི་ནི་མ་འབྲེལ་པ་རྣམ་པར་གཅོད་པ་བསྟན་ཅིང་ཤིན་ཏུ་མ་འབྲེལ་པ་རྣམ་པར་གཅོད་པར་བསྟན་པ་
[14a.4]ཡང་། འདི་ལས་ཞེས་བྱ་བ་ལ་སོགས་པས་སོ། །མི་དམིགས་པ་ལས་བྱུང་བའི་རྣམ་པར་རྟོག་པའི་བསམ་པས་ཟེར་བ་ནི་ཇི་ལྟར་དེ་མེད་ན་ཞེས་བྱ་བའོ། །མི་དམིགས་པ་ནི་མངོན་སུམ་ལས་གཞན་པ་ཡང་ཡིན་ལ། རྗེས་སུ་དཔག་པ་ཡང་ཡིན་ནོ་ཞེས་བྱ་བའི་ཕྱོགས་ལ་བསྟན་པ་ནི་དེ་ལྟ་བུར་
[14a.5]གྱུར་ན་ཞེས་བྱ་བའོ། །གཞན་མ་ཡིན་ཞེས་བྱ་བ་ནི་གཞན་པ་མ་ཡིན་པ་སྟེ་མངོན་སུམ་ཉིད་ཡིན་ཏེ། གཞན་དམིགས་པ་ནི་མི་དམིགས་པ་ཡིན་པའི་ཕྱིར་རོ། །མངོན་སུམ་ལ་བརྗོད་པའི་ཞེས་བྱ་བ་ནི་མངོན་སུམ་ལས་བྱུང་བའི་རྣམ་པར་རྟོག་པ་བརྗོད་པའོ། །གལ་ཏེ་རྗེས་སུ་དཔག་པ་ཡིན་
[14a.6]ནོ་ཞེས་བྱ་བ་དེ་དག་ཙམ་ནི་རྒོལ་བ་ཡིན་ཏེ། རྗེས་སུ་དཔག་པས་གཞན་ཚོལ་ན་ཐུག་པ་མེད་པར་བསྟན་པ་ནི་རྗེས་སུ་དཔག་པ་ཐུག་པ་མེད་པར་ཡང་འགྱུར་རོ་ཞེས་བྱ་བའོ། །ཡུལ་དང་དུས་ངེས་པའི་མངོན་སུམ་ལས་བྱུང་བའི་རྣམ་པར་རྟོག་པ་ནི་ཡུལ་ངེས་པ་ལ་སོགས་པར་མངོན་པར་ཞེན་པར་
[14a.7]མི་བྱེད་ལ། མེད་པ་ལས་ཀྱང་མ་ཡིན་ཏེ། ཡུལ་ལ་སོགས་པ་ངེས་པ་མེད་པའི་ཕྱིར་རོ་སྙམ་དུ་སེམས་པས་ཟེར་བ་ནི། འོན་ཏེ་དངོས་པོ་མེད་པའི་ཞེས་བྱ་བ་སྟེ། ཡོད་པའི་དངོས་པོ་བཟུང་ནས་ནི། །མི་མཐུན་ཕྱོགས་དག་དྲན་བྱས་ཀྱང་། །ཡིད་ཀྱི་མེད་པའི་ཤེས་པ་ནི། །དབང་པོ་ལ་ལྟོས་མེད་པར་
[14b]
[14b.1]འབྱུང་། །ཞེས་བྱ་བའི་རིགས་པས། ཡུལ་ལ་ངེས་པ་ཉིད་ཀྱི་དངོས་པོ་ངེས་པ་ལ་དངོས་པོ་མེད་པའི་ཚད་མས་བསྟན་ཏོ་ཞེས་བྱ་བའི་དོན་ཏོ། །དེ་ཡོད་ན་ཡོད་པའི་རྟགས་ཡིན་ལ་དེ་ལས་ཀྱང་རྟགས་གཞན་ལ་དེའི་འབྲས་བུ་ཉིད་དུ་ཤེས་པ་ནི། འབྲེལ་པ་འཛིན་པ་ལ་ལྟོས་པའི་ཕྱིར་རྗེས་སུ་དཔག་
[14b.2]པ་ནི་མ་ཡིན་ལ་གནོད་པ་ཅན་མེད་པའི་ཕྱིར་ཚད་མ་ནི་ཡིན་ནོ། །དཔྱོད་པ་ཞེས་བྱ་བའི་ཚད་མ་ཡིན་པ་ནི་ཡུལ་དང་དུས་ལ་སོགས་པ་ངེས་པ་ཅན་དུ་འཇོག་པར་བྱེད་དོ་སྙམ་དུ་སེམས་པ་ནི་དཔྱོད་པའི་ཚད་མས་རྟོགས་པར་བྱ་བ་ཞེས་བྱ་བའོ། །ངེས་པའི་མཚན་ཉིད་ཅེས་བྱ་བ་ནི་དེ་ཡོད་ན་ཡོད་པའི་
[14b.3]རྟགས་ལས་རྟགས་ཅན་གྱི་དབྱེ་བ་གསལ་བ་ནི་དེའི་འབྲས་བུ་རྟོགས་པ་ཞེས་ངེས་པར་རྟོགས་པ་ཡིན་ནོ། །གང་གི་ཕྱིར་དུ་བ་ནི་མེ་ཉིད་ལས་བྱུང་བར་ལན་ཅིག་མ་ཡིན་པར་དམིགས་པ་ཡིན་གྱི། གཞན་ལས་ནི་མ་ཡིན་ནོ་ཞེས་བྱ་བའི་གཞན་དུ་མི་འཐད་པ་འདིས་མེ་ལ་ངེས་སོ་ཞེས་ངེས་པའི་ཤེས་
[14b.4]པ་ནི་དོན་གྱིས་གོ་བ་ལས་ཞེས་བྱ་བའི་དོན་ཏོ། །དེ་ཡོད་པ་ཉིད་ན་ཡོད་པ་ཞེས་བྱ་བའི་ཁོངས་སུ་གཏོགས་པའི་ངེས་པ་ཅན་ནི་རྟགས་ཡིན་ལ། དེ་ཙམ་ནི་མ་ཡིན་ཏེ་འཁྲུལ་པའི་ཕྱིར་རོ། །གལ་ཏེ་དེ་འགྲུབ་ན་གཞན་རྟགས་ཅན་མ་ཡིན་ཞིང་ཚད་མ་གཞན་པོ་དཔྱོད་པའམ་དོན་གྱིས་གོ་བ་ཡང་
[14b.5]མ་ཡིན་ནོ་ཞེས་བསྟན་པ་ནི། གལ་ཏེ་རྒྱུ་དང་འབྲས་བུ་ཡི། །ཞེས་བྱ་བའོ། །དེ་ལས་འབྱུང་བ་ཞེས་བྱ་བ་ནི་དེ་ཁོ་ན་ལས་ངེས་པ་ཅན་ཁོངས་སུ་གཏོགས་པའོ། །དེ་ལ་སྐྱོན་ནི་ཞེས་བྱ་བ་ནི་དེ་ཁོ་ན་ལས་ཞེས་བྱ་བའི་ངེས་པས་ཁྱབ་པོ། །མངོན་སུམ་གྱིས་མ་ཡིན་ཞིང་དེ་ལས་བྱུང་བའི་རྣམ་པར་རྟོག་
[14b.6]པས་ཀྱང་མ་ཡིན་ཏེ། ཡུལ་དང་དུས་ངེས་པའི་ཕྱིར་རོ། །དེ་ཁོ་ན་ལས་བྱུང་བའི་ཕྱིར་གཞན་གྱི་འབྲས་བུ་ཉིད་མ་ཡིན་དུ་ཟིན་ཀྱང་། དེ་ཉིད་ནི་གཞན་ནོ་སྙམ་དུ་སེམས་པ་ལ། དེ་ཡང་ཡུལ་ངེས་པ་ལ་སོགས་པའི་སྦྱོར་བ་མི་བྱེད་པའི་མངོན་སུམ་གྱིས་མ་རྟོགས་པ་ཉིད་དུ་བསྟན་པ་ནི་ངེས་པ་ཅན་ཞེས་བྱ་བ་སྟེ་
[14b.7]ཁྱབ་པས་སོ། །འོན་ཏེ་དེ་ཡོད་ན་འབྱུང་བ་ཙམ་ནི་རྟགས་ཡིན་ལ། དེ་ཡོད་ན་ཡོད་པ་ཁོ་ན་ནི་རྟགས་ཅན་ནོ་སྙམ་དུ་སེམས་པ་ནི་གལ་ཏེ་ངེས་པ་ནི་དཔྱོད་པའམ་ཞེས་བྱ་བའོ། །དེ་ཙམ་གྱི་ངེས་པ་ཅན་ཁྱབ་པའི་མངོན་སུམ་གྱིས་ཁྱབ་པ་མ་ཡིན་པར་བསྟན་པ་ནི་གལ་ཏེ་ད་ལྟར་ཞེས་བྱ་བའོ། །མ་ཁྱབ་པ་ལས་
[15a]
[15a.1]རྟོགས་པ་ནི་ངེས་པ་ཅན་མ་ཡིན་ནོ་ཞེས་བསྟན་པ་ནི་འོ་ན་བུམ་པ་ཞེས་བྱ་བའོ། །ལན་ཅིག་མ་ཡིན་པར་ལྷན་ཅིག་ཏུ་དམིགས་པ་རྣམས་ཀྱང་འཁྲུལ་པར་མཐོང་བའི་ཕྱིར་མ་མཐོང་བ་ལ་ཡང་ཡིད་ཆེས་པ་མེད་དོ། །མ་མཐོང་བ་ལ་ནི་ཡུལ་དང་དུས་ལ་སོགས་པ་བསྐལ་པ་རྣམས་ཀྱི་
[15a.2]མེད་པ་ཉིད་དུ་སྒྲུབ་པར་བྱེད་པ་མ་ཡིན་པར་བསྟན་པ་ནི་འོ་ན་ནི་འདི་ཉིད་ཀྱིས་ཞེས་བྱ་བ་སྟེ། ཡིད་བརྟན་དུ་མེད་པའི་ཡུལ་ལ་ཡང་ཡིད་ཆེས་པ་ནི་རིང་པོ་མཐོང་བ་མ་ཡིན་པ་རྣམས་ཀྱི་ཀུན་རྫོབ་པ་ཉིད་ཡིན་གྱི། ཚད་མ་ཅན་མ་ཡིན་པར་བསྟན་པ་ནི་ནུས་པ་རྟོགས་པ་ཞེས་བྱ་བ་སྟེ། འབྱུང་བར་འགྱུར་
[15a.3]བ་གནོད་པར་བྱེད་པ་མེད་པ་ནི་གནོད་པ་ཅན་མ་འོངས་པ་མ་ཡིན་པའི་ཕྱིར། དེའི་ཡུལ་ལ་ཐེ་ཚོམ་ཟ་བ་ཡིན་ནོ་ཞེས་བྱ་བའི་དོན་ཏོ། །ཡིད་མི་ཆེས་པ་དང་ཡིད་ཆེས་པའི་རྟོགས་པ་དེ་ཉིད་ལ་བརྟེན་ནས་སྔར་མཐོང་བ་ངོ་ཤེས་པའམ་དྲན་པ་འབྱུང་བ་ཚད་མ་མ་ཡིན་པའི་རྟོགས་པ་འཕེན་པ་ཡིན་པར་བསྟན་
[15a.4]པ་ནི། ངོ་ཤེས་སྔར་གྱི་མཐོང་བ་དང་། །ཞེས་བྱ་བའོ། །དེ་ལྟར་ཞེས་བྱ་བ་ནས་ཀུན་རྫོབ་ཅེས་བྱ་བའི་བར་གྱིས་དགོས་པ་བསྟན་ནས་གསུངས་སོ་ཞེས་བྱ་བ་ནི་འདོད་ན་ཞེས་བྱ་བ་ལ་སོགས་པའོ། །ཇི་ལྟར་དེ་ལྟར་ཞེས་བྱ་བ་འདིས་ནི་གང་ཡང་རུང་བའམ་དེ་ཞེས་བྱ་བ་བཞིན་དུ་མ་གུས་པའི་ཚིག་ནི་མ་
[15a.5]ཡིན་ཏེ། འོན་ཏེ་ཀུན་རྫོབ་ཇི་ལྟ་བ་དེ་བཞིན་དུ་གཞག་གི་ཚད་མའི་འཇུག་པས་དཀྲུགས་པར་མ་བྱེད་ཅིག་ཅེས་རྣམ་པར་དབྱེ་བའི་ཚིག་གོ། །གང་གི་ཕྱིར་ཚད་མ་འཇུག་པར་བྱེད་ན་ཀུན་རྫོབ་ཀྱི་འབྲས་བུ་ཉིད་ལ་སོགས་པ་འཇིག་པར་འགྱུར་ཏེ། རྣམ་པར་དབྱེ་བ་མེད་པའི་ཕྱིར་རོ་ཞེས་བསྟན་པ་ནི་
[15a.6]འཇིག་རྟེན་གྱི་ཐ་སྙད་ཅེས་བྱ་བའོ། །དེ་ལྟ་ཡིན་ན་སྐད་ཅིག་པ་མ་ཡིན་པ་ཉིད་ལ་སོགས་པ་ཡང་རྟོགས་པས་གྲུབ་པ། ཐ་སྙད་པ་ཁོ་ན་ཡིན་ནོ་སྙམ་སེམས་པ་ལ། གནོད་པ་ཉིད་ཀྱི་ཕྱིར་མ་ཡིན་ནོ་ཞེས་བསྟན་པ་ནི་སྨོས་པའི་རྣམ་པར་དབྱེ་བ་ཙམ་གྱིས་ཞེས་བྱ་བ་སྟེ། མི་སྨོད་པའི་རྣམ་པར་རྟོག་པ་ནི་
[15a.7]མོས་པ་ཡིན་གྱི། སྐད་ཅིག་པ་ཡིན་པའི་རྣམ་པར་རྟོག་པ་ནི་འབྲས་བུ་ཉིད་ལ་སོགས་རྣམ་པར་རྟོག་པ་བཞིན་དུ་མི་སྨོད་པ་མ་ཡིན་ན། སྐད་ཅིག་པ་ཉིད་ཀྱི་རྣམ་པར་རྟོག་པ་ནི་མ་སྨད་པ་ཡིན་ཡང་ཚད་མས་མ་དཔྱད་པས་བསྒོམ་པར་བྱ་བ་ཁོ་ན་ཞེས་བྱ་བའི་དོན་ཏོ། །ཚད་མ་དང་ཚད་མ་མ་ཡིན་པ་
[15b]
[15b.1]དང་། འབྲས་བུ་དང་ཅིག་ཤོས་ཉིད་ལ་སོགས་པའི་དབྱེ་བའི་རྣམ་པར་རྟོག་པ་ཉམས་སུ་མྱོང་བ་མེད་ན། སྒོམ་པ་པོ་མེད་པའི་ཕྱིར་སྒོམ་པ་ལ་སོགས་པ་མེད་དེ། རྣམ་པར་རྟོག་པའི་བག་ཆགས་ལས་བྱུང་བ་ཉིད་ཀྱི་ཕྱི་མ་ཞེས་བསྟན་པ་ནི། འཇིག་རྟེན་གྱི་ཐ་སྙད་ཀྱི་རྒྱུར་ཞེས་བྱ་བའོ། །སྔོན་པོ་ལ་སོགས་
[15b.2]པ་མེད་པའི་ཕྱིར་དེ་ལས་ཐ་མི་དད་པའི་ཤེས་པ་མེད་པ་ནི་ཀུན་རྫོབ་ཡིན་ཏེ། འཇིག་རྟེན་གྱི་ཐ་སྙད་ཀྱིས་ཡོངས་སུ་ཚིམ་པར་བྱེད་པའི་ཕྱིར། དེའི་མངོན་པའི་ང་རྒྱལ་དུ་ཡོད་པ་ཡིན་པའི་ཕྱིར་འགའ་བ་མེད་དོ་ཞེས་དབུ་མ་པའི་འདོད་པ་བསྟན་པ་ནི་སྔོན་པོ་ལ་སོགས་པ་ཞེས་བྱ་བའོ། །གཞན་ལ་ཡང་ཞེས་བྱ་བ་ནི་སད་
[15b.3]པའི་གནས་སྐབས་ན་ཡང་བག་ཆགས་ཙམ་ལས་བྱུང་བའི་ཤེས་པ་ནི་བྱ་བ་མེད་པ་ཡིན་ནོ། །རང་རིག་པའི་མངོན་སུམ་ལས་བདེན་པའི་ཤེས་པ་ལས་ཐ་མི་དད་པའི་སྔོན་པོ་ལ་སོགས་པ་ནི་དེའི་བདག་ཉིད་དུ་ཡོད་པ་ཡིན་གྱི། སྐྱེ་བ་ལ་སོགས་པ་ནི་དེ་ལྟ་མ་ཡིན་པའི་ཕྱིར་མི་བདེན་པའི་ཀུན་རྫོབ་ཡིན་ཏེ། སྔ་མ་དང་
[15b.4]ཕྱི་མའི་མངོན་སུམ་ལས་བྱུང་བའི་རྣམ་པར་རྟོག་པས་རྟོགས་པའི་ཕྱིར་ཡོད་དོ་ཞེས་བྱ་བ་ནི་རྣལ་འབྱོར་སྤྱོད་པ་པའི་ལྟ་བུ་བསྟན་པ་ནི་ཡང་ན་སྐྱེ་བ་ལ་སོགས་པ་ཞེས་བྱ་བའོ། །དེ་འདི་ལྟར་ཚད་མ་དང་འཇིག་རྟེན་གྱི་ཐ་སྙད་ལ་ལྟོས་ནས། ཡོད་པ་དང་མེད་པ་དག་ལ་འགལ་བ་མེད་པ་ལ། འགྲེལ་པ་བྱེད་པ་
[15b.5]པོའི་འགལ་བར་སྨྲ་བ་ནི། མ་ངེས་པ་ཉིད་ཡིན་པར་བསྟན་པ་ནི་ཇི་སྟེ་ཀུན་རྫོབ་ཅེས་བྱ་བ་ནི་ཞེས་བྱ་བའོ། །སྐྱེ་བ་ཡོད་པ་མ་ཡིན་ནོ་ཞེས་བྱ་བ་ནི་སྐྱེ་བ་མེད་པའོ། །དེ་མ་ཐག་པའི་རྒྱུ་ནི་འབྲས་བུ་ལས་སྔ་རོལ་ན་ཡོད་པ་མ་ཡིན་ཏེ། འདས་ནས་ཡུན་རིང་དུ་ལོན་པ་ཡིན་ལ་མེད་པ་ཡིན་ཡང་གང་ཁོ་ན་དེ་མེད་པའི་
[15b.6]དུས་ན་ཡོད་པ་དེ་ཁོ་ན་རྒྱུ་ཡིན་ཏེ། དེ་མ་ཐག་པ་ཡིན་པའི་ཕྱིར་རོ། །སྔ་མ་ནི་མ་ཡིན་ཏེ། ཡུན་རིང་བའི་ཕྱིར་རོ་སྙམ་དུ་སེམས་པ་ལ་སྐད་ཅིག་གི་དངོས་པོ་ཞེས་བྱ་བའོ། །དྲི་ལ་སོགས་པའི་མཚན་ཉིད་ཀྱང་གཟུགས་ཀྱི་འབྲས་བུ་ལ་གཟུགས་ཀྱི་སྐད་ཅིག་པ་བཞིན་དུ་དེ་མ་ཐག་པ་ཡིན་པའི་ཕྱིར། 
[15b.7]རྒྱུར་འགྱུར་བ་ཞིག་ན་རྗེས་སུ་འགྲོ་བ་དང་ལྡོག་པ་དག་མེད་པའི་ཕྱིར་མ་ཡིན་ནོ་ཞེས་བྱ་བ་འདི་ཡང་། འདས་ནས་ཡུན་རིང་དུ་ལོན་པ་བར་དུ་ཆོད་པ་ལ་ཡང་མཚུངས་པ་ཡིན་ཏེ། དོན་གྱིས་ནུས་པ་མེད་པ་རྣམས་ལ་དེ་མ་ཐག་པ་རྣམས་ལ་དགོས་པ་མེད་དོ་ཞེས་བྱ་བའི་རིགས་པས་དེ་མ་ཐག་པ་ཉིད་
[16a]
[16a.1]ཀྱི་རྒྱུ་ཡིན་ན། དྲི་ལ་སོགས་པ་རྒྱུ་མ་ཡིན་པ་ཉིད་ཀྱིས་ཐ་དད་པ་ཉིད་མ་གྲུབ་པོ་ཞེས་བསྟན་པ་ནི། འདི་ནི་ཞེས་བྱ་བའོ། །རྣམ་པར་རྟོག་པའི་རྟོགས་པ་ལ་དེ་མེད་པའི་ཕྱིར་རྟོགས་པ་མེད་པ་ཅན་གྱི་ཤེས་པ་ཡིན་ལ། དེས་གྲུབ་པ་ནི་མ་བརྟགས་པས་གྲུབ་པ་ཡིན་ན་ཚད་མས་
[16a.2]གྲུབ་པ་ཉིད་ཇི་ལྟར་ཀུན་རྫོབ་ཡིན་ཞེས་བསྟན་པ་ནི་བརྟག་པ་ཞེས་བྱ་བ་སྟེ། ཚད་མ་ཅན་མ་ཡིན་པའི་རྟོགས་པ་ནི་ཀུན་རྫོབ་སྟེ། སྒྱུ་མ་ལ་སོགས་པས་བསྟན་པ་ཞེས་བྱ་བའི་དོན་ཏོ། །རྟོགས་པ་གང་ལ་ཚད་མ་རྗེས་སུ་འཇུག་པ་དེ་ནི་ཀུན་རྫོབ་མ་ཡིན་ཞེས་བསྟན་པ་ནི་བསྟན་བཅོས་བྱེད་པའི་ཞེས་བྱ་
[16a.3]བའོ། །རང་རིག་པ་ལས་ཕྱི་རོལ་གྱི་ཚད་མ་དང་། ཅིག་ཤོས་ཀྱི་རྣམ་པར་དབྱེ་བ་ནི་ཀུན་རྫོབ་ཁོ་ན་ཡིན་ཏེ། ཕྱི་རོལ་གྱི་དོན་ལ་ལྟོས་པ་ཡིན་ནོ་ཞེས་བསྟན་པ་ནི་ཚད་མ་དང་ཚད་མ་མ་ཡིན་པ་ཞེས་བྱ་བའོ། །ཐོབ་པ་ཞེས་བྱ་བ་ནི་སྐྱེ་བ་སྐྱེ་བཞིན་པ་ལས་ཐ་མི་དད་པའི་ཕྱིར་ཐོབ་པ་སྟེ། ཕྲད་པའི་
[16a.4]མཐར་ཐུག་པའི་ངོ་བོའོ། །གང་ལ་ལྟོས་ནས་སྒྲུབ་བྱེད་ཀྱི་ཤེས་པ་ཚད་མ་ཡིན་པ་དེ་ཤེས་པ་གཞན་ཡིན་པར་བསྟན་པ་ནི་ཐོབ་པ་ཞེས་བྱ་བ་སྟེ། གལ་ཏེ་ཤེས་པ་སྔ་མས་དོན་རིག་པ་ཡིན་ན་ཤེས་པ་ཕྱི་མ་དོན་མེད་པ་ཡིན་ལ། དེ་དག་ཙམ་རྟོགས་པར་བྱེད་པ་ཡིན་པས་ཅིའི་ཕྱིར་ལྟོས་པ་ཡིན། 
[16a.5]ལྷག་པར་རྟོགས་པར་བྱེད་པ་ཉིད་ཡིན་པས་སྔ་མ་པ་ནི་ཡུལ་གཞན་པ་མི་སླུ་བ་དང་། ཅིག་ཤོས་ཀྱི་ཤེས་པ་གཞན་འཇུག་པ་ནི། རང་གི་དོན་ཤེས་པའི་ཚད་མ་ཉིད་མ་ཡིན་ནོ། །དེ་ལྟ་མོད་ཀྱི་རང་གི་ཡུལ་རྣམ་པར་འཇོག་པ་ནི་མ་ཡིན་ནོ། །རྟོགས་པའི་ངོ་བོ་ཉིད་ཀྱིས་ནི་ཡུལ་རྣམ་པར་འཇོག་
[16a.6]པར་བྱེད་པ་ཡིན་གྱི་རྟོགས་པ་གཞན་རང་གི་ཡུལ་རྣམ་པར་གཞག་པ་བྱེད་པས་ནི་མ་ཡིན་ནོ། །གལ་ཏེ་དེ་ལྟ་ཡིན་ན་རྟོགས་པ་གཞན་ཡང་དེ་ལས་གཞན་པའི་རྣམ་པར་གཞག་པའི་ཡུལ་ལ་ཡིན་ཞིང་། དེ་ཡང་དེ་བཞིན་ནོ་ཞེས་མཐར་ཐུག་པ་མེད་པའི་ཕྱིར་རོ། །གང་དུ་ཡང་རང་གི་ཡུལ་རྣམ་པར་
[16a.7]གཞག་པ་མེད་པའི་ཕྱིར་རོ། །ཤེས་པ་མ་ལུས་པ་ཚད་མ་མ་ཡིན་པར་ཐལ་བར་འགྱུར་རོ། །ཅིའི་ཕྱིར་ཐོབ་པ་དོན་དུ་གཉེར་བར་འགྱུར། །ཞེས་བྱ་བ་ནི། དེ་ལྟ་བུ་ཉིད་དམིགས་པ་ཉིད་ཀྱིས་ཡང་ཚད་མ་ནི་དོན་མེད་དོ་ཞེས་བྱ་བའི་དགོས་པའོ། །བློ་ཐམས་ཅད་ཚད་མ་ཡིན་པར་ནི་མི་རིགས་པ་
[16b]
[16b.1]མ་ཡིན་ནམ། གཞན་ཉིད་དུ་གྲུབ་པའི་ཕྱིར་ཡང་། ཚད་མའི་སྐབས་དང་ཞེས་པ་ཡོད་དོ་ཞེས་བྱ་བའི་རིགས་པ་དང་། གནོད་པ་ཅན་ཉིད་ཚད་མ་ཡིན་པའི་ཕྱིར་དང་། གནོད་པ་ཅན་ཡང་རང་གི་ངོ་བོ་ལ་གནོད་པར་བྱེད་པ་མ་ཡིན་ཏེ། རྟོགས་བཞིན་པ་ཡིན་པའི་ཕྱིར་རོ། །ཐོབ་བྱ་ལ་ནི་གནོད་པ་ཡིན་
[16b.2]ཏེ། དེའི་ཚད་མེད་པའི་ཕྱིར་དེའི་ཡུལ་མ་ཡིན་པ་སྔ་མ་དེའི་གནོད་པས་གནོད་བྱར་ཅི་ལྟར་འགྱུར། ཕྲད་པའི་མཐར་ཐུག་པ་ཐོབ་པའི་ཚད་མ་ཉིད་ནི། གནོད་བྱ་གནོད་བྱེད་ཀྱི་ཡུལ་མཚུངས་པ་ཉིད་དེ་ཡང་བཀག་པ་ཡིན་ཏེ། རང་གི་དུས་ཙམ་ཡུལ་ཡིན་པའི་ཕྱིར་རོ་སྙམ་དུ་དགོངས་པའོ། །འདི་ནི་
[16b.3]ཞེས་བྱ་བ་ནི་གཞན་ནོ། །དེས་ཞེས་བྱ་བ་ནི་སྔ་མའི་ཤེས་པས་སོ། །དེ་ལྟར་ན་ཡང་ཞེས་བྱ་བ་ལ་སོགས་པ་ནི་ལན་ཡིན་ཏེ། ཐམས་ཅད་ལ་ཡང་གཞན་འགའ་ཞིག་ཐོབ་པ་ཡོད་པའི་ཕྱིར་རོ། །དེ་ལྟ་ན་ཡང་ཚད་མ་དང་ཚད་མ་མ་ཡིན་པའི་རྣམ་པར་དབྱེ་བ་མེད་དོ་ཞེས་བསྟན་པ་ནི་དེའི་ཕྱིར་དོན་དམ་
[16b.4]པ་ཞེས་བྱ་བའོ། །གཞན་པ་ཙམ་ནི་ཡུལ་མ་ཡིན་མོད་ཀྱི། འོན་ཀྱང་མངོན་པར་འདོད་པའི་ཕྲད་པའི་མཐར་ཐུག་པ་ཐོབ་པ་ནི་ཚད་མ་ཡིན་ནོ་ཞེས་འཇིག་རྟེན་པ་འདོད་པ་ཡིན་ནོ་ཞེ་ན། དེ་ལྟ་ཡིན་ན་དེ་ཀུན་རྫོབ་པ་ཉིད་ཡིན་པར་བསྟན་པ་ནི་ཀུན་རྫོབ་ཏུ་ཅི་ལྟ་བ་དེ་ལྟ་ཡིན་དུ་ཟད་དོ་ཞེས་བྱ་བའོ། །ཅིའི་ཕྱིར་
[16b.5]མངོན་པར་འདོད་པ་ཡིན་ཞེ་ན། དེས་ན་དངོས་པོའི་དེ་ཁོ་ན་ཉིད་ཅེས་བྱ་བ་སྟེ། གང་ཞིག་ཇི་ལྟ་བ་ཡིན་པ་དེ་དེ་ཉིད་ཡིན་པར་ནི་ཀུན་རྫོབ་ཡིན་ཞེས་རྣམ་པར་དབྱེ་བ་ཡིན་པ་དེ་ལྟར་དེ་དེ་ཉིད་ཡིན་ནོ། །སྤྱི་ལ་ཡང་ཞེས་བྱ་བ་ནི། དཔྱིད་ཀྱི་དུས་སུ་བྲམ་ཟེ་མེ་རྣམས་བསྟེན་པ་དང་། བྲམ་ཟེ་ལ་སྦྱིན་པ་ཞེས་
[16b.6]བྱ་བ་ལ་སོགས་པའི་དོན་བྱེད་པ་ནི་སྤྱི་ལ་སོགས་པ་ཐམས་ཅད་ལ་ཡང་ཡོད་པའི་ཕྱི་རོལ་གྱི་དོན་བྱེད་པ་ཡོད་པ་མ་ཡིན་ཞེས་བསམ་པར་བྱའི། མེད་པ་ལ་ནི་མ་ཡིན་ནོ་ཞེས་བསྟན་པ་ནི་བློ་ལ་ཞེས་བྱ་བ་སྟེ། འདི་ལ་བློའི་མཚན་ཉིད་དང་ལྡན་པ་ཉིད་ཡོད་པ་མ་ཡིན་ཏེ། རྗེས་སུ་འགྲོ་བ་དང་ལྡོག་པའི་རྗེས་སུ་
[16b.7]བྱེད་པའི་བློ་ནི་ཡོད་པ་ཡིན་ཏེ། གཟུགས་ལ་སོགས་པའི་བློ་བཞིན་ནོ། །འབད་པ་ལ་སོགས་པ་ཙམ་ལས་བྱུང་བ་སྤྱིའི་བློ་ནི་མ་ཡིན་ཏེ། མིག་ལ་སོགས་པ་ཙམ་ལས་བྱུང་བ་རབ་རིབ་ཅན་གྱི་ཤེས་པ་བཞིན་ནོ། །མིག་དང་གཟུགས་སོགས་བློ་བཞིན་ནོ། །ཞེས་བྱ་བ་ནི་མིག་ལ་སོགས་པའི་བློ་བཞིན་
[17a]
[17a.1]དང་། གཟུགས་ལ་སོགས་པའི་བློ་བཞིན་ནོ་ཞེས་བྱ་བ་ནི། གོ་རིམས་བཞིན་དུ་མེད་པ་ཉིད་དང་ཡོད་པ་ཉིད་ཀྱི་དཔེ་ཡིན་ནོ། །དམིགས་པ་དང་བདག་པོའི་རྐྱེན་གྱི་ཡུལ་ལ་ཞེས་བྱ་བ་ལ་དམིགས་པའི་ཡུལ་ནི་གཟུགས་ལ་སོགས་པའི་བློ་རྣམས་ཀྱིའོ། །བདག་པོའི་རྐྱེན་
[17a.2]གྱི་ཡུལ་ནི་རབ་རིབ་ལ་སོགས་པ་རྣམས་ཀྱིའོ། །དེ་ལྟ་ཡང་མིག་ལ་སོགས་པ་མེད་པར་ནི་ནང་གི་ཞེས་སྟོན་པའོ། །དེ་ལྟ་བུའི་ཐེ་ཚོམ་ལ་དེ་ཉིད་གང་ཞེ་ན། རྟ་དེ་ནི་བ་ལང་ཉིད་ཀྱི་བག་ཆགས་ཞེས་བྱའོ། །རྟ་དེ་མི་བྱེད་པ་ཅིའི་ཕྱིར་ཞེ་ན་བ་ལང་ཞེས་བྱ་བའི་བརྡ་ནི་དེ་ཉིད་ལ་ཞེས་བྱ་བ་སྟེ། ལྐོག་
[17a.3]ཤལ་ལ་སོགས་པ་དང་ལྡན་པ་ལ་ཡིན་གྱི། བ་ལང་ཉིད་མེད་པ་ལ་སོགས་པ་འདི་ནི་མ་ཡིན་ནོ། །བ་ལང་གི་ཚོགས་པ་པ་ཡང་རྟ་ལ་སོགས་པ་མཚན་ཉིད་མི་མཐུན་པ་རིལ་པོ་བཞིན་དུ། རྗེས་སུ་འཇུག་པའི་ངོ་བོ་ནི་མཐོང་བ་ལ་མི་སྣང་བ་ཡིན་པར་བསྟན་པ་ནི། གསལ་བ་ལས་ཐ་དད་པ་ཞེས་བྱ་བའོ། །
[17a.4]མ་ཚོལ་བའི་བེའུ་ནི་རྟ་ལ་སོགས་པ་ལས་ལོག་པ་བ་ལང་གི་ཚོགས་ལ་རྗེས་སུ་འཇུག་པ་ནི། མ་མ་ཡིན་པ་ལ་ཡང་འཇུག་པའི་ཕྱིར་རྟོགས་པ་མ་ཡིན་ནམ། འདྲ་བར་རྟོགས་པ་ནི་བདེན་མོད་ཀྱི་འདྲ་བ་ཉིད་ཀྱི་རང་གི་ངོ་བོ་ལས་ཐ་དད་པ་མ་ཡིན་ནོ། །རང་གི་ངོ་བོ་ཁོ་ན་དེ་དེ་དང་འདྲ་བའམ་དེ་དང་མི་
[17a.5]འདྲ་བ་ཡང་རུང་བ་ལ་ལོག་པར་རྟོགས་པར་མི་བྱ་བའོ། །དོན་དམ་པར་ནི་མ་ཡིན་ནོ་ཞེས་བསྟན་པ་ནི། དངོས་པོ་མ་ཡིན་པའོ། །བློ་ནི་རྟོགས་བྱ་ལས་ལྡོག་པ་མ་ཡིན་པ་མ་ཡིན་ནམ། བདེན་ཏེ་རྟོགས་བྱའི་རྗེས་སུ་འགྲོ་བ་དང་ལྡོག་པའི་རྗེས་སུ་བྱེད་པ་ཡིན་ན་ཡིན་གྱི། གཞན་ནི་མ་ཡིན་ནོ་ཞེས་
[17a.6]བསྟན་པ་ནི། གལ་ཏེ་གསལ་བ་མེད་ཀྱང་ཞེས་བྱ་བ་སྟེ། གསལ་བར་བྱེད་པའི་ཕྱིར་གསལ་བ་ནི་སྤྱི་ཡིན་ལ་དེ་མེད་ན་མེད་ཅིང་དེ་ཡོད་ན་ཡོད་པར་འགྱུར་རོ། །ཐམས་ཅད་དུ་བློ་ཡོད་ན་རྟོགས་བྱ་ཡང་ཡོད་པར་འགྱུར་བ་མ་ཡིན་ནམ་སྙམ་དུ་སེམས་པ་ནི། སྤྱི་ནི་ཁྱབ་པར་ཞེས་བྱ་བའོ། །དེ་ཡོད་ན་ནི་
[17a.7]འབད་པ་ལ་སོགས་པ་ཡོད་ནའོ། །སུག་པར་བྱེད་པ་ནི་གལ་ཏེ་སྤྱི་མི་ལྡོག་པ་ཉིད་ཅེས་བྱ་བ་ནི་ཐམས་ཅད་ན་གནས་པ་ཉིད་དོ། །ཤེས་པ་ཙམ་ལ་ནུས་པ་མེད་པའི་ཕྱིར། །ཞེས་བྱ་བ་ནི་བློའི་མཚན་ཉིད་ཀྱི་ཡོད་པ་ཉིད་མེད་པའི་ཕྱིར་རོ། །དེས་ཞེས་བྱ་བ་ནི་དེའི་རྗེས་སུ་འགྲོ་བ་དང་ལྡོག་པའི་
[17b]
[17b.1]མཚན་ཉིད་སྤྱི་ལ་བརྗོད་པའི་རིགས་པས་སོ། །དེ་ལྟར་ཡིན་ན་གང་ལས་དེ་དག་འབྱུང་བར་འགྱུར་ཞེས་ཟེར་བ་ལ། བརྡ་ཞེས་བྱ་བ་ལ་སོགས་པ་སྨོས་ཏེ། བུམ་པ་ནི་ཡན་ལག་ཅན་ཡིན་ལ། དེ་ཉིད་ཁོ་ན་ཡན་ལག་དུ་མའི་ཐུན་མོང་ཡིན་པའི་ཕྱིར་སྤྱི་ཡིན་ནོ། །དེ་བཞིན་དུ་འདེགས་པ་ནི། 
[17b.2]ལས་ཡིན་ལ་དེ་ཉིད་རྫས་དུ་མའི་ཐུན་མོང་ཡིན་པའི་ཕྱིར་སྤྱི་ཡིན་ནོ། །བར་གྱི་གསལ་བར་བྱེད་པ་ཡིན་པའི་ཕྱིར་གྲངས་ལ་སོགས་པ་རྣམས་ལ་ཡང་སྤྱི་ཞེས་བྱ་བར་འགྱུར་རོ། །བུམ་པ་ལ་སོགས་སྤྱི་མ་ཡིན་པ་དེ་ནི། རང་གི་མཚན་ཉིད་ཁོ་ན་ཡིན་པའི་ཕྱིར་འགལ་བ་ཅུང་ཟད་ཀྱང་མེད་དེ། དེའི་ཕྱིར་
[17b.3]སྤྱི་འཛིན་པ་ཡིན་ནོ། །འདེགས་པ་ཉིད་ཀྱང་སྤྱི་ཡིན་ཏེ། དུས་མང་པོའི་གསལ་བ་དུས་གཅིག་ལས་འབྱུང་བ་མེད་པའི་ཕྱིར་རོ། །བསྐོར་བ་དང་འདེགས་པ་ལ་སོགས་པ་ནི་བུམ་པ་ལ་སོགས་པ་བཞིན་དུ་དུས་གཅིག་ན་ཡོད་པ་མ་ཡིན་ནོ་བྱ་བའི་ཡན་ལག་རིམ་གྱིས་དུས་མང་པོར་བྱུང་བ་རྣམས་ཀྱིས་
[17b.4]བསྐོར་བ་གཅིག་ཏུ་གསལ་བར་བྱེད་པ་འདི་ཡང་གཏམ་ཙམ་ཡིན་ཏེ་མཐའི་གསལ་བྱེད་ཙམ་གྱིས་གསལ་བར་བྱ་བ་ཉིད་ལ་ཐུན་མོང་མ་ཡིན་པའི་ངོ་བོ་ཉིད་ཀྱིས་བསྐོར་བ་མ་ཡིན་པ་ཉིད་དུ་ཐལ་བར་འགྱུར་ཏེ། དེའི་དུས་ན་མེད་པ་གསལ་བྱེད་མ་ཡིན་པའི་ཕྱིར་དང་། རང་གི་ཤེས་པས་གཞན་གྱི་བློའི་རྒྱུ་གསལ་
[17b.5]བར་བྱེད་པའི་ཕྱིར་ཏེ་གསལ་བྱེད་ལྟ་བུའོ། །དབྱེ་བ་མེད་པ་བུམ་པ་གཅིག་ཏུ་སྣང་བ་མ་ཡིན་ནམ། ཐག་རིང་བ་ལས་དུ་མ་གཅིག་བཞིན་དུ་སྣང་བ་མ་ཡིན་པས། དེ་ཡང་དེ་ལྟར་འགྱུར་བ་ནི་རྒྱུ་མཚན་མེད་པའི་ཕྱིར་རོ། །ཕྲ་བ་ཉིད་རྒྱུ་མཚན་ཡིན་པ་ནི་རིགས་པ་མ་ཡིན་ཏེ། རྡུལ་ཕྲ་རབ་ཕྲ་བ་
[17b.6]ནི་མངོན་སུམ་ཡིན་པའི་ཕྱིར་རོ། །གང་གི་ཕྱིར་མངོན་སུམ་ནི་ཐག་རིང་བ་ལ་སོགས་པའི་རྒྱུ་མཚན་གྱིས་རྣམ་པར་དབྱེ་བ་མ་བཟུང་བར་སྣང་བར་འགྱུར་གྱི། རྡུལ་ཕྲ་རབ་ནི་དུ་མ་ཡིན་ཡང་སྣང་བ་མ་ཡིན་ཏེ། དབང་པོ་ལས་འདས་པ་ཡིན་པའི་ཕྱིར་རོ། །གང་གི་ཕྱིར་དབང་པོ་ལས་
[17b.7]འདས་པ་ནི་དབང་པོའི་ཡུལ་དུ་མི་འགྱུར་ཏེ། འགལ་བའི་ཕྱིར་རོ་སྙམ་དུ་སེམས་པ་ལ། རབ་རིབ་ཅན་ལ་སྐྲ་ཉག་གཅིག་མངོན་སུམ་མ་ཡིན་ཡང་། ཚོགས་པ་རྣམས་ཕན་ཚུན་ཕན་འདོགས་པས་མངོན་སུམ་ཡིན་པ་དེ་བཞིན་དུ། རྡུལ་ཕྲ་རབ་ཀྱང་ཡིན་ན་གང་གི་ཕྱིར་གཞན་གྱི་མངོན་
[18a]
[18a.1]སུམ་རབ་རིབ་ཅན་ལ་དགོས་པར་འགྱུར། རྣལ་འབྱོར་གྱི་མངོན་སུམ་ཉིད་ནི་རྡུལ་ཕྲ་རབ་རྣམས་ལ་ཡང་ཁོ་བོ་ཅག་ལ་སོགས་པ་ལ་དགོས་པ་ཡིན་པར་བསྟན་པ་ནི། གཟུགས་ལ་སོགས་ལས་ཐ་དད་པར། །ཞེས་བྱ་བ་སྟེ། མིག་ལ་སྣང་བ་ལ་གཟུགས་ཀྱི་རྡུལ་ཕྲ་
[18a.2]རབ་རྣམས་རེ་རེས་དབང་པོ་ལས་འདས་པ་ཡིན་ཡང་ཕན་ཚུན་ཕན་འདོགས་པས་འདུས་པ་ནི་མངོན་སུམ་ཡིན་ཏེ། རབ་རིབ་ཅན་གྱི་སྐྲ་ལ་སོགས་པ་ཡིན་པའི་ཕྱིར་འགལ་བ་ཅུང་ཟད་ཀྱང་མེད་དོ། །དེ་བཞིན་དུ་རོ་ལ་སོགས་པའི་རྡུལ་ཕྲ་རབ་རྣམས་ཀྱང་ངོ་། །གལ་ཏེ་གཟུགས་ལ་སོགས་པ་
[18a.3]རྣམས་སུ་ཁྱད་པར་མེད་པའི་ཕྱིར་དེ་དག་ཙམ་གྱིས་བུམ་པ་ནི་སྣམ་བུ་ལ་སོགས་པ་རྣམས་ལས་ཁྱད་པར་དུ་མི་འགྱུར་རོ་སྙམ་དུ་སེམས་པ་ལ། དབྱིབས་ཀྱི་བྱེ་བྲག་གི་ཁྱད་པར་དུ་བྱས་པས་མཚན་ཉིད་མི་མཐུན་ཞིང་བརྡའི་བྱེ་བྲག་གི་ཡུལ་དུ་མཐོང་བ་རྣམས་ནི་དེའི་བག་ཆགས་སད་པའི་རྒྱུ་རྣམས་ལ་
[18a.4]དེའི་སྒྲ་རྣམས་ཀྱིས་བརྗོད་པ་ཡིན་ནོ་ཞེས་དོན་དུ་བསྟན་པ་ནི། དེས་ན་དེ་ཙམ་ཞེས་བྱ་བའོ། །གཟུགས་ལ་སོགས་པ་ཙམ་གྱི་བུམ་པ་ལ་ནི། མིག་ལ་སོགས་པ་རྣམས་རྣམ་པར་གཞག་པ་ཡིན་གྱི། འཚོལ་བ་ནི་མ་ཡིན་པ་ལ། འཚོལ་བར་མཐོང་བ་མ་ཡིན་ནམ། དེ་བཞིན་དུ་བདག་
[18a.5]གིས་རེག་གོ་ཞེས་བྱ་བའོ། །དེའི་ཕྱིར་དེ་ཡུལ་གཞན་ཡིན་ནོ་སྙམ་དུ་སེམས་པ་ནི་གལ་ཏེ་རྫས་ནི་ཞེས་བྱ་བའོ། །མཐོང་བ་ལ་བདག་གིས་རེག་གོ་ཞེས་བྱ་བའི་རྣམ་པར་རྟོག་པ་ནི་མཐོང་བ་ལས་བྱུང་བ་ཡིན་གྱི། རང་དབང་དུ་ནི་མ་ཡིན་ལ་མཐོང་བ་ཡང་གཟུགས་ཐ་དད་པའམ། ཐ་མི་དད་པའི་
[18a.6]རྫས་ལ་མ་ཡིན་ཏེ། དེ་མེད་ཀྱང་འབྱུང་བ་ནི་བག་ཆགས་ཙམ་ལས་བྱུང་བ་ཡིན་པར་རྟོགས་སོ། །དེ་ཉིད་བསྟན་པ་ནི་རྫས་དེ་གཟུགས་ལས་གཞན་ཡིན་པའམ་ཞེས་བྱ་བ་སྟེ། ཐ་མི་དད་པས་སོ། །དེ་ལས་བཟློག་པ་ནི་ཐ་དད་པས་སོ། །འདི་ལ་གཟུགས་ཡོད་པའི་ཕྱིར་གཟུགས་དང་ལྡན་པའོ། །
[18a.7]དེ་ལས་བཟློག་པ་ལས་ཞེས་བྱ་བ་འདི་ལ་བསྟན་པ་ནི་གཞན་དུ་རིགས་པ་ཡིན་ན་བློ་ཞེས་བྱ་བ་སྟེ། བག་ཆགས་ཙམ་ལས་བྱུང་བའི་རྣམ་པར་རྟོག་པ་ཡང་ཕྱི་རོལ་རྣམ་པར་འཇོག་པ་བྱེད་པར་འགྱུར་རོ་ཞེས་བྱ་བ་འདི་ལ་ཡང་དབྱེ་བ་དང་དབྱེ་བ་མ་ཡིན་པར་རིག་པ་ཁོ་ན་སྣང་བའི་མེད་པ་རིག་པ་ལན་ཡིན་པར་
[18b]
[18b.1]ཡང་རྟོགས་སོ། །སྣང་བ་བཞིན་དུ་རྣམ་པར་རྟོག་པ་ཡང་ཕྱི་རོལ་རྟོགས་ན་གནོད་པར་བྱེད་པ་མེད་པའི་ཕྱིར། རང་དབང་ཁོ་ན་མ་ཡིན་ནམ། རྒྱུ་ནི་དེ་བཞིན་དུ་མི་འཐད་པས་བག་ཆགས་ཀྱི་ངོ་བོའམ། གཞན་ཡང་རུང་བ་འགའ་ཞིག་ཏུ་ཡང་འགྱུར་རོ་སྙམ་དུ་སེམས་པ་ནི་ཅི་སྟེ་བུམ་པའི་བློ་ནི་ཞེས་
[18b.2]བྱ་བའོ། །འཁྲུལ་པ་མེད་པ་ཞེས་བྱ་བ་ནི། གནོད་པ་མེད་པ་སྟེ་གཟུགས་ལ་སོགས་པ་ལས་ཐ་དད་པས་བུམ་པའོ། །བུམ་པ་དམར་པོའོ་ཞེས་རྟོགས་པ་ཡིན་ནོ་ཞེས་བྱ་བའི་དོན་ཏོ། །བརྡས་ཐུན་མོང་དང་ཐུན་མོང་མ་ཡིན་པར་བྱས་པ་དག་ཇི་ལྟ་བ་བཞིན་པའི་བརྡས་བརྗོད་པ་དང་རྟོགས་པ་ཡིན་
[18b.3]གྱི་དེ་དག་ལས་དངོས་པོའི་དབྱེ་བས་གྲུབ་པ་ནི་མ་ཡིན་ནོ་ཞེས་བསྟན་པ་ནི། དམར་པོ་དང་ནི་མི་དམར་བ། །ཞེས་བྱ་བའོ། །གང་ཁོ་ནར་གཟུགས་ཡིན་པ་དེ་ཁོ་ནར་རེག་པ་མ་ཡིན་ནམ། བརྡ་ལས་ནི་མ་ཡིན་ཏེ། དངོས་པོ་ནི་དེ་ལྟ་བུ་ཡིན་ནོ་ཞེས་ཟེར་བ་ནི་ཅི་སྟེ་གལ་ཏེ་ཞེས་བྱ་བའོ། །གཟུགས་
[18b.4]དང་རེག་པ་ལ་སོགས་པའི་ཚོགས་པ་གཅིག་ལས་བྱུང་བའི་འདུས་པ་ནི་བུམ་པར་ཐ་སྙད་གདགས་པའི་ཡུལ་ཡིན་ལ། དེ་ལྟ་བུར་བཏགས་པའི་འདུས་པ་གང་དེ་ལ་ཞེས་བྱ་བ་ནི། དམག་ལ་གླང་པོ་ཆེ་བཞིན་དུ་ཐ་སྙད་འདོགས་པའི་ཡུལ་ཡིན་ནོ་ཞེས་བསྟན་པ་ནི་ཚོགས་པ་གཅིག་ལ་རག་ལས་ཞེས་
[18b.5]བྱ་བ་སྟེ། དམག་གམ་ནགས་ནི་གྲངས་མང་པོ་ཉིད་ཡིན་པའི་ཕྱིར། བུམ་པ་ལ་སོགས་པ་འགའ་ཡང་དེ་ལྟ་བུར་འགྱུར་རོ། །ཁ་ཅིག་ན་རེ་གྲངས་ཀྱི་ཤེས་པའི་རྟོགས་བྱ་ནི་མང་བ་ཉིད་ཡིན་གྱི། བུམ་པའི་ཤེས་པའི་རྟོགས་བྱ་ནི་མ་ཡིན་ཞིང་། དམག་དང་ནགས་ལ་སོགས་པའི་ཤེས་བྱའི་
[18b.6]རྟོགས་བྱ་ཡང་མ་ཡིན་ནོ། །མི་དམིགས་ན་ནགས་ལ་སོགས་པའི་ཤེས་པ་མང་པོ་ཉིད་ལ་ཡང་མཚུངས་པ་ཡིན་ཏེ། ཉེ་བར་གནས་པ་མེད་པའི་ཕྱིར་འཁྲུལ་པ་ཡིན་ནོ། །བར་ན་གནས་པའི་ནི་མ་ཡིན་ཏེ། དེ་ལྟ་བུའི་ཤེས་པ་མཐོང་བའི་ཕྱིར་རོ། །དེའི་ཕྱིར་བརྡས་བརྟགས་པའི་ཡུལ་ཐམས་ཅད་
[18b.7]ལ་སྒྲ་ལས་བྱུང་བའི་ཤེས་པ་རྣམས་ཡིན་གྱི། དངོས་པོའི་དེ་ཁོ་ན་ཉིད་ལ་ནི་ལྟོས་པར་བྱེད་པ་ནི་མ་ཡིན་ཏེ། ཇི་ལྟར་བརྟགས་པ་བཞིན་ཡིན་པར་ནི་མི་རིགས་པའི་ཕྱིར་རོ་ཞེས་བསྟན་པ་ནི། དེའི་ཕྱིར་ཚོགས་པ་གཅིག་ལ་ཞེས་བྱ་བ་སྟེ། ཡན་ལག་ཅན་ཐ་དད་པ་མ་ཡིན་མོད་ཀྱི་འོན་ཀྱང་གྲུབ་པ་
[19a]
[19a.1]དང་བདེ་བ་གཅིག་པའི་གཟུགས་ལ་སོགས་པའི་ཐ་སྙད་གཅིག་གི་ཡུལ་ཡིན་ལ་སྟེང་དང་འོག་གི་ཆས་ཕྱེ་བ་ཡིན་ཡང་གཅིག་ཡིན་ཏེ། གྲུབ་པ་དང་བདེ་བ་གཅིག་ཉིད་ཀྱི་ཕྱིར། དེའི་ཡན་ལག་རྣམས་སུ་བརྟགས་པ་ཡིན་པ་དེས་ན་ཡན་ལག་ཅན་ཡོད་དོ་སྙམ་སེམས་
[19a.2]པ་ལ། གལ་ཏེ་དེ་ལྟ་ན་ཕན་ཚུན་ཞེས་བྱ་བ་སྟེ། ཐ་དད་པ་མེད་པའི་ལུས་ན་གྲུབ་པ་དང་། བདེ་བ་གཅིག་པ་ཡིན་ནོ། །ཕན་ཚུན་ཐ་དད་པ་མ་ཡིན་ནོ་ཞེས་བྱ་བ་ནི། གྲུབ་པ་དང་བདེ་བ་ཐ་དད་པ་དང་། གྲུབ་པ་དང་བདེ་བ་གཅིག་པ་ཉིད་ཀྱིས་རྒྱུ་མཚན་ཁོ་ན་མཐོང་བ་ལ་བདག་རེག་གོ་ཞེས་བྱ་བ་
[19a.3]ལ་སོགས་པའི་ཤེས་པ་རྣམས་རྣམ་པར་གནས་པ་ཡིན་ནོ། །དེ་སྐད་སྨྲ་བ་ནི་འདི་ལྟར་མཐོང་བ་གང་ཡིན་པ་དེ་ཉིད་ལ་ཞེས་བྱ་བའོ། །གྲུབ་པ་དང་བདེ་བ་གཅིག་པ་ནི་གཅིག་རྟོགས་ན་རྟོགས་པའམ། གཞན་དུ་ཡང་རུང་བའི་རྟོགས་པ་ཡིན་པར་བསྟན་པ་ཡིན་ལ། གཟུགས་ལ་སོགས་པ་ནི་མ་ཡིན་ཏེ། 
[19a.4]རྟོགས་པ་ཐ་དད་པ་ཅན་ཡིན་པའི་ཕྱིར་རོ་ཞེས་བསྟན་པ་ནི། གལ་ཏེ་གཟུགས་སོགས་བྱ་བ་སྟེ། གཟུགས་ལ་སོགས་པ་ནི་གྲུབ་པ་དང་བདེ་བ་གཅིག་པ་ཡིན་ནོ། །གཞན་དུ་ཇི་ལྟར་འགྱུར་ཞེས་བྱ་བ་ནི་གྲུབ་པ་དང་བདེ་བ་མི་གཅིག་པ་ཉིད་ནི་ཐ་མི་དད་པར་རྟོགས་པའི་མཚན་ཉིད་ཡིན་ནོ། །དེ་བསྟན་
[19a.5]པ་ནི་སྣང་བ་ཐ་མི་དད་པར་ཐལ་བའི་ཕྱིར་རོ་ཞེས་བྱ་བའོ། །གལ་ཏེ་བུམ་པའོ་ཞེས་རྟོགས་པ་ལ་གྲུབ་པ་དང་བདེ་བ་ཐ་དད་པ་ཉིད་མ་ཡིན་ཏེ་ཐ་དད་པའི་ཕྱིར་རོ། །གཟུགས་དང་རོ་ལ་སོགས་པའི་དབྱེ་བ་རྟོགས་པ་ནི་ཁྱད་པར་གྱི་དབྱེ་བས་བྱས་པའི་འཁྲུལ་པ་ཡིན་ནོ་ཞེས་བསྟན་པ་ནི། འོན་ཏེ་གཅིག་པོ་
[19a.6]དེ་ཉིད་ཅེས་བྱ་བའོ། །ཐ་དད་པར་འཛིན་པ་ནི་མངོན་སུམ་ཡིན་ཞིང་། ཐ་མི་དད་པར་འཛིན་པའི་སྣང་བ་ནི་རྣམ་པར་རྟོག་པ་ཡིན་ན། སྟོབས་ཆུང་བ་ཇི་ལྟར་གནོད་པར་བྱེད་ཅེས་བསྟན་པ་ནི་འཛིན་པའི་དབྱེ་བས་གཅིག་པའི་ཞེས་བྱ་བའོ། །རེ་ཞིག་གཅིག་ཉིད་དོ་ཞེས་བྱ་བ་ནི་རྣམ་པར་རྟོག་པའོ། །
[19a.7]རྟོགས་པ་གཅིག་ཉིད་རྣམ་པར་རྟོག་པ་ཅན་ནི། དབྱེ་བས་མཐོང་བས་གནོད་པའི་ཕྱིར། འཁྲུལ་པ་ཡིན་པར་བསྟན་པ་ནི། གཅིག་ཉིད་ནི་ཞེས་བྱ་བའོ། །གཞན་དུ་འཛིན་པ་མེད་པས་ཞེས་བྱ་བ་ནི་གཅིག་ལའོ། །མ་འཁྲུལ་པར་ཞེས་བྱ་བའོ། །གཅིག་གོ། །དེ་ཉིད་ཅེས་བྱ་བ་ནི་མངོན་སུམ་གྱིས་
[19b]
[19b.1]མཐོང་བའི་ངོ་བོས་སོ། །ཐ་མི་དད་པར་རྟོགས་པ་ནི་མངོན་སུམ་གྱི་ངོ་བོ་ཡིན་ནོ། །གཟུགས་སྣང་བ་ཉིད་ནི་ཞེས་བྱ་བ་ནི་གཟུགས་ཀྱི་སྣང་བ་ལ་རོ་ཁོངས་སུ་གཏོགས་པ་མ་ཡིན་ནོ། །གཟུགས་ལ་སོགས་པ་ཙམ་ཉིད་དོ་ཞེས་བྱ་བ་ནི་སྣང་བ་ཐ་དད་པའོ། །དངོས་པོ་གཅིག་ཉིད་ཡིན་ན་དབང་
[19b.2]པོ་ཐམས་ཅད་ལས་སྐྱེས་པའི་བློ་འཁྲུལ་པར་འགྱུར་བའི་ཕྱིར། ཡན་ལག་ཅན་གྲུབ་ན་ཐམས་ཅད་མི་འཛིན་པར་འགྱུར་བར་བསྟན་པ་ནི། གལ་ཏེ་དབང་པོའི་ཞེས་བྱ་བའོ། །ཐམས་ཅད་ཀྱིས་མི་འཛིན་ན་ཡན་ལག་ཅན་ཡང་མངོན་སུམ་པ་མ་ཡིན་པའི་ཕྱིར་ཐམས་ཅད་མེད་པར་འགྱུར་བར་བསྟན་པ་ནི་
[19b.3]དོན་མེད་པར་ཞེས་བྱ་བ་ལ་སོགས་པའོ། །ལག་པ་ལ་སོགས་པའི་སྐད་ཅིག་ཅེས་བྱ་བ་ནི། དེ་མ་གཏོགས་པའི་བྱ་བ་ནི་སྐད་ཅིག་ཏུ་རྟོག་པ་ལ་ནི་ཚད་མ་མེད་དོ། །མ་ཡིན་ཏེ་གསལ་བས་གསལ་བར་བྱ་བ་ཡིན་པའི་ཕྱིར་རོ་ཞེས་བྱ་བ་ནི། རང་རིག་གསལ་བས་གསལ་བར་བྱེད་པ་ཡིན་པའི་ཕྱིར་རོ། །
[19b.4]རྣམ་པ་གཞན་དུ་ཡང་རུང་ཞེས་བྱ་བ་ནི་མི་རྟེན་པའོ། །འདས་པ་ནི་གསལ་བར་བྱེད་པ་མ་ཡིན་རང་གི་ཤེས་པས་གཞན་གྱི་བློའི་རྒྱུད་ཉིད་མ་ཡིན་ཞེས་བསྟན་པ་ནི། ཚོགས་པ་འབའ་ཞིག་ཅེས་བྱ་བའོ། །ནོར་བུ་དང་དངུལ་ལ་སོགས་པའི་དངོས་པོ་ཉིད་བཞིན་དུ་གོམས་པ་ལས་སྣང་བ་དང་། འདེགས་པ་
[19b.5]ལ་སོགས་པར་མི་རིགས་ཏེ། བརྟགས་པ་ཡིན་པའི་ཕྱིར་རོ་ཞེས་བསྟན་པ་ནི། ཤེས་པ་དེ་ཞེས་བྱ་བ་སྟེ། ནོར་བུ་དང་དངུལ་ལ་སོགས་པའི་ཤེས་པ་ནི་མ་ཡིན་ནོ། །གལ་ཏེ་དོན་བྱེད་པར་ཞེས་བྱ་བ་ཁྱད་པར་དང་བྲལ་བ་མི་ནུས་པའི་སྤྱིའི་མཚན་ཉིད་ནི་ཁྱབ་ཆེས་པ་ཡིན་ཏེ། དོན་མ་ཡིན་པ་
[19b.6]ལ་ཡང་ཡོད་པའི་ཕྱིར་རོ་སྙམ་དུ་སེམས་པ་ནི་གལ་ཏེ་དོན་བྱེད་པར་ཞེས་བྱ་བ་སྟེ། དོན་ནི་ནུས་པའི་ངོ་བོས་སྣང་བའི་ནུས་པའི་མཚན་ཉིད་ཡིན་གྱི། མི་ནུས་པའི་ངོ་བོར་སྣང་བ་ནི་སྤྱིའི་མཚན་ཉིད་ཡིན་ནོ་ཞེས་ཁྱད་པར་དང་བཅས་པས་སྐྱོན་མེད་པར་བསྟན་པ་ནི་སྐྲ་ཤད་ལ་སོགས་པ་ནི་སྤྱི་མིན་ཏེ་ཞེས་
[19b.7]བྱ་བ་སྟེ། རབ་རིབ་ཅན་གྱི་ཤེས་པ་སྟེ་འདི་ནི་དོན་གྱི་མཚན་ཉིད་ནི་མ་ཡིན་གྱི། འོན་ཀྱང་དབྱེ་བའི་མཚན་ཉིད་ཡིན་ནོ། །གལ་ཏེ་དོན་ལ་དབྱེ་བའི་མཚན་ཉིད་འདི་ཡིན་པས་མེད་ན་མི་འགྱུར་རོ་སྙམ་དུ་སེམས་པ་ལ་ཤེས་བྱར་འཛིན་ཕྱིར་ཞེས་བྱ་བ་སྟེ། རྟོགས་པར་བྱེད། གོ་བར་བྱེད། ཤེས་
[20a]
[20a.1]པར་བྱེད་པའི་ཕྱིར་དོན་ཡིན་པས་མེད་པ་ཡང་དོན་གྱི་ཁྱད་པར་གྱི་དབྱེ་བས་མཚན་ཉིད་ཀྱི་ཁོངས་སུ་གཏོགས་པའི་ཕྱིར་ཞེས་བྱ་བའི་དོན་ཏོ། །གལ་ཏེ་དོན་ཡིན་ན་ཇི་ལྟར་མི་ནུས་པའི་ངོ་བོར་སྣང་བ་ཡིན་སྙམ་དུ་སེམས་པ་ནི། གལ་ཏེ་འདི་ཞེས་བྱ་བའོ། །ནུས་པ་མེད་པའི་
[20a.2]སྣང་བ་ཉིད་བསྟན་པ་ནི་དངོས་སུ་ཞེས་བྱ་བའོ། །དོན་ཉིད་བསྟན་པ་ནི་བརྒྱུད་ནས་བྱ་བའོ། །སྤྱི་ནུས་པ་མེད་པ་བཞིན་དུ་དོན་གྱི་ཁྱད་པར་དང་བྲལ་བའི་སྒྲའི་ཡུལ་ཉིད་ཀྱང་མཚན་ཉིད་མ་ཡིན་ནོ་ཞེས་ཟེར་བ་ནི་འོ་ན་ཇི་ལྟར་ཞེས་བྱ་བའོ། །དོན་གྱི་ཁྱད་པར་གྱི་འགལ་བ་ཟེར་བ་ནི་ཆུ་ཀླུང་གི་འགྲམ་
[20a.3]ན་ཞེས་བྱ་བའོ། །དེ་སྤྱི་ཡིན་མོད་ཅེས་བྱ་བ་ནི་སྒྲའི་ཡུལ་ཙམ་མོ། །ཡོད་པའི་དོན་གྱིས་སྒྲའི་ཡུལ་དུ་སྣང་བ་ཉིད་ཐལ་ཆེས་པར་མི་འགྱུར་བར་བསྟན་པ་ནི་འདི་ལྟར་སྤྱི་ནི་ཁོ་བོ་ཅག་ཅེས་བྱ་བའོ། །འབྲས་བུའི་སྒོ་ནས་དོན་གྱི་ཁྱད་པར་ཡིན་པར་བསྟན་པ་ནི་སྤྱི་ཁོ་ན་སྒྲའི་ཡུལ་ཡིན་ནོ་ཞེས་བྱ་བ་ནི་མ་ཡིན་
[20a.4]ཞེས་བྱ་བའོ། །དེ་ལྟར་སྒྲའི་ཡུལ་ཁོ་ན་ཡིན་གྱི་ཞེས་བྱ་བ་སྨོས་སོ། །རང་གི་མཚན་ཉིད་ཀྱི་མཚན་ཉིད་ལ་ཡང་ཁྱབ་ཆེས་པ་གསལ་བའི་ཕྱིར། དོན་གྱི་ཁྱད་པར་དུ་འགྱུར་བར་བསྟན་པ་ནི་དེ་བཞིན་དུ་ཡུལ་མ་ཡིན་པ་ཞེས་བྱ་བའོ། །འདིར་ཡང་ཞེས་བྱ་བ་ནི་འབྲས་བུའི་སྒོ་ནས་དོན་གྱི་ཁྱད་པར་
[20a.5]ལའོ། །འདི་ནི་དོན་གྱི་མཚན་ཉིད་མ་ཡིན་གྱི་དབྱེ་བའི་མཚན་ཉིད་ཡིན་པར་བསྟན་པ་ནི། ཚད་མ་ནི་སླུ་བ་མེད་པ་ཅན་གྱི་ཤེས་པ་ཞེས་བྱ་བའོ། །གལ་ཏེ་སྐྲ་ལ་སོགས་པ་ཡང་གང་དག་གི་བྱ་བ་ལ་ལྟོས་ནས་དེ་དག་གི་བྱ་བ་དང་ཞེས་སྦྱར་རོ། །དེའི་ཚེ་དེ་ལ་ཡང་ཞེས་བྱ་བ་ནི་དོན་བྱེད་པར་ནུས་པ་ཉིད་ཀྱི་
[20a.6]དོན་ཉིད་དེ། ཚད་མའི་ཡུལ་ཡིན་པར་རྟོགས་པའི་ཕྱིར་དོན་ཡིན་ཞེས་སྒྲུབ་པས་སོ། །རྒོལ་བ་དེའི་དེ་མ་ཐག་ཏུ་དེ་དག་ཀྱང་སྟེ། སྐྲ་ཤད་ལ་སོགས་པ་རྣམས་ཀྱི་ཡང་ངོ་དེ་ལྟ་བུའི་དངོས་པོར་མེད་པ་ཉིད་དུ་ཡོངས་སུ་གཅོད་པ་ཡིན་ནོ། །སྤྱིའི་ངོ་བོ་ཉིད་དགག་པ་མེད་པར་བསྟན་པ་ནི་ཇི་སྟེ་དེ་ལྟར་ཞེས་བྱ་བ་ནི། 
[20a.7]གལ་ཏེ་ཡང་ཡོད་པའི་སྒྲ་ལ་སོགས་པ་ནི་སྤྱིའི་སྒོ་ནས་ཤེས་པའི་ཡུལ་ཡིན་ན། ཇི་ལྟར་གསལ་བར་སྣང་བའི་ཁྱད་པར་གྱི་ངོ་བོ་ཡིན། གང་གི་ཕྱིར་སྔོན་པོ་ལ་སོགས་པ་གསལ་བ་ཉིད་དུ་སྣང་བཞིན་པ། མེད་པ་དང་སྤྱི་ཡང་མ་ཡིན་ནོ་སྙམ་དུ་སེམས་པ་ནི་དེ་ལྟ་ན་ནི་ཞེས་བྱ་བའོ། །ལན་དུ་གསལ་སྣང་
[20b]
[20b.1]ཉིད་ཅེས་བྱ་བའོ། །ད་ནི་མེད་པའི་ཡུལ་ཅན་གྱི་སྤྱི་གང་ཡིན་སྙམ་སེམས་པ་ལ། སྐྲ་སོགས་ཞེས་བྱའི་བློ་དག་ནི། །ཞེས་བྱ་བ་འདི་ལ་སྐྲ་ལ་སོགས་པ་ཞེས་བྱ་བའི་དེ་མ་ཐག་ཏུ་མེད་དོ་ཞེས་བྱ་བ་འཐོབ་པ་ཡིན་ཏེ། དེ་དག་གི་ཡང་དེ་ལྟའི་དངོས་ཞེས་བྱ་བའི་གནས་སྐབས་ཡིན་པའི་ཕྱིར་རོ། །མེད་དོ་
[20b.2]ཞེས་བྱ་བའི་སྤྱིའི་ཡུལ་ཅན་གྱི་བློ་ནི་འགལ་བའི་ཕྱིར། གསལ་བར་སྣང་བ་མ་ཡིན་པ་མ་ཡིན་ནམ། གཞན་དུ་སྣང་བ་ལ་ནི་མ་ཡིན་ལ། སྣང་བཞིན་པ་ནི་བརྗོད་བྱ་ཡིན་པར་བསྟན་པ་ནི་སྐྲ་སྣང་ཞེས་བྱ་བ་སྟེ། ཕྱི་རོལ་གྱི་དོན་གྱིས་དོན་མེད་པ་ཅན་གྱི་སྐྲ་ཤད་ཀྱི་ངོ་བོའི་སྣང་བ་ཤེས་པ་གང་ཡིན་པ་དེ་ནི་ཕྱི་
[20b.3]རོལ་གྱི་ཡུལ་ཅན་ཉིད་དུ་ཁས་བླངས་པ་མེད་དོ་ཞེས་གནོད་པ་ཅན་གྱི་ཡུལ་ཡིན་ནོ་ཞེས་བྱ་བའི་དོན་ཏོ། །རང་གི་ངོ་བོས་སྐྲ་ཤད་ཀྱི་སྣང་བ་ནི། རང་གི་ངོ་བོས་དགག་པ་མ་ཡིན་པར་བསྟན་པ་ནི། གལ་ཏེ་རབ་རིབ་ཅན་གྱི་ཞེས་བྱ་བའོ། །སྐྲ་ཤད་ལ་སོགས་པ་དང་འདྲ་བར་ཞེས་བྱ་བ་སྟེ། ཡོད་པ་དང་མེད་
[20b.4]པ་དག་གིས་མེད་པར་བསྟན་པ་ནི། སྐྲ་ལ་སོགས་བདེན་མིན་ཞེས་བྱ་བའོ། །ཡོད་པར་བསྟན་པ་ནི། ཡང་ན་ཚུལ་མཐུན་ཕྱིར་འདྲ་ཡིན། །ཞེས་བྱ་བའོ། །གལ་ཏེ་ཡོད་པ་གསལ་བར་སྣང་བ་ཡིན་པ་དེ་ལྟ་ན། མེད་པ་གང་ཞིག་ཡིན་ཞེས་ཟེར་བ་ནི། འོ་ན་དོན་མེད་པའི་ཞེས་བྱ་བའོ། །དབང་པོའི་
[20b.5]རྣམ་པར་ཤེས་པ་ནི་ཕྱི་རོལ་གྱི་ཡུལ་ལ་ཞེས་བྱ་བའི་ཐ་ཚིག་གོ། །དེ་ལྟར་ཡང་། དོན་ལ་དེ་ནི་དབང་ཤེས་ཡིན། །ཞེས་སྨོས་པའོ། །ཕྱི་རོལ་ལ་ལྟོས་ནས་མི་གསལ་བར་སྣང་བ་དང་ཅིག་ཤོས་ཉིད་ཅེས་བྱ་བའི་རྣམ་པར་དབྱེ་བ་རང་རིག་པ་མ་ཡིན་པར་བསྟན་པ་ནི་དེའི་ཕྱིར་མི་གསལ་བ་ཞེས་བྱ་བའོ། །
[20b.6]གསལ་བར་སྣང་བ་ཉིད་ཀྱིས་དབང་པོའི་ཤེས་པ་མ་ཡིན་གྱི། འོན་ཀྱང་དོན་གྱི་ཡུལ་ཅན་ཉིད་ཀྱིས་མ་འཁྲུལ་བ་དང་འཁྲུལ་པ་ལ་སོགས་ཞེས་བསྟན་པ་ནི་དེས་ན་དབང་པོ་ནི་ཞེས་བྱ་བའོ། །ནུས་པ་མེད་པའམ་སྒྲའི་ཡུལ་ནི་སྤྱིའི་མཚན་ཉིད་ཡིན་ཞེས་བྱ་བ་འདི་ལ་ཁྱབ་ཆེས་པ་གསལ་བའི་དོན་དུ་དོན་
[20b.7]ཡོད་དོ་ཞེས་ཁྱད་པར་དུ་མི་བྱེད་པ་མ་ཡིན་ནམ། ཤེས་པའི་ངོ་བོ་ཉིད་ཀྱིས་སྒྲའི་ཡུལ་ཐམས་ཅད་སྐྲ་ཤད་བཞིན་དུ་དོན་དང་དོན་མ་ཡིན་པའི་རྣམ་པར་དབྱེ་བ་མེད་པའི་ཕྱིར་རོ་ཞེས་ཟེར་བ་ནི་གལ་ཏེ་ཤེས་པའི་རང་བཞིན་གྱིས་ཤེས་པའོ། །འགལ་ལོ་ཞེས་བྱ་བ་ནི་ནུས་པ་ཅན་དང་ནུས་པ་ཅན་མ་ཡིན་
[21a]
[21a.1]ནོ་ཞེས་རྣམ་པ་གཉི་ག་ཡིན་པར་རོ། །ཇི་ལྟར་འདོད་ཕྱིར་ཞེས་བྱ་བ་ནི་གསལ་བའི་ཤེས་པའི་ངོ་བོ་ནི་རང་རིག་པའི་ཡུལ་ཡིན་གྱི་སྤྱི་ནི་དེ་ལྟ་མ་ཡིན་ནོ། །གང་གི་ཕྱིར་དོན་རྣམས་ཀྱིས་མཚུངས་པའི་ངོ་བོ་ནི་མཚུངས་པ་ཉིད་ཡིན་ཏེ། དོན་གྱི་མཐར་ཐུག་པ་ཉིད་དུ་རྟོགས་པའི་ཕྱིར་དེ་ལྟར་གསལ་བ་
[21a.2]མ་ཡིན་པ་དེས་ན། ཤེས་པའི་ངོ་བོ་ཁོ་ན་ཕྱི་རོལ་གྱི་དོན་བཞིན་དུ་དངོས་པོའི་དོན་དུ་ཅིས་མི་འདོད་ཅེས་གསལ་བ་ཡིན་ནོ། །དོན་ནི་ཞེས་བྱ་བ་ནི་སྤྱིའི་ཤེས་པ་ལའོ། །དེ་ལ་ཞེས་བྱ་བ་ནི་སྤྱིའི་ཤེས་པ་ལའོ། །ཤེས་པ་ཤེས་པའི་ངོ་བོ་ཉིད་ཀྱིས་དོན་ཉིད་དུ་ཞེན་བཞིན་པ་ཡང་ཇི་སྤྱི་ཡིན་སྙམ་དུ་སེམས་
[21a.3]པ་ལ། ཀུན་ལ་ཞེས་བྱ་བ་སྨོས་ཏེ་ཤིང་གི་སྒྲའི་ཤེས་པ་ཡང་། རྣོ་བ་ནི་གསལ་བ་སྟེ་ཆེས་རྣོ་བ་དང་། དམན་པ་དང་། ཆེས་དམན་པ་དང་། དྲག་པ་དང་། ཆེས་དྲག་པ་ཡང་གང་གི་དང་པོ་ཙན་དན་ཡིན་པ་དེ་ནི་སེང་ལྡེང་ལ་སོགས་པ་སྟེ། དེར་མཚུངས་པ་དེའི་ཤེས་པའི་ངོ་བོ་ལ་གཅིག་ཏུ་བྱས་པ་ནི་
[21a.4]རྟོགས་པའོ་ཞེས་སྦྱར་རོ། །གཞན་གྱིས་ཁས་བླངས་པའི་སྤྱིའི་ཆོས་དེ་ཉིད་ལ་ཡོད་པར་བསྟན་པ་ནི་འདི་ལྟར་མཚུངས་པ་ཞེས་བྱ་བའོ། །ཀུན་རྫོབ་ཏུ་ཞེས་བྱ་བ་ནི་ཚད་མའོ། །དེ་ལས་ཞེས་བྱ་བ་ནི་དོན་ལས་སོ། །དོན་ལས་སྐྱེ་བ་ཡིན་ན་རྟོགས་པ་མེད་པར་འགྱུར་རོ་སྙམ་དུ་སེམས་པ་ལ། བག་ཆགས་
[21a.5]ཀྱི་ཞེས་བྱ་བའོ། །དེ་ལྟར་སྒྲུབ་པའི་ངོ་བོ་སྣང་བ་དང་། བརྟག་བྱ་དག་གཅིག་ཏུ་བྱས་པས་སྤྱི་བསྟན་ནས་ལྡོག་པའི་ངོ་བོ་སྤྱི་བསྟན་པ་ནི་དེ་ནི་ལྡོག་པ་ལ་བསྟན་ནས་ཞེས་བྱ་བའོ། །བརྟན་པ་ནི་ངོ་བོ་གཉིས་ཏེ་དེ་ལ་སྐྱེ་བ་དང་། དེར་འཇུག་པའི་ཤེས་པ་སྟེ། དེ་བསྟན་པ་ནི་དེའི་རྒྱུད་ནས་ཞེས་བྱ་བའོ། །
[21a.6]འཇུག་པར་བྱེད་པ་ཡིན་ཞེས་བྱ་བ་ནི་དེ་ལ་ཞེན་པས་ཞེས་བྱ་བར་སྦྱར་རོ། །ལྡོག་པ་དང་འབྲེལ་པས་ཞེས་བྱ་བ་ནི་གཉིས་ཀྱི་ངོ་བོ་སྟེ། གང་གི་ཕྱིར་ལྡོག་པ་ལས་སྐྱེས་པའི་རྣམ་པ་ནི་ལྡོག་པ་ཉིད་དུ་ཞེན་པར་བྱེད་དེ། དེའི་ཕྱིར་ལྡོག་པའི་རང་བཞིན་ནི། གལ་ཏེ་ཤེས་པའི་ངོ་བོ་གསལ་བ་ལས་སྐྱེས་པ་
[21a.7]ཡིན་ན། གསལ་བའི་ངོ་བོ་ཞེན་པའམ། གསལ་བ་ཉིད་དུ་ཁྱད་པར་མི་མཚོན་པར་འགྱུར་བ་ཡིན་གྱི། གཞན་ཤེས་པའི་ངོ་བོའམ་སྤྱི་ཡང་མ་ཡིན་ཞེས་ཟེར་བ་ནི་ཇི་ལྟར་རྣམ་པ་སྤྱི་ཡིན་ཞེས་བྱ་བ་སྟེ། དེའི་ཕྱིར་ཤེས་པའི་རང་བཞིན་གྱི་དངོས་པོ་ནི། དོན་བྱེད་པར་ནུས་པ་མ་ཡིན་ཏེ་དོན་དང་དབང་པོ་ལ་
[21b]
[21b.1]སོགས་པ་མེད་ཀྱང་སྒྲ་ལས་བྱུང་བའི་ཤེས་པ་ལ་སྣང་བའི་ཕྱིར་རོ། །དབང་པོ་མེད་ཀྱང་སྒྲ་ལས་བྱུང་བ་ལ་སྣང་བཞིན་པ་ནི། དངོས་པོ་ཁོ་ན་ཡིན་ནོ་ཞེ་ན་མ་ཡིན་ཏེ། དབང་སོགས་འབྲས་བཅས་ཉིད་ཕྱིར་རོ། །ཚོགས་སྨོས་པ་ནི་གཅིག་ཀྱང་འབྲས་བུ་དང་བཅས་པ་ནི་མ་ཡིན་གྱི། ཐམས་ཅད་ན་སྒྲ་
[21b.2]ཡོད་པའི་ཕྱིར་རོ། །དེ་མེད་ན་ཇི་ལྟར་སྒྲ་ཐོས་པར་འགྱུར་ཞིང་། མ་བཟུང་བའི་དོན་ལ་བརྡར་ཡང་ཇི་ལྟར་བྱེད། དབང་པོ་མ་གཏོགས་པར་ཡང་ཐོག་མ་མེད་པའི་བག་ཆགས་ལས་བློ་ལ་གནས་པའི་སྒྲ་ནི། བརྡ་འཛིན་པ་ལ་རྒྱུ་མཚན་སད་པར་བྱེད་པའི་ཕྱིར། དབང་པོ་ཚོགས་པའི་རྟོགས་པ་ནི། །འདི་
[21b.3]བས་ཡང་བའི་རྟོག་པ་ཡིན། །ཞེས་བྱ་བའི་དོན་ཏོ། །ཡང་ན་ཚོགས་པ་དོན་མེད་པ་ཡིན་གྱི། གཅིག་ནི་མ་ཡིན་ཏེ། གང་གི་ཕྱིར་ཐོས་པའི་སྒྲ་ནི་རང་བཞིན་ཁོ་ནས་དོན་རྟོགས་པར་བྱེད་ཀྱི། བརྡ་བྱས་པ་ནི་མ་ཡིན་ནོ་ཞེས་བྱ་བ་ནི་ཡང་བའི་རྟོག་པ་ཡིན་ནོ། །ངག་ནི་མིང་ལ་འཇུག་ལ་མིང་ནི་དོན་ལ་འཇུག་
[21b.4]ཅེས་བྱ་བའི་ཁ་ཅིག་གི་ལྟ་བ་དེ་སེལ་བར་བྱེད་པ་ནི་ཤེས་པའི་རྣམ་པ་དེ་ནི་མིང་མ་ཡིན་ཏེ། རང་རིག་པའི་ཤེས་པའི་རྣམ་པ་ཡིན་པའི་ཕྱིར་རོ། །རང་རིག་པའི་བདག་ཉིད་མ་ཡིན་ན་རང་རིག་པ་མ་ཡིན་པ་དེའི་ངོ་བོ་མ་ཡིན་ཏེ་རྟོགས་པ་མ་ཡིན་པས་མེད་པའི་ཕྱིར་རོ། །ཁས་བླངས་ནས་བསྟན་པ་ནི་མིང་སོགས་བརྗོད་
[21b.5]ན་ཞེས་བྱ་བ་སྟེ། སོགས་པའི་སྒྲས་ནི་དོན་གྱི་གཟུགས་བརྙན་ཏེ། རྒྱུ་མཚན་བསྟན་པ་ཡིན་ནོ། །ཟད་པར་སྒོམ་པ་ལ་སོགས་པ་ལ་འདི་གསལ་བ་ཡིན་ནོ། །འབྲེལ་བ་མེད་པ་ཅན་ཞེས་བྱ་བ་ནི་གསུམ་ཀ་དང་འབྲེལ་པ་ཅན་མ་ཡིན་ཏེ། ཤེས་པ་ཡིན་ཡང་བརྗོད་བྱའི་དོན་མ་རྟོགས་པའི་ཕྱིར་འཇུག་པ་
[21b.6]མ་ཡིན་ཞེས་བྱ་བའི་དོན་ཏོ། །སྒྲ་ལས་མི་རྟོགས་ན་དོན་གྱི་གཟུགས་བརྙན་གྱི་ངོ་བོ་ཉིད་ཡིན་པས། དོན་ལ་འཁྲུལ་པ་ཡིན་ལ། དེ་ལས་འཇུག་པ་ཡིན་ནོ། །དེ་བཞིན་དུ་ཟད་པར་ས་བསྒོམ་པ་ལ་སོགས་པ་ལ་རྒྱུ་མཚན་རྟོགས་པ་ཡིན་ཏེ། སར་མངོན་པར་ཞེན་པའི་ཕྱིར་འཇུག་པ་ཡིན་པར་བསྟན་པ་ནི། །
[21b.7]གལ་ཏེ་དོན་ལས་ཚུལ་འདྲ་ལས་ཞེས་བྱ་བ་སྟེ། གཟུགས་བརྙན་གྱི་འདྲ་བ་ཉིད་ལས་ནི། དུས་ཐམས་ཅད་དུ་འཁྲུལ་པས་འཇུག་པ་མ་ཡིན་ཏེ། ངག་མིང་ལ་འཇུག་པར་མཐོང་བ་པོའི་འཇུག་པར་མི་འགྱུར་རོ། །མཐོང་བ་པོ་མ་ཡིན་པ་འཇུག་པར་འགྱུར་རོ་ཞེ་ན། མཐོང་བ་པོ་ལོང་ཞིང་ལྐུགས་པར་
[22a]
[22a.1]འགྱུར་བ་དང་། སྒྲའི་ཐ་སྙད་ཆད་པར་འགྱུར་རོ། །མིང་ལ་ཡང་འཇུག་པར་འགྱུར་རོ་ཞེས་བྱ་བའི་བཤད་པ་ནི་ཐོག་མ་མེད་པའི་མ་རིག་པའི་བག་ཆགས་ལས་དེར་ཞེན་པ་ཉིད་དེའི་ཤེས་པ་དེ་ཞེས་བྱ་བ་ནི་གཞན་གྱི་འདོད་པ་ཡིན་ནོ། །དེ་ཉིད་ཁས་བླངས་ནས་བརྗོད་པ་ནི་ཡུལ་
[22a.2]ལ་འཁྲུལ་པ་ཡིན་པར་འགྱུར་ཏེ། ཡུལ་འཛིན་པར་ཉེ་བར་མཚོན་པ་ཡིན་པའི་ཕྱིར། གཟུགས་ལ་འཁྲུལ་པ་ཡང་གཟུང་སྟེ། མི་འདོད་ཀྱང་འཁྲུལ་པ་འཐོབ་པོ་ཞེས་བྱ་བའི་དོན་ཏོ། །ཡུལ་ལ་འཁྲུལ་པ་ཡོད་པ་དེ་ནི་ཡུལ་ལ་མི་གནས་པའི་ཕྱིར་མིང་ལ་མི་འགྱུར་རོ་ཞེས་འཆད་པ་ནི་ལྡོག་པའི་སྒོ་ནས་ཡིན་
[22a.3]ལ། རྗེས་སུ་འགྲོ་བའི་སྒོ་ནས་བསྟན་པ་ནི་གལ་ཏེ་ཞེས་བྱ་བའོ། །ཤེས་པའི་རྣམ་པར་འཁྲུལ་པ་ཉིད་ནི་བག་ཆགས་ཀྱི་རྒྱུ་ཡིན་པར་བསྟན་པ་ནི་ཤེས་པ་ལ་མཚུངས་མིན་ཞེས་བྱ་བའོ། །དེ་འདྲ་བའི་བློ་ཞེས་བྱ་བ་ནི་རང་གི་རྣམ་པ་ལ་དོན་ཉིད་དུ་ཞེན་པའི་བློ་ནི་བདག་ལ་འགྱུར་རོ་ཞེས་བྱ་བའི་དོན་ཏོ། །མིང་
[22a.4]ནི་བློ་ཉིད་དེ་ལྟར་དཔྱོད་པས་འཇུག་པར་བྱེད་པར་ནི་མི་རིགས་ཏེ་ཁས་མ་བླངས་པའི་ཕྱིར་རོ་ཞེས་བསྟན་པ་ནི་གཞན་ལས་ཏེ། མིང་དང་མཚན་མ་མཐོང་བ་ལའོ། །ཤེས་པར་སྨྲ་བས་གང་བསྟན་པ་དེ་ནི་མ་ཡིན་ཏེ་ཁས་མ་བླངས་པའི་ཕྱིར་རོ། །ཕྱི་རོལ་གྱི་དོན་གྱི་རྣམ་ཤེས་འབྱུང་བར་ཁས་ལེན་པ་
[22a.5]ལ་ཚད་མ་ཅན་མིན་པ་ནི་རྣམ་ཤེས་དང་ཕྱི་རོལ་གྱི་དོན་ལས་གཞན་པའི་མིང་འདི་ལ་ཚད་མ་མེད་དེ། དེས་བསྐྱེད་པའི་ཁྱད་པར་གྲུབ་པ་མེད་པའི་ཕྱིར་རོ། །ལྡོག་པ་ནི་རྗེས་སུ་དཔག་པ་སྟེ། གྲུབ་པ་མེད་པའི་ཕྱིར་རོ། །ལུས་ཅན་དང་ལུས་ཅན་མ་ཡིན་པ་ཞེས་བྱ་བ་ནི། དབྱིབས་ཅན་དང་དབྱིབས་ཅན་
[22a.6]མ་ཡིན་པ་དག་གོ། །ཡུལ་དེ་རྡུལ་གང་གི་ཡིན་པ་དེ་ནི་དེའི་ཡུལ་ཡིན་པ་དེའིའོ། །ཡུལ་མེད་པ་ཞེས་བྱ་བ་ནི་མ་ཡིན་པ་ཞེས་བྱ་བ་དང་སྦྱར་རོ། །ཤེས་པ་སྟེ་ཞེས་བྱ་བ་འདིས་ནི་སྨྲས་པ་དྲན་པར་བྱེད་པ་ཡིན་ནོ། །མིང་དང་མཚན་མ་མ་རྟོགས་ན་ཐ་སྙད་ཀྱི་ཡན་ལག་མ་ཡིན་གྱི་རྟོགས་ན་ཤེས་པ་ཁོ་ན་
[22a.7]ཡིན་པར་བསྟན་པ་ནི་རྟོགས་ནས་དོན་གྱི་རྣམ་པ་ཞེས་བྱ་བའོ། །དེ་མི་འཐད་པའི་ཕྱིར་ཞེས་བྱ་བ་ནི་རྟོགས་པའི་བདག་ཉིད་མ་ཡིན་པའི་ཕྱིར་དང་། དེའི་ངོ་བོ་མ་ཡིན་ན་མི་རིགས་པའི་ཕྱིར་རོ། །དེ་ལ་ཡང་ཞེས་བྱ་བ་ནི་མིང་དང་མཚན་མར་སྣང་བའི་ཕྱོགས་ལ་ཡང་ངོ་། །འཁྲུལ་པ་ཉིད་ནི་ཕྱི་རོལ་ལ་ཤེས་པའི་
[22b]
[22b.1]རྣམ་པ་བཞིན་དུ་ཁས་བླངས་པ་ལ་ཚད་མ་མེད་པ་མ་ཡིན་ནོ་ཞེས་སྦྱར་བས་རྒོལ་བ་ཡིན་ནོ། །ལན་ནི་མ་ཡིན་ནོ་ཞེས་བྱ་བ་ནི་མ་ཡིན་པ་ཁོ་ན་ཞེས་བྱ་བའི་དོན་ཏོ། །གལ་ཏེ་ཕྱི་རོལ་གྱི་སྣང་བ་ལས་ཕྱི་རོལ་ཡིན་པ་དེ་ཉིད་ནི་འཇུག་པར་བྱེད་པ་ཉིད་ཡིན་ལ། དེ་ལ་ཡང་ཁ་ཅིག་ཏུ་དོན་དུ་གཉེར་བ་ཉིད་ཀྱིས་སྐྱེས་བུ་འཇུག་པ་
[22b.2]ཡིན་གྱི། ཁ་ཅིག་ཏུ་ནི་མ་ཡིན་པ་དེ་དག་ཙམ་གྱིས་འཁྲུལ་པ་ནི་མ་ཡིན་ནོ་སྙམ་དུ་སེམས་པ་ལ་གལ་ཏེ་ཤེས་པ་ཐམས་ཅད་ཅེས་བྱ་བའོ། །ཕྱི་རོལ་སྣང་བ་ཡིན་པར་ཅི་ལས་ཤེས། །ཞེས་ཟེར་བ་ནི་ཤེས་པ་ནི་མ་ཡིན་ནོ་ཞེས་བྱ་བའོ། །ཤེས་པ་ཐམས་ཅད་ལ་ཕྱི་རོལ་ཞེས་བྱ་བ་ནི་མི་འགྲུབ་སྟེ་རྨི་ལམ་གྱི་ཤེས་
[22b.3]པ་ལ་ཕྱི་རོལ་པ་མེད་པའི་ཕྱིར་རོ། །རྨི་ལམ་ན་ཡང་མི་ལྡན་པའི་འདུ་བྱེད་མིང་ལ་སོགས་པ་ལ་བརྟེན་ནས་མཐོང་བ་ཡིན་ནོ་སྙམ་དུ་སེམས་པ་ལ་འདུ་བྱེད་ལས་ཀྱང་མིན་ཞེས་བྱ་བའོ། །འགལ་བ་དམིགས་པ་ཡིན་པར་བསྟན་པ་ནི་དེའི་སྔོ་ལ་སོགས་པར་ཞེས་བྱ་བའོ། །རྨི་ལམ་གྱི་ནང་གི་ནི་སྔོན་པོ་ལ་སོགས་
[22b.4]པ་ཉིད་མ་ཡིན་ཏེ། ཐོགས་པ་མེད་པའི་ཕྱིར་དང་། དང་བའི་ཕྱིར་ཏེ། ཐོགས་པ་མེད་པའི་བར་མ་དོའི་སྲིད་པའི་གཟུགས་ལྟ་བུའོ་ཞེས་འདི་ལ་བསྟན་པ་ནི་དེའི་ཤེས་པ་ཡིན་ཞེས་བྱ་བའོ། །བར་མ་དོའི་སྲིད་པ་ཡང་གཞན་གྱི་སེམས་བཞིན་ཏེ། ལྷའི་མིག་གིས་མཐོང་བ་ཉིད་ཡིན་ཡང་ཐུན་མོང་བ་མ་ཡིན་ནོ། ། 
[22b.5]གཟུང་བར་བྱ་བ་ཉིད་མི་དམིགས་པ་ལས་ཀྱང་ཤེས་པ་ཉིད་ཡིན་པར་བསྟན་པ་ནི་མིང་སོགས་ཞེས་བྱ་བའོ། །ཐམས་ཅད་དུ་དམིགས་པ་དང་ལྡན་པ་ཡིན་ཡང་། ཚད་མ་དང་ཚད་མ་མ་ཡིན་པའི་དབྱེ་བས་འགྱུར་བ་བསྟན་པ་ནི་དེ་ལྟ་ན་འོ་ན་ཞེས་བྱ་བའོ། །འདི་ལ་དེ་ཁོ་ན་ཉིད་ཅེས་བྱ་བ་ཐམས་ཅད་དམིགས་པ་དང་
[22b.6]བཅས་པའམ། དམིགས་པ་མེད་པའམ། ཅི་ཞིག་ཡིན་ཞེ་ན། དམིགས་པ་མེད་པ་ཉིད་ཁོ་ན་སྟེ། གཟུང་བྱ་ཉིད་མ་དམིགས་པའི་ཕྱིར་རོ། །དེ་བསྟན་པ་ནི་དམིགས་པ་དང་བཅས་པ་ཉིད་ནི་གྲུབ་པ་མེད་པའི་ཕྱིར་རོ་ཞེས་བྱ་བའོ། །གར་ཡང་ཞེས་བྱ་བ་ནི་སད་པའི་གནས་སྐབས་ན་ཡང་ངོ་། །འོ་ན་ནི་ཞེས་
[22b.7]བྱ་བ་ནི་ཁས་བླངས་ནས་བརྗོད་པ་ལའོ། །སྔོན་པོ་ལ་སོགས་པ་ཉིད་ཅེས་བྱ་བ་ནི་བདེན་པའི་སྔོན་པོ་ལ་སོགས་པའོ། །དེ་ལས་བཟློག་པའི་ཕྱིར་རོ་ཞེས་བྱ་བ་ནི་ཐོགས་པ་མེད་པའི་ཕྱིར་རོ། །ཅི་ལས་ཤེས་ཤེ་ན་དེ་ལྟ་ཡང་ས་ཕྱོགས་ཤིན་ཏུ་དོག་པར་ཞེས་བྱ་བའོ། །ཐམས་ཅད་ཀྱིས་ཞེས་བྱ་བ་ནི་གཉིད་
[23a]
[23a.1]ལོག་པ་ཉིད་ཀྱིས་སོ། །ནང་གི་བག་ཆགས་ཡོངས་སུ་སྨིན་པ་ཡང་འཛིན་པའི་རྒྱུ་ཡིན་པའི་ཕྱིར་རྒྱུ་ཡིན་པར་བསྟན་པ་ནི་འདུ་བྱེད་ཀྱི་ཞེས་བྱ་བའོ། །འདུ་བྱེད་ལས་སྐྱེས་པའི་ཤེས་པ་ལ་ཡང་རང་ལ་ཡོད་པར་ཁྱད་པར་མེད་པའི་ཕྱིར། ཐམས་ཅད་ཀྱི་ཤེས་པ་ཐོབ་པར་འགྱུར་བར་
[23a.2]བསྟན་པ་ནི། ཉེ་བ་ཐམས་ཅད་ཅེས་བྱ་བའོ། །འགའ་ཞིག་ཅེས་བྱ་བ་ནི་གཟུང་བར་བྱ་བའོ། །འདུ་བྱེད་པའི་དབང་གིས་དེ་སྐྱེད་པར་བྱེད་པ་མཐོང་བ་ལ་རྣམ་པར་དབྱེ་བ་ཡིན་པར་བསྟན་པ་ནི། སྔོན་གྱི་རང་བཞིན་ཞེས་བྱ་བའོ། །དེའི་དུས་ཉིད་ནི་ད་ལྟར་གྱི་དུས་ཉིད་དོ། །དེ་ལ་ཕྱིན་ཅི་ལོག་ཡོད་མིན། །
[23a.3]ཞེས་བྱ་བ་ནི་སད་པ་ན་མཐོང་བ་ལ་ཕྱིན་ཅི་ལོག་པའི་ཆོས་ཡོད་པ་མ་ཡིན་ནོ། །ཐམས་ཅད་ཀྱིས་ཞེས་བྱ་བ་ནི་དེ་མཐོང་བའི་སྐྱེས་བུས་སོ། །དེ་དག་ཀྱང་ཞེས་བྱ་བ་ནི་ཕྱིན་ཅི་ལོག་པ་ཉིད་ཀྱིས་ཆོས་དང་ལས་དག་ལ་ཕྱིན་ཅི་ལོག་ཉིད་དུ་མཐོང་བའི་སྐྱེས་བུ་དག་ལའོ། །ཐམས་ཅད་ནི་སྐྱེས་བུ་སྟེ། གཉིད་ལོག་པ་
[23a.4]བཞིན་དུ་སད་པ་ལ་ཡང་སྣང་བ་ནི། ཤེས་པ་ཡིན་པས་ཤེས་པ་ཐམས་ཅད་འཁྲུལ་པ་ཡིན་པ་ལ་དབྱེ་བ་མེད་དོ། །སྣང་བ་ཁོ་ན་ཡིན་གྱི་ཞེས་བྱ་བ་ནི་རྣམ་པ་གཞན་དུ་དོན་རྣམ་པ་གཞན་ལྟར་འཛིན་པའོ། །གཞན་ཡང་ཞེས་བྱ་བ་ནི་མེད་པའི་དོན་ནོ། །མེད་པའི་དོན་གྱི་ངོ་བོ་མཐོང་བ་ལས་དམིགས་པ་
[23a.5]མེད་པར་རྟོགས་པ་ཡིན་གྱི། ཕྱིན་ཅི་ལོག་ཏུ་སྣང་བ་ནི་མ་ཡིན་ནོ་ཞེས་བསྟན་པ་ནི་དེ་ལྟ་ན་ནི་འོ་ན་ཤེས་པ་ཉིད་དེ་ཞེས་བྱ་བའོ། །རེ་ཞིག་གནོད་པ་བྱེད་པ་མི་འབྱུང་བ་ཙམ་ནི་གནོད་པར་བྱེད་པ་མ་ཡིན་ཏེ་ཐལ་ཆེས་པའི་ཕྱིར་རོ། །འོན་ཀྱང་གནོད་པ་ཅན་ལས་གཞན་པའི་ཤེས་པ་མ་ཡིན་ནོ་ཞེས་བསྟན་པ་ནི་གནོད་
[23a.6]པར་བྱེད་པ་ཉིད་ཀྱང་ཞེས་བྱ་བའོ། །ཕྲད་པའི་ཤེས་པའི་ངོ་བོ་ནི་གནོད་པར་བྱེད་པ་མེད་པར་སྨྲ་བ་ནི་དོན་ཐོབ་པའི་ཕྱིར་ཞེས་བྱ་བའོ། །འོ་ན་ཇི་ལྟར་ཞེས་བྱ་བ་ནི་གཞན་གྱི་ཚེ་མེད་པ་ཁོ་ནས་དེ་ལ་ཡང་རྗེས་སུ་དཔག་པ་ཡིན་ཞེས་བྱ་བ་དེ་ཁོ་ན་བསྟན་པ་ནི་དྲི་ཟའི་གྲོང་ཁྱེར་ཞེས་བྱ་བའོ། །དེ་ལ་དྲི་ཟའི་གྲོང་ཁྱེར་ལ་སོགས་
[23a.7]པ་རྣམས་ལའོ། །འདིས་ནི་ཞེས་བྱ་བ་ནི་ཤེས་པ་ཐམས་ཅད་ཕྱིན་ཅི་ལོག་པར་སྣང་བ་ཉིད་དུ་ཐལ་ཆེས་པས་སོ། །དོན་ནི་དོན་ནོ་ཞེས་མཐོང་བ་ལས་རྟོགས་པ་ཡང་དོན་ཉིད་དུ་རྣམ་པར་རྟོག་པས་རྟོགས་པ་ཡིན་ནོ། །རྨི་ལམ་ལ་སོགས་པའི་ཤེས་པ་དོན་དང་ལྡན་པ་ཉིད་ནི་རེ་ཞིག་ཞོག །སད་པ་
[23b]
[23b.1]རྣམས་ཀྱིས་གཟུགས་ལ་སོགས་པའི་བློ་འདི་གང་ཡིན་པ་དེ་ཉིད་དོན་དང་ལྡན་པར་གང་གིས་ཏེ། རྒྱུ་མཚན་གང་གིས་འདོད་པ་ལས་གཉིད་ཀྱི་སྣང་བ་ནི་མ་ཡིན་ཏེ། རྨི་ལམ་ལ་སོགས་པ་དང་ཐུན་མོང་བ་ཉིད་ཀྱི་ཕྱིར་རོ། །གནོད་པར་བྱེད་པ་མེད་པ་ནི་སླུ་བ་མེད་པ་སྟེ། མི་སླུ་བ་ཁོ་ན་ཡིན་ལ་དེ་ཡང་ཐབ་པར་བྱ་བའི་རྗེས་
[23b.2]སུ་འགྲོ་བ་ཡིན་ནའོ་ཞེས་ཟེར་བ་ནི་གལ་ཏེ་དོན་ནུས་མཐོང་ཕྱིར་ན་ཞེས་བྱ་བའོ། །གཞན་པ་སྟེ་རྨི་ལམ་དང་སྤྱི་ལ་སོགས་པ་ནི་དོན་མེད་པ་ཅན་ཡིན་ཏེ་རྒྱུ་མཚན་མེད་པའི་ཕྱིར་རོ། །ཐུག་པ་མེད་པར་ཞེས་བྱ་བ་ནི་འཇིག་རྟེན་པ་མ་ཡིན་པའོ། །འཇིག་རྟེན་པ་ཉིད་དུ་རྟོགས་པ་ཞེས་བྱ་བ་ནི་ཕྱིན་ཅི་ལོག་ཏུ་སྣང་བས་ཏེ། 
[23b.3]དེ་ཡང་འཇིག་རྟེན་པ་མ་ཡིན་པ་ལ་འཇིག་རྟེན་པར་རྟོགས་པའོ། །འདིར་དོན་གཞན་མེད་པ་ཞེས་བྱ་བ་ལ་སོགས་པ་བཤད་པ་ནི་འདི་ནི་རྟོགས་པ་ཙམ་ཉིད་ཡིན་ནོ་ཞེས་བྱ་བའོ། །འབྲེལ་པ་ཅན་གྱི་མིང་བརྗོད་པས་ཀྱང་དོན་ལ་འཇུག་པ་མ་ཡིན་ན། འབྲེལ་པ་མེད་པ་ལ་ལྟ་སྨོས་ཀྱང་ཅི་དགོས་ཞེས་བསྟན་པ་ནི། 
[23b.4]འབྲེལ་མེད་ན་ཡང་འཇུག་མི་འགྱུར། །ཞེས་བྱ་བའོ། །འབྲེལ་པ་ཅན་གྱི་ཕྱོགས་ལ་སྐྱོན་གཞན་བརྗོད་པ་ནི་འདས་པ་དང་ཞེས་བྱ་བ་སྟེ། དོན་དང་འབྲེལ་པ་ཅན་གྱི་མིང་ནི་དོན་ཞིག་ན་འཇིག་པར་འགྱུར་ཞེས་བྱ་བའི་དོན་ཏོ། །དོན་དང་འབྲེལ་པ་ཅན་གྱི་མིང་ནི། དོན་ཞིག་ན་འཇིག་པ་ཡིན་ཏེ། མི་རྟག་
[23b.5]པ་ཉིད་ཀྱི་ཕྱིར་ལ་སྤྱི་ནི་དེ་ལྟ་མ་ཡིན་ཏེ། རྟག་པའི་ཕྱིར་རོ་ཞེས་ཟེར་བ་ནི་སྒྲ་ལས་སྤྱི་ནི་འཛིན་པའི་ཕྱིར་ཞེས་བྱ་བ་སྟེ། མིང་དང་མཚན་མ་ལ་བསྟན་པའི་ཐལ་བར་འགྱུར་བར་མི་འགྱུར་རོ་ཞེས་བྱ་བའི་དོན་ཏོ། །མཚུངས་པ་རྣམས་ཀྱི་དངོས་པོ་ནི་འབྱུང་བར་འགྱུར་བ་ལ་ལྟོས་པ་ཉིད་ཀྱིས་དེ་འཛིན་པར་ནུས་པའི་འཛིན་པ་
[23b.6]ཁོ་ན་ཡིན་པའི་ཕྱིར་རོ། །དེ་འཛིན་པ་ལ་སྐྱོན་དུ་འགྱུར་བར་བསྟན་པ་ནི་དེ་མིན་ཞེས་བྱ་བའོ། །མཚུངས་པ་རྣམས་ཀྱི་ངོ་བོ་ཞེས་བསྒྲུབ་པ་ཙམ་གྱི་དངོས་པོ་རང་གི་བདག་ཉིད་ཀྱིས་ཡོད་བཞིན་པའི་སྤྱི་ནི་གསལ་བ་རྣམས་ལ་འཇུག་པ་ཡིན་གྱི། དེའི་ངོ་བོ་ནི་མ་ཡིན་ནོ་སྙམ་དུ་སེམས་པ་ལ་འཛིན་ན་ཡང་ཞེས་བྱ་བ་སྟེ། 
[23b.7]རང་དབང་གི་གཟུང་བྱ་ནམ་མཁའ་བཞིན་དུ་འཛིན་བཞིན་པ་ཡང་གསལ་བ་དེ་དག་གི་སྤྱི་མ་ཡིན་ཞིང་། དེ་དག་ཀྱང་མ་ཡིན་ཏེ། གསལ་བར་བྱེད་པའི་ཕྱིར་གསལ་བར་བྱེད་པ་ཞེས་བྱ་བའི་དོན་ཏོ། །དེའི་ཕྱིར་ནམ་མཁའ་བཞིན་དུ་མིག་ལ་སོགས་པ་ཡོད་པ་ཙམ་གྱིས་ཏེ། རྟག་ཏུ་ནི་གསལ་བ་ཡོད་དམ་མེད་ན་ཡང་
[24a]
[24a.1]དམིགས་པར་འགྱུར་རོ་ཞེས་བསྟན་པ་ནི་དེས་ན་རྟག་ཏུ་མི་འགྱུར་ཏེ་ཞེས་བྱ་བའོ། །རེས་འགའ་བ་ནི་རྟག་ཏུ་དམིགས་པ་མ་ཡིན་པ་མ་ཡིན་ནོ་སྙམ་དུ་སེམས་པ་ལ་རྟག་ཉིད་ཕྱིར་རོ་ཞེས་བྱ་བའོ། །ནམ་མཁའ་རྟག་པ་ཡིན་ཡང་མིག་ལ་སོགས་པའི་གསལ་བ་ལ་ལྟོས་ནས་ཇི་ལྟར་
[24a.2]མངོན་སུམ་པ་དེ་བཞིན་དུ་སྤྱི་ཡང་འབྲེལ་པ་ཅན་གྱི་གསལ་བ་མངོན་པར་གསལ་བ་ལ་ལྟོས་ནས་མངོན་སུམ་དུ་འགྱུར་རོ་སྙམ་དུ་སེམས་པ་ནི། གལ་ཏེ་ཡང་གསལ་ལས་མངོན་སུམ་ལ་གསལ་བ་ཡིན་ཞེས་བྱ་བ་སྟེ། གང་གི་ཞེ་ན་གསལ་བའི་སྟེ་ཁྱད་པར་གྱིའོ། །སྤྱིའི་མངོན་སུམ་ཞེས་བྱ་བ་ནི་རྒྱུ་
[24a.3]མཚན་ཡིན་ནོ། །གསལ་བ་ལས་མངོན་པར་གསལ་བ་མངོན་སུམ་ལ་ཞེས་བྱ་བ་ནི། འབྲེལ་པར་དཀའ་བ་ཡིན་ཏེ། གསལ་བ་དང་མངོན་སུམ་པ་དག་པ་ཁྱད་པར་མེད་པའི་ཕྱིར་རོ། །སྤྱིའམ་ནམ་མཁའ་ཡང་རུང་མངོན་སུམ་གྱི་ངོ་བོ་ནི་གསལ་བར་བྱེད་པ་ལ་ལྟོས་པ་མ་ཡིན་ཏེ་དོན་མེད་པའི་
[24a.4]ཕྱིར་རོ། །དེའི་རང་བཞིན་མ་ཡིན་པ་ཡང་ལྟོས་པར་བྱེད་པ་མ་ཡིན་ཏེ། ཁྱད་པར་དུ་སྒྲོ་གདགས་པ་མ་ཡིན་པར་བསྟན་པ་ནི། བདག་ལ་ཤེས་པ་སྐྱེད་པ་ལ་ཞེས་བྱ་བའོ། །གཞན་དུ་ཞེས་བྱ་བ་ནི་གསལ་བར་གནས་པའི་ངོ་བོའོ། །གཞན་དུ་ཞེས་བྱ་བ་འདི་ལ་ཞེས་ཟེར་བ་ནི་གལ་ཏེ་སྤྱི་ཞེས་བྱ་བའོ། །
[24a.5]དེའི་རང་བཞིན་ནི་གསལ་བའི་ངོ་བོའོ། །དེའི་རང་བཞིན་དུ་ནི་གསལ་བར་གནས་པ་ཉིད་དུའོ། །དེ་ཞེས་བྱ་བ་ནི་གསལ་བའི་ངོ་བོའི་འོ། །གལ་ཏེ་གསལ་བ་རྟོགས་པ་མེད་པར་ཡང་། །ཞེས་བྱ་བའི་སྒྲ་ལས་བྱུང་བའི་ཕྱོགས་ཁོ་ན་ལའོ། །གསལ་བ་དང་འབྲེལ་པ་མེད་ན་གསལ་བ་ཁོ་ན་ལ་
[24a.6]གཞན་དུ་ཡང་ཇི་ལྟར་ཞེས་བྱ་བ་ནི་རྩོད་པའི་ཡུལ་ཡིན་ནོ། །མ་གྲུབ་པའི་བསྒྲུབ་བྱ་དང་སྒྲུབ་བྱེད་དང་འབྲེལ་པ་ལ་སོགས་པ་དཔེའི་སྐྱོན་དེ་དག་རྣམས་ནི་སྐྱོན་དུ་མི་འགྱུར་ཏེ། ཕྱོགས་དེའི་ངོ་བོ་ཡིན་པའི་ཕྱིར་རོ་ཞེས་བསྟན་པ་ནི་དཔེའི་སྐྱོན་མེད་པར་ཞེས་བྱ་བའོ། །གོང་བུར་གསལ་བ་ཡིན་ཡང་སྤྱི་
[24a.7]གསལ་བར་མ་ཡིན་པར་བསྟན་པ་ནི། དེས་ན་གལ་ཏེ་ཞེས་བྱ་བའོ། །དེ་ལ་མངོན་སུམ་གྱིས་རྟོགས་པས་ཅི་བྱ་ཞེས་བྱ་བ་ནི་ཁས་བླངས་པ་སྟེ། མ་གྲུབ་པོ་ཞེས་བྱ་བའི་དོན་ཏོ། །སྒྲ་ལས་རྟོགས་པ་ནི་མངོན་སུམ་གྱིས་རྟོགས་པ་མ་གཏོགས་པར་མི་འབྱུང་ཞེས་བྱ་བ་དོན་གྱིས་གོ་བ་ཡིན་ནོ་ཞེས་ཟེར་བ་ནི། 
[24b]
[24b.1]གལ་ཏེ་མངོན་སུམ་ཞེས་བྱ་བའོ། །མངོན་སུམ་གྱིས་རྟོགས་པ་ཉིད་སྒྲ་ལས་རྟོགས་པར་བྱེད་དོ་ཞེས་སྣང་བའི་དབྱེ་བ་ལས་དགག་པར་བྱེད་པ་ནི། སྤྱིའི་རྣམ་པ་གང་ཡིན་པ་དེ་ཉིད་ཅེས་བྱ་བའོ། །སྤྱི་ནི་དམིགས་པར་བྱ་བ་ཡིན་ཡང་རང་བཞིན་གྱིས་དམིགས་བྱ་མ་ཡིན་པས། གཞན་གྱིས་གཞན་
[24b.2]དུ་འགྱུར་བ་མ་ཡིན་ནམ་ཞེ་ན། དེའི་ནུས་པ་ཞེས་བྱ་བ་སྨོས་ཏེ། གཞན་གྱིས་གཞན་དུ་བྱེད་ན་མི་རྟག་པར་འགྱུར་རོ་ཞེས་བྱ་བའི་དོན་ཏོ། །སྔོན་པོ་ལ་སོགས་པའི་རང་གི་མཚན་ཉིད་ལ་དམིགས་ན་བྱིས་པའི་ཐོག་མ་མེད་པའི་བག་ཆགས་ཀྱིས་བསྐྱེད་པའི་སྔོན་པོ་ལ་སོགས་པའི་ཤེས་པ་མི་གསལ་བར་སྣང་བ་
[24b.3]ཡིན་ཏེ། ཕྱི་རོལ་དུ་ཞེན་པའི་སྣང་བ་དེ་ལ་བརྡར་བྱས་པས་སྒྲ་ལས་བྱུང་བ་ཡིན་པར་སྣང་བ་ཡིན་ན། དེ་ལ་མངོན་སུམ་གྱིས་རྟོགས་པས་ཅི་ཞིག་བྱ་ཞེས་སེམས་པ་ལ། སྤྱིའི་རྣམ་པར་ཤེས་པ་དེ་ཡང་ཞེས་བསྟན་པ་ལ། དེ་ཡང་ཞེས་བྱ་བ་ནི་སྒྲ་ལས་བྱུང་བའི་ལས་ཏེ་རྗེས་འབྲེལ་ནི་རྗེས་སུ་འགྲོ་བའོ། །སྔོན་
[24b.4]པོ་ལ་སོགས་པའི་རྣམ་པའི་ཆ་ནི་མི་གསལ་བའོ། །གང་གིས་སྤྲུལ་ཞེས་བྱ་བ་ནི་སྔོན་པོར་མཐོང་བ་དང་བག་ཆགས་དག་གིས་དྲངས་པ་ཡིན་གྱི། སྤྱི་ཙམ་མཐོང་བ་ལས་ནི་མ་ཡིན་ནོ་ཞེས་བྱ་བའི་དོན་ཏོ། །སྤྱི་མེད་པར་ཐལ་བའི་ཕྱིར་ཏེ་ཞེས་བྱ་བ་འདི་བསྟན་པ་ཡིན་ནོ། །སྔོན་པོ་ལ་སོགས་པའི་རྣམ་པ་
[24b.5]ལས་ཐ་དད་པའི་སྤྱི་ལ་མཚུངས་པའི་རྣམ་པ་ཡིན་ན་དོན་གྱིར་མི་འགྱུར་བ་བསྟན་པ་ནི། དེ་ལ་ཡང་ཞེས་བྱ་བའི་ཡང་ནི་ནིའི་དོན་ཏོ། །གཉི་ག་ཡང་ཞེས་བྱ་བ་ནི་དོན་དང་སྤྱི་དག་གིའོ། །དབང་པོས་གཟུང་བར་མི་འགྱུར་རོ། །ཞེས་བྱ་བ་ནི། སྒྲ་ལས་བྱུང་བ་ཁོ་ནས་ཁྱད་པར་ཡང་རྟོགས་པ་ཡིན་ན། དབང་
[24b.6]པོ་ལ་དོན་མེད་པའི་ཕྱིར་དབང་པོས་གཟུང་བར་བྱ་བར་མི་འགྱུར་རོ། །འོན་ཏེ་སྒྲ་ལས་བྱུང་བ་ནི་གཉི་གའི་འཛིན་པ་ཡིན་ལ། དབང་པོ་ནི་ཁྱད་པར་ཙམ་འཛིན་པ་ཡིན་ནོ། །དེའི་ཕྱིར་འབྲས་བུ་དང་བཅས་པ་ཡིན་ནོ་ཞེས་ཟེར་བ་ནི་དབང་པོས་ཞེས་བྱ་བའོ། །དབང་པོས་སྤྱི་མི་འཛིན་པས་བརྡ་མེད་པའི་ཕྱིར། སྒྲ་
[24b.7]ལས་བྱུང་བས་འདི་རིག་པ་མ་ཡིན་ནོ་ཞེས་བསྟན་པ་ནི་སྒྲ་ལས་ཞེས་བྱ་བའོ། །མངོན་སུམ་གྱིས་སྤྱི་རྟོགས་པ་མ་ཡིན་པར་བསྟན་པ་ནི། སྣང་བ་ཐ་དད་པའི་ཕྱིར་རོ་ཞེས་བྱ་བའོ། །གལ་ཏེ་སྔོན་པོ་ལ་སོགས་པ་ཉིད་སྒྲ་ལས་བྱུང་བའི་ཡུལ་ཅན་གྱི་གཞན་སྤྱིའི་མ་ཡིན་ན་དེ་དང་འདྲ་བར་དབང་པོ་ལ་དོན་མེད་པ་
[25a]
[25a.1]ཡིན་ནོ་ཞེས་བྱ་བའི་ཐལ་བར་འགྱུར་བའི་དོན་ཉེ་བར་བསྡུ་བ་ནི་གསལ་བ་ཉིད་སྒྲས་ཞེས་བྱ་བའོ། །སྔོན་པོ་ལ་སོགས་པའི་ངོ་བོ་སྤྱི་ཡིན་པར་སྨྲ་བ་པོ་ཉིད་སྔོན་པོ་ལ་སོགས་པ་གསལ་བ་དང་མི་གསལ་བའི་རྣམ་པར་དབྱེ་བ་ལས། དབང་པོ་དང་སྒྲ་ལས་བྱུང་བའི་ཤེས་པ་དག་
[25a.2]གི་ཡུལ་རྣམ་པར་གཞག་པའི་ཕྱིར། དབང་པོ་འབྲས་བུ་མེད་པ་མ་ཡིན་པར་བསྟན་པ་ནི། གལ་ཏེ་དབང་པོ་ཤེས་དོན་ཉིད། །ཅེས་བྱ་བ་སྟེ་གསལ་བར་ཤེས་པའི་དོན་ཡིན་པའི་ཕྱིར་རོ། །སྒྲ་སོགས་ནི་སྒྲ་དང་གཟུགས་ལ་སོགས་པ་ལས་སོ། །གཅིག་གི་ངོ་བོ་ལ་མངོན་སུམ་དུ་ངོ་བོ་ཉིད་
[25a.3]གཉིས་སུ་མི་སྣང་བའི་ཕྱིར་ཐ་དད་པར་སྣང་བ་སྟེ། གསལ་བ་དང་མི་གསལ་བ་གཉིས་སུ་སྣང་བ་ག་ལས་ཏེ། མངོན་སུམ་ལས་ནི་མ་ཡིན་ནོ། །དེ་ཡོད་ན་ཞེས་བྱ་བ་ནི་སྒྲ་ལས་བྱུང་བ་ལ་ཡོད་པའི་ཕྱིར། ད་ལྟར་བ་དང་ཉེ་བ་ལ་ད་ལྟར་བ་བཞིན་ཞེས་བྱ་བའི་རིག་པས་སོ། །གསལ་བའི་ངོ་བོར་གཅིག་
[25a.4]པའི་དངོས་པོ་ཡིན་དུ་ཟིན་ཀྱང་དེ་ཡང་ད་ལྟར་བའི་ཉེ་བ་ཡིན་པ་ནི། མངོན་སུམ་ཁོ་ནའི་ཡུལ་ཡིན་གྱི། སྒྲའི་སྦྱོར་བ་ནི་དེ་ལ་འབྲས་བུ་དང་བཅས་པ་མ་ཡིན་ལ། གཞན་དུ་ནི་སྒྲ་ཡིན་ནོ་ཞེས་བྱ་བའི་རྣམ་པར་དབྱེ་བ་ཟེར་བ་ནི། དེ་ལྟ་ན་ཡང་འདས་པ་དང་མ་འོངས་པ་དག་ཅེས་བྱ་བ་སྟེ། མི་སྣང་བ་མེད་
[25a.5]པ་ཞེས་བྱ་བར་སྦྱར་རོ། །མིག་གི་རྣམ་པར་ཤེས་པས་གཟུང་བའི་ཕྱིར་ཡུལ་ཐག་རིང་བ་ལ་སྒྲ་ཐོས་པའི་ཤེས་པས་རྟོགས་པ་ཡིན་ཏེ། གཞན་དུ་ན་གནས་ལ་ལྟོས་ནས་ཀྱང་ཇི་ལྟར་ཡུལ་ཐག་རིང་བ་ཉིད་ཡིན་ཏེ། དེ་ཡང་རྣ་བས་མ་རྟོགས་པའི་ཕྱིར་རོ་ཞེས་བསྟན་པ་ནི། དེ་ནི་རྒྱང་རིང་ཡུལ་
[25a.6]ཉིད་དུ་ཞེས་བྱ་བའོ། །སྔོན་པོ་ལ་སོགས་པའི་གསལ་བ་ལ་བརྟེན་པ་མཚུངས་པ་ཉིད་ཙམ་གྱི་ངོ་བོ་སྔོན་པོ་ལ་སོགས་པའི་ཆ་དང་ལྡན་པའི་རིགས་ཉིད་སྣང་བ་མ་ཡིན་ནམ་སྙམ་དུ་སེམས་པ་ལ། རིགས་ལྡན་རིགས་མིན་ཞེས་བྱ་བའོ། །གསལ་བའི་ངོ་བོ་ནི་སོ་སོར་གཅིག་ལ་གཅིག་ལྡོག་པར་གྲུབ་
[25a.7]པ་རང་རང་གི་རྒྱུ་ལས་གྱུར་པ་ཡིན་ཞེས་གཞན་གྱིས་ཀྱང་ཁས་བླངས་པ་བསྟན་ཏོ། །དེ་འདི་རིགས་དང་ལྡན་པ་ཡིན་གྱི་རིགས་ནི་མ་ཡིན་ནོ་ཞེས་ཅི་ལས་ཤེས་ཤེ་ན། གང་གིས་གཞན་ལ་བརྟེན་པའི་ཕྱིར། གཞན་ལ་ལྟོས་པ་ནི་གཞན་ལ་བརྟེན་པ་ཡིན་ལ། ཁྲ་བོ་ལ་ཁུ་ཡུ་ཉིད་དུ་སྣང་
[25b]
[25b.1]བ་མ་ཡིན་ཏེ། ཐ་དད་པའི་གཞན་ལ་ལྟོས་པ་ཉིད་ནི་འབྲས་བུ་ཉིད་ཡིན་ལ། དེ་ཁུ་ཡུ་ལ་སོགས་པ་ལ་ཕན་ཚུན་མེད་དོ། །དེ་བསྟན་པ་ནི། ལྟོས་ཕྱིར་འབྲས་བུ་ཉིད་དུ་བརྗོད། །ཅེས་བྱ་བའོ། །རང་གི་རྒྱུ་ལ་ལྟོས་ནས་འབྲས་བུ་ཉིད་ཡོད་དོ་ཞེ་ན། དེ་ལྟ་ན་ཡང་གྲུབ་པ་ནི་ལྟོས་པ་
[25b.2]མེད་པ་ཡིན་ཏེ། གཞན་ལ་རག་མ་ལས་པའི་ཕྱིར་རོ་ཞེས་བསྟན་པ་ནི། གྲུབ་པའི་ཕྱིར་ཞེས་བྱ་བ་སྟེ་རྫོགས་པའི་ཕྱིར་རོ། །མ་གྲུབ་པ་ནི་གྲུབ་པ་འབའ་ཞིག་ཁོ་ན་ཡིན་གྱི། ལྟོས་པ་ནི་མ་ཡིན་ཏེ། རང་ཉིད་མེད་པ་ཉིད་ཀྱིས་སོ། །ཁྲ་བོ་ལ་སོགས་པར་གྲུབ་པ་འབྲས་བུ་མ་ཡིན་པ་ནི་ལྟོས་པར་བྱེད་པ་མ་
[25b.3]ཡིན་ཏེ། ལྟོས་པ་མེད་པར་དམིགས་པའི་ཕྱིར་དང་། རྫོགས་པ་ཉིད་ཀྱིས་དེ་ལ་ལྟོས་ནས་འབྲས་བུ་མ་ཡིན་པའི་ཕྱིར་རོ་ཞེས་བསྟན་པ་ནི། འབྲས་མིན་ཇི་ལྟར་ཡང་ཅི་ཞིག །ཅེས་བྱ་བ་རྣམ་པ་གཉིས་སུའོ། །དེའི་འདི་ཞེས་ཇི་ལྟར་འབྲས་བུ་ཡིན་པ་དེ་བཞིན་དུ་དེ་ཉིད་འདིའོ་ཞེས་འབྲས་བུ་མ་
[25b.4]ཡིན་པར་རྟོགས་པ་ཉིད་དོ་ཞེ་ན་རྟོག་པ་འབའ་ཞིག་གིས་འབྲེལ་པར་བྱེད་པ་ཡིན་གྱི། མངོན་སུམ་གྱིས་ནི་མ་ཡིན་ཏེ་དེ་ལས་བཟློག་པར་དམིགས་པའི་ཕྱིར་རོ། །གསལ་བའི་ངོ་བོ་ལས་གཞན་ཉིད་ཡིན་ན། དེ་སྟེ་གསལ་བའི་ངོ་བོ་རིགས་དང་འབྲེལ་པ་མེད་དོ། །གང་གི་ཕྱིར་ཐ་མི་དད་པ་དང་། ཅིག་
[25b.5]ཤོས་ཀྱིས་རྣམ་པར་རྟོག་པ་མེད་པ་དེའི་ཕྱིར་རིགས་ནི་རང་བཞིན་མེད་པ་ཡིན་ཏེ་ཐ་དད་པ་དང་ཅིག་ཤོས་ཉིད་དུ་བརྗོད་པར་བྱ་བ་མ་ཡིན་ཏེ། དངོས་པོ་མ་ཡིན་ན་ཞེས་བྱ་བའི་དོན་ཏོ། །གལ་ཏེ་ཐ་དད་གྲུབ་ཅེས་བྱ། །ཞེ་ན་དང་། འབྲས་མིན་ཉིད་ཅེས་བྱ་བ་ཡང་། སྤྱི་ཡིན་ཞེས་བྱ་བ་ནི་ཞར་ལས་བྱུང་བའོ། །ལྡོག་
[25b.6]པའི་ཕྱོགས་ལ་བརྟེན་ནས་བཤད་པ་ནི། གཞན་ཉིད་ཡིན་ན་དེ་འབྲེལ་མེད། །ཅེས་བྱ་བ་འདིས་རྟོགས་པའི་དོན་ཡིན་ནོ། །གལ་ཏེ་ཐ་དད་གྲུབ་ཅེ་ན། །ཞེས་བྱ་བ་འདིས་འབྲས་བུ་མ་ཡིན་པའི་གསལ་བའི་ཡུལ་ཁོ་ན་ལ་འཆད་པར་བྱེད་པ་ནི། དེ་བཞིན་དུ་ཁྲ་བོ་ལ་སོགས་པ་ནི་གཞན་ལ་ལྟོས་
[25b.7]པ་མེད་པར་ཞེས་བྱ་བའོ། །འབྲས་མིན་ཇི་ལྟར་ཡང་ཅི་ཞིག །ཅེས་བྱ་བ་ནི། གསལ་བའི་ཡུལ་ཁོ་ནར་བསྟན་པ་ནི། བཟློག་པ་ལ་སྨོས་ཀྱང་ཅི་དགོས་ཞེས་བྱ་བ་སྟེ་འབྲས་བུ་མ་ཡིན་པའི་གསལ་བའི་ངོ་བོ་ལའོ། །གཞན་ནམ་སྤྱི་ཡང་རུང་ཞེས་བྱ་བ་ནི་མངོན་པར་འདོད་པ་ཡིན་ནོ། །གསལ་
[26a]
[26a.1]བ་ལས་གསལ་བ་གཞན་ནམ་ཞེས་བྱ་བ་འདི་ནི་སྔ་མ་ལས་ཟློས་པ་ཡིན་ལ། ཉེས་པ་བསུ་བ་ཡང་མ་ཡིན་ཏེ་བར་ཆད་མེད་པ་ཉིད་ཀྱིས་མི་དྲན་པ་མེད་པའི་ཕྱིར་རོ། །དེ་ལྟར་ན་ཁྲོ་བོ་ལ་སོགས་པའི་བ་ལང་ཉིད་ནི་སྤྱི་མ་ཡིན་ཏེ། རི་བོང་གི་རྭ་བཞིན་དུ་འབྲེལ་པ་མེད་པའི་ཕྱིར་རོ། །
[26a.2]གལ་ཏེ་འགྱུར་ན་རི་བོང་གི་རྭ་ལ་ཡང་འགྱུར་རོ་སྙམ་དུ་སེམས་པ་ལ། མེད་པ་རིགས་སུ་ཐལ་མི་འགྱུར། །ཞེས་བྱ་བ་སྨོས་ཏེ། མེད་པ་ནི་རི་བོང་གི་རྭའོ། །ཅི་ལས་ཤེས་ཤེ་ན། ལྟོས་པ་མེད་པའི་ཕྱིར་ཏེ། རྟོགས་པས་འབྲེལ་པར་བྱེད་ཅེས་བྱ་བའོ། །ལྟོས་པའི་མཚན་ཉིད་ཀྱི་འབྲེལ་པ་
[26a.3]རྟོགས་པས་སྤྲུལ་པའི་རིགས་དང་རིགས་དང་ལྡན་པ་དག་བསྟན་པ་མ་ཡིན་ནོ། །འདི་ནི་རི་བོང་གི་རྭ་དང་བ་ཁྲ་མོ་དག་ལ་ཡོད་པ་མ་ཡིན་ནོ། །དེ་ལ་བརྟེན་ནས་ཞེས་བྱ་བ་ནི་བ་ཁྲ་མོ་ལ་སོགས་པ་ལ་བརྟེན་ནས་སོ། །དེ་ལ་ཡང་ནི་བ་ཁྲ་མོ་ལ་སོགས་པ་ལ་བ་ལང་ཉིད་ཀྱི་རྟོག་པ་འཇུག་པར་བྱེད་
[26a.4]པ་ཡིན་པའི་ཕྱིར་ཏེ་ཞེན་པའི་ཕྱིར། སྤྱི་དེའི་ངོ་བོ་ཡིན་གྱི་བ་ཁྲ་མོ་ལ་སོགས་པ་དེ་དག་གི་འབྲེལ་པ་ཅན་ཐ་དད་པ་ནི་ཡོད་པ་མ་ཡིན་ཞིང་། ཐ་མི་དད་པ་ཡང་མ་ཡིན་ནོ་ཞེས་བསྟན་པ་ནི། དེའི་བདག་ཉིད་ཀྱི་ཞེས་བྱ་བའོ། །དངོས་སུ་འབྲེལ་པ་དང་བྲལ་བར་འདོད་པ་ཙམ་ལས་བྱུང་བ་རྣམ་པར་རྟོག་
[26a.5]པས་བྱས་པའི་འབྲེལ་པ་ནི། ཕྱོགས་དང་མཐུན་ཕྱོགས་པ་བཞིན་དུ་རི་བོང་གི་རྭ་དང་བ་ཁྲ་མོ་དག་ལ་ཡང་ཅིས་མི་འགྱུར་སྙམ་དུ་སེམས་པ་ལ། ཁྱད་པར་བསྟན་པ་ནི་དེའི་ཕྱིར་རི་བོང་ལ་བརྟེན་ནས་ཞེས་བྱ་བ་སྟེ། བྱིས་པ་དང་ཕྱུགས་ལ་སོགས་པ་ཡང་བ་ཁྲ་མོ་མཐོང་ནས། ཐུ་ཡུལ་ལ་སོགས་པ་
[26a.6]མཐོང་ན་དེ་ཉིད་ལ་དེ་ཉིད་འདི་ཡིན་ནོ་ཞེས་རྣམ་པར་དཔྱོད་ཀྱི། རྟ་ངང་པ་ལ་སོགས་པ་མཐོང་བ་ལ་ནི་མ་ཡིན་ནོ། །དེ་ཡང་དོན་གྱི་ཁྱད་པར་མཐོང་བ་ལས་བྱུང་བ་རྟོགས་པས་བྱས་པའི་རིགས་ནི། བརྡ་ཡོད་ན་སྒྲ་རྣམས་ཀྱིས་བརྗོད་པར་བྱ་བ་ཡིན་ཏེ། དེའི་ཕྱིར་རི་བོང་གི་རྭ་དང་དོན་མཐོང་བ་ལས་བྱུང་བའི་
[26a.7]རྟོགས་པས་གོ་བར་བྱ་བའི་ཡུལ་ལ་སྒྲ་རྣམས་རྒྱུད་ནས། དོན་གྱི་ཡུལ་ཅན་དུ་འགྱུར་རོ་ཞེས་བསྟན་པ་ནི་དེའི་རིགས་ཀྱིའོ། །ཁྱད་པར་ནི་གསལ་བ་རྣམས་སོ། །དེ་ལ་འཇུག་པ་ནི་རབ་ཏུ་འཇུག་པའོ། །དགོས་པ་གང་དག་གིས་ཡིན་པ་དེ་ནི་དོན་ཅན་ནོ། །རྟོག་པ་དང་མཚུངས་པའི་ཡུལ་ཅན་རྣམས་
[26b]
[26b.1]ཇི་ལྟར་གསལ་བའི་ཡུལ་ཅན་ཡིན་ཞེ་ན། རྟོག་པ་ཡང་ཞེན་པ་ལས་དེའི་ཡུལ་ཅན་ཁོ་ན་ཡིན་ཏེ། རྟོག་པ་དང་མཚུངས་པའི་ཡུལ་ཅན་རྣམས་ཀྱིས་སོ་ཞེས་བྱ་བའི་དོན་ཏོ། །ངོ་བོ་རྣམས་ནི་རང་བཞིན་རྣམས་ཏེ་ཕན་ཚུན་ཁྱད་པར་ཅན་རྣམས་ལ་བརྟེན་ནས་སྐྱེས་པའི་རྟོག་པས་སྤྲུལ་པ་ནི་རིགས་
[26b.2]ཡིན་ནོ། །འདི་དེ་ཡང་ཡིན་ལ་ཁྱད་པར་ཡང་ཡིན་པའི་རྣམ་པར་གཅོད་པ་ཡོད་དོ། །དེ་ལ་འཇུག་པ་ནི་རྟོགས་པར་བྱེད་པ་སྟེ། གང་དག་གི་དགོས་པ་ཡིན་པ་དེ་དག་གིས་སོ་ཞེས་ཁ་ཅིག་འཆད་དོ། །དེ་ལས་ཞེས་བྱ་བ་ནི་ཁྱད་པར་ལས་སོ། །དེར་ལྷག་པར་ཞེན་པ་ཞེས་བྱ་བ་ནི་ཁྱད་པར་དུ་
[26b.3]ཞེན་པའོ། །ཁྱད་པར་རྟོགས་པ་ཁོ་ན་ལས་རིགས་རྟོགས་པའི་ཕྱིར་རྣམ་པར་རྟོག་པའི་བྱ་བ་ཉིད་ཁྱད་པར་གྱི་ཡུལ་ཡིན་ནོ། །དེ་ཡང་ཁྱད་པར་ཐམས་ཅད་ཀྱི་ཐུན་མོང་ཡིན་པའི་ཕྱིར་སྤྱི་ཞེས་བརྗོད་དོ། །གལ་ཏེ་རྣམ་པར་རྟོག་པའི་བྱ་བ་ཁོ་ན་རིགས་ཡིན་ན། མི་གསལ་བའི་ངོ་བོ་
[26b.4]རྣམ་པ་ཉིད་ཇི་ལྟར་ཡིན་གང་གི་ཕྱིར་ངོ་བོ་མེད་པ་ལ་ནི་ངོ་བོར་རིགས་པ་མ་ཡིན་ནོ་སྙམ་དུ་སེམས་པ་ལ། དེ་ལ་ངོ་བོར་སྣང་བའམ་ཞེས་བྱ་བ་སྟེ། དེ་ལ་ངོ་བོར་སྣང་བ་ནི་གཟུང་བའི་རྣམ་པ་ངོ་བོར་མཐོང་བར་སྒྲོ་འདོགས་པ་རྣམ་པར་རྟོག་པའི་བདག་ཉིད་ནི། དེའི་བྱ་བའི་ངོ་བོའི་རིགས་ལ་ཡང་
[26b.5]འཁྲུལ་པས་སྦྱར་བ་ཐོག་མ་མེད་པའི་བག་ཆགས་ཀྱིས་བསྐྱེད་པ་ཡིན་ལ། དེས་ཀྱང་རིགས་སུ་སྦྱར་བའི་ངོ་བོའི་རྣམ་པས་དོན་ལ་ཡང་སྦྱོར་བར་བྱེད་པ་ནི། འཁྲུལ་པ་ཁོ་ན་ཡིན་པར་བསྟན་པ་ནི། དོན་ལ་དེ་ཉིད་དུ་འཛིན་པ་ཞེས་བྱ་བ་སྟེ། འཛིན་པ་ནི་སྦྱོར་བ་སྟེ་གཅིག་ཏུ་བྱེད་པའོ། །ངོ་བོའི་
[26b.6]རྣམ་པ་ཉིད་དོ་ཞེས་གཟུང་བའི་རྣམ་པ་དང་། རིགས་སྦྱོར་ཡིན་པ་ཉིད་དུ་ཟིན་ཀྱང་དེ་དག་ཤེས་པ་གཅིག་གི་བདག་ཉིད་དུ་གྱུར་པའི་ཕྱིར་གཅིག་ཉིད་དུ་ཞེན་པ་ཅི་ལས་ཡིན་ཞེས་དབྱེ་བ་ལས་དབྱེ་བ་བསྟན་པ་ནི། ངོ་བོ་ཉིད་ལ་ཞེས་བྱ་བའོ། །ངོ་བོ་ཉིད་ནི་གཟུང་བའི་རྣམ་པའོ། །མཐོང་བ་ཞེས་བྱ་བ་ནི་རྣམ་པར་
[26b.7]རྟོག་པའི་བདག་ཉིད་དུ་གྱུར་པ་ཉིད་དོ། །མ་མཐོང་བ་ཞེས་བྱ་བ་ནི་གསལ་བ་དང་རྣམ་པར་རྟོག་པ་དག་གི་དབྱེ་བ་ཞེས་བྱ་བའི་དོན་ཏོ། །དེ་ཁོ་ན་མཐོང་བ་ཉིད་ཀྱིས་ཞེས་བྱ་བ་ནི་དབྱེ་བ་མཐོང་བ་ཉིད་ཀྱིས་སོ། །རྣམ་པར་རྟོག་པའི་དབྱེ་བའི་ངོ་བོའི་སྤྱི་བརྗོད་ནས། དོན་ལས་ལྡོག་
[27a]
[27a.1]པའི་ངོ་བོ་བསྟན་པ་ནི་དོན་རྣམས་ཀྱིས་ནི་སྤྱི་གང་ཡིན་ཞེས་བྱ་བའོ། །གཞན་དག་གི་ལྡོག་པ་ནི་ལྡོག་པར་བྱེད་པ་ཉིད་ཀྱི་མཚན་ཉིད་དེ། ངོ་བོ་གང་གི་ཡིན་པ་དེ་ནི་གཞན་ལས་ལྡོག་པའི་བདག་ཉིད་ཀྱི་དངོས་ཁོ་ན་སྤྱི་ཡིན་ལ། 
[27a.2]དེ་བརྗོད་པའི་སྒྲ་དག་ཡིན་གྱི་ཐ་དད་པའི་སྤྱི་ཡིན་པར་སྨྲ་བ་བཞིན་དུ་ནི་འཐད་པ་མ་ཡིན་པའི་ཕྱིར། འདིར་གཞི་མཐུན་པ་ཉིད་མ་ཡིན་ནོ། །དེ་ལས་ལྡོག་པར་བྱེད་པ་ཉིད་ནི་ཤེས་པར་བྱེད་པ་སྟེ། དེ་ལས་ལྡོག་པར་བྱེད་པ་ཞེས་བྱ་བ་དང་སྦྱར་བ་སྟེ། ལྡོག་པར་བྱེད་པའི་ངོ་བོའི་དོན་ཏོ། །གལ་ཏེ་འཇུག་པར་
[27a.3]ཡང་ཞེས་བྱ་བ་ནི་སྒྲུབ་པ་ཡང་ངོ་། །འགོག་པ་ཞེས་བྱ་བ་ནི་ཁྱེར་ནས་མི་འོང་བ་སྟེ་འགོག་པར་བྱེད་པའི་ངོ་བོར་རྟོགས་པ་ཡིན་ནོ། །དེ་འགོག་པ་ཞེས་བྱ་བ་ནི་འགོག་པར་བྱེད་པ་ཉིད་དོ། །དགག་པ་ལ་ཞེས་བྱ་བ་ནི་འགོག་པར་བྱེད་པ་ཉིད་ལའོ། །བ་ལང་ངམ་བ་ལང་མ་ཡིན་ཞེས་ཐེ་ཚོམ་ཟ་བ། བ་
[27a.4]ལང་མ་ཡིན་པ་དང་འབྲེལ་པ་དེ་ལ་བ་ལང་ངོ་ཞེས་བྱ་བ་ནི། བ་ལང་མ་ཡིན་པ་ལྡོག་པར་བྱེད་པ་ཡིན་གྱི་གཞན་ལ་ནི་དང་པོ་ཉིད་བ་ལང་ངོ་ཞེས་སྦྱོར་བ་ནི། བ་ལང་ཉིད་སྒྲུབ་པའི་ངོ་བོ་རྟོགས་པ་ཡིན་གྱི། རང་གི་མཚན་ཉིད་ནི་མ་ཡིན་ནོ། །གཞན་ཡང་རིག་པ་ཉིད་ཁོ་ན་དངོས་པོ་ཡང་དེ་ཡིན་ལ་
[27a.5]སྤྱི་ཡང་དེ་ཡིན་ཏེ། དེ་ཡང་དཀར་པོར་ཡང་འགྱུར་སྲིད་པས། ནག་པོ་ཞེས་བྱ་བ་ནི་ཡང་ལྡོག་པར་བྱེད་པའོ། །ནག་པོ་ཡང་བ་ལང་མ་ཡིན་པ་སྲིད་པས་དེ་ལྡོག་པར་བྱེད་པ་ནི་བ་ལང་ངོ་ཞེས་བྱ་བ་ལས་ཕྱི་ནས་རྟོགས་པར་འགྱུར་གྱི་སྔར་ནི་མ་ཡིན་ནོ་སྙམ་དུ་སེམས་པ་ནི། གལ་ཏེ་སྒྲ་དང་པོའི་ཞེས་
[27a.6]བྱ་བའོ། །ངག་ལ་ནི་བྱེད་པའི་ཚིག་གཙོ་བོ་ཡིན་ཏེ། བྱ་བ་སྟོན་པའི་ཕྱིར་རོ་ཞེས་སྟོན་པ་ནི། ལེན་པར་མི་བྱེད་པ་འདིར་ཞེས་བྱ་བའོ། །གཞན་ཅི་ཡིད་ཅེས་བྱ་བ་ནི་མི་ལེན་པ་ཡིན་ཞེས་བྱ་བར་སྦྱར་རོ། །མིང་ལ་གཞན་དུ་ཐལ་བར་འགྱུར་རོ་ཞེས་བསྟན་པ་ནི་ཁྱེར་ནས་འོངས་པ་ནི་ཁྱེར་ནས་མ་
[27a.7]འོངས་པ་འགོག་པར་བྱེད་པ་དང་པོ་འཛིན་པ་ལའོ། །དེ་ནི་བ་ལང་མ་ཡིན་པ་ལ་ཡང་ཐལ་བར་འགྱུར་བས་བ་ལང་ཞེས་བྱ་བའོ། །དེ་ལས་ཀྱང་ནག་པོ་མ་ཡིན་པ་ལ་ཡང་ཐལ་བར་འགྱུར་བའི་ཕྱིར། ནག་པོའི་ཞེས་བྱ་བའི་སེལ་བ་ནི་སྒྲའི་དོན་ཏེ། སེལ་བ་ཁོ་ན་སྒྲའི་དོན་ཡིན་ནོ་ཞེས་བྱ་བའི་དོན་ཏོ། །
[27b]
[27b.1]མ་ཡིན་པར་དགག་པ་ཁོ་ན་ཡིན་གྱི། མེད་པར་དགག་པའི་ངོ་བོ་ནི་མ་ཡིན་ཏེ། དངོས་པོ་དེ་ལས་གཞན་པ་མེད་པའི་ཕྱིར་རོ། །ཡོད་པར་ཟིན་ཀྱང་སྤྱི་ལ་བསྟན་པའི་གཞི་མཐུན་པ་མ་ཡིན་པ་ཉིད་ལ་སོགས་པའི་སྤྱི་ལ་བསྟན་པའི་སྐྱོན་རྣམས་སུ་འགྱུར་རོ། །མ་ཡིན་པར་དགག་པ་བསྒྲུབ་
[27b.2]པ་ཁོ་ན་ཡིན་ནོ་ཞེས་ཟེར་བ་ནི། གལ་ཏེ་དེ་བཀག་པ་ནི་ཞེས་བྱ་བའོ། །བདེན་ཏེ་མ་ཡིན་པར་དགག་པ་ལ་ཡང་དེའི་བདག་ཉིད་ཁོ་ན་གཞན་དང་ཐུན་མོང་མ་ཡིན་པའི་ངོ་བོས་མེད་པར་དགག་པ་བརྗོད་ཀྱི་དངོས་པོ་ལས་ཐ་དད་པས་ཐུན་མོང་མ་ཡིན་པ་མ་རྟོགས་པའི་ངོ་བོ་བསྟན་པ་ནི་བཀག་
[27b.3]པ་ནི་འགོག་པར་བྱེད་པ་སྟེ། དེའི་རིགས་མི་མཐུན་པའོ། །གཞན་གྱི་རྟོག་པ་ཡིན་ཞེས་བྱ་བ་ནི་ཐུན་མོང་མ་ཡིན་པའི་ངོ་བོའི་རྟོག་པའོ། །གལ་ཏེ་ཡང་ཆ་དེ་ལས་སྒྲ་ལས་རྟོགས་པ་མ་ཡིན་ཡང་སེལ་བར་བྱེད་པའི་བདག་ཉིད་ཀྱིས་ནི་དེ་ཉིད་རྟོགས་པ་ཡིན་པའི་ཕྱིར་འཇུག་པ་ཁོ་ན་ཡིན་པར་
[27b.4]བསྟན་པ་ནི། སྒྲ་ཡི་བྱེད་པ་དེ་ལ་མེད། །ཅེས་བྱ་བ་སྟེ། དེ་ཉིད་དེ་ཞེས་དོན་དུ་གཉེར་བ་ཉིད་དོ། །གལ་ཏེ་རྟ་ལ་སོགས་པ་གཞན་མེད་ན། གཞན་བ་ལང་གི་ཇི་ལྟར་ཡིན་གང་གི་ཕྱིར། མེད་པ་སེལ་བར་བྱེད་པའི་ངོ་བོ་ཡང་ཐུན་མོང་མ་ཡིན་པའི་ངོ་བོ་དང་བྲལ་བ་མེད་པ་ཙམ་ཁོ་ནའོ་
[27b.5]ཞེས་ཟེར་བ་ནི་གཞན་ཡོད་པ་ཉིད་ཅེས་བྱ་བའོ། །གཞན་རྟོགས་ན་ཞེས་བྱ་བ་ནི་ཡུལ་གཞན་རྟོགས་ནའོ། །དེ་ཡང་འདི་ཡིན་ལ་རྟོག་པ་ཡང་ཡིན་པ་དེ་སྐྱེ་བའི་ཕྱིར། རང་གི་མཚན་ཉིད་ཁོ་ན་མཐོང་བ་ནི་གཞན་ལས་ལྡོག་པར་བྱེད་པའི་བདག་ཉིད་ཀྱིས་རྟོག་པའི་ཡུལ་ཡིན་ནོ། །རང་གི་མཚན་
[27b.6]ཉིད་ནི་རང་གི་ངོ་བོས་རྣམ་པར་རྟོག་པ་ལ་མི་སྣང་བ་མ་ཡིན་ནམ། མ་ཡིན་དུ་ཟིན་ཀྱང་རྣམ་པར་རྟོག་པར་འགྱུར་བ་ཡིན་པར་བསྟན་པ་ནི། རྟོག་པའི་རང་བཞིན་ཞེས་བྱ་བའོ། །རྟོག་པ་གཞན་ལས་ལྡོག་པར་བྱེད་པར་ཇི་ལྟར་ཤེས་པ་དེ་བཞིན་དུ། དེ་དང་ཐུན་མོང་མ་ཡིན་པ་ལྡོག་པར་བྱེད་པར་ཡང་
[27b.7]ངོ་སྙམ་དུ་སེམས་པ་ལ། ཇི་ལྟར་དེ་གཞན་མེད་པར་རྟོགས་པ་དེ་བཞིན་དུ་དེ་མེད་པ་མ་ཡིན་པར་བསྟན་པ་ནི། རང་གི་བློ་ཉིད་དེ་སྟེ། གཞན་གྱིས་དབེན་པ་ཁོ་ན་ཡིན་གྱི། ཐུན་མོང་མ་ཡིན་ནོ་ཞེས་བྱ་བ་ནི་རིམ་པ་གཞན་ནོ། །ཐུན་མོང་མ་ཡིན་པས་མེད་དོ་ཞེས་རྟོགས་པ་མ་ཡིན་ནོ་ཞེས་བྱ་བའི་དོན་ཏོ། །
[28a]
[28a.1]རིགས་ལྡན་རིགས་མིན་ཞེས་བྱ་བ་ལ་སོགས་པས་སྤྱི་ནི་ཐ་དད་པའམ། ཐ་མི་དད་པར་ཡོད་པ་མ་ཡིན་པ་དེ་ལྟ་མོད་ཀྱི། ངོ་བོ་མེད་ཅན་སྤྱི་བློ་ལ། །སྤྱི་ཉིད་དུ་ཞེས་བྱ་བ་རང་གི་ངོ་བོར་མཐོང་བ་ལས་སྤྱི་ནི་མ་ཡིན་ཏེ། སྤྱི་མེད་ཀྱང་སྤྱིར་སྣང་བའི་བློ་ནི་དངུལ་མེད་ཀྱང་
[28a.2]དངུལ་དུ་སྣང་བའི་བློ་བཞིན་དུ། དེ་མ་ཡིན་པ་ལ་དེར་འཛིན་པས་དོན་ལ་འཁྲུལ་པ་ཡིན་ཏེ། ཉ་ཕྱིས་ལ་དངུལ་བཞིན་དུ་སྤྱི་ཡིན་པར་འདོད་པ་དེ་ཡང་བསླད་པའི་ཕྱིར་ཏེ་སྒྲོ་བཏགས་པའི་ཕྱིར། དེ་འབའ་ཞིག་ལས་ནི་མ་ཡིན་ལ། ངོ་བོ་མེད་པའི་དོན་རྣམས་གང་དག་ཡིན་པ་དེ་ཡང་སྤྱི་ཡིན་ཏེ། 
[28a.3]བསླད་པའི་ཕྱིར་རོ། །འདི་ཡང་ཞེས་བྱ་བའི་དོན་ནི་ཡང་གི་སྒྲའོ། །དེ་འདི་ནི་སྤྱི་མེད་ཀྱང་ཇི་ལྟར་རང་བཞིན་མེད་པར་ཁས་བླངས་པ་ཉེ་བར་སྡུད་པ་ནི་དེ་ཉིད་དུ་ན་ཞེས་བྱ་བའོ། །སྤྱི་ཉིད་དུ་ནི་མཐོང་ཕྱིར་ཞེས་བྱ་བ་ལ། སྤྱི་བློ་ལ་ཞེས་བྱ་བ་ནི་རྟོགས་པའི་དོན་ཏེ། སྤྱིར་སྣང་བའི་བློ་ནི་སྤྱིའི་བློ་ཞེས་བརྗོད་དོ། །
[28a.4]འབྲེལ་པར་ནི་ངོ་བོ་མེད་པ་ཅན་ལ་རྣམ་པ་མེད་པ་ཉིད་དུའོ། །སྤྱི་བློ་ལ། སྤྱི་ཉིད་དུ་ནི་མཐོང་ཕྱིར་དང་། །ཞེས་བྱ་བ་ནི་སྤྱི་ཉིད་དུ་སྣང་བའི་ཕྱིར་རོ། །ཡང་ཞེས་བྱ་བ་ནི་སྲིད་པའི་དོན་ཏོ། །གལ་ཏེ་རྣམ་པ་མེད་པ་ཉིད་དུ་འགྱུར་ན་ཞེས་བྱ་བའོ། །ཁོ་བོའི་བཤད་པ་ལ་ནི་རྣམ་པ་དང་བཅས་པ་དང་རྣམ་པ་
[28a.5]མེད་པ་ཉིད་ཀྱི་དབྱེ་བ་མེད་པ་ཡིན་ལ། ལྷག་མ་ནི་མཚུངས་སོ། །རིགས་ལྡན་རིགས་མིན་ཞེས་བྱ་བ་ལ་སོགས་པས་བརྗོད་པར་བྱ་བ་མ་ཡིན་པའི་ཕྱིར། རང་བཞིན་མེད་པ་ཉིད་དུ་བསྟན་ཏོ། །དེའི་ཕྱིར་ངོ་བོ་མེད་པའི་དོན་མེད་རྣམས་ཀྱི་སྤྱི་བློ་ལ་ཞེས་བྱ་བའི་གང་ཡིན་པ་དེ་ཡང་ཚིགས་སུ་བཅད་པ་
[28a.6]གསུམ་གྱིས་གོ་རིམས་བཞིན་དུ་རྣམ་པར་རྟོག་པའི་བྱ་བ་ཙམ་དང་། ལྡོག་པ་དང་འཁྲུལ་པ་ཉིད་རྣམས་ཀྱིས་དངོས་པོ་མེད་པ་ཉིད་ཡིན་པས་བརྗོད་བྱ་མ་ཡིན་པ་ཉིད་བསྟན་པ་ནི་ངོ་བོ་མེད་པས་བརྗོད་བྱ་མིན་ཞེས་བྱ་བའོ། །རིགས་ལྡན་རིགས་མིན་ཞེས་བྱ་བ་འདིས་བརྗོད་པར་བྱ་བ་མ་ཡིན་པ་ཉིད་ནི། 
[28a.7]རང་བཞིན་མེད་པ་ཉིད་ལ་གཏན་ཚིགས་མ་གྲུབ་པ་མ་ཡིན་ནོ་སྙམ་དུ་སེམས་པ་ལ་གལ་ཏེ་བརྗོད་པ་འགའ་ཞིག་ལས་ཞེས་བྱ་བ་སྟེ། གལ་ཏེ་ཡང་བ་ལང་ཉིད་རང་གིས་གསལ་བ་རྣམས་ལས་བརྗོད་པར་བྱ་བ་མ་ཡིན་ཡང་། རྟའི་གསལ་བ་རྣམས་ལས་ལྡོག་པ་ནི་བརྗོད་བྱ་ཁོ་ན་ཡིན་པའི་ཕྱིར་བརྗོད་བྱ་
[28b]
[28b.1]མ་ཡིན་པ་མ་གྲུབ་པ་ཡིན་ནོ། །གང་ཞིག་ཁ་ཅིག་ཏུ་བརྗོད་བྱའི་དབྱེ་བ་མཐོང་བ་རང་གི་གསལ་བ་ལ་གཞན་དུ་མི་འགྱུར་རོ། །དེའི་ཕྱིར་རང་གི་གསལ་བ་ལ་བརྗོད་བྱ་མ་ཡིན་པ་ནི། གསལ་བ་གཞན་ལ་ཡང་དེ་ཁོ་ན་བཞིན་ཡིན་ལ། འབའ་ཞིག་ནི་མཚན་ཉིད་མི་མཐུན་པའི་གསལ་བ་དག་ཁོ་ན་དེ་
[28b.2]ལྟར་ཐ་དད་པ་ཡིན་གྱི། རིགས་དག་ལ་ནི་མ་ཡིན་ཏེ། མ་དམིགས་པའི་ཕྱིར་རོ། །གལ་ཏེ་རིགས་དག་ལ་ཐ་དད་པ་མེད་ན་གསལ་བྱ་དག་ཇི་ལྟར་ཐ་དད་པ་ཡིན། རིགས་ཉིད་ལ་རྣམ་པ་ཞེས་ཟེར་ཏེ་དེ་གསལ་བ་གསལ་བར་བྱེད་པའི་ཕྱིར་རོ། །རིགས་དག་ཀྱང་དེའི་ངོ་བོ་ཉིད་ལ་དབྱེ་བ་མེད་པས་
[28b.3]ཇི་ལྟར་དེ་ལས་ཀྱང་དབྱེ་བ་ཡིན་ཞེ་ན། དབྱེ་བས་དམིགས་པ་བ་ཁྲ་མོ་དང་། རྟ་ངང་པ་ལ་སོགས་པའི་གསལ་བ་དག་ཁོ་ནའི་དབྱེ་བས་དེའི་རྒྱུ་ཅན་གྱི་རྣམ་པར་རྟོག་པ་དག་ཀྱང་ཡུལ་གྱི་དབྱེ་བ་ལ་བཏགས་པ་ཡིན་ཏེ་དེའི་ཕྱིར་རིགས་ནི་འགའ་ཞིག་ལ་བརྗོད་པར་བྱ་བ་མ་ཡིན་པར་བསྟན་པ་ནི། མིན་པ་ཉིད་ལ་
[28b.4]ཡིན་ཞེས་བྱ་བའོ། །འགྲེལ་པར་ནི་རང་གི་ངོ་བོ་ཉིད་དང་། ཁྱབ་པ་ཉིད་ཀྱིས་དེ་བརྗོད་པར་བྱ་བ་མ་ཡིན་པ་ཉིད་དང་། བརྗོད་པར་བྱ་བ་ཞེས་ཁྱབ་པ་ལ་བརྟེན་པས། ངག་གཅིག་གིས་བཤད་པ་ཡིན་ཏེ། ཁྱབ་བྱ་ཡོད་པའི་ཕྱིར་ཁྱབ་བྱེད་ཡོད་པར་བསྟན་པ་ནི་དེ་ཉིད་དང་གཞན་དག་ཏུ་ཞེས་བྱ་བའོ། །
[28b.5]བརྗོད་བྱ་མ་ཡིན་པ་ཉིད་ཅེས་ཟེར་བ་ནི་ཇི་སྟེ་སྤྱི་གཞན་ལས་ཞེས་བྱ་བའོ། །ཐ་དད་པར་སྣང་བ་མེད་པས་བརྗོད་བྱ་ཉིད་མ་ཡིན་ན། སྣང་བར་ཐ་མི་དད་པའི་ཕྱིར་དེ་ལྟ་ཡིན་ན་དངོས་པོ་མ་ཡིན་ཏེ། དེ་བསྟན་པ་ནི་ཐ་དད་པར་མི་སྣང་ན་ཞེས་བྱ་བ་སྟེ། སོ་སོར་སྣང་བ་ཐ་དད་པ་མེད་པ་ཉིད་ནི་དེ་ཉིད་ལ་ཐ་དད་པ་ནི་
[28b.6]དེ་ཉིད་མ་ཡིན་པའི་ཕྱིར་རྗེས་སུ་དཔག་པ་མ་ཡིན་ཏེ། དེ་ཉིད་དང་གཞན་ཉིད་བརྗོད་དུ་མེད་པ་ཞེས་བྱ་བའི་དོན་ཏོ། །གལ་ཏེ་དེ་དག་གི་ནི་རི་བོང་གི་རྭ་ལ་སོགས་པ་རྣམས་ཀྱིའོ། །རྣམ་པར་རྟོག་པའི་བྱ་བ་ཙམ་གྱི་གཞན་ལས་ལྡོག་པའི་འཁྲུལ་བ་ནི། མཚན་ཉིད་མི་མཐུན་པའི་སྤྱི་བརྗོད་པར་བྱ་བ་
[28b.7]ཡིན་ན་འདས་པ་དང་མ་འོངས་པ་སྒྲ་སྦྱོར་བར་མི་འགྱུར་ཏེ། སྤྱི་མེད་པའི་ཕྱིར་རོ་ཞེས་བསྟན་པ་ནི། འདས་པ་དང་ནི་མ་འོངས་པ་ཡིན་ཞེས་བྱ་བའོ། །ཅིའི་ཕྱིར་སྤྱི་མེད་ཅེ་ན་ཡོད་པ་ཞེས་བྱ་བ་ནི་དངོས་པོའི་སྤྱི་མེད་པ་གསལ་བའི་ངོ་བོར་ཇི་ལྟར་འགྱུར། མེད་པའི་ཆོས་ཉིད་ནི་ཡོད་པ་ཉིད་དུ་འགལ་བས་ཁྱབ་
[29a]
[29a.1]པ་ཡིན་པར་བསྟན་པ་ནི་མེད་པའི་ཆོས་གང་ཡིན་པ་ཞེས་བྱ་བའོ། །ཡོད་པ་མེད་པའི་ཆོས་ཉིད་ཡིན་ན་མེད་པ་ཁྱབ་པར་བྱེད་པར་འགལ་བ་ཡིན་པར་བསྟན་པ་ནི། ཡོད་པ་མིན་ན་ཡང་ཞེས་བྱ་བའོ། །ད་ལྟར་ཡོད་པ་ལ་ནི་བུམ་པའི་སྒྲ་གཙོ་བོ་ཡིན་ལ། མེད་པ་འདས་པ་ལ་
[29a.2]སོགས་པ་ཚད་མའི་ཡུལ་ཉིད་ཐུན་མོང་བའམ། གཞན་ལས་ཉེ་བར་བཏགས་པར་བྱེད་དོ་སྙམ་དུ་སེམས་པ་ནི་གལ་ཏེ་ཉེ་བར་བཏགས་ལས་དེ་འདོད་ཅེས་བྱ་བ་སྟེ། འདས་པ་ལ་སོགས་པ་སྤྱི་ཉེ་བར་བཏགས་པ་པ་ཡིན་པའི་ཕྱིར་མེད་པའི་ཆོས་ཉིད་མི་འགྲུབ་སྟེ། ཡོད་པ་ཉིད་ལ་འགལ་བ་ཁྱབ་པ་མི་འགྲུབ་
[29a.3]པོ་ཞེས་བྱ་བའི་དོན་ཏོ། །དེ་བསྟན་པ་ནི་མེད་པ་ཞེས་བྱ་བ་ནི་མ་གྲུབ་པའོ། །ཡོད་པ་ཡང་མེད་པའི་ཆོས་ཡིན་ན། ཁྱབ་པར་བྱེད་པ་འགལ་བ་ཡིན་པའི་ཕྱིར་དེ་ཡང་མ་གྲུབ་པ་ཡིན་པར་བསྟན་པ་ནི། གང་ཞིག་ཉེ་བར་བཏགས་པ་ཞེས་བྱ་བ་སྟེ། གཞལ་བྱ་ཉིད་དུ་འདྲ་བའི་ཕྱིར་ད་ལྟར་བའི་བུམ་པ་འདས་
[29a.4]པ་ལ་ཉེ་བར་བཏགས་པ་ནི། སྣམ་བུ་ལ་ཡང་ཁྱད་པར་མེད་དོ། །དེའི་ཕྱིར་འདས་པའི་བུམ་པའོ་ཞེས་བྱ་བས་འདས་པའི་སྣམ་བུའོ་ཞེས་བྱ་བར་འགྱུར་རོ། །ཞེས་བསྟན་པ་ནི་འདས་པ་ཞེས་བྱ་བ་ལ་སོགས་པ་དེ་ལ་ཞེས་བྱ་བའོ། །གཞལ་བྱ་ཉིད་དུ་འདྲ་བ་ཉིད་ཀྱིས་ཉེ་བར་བཏགས་པ་ནི། འདས་པའི་སྣམ་
[29a.5]བུ་ལ་སོགས་པ་ལ་ཡང་འགྱུར་བར་བསྟན་པ་ནི་འབྲེལ་པ་མེད་པར་ཞེས་བྱ་བའོ། །ཉེ་བར་བཏགས་པས་ཀྱང་མེད་པ་ལ་འཇུག་པའི་སྒྲ་ནི། མེད་པའི་ཡུལ་ཅན་དུ་འགྱུར་བར་བསྟན་པ་ནི། འཇུག་ན་ནི་ཞེས་བྱ་བའོ། །དེ་ཡང་ཞེས་བྱ་བའི་སྒྲའི་བརྗོད་བྱའོ། །གཅིག་ཡིན་པའི་ཕྱིར་ཞེས་བྱ་བ་ནི་ད་ལྟར་བ་དང་ངོ་། །འདས་
[29a.6]པ་ལ་སོགས་པའི་དུས་ཀྱི་འཕོ་བ་འཇུག་པ་ཙམ་མོ་ཞེས་བྱ་བའི་ལྟ་བ་ལ་ནི་འདས་པ་ལ་སོགས་པ་གཅིག་པ་ཉིད་དུ་རིགས་སོ། །དེ་ཉིད་ཡིན་ཏེ་ཞེས་བྱ་བ་ནི་ད་ལྟར་བ་ཉིད་དོ། །སྤྱི་ལྟ་བུར་ཞེས་བྱ་བ་ནི་དངོས་པོའི་རང་གི་ངོ་བོ་རྟོགས་པ་ཡང་དོན་བྱེད་པ་དང་བྲལ་བ་ཉིད་ཀྱི་སྤྱི་ལྟ་བུའོ། །དོན་གྱི་ངོ་བོ་ནི་ད་ལྟར་བ་
[29a.7]བཞིན་དུ་དོན་བྱེད་པ་མེད་ཀྱང་སྤྱི་ལྟ་བུ་མ་ཡིན་ཏེ། སྣང་བ་ཐ་དད་པའི་ཕྱིར་རོ་ཞེས་བསྟན་པ་ནི་གལ་ཏེ་དེ་མེད་ན་ཞེས་བྱ་བའོ། །གལ་ཏེ་འདས་པ་ལ་སོགས་པ་རྟོགས་པ་ལས་ཐ་དད་པ་ཀུན་རྫོབ་ཡིན་ན། དེ་རྣམ་པར་དབྱེ་བ་བྱེད་པ་པོ་མ་ཡིན་ཏེ། རྟོགས་པ་ཐམས་ཅད་དོན་ལ་དམིགས་པ་ཉིད་དུ་བྱེ་བྲག་མེད་པའི་ཕྱིར་རོ་ཞེས་
[29b]
[29b.1]བསྟན་པ་ལ། ཀུན་རྫོབ་འདི་ཅི་ཞེས་བྱ་བ་ནི་མ་ཡིན་པ་ཁོ་ནའོ། །ཅི་ལས་ཤེས་ཤེ་ན་དོན་ཞེས་བྱ་བའོ། །ཐ་སྙད་ཀྱི་ངོ་བོ་ནི་ཀུན་རྫོབ་ཡིན་པ་ལ་དོན་གོ་བས་གནོད་པ་ཡིན་པར་བསྟན་པ་ནི་ཀུན་རྫོབ་བདེན་པའི་ཞེས་བྱ་བའོ། །དངོས་པོ་བརྗོད་པར་བྱ་བ་ཡིན་ན་བཏགས་པ་མ་ཡིན་ཏེ། གཙོ་བོ་ཉིད་དུ་ཐལ་
[29b.2]བར་འགྱུར་བའི་ཕྱིར་དངོས་པོ་མ་ཡིན་པ་ལ་ཡིན་ནོ། །དེའི་ཕྱིར་ཡང་དངོས་པོ་མ་ཡིན་པ་བརྗོད་བྱར་ཐལ་བར་འགྱུར་རོ་ཞེས་བསྟན་པ་ནི་དེའི་ཕྱིར་དངོས་པོ་ཞེས་བྱ་བའོ། །བ་ལང་ལ་བ་ལང་ངོ་ཞེས་བྱ་བ་བཞིན་དུ་བརྗོད་པ་ཐ་དད་པ་ཅན་གཙོ་བོ་མ་ཡིན་ནམ། དེ་མེད་པ་ལས་ནི་བཏགས་པ་ཡིན་པ་ནི་ཁུར་
[29b.3]བུ་བ་ལ་བ་ལང་ངོ་ཞེས་བྱ་བ་ལྟ་བུའོ་ཞེས་ཟེར་བ་ནི། འོན་ཏེ་མེད་པར་རྟོགས་པ་ཞེས་བྱ་བའོ། །ཡུལ་མེད་པ་ཉིད་དུ་སྒྲུབ་པར་བྱེད་པ་ནི་གང་ཞིག་མཐོང་བ་ཞེས་བྱ་བའོ། །ངོ་བོ་གང་དུ་ཞེས་བྱ་བ་སྣང་བའི་དབྱེ་བར་མི་ནུས་པའི་ཕྱིར་རོ། །གང་གིས་དེ་དངོས་ཞེས་བྱ་བ་ནི་མེད་པའི་ཡུལ་ཅན་ཉིད་དུ་
[29b.4]ཐལ་བར་འགྱུར་བའི་ཕྱིར་རོ། །འདས་པ་ལ་དེའི་ངོ་བོ་རྟོགས་པ་ཉིད་ད་ལྟར་བར་སྒྲོ་འདོགས་པ་ཇི་ལྟ་བ་དེ་བཞིན་དུ། དེའི་དུས་ཅན་དུ་ཡང་བསྟན་པ་ནི་དེ་ལྟ་ན་ནི། འོ་ན་ཞེས་བྱ་བའོ། །དེ་ལྟ་མ་ཡིན་པ་ནི་རང་གི་ངོ་བོ་མ་ཡིན་པའོ། །སྤྱི་ཞེས་བྱ་བ་ནི་མཐོང་བར་སྒྲོ་བཏགས་པའི་ངོ་བོའོ། །ཐམས་
[29b.5]ཅད་དུ་ཞེས་བྱ་བ་ནི་མངོན་སུམ་མམ་རྗེས་སུ་དཔག་པའོ། །འོ་ན་ནི་དེ་ཞེས་བྱ་བ་ནི་རྗེས་སུ་དཔག་པའི་ཡུལ་ལོ། །མངོན་སུམ་གྱིས་རྟོགས་པའི་གསལ་བའི་ངོ་བོ་ནི་རྗེས་སུ་དཔག་པའི་ཡུལ་མ་ཡིན་ཡང་། མི་གསལ་བ་ནི་དེ་ཉིད་འདི་ཞེས་བྱ་བ་འམ་ཐག་རིང་བ་ཡང་རུང་བ་ཡུལ་ཁོ་ན་ཡིན་ནོ་
[29b.6]སྙམ་དུ་སེམས་པ་ནི། འོན་ཏེ་མངོན་སུམ་གྱིས་ཀྱང་ཞེས་བྱ་བའོ། །དེ་ཉིད་འདིའོ་ཞེས་བྱ་བ་ནི་མངོན་སུམ་པ་མ་ཡིན་ཏེ། བརྟག་པར་བྱ་བ་མ་ཡིན་པའི་ཕྱིར་རོ། །ཐག་རིང་བ་ལ་ཡང་རྒྱུའི་སྐྱོན་གྱིས་རབ་རིབ་ཅན་བཞིན་དུ་ཡིན་པར་བསྟན་པ་ནི། སྤྱི་དེ་ལ་ནི་མངོན་སུམ་ཉིད་ཅེས་བྱ་བའོ། །གཉི་གའི་
[29b.7]ཐུན་མོང་ཡིན་ན་ཞེས་བྱ་བ་ནི། དེ་ཉིད་འདིའོ་ཞེས་བྱ་བའི་འདས་པ་དང་ད་ལྟར་བ་གཉི་ག་དེ་དང་ཐུན་མོང་བའོ། །མངོན་སུམ་གྱིས་ད་ལྟར་བ་འདས་པའི་སྣང་བ་དང་ལྷན་ཅིག་པ་ཐ་མི་དད་པར་མ་རྟོགས་པ་ཡིན་པར་བསྟན་པ་ནི་ད་ལྟར་བར་སྣང་བ་ནི་ཞེས་བྱ་བའོ། །རྣམ་པར་རྟོག་པ་ལ་ཡང་དེའི་བྱ་བ་ལས་
[30a]
[30a.1]ཐ་དད་པ་ཐུན་མོང་བའི་ངོ་བོ་མེད་པར་བསྟན་པ་ནི། དུ་མ་ཉིད་དུ་སྣང་ན་ཡང་ཞེས་བྱ་བའོ། །དེའི་སྒྲུབ་པ་རིགས་དང་འདྲ་བ་ཉིད་འབྲེལ་པ་ལ་སོགས་པ་ཉེ་བར་བྱས་པ་ཁོ་ན་ཉེ་བར་བཏགས་པ་ཡིན་གྱི། རྒྱུ་མཚན་མེད་པ་ཙམ་གྱི་རྒྱུ་ཅན་མ་ཡིན་པར་བསྟན་པ་ནི། བློ་ནི་འཁྲུལ་
[30a.2]པ་མེད་འཇུག་པ། །ཞེས་བྱ་བའོ། །རྒྱུ་མཚན་དང་དེ་དང་འབྲེལ་པའི་རྒྱུ་མཚན་ཉིད་ཡིན་གྱི་རྒྱུ་མཚན་མེད་པ་ཙམ་གྱི་རྒྱུ་ཅན་ནི་ཉེ་བར་བཏགས་པ་མ་ཡིན་ཏེ། ཐལ་ཆེས་པས་འཁྲུལ་བའི་ཕྱིར། རྒྱུ་མཚན་དང་དེ་དང་འདྲ་བའི་རྒྱུ་ཅན་ཉིད་ཀྱིས་གཙོ་བོ་དང་བཏགས་པར་ཡང་བདག་ཉིད་ཇི་ལྟ་བ་བཞིན་
[30a.3]དུ་ཡུལ་ལ་མ་འཁྲུལ་པ་ཁོ་ནའོ་ཞེས་བྱ་བའི་འདོད་པ་གཞན་ཡིན་ནོ་སྙམ་དུ་སེམས་པ་ལ། གཙོ་བོ་དང་སྒྲོ་བཏགས་པའི་རྒྱུ་མཚན་ཡོད་པ་ཁོ་ན་ལ་བློ་འཇུག་གི །མེད་ན་ནི་འཁྲུལ་པ་མེད་པ་མ་ཡིན་ནོ། །འགྲེལ་པར་ནི་འཁྲུལ་པ་མེད་པའི་བློའི་ཡུལ་གཙོ་བོ་ཡིན་ལ། གཞན་
[30a.4]ནི་བཏགས་པ་ཡིན་ཞེས་ཁོང་ནས་འབྱུང་བ་ཡིན་ཏེ། དེ་བསྟན་པ་ནི་ཅིག་ཤོས་ཞེས་བྱ་བ་ནི་འཁྲུལ་པའོ། །ཁོང་ནས་དབྱུང་བ་གང་ཡིན་ཞེ་ན། བྲམ་ཟེའི་ཁྱེའུ་ལ་ཡང་ཞེས་བྱ་བའོ། །གཞན་དུ་ཞེས་བྱ་བ་ནི་རྒྱུ་མཚན་མེད་པ་ཙམ་ཡུལ་དུ་བཏགས་པ་ལའོ། །ཡུལ་མེད་པ་ནི་བཏགས་པ་པ་
[30a.5]ཡིན་ཏེ། འདྲ་བའི་རྒྱུ་མཚན་ཉིད་ཀྱིས་གཙོ་བོ་མ་ཡིན་པ་བཞིན་ནོ། །འཁྲུལ་པ་མེད་པས་འཇུག་པ་བསྟན་པ་ནི། དོན་མེད་ན་ཡང་འགྲོ་བ་ཡིས། །ཞེས་བྱ་བ་སྟེ། དོན་མེད་པ་ཉིད་ནི་བཏགས་པ་བ་མ་ཡིན་ཏེ། འཁྲུལ་པ་མེད་པར་འཇུག་པ་ཉིད་མ་ཡིན་ནོ་ཞེས་བྱ་བའི་དོན་ཏོ་ཡང་ན་དངོས་དང་བཏགས་
[30a.6]པ་བདག་གི་རྒྱུ་མཚན་ནི། དངོས་ལ་འཁྲུལ་པ་མེད་པར་འཇུག་པ་ཉིད་ཁོ་ནའོ་ཞེས་བྱ་བ་ཚིགས་སུ་བཅད་པ་སྔ་མའི་དོན་ལ་ཡང་སྦྱོར་བར་བྱེད་པ་ནི་གང་ལ་ཞེས་བྱ་བ་སྟེ། གཅིག་ལ་འཁྲུལ་པས་འཇུག་པ་ཉིད། གཞན་ལ་དེ་ལས་བཟློག་པ་ཁོ་ན་ཡིན་ནོ་ཞེས་བྱ་བའི་དོན་ཏོ། །འགྲེལ་པའི་བཤད་པ་ནི་
[30a.7]གསལ་བ་ཁོ་ན་ཡིན་ནོ། །གཞན་དུ་ཞེས་བྱ་བ་ནི་དགོས་པ་དང་བཅས་པ་ལས་སོ། །མཚུངས་པའི་ཕྱིར་ཞེས་བྱ་བ་ནི་འཁྲུལ་པ་མེད་པར་རྟོགས་པ་ཉིད་ཀྱིས་སོ། །ཡོད་པ་དང་མེད་པའི་ཡུལ་ཉིད་ཀྱིས་དོན་སྣ་ཚོགས་པ་ནི་བ་ལང་གི་སྒྲ་བཞིན་དུ་གཙོ་བོ་ཁོ་ན་ཡིན་ནོ་སྙམ་དུ་སེམས་པ་ལ། གཉི་ག་ལ་
[30b]
[30b.1]རྟོགས་བྱ་གཅིག་པ་ཉིད་དུ་བསྟན་པ་ནི་དངོས་པོ་མེད་པ་འཛིན་པ་ཞེས་བྱ་བ་སྟེ། གང་གི་ཕྱིར་བུམ་པའོ་ཞེས་འདས་པའམ། ད་ལྟར་བ་ལ་ཐ་དད་པར་འཇུག་པ་མ་ཡིན་ནོ་ཞེས་བྱ་བའི་དོན་ཏོ། རྣམ་པ་མཚུངས་པ་ཅན་གྱིས་ཞེས་བྱ་བ་ནི་ད་ལྟར་བ་དང་ངོ་། །རྟོགས་པ་ཉིད་ལས་ཞེས་བྱ་བ་ནི་རྟོགས་བཞིན་པ་མེད་
[30b.2]པའི་ཕྱིར་རོ། །ཞིག་པར་མ་ཤེས་པ་ཞེས་བྱ་བ་ནི་འདས་པའི་ཁྱད་པར་དང་བྲལ་བ་ལའོ། །འདི་ཞིག་གོ་ཞེས་བྱ་བ་ནི་འདས་པའི་ཁྱད་པར་ཅན་ལའོ། །ཐེ་ཚོམ་ཞེས་བྱ་བ་ནི་ཞིག་པ་ལ་ཞིག་པ་འམ་འོན་ཏེ་མ་ཞིག་པ་ཞེས་སོ། །དངོས་པོ་འཛིན་པའི་རྟོག་པ་ལ་འདས་པའི་ཤེས་པ་གནོད་པ་
[30b.3]ཡིན་པར་བསྟན་པ་ནི། གལ་ཏེ་དངོས་པོ་ཞེས་བྱ་བའོ། །དེ་ལས་དེ་དང་ཞེས་བྱ་བ་ནི་དུས་ཐ་དད་པ་ལ་ཡང་ལྷ་སྦྱིན་ཁོ་ནའོ་ཞེས་བྱ་བ་ནི་གཞན་གྱི་འདོད་པའོ། །ཡོད་པའི་རྟགས་དུ་བ་ལ་སོགས་པ་ནི། ཁྱབ་པར་བྱེད་པ་ཡོད་བཞིན་པར་རྣམ་པར་གཞག་པ་བྱེད་པ་ཡིན་པར་བསྟན་པ་
[30b.4]ནི་འོན་ཏེ་རྗེས་སུ་དཔག་པ་ལས་ཞེས་བྱ་བའོ། །རྟགས་ཀྱི་ཁྱད་པར་ལས་ཞེས་བྱ་བ་ཉིད་འཆད་པ་ནི་འདི་ལྟར་ཞེས་བྱ་བའོ། །དེ་ནི་ཞེས་བྱ་བ་ནི་ད་ལྟར་བའི་དངོས་པོའི་ཡུལ་ཅན་ཡིན་ནོ། །མངོན་སུམ་བཞིན་དུ་བཟུང་བ་ལ་ཡང་ཆ་ཁ་ཅིག་ལ་མ་ངེས་པའི་ཕྱིར་མ་བཟུང་བར་མངོན་པར་སེམས་པ་
[30b.5]ཡིན་ནོ་སྙམ་དུ་སེམས་པ་ནི། རྣམ་པ་གཞན་ཞེས་བྱ་བའོ། །ངེས་པའི་བདག་ཉིད་ཀྱི་རྗེས་སུ་དཔག་པ་ལ་མངོན་སུམ་གྱི་རིགས་པ་མེད་པར་བསྟན་པ་ནི་དེ་ལ་རྣམ་པ་གཞན་དེ་ནི་ཞེས་བྱ་བའོ། །གཞན་དུ་ཞེས་བྱ་བ་ནི་མ་གཏོགས་པ་ཉིད་ལའོ། །འོན་ཏེ་འདི་ལ་ཞེས་བྱ་བ་ནི་སྣང་བཞིན་པ་ལའོ། །
[30b.6]གལ་ཏེ་མ་མཐོང་བ་ཙམ་ལ་ཐེ་ཚོམ་ཟ་བ་མ་ཡིན་ན། གང་གིས་ཐལ་ཆེས་པར་འགྱུར། འོན་ཀྱང་ཆོས་ཅན་སྤྱིར་མཐོང་ལ་དེའི་ཁྱད་པར་རྣམས་མ་མཐོང་བ་མཐོང་བར་འདོད་པས་ཐེ་ཚོམ་གྱི་ཡུལ་ཡིན་ནོ་ཞེས་ཟེར་བ་ནི་འོན་ཏེ་སྤྱི་ཞེས་བྱ་བའོ། །མངོན་སུམ་ལས་གཞན་པ་མངོན་སུམ་མ་ཡིན་པའི་ཤེས་པ་
[30b.7]ནི་དྲན་པ་སྟེ། མངོན་སུམ་མ་ཡིན་ནོ་ཞེས་བཀག་པས་ཁྱད་པར་གྱི་ངོ་བོ་ལ་དམིགས་པའི་ཤེས་པ་གཞན་ཡང་ཡོད་པ་ཡིན་ན་ཇི་ལྟར་ཐེ་ཚོམ་ཡིན་མེད་པར་དགག་པ་ཡིན་ན་ནི། །མ་མཐོང་བ་ལ་ཐེ་ཚོམ་དུ་འགྱུར་རོ་ཞེས་བསྟན་པ་ཡིན་པར་བསྟན་པ་ནི། མེད་དང་མ་ཡིན་པ་དག་ལས། །
[31a]
[31a.1]ཞེས་བྱ་བ་སྟེ། རྗེས་སུ་བྱེད་པ་ཡིན་པའི་ཕྱིར་གནས་མ་ཡིན་པ་ལ་སླར་ཡང་བརྗོད་པ་ལྟ་བུའོ། །སྣང་བ་ཉིད་དོན་དང་དོན་མ་ཡིན་པ་ལ་ཐུན་མོང་བ་ཡིན་གྱི། དོན་འབའ་ཞིག་ལ་མ་ཡིན་པར་བསྟན་པ་ནི་འོ་ན་ནི་སྣང་བ་ཙམ་ཁོ་ན་ལའོ་ཞེས་བྱ་བའོ། །མ་ཡིན་པར་དགག་པ་
[31a.2]དྲན་པ་ཐེ་ཚོམ་གྱི་རྒྱུ་མཚན་ལ་སྤྱི་མངོན་སུམ་མོ་ཞེས་མངོན་སུམ་གྱི་ཁྱད་པར་དུ་མི་རིགས་པར་བསྟན་པ་ནི་སྤྱི་མངོན་སུམ་ཡིན་པའི་ཕྱིར་ཞེས་བྱ་བ་སྟེ། དེ་ཡང་ཁྱད་པར་གྱི་ངོ་བོ་ཡིན་པས་སོ། །གལ་ཏེ་ཁྱེད་ཀྱི་འདོད་པ་ལ་ཡང་མཐོང་བ་ལ་ཐེ་ཚོམ་མེད་ན། །མ་མཐོང་བ་ཡང་ཐེ་ཚོམ་མེད་དོ་ཞེས་བྱ་བ་ཇི་
[31a.3]ལྟར་སྐྱོན་མ་ཡིན་ཞེ་ན། བག་ཆགས་ལས་རྟོགས་པ་ཁ་ཅིག་དམིགས་པ་མེད་པར་སྐྱེ་བཞིན་པ་ཐེ་ཚོམ་མེད་པར་བསྟན་པ་ནི་དེའི་ཕྱིར་ཞེས་བྱ་བ་སྟེ། མ་མཐོང་བ་འགའ་ཞིག་ལ་ཞེས་བྱ་བའི་དོན་ཏོ། །གལ་ཏེ་རྗེས་སུ་དཔག་པ་མངོན་སུམ་བཞིན་དུ་དངོས་པོ་འཛིན་པ་ཡིན་ན་གཞན་ཉིད་དུ་རྟོག་པ་
[31a.4]ཡིན་ཡང་གཡོ་བར་མི་འགྱུར་བ་ཞིག་ན། གཡོ་བ་ཡིན་ཏེ་སྔར་རྟོགས་པའི་རྒྱུན་ལྡོག་ཅིང་རྒྱུན་གཞན་ཡང་འདོད་པ་ལས་སྐྱེ་བར་བསྟན་པ་ནི་གལ་ཏེ་དེར་ནི་དངོས་པོ་དང་རེག་པས་ཞེས་བྱ་བའོ། །དེ་མེད་པའི་ཕྱིར་རོ་ཞེས་བྱ་བ་ནི་གཡོ་བ་མེད་པའི་ཕྱིར་རོ། །རྣམ་པར་རྟོག་པ་མེད་པ་ཡིན་ཡང་རྒྱུ་
[31a.5]ལ་རང་གི་ངོ་བོ་འཛིན་པ་དང་བྲལ་བར་འགྱུར་བ་མ་ཡིན་ནོ། །མ་ཡིན་ཏེ་རྒྱུ་མེད་པའི་ཕྱིར་ཞེས་བྱ་བ་ནི་རྗེས་སུ་དཔག་པའི་རྒྱུན་ཡང་ཕྱིན་ཅི་ལོག་པ་ཡིན་ན། རྣམ་པར་གཅོད་པར་འགྱུར་གྱི་མངོན་སུམ་ནི་མ་ཡིན་ནོ། །དེའི་རྒྱུ་མེད་ན་མི་འབྱུང་བའི་རྒྱུན་ཉིད་དུ་ངེས་པ་ཁོ་ན་རྟགས་ཀྱི་བྱ་བ་མ་ཡིན་ནོ་སྙམ་དུ་
[31a.6]སེམས་པ་ནི་འོན་ཏེ་གཞན་དུ་ཞེས་བྱ་བའོ། །རྗེས་སུ་དཔག་པས་དངོས་པོའི་རང་གི་ངོ་བོ་མཐོང་བ་ན། མེད་ན་མི་འབྱུང་བ་ཉིད་དུ་ངེས་པ་ཁོ་ནར་བསྟན་པ་ནི་དེ་མཐོང་ན་ཞེས་བྱ་བ་སྟེ་དངོས་པོའི་མཐོང་ནའོ། །བསྟན་པ་ཡིས་ཞེས་བྱ་བ་ནི་རྗེས་སུ་དཔག་པས་སོ། །དེ་དང་འདྲ་བ་ཉིད་ལས་མངོན་
[31a.7]སུམ་པའི་གཟུགས་འཛིན་པའི་བདག་ཉིད་ཀྱི་རྗེས་སུ་དཔག་པ་ལ་མཐོང་བ་ནི། རང་གི་ངོ་བོ་འཛིན་པ་མ་ཡིན་ནོ། །མཐོང་བའི་ཞེས་བྱ་བ་ནི་མངོན་སུམ་གྱིས་ཏེ་དེ་ནི་དཔེ་ཡིན་ནོ། །རང་གི་ངོ་བོར་མ་མཐོང་བ་ཉིད་གཡོ་བ་ཡིན་པར་བསྟན་པ་ནི་རེག་བྱ་རེག་མ་ཡིན་ཞེས་བྱ་བའོ། །བཤད་པ་ཡིན་ནོ་ཞེས་
[31b]
[31b.1]བྱ་བ་ནི་སྣང་བཞིན་པ་ལ་མངོན་སུམ་འགལ་བའི་ཕྱིར་རོ་ཞེས་མ་མཐོང་བ་ཁོ་ན་ཞེས་འདིས་བསྟན་པ་ཡིན་ནོ། །རྣམ་པར་རྟོག་པར་རིགས་པ་མ་ཡིན་ནོ་ཞེས་བྱ་བ་ནི་ཐེ་ཚོམ་ཟ་བར་རོ། །རྣམ་པ་གཞན་གྱིས་ཞེས་བྱ་བ་ནི་སྐད་ཅིག་པ་ཉིད་དམ་མ་གོམས་པའམ་ཐག་རིང་བའི་ཁྱད་པར་ལའོ། །དཔག་
[31b.2]བྱ་ལ་ཞེས་བྱ་བ་ནི་མངོན་སུམ་གྱིས་མ་ངེས་ལ། རྗེས་སུ་དཔག་པས་ངེས་པའི་ཁྱད་པར་གྱི་ཆ་ལ་ཡང་རྒྱང་རིང་པོ་ནས་མཐོང་བའམ། མ་མཐོང་བས་ཁ་ཅིག་ལ་ཡང་རྗེས་སུ་དཔག་པ་ཉིད་ཡིན་ཏེ་འོག་གི་ཆ་ལ་དབུས་ཀྱི་ཆ་བཞིན་དུ་དངོས་པོ་གཅིག་ཡིན་པའི་ཕྱིར་རོ། །སྣང་བཞིན་པ་ནི་རྗེས་སུ་
[31b.3]དཔག་པ་ལ་ཡང་སླུ་བས་གཡོ་བ་མ་ཡིན་པ་མ་ཡིན་ནོ་སྙམ་དུ་སེམས་པ་ལ་སྣང་བ་ལ་ཞེས་བྱ་བའོ། །ཕྱི་རོལ་ལ་ལྟོས་པའི་དབྱེ་བ་ནི་མངོན་སུམ་དང་རྗེས་སུ་དཔག་པ་དག་གིས་ཏེ། མངོན་སུམ་དང་དེའི་སྣང་བ་དག་གིས་ཡིན་གྱི། རང་རིག་པ་ལ་ལྟོས་པ་ནི་མ་ཡིན་ནོ་ཞེས་ལན་དུ་བསྟན་པ་ནི་
[31b.4]ཐ་དད་ཅེས་བྱ་བའོ། །འགའ་ཞིག་ཅེས་བྱ་བ་ནི་རབ་རིབ་ལས་བྱུང་བ་ལ་སོགས་པའོ། །རྗེས་སུ་དཔག་པ་ཉིད་ཀྱང་ཞེས་བྱ་བ་ནི་མངོན་སུམ་ལྟར་སྣང་ཉིད་ཅེས་བྱ་བ་དང་སྦྱར་རོ། །ད་ལྟར་བའི་དངོས་པོའི་ངོ་བོར་སྣང་བ་རྗེས་སུ་དཔག་པ་ཡིན་དུ་ཟིན་ཀྱང་། དེ་ཙམ་གྱིས་ནི་རབ་རིབ་ལས་བྱུང་བ་
[31b.5]བཞིན་དུ་ཚད་མ་མ་ཡིན་ཏེ། འབྱུང་བར་འགྱུར་བའི་དངོས་པོ་དང་འབྲེལ་པ་མེད་པའི་ཕྱིར་རོ་ཞེས་བསྟན་པ་ནི། ཡང་ན་ཞེས་བྱ་བའོ། །དེ་ནི་སྐྱེས་བུ་གཞན་གྱིས་ཞེས་བྱ་བ་ནི་འབྱུང་བར་འགྱུར་བའི་མངོན་སུམ་ཉིད་ཀྱིས་ཡིན་ཏེ། ད་ལྟར་བ་ནི་རབ་རིབ་ལས་བྱུང་བ་ལ་ཡང་ཡོད་པའི་ཕྱིར་རོ། །རྗེས་སུ་
[31b.6]དཔག་པ་ཉིད་ཡིན་པའི་ཕྱིར་ཞེས་བྱ་བ་ནི། དང་པོའི་རྗེས་སུ་དཔག་པ་དང་ལྡན་པ་མཚུངས་པར་དངོས་པོ་འཛིན་པ་མ་ཡིན་ཡང་། དངོས་པོ་མེད་ན་མི་འབྱུང་བའི་ཕྱིར་དངོས་པོ་འཛིན་པ་ཡིན་ནོ། །དངོས་པོའི་ཡུལ་ལ་དངོས་པོར་སྣང་བ་ཐམས་ཅད་རྗེས་སུ་དཔག་པར་བཏགས་པར་འགྱུར་བར་བསྟན་
[31b.7]པ་ནི། རྗེས་སུ་དཔག་པ་ཐམས་ཅད་ཅེས་བྱ་བའོ། །ཡོད་པ་ཡང་མེད་པའི་ཡུལ་ཉིད་དུ་དངོས་དང་བཏགས་པའི་མཚན་ཉིད་མ་འཁྲུལ་པ་དང་། ཅིག་ཤོས་ཀྱི་ཤེས་པའི་ཡུལ་ཉིད་མ་ཡིན་ནོ་ཞེས་འདི་ཅི་ལས་ཤེས་སྙམ་དུ་སེམས་པ་ལ། འཇིག་རྟེན་གྱི་གྲགས་པ་ལས་སོ་ཞེས་བསྟན་པ་
[32a]
[32a.1]ནི། ཇི་ལྟར་དངོས་པོ་ནུས་མེད་པ། །ཞེས་བྱ་བ་སྟེ། རབ་ཏུ་བསྟན་པ་ལའོ། །མེད་པར་བརྗོད་པའི་ཕྱིར་མེད་ཅེའམ་ཞེས་བྱ་བ་ནི་གཙོ་བོ་ལ་སོགས་པའི་མཉན་པ་ཡིན་ནོ། །གཙོ་བོ་ལ་སོགས་པ་དངོས་པོ་མ་ཡིན་ཏེ། ཚད་མ་མ་ཡིན་པའི་ཕྱིར་ནུས་པ་མེད་པའི་དངོས་པོ་
[32a.2]ལ་གྲངས་ཅན་གྱི་སྐྱེས་བུའི་སྒྲ་དེ་འབྲས་བུ་དུ་མའི་ནུས་པ་ཅན་ལ་ཡང་གཙོ་བོའི་སྒྲར་བྱེད་དོ། །དེ་ཡང་གཙོ་བོའི་སྒྲར་བྱེད་ལ། དེ་ཡང་འབྲས་བུ་སྣ་ཚོགས་པ་ཉིད་ཁས་བླངས་པའི་ཕྱིར། །ཡོད་པའི་ཡུལ་ཡིན་ཡང་བཏགས་པ་ཡིན་ཏེ། མེད་པའི་ཡུལ་ལ་ཡང་གཙོ་བོར་བསྟན་པ་ནི་རྟོག་
[32a.3]པ་ཅི་བཞིན་དུ་ཞེས་པ་སྟེ། གྲངས་ཅན་གྱི་རྟོག་པ་དང་རྗེས་སུ་མཐུན་པའི་དངོས་པོ་མེད་ཀྱང་། གཙོ་བོ་ལ་སོགས་པའི་སྒྲ་གཙོ་བོར་བྱས་པ་ཡིན་ཞེས་བྱ་བར་སྦྱར་ཏེ། ཁྱེད་ཀྱི་འདོད་པ་ནི་འཇིག་རྟེན་ལས་ཕྱིན་ཅི་ལོག་པར་དམིགས་པ་ཡིན་ནོ་ཞེས་བྱ་བའི་དོན་ཏོ། །མེད་པ་ལ་ཡང་གཙོ་བོ་
[32a.4]ལ་སོགས་པར་སྒྲོ་འདོགས་པ་ཡིན་ཏེ་སྒྲོ་གདགས་པར་བྱ་བ་མེད་པའི་ཕྱིར་མེད་པའི་ཡུལ་ཅན་བཏགས་པར་འགྱུར་བས་ཟེར་བ་ནི་ཇི་སྟེ་གཞན་ཞེས་བྱ་བའོ། །འདས་པའི་བུམ་པ་ལ་སོགས་པའི་སྒྲ་འཁྲུལ་པ་རྟོགས་པའི་ཡུལ་ཉིད་བཏགས་པ་པ་ཉིད་མ་ཡིན་པར་བསྟན་པ་ནི། སྒྲ་ལས་ཞེས་བྱ་
[32a.5]བའོ། །ཞིག་པ་སྟེ་འདས་པ་ལའོ། །མ་ཞིག་པ་ནི་ད་ལྟར་བ་ལའོ། །དེ་འདྲ་ཉིད་ནི་ཁྱད་པར་མེད་པ་ཉིད་དོ། །ཡོད་པ་དང་མེད་པས་ཡང་མཚུངས་པར་ཁོ་ན་ཡིན་གྱི་དེས་བྱས་པའི་ཁྱད་པར་ནི་མ་ཡིན་ནོ། །མངོན་སུམ་ལ་ནི་མེད་པ་ལ་མེད་པ་ཁོ་ན་ཞེས་ཁྱད་པར་ཡིན་པར་བསྟན་པ་
[32a.6]ནི་དོན་ཡོད་ཅན་ཞེས་བྱ་བའོ། །འདས་པ་དང་། ད་ལྟར་བ་ལ་ཡང་འཁྲུལ་པ་མེད་པའི་བློ་འཛིན་པ་ཉིད་སྤྱི་ཙམ་འཛིན་པ་ཡིན་ཏེ། དོན་ཡོད་པའི་ཕྱིར་ནི་མ་ཡིན་ནོ། །གཙོ་བོ་ལ་སོགས་པའི་བློ་ཡང་རྟོག་པ་ཇི་ལྟ་བ་བཞིན་དུ་སྤྱིའི་ཡུལ་ཅན་ཁོ་ན་མ་ཡིན་ནམ་སྙམ་དུ་སེམས་པ་ནི་སྤྱི་ཙམ་ཞེས་བྱ་
[32a.7]བའོ། །གསལ་བའི་མཐར་ཐུག་པ་ཉིད་མེད་ན་དེ་སྤྱི་མ་ཡིན་ཞིང་། འདས་པ་ལ་སོགས་པ་ཡང་མ་ཡིན་པར་བསྟན་པ་ནི་དེ་ཡང་ཞེས་བྱ་བའོ། །གསལ་བ་མ་གཏོགས་པའི་འབའ་ཞིག་འཛིན་པ་ནི་སྤྱི་མ་ཡིན་པར་འགྱུར་ཡང་ཐ་མི་དད་པ་ལ་ནི་སྐྱོན་འདི་མ་ཡིན་པ་མ་ཡིན་ནམ་ཞེས་ཟེར་བ་ནི་འོན་ཏེ་གསལ་བ་དེ་ཉིད་
[32b]
[32b.1]ཅེས་བྱ་བའོ། །གསལ་བ་རྣམས་ཀྱི་ངོ་བོ་ནི་ཕན་ཚུན་ལྡོག་པར་འདོད་པ་ཡིན་ལ། ཐ་མི་དད་པར་རྟོགས་པར་མི་ནུས་པའི་ཕྱིར་དེ་ལ་རེག་པའི་རྟོག་པ་མ་ཡིན་ནོ་ཞེས་བསྟན་པ་ནི། ཕན་ཚུན་ཁྱད་པར་ཅན་རྣམས་ནི་ཞེས་བྱ་བའོ། །སྣང་བ་ནི་ལོག་པ་ཡིན་ལ་མ་ལོག་པ་ནི་བརྟག་བྱ་ཁོ་ན་མ་
[32b.2]ཡིན་ནམ་ཞེས་ཟེར་བ་ནི། ངོ་བོ་གཉིས་ནི་ཡོད་ན་ཡང་། །ཞེས་བྱ་བའོ། །དེའི་རྗེས་སུ་འགྲོ་བ་སྟེ་སྤྱིའིའོ། །རང་གི་ངོ་བོ་ཉིད་ནི་རྗེས་སུ་འགྲོ་བའི་ངོ་བོའོ། །རང་གི་ངོ་བོ་ཉིད་ཀྱིས་ཞེས་བྱ་བ་ནི་མངོན་སུམ་གྱིས་ཤེས་པའི་མངོན་སུམ་ཡིན་ནོ། གལ་ཏེ་གསལ་བའི་ངོ་བོ་མ་ལོག་ཅིང་གཅིག་ཡིན་ན། 
[32b.3]གསལ་བའི་ངོ་བོར་མི་འགྱུར་ཏེ། དེ་ལྡོག་པའི་ངོ་བོ་ཡིན་པའི་ཕྱིར་རོ་ཞེས་བསྟན་པ་ནི། གསལ་བ་ཐ་དད་པ་མེད་པར་འགྱུར་ཏེ་ཞེས་བྱ་བའོ། །དེ་ལྟ་ན་ཡང་ཞེས་བྱ་བ་ནི་གསལ་བའི་མཐར་ཐུག་པ་མེད་པ་མེད་པའི་ཕྱིར་རོ། །དམིགས་པ་ཁོ་ན་ཡིན་ནོ་ཞེས་བྱ་བ་ནི་མངོན་སུམ་གྱིས་སོ། །རྗེས་སུ་
[32b.4]སོང་བའི་རྣམ་པ་ཅན་གྱིས་ཤེས་པ་ཞེས་བྱ་བ་ནི་རྣམ་པར་རྟོག་པའོ། །འདི་ལྟར་སྔོན་པོ་ཞེས་བྱ་བ་བཞིན་དུ་འདི་སྤྱིའོ་ཞེས་ཇི་ལྟར་སོར་མོས་སྟོན་པ་མ་ཡིན་ཞེས་བསྟན་པ་ནི། དེ་ཉིད་དེ་ལྟར་ཞེས་བྱ་བའོ། །བག་ཆགས་ལས་བྱུང་བའི་རྗེས་སུ་སོང་བའི་ཤེས་པ་ནི། དོན་ཤུགས་ཀྱིས་འཕངས་པ་
[32b.5]མ་ཡིན་པར་བསྟན་པ་ནི། ཐ་སྙད་ཀྱི་བག་ཆགས་ཀྱི་ཞེས་བྱ་བའོ། །གནས་སྐབས་ཀྱི་བསུ་བ་ནི་སྤྱི་གཞན་ཉིད་ནི་ཞེས་བྱ་བའོ། །རྣམ་གཞན་ཞེས་བྱ་བ་ནི་སྣང་བ་གཞན་ནོ། །སྣང་བ་གཞན་ཏེ་དེ་ནི་དེ་ཉིད་མ་ཡིན་ནོ་ཞེས་བྱ་བའི་རིམ་པའོ། །དེ་ལྟར་ན་ཅི་འགྱུར་ཞེ་ན། གཞན་དུའོ་ཞེས་བྱ་བའོ། །ཅི་ལས་
[32b.6]ཤེ་ན་མངོན་སུམ་ལས་སོ། །བག་ཆགས་ལས་བྱུང་བའི་རྟོག་པ་ནི་དོན་གྱིས་འཕེན་པ་མ་ཡིན་པར་བསྟན་པ་སྟེ། རྗེས་འགྲོའི་རྟོག་པ་ལས་ཞེས་བྱ་བའོ། །གསལ་བ་ལས་ལོག་པ་ཡང་སྤྱིའི་འབྲེལ་པ་མེད་པར་བསྟན་པ་ནི་དེ་དག་ལས་ཏེ། གསལ་བ་དག་ལས་སོ། །མཚུངས་པའི་
[32b.7]དངོས་ནི་གཞན་ཉིད་དུ་གལ་ཏེ་འགྱུར་ན་ཞེས་བྱ་བར་སྦྱར་རོ། །རྟ་ཉིད་ཁྲ་མོ་ལ་སོགས་པ་དང་འབྲེལ་པ་མེད་པ་ཉིད་ཡིན་པའི་ཕྱིར་ཁྱད་པར་དུ་བྱེད་པ་ནི་དེ་དག་ཅེས་བྱ་བའོ། །ལན་ནི་དེ་དག་གི་ཞེས་བྱ་བའོ། །གཞན་ལས་ལོག་པ་ནི་སྤྱི་ཡིན་པས་དངོས་པོ་མ་ཡིན་ཏེ། ལོག་པ་དང་མ་ལོག་པའི་
[33a]
[33a.1]རྣམ་པར་རྟོག་པའི་གཞི་མ་ཡིན་པར་བསྟན་པ་ནི་ལྡོག་པ་ལ་ནི་ཞེས་བྱ་བ་སྟེ། ལོག་པ་ནི་དེ་མ་ཡིན་པ་ལས་ལོག་པས་དངོས་པོ་མཚུངས་པ་བཞིན་དུ་རྟོག་པར་བྱེད་ཅེས་བྱ་བའི་དོན་ཏོ། །གལ་ཏེ་དེ་དག་ཉིད་མཚུངས་པའི་ངོ་བོར་འདོད་ན་དེ་དག་ལས་གཞན་དུ་འགྱུར་རོ་ཞེས་བྱ་བར་སྦྱར་དུ་
[33a.2]ཡང་རུང་ངོ་། །གང་གི་ཕྱིར་དངོས་པོའི་ངོ་བོ་ནི། དེ་ཉིད་དང་གཞན་ཉིད་དག་གིས་བརྗོད་པར་བྱ་བ་མ་ཡིན་པ་དེ་ཉིད་ཀྱི་ཕྱིར། །དངོས་པོ་མ་ཡིན་པར་བསྟན་པ་ནི། དེ་ཕྱིར་མཚུངས་ཉིད་སྤྱི་འདི་ལ། །ཞེས་བྱ་བ་སྟེ། རྟོག་པ་གཅིག་གི་རྟོགས་པར་བྱ་བའི་ཕྱིར། དེ་ཉིད་དམ་གཞན་ཉིད་དག་ཏུ་མངོན་
[33a.3]སུམ་གྱི་ཡུལ་མ་ཡིན་ནོ་ཞེས་བྱ་བའི་དོན་ཏོ། །དངོས་པོས་ཡོད་པའི་སྤྱི་ནི་འབྲས་བུའམ་ཅིག་ཤོས་ཀྱང་རུང་བ་དེ་ནི་ཅིག་ཤོས་མ་ཡིན་ཏེ། སྤྱི་མ་ཡིན་པར་ཐལ་བར་འགྱུར་རོ་ཞེས་བསྟན་པ་ནི་དེ་འབྲས་ཡིན་ཞེ་ན་ཡང་ཞེས་བྱ་བའོ། །འབྲས་བུ་ཉིད་ཡིན་ན་ཡང་གསལ་བ་བཞིན་དུ་འཇིག་པ་ཅན་དུ་འགྱུར་
[33a.4]བར་བསྟན་པ་ནི། འཇིག་འགྱུར་དེ་ཡང་འདོད་མ་ཡིན། །ཞེས་བྱ་བའོ། །འབྲས་བུ་ཡང་ཡིན་ལ་རྟག་པ་ཡང་ཡིན་ན་འགལ་བ་ཅི་ཞིག་ཡོད་ཅེ་ན། དངོས་པོ་ཙམ་དང་ནི་བྱ་བ་སྨོས་ཏེ། དངོས་པོ་ཉིད་དམ་འབྲས་བུ་ཉིད་ཀྱང་རུང་མི་རྟག་པ་ཉིད་ཀྱིས་ཁྱབ་པ་ཡིན་ལ། མི་རྟག་པ་དང་འགལ་
[33a.5]བས་ཁྱབ་པ་ཡིན་ཞེས་བྱ་བའི་དོན་ཏོ། །འབྲས་བུ་ཉིད་མ་ཡིན་ན་ཡང་། །ཡོད་ན་ཐམས་ཅད་ལ་ལྟོས་མིན། ཞེས་བྱ་བའི་རིགས་པས་གསལ་བ་རྣམས་དང་འབྲེལ་པ་ཅན་མ་ཡིན་པའི་སྤྱི་ནི། ནམ་མཁའ་ལྟ་བུར་འགྱུར་ཞེས་བསྟན་པ་ནི་མ་འབྲེལ་བ་དང་ཞེས་བྱ་བ་སྟེ། གསལ་བ་རྣམས་དང་ངོ་། །
[33a.6]དངོས་མེད་ནི་རང་བཞིན་མེད་པ་ཉིད་དེ་རི་བོང་གི་རྭ་བཞིན་དུ་འབྲས་བུ་མ་ཡིན་པའི་ཕྱིར་རོ། །འཁྲུལ་པ་ཞེས་བྱ་བ་ནི་རང་གི་རྣམ་པ་ལ་དོན་གྱི་བདག་ཉིད་དུ་མངོན་པར་ཞེན་པ་ལས་རྟོགས་པའི་འབྲས་བུ་ཡིན་ནོ་ཞེ་ན་ཞེས་བྱ་བས། རྣམ་རྟོག་སྐྱེ་བའི་ས་བོན་ནོ། །ཞེས་ཟེར་བའོ། །བ་ལང་ངོ་བ་ལང་
[33a.7]ངོ་ཞེས་སྔར་མཐོང་བ་ངོ་ཤེས་པ་ནི་གསལ་བ་ལ་སྤྱི་སྒྲུབ་པ་མ་ཡིན་ནམ་སྙམ་སེམས་པ་ལ་ངོ་ཤེས་པ་ནི་ཞེས་བྱ་བའོ། །མ་ངེས་པ་ཞེས་བྱ་བ་ནི་ངེས་པ་མེད་པའོ། །སྤྱི་རྣམས་ལ་གཅིག་པའི་སྒྲའི་རྒྱུ་མཚན་སྔར་མཐོང་བ་ངོ་ཤེས་པ་ནི་གསལ་བ་རྣམས་ལ་ཡང་ཁྱད་པར་ཅན་མ་ཡིན་ཏེ། ངོ་བོ་
[33b]
[33b.1]གཞན་མ་མཐོང་བ་ལ་སོགས་པའི་ཁྱད་པར་ཡིན་པའི་ཕྱིར་རོ། །ཡུལ་མེད་ན་ནི་བློ་རྣམས་ཀྱི། །སྐྱེ་བ་མེད་ཅེས་ཟེར་བ་ནི་སྤྱི་ནི་རྟོགས་པ་ཡིན་ནོ་ཞེས་བྱ་བའོ། །ཐམས་ཅད་མཚུངས་སོ་ཞེས་བྱ་བ་ནི་གསལ་བ་རྣམས་ལ་ཡང་བརྟགས་པའི་སྤྱི་ནི་མངོན་སུམ་གྱིས་རྟོགས་པ་མ་ཡིན་ནོ། །
[33b.2]བརྡ་དང་མཚུངས་པའི་ཡུལ་ཉིད་ནི་བཟློག་པ་དང་འགལ་བ་ཅན་ཡིན་ཏེ། དངོས་པོའི་ཡུལ་ཉིད་ལ་འགལ་བས་ཁྱབ་པ་ཡིན་པར་བསྟན་ཏེ། འདི་བརྡ་ལ་མ་ལྟོས་པར་རྟོགས་པ་མ་ཡིན་གྱི་འོ་ན་ཅི་ཞེ་ན། དེ་ལ་ལྟོས་པ་ཡིན་ནོ། །འདིས་ནི་ཡུལ་གང་ལ་བརྡ་ཡིན་པའི་ཡུལ་དེ་ལ་དེའི་ཤེས་
[33b.3]པ་ཡིན་ནོ་ཞེས་བསྟན་ཏོ། །དངོས་པོའི་ཡུལ་ཅན་ཉིད་ནི་བརྡ་མེད་པ་དང་མཚུངས་པ་མ་ཡིན་པའི་ཡུལ་ཅན་མ་ཡིན་པ་ཉིད་ཀྱིས་ཁྱབ་པ་ནི། བརྡ་དང་མཚུངས་པའི་ཡུལ་ཉིད་ལ་འགལ་བ་ཁྱབ་པ་ཡིན་ནོ་ཞེས་བསྟན་པ་ནི་དངོས་པོའི་སྟོབས་ཀྱིས་སྐྱེས་པའི་ཞེས་བྱ་བའོ། །སྒྲོ་འདོགས་པ་ཉིད་དོ་ཞེས་
[33b.4]བྱ་བ་ནི་ཡུལ་ལའོ། །གལ་ཏེ་སྤྱིའི་ཤེས་པ་བརྡ་ལ་ལྟོས་པ་ཡིན་ཞེས་ཅི་ལས་ཤེས་སྙམ་དུ་སེམས་པ་ལ་བརྡ་མེད་པར་ཞེས་བྱ་བ་སྟེ། དང་པོ་བསྲིང་ངོ་ཞེས་བྱ་བ་བཞིན་དུ་གཽ་ཞེས་བྱ་བའི་བརྡ་ཡིན་ན། འདི་ནི་གོའི་སྒྲས་བརྗོད་པར་བྱ་བ་ཡིན་ཞེས་བྱ་བའི་དོན་ཡིན་པའི་ཕྱིར་བརྡ་མེད་ན་གར་
[33b.5]ཡང་སྒྲ་རྗོད་བྱེད་མ་ཡིན་ནོ་ཞེས་བྱ་བའི་དོན་ཏོ། །གསལ་བ་གཞན་མཐོང་བ་ལས་ཞེས་བྱ་བ་ནི། མཐོང་བའི་གསལ་བ་གཞན་ལ་དེ་ཉིད་དོ། །ཞེས་གསལ་བ་གཞན་མཐོང་བའོ། །ཇི་ལྟར་བ་ལང་ཉིད་ལ་སོགས་པ་རིགས་ནི་རྟགས་དང་བརྡ་ལ་སོགས་པའི་ཤེས་པས་རྟོགས་པར་བྱ་
[33b.6]བ་དེ་བཞིན་དུ་སྐྱེ་བ་གཉིས་པ་ཞེས་བྱ་བ་ལ་སོགས་པ་ཡང་ཞེས་བྱ་བ་བསྟན་པ་ནི་དེ་བཞིན་དུ་གསལ་བྱེད་ལ་སོགས་པའི་ཞེས་བྱ་བའོ། །ངེས་པའི་བདག་ཉིད་ཀྱི་མངོན་སུམ་ལ་ངེས་པར་བྱེད་པ་པོའི་ཉེ་བར་བསྟན་པ་དོན་མེད་པར་བསྟན་པ་ནི། མངོན་སུམ་གྱིས་ནི་གཟུང་ཞེ་ན། །ཞེས་བྱ་བའོ། །ངེས་པའི་
[33b.7]བདག་ཉིད་ལ་ཡང་ཉེ་བར་བསྟན་པ་འཐད་པ་མ་ཡིན་པས་དོན་མེད་པ་ཅན་ཉིད་ཡིན་ཏེ། རང་ཉིད་མེད་པའི་ཕྱིར་རོ་ཞེས་བསྟན་པ་ནི། མངོན་སུམ་གྱིས་ནི་མ་བཟུང་བའང་། །ཞེས་བྱ་བའོ། །བརྡ་མ་བཟུང་བ་ཡང་བེའུ་མ་ཚོལ་བ་དང་མ་ཧེ་ལ་སོགས་པའི་ཚོགས་མང་པོ་ཡོངས་སུ་འདོར་ནས། རང་
[34a]
[34a.1]གི་སྤྱིས་བ་ལང་གི་ཚོགས་དང་ཉེ་བར་འགྲོའོ་ཞེས་བྱ་བའི་རིགས་པས་དབང་པོས་ལྷག་པར་རྟོགས་པ་མ་ཡིན་ནོ་སྙམ་དུ་སེམས་པ་ནི་ཇི་སྟེ་ཡང་དངོས་པོ་ཞེས་བྱ་བའོ། །དེ་ནི་དེ་ལྟར་མ་རྟོགས་ཕྱིར། །ཞེས་བྱ་བ་ནི་བརྡ་མེད་ནའོ། །བ་ལང་ཉིད་ནི་ཞེས་བྱ་བ་ནི་བརྡ་མེད་པའོ། །
[34a.2]གཞན་གྱི་ཞེས་བྱ་བ་ནི་རྗེ་རིགས་ལ་སོགས་པས་སོ། །གསལ་བ་ནི་མངོན་པར་གསལ་བ་སྟེ་དེ་ཁོ་ན་ཉིད་ཀྱི་ངོ་བོའོ། །བ་ཁྲ་མོ་ལ་སོགས་པའི་གསལ་བ་རྣམས་མཐའ་ཡས་པ་མ་ཡིན་ནམ། རིགས་གཅིག་མེད་ན་གཅིག་གི་སྒྲ་ངེས་པར་སྦྱོར་རོ། །དབྱེ་བ་རྣམས་ནི། མཐའ་ཡས་ཕྱིར་ན་
[34a.3]འཁྲུལ་པ་ཉིད། །ཅེས་བྱ་བའི་རིགས་པས་ཟེར་བ་ནི་མཐའ་ཡས་གསལ་ལྡན་ཞེས་བྱ་བའོ། །འོན་ཏེ་བརྡ་མ་བཟུང་ཡང་གསལ་བྱེད་ལ་སོགས་པ་རྣམས་ལ་དེ་ཉིད་འདིའོ་ཞེས་རྗེས་སུ་འབྲེལ་བས་བརྡར་བྱེད་པ་ནི། བ་ལང་ཉིད་ལ་ཡང་མཚུངས་པར་བསྟན་པ་ནི། ངོ་ཤེས་པ་ཞེས་བྱ་བའོ། །ང་རོ་
[34a.4]རྩུབ་པ་ལ་སོགས་པ་ནི་སྒྲ་དང་ལྡན་པ་ཉིད་ལ་སོགས་པའོ། གལ་ཏེ་རྟ་ངང་པ་ལ་སོགས་པ་ལས། བ་ཁྲ་མོ་ལ་སོགས་པ་ལ་ངོ་བོ་གཅིག་མེད་ན། དབྱེ་བ་མེད་པར་འདི་ཁོ་ན་དེའི་ཞེས་གཅིག་ཏུ་འཛིན་པ་སྒྲ་མེད་པར་ཇི་ལྟར་སྐྱེད་པར་བྱེད་སྙམ་དུ་སེམས་པ་ནི། ཇི་ལྟར་རིགས་མེད་ཤེས་པའི་ཞེས་
[34a.5]བྱ་བ་སྨོས་ཏེ། ཇི་ལྟར་བ་ཁྲ་མོ་ལ་སོགས་པ་རྣམས་ལ་རྒྱུ་མཚན་མེད་ཀྱང་བ་ལང་ཉིད་ཡིན་གྱི་རྟ་ངང་པ་ལ་སོགས་པ་རྣམས་ལ་ནི་མ་ཡིན་པ་དེ་བཞིན་དུ་མཐོང་བ་ལས་དེ་ལ་དེ་ལྟར་འཛིན་པ་ཡང་དེ་ལྟ་བུའི་ངོ་བོའི་ཤེས་པ་མིག་ལ་སོགས་པ་རྣམས་ཁོ་ན་ལ་ཡིན་གྱི། རྣ་བ་ལ་སོགས་པ་རྣམས་ལ་ནི་
[34a.6]མ་ཡིན་ཏེ། རྒྱུ་མཚན་གཞན་མེད་ཀྱང་རང་བཞིན་གྱི་ཡིན་ནོ་ཞེས་བསྟན་པ་ཡིན་ནོ། །བློ་གཅིག་ཏུ་འགྱུར་རོ་ཞེས་བྱ་བ་ནི་འདི་གཅིག་བྱ་བ་ཡིན་བློ་ཡང་ཡིན་པའོ། །མཚུངས་པའི་རྣམ་པ་ཉིད་ཅེས་བྱ་བ་ནི་གཞལ་བྱའི་ངོ་བོའོ། །བློ་སྐྱེད་པ་ཉིད་ཅེས་བྱ་བ་ནི་དེའི་རྣམ་པའི་བློ་སྐྱེད་པར་བྱེད་པའོ། །
[34a.7]ཐ་དད་པའི་བདག་ཉིད་ཀྱི་བློ་སྐྱེད་པ་འགོག་པར་མི་བྱེད་པ་མ་ཡིན་ནམ། འོན་ཀྱང་གཅིག་ཏུ་སྣང་བ་ཉིད་ཡིན་ནོ་ཞེས་བདག་སྨྲའོ་སྙམ་དུ་སེམས་པ་ལ། རྣམ་པ་འགས་ཀྱང་ནི་མངོན་སུམ་ལ་སྔོན་པོ་བཞིན་དུ་གཅིག་ཏུ་སྣང་བ་མ་ཡིན་པའོ། །མིག་ལ་སོགས་པའི་ཤེས་པས་གཞན་དུ་མི་འཐད་
[34b]
[34b.1]པས་བརྟགས་པ་ཡང་ཡོད་པ་ཁོ་ན་མ་ཡིན་ནམ། དེ་བཞིན་དུ་བ་ལང་ཉིད་ཀྱང་ཡིན་ནོ་ཞེས་བསྟན་པ་ནི། གལ་ཏེ་ཞེས་བྱ་བ་སྟེ་བ་ལང་ཉིད་ལ་སོགས་པའི་བློ་བཞིན་དུ་གཟུགས་ལ་སོགས་པའི་བློ་ནི་བ་ཁྲ་མོ་ལ་སོགས་པ་ཙམ་ལས་འབྱུང་བ་ནི་མ་ཡིན་ཏེ། མིག་ལ་སོགས་པ་མེད་ན་མེད་པའི་ཕྱིར་རོ། །
[34b.2]དེའི་གཟུགས་བཞིན་དུ་དབང་པོ་ལས་འདས་པ་མཐོང་བ་པོ་ལ་དེའི་ངོ་བོར་སྣང་བར་འགྱུར་བར་སྲིད་དོ་སྙམ་དུ་སེམས་པ་ལ། གལ་ཏེ་ལྟ་བ་པོའི་ཞེས་བྱ་བའོ། །དེ་བཞིན་དུ་རིགས་ནི་དབང་པོ་ལས་འདས་པ་མ་ཡིན་ཏེ། ཁས་མ་བླངས་པའི་ཕྱིར་རོ། །ཁས་ལེན་ན་ནི་དོན་གྱིས་གོ་བ་ཉམས་པར་
[34b.3]བསྟན་པ་ནི། རིགས་རྣམས་ནི་མ་ཡིན་ཞེས་བྱ་བ་ནི་གཟུགས་ཅན་ཉིད་མ་ཡིན་པའོ། །ཡན་འགར་བ་རྣམས་ནི་གསལ་བྱ་འཛིན་པ་དང་བྲལ་བ་རྣམས་སོ། །དེ་དག་འཛིན་ན་དེ་རྣམས་ཁོ་ན་དེ་ལྟ་བུའི་ཤེས་པ་སྐྱེད་པར་བྱེད་པའི་ཕྱིར་དོན་གྱིས་གོ་བ་ཉམས་པ་ཡིན་པར་བསྟན་པ་ནི་གསལ་བ་
[34b.4]འཛིན་ཚེ་ན་འང་ཞེས་བྱ་བའོ། །ལུགས་ཀྱི་ནི་དབྱེ་བ་ཞེས་བྱ་བ་ནི་གསུམ་མོ། །བག་ཆགས་ཀྱི་ཁྱད་པར་ལ་མིག་ཏུ་སྨྲ་བའི་འདོད་པ་བསྟན་པ་ནི། གང་ཞིག་འབྲས་བུ་ལྡོག་པས་ཞེས་བྱ་བ་སྟེ། ལྡོག་པ་ལས་འགྲུབ་པར་འགྱུར་རོ་ཞེས་བྱ་བའི་རིགས་པས། གང་གི་ཕྱིར་གསལ་བ་རྣམས་
[34b.5]ཉིད་ལ་རྣམ་པ་འགས་གཅིག་གི་བློར་འགྱུར་བ་དང་། རང་གི་ངོ་བོར་སྣང་བ་ཡང་རིགས་ལ་ནི་མ་ཡིན་ནོ། །དེའི་ཕྱིར་ཕྱིའི་དོན་བྱེད་པ་ཡིན་པར་ལྟ་ཞོག་གི། །རྟོག་པ་དང་ཅིག་ཤོས་ཀྱི་ངོ་བོའི་ཤེས་པ་ཙམ་གྱི་བྱེད་པ་ཡང་ནུས་པ་མེད་པའི་ཕྱིར་རོ། །ནུས་པ་ཉེ་བར་བརྗོད་པ་ཐམས་ཅད་དང་བྲལ་བའི་
[34b.6]མཚན་ཉིད་ཉེ་བར་བརྗོད་པ་མེད་པར་འཐོབ་བོ་ཞེས་བསྟན་པ་ནི། ཤེས་པ་ཙམ་གྱིས་ཞེས་བྱ་བའོ། །རང་བཞིན་མེད་པ་ཞེས་བྱ་བ་ནི་ཉེ་བར་བརྗོད་པ་མེད་པའོ། །སྣང་བཞིན་པ་དམིགས་པ་མེད་པ་ཡིན་གྱི་གཞན་གྱི་ནི་མ་ཡིན་ནོ་ཞེས་བསྟན་པ་ནི། གང་དང་གང་ཞེས་བྱ་བ་སྟེ། དེ་དངོས་
[34b.7]པོ་མེད་པ་ཡིན་ཏེ། བརྗོད་བྱ་ཉིད་དང་གཞན་ཉིད་དག་ཏུ་བརྗོད་བྱ་ཡིན་པའི་ཕྱིར་རོ། །ཤེས་པ་ཙམ་གྱི་དོན་བྱེད་པར་ཡང་མི་རུང་བའི་ཕྱིར་ཞེས་བྱ་བ་ལ་སོགས་པ་ཇི་སྐད་དུ་བསྟན་པའི་སྤྱིའི་མཚན་ཉིན་ཡིན་ལ། དེ་ལས་བཟློག་པ་རང་གི་ངོ་བོར་སྣང་བའི་བརྗོད་བྱ་ཉིད་ནི་བརྗོད་བྱ་མ་ཡིན་པ་ཉིད་
[35a]
[35a.1]ཅེས་བྱ་བ་ལ་སོགས་པའི་མཚན་ཉིད་ཅན་རང་གི་མཚན་ཉིད་ཡིན་པར་བསྟན་པ་ནི། ཇི་སྐད་བཤད་ལས་བཟློག་གང་ཡིན། །ཞེས་བྱ་བའོ། །རང་གི་ངོ་བོ་ཉིད་ལ་མཚན་ཉིད་ཅེས་བྱ་བར་ནི་མི་རིགས་ཏེ། སྤྱིའི་མཚན་ཉིད་ལ་རང་གི་ངོ་བོ་མེད་པས་ཁྱབ་པར་བྱེད་པ་མ་ཡིན་པའི་ཕྱིར། 
[35a.2]གང་ཞིག་རང་གི་གསལ་བ་རྣམས་ལ་ཁྱབ་པར་མི་བྱེད་པ་དེ་ནི་མཚན་ཉིད་མ་ཡིན་པར་འགྱུར་རོ་སྙམ་དུ་སེམས་པ་ནི། འོ་ན་ཇི་ལྟར་ཞེས་བྱ་བའོ། །ཡང་ན་གསལ་བ་མ་ཁྱབ་པའི་ཕྱིར་ཞེས་བྱ་བ་ནི་སྤྱི་ནི་ཁྱད་པར་ལ་ཁྱབ་པར་བྱེད་པ་ཡིན་ཏེ། མཚུངས་པ་རྣམས་ཀྱི་དངོས་པོ་ནི་སྤྱི་ཡིན་ནོ་
[35a.3]ཞེས་བྱ་བའི་ངེས་པའི་ཚིག་ལས་སོ། །དངོས་པོ་མེད་པར་སྨྲ་བ་ལ་ནི་དེ་མེད་པའི་ཕྱིར་སྤྱི་ནི་རྣམ་པར་རྟོག་པའི་བྱ་བ་ཡིན་ནོ། །དེ་ཡང་དངོས་པོ་ལ་བརྟེན་པ་ཡིན་ཏེ། རྗེས་སུ་དཔག་པ་ངེས་པའི་ཚུལ་གསུམ་པའི་རྟགས་ཡོད་ན་ཡོད་པའི་ཕྱིར་རོ། །མ་གྲུབ་པ་དང་འགལ་བ་ལས་བྱུང་བ་ནི་དངོས་
[35a.4]པོ་མེད་པ་ལ་བརྟེན་པ་ཡིན་ཏེ་འབྲེལ་བ་མེད་པ་ལས་བྱུང་བའི་ཕྱིར་རོ། །མ་ངེས་པ་ཡིན་པས་གཉི་ག་ལ་བརྟེན་པ་ཡིན་ཏེ། གཅིག་ཏུ་ཡང་ངེས་པ་མེད་པའི་ཕྱིར་རོ་ཞེས་བསྟན་པ་ནི་སྤྱི་དེ་ཡང་རྣམ་པ་གསུམ་ཞེས་བྱ་བའོ། །འགྲེལ་པར་བཤད་པ་ནི་གསལ་བ་ཁོ་ནའོ། །དངོས་པོ་དང་། དངོས་
[35a.5]པོ་མེད་ལས་ཞེས་བྱ་བ་ནི་གྲུབ་པ་དང་བདེ་བ་ཐ་དད་པ་ཉིད་ཀྱི་སྣང་བ་ཐ་དད་པའི་མིང་ཅན་ཉིད་ཀྱིས་སོ། །དངོས་པོ་དང་དངོས་པོ་མེད་པ་ཉེ་བར་ལེན་པ་ཞེས་བྱ་བ་ནི་སྒྲུབ་པ་ལ་སྒྲུབ་བྱེད་དུ་རུང་བ་ཉིད་ཀྱི་མི་དམིགས་པ་དག་བསྟན་པ་ཡིན་ནོ། །གཉི་ག་ལ་བརྟེན་ཕྱིར་ཞེས་བྱ་བ་སྣང་བ་དམིགས་པ་ལ་
[35a.6]ལྟོས་པ་ཡིན་པར་བསྟན་པ་ནི་གཉི་གའི་ཉེ་བར་ལེན་པའི་ཁྱད་པར་ཞེས་བྱ་བའོ། །རང་གི་མཚན་ཉིད་ཀྱིས་དངོས་པོ་ལ་བརྟེན་པ་མ་ཡིན་ཏེ། མི་སྣང་བའི་ཕྱིར་ལ་སྣང་བཞིན་པ་ལ་ནི་འགྱུར་བ་དེ་ལྟ་ན་སྤྱིའི་དངོས་པོར་ཐལ་བར་འགྱུར་བ་མ་ཡིན་ནམ་ཞེས་ཟེར་བ་ནི། གལ་ཏེ་དངོས་རྟེན་དངོས་
[35a.7]འབྲེལ་ཕྱིར། །ཞེས་བྱ་བ་སྟེ། དངོས་པོ་ལ་འགྱུར་གྱི་མེད་པ་དངོས་པོ་མ་ཡིན་པ་སྤྱི་ལ་ནི་མི་འགྱུར་ཏེ། དངོས་པོ་ཁོ་ནར་འགྱུར་རོ་ཞེས་བྱ་བའི་དོན་ཏོ། །དངོས་པོ་འཛིན་པ་ཉིད་ཀྱི་ཕྱིར་དངོས་པོའི་འབྲས་བུ་ཡང་ཡིན་ནོ་ཞེས་ཟེར་བ་ནི་དངོས་འབྲེལ་ཕྱིར་ཞེས་བྱ་བའོ། །ལན་ནི། རྣམ་པ་འགས་ཀྱང་
[35b]
[35b.1]རྣམ་ཤེས་ལ། །དེ་དངོས་སྣང་བ་མེད་ཕྱིར་རོ། །ཞེས་བྱ་བ་དང་། དེའི་ཕྱིར་དེ་ནི་ཤེས་ཙམ་གྱིས། །དོན་བྱེད་པར་ཡང་མི་རུང་ཉིད། །ཅེས་བྱ་བས་ལན་རྒྱས་པར་བཏབ་པ་ཡིན་ནོ། །བྱུང་བར་གྱུར་པ་དང་འབྱུང་བར་འགྱུར་བ་ཞེས་བྱ་བ་དེའི་ཤེས་པ་སྤྱི་ལ་མ་དམིགས་པར་སྣང་བའི་ཕྱིར། 
[35b.2]འདས་པ་དང་མ་འོངས་པ་ནི་སྤྱི་མ་ཡིན་པར་བསྟན་པ་ནི་མཐོང་ཕྱིར་ཞེས་བྱ་བའོ། །གཞན་དུ་ཞེས་བྱ་བ་ནི་སྤྱི་མེད་ཀྱང་ངོ་། །ཤེས་པ་དངོས་པོ་ལ་བརྟེན་པ་ཞེས་བྱ་བ་འགྲེལ་པ་ནི། གལ་ཏེ་དངོས་རྟེན་དངོས་འབྲེལ་ཕྱིར། །ཞེས་བྱ་བའི་རང་གི་མཚན་ཉིད་ཀྱི་དངོས་པོ་ཁས་བླངས་ནས་བཀོད་པ་ཡིན་ནོ། །
[35b.3]གལ་ཏེ་ཤེས་པ་དེ་སྤྱི་ལ་ཡིན་ནམ་ཞེས་བྱ་བ་ལ་སོགས་པ་ནི་སྤྱི་ཡོད་པར་རོ། །བཟློག་པ་ལ་ཞེས་བྱ་བ་ནི་སྤྱི་མེད་པ་ལའོ། །རང་དང་སྤྱིའི་མཚན་ཉིད་ཀྱི་དངོས་པོ་འཛིན་པའི་སྤྱིའི་ཤེས་པ་དངོས་པོ་ལ་བརྟེན་པ་ཇི་ལྟར་བརྗོད་ཅེས་ཟེར་བ་ནི། གལ་ཏེ་དངོས་ཆོས་ཉིད་ཉམས་ན། །ཞེས་བྱ་བའོ། །
[35b.4]བརྒྱུད་པས་རང་གི་མཚན་ཉིད་ཀྱི་ངོ་བོ་དངོས་པོ་ལ་བརྟེན་པར་བསྟན་པ་ཡིན་ནོ་ཞེས་བསྟན་པ་ནི། དངོས་པོར་འཛིན་པ་སྔོན་འགྲོ་ཅན། །ཞེས་བྱ་བའོ། །ལྐོག་ཏུ་གྱུར་པ་ཞེས་བྱ་བ་ནི་གཙོ་བོ་ལ་སོགས་པ་བཞིན་དུ་ཚད་མའི་ཡུལ་མ་ཡིན་པའོ། །རང་གི་མཚན་ཉིད་ཁོ་ན་ཚད་མའི་ཡུལ་ཡིན་པའི་ཕྱིར་
[35b.5]གཞལ་བྱ་ཡིན་པར་བསྟན་པ་ནི། རང་གི་མཚན་ཉིད་གཅིག་གཞལ་བྱ། །ཞེས་བྱ་བའོ། །དངོས་པོ་ལ་རང་གི་མཚན་ཉིད་སྣང་བའི་མངོན་སུམ་དང་། སྤྱི་སྣང་བའི་རྗེས་སུ་དཔག་པ་སྟེ་ཤེས་པ་གཉིས་མ་ཡིན་ནམ། གཞལ་བྱ་གཉིས་ཕྱིར་ཚད་མ་གཉིས། །ཞེས་བྱ་བ་ཡིན་ན། དེ་ཇི་ལྟར་
[35b.6]གཅིག་ཉིད་ཡིན་སྙམ་དུ་སེམས་པ་ལ། ཡོད་པ་དང་མེད་པ་ཞེས་བྱ་བའོ། །རྗེས་སུ་དཔག་པ་ལ་ཡང་རང་གི་མཚན་ཉིད་ཁོ་ན་རྣམ་པར་དཔྱོད་ཀྱི་སྤྱི་ཙམ་ནི་མ་ཡིན་ནོ། །ཅི་ལས་ཤེ་ན་དོན་བྱ་དེ་ལས་ཞེས་བྱ་བ་ནི་རང་གི་མཚན་ཉིད་ལས་ཏེ་སྤྱིས་མཚོན་བཞིན་པའི་རང་གི་མཚན་ཉིད་ཡིན་ཏེ། དེ་ལྟར་
[35b.7]ཡང་སྣང་བའི་དབྱེ་བ་ལས། གཞལ་བྱ་གཉིས་ཞེས་བསྟན་ཏོ། །རང་གི་མཚན་ཉིད་ཁོ་ན་ཡོད་པའམ་མེད་པ་ཉིད་དུ་རྗེས་སུ་དཔག་པས་དཔྱོད་པ་ཡིན་ཏེ། རྣམ་པར་དཔྱོད་པར་བྱེད་པའི་བདག་ཉིད་ཡིན་པའི་ཕྱིར། འཛིན་པ་ནི་མ་ཡིན་ནོ་ཞེས་བྱ་བའི་དོན་ཏོ། །རང་གི་མཚན་ཉིད་ཡོད་པ་དང་མེད་
[36a]
[36a.1]པའི་དོན་དུ་ཚད་མས་རྣམ་པར་དཔྱོད་པ་རྟོགས་པ་དང་ལྡན་པའི་བསྟན་བཅོས་ཡིན་པར་བསྟན་པ་ནི་འགྲེལ་པ་ནི་དོན་གྱི་བྱ་བ་བྱེད་པ་ཞེས་བྱ་བའོ། །གང་གི་ཕྱིར་རང་གི་མཚན་ཉིད་ཀྱི་དོན་དུ་བསྟན་བཅོས་ཡིན་པ་དེའི་ཕྱིར་དེས་རྟོགས་པར་བྱེད་པའི་ཚད་མ་གཉིས་ཀྱང་རང་གི་མཚན་
[36a.2]ཉིད་ཀྱི་ཡུལ་ཅན་དུ་བསྟན་པར་འགྱུར་རོ་ཞེས་བསྟན་པ་ནི། དེས་ན་ཞེས་བྱ་བའོ། །མངོན་སུམ་གྱི་དབང་པོ་ལས་བྱུང་བ་ཉིད་ནི་རྗེས་སུ་དཔག་པ་ལ་སོགས་པ་ལས་ཐ་དད་པའི་རྒྱུ་མཚན་མ་ཡིན་ཏེ། དེ་མེད་ཀྱང་རང་རིག་པ་ལ་སོགས་པ་མངོན་སུམ་ཡིན་པའི་ཕྱིར་རོ་ཞེས་བསྟན་པ་ནི་མ་
[36a.3]ཡིན་ཏེ། དབང་པོ་སྐྱེད་པ་ཉིད་ཅེས་བྱའོ། །སྒྲ་ལས་བྱུང་བ་དང་ཉེ་བར་འཇལ་བ་ལ་སོགས་པ་ནི་རྗེས་སུ་དཔག་པ་ལས་གཞན་པའི་ཚོགས་པའི་བསྐྱེད་བྱ་ནི་ཚད་མ་མ་ཡིན་ཏེ། དེ་བཞིན་དུ་དོན་དང་འབྲེལ་པ་མི་འགྲུབ་པའི་ཕྱིར་རོ། །འགྲུབ་ན་ཡང་རྗེས་སུ་དཔག་པ་ཁོ་ན་ཡིན་ནོ་ཞེས་བསྟན་
[36a.4]པ་ནི་དེའི་ཕྱིར་གཞལ་བྱ་རྣམ་པ་གཉིས་ཞེས་བྱ་བ་སྟེ། སྣང་བཞིན་པའི་རྣམ་པ་གཉིས་ཁོ་ནས་སོ། །དེ་ལྟ་ཡིན་དང་མ་ཁྱབ་པ་ལ་སོགས་པའི་སྐྱོན་ཡང་མེད་དོ། །གལ་ཏེ་རྗེས་སུ་དཔག་པ་ཡང་རང་གི་མཚན་ཉིད་ཁོ་ན་སྟོན་པར་བྱེད་པ་ནི་གཞལ་བྱ་རྣམ་པ་གཉིས་སུ་མི་འགྱུར་བ་ཞེས་ཟེར་བ་
[36a.5]ལ། དེ་ནི་ཞེས་བྱ་བ་ནི་རང་གི་མཚན་ཉིད་ཀྱི་སྟེ། མངོན་སུམ་དང་ཅིག་ཤོས་ཀྱི་ཚད་མའི་བྱ་བའི་དབྱེ་བས་གཅིག་ཉིད་རྣམ་པ་གཉིས་སུ་རྣམ་པར་གཞག་པ་ཡིན་ནོ་ཞེས་བྱ་བའི་དོན་ཏོ། །གལ་ཏེ་གཞལ་བྱ་ནི་ཚད་མའི་བྱ་བས་ཉེ་བར་མཚོན་པ་ཡིན་ན། གཉི་ག་ལ་ཡང་ཐ་དད་པར་མི་འགྱུར་
[36a.6]ཏེ། འོན་ཏེ་དེའི་བྱ་བ་དང་བཅས་པ་ཡིན་ན་དོན་དམ་པ་མ་ཡིན་ལ། གཞན་དང་གཞན་དུ་ཉེ་བར་བཞག་པས་གཞན་དང་གཞན་ཡིན་པས་མཐའ་ཡས་པར་འགྱུར་རོ་ཞེས་ཟེར་བ་ནི། གལ་ཏེ་རྟོགས་པའི་དབྱེ་བས་ཞེས་བྱ་བའོ། །དེའི་ཕྱིར་འདི་ནི་དེའི་རང་དང་གཞན་གྱི་ངོ་བོ་དག་གིས་
[36a.7]ཞེས་བྱ་བའི་དབྱེ་བའི་མཚན་ཉིད་ནི་མི་རུང་ངོ་། །ཅི་ལས་ཤེ་ན་དོན་དམ་ཞེས་བྱ་བ་སྟེ། དེ་དག་གིས་ཉེ་བར་མཚོན་པ་ནི་གཅིག་ཉིད་དོ་ཞེས་བྱ་བའི་དོན་ཏོ། །མཐའ་མེད་པ་ཉིད་ནི་དེ་ཉེ་བར་གནས་ཀྱང་དེ་ཉིད་ཀྱི་ནང་གི་དབྱེ་བ་ལས་སོ་ཞེས་བསྟན་པ་ནི། ལྟོས་པས་བྱས་པས་ཞེས་བྱ་བ་
[36b]
[36b.1]སྟེ། ཉེ་བར་དམིགས་པས་སོ། །དོན་དམ་པ་ནི་མངོན་སུམ་དུ་སྣང་བ་ཡིན་ཏེ། དེ་ལས་དོན་བྱེད་པར་དམིགས་པའི་ཕྱིར་འདིས་ནི་དེའི་བྱ་བ་ཉེ་བར་མཚོན་པར་བརྗོད་དོ། །རྗེས་སུ་དཔག་པ་ལ་ནི་དེ་ལྟར་མཚོན་པ་མ་ཡིན་ལ། མངོན་སུམ་བྱ་བ་བཅས་པར་ཡང་དོན་དམ་དང་ཁོ་ནའོ་
[36b.2]ཞེས་བསྟན་པ་ནི། ཡོད་པ་ཡིན་ཞེས་བྱ་བ་ནི་གང་གི་ཚེ་དམིགས་པས་འདི་བཤད་པ་ནི་རང་གི་ངོ་བོས་ཞེས་བྱའོ། །གལ་ཏེ་དམིགས་པས་ཞེས་བྱ་བས་ནི་ཡོད་པ་ཡིན་ཞེས་བྱ་བ་ལ་སོགས་པ་འཕེན་པ་ཡིན་ནོ། །གང་གི་ཚེ་མི་དམིགས་པའི་མེད་པ་ཡིན་ལ། དེ་ལས་བཟློག་པས་དམིགས་པ་
[36b.3]ཉིད་ནི་ཡོད་པ་ཡིན་གྱི་གཞན་ནི་མ་ཡིན་ནོ་ཞེས་བསྟན་པ་ནི། རི་བོང་གི་རྭ་ལ་སོགས་པ་མ་དམིགས་པ་ཞེས་བྱ་བའོ། །དམིགས་པར་བྱ་བ་མེད་པར་ཇི་ལྟར་མི་དམིགས་པ་ཉིད་ཡིན་པ་དེ་བཞིན་དུ་དམིགས་པ་ཡང་དམིགས་པ་མ་ཡིན་པར་བསྟན་པ་ནི། དངོས་པོ་མེད་པ་ནི་ཞེས་བྱ་བའོ། །
[36b.4]དེ་ཡང་ཞེས་བྱ་བ་ནི་དམིགས་པ་མེད་པ་སྟེ། དམིགས་པར་བྱ་བ་བཞིན་དུ་གཞན་གྱིས་རྟོགས་པར་བྱ་བ་ཡིན་ནའོ། །བློའི་མི་དམིགས་པ་མེད་པར་མི་འགྱུར་བའི་ཕྱིར་དོན་གྱིས་གོ་བར་ཉེ་བར་འཇོག་པ་ཡིན་ན། ཐུག་པ་མེད་པར་འགྱུར་ལ་གང་གི་ཕྱིར་གང་ཁོ་ན་ལ་ཉེ་བར་གཞག་པ་མ་བྱས་པ་དེ་
[36b.5]ཁོ་ན་ལ་མེད་པར་འགྱུར་རོ། །དེ་བསྟན་པ་ནི། ཐུག་པ་མེད་པའི་ཕྱིར་ཞེས་བྱ་བ་སྟེ། བློ་མ་དམིགས་པས་མེད་པ་ཡིན་ན་ཐུག་པ་མེད་པར་བརྗོད་དོ། །དངོས་པོ་དང་དམིགས་པ་དག་གཅིག་ཉིད་ཡིན་ན། མི་དམིགས་པ་དང་དངོས་པོ་ཇི་ལྟ་མི་འགལ་བས་དངོས་པོ་ཡོད་པ་དེ་བཞིན་དུ་
[36b.6]དམིགས་པ་ལ་ཡང་འགྱུར་རོ་ཞེས་བསྟན་པ་ནི། དེ་ལྟ་ཡིན་ན་ཞེས་བྱ་བ་སྟེ་ཤེས་པ་གཅིག་ལ་འདྲེ་བ་དམིགས་པ་ན་དེ་ལས་གཞན་པ་དམིགས་པ་མེད་པ་ངེས་པར་བྱེད་པ་ཡིན་ཏེ་མ་འདྲེས་པའི་ཕྱིར་རོ། །དེའི་ཕྱིར་ཐུག་པ་མེད་པ་དང་། མེད་པ་རྟོགས་པ་ཞེས་བྱ་བའི་སྐྱོན་ཡང་མེད་དོ་ཞེས་ཟེར་བ་ནི། 
[36b.7]འོན་ཏེ་གཞན་དམིགས་པ་ཉིད་ཅེས་བྱ་བའོ། །འདི་ལ་ལན་བཏབ་ཟིན་ཞེས་བྱ་བ་ནི་དངོས་པོ་མེད་པར་ནི་རྟོགས་པ་མ་ཡིན་ནོ་ཞེས་བྱ་བས་སོ། །གཞན་དམིགས་པ་ཉིད་ནི་དེ་ལས་གཞན་པ་དམིགས་པ་མེད་པར་ངེས་པ་ཁོངས་སུ་གཏོགས་པར་བྱེད་པ་འདི་ཡང་ཚད་མ་མ་ཡིན་པར་བརྗོད་དེ། 
[37a]
[37a.1]གང་གི་ཕྱིར་ཚད་མ་ཅན་མ་ཡིན་པའི་ངེས་པ་ནི་ཚད་མ་མ་ཡིན་ནོ། །གཞན་རྟོགས་པའི་ངོ་བོ་ཉིད་དེ་ལས་གཞན་པ་མི་རྟོགས་པའི་ངོ་བོ་རང་རིག་པ་ཡིན་པས། ཐུག་པ་མེད་པ་མ་ཡིན་ནོ་སྙམ་དུ་སེམས་པ་ནི། གཞན་དམིགས་པ་དེ་ཉིད་ཅེས་བྱ་བའོ། །རང་རིག་པ་གཞན་ལས་
[37a.2]དབེན་པ་དེ་ལས་མི་དམིགས་པ་གཞན་དམིགས་པ་མེད་པའི་ངོ་བོར་མི་འགྱུར་བར་བསྟན་པ་ནི། དེ་ལྟ་ན་ཡང་དེ་མེད་དོ་ཞེས་བྱ་བའོ། །གཅིག་རིག་པ་ཁོ་ན་གཞན་རིག་པར་བྱེད་པ་མ་ཡིན་པ་ནི་གཞན་དུ་མི་དམིགས་པ་ཡིན་གྱི་མེད་པ་ནི་མ་ཡིན་ནོ། །དེ་ལྟ་ཡིན་ན་དེ་དམིགས་པ་ཁོ་ན་དངོས་པོ་ཡིན་པའི་
[37a.3]ཕྱིར་དེ་ལས་གཞན་པ་དམིགས་པ་དག་ཁོ་ན་ཡོད་པ་དང་མེད་པ་དག་གོ། །དེ་བསྟན་པ་ནི། དེ་ལྟ་ན་ནི་འོ་ན་ཞེས་བྱ་བའོ། །སོ་སོར་ངེས་པའི་ངོ་བོ་གཞལ་བྱ་སྔ་མ་མ་ཡིན་ནམ། དེ་ལ་དེའི་དམིགས་པ་གཞན་ཡིན་པའི་ཕྱིར། ཇི་ལྟར་དམིགས་པ་ཡོད་པ་ཡིན་སྙམ་དུ་སེམས་པ་ནི། གལ་ཏེ་
[37a.4]སོ་སོར་ངེས་པ་ཉིད་ཅེས་བྱ་བའོ། །འགའ་ལ་ཡང་ཞེས་བྱ་བ་སྟེ། རྗེས་སུ་དཔག་པ་ལ་དེ་བཞིན་དུ་འགྱུར་རོ་ཞེས་བྱ་བའི་དོན་ཏོ། །དམིགས་པར་བྱ་བ་ཉིད་ཀྱི་ངོ་བོ་རྗེས་སུ་དཔག་པར་བྱ་བ་ཉེ་བ་མ་ཡིན་པའི་ཕྱིར། མངོན་སུམ་ལ་མི་སྣང་བར་ཅི་ལས་ཤེས་ཤེ་ན་གལ་ཏེ་འགས་ཀྱང་ཞེས་བྱ་བ་
[37a.5]སྨོས་ཏེ། དམིགས་པར་བྱ་བ་མ་ཡིན་པའི་ཡུལ་ལ་རྗེས་སུ་དཔག་པ་ཚད་མ་མ་ཡིན་པ་ཡིན་ཏེ་འབྲེལ་པ་མེད་པའི་ཕྱིར་རོ། །འགས་ཀྱང་ཞེས་བྱ་བ་ནི་རང་གིས་སམ་གཞན་གྱིས་མ་དམིགས་པའི་ངོ་བོ་སྟེ། རྗེས་སུ་དཔག་པ་ལ་ཡང་མ་རྟོགས་བཞིན་པ་ནི་དེ་ལྟར་ཡིན་པའི་ཕྱིར་དམིགས་པར་
[37a.6]བྱ་བ་མ་ཡིན་པར་མི་རིགས་པར་ཟེར་བ་ནི། དེའི་ཚེ་ཞེས་བྱ་བའོ། །དེ་ལྟ་མ་ཡིན་ནོ་ཞེས་བྱ་བ་ཡང་ཞེས་བྱ་བ་ནི་དམིགས་པར་བྱ་བ་མ་ཡིན་པ་ལ་ཡང་ངོ་། །དམིགས་པ་མེད་པའི་ཕྱིར་ཞེས་བྱ་བ་ནི། རང་གི་ངོ་བོ་དམིགས་པ་མེད་ཀྱང་ངོ་ཞེས་བྱ་བ་སྟེ་སྣང་བ་དམིགས་པའོ། །ཕྱིས་ཞེས་བྱ་བ་ནི་
[37a.7]ཐོབ་པའི་དུས་སུའོ། །སྔར་ཞེས་བྱ་བ་ནི་རྗེས་སུ་དཔག་པ་འཇུག་པའི་དུས་སུའོ། །ཡོད་པ་ཉིད་ཇི་ལྟར་ཡིན་ཞེས་བྱ་བ་ནི་རྗེས་སུ་དཔག་པའི་དུས་ནའོ། །ཕྱིས་ཉིད་ཅེས་བྱ་བ་ནི་ཐོབ་པའི་དུས་སུའོ། །དམིགས་པར་བྱ་བ་ཉིད་དུ་རྟོགས་པ་ཞེས་བྱ་བ་ནི་ཚད་མས་རྟོགས་པའི་ཕྱིར་རོ། །
[37b]
[37b.1]རྗེས་སུ་དཔག་པའི་དུས་སུ་དེ་ལྟར་རྟོགས་པ་ནི་མི་སྣང་བ་ཉིད་དུ་འགྱུར་རོ་ཞེས་ཟེར་བ་ནི་དམིགས་པར་བྱ་བ་ཉིད་དུ་ཞེས་བྱ་བའོ། །གཞན་གྱི་ཚེ་ཡང་ཞེས་བྱ་བ་ནི་རྗེས་སུ་དཔག་པའི་དུས་སུ་ཡང་ངོ་། །གཞན་དུ་ཞེས་བྱ་བ་ནི་དམིགས་བྱ་མ་ཡིན་པའོ། །གཞན་དུ་རྟོགས་ཞེས་བྱ་བ་ནི་རྟོགས་བཞིན་པ་
[37b.2]ཉིད་ཀྱིས་སོ། །འབྱུང་བར་འགྱུར་བའི་ཡོད་པ་ལ་ཞེས་བྱ་བ་ནི་ཐོབ་པའི་ཤེས་པས་ཡུལ་ལ་ཡིན་གྱི། རྗེས་སུ་དཔག་པའི་དུས་སུ་འབྱུང་བར་འགྱུར་བའི་དམིགས་བྱ་མ་ཡིན་པ་ལ་ནི་མ་ཡིན་ནོ། །དམིགས་པར་བྱ་བ་དེ་ཉིད་གཞན་གྱི་ངོ་བོས་ཞེས་བྱ་བ་ནི་སྔར་མཐོང་བའི་ངོ་བོས་སམ་ཞེས་པའི་
[37b.3]རྣམ་པའི་ངོ་བོས་སོ། །རང་གི་མཚན་ཉིད་དོན་དམ་པ་ཡིན་དུ་ཟིན་ཀྱང་རྗེས་སུ་དཔག་པའི་ཡུལ་དོན་དམ་པ་མ་ཡིན་པར་ཟེར་བ་ནི། ལྟོས་པ་བྱས་པའི་ཕྱིར་ཞེས་བྱ་བའོ། །དེ་ལྟར་རྗེས་སུ་དཔག་པས་སྒྲོ་བཏགས་པའི་ངོ་བོ་ནི་དངོས་པོ་མ་ཡིན་པ་དེས་ན་གཉི་གའི་ངོ་བོ་ཉིད་མེད་པའི་ཕྱིར་དངོས་པོའི་
[37b.4]མཚན་ཉིད་འདྲེས་པར་བསྟན་པ་ནི། ཚད་མ་གཅིག་གིས་གཉི་གའི་རང་བཞིན་དུ་ཞེས་བྱ་བ་སྟེ། སྤྱི་ནི་ལྟོས་པ་ཅན་ཡིན་པའི་ཕྱིར་དངོས་པོ་མ་ཡིན་ནོ། །ཡང་ན་ཞེས་བྱ་བ་ནི་རང་གི་མཚན་ཉིད་ཀྱང་དོན་དམ་པ་པ་མ་ཡིན་ཏེ། ཤེས་པས་བསྟན་པ་ཉེ་བར་མཚོན་པའི་སྔོན་པོ་ལ་སོགས་པ་
[37b.5]ནི་བདེན་པ་ཡིན་ནོ་ཞེས་བྱ་བའི་དོན་ཏོ། །ཚད་མ་ཉིད་དུ་ཞེས་བྱ་བ་ནི་མངོན་སུམ་དང་རྗེས་སུ་དཔག་པ་དག་གོ། །ཐོབ་བྱ་གང་ཞེས་བྱ་བ་ནི་གཉི་ག་ཡང་ངོ་། །གལ་ཏེ་གཞན་གྱི་ངོ་བོས་དེ་རྟོགས་པ་ཇི་ལྟར་ཡིན། གང་གི་ཕྱིར་དཀར་པོ་ནི་སེར་པོ་ཉིད་ཀྱིས་རྟོགས་པ་མ་ཡིན་ནོ་སྙམ་
[37b.6]དུ་སེམས་པ་ལ། ཇི་ལྟ་བ་བཞིན་མངོན་ཞེན་མིན་པའི་ཕྱིར། །ཞེས་བྱ་བ་སྟེ། འཁྲུལ་པས་ནི་དཀར་པོ་ཡང་སེར་པོ་ཉིད་དུ་རྟོགས་སོ་ཞེས་བྱ་བའི་དོན་ཏོ། །འཁྲུལ་པ་ཡིན་ཡང་དཀར་པོ་ཉིད་སེར་པོ་ཞེས་ཅི་ལས་ཤེས་ཤེ་ན། དེ་ལྟར་མངོན་པར་ཞེན་པ་ཁོ་ནས་སོ། །དེའི་ཕྱིར་མེད་
[37b.7]པའི་ཡུལ་འཁྲུལ་པ་ཉིད་ཡིན་ནོ་ཞེས་ཟེར་བ་ནི་མ་དཔྱད་པ་ཁོ་ནའོ། །རྟོགས་ནས་ཞེས་བྱ་བ་འདིས་འཁྲུལ་པ་ཉིད་རྗེས་སུ་བརྗོད་ནས་ཚད་མ་མིན་ཞེས་བྱ་བ་ལ་སོགས་པར་སྒྲུབ་པར་བྱེད་པའོ། །གལ་ཏེ་ཡང་རང་གི་རྣམ་པ་མཐོང་བ་ཐོབ་བྱ་ཉིད་དུ་སྒྲོ་འདོགས་པར་བྱེད་ལ། ཐོབ་བྱ་ནི་མངོན་པར་
[38a]
[38a.1]འདོད་པའི་བསམ་པས་འཛིན་པ་སྟེ་བསམ་པ་ཇི་ལྟ་བ་བཞིན་དུ་འཐོབ་པར་བྱེད་ཅིང་མི་སླུ་བར་བྱེད་པ་ནི་ཚད་མ་ཡིན་ཏེ། མངོན་སུམ་བཞིན་ནོ་ཞེས་བསྟན་པ་ནི། བསམ་པ་ལ་ནི་ཞེས་བྱ་བའོ། །ཇི་ལྟར་བསམ་པ་ཐོབ་པ་ཡིན་ན། གཞན་ནི་གཞན་གྱི་རྣམ་པས་རྟོགས་
[38a.2]པའམ་འཁྲུལ་པ་ཉིད་ཇི་ལྟར་ཡིན་ཞེས་བསྟན་པ་ནི། རྣམ་པ་གཞན་གྱིས་ཀྱང་རྟོགས་པ་ཞེས་བྱ་བ་སྟེ། རང་གི་རྣམ་པ་མཐོང་ནས་སེམས་ལ་ཕྱི་རོལ་དུ་སྒྲོ་འདོགས་པར་མཐོང་བའི་ཕྱིར་འགལ་བ་མེད་དོ། །གལ་ཏེ་བསམ་པ་ཐོབ་ན་ཐོབ་པར་བྱ་བ་ཁོ་ན་སྣང་ངོ་ཞེས་ཅིའི་ཕྱིར་མ་རྟོགས་ཞེས་
[38a.3]ཟེར་བ་ལ། ཕྱོགས་འདི་ལ་ཞེས་བྱ་བ་སྟེ། ཇི་བཞིན་མངོན་ཞེན་མིན་པའི་ཕྱིར་ཞེས་བྱ་བ་ལ་སོགས་པས་དངོས་པོར་འཛིན་པའི་རྣམ་པར་རྟོག་པ་བཀག་པ་ཡིན་ནོ་ཞེས་བྱ་བའི་དོན་ཏོ། །བསམ་པ་ནི་རྟོགས་པ་མ་ཡིན་ནམ་ཇི་ལྟར་བསམ་པ་ཐོབ་པ་ནི་མི་སླུ་བ་ཡིན་ལ། དེ་ཡོད་ན་ཇི་
[38a.4]བཞིན་མ་ཡིན་པའི་དོན་དུ་མངོན་པར་ཞེན་པ་ཇི་ལྟར་ཡིན་སྙམ་དུ་སེམས་པ་ལ། གཞན་དུ་ཡང་ཞེས་བྱ་བ་ནས་རིགས་པ་མ་ཡིན་གྱི་ཞེས་བྱ་བའི་བར་དུའོ། །ལན་ནི་འདི་ནི་འཆད་པར་བྱེད་པ་རྣམས་ཀྱིས་རྟོགས་པ་ཁོ་ན་ཡིན་ནོ་ཞེས་བྱ་བ་སྟེ། དེ་ཁོ་ན་ཉིད་སེམས་པ་པོ་ནི་སྣང་བའི་
[38a.5]དབྱེ་བ་ལས་ཤེས་པའི་སྣང་བ་དང་ཕྱི་རོལ་དག་གི་དབྱེ་བ་མཐོང་ནས་དེ་དག་ལ་གཅིག་པ་ཉིད་དུ་ཞེན་པ་ནི་ཇི་བཞིན་མ་ཡིན་པའི་དོན་དུ་མངོན་པར་ཞེན་པ་རིག་གོ་ཞེས་བྱ་བའི་དོན་ཏོ། །དེ་ལ་ལྟོས་ནས་ཕྱི་རོལ་ལས་གཞན་པ་རང་གི་རྣམ་པ་མཐོང་བའི་ཕྱིར། ཇི་ལྟར་བསམ་པ་དེ་རྟོགས་པའི་ངོ་བོ་ཞེས་ཟེར་
[38a.6]བ་ནི་དེ་ཉིད་དུ་ཞེས་བྱ་བ་སྨོས་སོ། །ཐ་སྙད་བྱེད་པ་པོའི་སྐྱེ་བོ་ལ་ལྟོས་ནས་བསམ་པ་ལ་མི་སླུ་བ་ཡིན་པར་བསྟན་པ་ནི་མ་ཡིན་ཏེ། རྣམ་པར་རྟོག་པ་རྣམས་ཞེས་བྱ་བ་སྟེ། དེ་ཁོ་ན་ཉིད་རིག་པ་པོ་ལ་ལྟོས་ནས་འཁྲུལ་པ་ཡིན་གྱི་ཅིག་ཤོས་ལ་ནི་བསམས་པ་ལ་མི་སླུ་བ་ཡིན་ཞེས་བྱ་བའི་དོན་ཏོ། །གཉིས་
[38a.7]ན་ཞེས་བྱ་བ་ནི་རྗེས་སུ་དཔག་པ་རྟོག་པ་ཡིན་པའི་ཕྱིར། མ་འོངས་པའི་ཐོབ་བྱ་ལ་རེག་པ་ཅན་ཡིན་གྱི་མངོན་སུམ་ནི་མ་ཡིན་ཏེ། རང་གི་ནུས་པ་འཛིན་པའི་ཕྱིར་རོ་ཞེས་བྱ་བའི་དོན་ཏོ། །རྗེས་སུ་དཔག་པས་གསལ་བར་ནི། །ཞེས་བྱ་བའོ། །ཡུལ་རུང་ཅན་གྱིས་མི་ཤེས་པའི་སྟེ། མི་གསལ་
[38b]
[38b.1]བའི་རྣམ་པ། རང་གིས་ཤེས་ཕྱིར་དེ་ཤེས་ཡིན། །ཞེས་བྱ་བའི་རིགས་པས་རང་གི་ངོ་བོ་ཉེ་བར་གནས་པ་ཞེས་བྱ་བར་སྦྱར་ཏེ། ཉེ་བར་གནས་པ་དང་ཉེ་བར་གནས་པ་མ་ཡིན་པ་གང་ལ་ཡོད་པ་དེའོ། །རང་གི་ངོ་བོ་ཉིད་ཀྱིས་ཞེས་བྱ་བ་ནི་ཐ་དད་པའི་རྟོག་པ་མེད་པའོ། །རྣམ་པར་བརྟག་པ་འབྱུང་
[38b.2]བར་འགྱུར་བ་ཞེས་བྱ་བ་ནི། སྔ་མ་དང་ཕྱི་མར་གྱུར་པའི་དངོས་པོ་རྣམས་ཀྱི་རྒྱུན་གྱི་བརྟག་བྱ་བའོ། །དེའི་ཞེས་བྱ་བ་ནི་མངོན་སུམ་ལའོ། །རྒྱུན་ཞེས་བྱ་བ་ནི་འབྱུང་བར་འགྱུར་བའི་རྒྱུན་སྐད་ཅིག་མ་གཞན་ལའོ། །དེ་འདི་མངོན་སུམ་ལས་འབྱུང་བར་འགྱུར་བའི་རྣམ་པར་རྟོག་པ་ལ་རྒྱུན་དང་དེའི་
[38b.3]རིགས་ལ་འཇུག་པ་མ་ཡིན་པར་བསྟན་པ་ནི། འགལ་ཏེ་ཞེས་བྱ་བའོ། །སྐད་ཅིག་གང་གཟུང་བ་དེའི་རྒྱུན་ལ་མངོན་སུམ་ལས་བྱུང་བའི་རྣམ་པར་རྟོག་པས་ལྷག་པར་ཞེན་པར་བྱེད་དོ། །དེའི་ཕྱིར་འཇུག་པའི་ཡུལ་ལ་ལྟོས་ནས་ཀྱང་ཁྱད་པར་གྱི་ཡུལ་ཅན་མ་ཡིན་ནམ། རྗེས་སུ་དཔག་པ་
[38b.4]ནི་རྒྱུ་གཞན་དང་ཐུན་མོང་བས་དེ་སྟོན་པར་བྱེད་ཅིང་དེ་ལས་ལྟོས་ནས་ཀྱང་སྤྱིའི་ཡུལ་ཅན་ཡིན་ནོ་སྙམ་དུ་སེམས་པ་ལ་མངོན་སུམ་གྱི་བྱ་བ་མི་དཔྱད་པར་རྣམ་པར་རྟོག་པ་ཙམ་ལ་དཔྱོད་པར་བྱེད་པ་ནི་གཉི་ག་ཡང་སྤྱིའི་ཡུལ་དུ་མཚུངས་སོ། །སྐད་ཅིག་མའི་མངོན་སུམ་ལྟོས་པ་ཡིན་ན་ཡང་
[38b.5]རྟགས་ཀྱི་མངོན་སུམ་ལ་ལྟོས་ནས་ཁྱད་པར་མཚུངས་པ་ཡིན་ཏེ། སྐད་ཅིག་མ་གང་གཟུང་བ་དེའི་རྒྱུན་བཞིན་དུ་འབྲས་བུ་གང་གཟུང་བ་དེའི་རྒྱུན་ལ་ངེས་པར་བྱེད་པ་ཡང་ཡིན་ནོ་ཞེས་བསྟན་པ་ནི། དེ་དང་འབྲེལ་པ་གཟུང་བ་ནི་ཞེས་བྱ་བ་ལ། དེ་ཞེས་བྱ་བ་ནི་འབྱུང་བར་འགྱུར་རོ། །འབྲེལ་པ་
[38b.6]ཅན་ཞེས་བྱ་བ་ནི་དང་པོའོ། །རྗེས་སུ་དཔག་པ་ལ་བསྒྲུབ་པར་བྱ་བ་དང་འབྲེལ་པ་ཅན་གྱི་རྟགས་ཀྱི་རྟོགས་པ་མངོན་སུམ་གྱི་རྗེས་ལ་འབྱུང་བ་ལ་རྒྱུ་ནི་འབྱུང་བར་འགྱུར་བ་ལའོ། །དེའི་རིགས་ཉིད་ནི་མངོན་སུམ་གྱི་ཡུལ་ཡིན་ནོ། །གང་ལ་ཞེ་ན། རྗེས་སུ་དཔག་པའི་ཡུལ་ལ་ནི་རྗེས་སུ་
[38b.7]དཔག་པར་ཞེས་སྦྱར་རོ། །དེར་ནི་ཞེས་བྱ་བ་ནི་རྗེས་སུ་དཔག་པ་ལའོ། །འདི་ལ་ཞེས་བྱ་བ་ནི་མངོན་སུམ་ལས་བྱུང་བའི་རྟོགས་པ་ལའོ། །འདིར་ནི་ཞེས་བྱ་བ་ནི་མངོན་སུམ་ལའོ། །འདི་ཉིད་ལ་ནི་གསལ་བ་གཅིག་ལའོ་ཞེས་བྱ་བ་མི་རིགས་པར་བསྟན་པ་ནི་མ་ཡིན་ཏེ། བྱུང་བ་དང་
[39a]
[39a.1]འབྱུང་བར་འགྱུར་བ་ཞེས་བྱ་བ་རྒྱུན་གཞན་ལས་ལོག་པ་ཡང་སྤྱི་ཁོ་ན་ཡིན་ནོ་ཞེས་བྱ་བའི་དོན་ཏོ། །ཐོབ་པར་བྱ་བ་ནི་འཇུག་པར་བྱ་བ་སྟེ་ཐོབ་པར་བྱ་བའི་ཡུལ་ཉིད་མེད་ན་ཞེས་བྱ་བ་ནི་ད་ལྟར་བ་སྟེ་འཁྲུལ་པ་ལ་ཡང་མཚུངས་སོ། །མཐོང་ངོ་ཞེས་བྱ་བ་ནི་ནོར་བུའི་འོད་ལ་
[39a.2]ནི་ནོར་བུར་ཤེས་པའོ། །ཕྱི་མ་རྣམས་ཀྱང་ཞེས་བྱ་བ་ནི་གྲུབ་པ་དང་བདེ་བ་གཅིག་པའི་ཕྱིར་རོ། །ཤེས་པའི་སྐད་ཅིག་མ་དང་པོ་ཁོ་ནས་བཟུང་ཞིང་ཁོངས་སུ་གཏོགས་པའི་ངེས་པ་བས་ངེས་པ་མ་ཡིན་ནམ། དེར་མ་ངེས་ན་དེའི་ཡུལ་དུ་དཔྱོད་པ་མི་རིགས་པའི་ཕྱིར་རོ་སྙམ་དུ་སེམས་པ་ལ་
[39a.3]ཐེ་ཚོམ་ཟ་ན་ནི་ཞེས་བྱ་བ་སྨོས་ཏེ། ངེས་པའི་མཐར་ཐུག་པའི་བྱ་བ་ལ་ཚད་མ་རྫོགས་ན་ཐེ་ཚོམ་མ་ཡིན་ཏེ་ཐམས་ཅད་ལ་དེ་ལྟར་ཐལ་བར་འགྱུར་བའི་ཕྱིར་རོ། །ཚད་མ་མ་ཡིན་པ་ཁོ་ནའོ་ཞེས་བྱ་བ་ནི། ཐེ་ཚོམ་ཟ་བས་གནོད་པའི་བྱ་བ་ཡིན་པའི་ཕྱིར་རོ། །དེ་ལྟ་ཡིན་ན་ཞེས་བྱ་བ་ནི་འཇུག་པའི་
[39a.4]སྔ་རོལ་དུ་འཇུག་པ་པོ་དེ་མེད་པའོ། །ཐེ་ཚོམ་ཟ་བའི་ཡུལ་ཅན་གྱི་ཤེས་པ་ཉིད་ཚད་མ་མ་ཡིན་པ་ལས་འཇུག་པ་ཉིད་ཡིན་པར་བསྟན་པ་ནི། རེ་ཞིག་མཐོང་སྟེ་ཞེས་བྱ་བ་ནི་མ་ངེས་པའི་ཚད་མ་ཉིད་ལས་མི་རིགས་སོ་ཞེས་བྱ་བའི་དོན་ཏོ། །གསལ་བའི་མངོན་སུམ་ལ་ནི་མི་གསལ་བ་
[39a.5]འབྱུང་བར་འགྱུར་ཞིང་མི་གསལ་བའི་རྗེས་སུ་དཔག་པ་ལ་ནི་འཇུག་པའི་ཡུལ་གསལ་བ་སྟེ། བརྟགས་པ་ནི་མི་གསལ་བ་ཡིན་ལ་ཅིག་ཤོས་ནི་གསལ་བ་ཡིན་ནོ། །གསལ་བ་ཡང་སྒྲོ་འདོགས་པར་བྱེད་པ་ནི་རྗེས་སུ་དཔག་པ་ཡིན་ཏེ། རྗེས་སུ་དཔག་པ་གཞན་བཞིན་ནོ་ཞེས་བསྟན་
[39a.6]པ་ནི། ཡང་ན་རྣམ་པ་གཞན་དུ་ཞེས་བྱ་བའོ། །དེ་ནི་མངོན་སུམ་གང་ཡིན་ནོ་ཞེ་ན་གཙོ་བོར་གྱུར་པས་ནི་བྱ་བ་སྨོས་ཏེ། ཤིན་ཏུ་གོམས་པས་རྟོག་པ་མེད་པ་ཡིན་ན་ཁྱད་པར་དུ་འཇུག་པར་བརྗོད་དོ། །རྣམ་པར་རྟོག་པ་དེས་སྦྱོར་བ་ཅན་གྱིས་ཀྱང་ནི་འབྲེལ་པ་ཅན་གྱིས་ཀྱང་ངོ་། །
[39a.7]དེ་མེད་ན་ཡང་ཞེས་བྱ་བ་ནི་རྟོག་པ་མེད་ན་ཡང་ངོ་། །འཇུག་པར་བྱེད་པའི་མངོན་སུམ་ཆ་གང་ལ་ངེས་པ་སྐྱེད་པར་བྱེད་པའི་རྣམ་པར་རྟོག་པ་ཉེ་བར་མཚོན་པར་བྱེད་པ་མ་ཡིན་ནམ། གང་གི་ཕྱིར་མངོན་སུམ་ནི་ཐམས་ཅད་ཀྱི་ཆ་ལ་གསལ་བའི་བྱ་བ་ཅན་ཡིན་པར་བསྟན་པ་ནི། 
[39b]
[39b.1]རྗེས་འགྲོ་ལྡོག་པ་དག་ལས་ནི། །ཞེས་བྱ་བའོ། །རྣམ་པར་རྟོག་པའི་འཇུག་པ་ནི་མངོན་སུམ་གྱིས་འཇུག་པ་ལ་ནུས་པ་ཡོད་དོ་ཞེས་རྣམ་པར་བསྒྱུར་ནས་སྦྱར་བ་ཡིན་ནོ། །དེ་ལྟར་ཞེས་བྱ་བ་ནི་ཐ་སྙད་སྒྲུབ་པར་བྱེད་པས་ཕན་མ་ཐོགས་པ་ལ་དྲན་པ་སྔོན་དུ་འགྲོ་བ་ཅན་གྱི་རྟོག་པ་དང་། ངེས་པ་རྗོད་
[39b.2]པར་བྱེད་པ་ལ་སོགས་པའི་དྲན་པ་ནི་མ་མཚོན་པའི་ཡུལ་ལ་མི་འབྱུང་བ་དེ་ཉིད་ཀྱི་ཕྱིར་དྲན་པ་བཞིན་དུ་ཐ་སྙད་དུ་ཡང་འགྱུར་བའི་ཕྱིར་རྟོག་པའི་ནུས་པ་མ་ཡིན་ནོ། །གང་ག་ཕྱིར་རང་ཉིད་མཚོན་པ་ལ་ནི་རང་བཞིན་གྱི་གཏན་ཚིགས་ཀྱང་དོན་མེད་དོ། །དེའི་ཕྱིར་རང་ཉིད་མཚོན་པ་མ་ཡིན་པ་ལ་ནི་རང་བཞིན་གྱི་
[39b.3]གཏན་ཚིགས་སམ་གཞན་གྱིས་ཀྱང་རུང་ཐ་སྙད་ཀྱི་ཕྱིར་ངེས་པར་བྱེད་ལ། དེར་ངེས་ཀྱང་དེའི་དོན་བྱེད་པ་ལ་ངེས་པ་མེད་པའི་ཕྱིར་དེའི་ངེས་པ་ནི་རང་ཉིད་ཀྱང་རྟགས་ཁོ་ན་ལས་ཡིན་པས་སྐྱོན་མེད་དོ། །ལྐོག་ཏུ་གྱུར་པའི་ཡུལ་ལ་འཇུག་པར་བྱེད་པ་ཉིད་ཡིན་ཡང་ཞེས་བྱ་བ་ནི་མངོན་སུམ་དང་རྗེས་སུ་དཔག་
[39b.4]པ་དག་ལ་མཚུངས་པ་ཡིན་ནོ། །གསལ་བ་དང་མི་གསལ་བའི་དབྱེ་བས་ཞེས་བྱ་བ་ནི་གཟུང་བྱའི་རྣམ་པའི་དབྱེ་བས་སོ། །དེའི་ཕྱིར། བསམ་པ་ལ་ནི་སླུ་མེད་ཕྱིར། །འཁྲུལ་པ་ལ་ཡང་ཚད་མ་ཉིད། །ཅེས་བྱ་བ་ནི་ལེགས་པར་གསུངས་པ་ཡིན་པར་བསྟན་པ་ནི། དེས་ན་གཞན་གྱི་ངོ་བོས་ཞེས་
[39b.5]བྱ་བའོ། །ཚད་མ་ཉིད་ཡིན་ཡང་ཞེས་བྱ་བ་ནི་ཚད་མ་ཉིད་འཁྲུལ་པ་ཉིད་དང་འགལ་བ་མེད་པ་ཡིན་ནོ། །འདི་ཉིད་བསྟན་པ་སྟེ་རྗེས་སུ་དཔག་པ་ནི་དེ་ཁོ་ན་ཉིད་རིག་པར་བྱེད་པ་པོ་རྣམས་ལ་འཁྲུལ་པ་ཡིན་ཏེ། ཐ་སྙད་པ་རྣམས་ལ་ནི་མི་སླུ་བའི་ཕྱིར་ཚད་མ་མ་ཡིན་ནོ། །ནོར་བུའི་འོད་ལ་ནོར་བུའི་
[39b.6]ཤེས་པ་ནི་འཁྲུལ་པ་དང་མི་སླུ་བ་ཅན་ཡང་ཡིན་པ་ཐ་སྙད་པ་རྣམས་ཁོ་ན་ལའོ་ཞེས་པ་ནི་ཁྱད་པར་རོ། །ཕན་ཚུན་ཁྱད་པར་མེད་མོད་ཀྱི་ཞེས་བྱ་བ་ནི་གསེབ་ཀྱི་བུ་གའི་ཕྱོགས་ལ་གཉི་ག་ལ་ཡང་ནོར་བུ་མེད་པའི་ཕྱིར་རོ། །དོན་ཇི་ལྟ་བ་མ་ཡིན་པའི་ཤེས་པ་ཡང་གནོད་པར་བྱེད་པ་འབྱུང་བ་མེད་ན་འཇུག་པར་བྱེད་པ་
[39b.7]མཐོང་ངོ་ཞེས་བསྟན་པ་ནི། མ་མཐོང་ཡང་ཞེས་བྱ་བའོ། །རྗེས་སུ་དཔག་པའི་འཁྲུལ་པ་ལས་ཅིག་ཤོས་ལ་ཁྱད་པར་མེད་པར་བསྟན་པ་ནི། འབྲེལ་པའི་དོན་ལས་ཞེས་བྱ་བ་སྟེ་ཚད་མ་སྐྱེ་བའི་སྟེ་མངོན་སུམ་གྱི་སྐྱེ་བའི་རྒྱུ་མཚན་ནོ། །དེ་བསྟན་པ་ནི་མངོན་སུམ་གྱི་སྐྱེ་བའི་རྒྱུ་མཚན་གང་ཡིན་པ་
[40a]
[40a.1]དེ་ནི་དེ་ལྟ་བུ་ཡིན་ནོ། །དེ་ཡང་དེ་ཡིན་ལ་རྗེས་སུ་དཔོག་པའི་ཤེས་པ་ཡང་ཡིན་པ་ནི་འབྲུ་མང་པོ་པའི་བསྡུ་བ་དང་། བསྒྲུབ་བྱ་ལ་དྲུག་པའི་བསྡུ་བ་སྟེ། མངོན་སུམ་གྱི་རྗེས་སུ་དཔག་པ་བཞིན་དུ་རྗེས་སུ་དཔག་པ་ཚད་མ་ཡིན་ནོ་ཞེས་བྱ་བའི་དོན་ཏོ། །བསྒྲུབ་
[40a.2]བྱའི་བཤད་པ་ནི་རྗེས་སུ་དཔག་པ་ནི་ཞེས་བྱ་བའོ། །དཔེ་ནི་མངོན་སུམ་ཡང་ཞེས་བྱ་བའོ། །གལ་ཏེ་མངོན་སུམ་གྱིས་སྔོན་པོར་མཐོང་བ་ལ། རྗེས་སུ་དཔག་པ་ཇི་ལྟར་དཔེ་ཡིན་སྙམ་དུ་སེམས་པ་ལ། རྗེས་དཔག་མེད་པར་ཞེས་བྱ་བ་ནི་ལས་ཀྱི་ཚིག་སྟེ། སྔོན་པོ་མཐོང་བ་ནི་ངེས་པ་ཡོད་ན་
[40a.3]མ་གོམས་པའི་ཆེད་དུ་འཇུག་པར་བྱེད་པ་ཡིན་ལ། ངེས་པ་ཡང་རྗེས་སུ་དཔག་པ་ཡིན་པའི་ཕྱིར་མངོན་སུམ་ཚད་མར་བྱེད་ན་རྗེས་སུ་དཔག་པར་ཐོབ་པར་ཡང་འགྱུར་རོ་ཞེས་བྱ་བའི་དོན་ཏོ། །རྗེས་སུ་དཔག་པའི་ཚད་མ་ཉིད་ཀྱི་རྒྱུ་མཚན་མི་སླུ་བའི་ངོ་བོའི་མངོན་སུམ་ཡིན་པར་བསྟན་པ་ནི། དེ་བཞིན་
[40a.4]རྗེས་སུ་དཔག་ཅེས་བྱ་བ་ནི་བྱེད་པ་པོའི་ཚིག་གོ། །ལ་ལར་དང་པོར་ཞེས་བྱ་བ་ནི་མངོན་སུམ་མམ་རྗེས་སུ་དཔག་པར་ཡང་ངོ་། །མངོན་སུམ་ནི་རྗེས་སུ་དཔག་པ་སྔོན་དུ་འགྲོ་བ་ཅན་མ་ཡིན་ལ། རྗེས་སུ་དཔག་པ་ནི་མངོན་སུམ་སྔོན་དུ་འགྲོ་བ་ཅན་མ་ཡིན་ནམ་ཞེས་བྱ་བའི་ཁྱད་པར་ཡོད་པ་ཇི་
[40a.5]ལྟར་ཁྱད་པར་མེད་པ་ཡིན་སྙམ་དུ་སེམས་པ་ལ། རྗེས་དཔག་ལས་ཞེས་བྱ་བའོ། །འདས་མ་ཐག་པའི་ཚིག་རྐང་བཤད་པ་ནི། འོན་ཏེ་འགྱུར་ན་ཡང་ཞེས་བྱ་བ་ནི་སྔ་མའོ། །རྗེས་སུ་དཔག་པ་མེད་པ་ཡང་ཞེས་བྱ་བ་ནི་ལས་ཀྱི་ཚིག་གོ། །གལ་ཏེ་ན་མངོན་སུམ་སྐྱེ་བ་ལ་ནི་རྗེས་སུ་དཔག་པ་
[40a.6]ལ་མི་ལྟོས་པ་ཐ་སྙད་དུ་ནི་ལྟོས་པ་ཁོ་ན་ཡིན་ཏེ། གཞན་དུ་ན་ཚད་མ་ཉིད་དུ་མི་རིགས་པའི་ཕྱིར་རོ་ཞེས་བསྟན་པ་ནི། རྗེས་དཔག་མེད་པར་མངོན་སུམ་ནི། །ཞེས་བྱ་བ་སྟེ། སྒྲུབ་པར་བྱེད་པ་རྗེས་སུ་དཔག་པ་ཡིན་ཞེས་བྱ་བར་སྦྱར་རོ། །བདེན་ཏེ་ཐ་སྙད་དུ་ནི་མངོན་སུམ་རྗེས་སུ་དཔག་པ་ལ་ལྟོས་ལ་རྗེས་སུ་དཔག་པ་ནི་དེ་
[40a.7]ལ་ལྟོས་པ་མ་ཡིན་ཏེ། རང་ཉིད་ངེས་པའི་བདག་ཉིད་ཡིན་པ་ཉིད་ཀྱིས་ཐ་སྙད་འདོགས་པ་ཡིན་པའི་ཕྱིར་རོ་སྙམ་དུ་སེམས་པ་ནི། འོན་ཏེ་ཡང་འགྱུར་ན། མངོན་སུམ་ནི་ཞེས་བྱ་བའོ། །སྔར་ཉམས་སུ་མྱོང་བའི་བག་ཆགས་ལས་བྱུང་བའི་རྗེས་སུ་དཔག་པ་ནི་དྲན་པ་ཡིན་ལ་ཇི་ལྟར་ཉམས་སུ་མྱོང་བ་ཁོ་ན་
[40b]
[40b.1]དངོས་པོའི་ད་ལྟར་བ་ཉིད་རྣམ་པར་གཞག་པ་མི་བྱེད་དོ། །མངོན་སུམ་ནི་ཕྱོགས་ཀྱི་ཆོས་ངེས་པའི་ཡུལ་ཅན་གང་དྲན་པའི་ཡུལ་ལ་ཁྱབ་པར་བྱེད་པ་སྟེ་སྟོན་པ་ཡིན་ནོ། །ཡུལ་ཅན་གཞན་གྱིས་དེའི་ཡུལ་ཅན་ལ་ཁྱབ་པ་ནི་མ་ཡིན་ཏེ། དེ་ལྟར་མ་དམིགས་པའི་ཕྱིར་རོ་ཞེས་བསྟན་པ་ནི། 
[40b.2]མངོན་སུམ་མིན་ན་ཞེས་བྱ་བའོ། །དྲན་པ་ནི་ཇི་ལྟར་ཉམས་སུ་མྱོང་བ་ཁོ་ན་ཡིན་ནོ་ཞེས་བསྟན་པ་ནི། རྗེས་སུ་དཔག་པས་ཞེས་བྱ་བའོ། །དྲན་པ་ནི་ཡུལ་དང་དུས་ལ་སོགས་པས་ཐག་རིང་བའི་ཡུལ་ཅན་ཉིད་དུ་བསྟན་པ་ནི། རྩིག་པ་ལ་སོགས་པ་ཞེས་བྱ་བའོ། །མངོན་སུམ་གྱིས་ཞེས་བྱ་
[40b.3]བ་ནི་ཁྱབ་པར་བྱ་བའི་མངོན་སུམ་གྱི་བྱ་བ་ལས་འབྱེད་པའི་རྗེས་སུ་དཔག་པ་དྲན་པ་ཙམ་ཉིད་ཀྱིས་མ་ངེས་པའི་ཡུལ་ལ་སོགས་པའི་ཡུལ་ཅན་ཉིད་ཡིན་པར་ཐེ་ཚོམ་ཟ་བ་ཉིད་དོ། །རྗེས་སུ་དཔག་པ་དང་བྲལ་བའི་ནོར་བུའི་འོད་ལ་ནོར་བུའི་ཤེས་པ་ལ་ཡུལ་ལ་ཕྱིན་ཅི་ལོག་པའི་ཕྱིར། ངེས་པའི་ཡུལ་
[40b.4]ཡོངས་སུ་མི་འཛིན་པ་ནི་གཉི་ག་ལ་ཡང་མཚུངས་པ་ཡིན་པར་བསྟན་པ་ནི། ནོར་བུའི་འོད་ལ་ཞེས་བྱ་བ་སྟེ། ཉམས་སུ་མྱོང་བ་ཡུལ་ངེས་པ་ཅན་ཡིན་ན། དྲན་པ་ཡུལ་ངེས་པ་ཅན་ཡིན་ཏེ། ཡུལ་ངེས་པ་ལ་སོགས་པའི་ཁྱབ་པ་ཉམས་སུ་མྱོང་བ་ནི་མ་ཡིན་ནོ་ཞེས་བྱ་བའི་དོན་ཏོ། །རིམ་
[40b.5]གྱིས་ངེས་པར་མཐོང་བ་ཅན་ནི་ཐེ་ཚོམ་ཡིན་ལ་གཅིག་མེད་པ་ངེས་པར་འགྱུར་རོ་སྙམ་དུ་སེམས་པ་ནི་ཐེ་ཚོམ་ནི་ཞེས་བྱ་བའོ། །རིམ་གྱིས་སམ་རིམ་གྱིས་མ་ཡིན་པར་ཡང་རུང་སྟེ། ཐེ་ཚོམ་ནི་ངེས་པར་མཐོང་བ་མ་ཡིན་ཏེ། འོ་ན་ཅི་ཞེ་ན། ངེས་པར་གཟུང་བ་མི་བྱེད་པར་བསྟན་པ་ནི། གཉི་
[40b.6]གའི་ཆ་ལ་ཞེས་བྱ་བ་སྟེ། དེའི་ཆ་གཉི་ག་ངེས་པར་འཛིན་པ་མ་ཡིན་ནོ། །ཆ་ཕྱེད་པ་མེད་པ་ཞེས་བྱ་བ་ནི། གལ་ཏེ་ཡང་གཞན་ལས་ལོག་པར་ངེས་པ་ཡིན་ཡང་། དེ་གཉི་ག་ལས་གཅིག་ངེས་པར་འཛིན་པ་མ་ཡིན་ནོ་ཞེས་བྱ་བའི་དོན་ཏོ། །དེ་ལྟ་ཡིན་ཡང་མངོན་སུམ་གཞན་ཁོ་ན་ཡུལ་
[40b.7]ངེས་པར་བྱེད་པས་ཚད་མ་ཡིན་གྱི་རྗེས་སུ་དཔག་པས་ནི་མ་ཡིན་ཏེ། ཡུལ་ཉེ་བར་མ་བསྟན་པས་ཞིག་པའི་ཕྱིར་རོ་སྙམ་དུ་སེམས་པ་ལ། དེས་ན་ཆ་ཕྱེད་པ་མེད་པ་དེ་ཞེས་བྱ་བ་སྟེ། དེ་དག་གི་དབྱེ་བ་ཡིན་ན་བདེན་མོད་ཀྱི་ཚད་མ་གཅིག་གི་བྱ་བ་ལ་ཕྲལ་བའི་དབྱེ་བ་ཡིན་པས་དབྱེ་བ་ལས་བྱུང་
[41a]
[41a.1]བའི་སྐྱོན་མ་ཡིན་ནོ་ཞེས་བྱ་བའི་དོན་ཏོ། །ནོར་བུའི་འོད་ལ་ནོར་བུའི་ཤེས་པ་ཕྱིན་ཅི་ལོག་པ་ཡང་རྗེས་སུ་དཔག་པ་དང་ལྷན་ཅིག་བྱ་བ་གཅིག་པ་ཡིན་གྱི། བྱ་བ་ཐ་དད་པའི་སྐྱོན་གྱིས་གོས་པ་མ་ཡིན་པར་བསྟན་པ་ནི་ཕྱིན་ཅི་ལོག་ཀྱང་ཞེས་བྱ་བ་དང་། སེལ་བ་ཡིན་
[41a.2]ཞེས་བྱ་བ་དང་སྦྱར་ཏེ་མངོན་སུམ་དང་རྗེས་སུ་དཔག་པའི་སྟོབས་ཀྱིས་སྔ་རོལ་ཉིད་ནི་ཐེ་ཚོམ་དང་ཕྱིན་ཅི་ལོག་པ་མེད་དོ་ཞེས་བྱ་བའི་དོན་ཏོ། །དེ་ལྟ་ན་ཡང་ནོར་བུའི་འོད་ལ་ནོར་བུའི་ཤེས་པ་ཚད་མ་མ་ཡིན་པ་ཁོ་ནར་གསུངས་སོ་ཞེས་བྱ་བ་སེལ་བ་ཡིན་པར་བསྟན་པ་ནི། རྗེས་སུ་དཔག་པ་གཞན་
[41a.3]ལས་ཞེས་བྱ་བའོ། །དེ་རྗེས་སུ་དཔག་པའོ་ཞེས་ལོག་པར་རྟོགས་པས་ཟེར་བ་ནི། དེ་ཚད་མ་གང་ཡིན་ཞེས་པའོ། །རང་གི་འདོད་པ་བསྟན་པ་ནི། །དེ་ནི་མངོན་སུམ་ཚད་མ་ཉིད། །ཅེས་བྱ་བ་སྟེ། འཁྲུལ་པ་མེད་པའི་ཁྱད་པར་ནི་བསམས་པའི་ཆ་ལ་འཁྲུལ་པ་བསལ་བའི་ཆེད་དུ་ཡིན་གྱི་བདག་
[41a.4]ཉིད་ཐམས་ཅད་ཀྱིས་ནི་མ་ཡིན་ནོ། །མངོན་སུམ་ཐམས་ཅད་ཁོ་ན་ངེས་པར་མཚུངས་པ་ཡིན་པའི་ཕྱིར། བདག་ཉིད་ཐམས་ཅད་ཀྱིས་མ་འཁྲུལ་པ་ནི་མ་ཡིན་ནོ་ཞེས་བསྟན་པ་ནི། མི་སླུ་བས་ན་ཞེས་བྱ་བ་སྟེ། བསམས་པའི་ཆ་ལ་འཁྲུལ་པ་མེད་པས་ཆ་གཞན་ཐམས་ཅད་འཁྲུལ་པ་
[41a.5]ཡིན་པར་བསྟན་པ་ནི་འཁྲུལ་དང་མི་འཁྲུལ་ཞེས་བྱ་བའོ། །ནོར་བུའི་འོད་ལ་ནོར་བུའི་ཤེས་པ་སྤྱིའི་མཚན་ཉིད་ལས་རེ་ཞིག་ཚད་མ་ཡིན་པར་བསྟན་པ་ནི། ཚད་མ་ནི་མི་སླུ་བ་ཅན་ཞེས་བྱ་བའོ། །དེའི་རྒྱུ་མཚན་མ་འཁྲུལ་པ་ཉིད་མི་སླུ་བ་ལས་གཞན་ཉིད་ཡིན་ཞེས་ཟེར་བ་ནི། གལ་
[41a.6]ཏེ་མི་སླུ་བ་ཡང་ཞེས་བྱ་བའོ། །དོན་ཇི་ལྟ་བ་ཉིད་དང་མ་འཁྲུལ་པ་དང་མི་སླུ་བ་རྣམས་དོན་གཞན་མ་ཡིན་པར་བསྟན་པ་ནི། ཡུལ་དང་དུས་ཞེས་བྱ་བའོ། །དེ་སྐད་བརྗོད་པའི་ཕྱིར་ཞེས་བྱ་བ་ནི་གནོད་པ་མེད་པ་ཉིད་དུ་བརྗོད་པའི་ཕྱིར་རོ། །གལ་ཏེ་དེ་ལྟ་ན་རང་གི་ཕྱོགས་ཀྱི་རྩོད་པ་སྟེ། འཁྲུལ་
[41a.7]པ་དང་མི་འཁྲུལ་པ་ཉིད་དུ་ཁོ་ནས་དེ་དག་གི་དབྱེ་བ་ཡིན་གྱི་གཞན་དུ་ནི་མ་ཡིན་ནོ་ཞེས་བྱ་བའི་དོན་ཏོ། །མ་འཁྲུལ་པའི་དོན་ནི་མི་སླུ་བའི་དོན་ཉིད་ཡིན་པའི་ཕྱིར། རྟོག་པ་དང་ཅིག་ཤོས་ཉིད་དུ་དེ་ལས་ཁྱད་པར་མེད་པར་བསྟན་པ་ནི། སྣང་བ་ཐ་དད་པའི་ཕྱིར་རོ་ཞེས་བྱ་བའོ། །མ་འཁྲུལ་
[41b]
[41b.1]པ་ཉིད་ནི་འདོད་པ་ལ་མི་སླུ་བ་ཅན་ཉིད་དུ་གཉི་ག་ལ་ཡང་ཁྱད་པར་མེད་པར་བསྟན་པ་ནི། ཚད་མའི་ཤེས་པ་ཐམས་ཅད་ཅེས་བྱ་བའོ། །དེ་ཁོ་ན་ཉིད་རིག་པ་པོའི་རྣམ་པར་འཁྲུལ་པ་ཡང་གཉི་ག་ལ་ཡང་འཁྲུལ་པ་མེད་པར་བསྟན་པ་ནི། འཁྲུལ་པ་ནི་ཞེས་བྱ་བའོ། །ཡང་དག་
[41b.2]པའི་ཤེས་པ་སྔོན་དུ་འགྲོ་བ་ཅན་ཡིན་པའི་ཕྱིར། མི་སླུ་བ་ཅན་གྱི་ཡང་དག་པའི་ཤེས་པའི་གནས་སྐབས་སུ་མི་སླུ་བའི་དོན་ཅན་གྱི་མ་འཁྲུལ་པ་སྨོས་པས་ཅི་ཞིག་བྱ་ཞེས་བྱ་བ་ཡང་གང་སྨྲས་པ། དེ་ཡང་བསྡུས་པའི་བདག་ཉིད་ཀྱི་སྡུད་པར་བྱེད་པའི་ངག་གི་སྐྱོན་མ་ཡིན་ནོ། །གཞན་དུ་
[41b.3]ན་རྟོགས་པ་དང་བྲལ་བ་ཉིད་ཀྱང་དེ་ལ་ཤེས་པའི་སྣང་བ་གང་ཡིན་ཞེས་བྱ་བའི་གནས་སྐབས་རྟོག་པ་མེད་པ་ཅན་ལས་ཕྱིན་ཅི་ལོག་ཏུ་བཤད་པར་བྱ་བར་འགྱུར་རོ་ཞེས་བྱ་བའི་དོན་ཏོ། །གཞན་ལ་ཞེས་བྱ་བ་ནི་སྔོན་པོ་ལ་སོགས་པའི་མངོན་སུམ་ལའོ། །དེ་ནི་ཞེས་བྱ་བ་ནི་སྔོན་པོ་ལ་སོགས་
[41b.4]པའི་ཤེས་པ་ལའོ། །ཡུལ་གང་ལ་མཐོང་བའི་ཡུལ་དེ་ཁོ་ན་རྗེས་སུ་དཔག་པ་ཡིན་ལ། དེའི་ཕྱིར་ཡུལ་ཐ་མི་དད་པར་རློམ་པའི་མངོན་སུམ་པ་ཡིན་གྱི་ནོར་བུའི་འོད་ལ་ནོར་བུའི་ཤེས་པ་ལ་ནི་མ་ཡིན་ནོ། །ཡུལ་བཞིན་དུ་ཡུལ་གྱི་དབྱེ་བས་ཚད་མ་གཞན་ཉིད་དུ་མངོན་པར་རློམ་པའི་ཕྱིར་
[41b.5]ཞེས་ཟེར་བ་ནི་ནོར་བུར་ཤེས་པ་ལ་ནི་ཞེས་བྱ་བའོ། །མངོན་སུམ་ཐམས་ཅད་ལ་ནི་ངེས་པ་འདྲེན་པའི་བྱ་བ་ཅན་རང་གི་ཡུལ་ལས་འདས་ནས་དེའི་ཡུལ་དུ་འགྱུར་རོ་ཞེས་བསྟན་པ་ནི་དོན་དམ་དུ་ནི་ཞེས་བྱ་བའོ། །ཐམས་ཅད་འཇུག་པའི་ཡུལ་སྟོན་པར་བྱེད་པ་པོ་མངོན་སུམ་དང་རྗེས་སུ་
[41b.6]དཔག་པ་ཡང་འདུས་པ་ཁོ་ན་ཡིན་ཏེ། རེ་རེ་ནི་མ་ཡིན་པར་བསྟན་པ་ནི། དེ་ནི་གཉི་ག་ཚད་མ་ཉིད་ཅེས་བྱ་བའོ། །དེ་ཉིད་མངོན་སུམ་མམ་ཞེས་བྱ་བ་ནི་རང་གི་འདོད་པའོ། །ཡང་ན་རྗེས་དཔག་ཉིད་ཅེས་བྱ་བ་ནི་ཤཱཀྱ་བློའིའོ། །འོད་ལ་ནོར་བུའི་ཤེས་པ་ནི། གཞན་
[41b.7]སྣང་བ་དང་ཁྱད་པར་མེད་པའི་སྣང་བ་ཙམ་མ་ཡིན་པར་བསྟན་པ་ནི། ནོར་བུ་སྣང་བའི་ཞེས་བྱ་བའོ། །སྣང་བ་ལ་ཁྱད་པར་མེད་པ་ལ་ཇི་ལྟར་ཡུལ་གཞན་ལ་ཡུལ་དེ་ཁོ་ན་ཞེས་གཞན་དུ་ཇི་ལྟར་ཡིན་སྙམ་དུ་སེམས་པ་ལ། དེ་ལ་ལ་ལར་ཞེས་བྱ་བ་སྟེ། འཁྲུལ་པ་ཉིད་དུ་
[42a]
[42a.1]ཡང་ཁྱད་པར་མེད་དོ། །སྤྱིའི་རྗེས་སུ་དཔག་པ་ཞེས་བྱ་བ་ནི་ཐ་དད་པར་བྱས་པ་ལའོ། །ཇི་ལྟར་དེ་ཁོ་ན་ཉིད་རིག་པ་པོའི་བསམ་པས་རྗེས་སུ་དཔག་པ་ནི། བདག་ཉིད་ཀྱི་རྣམ་པ་ལ་ཕྱི་རོལ་དུ་མངོན་པར་ཞེན་པས་འཁྲུལ་པ་ཡིན་པ་དེ་བཞིན་དུ། 
[42a.2]མངོན་སུམ་རྣམ་པ་ལ་མངོན་པར་ཞེན་པར་མི་བྱེད་དོ་སྙམ་དུ་སེམས་པ་ལ། གང་ལ་དོན་གྱི་ནུས་པ་ལ་ཞེས་བྱ་བའོ། །མངོན་པར་ཞེན་པ་མེད་པའི་བློ་ནི་དོན་གྱིས་ནུས་པས་དོན་འཛིན་པར་བྱེད་པའི་མངོན་སུམ་ཡིན་གྱི་ངོ་བོ་གཞན་མདུན་དུ་བྱས་པ་མ་ཡིན་ལ་དོན་ཡང་བདག་ཉིད་འཛིན་པའི་དོན་དུ་
[42a.3]བློ་ལ་བདག་ཉིད་གཞན་གྱིས་བར་དུ་ཆོད་པར་བྱེད་པ་ཞེས་བྱ་བ་བསྟན་པ་ནི། དེ་ལྟ་ཞེས་བྱ་བའོ། །རང་དབང་ཅན་ནི་བར་དུ་མ་ཆོད་པ་ཅན་ནོ། །དེ་ཉིད་ཅེས་བྱ་བ་ནི་མངོན་སུམ་པའོ། །རྟོགས་པར་བྱ་བ་གང་ལ་བློའམ་དོན་ནི་ངོ་བོ་གཞན་ཉེ་བར་བྱེད་པ་ལྐོག་ཏུ་གྱུར་པ་ཡིན་ནོ་ཞེས་
[42a.4]བསྟན་པ་ནི། དེ་ལས་གཞན་དངོས་ཞེས་བྱ་བའོ། །དེའི་རྣམ་པ་ཉིད་ཀྱིས་སྐྱེ་བ་ལས་ཐ་དད་པའི་བློའི་བྱ་བའམ། ངོ་བོ་གཞན་མདུན་དུ་བྱས་པ་མ་ཡིན་པར་བསྟན་པ་ནི། དེའི་རྣམ་པ་ཅན་དུ་ཞེས་བྱ་བའོ། །དེ་དག་གཉི་ག་གཞན་ལ་ཡིན་པར་བསྟན་པ་ནི། གང་ལ་མངོན་མཐོང་བ་
[42a.5]ཞེས་བྱ་བའོ། །དབང་པོའི་བྱ་བ་མེད་པའི་ཕྱིར་ལྐོག་ཏུ་གྱུར་པ་ཐོབ་པ་དེ་ནི་སངས་རྒྱས་པ་རྣམས་མི་འདོད་པ་ཡིན་ནོ་ཞེས་ཟེར་བ་ནི་དེ་ནི་དེ་ལྟར་ནི་དབང་པོའི་བྱ་བ་མེད་པས་ལྐོག་ཏུ་གྱུར་པ་ཉིད་དུ་མི་འདོད་པའོ། །གང་གི་ཕྱིར་དངོས་པོའི་ངོ་བོ་མཐོང་བ་དང་ལྐོག་ཏུ་གྱུར་པའི་ཡུལ་ཉིད་ཀྱང་འགལ་
[42a.6]བ་ཅན་ཡིན་ནོ་ཞེས་ཟེར་བ་ནི། དེའི་ཕྱིར་ཞེས་བྱ་བའོ། །གལ་ཏེ་ལྐོག་ཏུ་གྱུར་པ་སྣང་བ་མ་ཡིན་པའི་ཡུལ་ཤེས་པ་གང་གི་ཡིན་པ་དེ་སྟེ། དངོས་པོ་མཐོང་བ་ནི་དངོས་པོ་མཐོང་བ་མ་ཡིན་པའོ། །དངོས་པོ་མཐོང་བར་ཡང་ལྐོག་ཏུ་གྱུར་པའི་ཡུལ་ཅན་ཉིད་དུ་མི་འགྱུར་བར་ཟེར་
[42a.7]བ་ནི། རྟོགས་པ་ཞེས་བྱ་བའོ། །འདི་ཉིད་བཤད་པ་ནི། གལ་ཏེ་རྟོགས་ན་ཞེས་བྱ་བའོ། །ཕྱེད་སྔ་མ་བཤད་པ་ནི། །དངོས་པོ་ལ་རེག་པ་མ་ཡིན་པ་ཞེས་བྱ་བའོ། །ལན་ནི་སྤྱིའི་ཡུལ་ཅན་ཡིན་ན་ཞེས་བྱ་བའོ། །སྤྱི་སྣང་ཞིང་ཁྱད་པར་མི་སྣང་བ་ཡིན་ན་ཡུལ་ལྐོག་ཏུ་
[42b]
[42b.1]གྱུར་པ་ཡིན་ནོ་སྙམ་དུ་སེམས་པ་ནི། འོན་ཏེ་སྤྱི་འབའ་ཞིག་ཅེས་བྱ་བའོ། །འདིར་ཡང་ཞེས་བྱ་བ་ནི་ལན་ནོ། །ཇི་ལྟར་དེ་ཡུལ་ཉིད་ཡིན་པ་ནི་དོན་ཡུལ་ཡིན་ཏེ་ཞེས་འདྲི་བ་ཡིན་ནོ། །དེ་ཡང་ཞེས་བྱ་བ་ནི་ལན་ཡིན་ནོ། །གལ་ཏེ་རང་གི་ངོ་བོས་རྟོགས་པ་མ་ཡིན་པ་དེ་བཞིན་གྱིས་
[42b.2]རྟོགས་བཞིན་པ་ཡང་ཡོད་དོ་ཞེས་ཅི་ལས་ཡིན། དེ་ལྟར་རྟོགས་ཀྱང་གཙོ་བོ་ལ་སོགས་པ་ནི་ཡོད་པ་མ་ཡིན་ནོ་ཞེས་བསྟན་པ་ནི། མ་མཐོང་བདག་ཉིད་ངོ་བོ་དེ། །ཞེས་བྱ་བ་སྟེ། མ་མཐོང་བའི་རང་བཞིན་གྱི་ངོ་བོའོ། །གཞན་ལས་རྟོགས་པ་ཡིན་ལ་ཐལ་ཆེས་པར་འགྱུར་བ་སེལ་བ་ཡིན་
[42b.3]ཏེ། དེ་རྟོགས་པའི་རྟེན་ཏེ། དམིགས་པས་འབྲེལ་པ་ཅན་གལ་ཏེ་ངེས་པ་ཡིན་ན་དེ་ལྟར་འགྱུར་བར་བསྟན་ཏེ། གོ་བྱེད་ཉིད་ནི་རྟོགས་པའི་རྟེན་ཏེ། དེ་ཚེ་ཞེས་བྱ་བ་ནི་རང་བཞིན་གྱི་འབྲེལ་པའི་རྟགས་ཀྱི་མཚན་ཉིད་དོ་ཞེས་བསྟན་པར་འགྱུར་རོ། །གཞན་དག་ན་རེ་དེ་རྟེན་ནི་བསྒྲུབ་
[42b.4]བྱའི་རྟེན་ཆོས་ཅན་དང་འབྲེལ་པ་ཅན་ཞེས་བྱ་བ་ནི་ཕྱོགས་ཀྱི་ཆོས་ཉིད་དེ། ཆོས་ཅན་དེ་དག་གང་གི་རྟེན་ཡིན་པའི་བསྒྲུབ་བྱའི་ཆོས་དེ་དང་འབྲེལ་པ་ཅན་དུ་ངེས་པའི་ཕྱིར་མེད་པ་མི་འབྱུང་བར་བསྟན་ཏོ་ཞེས་སེམས་པ་ཡིན་ནོ། །དེ་ཉིད་བསྟན་པ་ནི་རྟེན་དེ་དང་ཞེས་བྱ་བའོ། །
[42b.5]ཇི་ལྟར་ཞེས་བྱ་བའི་དྲི་བ་བཤད་པ་ནི། འབྲེལ་པ་ཅན་ལས་དྲན་པ་ཉིད་ཅེས་བྱ་བའོ། །དེ་ལྟ་བུ་ཉིད་དུ་མཐོང་བའི་ཕྱིར་རོ་ཞེས་བྱ་བའི་ལན་གྱི་ཤེས་པ་ནི་མ་ཡིན་ཏེ། འབད་རྩོལ་ལ་སོགས་པས་ཞེས་བྱ་བའོ། །ཐམས་ཅད་ཀྱི་ཚེ་ཡང་ཞེས་བྱ་བ་ནི་ཉེ་བར་མཚོན་པ་ཡིན་པའི་
[42b.6]ཕྱིར་ཐམས་ཅད་ལ་ཡང་ཞེས་བྱ་བ་ཡང་འཐོབ་བོ། །དེའི་ཕྱིར་འདྲ་བའི་རང་གི་ངོ་བོ་ཐམས་ཅད་ལ་ཐམས་ཅད་དུ་ཡང་ཡིན་ནོ། །དུ་བ་ནི་ཞེས་བྱ་བ་འདིས་ལྐོག་ཏུ་གྱུར་པའི་འདྲ་བ་རྟོགས་བཞིན་པ་ནི་རང་གི་ངོ་བོས་ཀྱང་ངེས་པ་ཅན་ནི་མ་ཡིན་ནོ་ཞེས་བྱ་བའི་དོན་ཏོ། །མཐོང་བ་དེ་དང་དེ་འདྲ་
[42b.7]བ་ཡིན་ཏེ་དོན་དེ་བྱེད་པ་ཉིད་ཀྱིས་སམ། གཞན་དུ་ཡང་རུང་བ་མངོན་སུམ་ཡིན་ཏེ། གཞན་དུ་མི་འཇུག་པའི་ཕྱིར་བསྟན་པ་ནི། དེ་དང་འདྲ་བ་དེས་ཞེས་བྱ་བ་སྟེ། ད་ལྟར་བས་ཞེས་བྱ་བའི་དོན་ཏོ། །དེ་དང་འདྲ་བ་ཞེས་བྱ་བ་ནི་མཐོང་བ་དང་འདྲ་བས་སོ། །དེ་ལ་ཞེས་བྱ་བ་ནི་དེའི་དོན་
[43a]
[43a.1]བྱེད་པ་ཅན་གྱི་ད་ལྟར་བ་ལའོ། །འདིས་ཀྱང་མངོན་སུམ་དང་དེ་དང་འདྲ་བ་འཛིན་པའི་ཕྱིར་རྗེས་སུ་དཔག་པ་མཚུངས་པར་བསྟན་པ་ནི། དེ་ལྟ་བུ་ཉིད་ཅེས་བྱ་བའོ། །གལ་ཏེ་ཡང་དེ་དང་འདྲ་བ་རང་གི་ངོ་བོས་རྟོགས་པ་མ་ཡིན་ཡང་དེ་དང་འབྲེལ་པ་ཅན་རྟོགས་
[43a.2]པ་ཡིན་པར་བསྟན་པ་ནི། འབྲེལ་པ་ལས་ཀྱང་ཞེས་བྱ་བའོ། །འབྲེལ་པ་ཉིད་བསྟན་པ་ནི། འབྲས་སོགས་རྟགས་ནི་ཞེས་བྱ་བ་སྟེ། འདིས་ནི་མེད་ན་མི་འབྱུང་བར་བཤད་པ་ཁས་ལེན་པ་ཡིན་ནོ། །འབྲས་བུ་ཉིད་དུ་ཞེས་བྱ་བ་ནི་ཤིང་ཤ་པ་ཉིད་ལའོ། །རྒྱུ་ཉིད་དུ་ཞེས་བྱ་བ་ནི་
[43a.3]དུ་བ་ལ་སོགས་པའི་འོ། །ཡོད་པའི་ཕྱིར་སྐད་ཅིག་པ་ཉིད་དོ་ཞེས་བྱ་བ་འདི་ལ་ཡང་འདྲ་བ་ཉིད་རྟོགས་པ་ཁོ་ན་ཡིན་ནོ་ཞེས་བསྟན་པ་ནི། དེ་ནི་འདི་ཡིན་ཏེ་ཞེས་བྱ་བའོ། །གཞན་གྱི་ཡང་ཞེས་བྱ་བ་ནི་དངོས་པོའོ། །འབྲས་བུ་ལས་འདྲ་བ་ཉིད་རྟོགས་པ་ཡིན་གྱི་རང་བཞིན་ལས་ནི་མ་ཡིན་ཏེ། 
[43a.4]དཔེ་མེད་པའི་ཕྱིར་རོ་ཞེས་ཁ་ཅིག་ཟེར་བ་ལ། དེ་སེལ་བ་བསྟན་པ་ནི། རྗེས་སུ་དཔག་པའི་རྟོག་པ་མཐའ་དག་ཅེས་བྱ་བ་སྟེ། དེ་ལ་བརྟེན་ནས་མི་བསླུ་བ་ཅན་ནོ་ཞེས་བྱ་བར་འབྲེལ་ཏོ། །ཇི་ལྟར་མཐོང་བ་དྲན་པ་ཚད་མ་ཡིན་ཏེ། དཔེ་མེད་པའི་དོན་ཡིན་ནོ་ཞེས་བྱ་བའི་དོན་ཡིན་ན་ཇི་ལྟ་བ་མ་
[43a.5]ཡིན་པ་མཐོང་བ་ཚད་མ་མ་ཡིན་པར་འགྱུར་བར་ཟེར་བ་ནི། གལ་ཏེ་མཐོང་བ་འཁྲུལ་པ་ཞེས་བྱ་བའོ། །མཐོང་བ་ནི་རང་རིག་པར་མཐར་ཐུག་པའི་ཕྱིར། ཇི་ལྟར་མཐོང་བ་གཞན་དུ་དྲན་པ་མི་སྲིད་པར་བསྟན་པ་ནི་མཐོང་བ་ལས་འཁྲུལ་པ་དེ་ཡང་ནི་ཞེས་བྱ་བའོ། །མཐོང་བ་ཡལ་བར་བོར་བ་
[43a.6]ཡང་དྲན་པ་ཁོ་ནས་ཕྱི་རོལ་གྱི་ཡུལ་དུ་རྣམ་པར་གཞག་པ་ཡིན་ལ། ཇི་ལྟར་གཞག་པ་དྲན་པ་ཚད་མ་ཡིན་གྱི་གཞན་དུ་ནི་ཚད་མ་ཡིན་པར་བསྟན་པ་ནི་དྲན་པ་དེ་ཡང་ཞེས་བྱ་བའོ། །ཉེར་མཚོན་དག་ལས་ཞེས་བྱ་བ་ནི་ངེས་པ་དག་ལས་སོ། །རང་གི་ངོ་བོས་རྟོགས་པ་ཇི་ལྟ་བ་དེ་བཞིན་རང་
[43a.7]གི་ངོ་བོ་དང་མ་འབྲེལ་བ་ལས་ཀྱང་མ་ཡིན་ནམ། ཇི་ལྟར་རང་གི་ངོ་བོ་རྗེས་སུ་དཔག་པས་རྟོགས་པ་མ་ཡིན་ཞེས་ཟེར་བ་ལ། དེ་ཚེ་གོ་བྱེད་རྗེས་སུ་འགྲོ། །ཞེས་བྱ་བས་སོ། །འབྲེལ་པ་འཛིན་པའི་དུས་སུ་མཐོང་བ་དང་འདྲ་བ་ནི་རྗེས་སུ་དཔག་པར་བྱ་བ་ལ་གོ་བྱེད་ཡིན་ཞིང་གོ་བྱ་ཡང་ངོ་། །དེས་
[43b]
[43b.1]ན་དེའི་དུས་ཅན་གྱིས་འདི་ལ་ཁྱབ་པ་ཡིན་པའི་ཕྱིར། གོ་བར་བྱེད་པའི་རྗེས་སུ་འགྲོ་བ་དེ་དང་འདྲ་བ་ནི་དེའི་སྤྱི་ཉིད་དུ་རྟོགས་པ་ནི་རང་གི་ངོ་བོས་སོ་ཞེས་བྱ་བའི་དོན་གོ་བྱེད་ཡོད་ན་ངེས་པ་ཡིན་ལ། གོ་བྱ་ནི་གོ་བྱེད་ཀྱི་རྗེས་སུ་འགྲོ་བ་ཡིན་ནོ། །དེ་ལ་ཡང་སྤྱིའོ་ཞེས་བཤད་པ་ལ་ཁྱད་པར་ཉིད་
[43b.2]ཅིའི་ཕྱིར་མ་ཡིན་ཞེས་བྱ་བར་ནི་རིགས་པར་བསྟན་པར་མི་འགྱུར་རོ། །འབྲེལ་པ་འཛིན་པ་ལ་ལྟོས་པ་མེད་པར་ལུང་དང་དོན་གྱི་གོ་བ་ལ་སོགས་པ་ནི་རང་གི་ངོ་བོས་སམ། གཞན་དུ་ཡང་རང་གི་གོ་བྱེད་མ་ཡིན་པར་བསྟན་པ་ནི། དེས་ན་ལྐོག་གྱུར་ཅེས་བྱ་བའོ། །གོ་བྱེད་ཀྱི་རྗེས་སུ་འགྲོ་བ་
[43b.3]ཡང་དེ་ཡིན་ལ། སྤྱིའི་ངོ་བོ་ཡང་དེ་ཡིན་པའི་རྒྱུ་དེས་ན། རྟོགས་པ་ནི་ལྐོག་ཏུ་གྱུར་པའི་དོན་གྱིའོ། །གོ་བྱེད་སྤྱི་ནི་གོ་བྱ་ཁྱད་པར་ལ་མ་ངེས་སོ་ཞེས་བསྟན་པ་ནི། གོ་བར་བྱེད་པ་དེའི་གཞན་གྱི་དབང་ཞེས་བྱ་བ་སྟེ། རྟགས་ཀྱི་ཁྱད་པར་ཉེ་བར་མཚོན་ན་གོ་བྱེད་ཀྱི་རྣམ་པ་ཐམས་ཅད་
[43b.4]རྟོགས་པ་ཡིན་ནོ། །དེ་ཡང་ཞེས་བྱ་བ་ནི་རྗེས་སུ་དཔག་པའོ། །དྲན་པ་ཉེ་བར་གཞག་པ་ལ་སོགས་པ་བསྒོམ་པའི་ལམ་ནི་ལུང་མེད་ན། མི་རྟོགས་པ་མ་ཡིན་ནམ། ལུང་དང་རིགས་པས་རྣམ་དཔྱོད་པས་ཞེས་གསུངས་པས་སོ། །བདེན་ཏེ་དེའི་དོན་ཡང་རིགས་པ་དང་འབྲེལ་བ་
[43b.5]ཁོ་ན་ཡིན་ནོ། །གལ་ཏེ་ཡང་ལུང་ལས་ཐོག་མར་དེ་རྟོགས་པར་རིགས་པ་མ་ཡིན་ཡང་ཚད་མ་ཁོ་ན་ཡིན་པའི་ཕྱིར། རྗེས་སུ་དཔག་པ་ལས་གཞན་པ་ལས་དབང་པོ་ལས་འདས་པ་རྟོགས་པ་མ་ཡིན་པར་བསྟན་པ་ནི། འབྲེལ་པ་ཅན་གྱི་ཆོས་ལས་ནི་ཞེས་བྱ་བ་སྟེ། ལུས་ལ་སོགས་པ་ལ་ཆགས་པ་
[43b.6]ནི་ཡུལ་གཞན་ལ་གཉེན་པོ་བརྟེན་ཀྱང་རྒྱབ་ཀྱིས་ཕྱོགས་པ་ཐོབ་པར་མི་འགྱུར་ལ་དང་པོ་ནས་དེའི་བསམ་པ་དང་ལྡན་པ་ཁོ་ན་ཡིན་པའི་ཕྱིར་རོ། །དེའི་ཕྱིར་ཤེས་པ་ཐམས་ཅད་ལ་སྔར་རམ་ཕྱིས་ཀྱང་རུང་། འབྲེལ་པ་ཅན་མཐོང་བ་ཚད་མ་ཡིན་གྱི་གཞན་དུ་ནི་མ་ཡིན་ནོ་ཞེས་བྱ་བའི་དོན་ཏོ། །
[43b.7]གནས་གསུམ་པར་འཕོ་བ་ན་ལུང་ཚད་མ་ཡིན་ནམ་ཞེས་ཟེར་བ་ལ། མངོན་སུམ་ལྐོག་ཏུ་གྱུར་པ་དག་ལས་ཞེས་བྱ་བ་སྟེ། དེ་ཡང་གཙོ་བོའི་དོན་ལ་མི་བསླུ་བ་བསྒྲུབ་པའི་བསྒོམ་པ་དང་། ཚོགས་པ་གཅིག་ལ་རག་ལས་པའི་ཤེས་པའི་རྒྱུ་རྗེས་སུ་དཔག་པ་ཁོ་ན་ཞེས་བྱ་བའི་དོན་ཏོ། །
[44a]
[44a.1]རྗེས་སུ་དཔག་པའམ་རྗེས་སུ་དཔག་པ་ཉེ་བར་འཇོག་པ་ཡང་རྗེས་སུ་དཔག་པ་ཁོ་ནའོ་ཞེས་བྱ་བའི་ཐ་ཚིག་གོ། །དེ་དེ་ལྟར་ཚད་མ་རྣམ་གཉིས་ཞེས་བྱ་བ་ལ་སོགས་པས་མཚན་ཉིད་མི་མཐུན་པའི་རྣམ་པ་གཉིས་ཉམས་སུ་མྱོང་བཞིན་པ་ལས། ཐ་དད་པའི་
[44a.2]ཉམས་སུ་མྱོང་བ་གཅིག་མ་ཡིན་ཞིང་གཞན་དུ་ཡང་མ་ཡིན་ནོ་ཞེས་བྱ་བ་ཉིད་ཡིན་གྱི། གཉི་གའི་བདག་ཉིད་ཀྱི་གཅིག་ནི་ནམ་ཡང་མ་ཡིན་ན། གང་གིས་དེའི་ཡུལ་ལ་གསུམ་པར་འགྱུར། དེ་བཞིན་དུ་རང་གི་མཚན་ཉིད་ཁོ་ན་གཅིག་མ་ཡིན་ན། གང་གིས་གཅིག་ཁོ་ན་ཚད་མར་འགྱུར་
[44a.3]ཞེས་བྱ་བ་འདིས་གསུམ་ཉིད་དམ་གཅིག་ཀྱང་གཞལ་བྱ་རྣམ་པ་གཉིས་ཀྱིས་བཀག་པ་ཡིན་ནོ་ཞེས་བསྟན་པ་ནི། གཞལ་བྱ་གཉིས་ནི་མཐོང་བའི་ཕྱིར། །ཞེས་བྱ་བ་སྟེ། གཞལ་བྱ་གཞན་མེད་པའི་ཕྱིར་ཚད་མ་གསུམ་པ་ལ་སོགས་པ་མེད་པར་སྔར་བསྟན་པ་ཡིན་ལ། འདིར་ནི་གཞན་མེད་
[44a.4]ཀྱང་གཉིས་པོ་དེས་གཅིག་ཏུ་གྱུར་པའི་གསུམ་པ་འཕངས་པ་མ་ཡིན་ནོ་ཞེས་བྱ་བ་ནི་ཁྱད་པར་རོ། །འགྲེལ་པར་ཡང་དེ་ལྟ་བུའི་དོན་དུ་བཤད་པར་བྱའོ། །གསུམ་ལ་སོགས་པ་ཡང་མ་ཡིན་ནོ་ཞེས་བྱ་བའི་སོགས་པའི་སྒྲ་ནི་བག་མེད་པས་བརྗོད་པའམ་ཡང་ན་གཉི་ག་མ་ཡིན་པ་ལ་
[44a.5]སོགས་པ་སྡུད་པའི་དོན་དུའོ། །དེ་ལ་རེ་ཞིག་རང་གི་མཚན་ཉིད་གཅིག་པོ་ཁོ་ན་སྤྱི་དང་ཁྱད་པར་རྟོགས་པའི་ཡུལ་ཡིན་པའི་ཕྱིར། གཞལ་བྱ་གཉིས་པོ་མེད་དོ་སྙམ་དུ་སེམས་པ་ནི་འོན་ཏེ་སྤྱི་དང་ཁྱད་པར་ཞེས་བྱའོ། །སྤྱི་མེད་པས་གཞལ་བྱ་ཐ་དད་པ་མ་ཡིན་པའི་ཕྱིར། རང་གི་
[44a.6]མཚན་ཉིད་གཅིག་པོ་ཁོ་ན་རྣམ་པ་གཉིས་སུ་རྟོགས་པ་ཡིན་ནོ་ཞེས་ཟེར་བ་ནི། མེད་པས་གཞལ་བྱ་མ་ཡིན་ཕྱིར། གཅིག་ཉིད་ཅེས་བྱ་བའོ། །མཚན་ཉིད་ནི་མེད་པ་ཉིད་ཅེས་བྱ་བ་ནི་ངོ་བོའོ། །གཞལ་བྱ་མ་ཡིན་པ་ཉིད་དུ་བསྒྲུབ་པ་ལ་མ་ངེས་པ་ཡིན་ཏེ། མེད་པ་གཞལ་བྱ་ལ་ཡང་
[44a.7]ཡོད་པའི་ཕྱིར་རོ་ཞེས་བསྟན་པ་ནི་མ་ངེས་པ་ཉིད་དམ་ཞེས་བྱ་བའོ། །མེད་པ་ནི་མེད་པའི་ངོ་བོ་སྟེ་གཞན་གྱི་གཞལ་བྱ་ཞེས་བསྟན་པ་ནི་མེད་པ་ཡང་ཞེས་བྱ་བའོ། །སྤྱིའི་ཡུལ་ལ་རྗེས་སུ་དཔག་པ་ཚད་མ་མ་ཡིན་དུ་ཟིན་ཀྱང་། མེད་པར་ངེས་པའི་ངོ་བོ་ནི་གཉིས་པ་ཐོབ་པ་ཁོ་ན་སྟེ། དེ་རྗེས་སུ་
[44b]
[44b.1]དཔག་པའམ་གཉིས་པར་འགྱུར་རོ་ཞེས་བྱ་བ་ལ་ཁྱད་པར་མེད་པར་བསྟན་པ་ནི། དེ་ངེས་ཚད་མ་གཉིས་པ་ཉིད། །ཅེས་བྱ་བ་སྟེ། གལ་ཏེ་ཡོད་པ་གསལ་བར་བྱེད་པའི་དབང་པོ་ནི་དེའི་ཁྱད་པར་དང་ལྡན་པ་མེད་པ་ཡང་གསལ་བར་བྱེད་པ་ཡིན་ཏེ་བྱ་བ་དང་ལྡན་པའི་དབང་པོ་ལ་དེ་རྟོགས་
[44b.2]པ་མཐོང་བའི་ཕྱིར་རོ་སྙམ་དུ་སེམས་པ་ལ། མེད་པ་དབང་སྐྱེས་བློ་མིན་ཏེ། །ཞེས་བྱ་བ་སྟེ། དེས་དབེན་པ་མཐོང་བ་ལས་དེ་དྲན་ན་དེ་མེད་པའི་ངེས་པ་སྐྱེ་བ་ཡིན་གྱི་དབང་པོ་ལས་སྐྱེས་པའི་བདག་ཉིད་རང་ལ་ཁྱད་པར་གཞན་དུ་སྒྲོ་འདོགས་པས་ལྟོས་པ་མ་ཡིན་ནོ། །དྲན་པས་ཕན་
[44b.3]བཏགས་པའི་དབང་པོ་ཉིད་མེད་པའི་ཤེས་པའི་རྒྱུ་མ་ཡིན་ནམ་ཞེས་ཟེར་བ་ལ། དོན་གྱི་སྟོབས་ལས་ཞེས་བྱ་བ་སྟེ། དོན་གྱི་ཉེ་བ་དང་ཉེ་བ་མ་ཡིན་པ་དག་ལས་སྣང་བའི་དབྱེ་བ་དང་འབྲེལ་པའི་ཤེས་པ་དེ་ནི་དེའི་བསྐྱེད་བྱ་ཡིན་གྱི། མེད་པའི་ཉེ་བ་དང་ཅིག་ཤོས་དག་ལས་དེའི་སྣང་བའི་
[44b.4]དབྱེ་བ་ཅན་གྱི་ཤེས་པ་ནི་མ་ཡིན་ཏེ། ཁྱད་པར་མེད་པར་དམིགས་པའི་ཕྱིར་རོ། །དོན་ནི་ཤེས་པ་ལ་དམིགས་པ་ཉིད་ཁོ་ན་སྐྱེད་བྱེད་ཉིད་ཡིན་པ་མེད་པ་ལ་ཡང་འདི་ལ་ཁྱད་པར་མེད་དོ་སྙམ་དུ་སེམས་པ་ལ། དོན་གྱི་ནུས་པ་ལ་ཞེས་བྱ་བ་སྨོས་ཏེ། ཉེ་བ་དང་ཅིག་ཤོས་ཀྱི་བསྐྱེད་བྱ་སྣང་
[44b.5]བའི་དབྱེ་བ་མེད་པས་དེ་ལ་དམིགས་པ་ཙམ་གྱིས་དོན་གྱི་བསྐྱེད་བྱ་ཉིད་ཀྱི་དུ་བ་ལས་མེ་རྟོགས་ན་མཐོང་བ་དང་ཐལ་བ་ནི་དུས་ཀྱིས་བར་དུ་ཆོད་ཀྱང་རགས་པས་ཕྲ་མོའི་ཤེས་པ་ལ་རང་བཞིན་གྱིས་བསྐལ་པ་ཡིན་ཡང་དབང་པོ་བསྐྱེད་བྱ་ཉིད་དུ་འགྱུར་རོ། །གང་གི་ཕྱིར་དེའི་ཚེ་དབང་པོའི་
[44b.6]བྱ་བ་མེད་པ་ནི་མ་ཡིན་ནོ། །དེ་ལ་གཞན་དུ་འཇུག་པའི་དབང་པོ་ཡིན་ནོ་ཞེས་འདི་ལ་ཡང་ཅིས་མི་འདོད། ཉེ་བ་དང་ཅིག་ཤོས་དག་ལས་སྣང་བ་ལ་ཁྱད་པར་མེད་པ་ནི་དེའི་བསྐྱེད་བྱ་ཉིད་ལ་རྒྱུ་ནི་འདི་ལ་ཁྱད་པར་མེད་དོ། །གལ་ཏེ་གང་གི་མེད་པ་འདི་ཡིན་པ་དེ་ནི་དེའི་ཁྱད་པར་ཅན་
[44b.7]མངོན་སུམ་གྱི་ཡུལ་མ་ཡིན་ལ་འོ་ན་ཅི་ཞེ་ན། ཡུལ་ཉེ་བ་ལ་སོགས་པ་དེས་དབེན་པའི་ཕྱིར་བར་དུ་ཆོད་པ་རྟོགས་པའི་སྐྱོན་ཡོད་དོ་ཞེས་ཟེར་བ་ནི། འོན་ཏེ་ས་ཕྱོགས་དབེན་པ་དམིགས་པ་ཉིད་ལས་ཞེས་བྱ་བའོ། །གཅིག་གི་རིགས་པ་ཁོ་ནའི་མི་སྣང་བ་ལ་ལྟོས་ནས་མི་རིགས་པ་
[45a]
[45a.1]མ་ཡིན་ནམ་ཞེས་ཟེར་བ་ནི། དེ་ཉིད་ལས་གཞན་རིག་པ་ཉིད་ཅེས་བྱ་བའོ། །སྣང་བཞིན་པ་གཞན་མ་ཡིན་ན་གང་ལ་ལྟོས་ནས་དེ་གཞན་ཡིན། དེ་མི་སྣང་ན་གཞན་ཉིད་མི་འགྲུབ་བོ་ཞེས་བསྟན་པ་ནི། དེ་ལས་གཞན་ཉིད་དུ་ཞེས་བྱ་བའོ། །དེ་ཁོ་ན་ཉིད་
[45a.2]མེད་པའི་ཁྱད་པར་ཅན་མེད་པར་ངེས་པ་ལ་མངོན་སུམ་ཉིད་ལྡོག་པ་ལས་ཞེས་བྱ་བ་ནི་ལྡོག་པའི་ཕྱིར་རོ། །ལྡོག་པ་ནི་མེད་པར་ངེས་པར་བྱེད་དོ་སྙམ་དུ་སེམས་པ་ནི་འགལ་བ་སྟེ་མི་མཐུན་པ་ཡིན་ནོ། །ལོག་པ་སྟེ་མེད་པར་གྱུར་པས་ཡོད་པ་བཞིན་དུ་མེད་པར་ཡང་ངེས་པར་བྱེད་པ་མི་རིགས་སོ་ཞེས་
[45a.3]བྱ་བའི་དོན་ཏོ། །མངོན་སུམ་ལོག་པ་ནི་མ་ཡིན་གྱི་འོ་ན་ཅི་ཞེ་ན། དེའི་ལྡོག་པས་སྟེ་རབ་ཏུ་ལྡོག་པར་ནི་ངེས་པར་བྱེད་པ་ཡིན་ནོ། །དེ་ལ་སྨྲས་པ། མངོན་སུམ་ཉིད་ཅེས་བྱ་བའོ། །གཞན་སེམས་པ་ཅན་དུ་རྟོགས་པ་ཡོད་པ་མ་ཡིན་ནོ་ཞེས་བྱ་བ་ཅི་ལས་ཤེས་པར་བྱེད་ཅེས་ཟེར་བ་ལ། སྨྲས་
[45a.4]སོགས་ལ་ནི་ཞེས་བྱ་བ་སྟེ། དེའི་ངོ་བོ་ངེས་པ་ཅན་ནི་གཞན་སེམས་པ་ཅན་དུ་རྟོགས་པའི་ངེས་པའོ། །རྣམ་པ་ཅི་ཞིག་ལྟར་ཞེས་བྱ་བ་ནི་ཚད་མ་ཅན་མ་ཡིན་པའོ། །ཐབས་མེད་པ་ཁོ་ནའོ་ཞེས་བྱ་བ་ནི་ཚད་མ་མེད་པ་ཉིད་དོ། །དེ་ལྟར་རྟོགས་ན་གཞན་སེམས་པ་ཅན་དུ་རྟོགས་པར་
[45a.5]འགྱུར་བ་བསྟན་པ་ནི། དེ་ལྟ་ཡིན་ན་ཞེས་བྱའོ། །འོན་ཏེ་འདི་ཡང་ཞེས་བྱ་བ་ནི་གཞན་ལ་ཐབས་མེད་པར་བསྟན་པའོ། །གཞན་གྱིས་ཀྱང་ཞེས་བྱ་བ་ནི་འཇིག་རྟེན་རྒྱང་པན་པས་སོ། །མེད་པ་དང་རྒྱུ་དང་ཁྱབ་བྱེད་ལ་སོགས་པའི་ངེས་པ་ཡོད་པ་ནི་བདེན་ཡང་། དེ་ལྟ་བུ་ཚད་མ་ཡིན་
[45a.6]ན་ཐལ་ཆེས་པ་ཡིན་ནོ་ཞེས་ཟེར་བ་ལ། སླུ་མེད་ཕྱིར་ན་ཚད་མ་ཉིད། །ཅེས་བྱ་བའོ། །དེ་ཐམས་ཅད་མཁྱེན་པ་ཉིད་མ་ཡིན་པ་ལ་སྨྲ་བ་པོ་ཉིད་དམ་ཉིང་མཚམས་མི་སྦྱོར་བ་ལ་ཤི་བའི་སེམས་ཉིད་ཁྱབ་པ་ཡིན་ཡང་ངེས་པར་བྱེད་པ་མ་ཡིན་པ་མ་ཡིན་ན། དེས་ན་མི་སླུ་བའི་ཕྱིར་རོ། །ཇི་ལྟར་ཉེ་བར་
[45a.7]བསྟན་པ་ཚད་མ་མ་ཡིན་ནོ་སྙམ་དུ་སེམས་པ་ནི། ལ་ལ་དག་ཏུ་ཞེས་བྱ་བའོ། །སྨྲ་བ་པོ་ཉིད་ཀྱི་ཕྱིར་ཞེས་བྱ་བ་ཐམས་ཅད་མཁྱེན་པ་ཉིད་ལ་སོགས་པ་འགལ་བ་མ་ཡིན་ཞིང་། ཁྱབ་པར་བྱེད་པ་ལ་སོགས་པ་འགལ་བ་མ་ཡིན་པ་ལ་འབྲས་བུ་འགལ་བ་མ་ཡིན་ཞིང་དེས་ཁྱབ་པ་ཡང་མ་ཡིན་
[45b]
[45b.1]ནོ། །དེའི་ཕྱིར་ཐེ་ཚོམ་ཟ་བ་ཡིན་ལ་འབྲས་བུའམ། ཁྱབ་བྱའམ་འགལ་བའི་འབྲས་བུའམ་ཁྱབ་བྱ་ཞེས་བྱ་བའི་ངེས་པར་བསྟན་པ་ནི། རྟགས་ལ་ལོག་པར་མཐོང་བ་གང་གི་ཡིན་པ་དེའི་འདི་ལྟ་བུའི་རྟགས་དང་རྟགས་མ་ཡིན་པ་མཚུངས་པར་བྱེད་པས་རྟགས་ལས་ངེས་པ་མེད་པ་
[45b.2]ཡིན་གྱི། དཔྱོད་པར་བྱེད་པ་པོ་ལས་ནི་མ་ཡིན་ནོ། །དེ་ཡང་རེ་ཞིག་ཚོགས་པ་གཅིག་པར་མཚུངས་པ་ཡིན་ནོ་ཞེས་ཟེར་བ་ནི། ཚོགས་པ་གཅིག་ལ་རག་ལས་པ་ཉིད་ཀྱིས་ཞེས་བྱ་བའོ། །གལ་ཏེ་འགལ་བའི་འབྲས་བུའམ་ཁྱབ་བྱ་ཞེས་ཅི་ལས་ཡིན་གང་གི་ཕྱིར་དེ་ལ་རེས་འགའ་
[45b.3]འབྱུང་བ་ཉིད་ཀྱིས་དེའི་འབྲས་བུ་ཉིད་དམ་ཁྱབ་བྱ་ཉིད་མ་ཡིན་ཏེ། ཐལ་ཆེས་པའི་ཕྱིར་རོ་ཞེས་ཟེར་བ་ལ། གང་ལས་ནི་དངོས་པོ་ལས་ཏེ་དངོས་འགལ་ལའོ། །འདིའི་ནི་རྒོལ་བ་པོའིའོ། །རྟོགས་པ་གྲུབ་པ་ནི་ངེས་པ་ཉིད་དོ། །ངེས་པའི་ངོ་བོ་མི་མཐུན་པའི་ཕྱོགས་མ་ངེས་པ་ལས་
[45b.4]ལྡོག་པའི་དངོས་པོ་དེ་དེ་ལྟར་རྟོགས་པའི་ཡུལ་གྱི་འབྲས་བུའམ་ཁྱབ་བྱ་ཡིན་ནོ། །གང་གི་ཕྱིར་དེ་ལ་ངེས་པ་ནི་དེའི་འབྲས་བུ་མ་ཡིན་པའམ་ཁྱབ་བྱ་མ་ཡིན་པ་མ་ཡིན་ཏེ། ངེས་པ་ཉིད་ཁོ་ན་ལ་དེ་ལྟར་བརྗོད་པའི་ཕྱིར་རོ། །རྟོགས་པ་ཞེས་བྱ་བ་ནི་ངེས་པའི་ཡུལ་རྟོགས་པའོ། །དེའི་
[45b.5]ངོ་བོ་ཞེས་བྱ་བ་ནི་དེའི་རང་གི་ངོ་བོའོ། །དེའི་འབྲས་བུ་ཉིད་དམ་དེའི་ངོ་བོ་ཉིད་འདི་གྲུབ་ན་དེ་ངེས་པར་ཡོད་པ་ཡིན་ཏེ་དེ་མེད་ན་དེ་ཉིད་མེད་པའི་ཕྱིར་རོ་ཞེས་བསྟན་པ་ནི། རང་གི་རྒྱུའམ་ངོ་བོ་དག་ཅེས་བྱ་བའོ། །གལ་ཏེ་ཡང་སྨྲ་བ་པོ་ཉིད་ལ་སོགས་པ་ལས་དུ་བ་ལ་སོགས་པའི་རང་གི་ངོ་བོ་
[45b.6]ནི་བསྒྲུབ་བྱ་གཞན་ཉིད་ཁྱད་པར་མེད་ཀྱང་བསྒྲུབ་བྱའི་འབྲས་བུ་དང་ཁྱབ་བྱ་ཉིད་ཀྱི་དེ་ལས་ཁྱད་པར་ཡོད་པའི་ཕྱིར་གཞན་དུ་འདི་དག་གི་འབྲས་བུ་ཉིད་ལ་སོགས་པའི་ངོ་བོ་གཞན་ཉིད་ཀྱི་རྒྱུ་མཚན་གང་ཡིན་པ་དེ་དག་གི་མཚན་ཉིད་ཡིན་ནོ་ཞེས་བྱ་བར་སྦྱར་རོ། །འགྲེལ་པར་བཤད་པ་ནི་
[45b.7]གསལ་བ་ཁོ་ནའོ། །གལ་ཏེ་རེས་འགའ་རྒྱུའམ་རང་བཞིན་ཡིན་ཡང་། གཞན་གྱི་ཚེ་ཡང་དེ་ལྟར་ཡིན་པ་ཅི་ལས་ཤེ་ན། དེ་ལྟར་དོགས་པ་ཡིན་ན་ཞེས་བྱ་བའོ། །དེ་འདི་ལྟར་འབྲས་བུ་དང་ཁྱབ་བྱ་ཡོད་ན་རྒྱུ་དང་ཁྱབ་བྱེད་ཡོད་པར་བརྗོད་དེ། དེ་ཡོད་ན་ཡོད་པ་ཉིད་ཀྱི་ཕྱིར་རོ། །
[46a]
[46a.1]དེ་ཉིད་ཀྱི་ཕྱིར་དེ་དག་མེད་པར་ངེས་ན་འབྲས་བུ་དང་ཁྱབ་བྱ་དག་མེད་པར་ངེས་པར་བསྟན་པ་ནི། རང་གི་ངོ་བོའམ་ཞེས་བྱ་བའོ། །བལྟར་རུང་ཞེས་བྱ་བ་ནི་ངོ་བོའི་ཁྱད་པར་རོ། །མཐོང་བའི་རྒྱུ་ཞེས་བྱ་བ་ནི་རྐྱེན་གཞན་ཚང་བའོ། །བལྟར་རུང་མིན་པ་ཞེས་བྱ་
[46a.2]བ་ནི་རང་བཞིན་མི་དམིགས་པའོ། །དེ་དང་ལྡན་པ་ཞེས་བྱ་བ་ནི་རང་བཞིན་གྱི་རྒྱུ་དང་ལྡན་པའོ། །འདི་ལ་ཇི་སྐད་བསྟན་པ་དང་ལྡན་པ་ཞེས་ཟེར་བ་ནི་མི་རིགས་ཏེ། རྒྱུ་དང་ཁྱབ་པར་བྱེད་པ་མི་དམིགས་པ་དག་གིས་རུང་བ་མ་ཡིན་པའི་མི་དམིགས་པ་དང་ལྡན་པ་ཉིད་ཀྱི་མེད་པར་ངེས་པའི་
[46a.3]ཕྱིར་རོ། །འབྲེལ་པ་ཅན་ཡང་ཡིན་ལ་དེ་མེད་ཀྱང་ཡོད་ན་འགལ་བ་ཅི་ཡོད་ཅེ་ན། གང་གི་ཕྱིར་འདི་འབྲེལ་པ་ཅན་ཞེས་བྱ་བ་སྟེ། དེ་མེད་ན་མེད་པ་དང་ཡོད་པར་ཡང་འགལ་ལ་མེད་པ་ནི་འབྲེལ་ཡིན་ཞེས་བྱ་བའོ། །མཐོང་བ་ཙམ་ཁས་བླངས་ནས་ལྐོག་ཏུ་གྱུར་པ་གསལ་བར་བྱེད་ན་ཁས་བླངས་
[46a.4]པའི་ཁྱིམ་དང་སྐྱེད་མོས་ཚལ་ལ་སོགས་པ་ཡང་ཡུལ་གཞན་དུ་སོང་བ་མི་མཐོང་བའི་ཕྱིར་རོ་ཞེས་བསྟན་པ་ནི། སྤྱི་ཡི་བློ་ནི་ཚད་མིན་ན། །ཞེས་བྱ་བ་སྟེ་སྤྱིའི་བློ་ནི་ལྐོག་ཏུ་གྱུར་པའི་བློའོ། །དེ་མེད་པ་ནི་རང་གིས་ཁས་བླངས་པའི་ལྐོག་ཏུ་གྱུར་པ་དེ་ཡང་མེད་པར་འགྱུར་རོ། །ཕ་རོལ་གྱི་
[46a.5]དངོས་བཞིན་ནི་ཁོ་བོ་ཅག་འདོད་པའི་འཇིག་རྟེན་ཕ་རོལ་བཞིན་ནོ། །མ་མཐོང་བའི་ཁྱིམ་དང་སྐྱེད་མོས་ཚལ་ལ་སོགས་པ་ནི་ཡང་མཐོང་བ་དེའི་ཕྱིར་མ་མཐོང་བས་ཁྱད་པར་དུ་བྱས་པའི་མ་མཐོང་བ་ནི་མེད་པར་གོ་བར་བྱེད་ལ་འཇིག་རྟེན་ཕ་རོལ་ལ་ཡང་དུས་ཐམས་ཅད་དུ་མ་མཐོང་བ་ཡང་ཡོད་དོ་
[46a.6]ཞེ་ན་ཁྱོད་ཀྱིས་འདོད་པའི་དབང་པོ་ལ་སོགས་པ་ལ་ཡང་དུས་ཐམས་ཅད་དུ་མ་མཐོང་བ་ཡོད་དོ་ཞེས་བསྟན་པ་ནི། དེ་མིན་ཞེས་བྱ་བའོ། །གནས་སྐབས་གནས་སྐབས་སུ་མཐོང་དུ་ཟིན་ཀྱང་དེ་མེད་པའོ་ཞེས་བྱ་བ་ཡང་མི་རིགས་ཏེ། རྒྱུ་མེད་ན་མཐོང་བ་ཁས་བླངས་པ་འགལ་བའི་ཕྱིར་
[46a.7]རོ་ཞེས་བསྟན་པ་ནི། མེད་པར་རྟོགས་པ་ཡིན་ན་ནི། །ཞེས་བྱ་བའོ། །ཁྱིམ་དང་སྐྱེད་མོས་ཚལ་ལ་སོགས་པ་མ་མཐོང་བ་ནི་དེའི་ཚེ་མེད་པས་མ་རིག་ན་ཇི་ལྟར་ཁྱད་པར་དུ་བྱེད་ཅེས་ཟེར་བ་ལ། འོ་ན་གང་གི་ཚེ་ཞེས་བྱ་བའོ། །རུང་བ་ཉིད་ལ་ཞེས་བྱ་བ་ནི་རྒྱུ་རྣམས་ཀྱི་ནུས་པ་ལའོ། །ནུས་པ་
[46b]
[46b.1]ཡང་དེ་ཡོད་ན་ཡོད་པ་ཉིད་ཀྱིས་རང་བཞིན་གྱི་གཏན་ཚིགས་ཀྱིས་རྟོགས་ཀྱི། གཞན་གྱིས་ནི་མ་ཡིན་ནོ་ཞེས་བསྟན་པ་ནི། རང་བཞིན་གྱི་གཏན་ཚིགས་ཞེས་བྱ་བའོ། །བློ་ཡང་ཡིན་ལ་སྐྱེ་བ་ཡང་ཡིན་ཞེས་བྱ་བ་ནི། གཉིས་གཉིས་པ་ལ་གཅིག་བཞིན་པའི་ངོ་བོ་ཞེས་བསྟན་པ་ནི་སྐྱེ་བ་
[46b.2]དང་བློའོ་ཞེས་བྱ་བའོ། །འབྲས་བུ་མཐོང་བ་དང་ཞེས་བྱ་བ་ནི་རྗེས་སུ་འགྲོ་བས་སོ། །མིག་གམ་ནུས་པ་ཡང་རང་གི་མཚན་ཉིད་ཡིན་ལ། དངོས་པོ་ཡིན་པའི་ཕྱིར་མངོན་སུམ་ཁོ་ནར་རྟོགས་པ་མ་ཡིན་ནམ་ཞེས་ཟེར་བ་ནི། རང་གི་མཚན་ཉིད་ལ་སྟེ་གཟུང་བྱ་ལ་རྣམ་རྟོག་མེད་པའོ། །
[46b.3]རྟོག་པ་དང་བཅས་པའི་མངོན་སུམ་ནི་རང་གི་རྣམ་པ་ལ་དོན་དུ་ཞེ་ན་སྤྱིས་ཞེན་པར་བྱེད་ལ། མངོན་སུམ་གྱིས་རྟོགས་བྱ་ངེས་པ་བས་ནི་མི་གསལ་བར་བྱེད་པ་ཡིན་གྱི། འོན་ཀྱང་ཞེན་པར་བྱེད་པ་ཡིན་གྱི་ངོ་བོ་གཞན་གྱི་སྤྱི་གསལ་བར་བྱེད་པ་མ་ཡིན་པར་བསྟན་པ་ནི། རྣམ་རྟོག་མེད་པར་ཞེས་
[46b.4]བྱ་བའོ། །སྤྱིས་འཛིན་པར་རྗེས་སུ་དཔག་པ་ཁོ་ན་ཡིན་པར་བསྟན་པ་ནི། དེ་ལ་ཞེས་བྱ་བ་ནི་མིག་ལ་སོགས་པ་ལའོ། །དེ་འདི་ལྟར་རང་གི་མཚན་ཉིད་གཅིག་པོ་གཞལ་བྱ་ལ། རང་གི་མཚན་ཉིད་དང་སྤྱིའི་ཤེས་པའི་ཡུལ་ཡིན་པ་དེའི་ཕྱིར། ཤེས་པའི་དབྱེ་བ་ཁོ་ན་ཚད་མའི་དབྱེ་བ་
[46b.5]ཡིན་པས་གཅིག་ཉིད་ཚད་མ་ཡིན་ནོ་ཞེས་གསལ་ནས་ད་ལྟར་ནི་རང་གི་མཚན་ཉིད་དང་སྤྱིའི་ངོ་བོ་གཅིག་པའི་གཞལ་བྱ་གསུམ་པ་ཡོད་པའི་ཕྱིར་ཚད་མ་གསུམ་པར་འགྱུར་རོ་ཞེས་གསལ་བའི་དོན་དུ་ཉེ་བར་བཀོད་པ་ནི་གཞལ་བྱ་ངེས་ན་ཁ་དོག་ནི་ཞེས་བྱ་བའོ། །རང་གི་མཚན་ཉིད་ནི་མངོན་
[46b.6]སུམ་ཁོ་ནའི་ཡུལ་ཡིན་གྱི། སྤྱིའི་ནི་རྗེས་སུ་དཔག་པ་ཁོ་ནའི་ཡིན་ཏེ་རང་གི་མཚན་ཉིད་ཀྱི་ནི་ཁ་དོག་མི་རྟག་པ་ཉིད་སྤྱིའོ་ཞེས་ཁས་བླངས་པའི་ཕྱིར་རོ། །དེ་བློ་སྟེ་གཉིས་གའི་བདག་ཉིད་ཀྱི་བློ་མངོན་སུམ་ཡིན་ཏེ་སྤྱིའི་སྣང་བ་ཡིན་པའི་ཕྱིར་རོ། །རྗེས་སུ་དཔག་པ་ཡང་མ་ཡིན་ཏེ། ཁྱད་
[46b.7]པར་གྱི་ཆ་སྣང་བའི་ཕྱིར་དང་རྟགས་མེད་པའི་ཕྱིར་ཡང་ངོ་ཞེས་བསྟན་པ་ནི་ཞེས་བྱ་བའོ། །ཁྱད་པར་མཐོང་བ་ལ་ནི་རྟགས་ཡོད་ཀྱང་རྗེས་སུ་དཔག་པ་མ་ཡིན་ཏེ་སྤྱིའི་ཡུལ་མ་ཡིན་པའི་ཕྱིར་རོ། །དེ་བསྟན་པ་ནི། ཁྱད་པར་མཐོང་བ་རྟགས་དང་ནི། །ཞེས་བྱ་བའོ། །ཅིའི་ཕྱིར་སྤྱི་ཡུལ་མ་ཡིན་
[47a]
[47a.1]ཞེ་ན། དེ་དང་ལྷན་ཅིག་རྟགས་ཀྱི་འབྲེལ་པ་མི་འཛིན་པའི་ཕྱིར་རོ་ཞེས་བསྟན་པ་ནི། རྟགས་དང་ནི་ཞེས་བྱ་བའོ། །ཚད་མ་གཞན་པ་དེ་ནི་ཁྱད་པར་མཐོང་བ་སྟེ། མངོན་སུམ་ཡིན་ཏེ་དབང་པོ་ལས་སྐྱེས་པ་མ་ཡིན་པའི་ཕྱིར་རོ། །རྗེས་སུ་དཔག་པ་མ་ཡིན་ཏེ། 
[47a.2]སྤྱི་ཡུལ་མ་ཡིན་པས་འདིའི་ཤུགས་ཀྱིས་ཚད་མ་གཞན་གྲུབ་པ་ཡིན་ཞེས་ཟེར་བ་ནི། མང་པོ་ཉིད་དམ་ཞེས་བྱ་བའོ། །མངོན་སུམ་དང་ཁྱད་པར་མཐོང་བ་ཡང་གཅིག་ལའམ་ཁྱད་པར་ལ་ཞེས་བྱ་བ་འཆད་པར་འགྱུར་བའི་དགག་པ་དང་སྦྱར་བས་གནས་སྐབས་ཀྱི་མང་པོ་ཉིད་ཀྱི་རྟོག་པ་
[47a.3]དགག་པ་ཡིན་ཏེ། གཅིག་ཉིད་ཀྱིས་རྣམ་པར་བཅད་པའི་ཕྱིར་རོ། །དེ་སྨྲ་བ་ནི་དཔེར་ན་ཁྱད་པར་མཐོང་བའི་ཞེས་བྱ་བ་ནི་གཞལ་བྱ་ལའོ། །དེ་ལྟར་གཅིག་ཉིད་དང་གསུམ་ཉིད་གསལ་བར་མི་འགྱུར་ཞེས་ཟེར་བ་ནི་གཅིག་མ་ཡིན་པ་ཡང་མ་ཡིན་པ་ཁོ་ནའོ་ཞེས་བྱ་བའི་དོན་ཏོ། །
[47a.4]ཁྱད་པར་མཐོང་བའི་ཚད་མས་ཁྱད་པར་འཛིན་པའི་ཕྱིར་རོ། །བཤད་པ་གསུམ་པ་འཇུག་པ་ནི་གཅིག་ཉིད་ཁོ་ནའོ་ཞེས་བྱ་བའམ་གྱི་སྒྲ་ནི་འཇུག་པའམ་ཞེས་རྒྱུ་མཚན་གྱི་རྟོག་པས་མང་པོ་ཉིད་ཁོ་ནར་སྒྲུབ་པར་བྱེད་པ་དེ་ལ་ནི་གཅིག་ཉིད་དུ་སྒྲུབ་པ་མ་ཡིན་ཏེ་མང་པོ་ཉིད་དངོས་སུ་འགོག་པའི་
[47a.5]ཕྱིར་རོ། །དེའི་ཕྱིར་དྲང་བའི་དོན་ཉིད་ཡིན་ནོ། །ནུས་དང་ནུས་མིན་ཉིད་ཅེས་བྱ་བ་དྲང་བའི་དོན་ཉིད་ཡིན་ནོ། །ཐ་དད་པར་སྣང་བ་ཡང་མངོན་པར་ཞེན་པས་གཅིག་ཉིད་ཡིན་ནོ་སྙམ་དུ་སེམས་པ་ལ་ཟློས་པ་ཉིད་མ་ཡིན་པར་བསྟན་པ་ནི། བདེན་མོད་ཀྱི་འདི་ཡང་ཞེས་བྱ་བའི་རིགས་
[47a.6]པ་ཁོ་ན་ཡིན་པའི་ཕྱིར་ཟློས་པ་མ་ཡིན་ནོ། །ཁ་དོག་ཀྱང་མི་རྟག་པ་བཞིན་དུ་རྟོག་པའི་ཡུལ་སྤྱི་ཁོ་ནས་ཡིན་ནོ་ཞེས་བསྟན་པ་ནི། སྐྱོན་འདིར་ཐལ་བར་མི་འགྱུར་ཏེ་ཞེས་བྱ་བ་སྟེ། །མི་རྟག་པ་ཉིད་བཞིན་དུ་རྣམ་པར་རྟོག་པའི་ཡུལ་ཡིན་པའི་ཕྱིར་ཁ་དོག་ཀྱང་སྤྱི་ཁོ་ན་ཡིན་ནོ་ཞེས་བྱ་བའི་
[47a.7]དོན་ཏོ། །གལ་ཏེ་ཁ་དོག་ལ་སོགས་པའི་སྤྱི་མི་རྟག་པ་ཉིད་ལ་སོགས་པ་དང་སྦྱོར་བ་ལ་ཇི་ལྟར་ཁྱད་པར་རྣམས་ལ་མངོན་པར་ཞེན་པའམ། འཇུག་པ་ཡིན་ཞེས་ཟེར་བ་ལ། དངོས་མེད་ངོ་བོ་མིན་ནི་དངོས་པོ་ལས་གཞན་པའི་སྤྱི་ཡིན་ཏེ། སྒྲ་མི་རྟག་པའམ་ཁ་དོག་གམ་ཞེས་བྱ་བ་
[47b]
[47b.1]འདིས་དེ་ཉིད་དེ་དངོས་པོ་ཉིད་ཀྱིའོ། །དེ་བཞིན་ནི་མངོན་སུམ་དུ་མི་བྱེད་པས་སོ། །གྲུབ་ཕྱིར་ནི་ངེས་པའོ། །རབ་བསྒྲུབ་ཕྱིར་ནི་ངེས་པར་མཐོང་བས་བྱེད་པའི་ཕྱིར་རོ། །གཞན་དུ་མངོན་དུ་བྱེད་པ་ན་མངོན་དུ་བྱེད་པའི་ཡུལ་མ་གྲུབ་པ་མ་ཡིན་ནམ་སྙམ་དུ་སེམས་པ་ནི། གཞན་ལ་ཞེས་
[47b.2]བྱ་བ་སྟེ། དངོས་སུ་མི་སྣང་བའི་ཡུལ་ལ་གཞན་ལ་དེ་སྣང་བའི་ཡུལ་དུ་ཇི་ལྟར་འགྱུར་བ་ཡིན་ཞེ་ན། རང་གི་མཚན་ཉིད་ལས་གཞན་འགྲུབ་པ་ཞེས་བྱ་བ་ནི་མི་རིགས་པ་ཁོ་ནའོ། །དེ་ཉིད་ནི་རང་གི་མཚན་ཉིད་དོ། །གྲུབ་ཕྱིར་ནི་ཞེན་པའི་ཕྱིར་ཏེ། གལ་ཏེ་ཡང་རང་གི་མཚན་ཉིད་སྣང་བ་མ་
[47b.3]ཡིན་ན་ཞེན་པར་བྱེད་པ་ཡིན་ལ་ཞེན་པ་ཡང་རང་གི་ངོ་བོ་མི་སྣང་བ་ཡིན་ན་ཞེན་པ་ཡིན་ཏེ། མི་མཐུན་པ་ཡིན་པའི་ཕྱིར་ཐམས་ཅད་དུ་མཚུངས་པ་ཡིན་ཏེ། གང་གི་ཕྱིར་རང་གི་ངོ་བོ་སྣང་བ་ནི་ངེས་པ་ཡིན་པའི་ཕྱིར་མི་མཐུན་པ་ཞེན་པ་ཞེས་བྱ་བའི་དོན་ཏོ། །གལ་ཏེ་བརྟགས་པས་ཞེས་བྱ་བ་
[47b.4]ནས་བརྩམས་ནས་མ་ཡིན་ནོ་ཞེ་ན་ཞེས་བྱ་བའི་བར་གྱི་ཁ་དོག་ཉིད་དང་མི་རྟག་པ་ཉིད་དག་གིས་སྤྱིའི་ངོ་བོ་ཡིན་པའི་ཕྱིར། དངོས་པོ་མ་ཡིན་པ་ཉིད་དུ་ཐེ་ཚོམ་ཟ་བ་དང་འབྲེལ་པ་ཡིན་ཏེ་དེས་བསྐྱེད་པའི་ཕྱིར་དང་དེར་ཞེན་པའི་ཕྱིར་རོ། །དེ་ལ་ཞེས་བྱ་བ་ལ་མི་སྣང་བའི་ཕྱིར་ནི་མངོན་དུ་མི་བྱེད་པའི་
[47b.5]ཕྱིར་རོ། །དངོས་སུ་མ་འབྲེལ་ཡང་ཞེས་བྱ་བ་ནི་དངོས་སུ་མི་སྣང་བ་ལ་ཡང་ངོ་། །གལ་ཏེ་དངོས་སུ་མི་སྣང་བ་ཡིན་ཡང་རང་གི་མཚན་ཉིད་ཁོ་ན་ཞེས་པས་ཡུལ་ཡིན་གྱི་གཞན་ནི་མ་ཡིན་ན། དབང་ཕྱུག་ལ་སོགས་པའི་རྣམ་པར་རྟོག་པ་ལ་ཡང་དེ་ལྟར་འགྱུར་རོ་སྙམ་དུ་སེམས་པ་ལ། 
[47b.6]དངོས་པོ་ཇི་ལྟ་བུར་གྱུར་པ་ཞེས་བྱ་བ་སྟེ། རྟགས་ལས་སྐྱེས་པའི་རྟོག་པ་ནི་རྟགས་ཀྱི་རྒྱུ་དང་ཁྱབ་བྱེད་དག་ལས་འབྲེལ་པས་འབྲེལ་པ་ཅན་དེ་མངོན་དུ་བྱེད་ཀྱང་དེར་ཞེན་པའི་ཕྱིར་དེའི་ཡུལ་ཅན་ཡིན་གྱི་ཅིག་ཤོས་ནི་མ་ཡིན་ཏེ། དེ་དང་འབྲེལ་པ་མེད་པས་དེའི་ཡུལ་ཉིད་དུ་རྣམ་པར་གཞག་པར་
[47b.7]མི་རིགས་པའི་ཕྱིར་རོ། །དངོས་གང་ཞེས་བྱ་བ་ནི་ཡོད་པ་ཡིན་གྱི་ཅིག་ཤོས་ནི་མ་ཡིན་ནོ། །ཇི་ལྟ་བུར་གྱུར་པ་ཞེས་བྱ་བ་ནི་མེ་མ་ཡིན་པ་དང་ཤིང་མ་ཡིན་པ་ལ་སོགས་པའི་བདག་ཉིད་ཀྱིས་ཡིན་གྱི་ཡོད་པ་ལ་སོགས་པས་ནི་མ་ཡིན་ནོ། །དེ་འདྲ་བ་དེ་ནི་ཞེས་བྱ་བ་ནི་དུ་བ་མ་ཡིན་པ་
[48a]
[48a.1]དང་ཤིང་ཤ་པ་ནི་མ་ཡིན་པ་ལས་ལོག་པའི་ངོ་བོ་ཡོད་པ་དང་། རྩྭ་ལས་བྱུང་བ་ལ་སོགས་པ་ནི་མ་ཡིན་ནོ། །རྟགས་ཀྱང་འབྲས་བུའམ་ཁྱབ་བྱ་ཡིན་ལ་དེའི་ནི་རྒྱུ་ནི་སྦྱོར་བར་བྱེད་པའི་རྒྱུ་མཚན་ནི་རྒྱུ་ཉིད་ཀྱིས་སམ་ཁྱབ་པར་བྱེད་པ་ཉིད་ཀྱིས་སོ། །སེམས་
[48a.2]ཀྱི་ཞེས་བྱ་བ་ནི་མི་ཤེས་པ་རྟགས་མ་ཡིན་པའི་ཕྱིར་བརྒྱུད་པ་བརྟན་པར་བྱེད་པའོ། །དེ་ལྟར་ཡང་རྒྱུ་བྱེད་པ་ཡིན་པ་དེའི་ཕྱིར་རྟགས་འབྲས་བུ་ཡིན་ནོ། །སེམས་ལ་ནི་གཉི་ག་ཡང་ཁྱབ་པ་ཡིན་ནོ་ཞེས་བྱ་བ་ནི་མི་རིགས་ཏེ། གལ་ཏེ་ན་ཅུང་ཟད་འགས་ཁྱབ་པར་བྱེད་པ་ཡིན་ན་ནི་འདི་ལས་ཅིར་འགྱུར་
[48a.3]ཞེས་བསྟན་པ་ནི་གང་གི་ཕྱིར་དེ་ལྟར་ཡིན་པ་དེའི་ཕྱིར་དེས་བསྐྱེད་པ་ནི་རྟགས་ཀྱིས་བསྐྱེད་པའི་རྟགས་ཅན་གྱི་བློ་ཉིད་དོ། །རྒྱུ་ཇི་ལྟར་བུར་གྱུར་པའི་དངོས་པོ་ལ་ནི་ཡུལ་ལ་འམ་རྒྱུ་མཚན་ལ་སྟེ་རྟགས་ཀྱི་སྒོ་ནས་དེ་ལས་བྱུང་བའི་ཕྱིར་གཞན་མེད་པ་མ་ཡིན་ནོ་ཞེས་བྱ་བར་དགོངས་པའོ། །རྟག་ཏུ་
[48a.4]སྣང་བ་ལས་ལྐོག་ཏུ་གྱུར་པ་རྟོགས་པ་ནི་ཐོབ་པར་བྱ་བའི་ཡུལ་ཉིད་ལ་འབྲེལ་པའི་ཡུལ་དུ་ངེས་པ་ཅན་ཉིད་ཡིན་ལ། འབྲེལ་པ་ཅན་མི་བསླུ་བ་ཡང་མི་བསླུ་བ་ཅན་གྱི་ངོ་བོ་ནི་ཚད་མ་ཉིད་ཡིན་ཞེས་བྱ་བའི་དོན་བཤད་ནས། བཤད་པ་བྱེད་པ་གཞན་རྣམས་ཀྱི་ལོག་པར་རྟོག་པའི་ཆེད་དུ་ཡང་
[48a.5]ཚིགས་སུ་བཅད་པ་བརྗོད་པ་ནི། དེ་ལྟར་རྟགས་དང་རྟགས་ཅན་བློ། །ཞེས་བྱ་བའོ། །རྟགས་ཅན་གྱི་ཤེས་པ་བཞིན་དུ་དེར་ཞེན་པའི་རྟགས་ཀྱི་ཤེས་པ་ཡང་དེ་དང་འབྲེལ་པ་ཅན་ཡིན་པའི་ཕྱིར་མི་བསླུ་བ་ཅན་ཡིན་ནོ། །འདི་ཉིད་སྐྱེད་པར་བྱེད་པའི་ཕྱིར་རྟགས་ཀྱི་ཤེས་པས་ཡང་དེ་ལ་
[48a.6]ཞེན་པ་ཡིན་ནོ། །གང་གི་ཕྱིར་ཐ་མི་དད་པར་ཞེན་པ་ཉིད་ཀྱིས་དེར་ཞེན་པ་ཉིད་ནི་མ་ཡིན་ཏེ་མངོན་སུམ་ལ་མེད་པའི་ཕྱིར་རོ། །མངོན་སུམ་ཉིད་ཀྱང་དེ་མ་ཡིན་ཏེ་མ་བཟུང་བའི་རྒྱུན་ལ་ཞེན་པ་སྐྱེད་པར་བྱེད་པའི་ཕྱིར་རོ། །གལ་ཏེ་དོན་དང་འབྲེལ་པ་ཞེན་པ་དང་ཐོབ་པ་ལ་སོགས་པ་ཡོད་པས་
[48a.7]ཚད་མ་ཉིད་ཡིན་ཡང་ཇི་ལྟར་འཁྲུལ་པ་ཅན་ཡིན་ཏེ། འགལ་བའི་ཕྱིར་རོ་ཞེས་ཟེར་བ་ལ། དེའི་ངོ་བོར་དེའི་རྟགས་ཅན་ལ་ཞེན་པར་བྱེད་པའི་ཕྱིར་རྟགས་དང་རྟགས་ཅན་གྱི་ཤེས་པ་དག་ལ་སྔར་ཇི་སྐད་བསྟན་པའི་འཁྲུལ་པ་ཡིན་ནོ། །དེ་ཡི་ངོ་བོས་སྟོང་དེ་དག །ཅེས་བྱ་བ་ནི་དེ་མངོན་
[48b]
[48b.1]སུམ་དུ་བྱེད་པ་དང་བྲལ་བ་དག་གོ་ཞེས་བྱ་བའི་གཏན་ཚིགས་ཀྱི་ཚིག་གོ། །རང་གི་ངོ་བོ་མངོན་དུ་བྱེད་པ་ནི་མ་འཁྲུལ་བ་ཡིན་ནོ། །འགྲེལ་པ་བྱེད་པས་ནི་རྟགས་དང་ལྡན་པ་དང་མི་ལྡན་པ་ཉིད་དུ་དབྱེ་བ་མེད་པའི་རྟགས་ཀྱི་ཤེས་པ་ནི་རང་བཞིན་གྱི་རྗེས་སུ་དཔག་པ་ཡིན་ལ་རྟགས་
[48b.2]ཅན་གྱི་ཤེས་པ་ནི་འབྲས་བུའི་རྗེས་སུ་དཔག་པ་ཡིན་པར་བཤད་དོ། །དུ་བ་ལ་སོགས་པ་ཞེས་བྱ་བ་ནས་བརྩམས་ནས་གཙོ་བོ་ཉིད་དུ་ཡིན་ནོ་ཞེས་བྱ་བའི་བར་གྱིས་རྟགས་ཅན་གྱི་ཤེས་པ་བཞིན་དུ་རྟགས་ཀྱི་ཤེས་པ་ཡང་རྟགས་ཀྱི་ཡུལ་ཅན་ཡིན་ལ་རྟགས་ཅན་མེད་ན་མི་འབྱུང་བ་ཉིད་ཀྱི་
[48b.3]ངེས་པའི་ངོ་བོའི་རྟགས་ཀྱི་བྱ་བ་ལ་རྟགས་ཅན་ཡང་རྗེས་སུ་འཇུག་པའི་ཕྱིར་གཞན་དག་གི་རང་གི་འདོད་པ་བཀོད་པ་ཡིན་ནོ། །འདིས་ཀྱང་ཕ་རོལ་པོ་གཞན་གྱི་རྩོད་པ་སེལ་བར་སྟོན་པ་ནི། དེས་ན་ཇི་སྐད་དུ་ཞེས་བྱ་བའོ། །དེའི་ཡུལ་མ་ཡིན་པའི་ཕྱིར་རོ་ཞེས་བྱ་བ་བསལ་ནས། ཡུལ་གཅིག་
[48b.4]པའི་ཕྱིར་ཞེས་བྱ་བ་ནི་རྟགས་ཅན་ཁྱད་པར་དུ་བྱས་པའི་རྟགས་རྟོགས་པའི་མངོན་སུམ་མ་ཡིན་པར་སྨྲ་བ་ནི་མངོན་སུམ་མ་ཡིན་པའི་ཕྱིར་རོ། །དེ་འདི་ནི་གཞན་གྱི་འདོད་པ་བཀོད་པ་སེལ་བར་བྱེད་པ་ནི། འབྲེལ་པ་ཉིད་ཀྱིས་རྟགས་འཛིན་པ་ཞེས་བྱའོ། །ཐུན་མོང་གི་ཆོས་དག་གི་ནི་
[48b.5]སྤྱིའི་ངོ་བོ་དག་གི་འབྲེལ་པ་ནི་མངོན་སུམ་མ་ཡིན་ཏེ། དེའི་ཡུལ་ཅན་མ་ཡིན་པའི་ཕྱིར་རོ། །རྗེས་སུ་དཔག་པས་འཛིན་པ་ཡིན་ན་ཐུག་པ་མེད་པར་བསྟན་པ་ནི། དེ་ལྟ་ཡིན་ན་ཞེས་བྱ་བའོ། །འོན་ཏེ་གོམས་པ་ལས་མངོན་སུམ་གྱི་བསྒྲུབ་བྱ་མེད་ན་མི་འབྱུང་བའི་རྟགས་ལ་དེ་
[48b.6]ཉིད་དུ་འཛིན་པ་ཡིན་ནོ་སྙམ་དུ་སེམས་པ་ལ། དེའི་ཚེ་མངོན་སུམ་དེ་རྟགས་ཅན་སྣང་བ་ཉིད་ཡིན། དེ་མི་སྣང་བ་ཉིད་ཡིན་ན། དེ་མེད་ན་མི་འབྱུང་བ་ཉིད་ཁོ་ན་མི་འཛིན་ཏོ་ཞེས་ཟེར་བ་ནི་འོན་ཏེ་རྟགས་ནི་ཞེས་བྱ་བའོ། །ཇི་སྟེ་དེ་ཞེས་བྱ་བའི་རྗེས་སུ་དཔག་པའོ། །རྟགས་ཅན་མེད་ན་
[48b.7]མི་འབྱུང་བ་ཉིད་འཛིན་པ་ཉིད་ནི་རྟགས་ཀྱི་བྱ་བ་ཡིན་ལ། འདི་ལ་རྟགས་ཅན་འཛིན་པ་རྗེས་སུ་འཇུག་པ་ཡང་ཡིན་པར་བསྟན་པ་ནི། ཤིན་ཏུ་གོམས་པ་ལས་ཞེས་བྱ་བ་སྟེ་དུ་བའི་ངོ་བོ་ནི་སྦྲང་བུའི་ཚོགས་པ་དང་མི་མཐུན་པའི་མཚན་ཉིད་ལ་གོམས་པ་ཡིན་ན། མེ་མ་རྟོགས་ཀྱང་ཆེས་
[49a]
[49a.1]གསལ་བར་ཉམས་སུ་མྱོང་བས་ཉེ་བར་མཚོན་པ་པ་ནི་རྟགས་ཡིན་ནོ་ཞེས་བྱ་བའི་དོན་ཏོ། །གོམས་པ་མེད་པ་ནི་ཇི་ལྟར་རྟགས་འཛིན་པ་ཡིན་ཞེ་ན། དུ་བ་དེ་ཉིད་དུ་ཞེས་བྱ་བ་སྨོས་ཏེ་དེའི་ཚེ་ཡང་མེ་འཛིན་པ་མ་ཡིན་ཡང་རྟགས་འཛིན་པ་ལ་ཡང་འཇུག་པ་ཡིན་ནོ། །
[49a.2]ཞེས་བྱ་བའི་དོན་ཏོ། །གཞན་དང་འབྲེལ་པ་ཉིད་དུ་ངེས་པ་ནི་རྟགས་འཛིན་པ་ཡིན་པར་བརྗོད་པ་གང་ཡིན་པ་དེ་རྟགས་ཅན་འཛིན་པ་ཁོ་ན་ཡིན་ཏེ། རྟོགས་པ་ཅན་མེད་པའི་ཕྱིར་རོ་ཞེས་བསྟན་པ་ནི། དེའི་མེ་དང་འབྲེལ་པ་ཉིད་ཅེས་བྱའོ། །མི་དམིགས་པ་ལས་བྱུང་བའི་རྗེས་སུ་
[49a.3]དཔག་པ་ནི་མེད་པའི་ཡུལ་ཅན་ཡིན་པའི་ཕྱིར། རྟགས་དང་རྟགས་ཅན་གྱི་ཤེས་པ་དག་ལ་བརྒྱུད་པས་ཀྱང་དངོས་པོ་དང་འབྲེལ་པ་མེད་པ་མ་ཡིན་ནམ། དངོས་པོ་གཞན་ནི་མེད་པར་བསམས་ནས་དངོས་པོའི་ཡུལ་ཉིད་དོ་ཞེས་བརྗོད་པས་ཤེས་པ་དང་ཤེས་བྱ་གཞན་དག་གི་འབྲེལ་པ་
[49a.4]ཡང་མ་ཡིན་ཏེ། མངོན་སུམ་ཡིན་པའི་ཕྱིར་རོ་ཞེས་བསྟན་པ་ནི། དེའི་ཕྱིར་དངོས་པོ་རྟོགས་བྱ་ལ་ཞེས་བྱ་བ་སྟེ། ཁྱབ་བྱེད་ནི་ཁྱབ་བྱའི་རྒྱུ་མཚན་ནམ་དེའི་ངོ་བོ་ཡང་རུང་དངོས་པོ་བསྒྲུབ་པར་བྱ་བ་ལ་ཡིན་གྱི་མེད་པ་ལ་ནི་མ་ཡིན་ཏེ། དེའི་བདག་ཉིད་དང་དེ་ལས་སྐྱེས་པ་ཉིད་དངོས་པོ་
[49a.5]བསྒྲུབ་བྱ་ལ་སྟེ། དངོས་པོ་རྟོགས་པར་བྱ་བ་ཡིན་གྱི་མེད་པ་ལ་ནི་མ་ཡིན་ཞེས་བྱ་བའི་དོན་ཏོ། །གལ་ཏེ་དངོས་པོ་རྟོགས་པར་བྱ་བ་ཡིན་ན། དངོས་པོ་མ་ཡིན་པ་ལ་ཡང་འབྲས་བུ་འགལ་བ་དང་། འགལ་བས་ཁྱབ་པར་དམིགས་པ་ཡང་ཇི་ལྟར་ཡིན་ཞེ་ན། །དེ་དག་ཁོ་ན་དེ་ལ་
[49a.6]ཡང་མ་ཡིན་ཏེ། དེ་ལས་དངོས་པོ་གྲུབ་པ་ཉིད་སྔར་ཐོབ་པ་ཡིན་ནོ་ཞེས་དེ་ལྟར་བསྟན་ཟིན་ཏོ། །ཁྱབ་བྱ་ཁྱབ་བྱེད་ཉིད་གྲུབ་ན། དེ་ཡང་སྟེ་ཁྱབ་བྱ་ནི་དེའི་བློ་སྟེ་ཁྱབ་པར་བྱེད་པའི་ཤེས་པའི་རྒྱུར་འགྱུར་བ་ལ། དེ་ཡང་ཞེས་བྱ་བ་ནི་ཁྱབ་བྱེད་ཡིན་ལ་ཁྱབ་བྱ་ཡང་དེ་ཡིན་པའོ། །དགག་
[49a.7]པ་སྟེ་ཕ་རོལ་པོ་རྣམས་ཀྱི་འདོད་པའི་མེད་པ་དང་། ཁོ་བོ་ཅག་གི་མེད་པའི་ཐ་སྙད་བསྒྲུབ་པར་བྱ་བ་ལ་གེགས་བྱེད་པ་འགའ་ཡང་མེད་པར་བསྟན་པ་ནི། འགག་པ་ཉིད་ནི་ཞེས་བྱ་བའོ། །ཇི་ལྟར་འབྲེལ་པ་ཡིན་ཞེས་བྱ་བའི་འགྲེལ་པ་ནི་གསལ་བར་བྱེད་པའི་ཆེད་དུའོ། །ཐམས་ཅད་དུ་
[49b]
[49b.1]ཞེས་བྱ་བ་ནི་སྣང་བ་དང་མི་སྣང་བ་ལ་ཡང་ངོ་། །འབྲེལ་པ་མེད་པ་ཅི་ལས་ཤེ་ན། དམིགས་པ་ནི་དངོས་པོ་རྣམས་འཛིན་པར་བྱེད་པའི་ཕྱིར་ཚད་མ་ཡིན་ལ་གང་ཞིག་གང་གི་ཡིན་པ་དེའི་མེད་པ་ནི། མི་དམིགས་པའོ། །གང་གི་ཕྱིར་འཛིན་པར་བྱེད་པ་ནི་གཟུང་བར་བྱ་བ་འཇོག་པར་བྱེད་པ་ཡིན་གྱི་
[49b.2]དེ་མེད་པ་ལ་ནི་མ་ཡིན་ནོ། །ཚད་མ་གཞན་ཡིན་ནོ་ཞེ་ན། རེ་ཞིག་མངོན་སུམ་ནི་མ་ཡིན་ཏེ། དངོས་པོའི་ཉེ་བ་དང་ཅིག་ཤོས་དག་གིས་སྣང་བ་ཐ་དད་པར་འཛིན་པའི་ཕྱིར་དེ་མེད་པས་མེད་པ་ལ་ནི་མི་འགྱུར་རོ། །རྗེས་སུ་དཔག་པ་ལ་སོགས་པ་ཡང་འབྲེལ་པ་མེད་ན་མི་འགྱུར་ལ་མེད་པར་
[49b.3]རྟོགས་པ་ནི་ཡོད་དོ། །དེའི་ཕྱིར་སྡུད་པར་བྱེད་པ་ཡོད་པ་ཉིད་ཀྱིས་གཞན་དུ་མི་རིགས་པར་བསྟན་པ་ནི། གྲུབ་པ་ནི་ངེས་པའོ། །དོན་གྱིས་ཞེས་བྱ་བ་ནི་མེད་པར་རྟོགས་པའི་ཕྱིར་རོ། །རྣམ་པ་གཞན་མེད་པ་ནི་ཤུགས་ཀྱིས་སོ། །བཟློག་པ་ཉིད་ཅེས་བྱ་བ་ནི་འཛིན་པར་བྱེད་པ་བཟློག་པ་
[49b.4]སྟེ་འཛིན་བྱེད་གཞན་བཀག་ན་དེ་མེད་པ་ཁོ་ནའོ། །ཐམས་ཅད་དུ་ཞེས་བྱ་བ་ནི་རང་བཞིན་མི་དམིགས་པ་འབའ་ཞིག་མ་ཡིན་གྱི། འགལ་བའི་འབྲས་བུ་བསྒྲུབ་པ་ལ་ཡང་ངོ་ཞེས་ཤེས་པར་བྱེད་དོ་ཞེས་བྱ་བ་ནི་ཁ་ཅིག་གི་ཡིན་ནོ། །དེ་ཡང་མི་དམིགས་པ་ལ་ཞེས་བྱ་བ་ནི་སྤྱིས་བསྡུས་
[49b.5]པའི་ཕྱིར་དང་། གཞི་མཐུན་པ་ཉིད་མེད་པའི་ཕྱིར་བརྗོད་བྱས་སྟོང་པ་ཡིན་ནོ། །གང་དུ་ཞེས་བྱ་བ་ནི་སྣང་བ་འམ་མི་སྣང་བ་ལ་ཡང་ངོ་། །དེ་དགག་པ་ནི་མ་ཡིན་ནོ་ཞེས་བྱ་བ་ནི་དངོས་པོའི་འོ། །རྣམ་པ་གཅིག་བསྟན་པ་ནི། འདི་ལྟར་ཞེས་བྱ་བ་སྟེ། དམིགས་པར་
[49b.6]རིགས་པ་ནི་སྣང་བའོ། །གལ་ཏེ་གཞན་གྱི་མེད་པར་རྟོགས་པ་ནི་ཇི་ལྟར་ཡིན་དུ་ཟིན་ཀྱང་ཁྱོད་ཀྱི་ཇི་ལྟར་ཡིན། ཚད་མ་ལས་བྱུང་བའི་རྟོགས་པ་ནི་དངོས་སུ་འབྲེལ་པ་ཅན་མ་ཡིན་པ་མ་ཡིན་ནོ་ཞེས་ཟེར་བ་ལ། མི་དམིགས་པ་ཉིད་ཅེས་བྱ་བའོ། །མི་དམིགས་པ་ལས་གཞན་དུ་དགག་པ་ཡིན་ན་
[49b.7]འབྲེལ་པ་མེད་པ་ཡིན་གྱི། ཁོ་བོ་ཅག་གི་མ་ཡིན་ཏེ། གཞན་མ་ཡིན་པ་ཉིད་ཀྱིས་དེའི་བདག་ཉིད་ཡིན་པའི་ཕྱིར་རོ་ཞེས་དེའི་དོན་ལ་ཡང་ཚིགས་སུ་བཅད་པ་འདི་ཡིན་ནོ། །གྲུབ་པ་ནི་བསྒྲུབས་པས་སོ། །ཚད་མས་ནི་དམིགས་པའི་ཚད་མ་ལ་བརྟན་ནས་སོ། །སྨྲ་བ་པོ་རྣམས་ཀྱི་
[50a]
[50a.1]ཐ་སྙད་པ་རྣམས་ཀྱིའོ། །དོན་གྱིས་བཟློག་པ་ཉིད་ནི་མ་གྲུབ་པ་དང་དགག་པ་པ་དང་ཚད་མ་མ་ཡིན་པ་དང་མི་དམིགས་པ་ཉིད་དོ་ཞེས་བྱ་བའོ། །བསྒྲུབ་པ་སྟེ་དམིགས་པ་ལ་དམིགས་པ་སྟེ། དགག་པ་ནི་དེའི་བདག་ཉིད་མ་ཡིན་པ་བཞིན་དུ་སྒྲུབ་པ་ནི་མ་
[50a.2]ཡིན་པར་མི་འགྱུར་ལ་ཡོད་པ་ནི་ཡིན་ནོ། །རང་བཞིན་མི་དམིགས་པ་ལ་རིགས་པ་འདི་མ་ཡིན་ནམ། འགལ་བ་དམིགས་པ་ལ་སོགས་པ་ནི་མ་ཡིན་ཏེ། ཡུལ་དུ་མི་རུང་བ་ཉིད་ཀྱིས་མི་དམིགས་པས་དགག་པ་ལ་དབྱེ་བ་ཡོད་པའི་ཕྱིར་རོ་ཞེས་ཟེར་བ་ནི། འགལ་བ་ཡང་ཞེས་
[50a.3]བྱ་བ་སྟེ་དངོས་སམ་ཞེས་བྱ་བ་ནི་འགལ་བ་དམིགས་པའོ། །བརྒྱུད་པས་ཞེས་བྱ་བ་ནི་རྒྱུ་འགལ་བ་ལ་སོགས་པའོ། །འདི་ལ་ཞེས་བྱ་བ་ནི་རྒྱུ་འགལ་བའོ། །སྣང་བ་མི་དམིགས་པ་ཉིད་ལ་མེད་པ་ནི་རྨོངས་པ་ལ་ཐ་སྙད་ཙམ་བསྒྲུབ་པར་བྱ་བ་མ་ཡིན་ནམ། མི་སྣང་བ་མི་
[50a.4]དམིགས་པ་ཙམ་ནི་ཡོད་པ་ལ་ཡང་ཡོད་པའི་ཕྱིར་དང་། སྦྱོར་བའི་དབྱེ་བ་མེད་པར་ཐལ་བར་འགྱུར་བའི་ཕྱིར་རོ་སྙམ་དུ་སེམས་པ་ལ། དེ་ལ་ཡང་འགལ་བ་མ་དམིགས་པའི་དུས་ན་ཡོད་པའི་སྣང་བ་དམིགས་པ་ཉིད་དེ་དང་འདྲ་བ་མཐོང་བས་རྗེས་སུ་དཔོག་པ་ནི་མེད་པའི་ཐ་
[50a.5]སྙད་ཀྱི་རྒྱུ་ཡིན་ནོ་ཞེས་བསྟན་པ་ནི། དགག་པ་དེ་ཡང་དེ་རྒྱུ་འམ། །ཞེས་བྱ་བ་སྟེ། གང་གི་ཞེ་ན་དེའི་སྟེ་དགག་བྱ་གྲང་བའིའོ། །དགག་བྱ་དེའི་ཤུགས་ཀྱིས་འབྲས་བུའི་འོ། །རྒྱུ་འམ་ནི་གྲང་བ་ཉིད་ཀྱིའོ། །དེ་ཉིད་ནི་གྲང་བའོ། །དེའི་འབྲས་བུ་སྤུ་ལོང་ཞེས་བྱེད་པ་ལ་
[50a.6]སོགས་པ་ལ་དགག་པ་ལ་ཡང་མཐོང་བ་སྟེ། ཚད་མ་ཉིད་མེད་པ་སྟོན་པར་བྱེད་པ་ནི་མི་དམིགས་པ་རྗེས་སུ་དཔག་པ་སྟེ་འབར་བའི་ངོ་བོ་མངོན་སུམ་པ་ནི་ཚོགས་པ་གཅིག་ལ་རག་ལས་པ་དྲོ་བའི་རེག་པ་གྲང་བ་མི་དམིགས་པ་རྟོགས་པར་བྱེད་པའི་ཕྱིར་རྗེས་སུ་དཔག་པས་མི་དམིགས་
[50a.7]པ་གྲུབ་པོ། །དེས་ན་མི་དམིགས་པ་ལ་ཡང་འགལ་བའི་འབྲེལ་པ་གང་ཡིན་ཞེས་བྱ་བ་བསལ་བ་ཡིན་ནོ། །དེ་ལ་ཚོགས་པ་གཅིག་ལ་རག་ལས་པའི་མེའི་གཟུགས་ཀྱི་དྲོ་བའི་བདག་ཉིད་ཀྱི་རེག་པ་དཔོག་པ་ལ་སོགས་པ་འཆད་པར་འགྱུར་བ་གང་ཡིན་པའོ། །འགལ་བ་ནི་
[50b]
[50b.1]གྲང་བའོ། །མེད་པར་འགྱུར་བ་ཞེས་བྱ་བ་ནི་གྲང་བའིའོ། །དེ་ལྟ་མ་ཡིན་པ་ཞེས་བྱ་བ་ནི་མི་དམིགས་པ་ལའོ། །གཞན་དུ་ཞེས་བྱ་བ་ནི་འགལ་བ་ལ་སོགས་པ་བསྒྲུབ་པས་མི་དམིགས་པ་ལ་རྗེས་སུ་དཔག་པ་མེད་ནའོ། །དངོས་པོ་གཅིག་ཅེས་བྱ་བ་ནི་འགལ་བ་ལ་སོགས་
[50b.2]པའོ། །གཞན་ཞེས་བྱ་བ་ནི་གྲང་བ་ལ་སོགས་པའོ། །གང་ལས་ཞེས་བྱ་བ་ནི་ཚད་མ་གང་གིས་སོ། །དེ་ནི་ཞེས་བྱ་བ་ནི་ལྷན་ཅིག་མི་གནས་པའོ། །ཚད་མ་མ་ཡིན་པ་ཉིད་མི་དམིགས་པའོ། །འབྲེལ་པ་འཛིན་པར་བྱེད་པ་ཁོ་ནས་གཞལ་བྱ་གྲུབ་ན་རྗེས་སུ་དཔག་པ་ཚད་མ་
[50b.3]གཞན་དུ་མི་འགྱུར་རོ་ཞེས་བསྟན་པ་ནི། འབྲེལ་པར་གྲུབ་པར་བྱ་བ་ལ་ཞེས་བྱ་བའོ། །འཇུག་པ་གང་ཡིན་པ་ཞེས་བྱ་བ་ནི་མེ་དམིགས་པའི་ངོ་བོ་སྟེ་གྲང་བ་མ་དམིགས་པའོ། །དུ་བ་མེ་ལ་ངེས་པ་ཉིད་དུ་མངོན་སུམ་གྱིས་གྲུབ་ན་དུ་བ་མཐོང་བ་ལས་མེ་རྗེས་སུ་དཔག་པར་འགྱུར་
[50b.4]གྱི། འགལ་བ་མི་དམིགས་པ་འདི་ལ་ནི་མེད་པར་ངེས་པ་ཉིད་དེ་ལྟ་བུར་འཛིན་པ་མ་ཡིན་ཏེ། མི་དམིགས་པ་དང་མེད་པ་དག་ལ་དབྱེ་བ་མེད་པའི་ཕྱིར་འགལ་བ་ཅན་གྱི་མེད་པར་རྟོགས་སོ་ཞེས་མི་དམིགས་པར་རྟོགས་པ་ཡིན་ནོ་ཞེས་བྱ་བའི་དོན་གྱི་ཐ་མི་དད་པ་མེད་ན་རྗེས་སུ་དཔག་
[50b.5]པ་མེད་པས་རྩོད་པའི་གནས་སུ་འགྱུར་རོ་ཞེས་བསྟན་པ་ནི། མེ་ལས་གྲང་བ་མེད་པར་ནི་ཞེས་བྱ་བའོ། །གྲང་བ་ལས་གཞན་པ་ནི་གྲང་བ་མེད་པ་སྟེ། དེའི་འབྲས་བུ་ལས་ཀྱང་གཞན་པ་ནི་མེད་པ་ཡོད་པར་ཡིན་པར་བསྟན་པ་ནི། གང་གི་ཚེ་ཞེས་བྱ་བའོ། །དྲོ་བའི་རེག་པ་ལ་
[50b.6]གཟུགས་ནི་གྲང་བ་མེད་པའི་ངོ་བོ་ལ་འབྲས་བུའི་གཏན་ཚིགས་སོ། །གྲང་བ་མེད་པ་ཡང་དེ་ལས་གཞན་པའི་ངོ་བོ་དེའི་འབྲས་བུ་མེད་པའི་ངོ་བོའོ། །དེ་ལ་རྒྱུ་མེད་པར་བསྟན་པ་ནི། དེས་ན་རྗེས་སུ་དཔག་པ་ཞེས་བྱ་བའོ། །འབྲེལ་པ་འཛིན་པའི་མངོན་སུམ་ཁོ་ནའི་རྗེས་སུ་དཔག་
[50b.7]པ་ལས་རྗེས་སུ་དཔག་པར་བྱ་བ་གྲུབ་པ་ན་རྗེས་སུ་དཔག་པ་མེད་པའི་རྩོད་པའི་གནས་གང་ཡིན་པ་དེ་ཡང་མངོན་སུམ་ལས་རྗེས་སུ་དཔག་པ་ཐ་དད་པ་མེད་ན་དེ་གྲུབ་པས་དེ་ཉིད་འགྲུབ་པོ་ཞེས་བྱ་བ་མི་རིགས་སོ་ཞེས་ཟེར་བ་ནི། གལ་ཏེ་དེ་ལྟ་ན་ནི་ཞེས་བྱ་བ་ནས་ཚད་མར་མི་འགྱུར་རོ་ཞེས་
[51a]
[51a.1]བྱ་བའི་བར་དུའོ། །དམིགས་པའི་ངོ་བོ་ཡོད་པ་ཉིད་ལ་མི་དམིགས་པ་ཉིད་མེད་པ་དེའི་ཕྱིར་ཡང་རྗེས་སུ་དཔག་པས་མེད་པ་ཡིན་ནོ་ཞེས་བྱ་བའི་ཕྱོགས་ཉམས་པར་འགྱུར་རོ་ཞེས་ཟེར་བ་ནི་མེས་མེད་པར་སྒྲུབ་ཀྱི་ཞེས་བྱ་བའོ། །མི་དམིགས་པས་མེད་པའི་དབྱེ་བ་མེད་ལ་
[51a.2]གཞན་དམིགས་པ་མི་དམིགས་པ་སྟེ། མེད་པ་ན་ཅི་ཞིག་གང་གིས་སྒྲུབ་པར་བྱེད་ཅེས་བསྟན་པ་ནི་མེ་ཉིད་ཅེས་བྱ་བའོ། །མི་དམིགས་པ་ལས་མེད་པ་ཇི་ལྟ་བ་དེ་བཞིན་དུ་གཞན་དམིགས་པའི་མི་དམིགས་པའི་ངོ་བོ་ལས་སོ། །དེའི་ཕྱིར་ཐ་སྙད་ལས་གཞན་བསྒྲུབ་པར་བྱ་བ་ཡོད་པ་མ་
[51a.3]ཡིན་ནོ། །ཇི་སྐད་བསྟན་པའི་རིམ་པས་གང་གི་ཕྱིར་མི་དམིགས་པ་ཉིད་མེད་པ་སྒྲུབ་པར་བྱེད་པ་དེའི་ཕྱིར་རང་གི་སྒྲས་བརྗོད་ན་ཡང་ཞེས་བྱ་བ་ནི་མི་དམིགས་པ་སྟེ། ཡང་གི་སྒྲས་ནི་རང་གི་སྒྲ་མ་ཡིན་པས་བརྗོད་པ་སྟེ་འགལ་བ་སྒྲུབ་པ་ལ་མེ་ཡོད་པའི་ཕྱིར་རོ་ཞེས་བྱ་བས་སོ། །མ་
[51a.4]བརྗོད་པར་ཡང་ཞེས་བྱ་བ་ནི་གཞན་ནོ། །འགལ་བའི་གནས་སྐབས་ཡིན་པའི་ཕྱིར་འགྲེལ་པར་ནི་དེའི་སྒྲ་ནི་རང་གི་སྒྲ་ཞེས་བཤད་དོ། །རྒོལ་བ་པོ་གང་གི་མི་དམིགས་པ་དེ་གཞན་དམིགས་པའི་ངོ་བོ་མངོན་སུམ་ལས་སམ་རྗེས་སུ་དཔག་པ་ལས་འགྲུབ་པ་མེད་པའི་ཐ་སྙད་སྒྲུབ་པར་
[51a.5]བྱེད་པ་ཡིན་པར་མི་འདོད་ཅིང་དངོས་པོ་རྣམས་ཀྱི་མེད་པ་ཉིད་ཅི་ལས་ཀྱང་བསྒྲུབ་པར་བྱ་བ་ཡིན་ནོ་ཞེས་འདོད་པ་དེ་དག་གི་དེ་ནི་ཡིད་སྨོན་གྱི་ལ་ཐུ་ཙམ་ཡིན་ནོ་ཞེས་བསྟན་པ་ནི། །གལ་ཏེ་དེ་ནི་ཚད་མིན་དེས། །ཞེས་བྱ་བའོ། །ཐམས་ཅད་དུ་ཞེས་བྱ་བ་ནི་འགལ་བ་ཉེ་བར་བསྟན་
[51a.6]པས་སམ། ཚད་མ་གཞན་གྱིས་ཀྱང་ཞེས་བྱ་བའི་དོན་ཏོ། །གང་ལ་ཚད་མ་གཞན་མེད་པར་སྒྲུབ་པར་བྱེད་པ་ཉིད་ཀྱི་ལུང་ལ་སོགས་པ་འདོད་པ་དེ་ལ་ཡང་དེ་ལྟ་བུར་འགྱུར་ལ། དེ་ཉིད་རྣམ་པ་འགས་མི་དམིགས་པའི་ཁོངས་སུ་གཏོགས་པ་ཡིན་ན། འདིས་མ་མཚོན་
[51a.7]པའི་སྦྱོར་བའི་དབྱེ་བས་འཕངས་པ་ཉིད་ཡིན་པར་བསྟན་པ་ནི། དེ་དང་དགག་བྱ་དང་ངོ་། །འགལ་བ་ནི་མེ་ལ་སོགས་པའོ། །དེའི་འབྲས་བུ་ནི་དུ་བ་ལ་སོགས་པ་དེ་བརྗོད་པ་ལ་སོགས་པའོ། །ཇི་སྐད་བསྟན་པའི་མི་དམིགས་པ་དང་བྲལ་བའི་སྦྱོར་བ་ལ་སོགས་པ་གྲུབ་པ་མ་ཡིན་
[51b]
[51b.1]པར་བསྟན་པ་ནི། འགལ་བ་དང་ཞེས་བྱ་བའོ། །འགལ་བ་བསྒྲུབ་པ་མ་གྲུབ་པར། ཐབས་དང་བཅས་པ་ནི་དགག་པ་ལ་རྒྱུ་དང་ཁྱབ་པར་བྱེད་པ་དག་མི་དམིགས་པ་དང་བཅས་པའོ། །ཅི་ཞེ་ན་འགལ་བ་བསྒྲུབ་པ་མ་བྱས་པ་སྟེ་རང་བཞིན་མི་དམིགས་པ་རྣམ་པ་བཞིའི་མི་
[51b.2]དམིགས་པ་མ་བསྟན་པར་ཞེས་བྱ་བའི་དོན་ཏོ། །ཇི་སྐད་བསྟན་པའི་མི་དམིགས་པ་དང་བྲལ་བའི་སྦྱོར་བ་བསྟན་པ་ནི། སྨྲ་བ་ནི་ཚིག་སྟེ་ཤི་བའི་སེམས་ཉིད་ལ་སོགས་པ་གང་གི་དང་པོ་ཡིན་པ་དེ་ལས་ཐམས་ཅད་མཁྱེན་པ་དང་འཇིག་རྟེན་གཞན་ཏེ་ཉིང་མཚམས་སྦྱོར་བ་བཀག་
[51b.3]པ་ནི་འགལ་བ་བསྒྲུབ་པ་ལས་འགྱུར་བ་ཡིན་ཏེ་གཞན་མེད་པའི་ཕྱིར་རོ། །སྨྲ་བ་པོ་ཉིད་ལ་སོགས་པས་ཐམས་ཅད་མཁྱེན་པ་ཉིད་ལ་སོགས་པ་དེ་ཡོད་ན་མེད་པའམ་དེ་བསལ་ན་གནས་པར་རྟོགས་པ་གྲུབ་པ་མ་ཡིན་ཏེ། དབང་པོ་ལས་འདས་པའི་ཕྱིར་རོ། །སྐད་ཅིག་
[51b.4]པ་མ་ཡིན་པ་ཉིད་ནི་སྔོན་པོ་ལ་སོགས་པ་རྣམས་ལ་བདག་ཉིད་དུ་སྒྲོ་བཏགས་པ་སྣང་དུ་རུང་བ་ཡིན་ན་སྐད་ཅིག་པ་ཉིད་དང་འགལ་བ་ཡིན་ཏེ་དེ་བསྟན་པ་ནི། དབང་པོ་ལས་འདས་ཞེས་བྱ་བའོ། །ཉོན་མོངས་པ་དང་ལན་དག་གཏན་མེད་པ་འགལ་བ་མ་ཡིན་ནམ། དེ་ཡོད་ན་དེ་
[51b.5]ཆེས་ཤིན་ཏུ་འགྲིབ་པ་ཡིན་པའི་ཕྱིར་རོ། །དེ་བཞིན་དུ་ཤེས་པ་དང་ཚིག་དག་ལ་ཡང་བརྟག་པར་བྱའོ་ཞེ་ན་འདི་ནི་མི་རིགས་ཏེ། ཤེས་པ་འཕེལ་བ་ཡང་ཚིག་ལ་འགྲིབ་པས་ལོག་པར་སྒྲུབ་པའི་ཕྱིར་རོ་ཞེས་བསྟན་པ་ནི། གལ་ཏེ་ཤེས་པ་ཁྱད་པར་དུ་འཕེལ་བའི་རྗེས་སུ་
[51b.6]འགྲོ་བ་ཞེས་བྱ་བ་སྟེ། ཤེས་པའི་རྒྱུ་མཚན་ཚིག་ཡིན་ཏེ་དེ་འཕེལ་བའི་ཕྱིར་རོ་ཞེས་བྱ་བའི་དོན་ཏོ། །དེ་ལྟར་ན་ཤེས་པ་ཐམས་ཅད་དང་། ཚིག་དག་ལྷན་ཅིག་པར་མ་མཐོང་ཡང་འགལ་བ་རྟོགས་པ་མ་ཡིན་ཏེ། ཕྱིན་ཅི་ལོག་ཏུ་རྟོགས་པའི་ཕྱིར་རོ་ཞེས་བསྟན་པ་ནི། 
[51b.7]གལ་ཏེ་སྨྲ་པོ་རིག་མིན་ན། །ཞེས་བྱ་བ་སྟེ། གང་གི་ཕྱིར་དེ་འཕེལ་བ་ལ་འགྲིབ་པ་ནི་འགལ་བ་སྒྲུབ་པར་བྱེད་པ་མ་ཡིན་ནོ་ཞེས་བྱ་བའི་དོན་ཏོ། །དེ་ལྟ་བུའི་མི་དམིགས་པའི་ཁྱད་པར་གྱི་སྨྲ་བ་པོ་ཉིད་ནི་གྲང་བ་མི་དམིགས་པའི་ཁྱད་པར་གྱི་དྲོ་བའི་རིག་པ་བཞིན་དུ་འགལ་
[52a]
[52a.1]བ་ཅན་མ་ཡིན་ནམ་སྙམ་དུ་སེམས་པ་ནི་དེ་འདྲ་ཞེས་བྱ་བའོ། །དེ་ལྟ་ན་ནི་མི་དམིགས་པ་ཉིད་སྒྲུབ་བྱེད་ཡིན་ཏེ་འདིས་སྒྲུབ་པར་བྱེད་པའི་ཕྱིར། བསྒྲུབ་བྱ་ངེས་པའི་རྒྱུ་མཚན་ནི་སྒྲུབ་བྱེད་ཉིད་མི་དམིགས་པ་ཁྱད་པར་དང་ལྡན་པར་བརྗོད་པར་བྱ་བའོ་ཞེས་བྱ་བའི་དོན་ཏོ། །
[52a.2]ཁྱད་པར་མི་ལྡན་ན་མ་ངེས་པ་ཡིན་པར་བསྟན་པ་ནི་ངེས་བྱེད་མིན་པར་ཏེ་སྒྲུབ་བྱེད་མ་ཡིན་པའོ། །གལ་ཏེ་མི་དམིགས་པ་ཙམ་ལས་མེད་པར་མ་ངེས་ན་དངོས་པོ་ཡོད་པར་ངེས་པར་འགྱུར་རོ་ཞེས་ཟེར་ན་ཡང་དེ་ཕྱིར་ཤིན་ཏུ་ཞེས་བྱ་བའོ། །རེས་འགའ་ལྐོག་ཏུ་གྱུར་པ་ནི་ཡོད་པ་དང་མེད་པ་
[52a.3]ཉིད་དུ་ཚད་མ་དག་གིས་ངེས་པར་བྱེད་པ་ཡིན་ལ། དབང་པོ་ནི་ཐམས་ཅད་དུ་ལྐོག་ཏུ་གྱུར་པ་ཡིན་ཏེ། དོན་གྱིས་གོ་བ་རྟོགས་པ་ཡིན་གྱི་ཐམས་ཅད་མཁྱེན་པ་ལ་སོགས་པ་ནི་མ་ཡིན་ནོ་ཞེས་ཕ་རོལ་པོ་ཁས་ལེན་པ་ཡིན་ནོ། །ཐམས་ཅད་ཤེས་པ་ནི་དངོས་པོ་ཐམས་ཅད་གསལ་བར་མཐོང་
[52a.4]བ་ཡིན་ཞིང་རྣམ་པར་རྟོག་པ་དང་འགལ་བ་མ་ཡིན་ནམ་དེའི་འབྲས་བུ་ཚིག་དང་ཡང་འགལ་བ་ཡིན་ནོ། །དེའི་ཕྱིར་ཐམས་ཅད་མཁྱེན་པ་ཉིད་ལ་སྨྲ་བ་པོ་ཉིད་འབྲས་བུ་འགལ་བར་ཐལ་བར་འགྱུར་རོ་སྙམ་དུ་སེམས་པ་ནི། འོན་ཏེ་གྱུར་ན་ཡང་ཐམས་ཅད་མཁྱེན་པ་ཞེས་བྱ་བའོ། །
[52a.5]ཐམས་ཅད་མཐོང་བར་གསལ་བ་ཡིན་ཡང་ད་ལྟར་བ་ཉིད་བཞིན་དུ་རྟོག་པ་འཇུག་པ་ཡིན་ནོ། །མ་བརྟགས་མ་དཔྱད་པར་ཚིག་འཇུག་པ་མ་ཡིན་ནོ་ཞེས་གསུངས་སོ་ཞེས་བྱ་བ་ནི་ལུང་རིགས་རྣམས་ཀྱི་དང་རྣམ་པར་རྟོག་པས་ཀྱང་ཕྱི་རོལ་ཉིད་རང་གི་གཟུགས་བརྙན་ལྟ་བུར་དེ་ཉིད་དུ་ཞེན་
[52a.6]པས་བརྗོད་པར་བྱ་བ་ཡིན་ཏེ། ཚིག་གི་རྒྱུ་མཚན་རྟོགས་པས་དེ་ཡོད་ཀྱང་དེ་རིག་པ་ཡོད་པ་ཉིད་ཡིན་ལ། བརྡ་བྱེད་པ་པོའི་རྟོག་པ་ནི་བག་ཆགས་ཀྱི་གནས་སྐབས་ཅན་ཡོད་ན་དེའི་ཕྱིར་ཚིག་མེད་པ་ཅི་ལས་ཡིན་ཞེས་བླ་ན་མེད་པའི་ཐེག་པ་མི་ཤེས་པ་མ་ཡིན་པ་དག་གིའོ། །དེ་གཉི་ག་
[52a.7]ཡང་ལྷན་ཅིག་ཚིགས་སུ་བཅད་པ་གཅིག་བརྗོད་པས་བསྟན་པ་ནི། དོན་ཀུན་གསལ་བ་ཉིད་དུ་ནི། །ཞེས་བྱ་བ་སྟེ། གོམས་པ་ལས་བརྗོད་པར་འདོད་པ་འཇུག་པ་ཞེས་བྱ་བ་ལ་བརྗོད་པར་འདོད་པ་ནི་སྔར་ཡིན་ལ་བརྡ་བྱེད་པ་པོའི་གོམས་པ་ལས་ནི་ཕྱིས་ཚིག་འཇུག་པར་འགྱུར་བ་ཡིན་ཏེ། 
[52b]
[52b.1]དཔག་ཏུ་ཡོད་པ་ལས་གཞན་པ་ནི་དཔག་ཏུ་མེད་པའོ། །ཚིག་ཅེས་བྱ་བ་དང་མི་འབྱུང་བ་ནི་མ་ཡིན་ནོ་ཞེས་བྱ་བ་དང་སྦྱར་རོ། །ཚིག་རྣམས་ཀྱི་ཞེས་བྱ་བ་ནི་འདས་མ་ཐག་ཏུ་བསྟན་པའི་ཕྱོགས་ལ་ལན་བཏབ་པ་ཡིན་ནོ། །ཀུན་བསླངས་པས་ཞེས་བྱ་བ་ནི་ལུས་ཀྱི་ལས་སོ། །ཉེ་བ་
[52b.2]ཞེས་བྱ་བ་ནི་ཆེས་དང་པོར་ཉེ་བ་སྟེ། སྔར་མ་མཐོང་བ་ཞེས་བྱ་བའི་ཐ་ཚིག་གོ། །མངོན་སུམ་ཞེས་བྱ་བ་ནི་ཐམས་ཅད་མཁྱེན་པ་ཉིད་ཀྱིས་དེ་སྔ་མ་ཡིན་པའི་ཕྱིར་རོ། །ཕན་ཚུན་འགལ་བ་ཡང་དཔེར་ན་མེ་དང་གྲང་བའི་ཞེས་བྱ་བའོ། །གལ་ཏེ་ཆོས་ནི་ཐ་དད་པ་ཞེས་བྱ་བ་ནི་
[52b.3]གཞན་གྱིས་ཐ་མི་དད་པར་སྒྲོ་བཏགས་ན་ཡང་འགལ་བ་ཅན་ནི་འགལ་བ་ཡིན་པར་བསྟན་པ་ནི། ཐ་དད་ཐ་དད་མེད་པ་ཞེས་བྱ་བ་སྟེ། ཁ་བ་མེད་པ་ནི་གྲང་བ་མེད་པ་ནའོ། །མེད་པ་སྐྱེ་བ་ནི་མེད་པའི་བདག་ཉིད་ཐོབ་པ་ཡིན་ན་ཡོད་པ་དང་མེད་པ་གཅིག་པ་ཉིད་དུ་ཁས་ལེན་པ་ནི་
[52b.4]འགལ་བ་ཡིན་ནོ་ཞེས་བྱ་བའི་དོན་ཏོ། །ཐ་དད་མེད་པ་ཞེས་བྱ་བ་ནི་ཁས་ལེན་པའི་ཡུལ་ཡིན་ལ། གཞན་གྱིས་ཁས་བླངས་པ་དེ་ཉིད་བསྟན་པ་ནི། སྐྱེ་བ་ནི་ཡོད་པ་ལས་ཞེས་བྱ་བའོ། །འགལ་བ་ཡང་ཞེས་བྱ་བ་ཁོ་ན་མ་ཡིན་ཏེ་ཞེས་བསྟན་ཏོ། །ཐ་དད་པ་མེད་པ་ཞེས་བྱ་བ་ནི་
[52b.5]ཐ་དད་པར་ཁས་ལེན་ན་འགལ་བ་མེད་པའོ། །དངོས་པོ་མེད་པར་བསྟན་པ་དང་ཅིག་ཤོས་ཅིག་མ་ཡིན་ནོ། །མ་ཚང་བ་མེད་པར་རྒྱུ་ཅན་ཡོད་པ་གཞན་ཡོད་ན་མེད་པར་རྟོགས་པ་ཞེས་བྱ་བའི་འགལ་བའི་མཚན་ཉིད་རྗེས་སུ་བརྗོད་པ་ནི། མ་ཚང་བ་མེད་རྒྱུ་ཅན་ཞེས་བྱ་བའོ། །ཡོད་
[52b.6]པ་ཞེས་བྱ་བ་ནི་རྒྱུན་གྱིས་གནས་པའོ། །གང་དུ་འདི་མཐོང་ཞེ་ན་མེ་དང་གྲང་བ་ལའོ། །གལ་ཏེ་གཞན་གྱིས་ཞེས་བྱ་བ་འདིས་འགལ་བ་ཉིད་རྣམ་པར་དཔྱོད་པར་བྱེད་པ་ཡིན་ནོ། །གལ་ཏེ་རྒྱུ་ཡོད་གྱུར་ན་ནི། །ཞེས་བྱ་བ་ནི་སྐད་ཅིག་ཕྱི་མའི་རྒྱུན་ལའོ། །རྒྱུ་མེད་ན་དེས་བྱས་པའི་
[52b.7]འབྲས་བུ་མི་སྐྱེ་བ་ནི་འགལ་བར་བྱེད་པ་མ་ཡིན་པར་བསྟན་པ་ནི། འོན་ཏེ་རྒྱུ་ཡོད་མིན་ན་ཡང་། །ཞེས་བྱ་བའོ། །རྒྱུ་མེད་པའི་ངོ་བོའི་མ་ཚང་བ་ཉིད་འགལ་བ་ཅན་གྱིས་བྱས་པ་མ་ཡིན་ཏེ། རང་ཉིད་ཡོད་པའི་ཕྱིར་རོ་ཞེས་བསྟན་པ་ནི་གལ་ཏེ་མེད་པ་ཞེས་བྱ་བའོ། །རང་གི་ངོ་བོ་
[53a]
[53a.1]སྟེ་ནུས་པ་ཅན་གྱི་ངོ་བོས་སོ། །ཡོད་པ་ཡང་འགལ་བ་ཅན་གྱིས་ཕྱིན་ཅི་ལོག་ཏུ་བྱེད་པར་མི་ནུས་སོ་ཞེས་བསྟན་པ་ནི་ཡོད་པ་ཡང་ཞེས་བྱ་བའོ། །དེའི་རྒྱུ་ནི་མ་ཚང་བ་མེད་པའི་རྒྱུའོ། །རང་ཉིད་ཅེས་བྱ་བ་ནི་མ་ཚང་བ་མེད་པར་སྐྱེས་པ་མ་ཡིན་པ་ནི་
[53a.2]མ་ཚང་བའོ། །མེ་གང་གི་ལྷན་ཅིག་བྱེད་པ་མ་ཡིན་གྱི་གྲང་བ་དེ་ལས་མེ་མེད་པ་དང་ལྷན་ཅིག་པའི་གྲང་བ་ནི་གྲང་བ་སྐྱེད་པར་བྱེད་དོ། །ལྷན་ཅིག་བྱེད་དང་ཞེས་བྱ་བ་ལ་སོགས་པ་ཉིད་བཤད་པ་ནི། ཞན་པ་དང་ཆེས་ཞན་པ་ཞེས་བྱ་བའོ། །གྲང་བར་ཤིན་ཏུ་གསལ་བ་ལ་མི་
[53a.3]གསལ་བའི་མེ་ནི་ཅི་ཙམ་མ་ཚང་བར་བྱེད་ཀྱང་། གསལ་བར་འགྱུར་བ་གྲང་བ་ནི་དེ་ལས་བཟློག་པ་ཡིན་ཏེ། ཆེས་ཤིན་ཏུ་བའི་དེ་ལས་བཟློག་པ་ལས་ཆེས་ཤིན་ཏུ་གསལ་བར་བྱེད་པ་ཡིན་པའི་ཕྱིར་འགལ་བ་མེད་དོ། །སྐད་ཅིག་ཕྱི་མ་ལྡོག་པ་ཉིད་དེས་བྱས་པ་མ་ཡིན་ནམ་ཞེས་
[53a.4]ཟེར་བ་ལ་རྒྱུའི་བྱེད་པ་ནི་སྐྱེ་བ་ལ་ཞེས་བྱ་བའོ། །རང་གི་རང་བཞིན་དེ་འདི་ནི་རང་གི་རྒྱུས་ངེས་པར་བསྟན་པར་བྱས་པ་ནི། ཡང་ན་གྲང་བའི་ཞེས་བྱ་བའོ། །ཆེས་གསལ་བར་འབར་བའི་མེའི་འབར་བ་ལ་ཡང་དེ་ལྟར་གྱུར་པའི་རྒྱུ་དང་ཉེ་བར་ལྡན་པ་མུན་པ་དང་། གྲང་བ་དག་གི་རྒྱུ་
[53a.5]ཉིད་དེ་དག་གི་རྒྱུར་མི་འགྱུར་གྱི་སྐྱེས་ཟིན་པ་གསལ་བ་ནི་མ་ཡིན་ནོ་ཞེས་བསྟན་པ་ནི། ཤིན་ཏུ་གསལ་བའི་ཞེས་བྱ་བའོ། །དེ་ཉིད་ཀྱིས་ན་ཞེས་བྱ་བ་ནི་སྣང་བ་སྐྱེས་པའོ། །སྣང་བ་འབྱུང་བ་ལས་སྔ་རོལ་ན་ཡོད་པའིའོ། །སྣང་བ་དང་དུས་མཚུངས་པར་ནི་ཞིག་པ་མ་ཡིན་པར་
[53a.6]བསྟན་པ་ནི། རང་བཞིན་གང་གིས་ཀྱང་ཞེས་བྱ་བའོ། །ས་ཕྱོགས་ན་ཞེས་བྱ་བ་ནི་འགའ་ཞིག་ན་ཞེས་བྱ་བའི་དོན་ཏོ། །ཡང་ཞེས་བྱ་བ་ནི་ཡུལ་གཞན་ན་ཡོད་པའོ། །དེ་ཉིད་ཀྱི་ཚེ་ཞེས་བྱ་བ་ཁྱད་པར་མ་ཡིན་ནོ་ཞེས་ཟེར་བ་ནི་དུས་གཞན་དུ་ཞེས་བྱ་བའོ། །གལ་ཏེ་ཡུལ་གཞན་དུ་མ་དམིགས་པ་
[53a.7]དེ་ཉིད་ཡུལ་གཞན་ན་ཡོད་པ་ནི་དུས་གཞན་ན་འབྱུང་བ་མ་ཡིན་གྱི་དེ་ཉིད་དུ་གཞན་དུ་ཡིན་ནོ་སྙམ་དུ་སེམས་པ་ནི། དུས་གཞན་མ་མཐོང་འཇིག་ཡིན་ན། །ཞེས་བྱ་བའོ། །ཡུལ་གཞན་ན་མེད་ཀྱང་ཡུལ་གཞན་ན་ཡོད་པ་བཞིན་དུ། དུས་གཞན་ན་མེད་པ་དུས་གཞན་དུ་གྲུབ་པ་ཆོས་ཅན་ཐ་
[53b]
[53b.1]དད་པར་རྟོག་པས་མི་མཐུན་པ་ཉིད་བརྗོད་པ་ནི་གཏན་ཚིགས་ཀྱི་རྒྱ་ཉམས་པར་བྱེད་དོ་ཞེས་བྱ་བའི་དོན་ཏོ། །རྒྱུ་དང་འབྲས་བུའི་ཁྱད་པར་ཉིད། །ཅེས་བྱ་བ་ནི་གྲང་བ་ནི་གྲང་བ་གཞན་སྐྱེད་ན་མེ་དང་ལྷན་ཅིག་སྐྱེད་པར་མི་ནུས་སོ། །དེ་ཁོ་ན་ལྟར་ཞེས་བྱ་བ་ནི་མེ་དང་བྲལ་བ་གྲང་བའི་རང་བཞིན་སྐྱེད་
[53b.2]པར་བྱེད་པ་བཞིན་དུ་སྐད་ཅིག་པ་མ་ཡིན་པའི་རང་བཞིན་དང་བྲལ་བ་ནི་སྐད་ཅིག་པ་སྐྱེད་པར་བྱེད་པ་ཡིན་ནོ། །དེ་བཞིན་དུ་སྔོན་པོ་ཉིད་ལ་སོགས་པ་རྣམས་ཀྱང་སྔོན་པོ་འབའ་ཞིག་གི་རང་བཞིན་སྐྱེད་པར་བྱེད་པ་ཡིན་གྱི་སེར་པོ་ལ་སོགས་པ་དང་ལྷན་ཅིག་པ་མ་ཡིན་པའི་རང་བཞིན་སྐྱེད་པར་བྱེད་
[53b.3]ནུས་པ་ཡིན་ནོ། །མེ་དང་ལྷན་ཅིག་པ་ལས་དེ་དང་བྲལ་བའི་གྲང་བ་ནི་སྔོན་པོ་དང་སེར་པོ་ཁོ་ན་བཞིན་དུ་འགལ་བ་ཡིན་པར་བསྟན་པ་ནི་དེས་ན་ཞེས་བྱ་བའོ། །རྒྱུའི་དབང་གིས་ཞེས་བྱ་བ་ནི་ཇི་སྐད་བསྟན་པས་སོ། །མེད་པའི་སྒྲུབ་པའི་འགལ་བ་དམིགས་པ་གང་ཡིན་པ་དེ་མ་ཡིན་ནོ་
[53b.4]ཞེས་བྱ་བ་དང་སྦྱར་རོ། །བཟློག་པ་ལ་ནི་ཞེས་བྱ་བ་ནི་ཐམས་ཅད་མཁྱེན་པ་དང་འཇིག་རྟེན་ཕ་རོལ་ཡང་ཡོད་པ་ལས་སོ། །ཇི་ལྟར་དམིགས་པ་ལས་ཡོད་པ་གྲུབ་པ་དེ་བཞིན་དུ་མི་དམིགས་པ་ལས་ཀྱང་མེད་པ་གྲུབ་པ་མ་ཡིན་ནམ། མི་དམིགས་པ་ངེས་པར་མི་བྱེད་པ་ཇི་ལྟར་
[53b.5]ཡིན་སྙམ་དུ་སེམས་པ་ལ་ཇི་ལྟར་དངོས་པོ་ཉིད་བསྒྲུབ་པ་ན་ཞེས་བྱ་བའོ། །སྒྲུབ་པ་ནི་དམིགས་པ་ལས་མ་ཡིན་ནོ། །དངོས་པོ་རྣམས་ཀྱི་སྟེ་ལྐོག་ཏུ་གྱུར་པ་རྣམས་ཀྱི་སྒྲུབ་པར་བྱེད་པ་ནི་ངེས་པ་ལའོ། །དེ་བཞིན་དུ་དངོས་པོ་ཉིད་ལྡོག་པ་ནི་ལྡོག་པར་བྱེད་པ་ཡིན་གྱི་དམིགས་པ་ནི་མ་ཡིན་
[53b.6]ནོ་ཞེས་བྱ་བའི་དོན་ཏོ། །འདིས་གྲུབ་པར་བྱེད་པས་སྒྲུབ་པར་བྱེད་པ་སྟེ་འབྲེལ་པ་ཅན་ནོ་ཞེས་བསྟན་པ་ནི་ཇི་ལྟར་འབྲེལ་པ་ཞེས་བྱ་བའོ། །དཔེར་ན་འབྲས་བུ་དང་ཁྱབ་པར་བྱ་བ་ཞེས་བྱ་བ་ནི་དངོས་པོ་སྒྲུབ་པར་རྟོགས་པར་བྱེད་པ་པོའི་ཚིག་གོ། །འདོད་པ་ཙམ་ལས་བྱུང་བ་དང་དངོས་
[53b.7]པོ་མ་ཡིན་པ་སྒྲུབ་པར་བྱེད་པ་ཉིད་ཀྱང་མ་ཡིན་ནོ་ཞེས་ཞར་ལ་བསྟན་པ་ནི། འདིས་ནི་རྟོགས་པས་སྦྱར་བའི་ཆོས་ཞེས་བྱ་བའོ། །སྒྲུབ་བྱེད་མ་ཡིན་པ་ཅི་ལས་ཤེ་ན། གང་ལས་གང་ནའང་སྲིད་ཕྱིར་རོ། །ཞེས་བྱ་བ་སྟེ། དངོས་སུ་བའི་ཆོས་སྤྱི་བསྟན་པ་སྒྲུབ་བྱེད་ཡིན་གྱི་
[54a]
[54a.1]གཞན་ནི་མ་ཡིན་ནོ་ཞེས་བྱ་བའི་དོན་ཏོ། །ཅི་དངོས་པོ་ཐམས་ཅད་ཉིད་རང་ལོག་པས་དངོས་པོ་ཐམས་ཅད་ཉིད་ལྡོག་པར་བྱེད་དམ་འོན་ཏེ་ཅུང་ཟད་ཁོ་ན་ཡིན་ཞེས་ཟེར་བ་ལ། དེ་ལ་ཡང་ཁྱབ་པར་བྱེད་པའི་ཆོས་ཞེས་བྱ་བ་སྟེ། ཁྱབ་བྱེད་ནི་རང་ལོག་པས་
[54a.2]ཁྱབ་བྱ་ལྡོག་པར་བྱེད་དེ། དེ་ཉིད་ཀྱི་ཕྱིར་སྒྲུབ་བྱེད་ཀྱང་ཐམས་ཅད་མ་ཡིན་གྱི་འོ་ན་ཅི་ཞེ་ན། དེ་ལོག་པས་གང་ཡིན་པ་གང་འཇུག་པས་འཇུག་པར་འགྱུར་བའོ། །དེའི་ཕྱིར་དངོས་ཉིད་སྒྲུབ་པ་ན། །དངོས་པོ་རྣམས་ཀྱི་སྒྲུབ་བྱེད་འདོད། །ཅེས་བྱ་བ་ཡང་ཐམས་ཅད་ནི་མ་ཡིན་ནོ་ཞེས་
[54a.3]བསྟན་པ་ཡིན་ནོ། །སྤྱི་སྟོན་པའི་ཚིགས་སུ་བཅད་པ་སྔ་མའི་དོན་མདོར་བསྡུ་བས་སྡུད་པར་བྱེད་པའི་ཕྱིར་བསྡུ་བ་ཡིན་ཏེ། རྣམ་པར་འཇོག་པར་བྱེད་པའི་དོན་ཏོ་ཞེས་བྱ་བའི་དོན་ཏོ། །ཁྱབ་པར་བྱེད་པ་ལོག་པ་ནི་རང་ལོག་པ་ཡིན་ལ། དེ་ཡང་མངོན་སུམ་གྱིས་གྲུབ་པ་ཡིན་ནམ། 
[54a.4]གཞན་དམིགས་པའི་ངོ་བོ་ཡིན་པའི་ཕྱིར་དེ་ཇི་སྐད་རྣམ་པ་འགར་ཞེས་བརྗོད་ཅེས་ཟེར་བ་ལ། མེད་པ་ལ་ནི་དེ་ཉིད་ཀྱི་ཞེས་བྱ་བ་སྟེ། ཚད་མ་མེད་པ་ནི་མི་དམིགས་པའོ། །དེ་ཉིད་ཀྱི་ཁྱབ་པར་བྱེད་པ་ཉིད་ཀྱིའོ། །མེད་པ་ལ་ནི་ཞེས་བྱ་བ་ནི་བསྒྲུབ་པར་བྱ་བ་ལ། ཤིན་ཏུ་
[54a.5]རྨོངས་པའི་དོན་དུ་རྟགས་བརྗོད་པ་གང་གི་ཕྱིར་ཡིན་པ་དེའི་ཕྱིར་དེ་ལྟར་བརྗོད་པ་ཡིན་ནོ་ཞེས་བྱ་བའི་དོན་ཏོ། །རྨོངས་པ་མ་ཡིན་པ་རྣམས་ལ་ཡང་རྟགས་ཉིད་ཅིའི་ཕྱིར་མ་ཡིན་ཞེས་ཟེར་བ་ལ། གནག་རྫི་མོའི་བར་ཞེས་བྱ་བའོ། །མ་བསྒྲིབས་པ་ཞེས་བྱ་བ་ལ་བསྒྲིབས་པ་ནི་
[54a.6]ལྐོག་ཏུ་གྱུར་པ་མི་རིགས་པ་མ་གྲངས་པ་ཡིན་ལ། དེ་ལས་བཟློག་པ་ནི་མ་བསྒྲིབས་པ་སྟེ་རྟགས་ལ་ལྟོས་པ་མ་ཡིན་པའོ། །གང་གི་ཕྱིར་དམིགས་སུ་རུང་བ་མ་དམིགས་པ་ནི་མེད་པ་ཉིད་ཀྱི་ཐ་དད་ཀྱི་ཡུལ་ཅན་ཉིད་དུ་བྱས་པ་རྣམས་ལ་ཡང་ངེས་པ་ཡིན་ལ། དེས་ན་དེའི་ངེས་པ་
[54a.7]ལ་ཁྱབ་པར་བྱེད་པ་མི་དམིགས་པ་ལ་སོགས་པ་རྗེས་སུ་དྲན་པ་ཡིན་ཞེས་ཟེར་བ་ནི། རྣམ་འགྲེལ་གྱི་རིགས་པ་དང་འགལ་བ་ཡིན་ནོ། །ཡང་ན་བརྗོད་པ་གང་ཡིན་པ་དེ་ཤིན་ཏུ་རྨོངས་པའི་དོན་དུ་ཞེས་ངག་གི་དོན་མཆོག་ཏུ་འཛིན་པའོ། །ཤེས་པ་གཅིག་ལ་འདྲེ་བ་ལ་གང་
[54b]
[54b.1]གི་ཚད་མ་མེད་པ་ཉིད་དེ་ཁོ་ནའི་མི་དམིགས་པ་ཡིན་གྱི་མི་སྣང་བའི་མེད་པའམ། མེད་པའི་ཐ་སྙད་ལ་ནི་མ་ཡིན་ཏེ། མི་དམིགས་པའི་ཕྱིར་རོ་ཞེས་བརྗོད་པའི་བར་དུ་རྨོངས་པའི་དོན་དུ་ཡིན་ནོ་ཞེས་བྱ་བ་ནི་བཤད་པ་གཞན་ཡིན་ནོ། །དམིགས་པ་ལོག་པ་ཡང་རང་བཞིན་མི་དམིགས་
[54b.2]ངོ་བོ་ནི་དངོས་པོའི་ལྡོག་བྱེད་ཉིད་མ་ཡིན་ནམ། དངོས་པོ་ཉིད་ལོག་བཞིན་པ་ནི་ཇི་ལྟར་ལྡོག་བྱེད་ཡིན་པར་བརྗོད་སྙམ་དུ་སེམས་པ་ལ་འགྲེལ་པ་བཤད་པ་ནི། རང་བཞིན་མི་དམིགས་པ་ཡང་གོ་བར་བྱེད་པ་མ་ཡིན་ནམ་ཞེས་བྱ་བའོ། །གནག་རྫི་མོ་ལ་སོགས་པ་ཡང་རྣམ་པར་
[54b.3]དཔྱོད་པ་དང་། མ་བྲལ་བ་ན་འདི་ལ་མི་རྨོངས་པ་ཡིན་ནོ། །དེ་ལྟ་ན་རྨོངས་པ་གང་ཡིན་ཞེ་ན། གྲངས་ཅན་ཞེས་བྱ་བ་སྨོས་སོ། །གང་དུ་ཚད་མ་ལྔ་པོ་དག །དངོས་པོའི་ངོ་བོར་མ་སྐྱེས་པ། །དངོས་པོའི་མེད་པ་རྟོགས་པའི་ཕྱིར། །དེ་ལ་མེད་པ་ཚད་མ་ཉིད། །ཅེས་བྱ་བའི་རིགས་པ་མ་
[54b.4]ཡིན་ནམ་ཞེས་པ་ལ་ཤིན་ཏུ་ལྐོག་ཏུ་གྱུར་པ་ལ་ཚད་མ་ལྔ་པོ་ལོག་པ་ཡང་རང་བཞིན་ནམ་ཁྱབ་པར་བྱེད་པ་མི་དམིགས་པ་ཁོ་ནའོ་ཞེས་བསྟན་པ་ནི། མི་དམིགས་པ་ནི་འདི་ཙམ་ཞིག་ཅེས་བྱ་བ་སྟེ། མི་དམིགས་པ་དེ་ཡང་དངོས་སུ་མེད་པར་ངེས་པའི་འབྲས་བུ་ཅན་ནོ། །འདི་ཙམ་
[54b.5]ཞེས་བྱ་བ་ནི་འཆད་པར་འགྱུར་བའོ། །རྒྱུ་འམ་རང་བཞིན་ཏེ་ཁྱབ་པར་བྱེད་པར་སྣང་བར་འདོད་པ་ཡིན་ལ། སྣང་བ་མེད་པ་ནི་མ་དམིགས་པ་སྟེ། རུང་བ་མི་དམིགས་པ་ཞེས་བྱ་བའི་ཐ་ཚིག་གོ། །ཐམས་ཅད་དུ་མངོན་སུམ་ལོག་པ་ནི་མེད་པ་སྒྲུབ་པར་བྱེད་པ་མ་ཡིན་ཞིང་རྗེས་
[54b.6]སུ་དཔག་པ་ལུང་ལ་སོགས་པའི་ཡང་མ་ཡིན་ནོ། །གང་གི་ཕྱིར་དེ་ནི་དངོས་པོ་མཐོང་བ་མ་ཡིན་ཞིང་ཁྱབ་པར་བྱེད་པ་ཡང་མ་ཡིན་ནོ། །རྒྱུའམ་རང་བཞིན་ཞེས་བྱ་བ་ནི་སྣང་དུ་རུང་བ་ཙམ་ཉེ་བར་མཚོན་པ་ཡིན་ལ། བྱེད་པ་པོ་དང་ཁྱབ་བྱེད་དང་རང་བཞིན་མི་དམིགས་པ་རྣམས་ནི་མེད། 
[54b.7]སྒྲུབ་པར་བྱེད་པ་ཡིན་པར་འདི་ཙམ་ཞིག་ཅེས་བྱ་བས་བསྟན་པ་ཡིན་ཏེ། རང་བཞིན་གྱི་སྒྲ་ནི་དངོས་པོའི་ངོ་བོ་དང་ཁྱབ་པར་བྱེད་པའི་ངོ་བོ་ལ་ཡང་འཇུག་པ་ཡིན་པའི་ཕྱིར་འགྲེལ་པར་རྣམ་པ་གསུམ་ཁོ་ན་ཞེས་བྱ་བའོ། །གཞན་མ་ཡིན་པ་ནི་རྒྱུ་ལ་སོགས་པ་ལས་གཞན་པའོ། །རྣམ་
[55a]
[55a.1]པ་གཞན་དུ་ནི་མ་ཡིན་ནོ་ཞེས་བྱ་བ་ནི་རུང་བ་ཉིད་མ་ཡིན་པའོ། །འབྲས་བུ་དང་རང་བཞིན་དང་། མི་དམིགས་པ་དེ་དག་གིས་བསྐྱེད་པ་ཡིན་ལ། དེས་ན་ཞེས་བྱ་བ་ནི་རྟགས་ཅན་གྱི་ཤེས་པས་སོ། །དེ་ལྟར་ཞེས་བྱ་བ་ནི་ཁ་དོག་ལ་སོགས་པ་མི་རྟག་པ་ཞེས་བྱ་བའོ། །
[55a.2]དངོས་པོའི་ཆོས་མ་ཡིན་པ་ནི་མི་རྟག་པ་ལ་སོགས་པའོ། །གལ་ཏེ་དངོས་མེད་ངོ་བོ་མིན། དེ་ཉིད་རང་གི་མཚན་ཉིད་དོ། །དེ་ལྟར་གྲུབ་པར་བསྒྲུབས་ཕྱིར་རོ། །ཞེས་བྱ་བས་རྗེས་སུ་དཔག་པ་རང་གི་མཚན་ཉིད་ཀྱི་ཡུལ་ཅན་མ་ཡིན་ནམ། དེ་བཞིན་དུ་མངོན་སུམ་གྱི་རྗེས་སུ་དཔག་
[55a.3]པའི་ཤེས་པ་ཡང་ཡིན་ན། མི་རྟག་པ་ཉིད་ཀྱི་སྤྱི་དང་སྦྱོར་བའི་ཁ་དོག་གི་སྤྱིའི་སྣང་བ་ད་ལྟ་ཅི་ཞིག་ཡིན། གང་དུ་ཁ་དོག་སྤྱི་ལ་སྦྱོར་ཕྱིར་རོ་ཞེས་བྱ་བ་འདི་ཡིན་ནོ་སྙམ་དུ་སེམས་པ་ནི། གལ་ཏེ་ཁ་དོག་འདི་མི་རྟག་པའོ་ཞེས་བྱ་བའོ། །རྗེས་སུ་དཔག་པས་ཞེས་བྱ་བ་ནི་མཚམས་
[55a.4]སྦྱོར་བའི་ཡིད་ལས་སོ། །དེ་བསྟན་པ་ནི་རང་དང་སྤྱིའི་མཚན་ཉིད་ཅེས་བྱ་བའོ། །རང་གི་མཚན་ཉིད་དང་ཁ་དོག་ཉིད་ཀྱང་ཐ་སྙད་འདོགས་པར་མ་ཡིན་པ་དེའི་ཕྱིར་རྣམ་པ་འདི་དག་ཏུ་མངོན་སུམ་གྱིས་སམ་རྗེས་སུ་དཔག་པས་ཁ་དོག་ལ་སོགས་པའི་སྤྱི་བཟུང་ནས་རྣམ་པ་
[55a.5]གཞན་བསྟན་པ་ནི། མི་རྟག་པ་ཉིད་ཀྱིས་ཞེས་བྱ་བའོ། །འདི་ཙམ་གྱིས་ནི་སྔོན་དུ་བྱུང་བའི་ཚད་མའི་བྱ་བ་བསྟན་ཏོ། །དེའི་འོག་ཏུ་ཡིད་ཀྱི་མཚམས་སྦྱོར་བ་སྟེ། སྦྱོར་བ་བསྟན་པ་ནི་ཡིད་ཀྱི་ཞེས་བྱ་བའོ། །གཞན་དུ་མངོན་སུམ་གྱི་ངེས་པའམ་རྗེས་སུ་དཔག་པ་ལ་ནི་རིམ་པ་འདི་མ་ཡིན་
[55a.6]ཏེ། གཟུང་བ་ལ་འཛིན་པའི་ཕྱིར་རོ་ཞེས་བསྟན་པ་ནི། དེ་ལ་ཚད་མ་ཉིད་ཅེས་བྱ་བ་སྟེ། ཚད་མ་ཉིད་ཡིན་ན་སོ་སོ་བའམ་སོ་སོ་བ་མ་ཡིན་པ་ཞེས་སེམས་པ་ཡིན་ནོ་ཞེས་བྱ་བའི་དོན་ཏོ། །ཡང་ན་རྗེས་སུ་དཔག་པའི་ཚད་མས་མི་རྟག་པའི་ཁ་དོག་སྤྱི་ལ་སྦྱོར་བ་ཡིན་ན། མངོན་
[55a.7]སུམ་གྱིས་གྲུབ་པའི་ཆོས་ཅན་ལ་ཚད་མ་གཞན་ཐོབ་པའི་སྐྱོན་མེད་དོ། །མངོན་སུམ་གྱིས་རིམ་པ་ནི་ཁ་དོག་གི་མཚན་ཉིད་ལ་སྦྱོར་བ་ནི་ཡིད་ཀྱི་ངེས་པ་སྟེ་ཚད་མ་མ་ཡིན་པར་བསྟན་ཏོ་ཞེས་བྱ་བའི་དོན་ཏོ། །ཞར་ལ་བྱུང་བའི་ཚད་མ་ཉིད་ནི་དགག་པར་འོས་པ་ཡིན་པའི་ཕྱིར་ཞར་ལ་བྱུང་བ་
[55b]
[55b.1]བསྟན་པ་ནི། རྗེས་སུ་དཔག་པས་ཞེས་བྱ་བའོ། །ཆོས་ཅན་ཏེ་སྤྱི་མངོན་སུམ་གྱིས་སམ་རྗེས་སུ་དཔག་པས་འཛིན་ན་ཚད་མ་གཞན་ཡུལ་དེ་ལའོ་ཞེས་བྱ་བའི་དོན་ཏོ། །གཉི་ག་ལ་སྐབས་ཀྱིས་བྱུང་བའི་རྒོལ་བ་གཉིས་ལ་རེ་ཞིག་ཁ་དོག་ལ་སོགས་པ་ནི་གཟུགས་དང་རོ་ལ་སོགས་
[55b.2]པ་མངོན་སུམ་གྱིས་གྲུབ་པ་མི་རྟག་པ་ཉིད་ནི་མེད་པའི་ངོ་བོ་ཡིན་པའི་ཕྱིར་དེ་འགྲུབ་མི་སྲིད་དོ་ཞེས་ཟེར་བ་ནི་མི་རྟག་པ་ཉིད་ཅེས་བྱ་བའོ། །སྔོན་པོ་ལ་སོགས་པའི་དངོས་པོ་ལས་མི་རྟག་པ་ཉིད་གཞན་མ་ཡིན་ཏེ། མཐའི་སྐད་ཅིག་མ་མཐོང་བ་ལ་ཐ་དད་པར་མ་ངེས་པའི་ཕྱིར། སྔར་ཡང་
[55b.3]དངོས་པོ་དམིགས་པ་ཐ་མི་དད་པ་མི་རྟག་པ་ཉིད་ཀྱི་སྙིང་པོ་ཅན་ཉིད་ཁོ་ན་ཡིན་ནོ་ཞེས་བསྟན་པ་ནི་གཞན་དུ་མེད་ཅེས་ཞེས་བྱ་བའོ། །སྔར་ཞེས་བྱ་བ་ནི་རྣམ་པར་རྟོག་པ་ལས་སོ། །གལ་ཏེ་ཁ་དོག་ལ་སོགས་པ་ལས་ཐ་དད་པ་མ་ཡིན་པ་མི་རྟག་པ་ཉིད་ཡིན་ན་ཁ་དོག་ལ་སོགས་པ་མི་རྟག་གོ་
[55b.4]ཞེས་བརྗོད་བྱ་ཐ་དད་པ་མེད་པའི་ཕྱིར་རོ། །གཞི་མཐུན་པར་མི་འགྱུར་གྱི་རྣམ་གྲངས་ཉིད་དུ་འགྱུར་རོ་སྙམ་དུ་སེམས་པ་ལ་དུ་མའི་དངོས་ཞེས་བྱ་བ་སྟེ། ལྡོག་པའི་ཁྱད་པར་གྱི་རྒྱུ་མཚན་གྱི་བརྗོད་བྱའི་ཁྱད་པར་ལས་ནི་སྐྱོན་འདི་མེད་དོ་ཞེས་བྱ་བའི་དོན་ཏོ། །མཚུངས་པ་ཅན་རྣམས་
[55b.5]ཀྱི་ཞེས་བྱ་བས་དོན་དམ་པ་པའི་སྣ་ཚོགས་པ་ཉིད་དུ་དོགས་པ་མ་ཡིན་ནམ། དོན་དམ་པ་པ་མ་ཡིན་ནོ་ཞེས་བྱ་བ་ནི་ལན་གྱི་དོན་ཏོ། །རེ་ཞིག་རང་གི་མཚན་ཉིད་བརྗོད་བྱ་མ་ཡིན་ཞེས་བསྟན་པ་ནི། དུ་མའི་དངོས་པོ་ཞེས་བྱ་བའོ། །རྣམ་པར་བརྟགས་པ་དོན་དམ་པ་པ་མ་ཡིན་པར་
[55b.6]བསྟན་པ་ནི། ཐ་དད་པ་ནི་ཞེས་བྱ་བའོ། །བརྟགས་པའི་སྤྱི་ལ་གཞི་མཐུན་པ་གསུམ་གྱིས་ཡིན་ན། རྣམ་པར་རྟོག་པ་གཟུང་བ་ལ་འཛིན་པ་ཇི་ལྟར་ཡིན་ཞེས་ཟེར་བ་ལ། བསྟན་པ་ནི་རྣམ་པར་རྟོག་པའི་སྤྱིའི་ཆོས་དངོས་པོ་རྣམས་ཀྱི་དེ་དང་དེ་ལས་ཐ་དད་པ་མངོན་སུམ་གྱིས་
[55b.7]གྲུབ་པ་རྟེན་ཡིན་ཏེ། བརྟགས་པ་ནི་དེ་མཐོང་བ་ལས་བྱུང་བའི་ཕྱིར་རོ། །འོན་ཏེ་ཐ་དད་པ་མཐོང་བ་ཡང་ངེས་པ་མ་ཡིན་ཏེ། འགའ་ཞིག་ལ་ངེས་པའི་ཕྱིར་རྗེས་སུ་དཔག་པར་འདོད་པ་ཡིན་པར་བསྟན་པ་ནི། དེ་མ་གྲུབ་ན་ཞེས་བྱ་བའོ། །ངེས་པའམ་ཞེས་བྱ་བ་ནི་གཞི་མི་མཐུན་
[56a]
[56a.1]པ་སྟེ་བ་ལང་ངམ་རྟའམ་སྐྱེས་བུ་བཞིན་དུའོ། །དངོས་པོ་སྣང་བཞིན་པ་ལ་དེའི་རྟོག་པ་ནི་ཐ་སྙད་ལ་མཐར་ཐུག་པ་མ་ཡིན་ནམ། ལྐོག་ཤལ་ལ་སོགས་པ་དང་ལྡན་པའི་ཕྱིར་འདི་ནི་བ་ལང་ཡིན་ནོ་ཞེས་བྱ་བ་བཞིན་དུ་འདི་མེ་དང་ལྡན་པ་ཡིན་ཏེ་དུ་བ་དང་ལྡན་པ་
[56a.2]ཉིད་ཀྱི་ཕྱིར་རོ་ཞེས་མེ་ཡོད་པར་མ་མཐོང་བའི་ཕྱིར་རོ་སྙམ་དུ་སེམས་པ་ནི། གལ་ཏེ་འབྲས་བུའི་གཏན་ཚིགས་ཞེས་བྱ་བའོ། །འབྲས་བུའི་རྗེས་སུ་དཔག་པ་ལ་དངོས་པོ་མ་མཐོང་བ་ཁོ་ནས་གཞན་ལ་བརྟེན་པ་ཡིན་པར་བསྟན་པ་ནི་གལ་ཏེ་དེར་ཡང་ཞེས་བྱ་བའོ། །ཚད་མ་གཞན་
[56a.3]འཇུག་ན་ཞེས་བྱ་བ་ནི་ཚད་མ་གཞན་ལ་ལྟོས་པའི་ཕྱིར་རོ། །དེ་འཛིན་ན་ནི་མེར་དེས་ནའོ། །དེ་དང་ཐ་མི་དད་པ་མེ་འཛིན་པ་ནི་དེ་ཐ་མི་དད་པ་ཁྱད་པར་འཛིན་པ་སྟེ། མེའི་ཁྱད་པར་ལས་ཐ་དད་པ་ཙམ་མ་ཡིན་ཏེ། དེ་མི་འཛིན་ན་ཡང་ཐམས་ཅད་མི་འཛིན་པ་དེའི་ཕྱིར། ལྐོག་ཤལ་ལ་
[56a.4]སོགས་པའི་བ་ལང་གི་རྣམ་པར་རྟོག་པ་དངོས་པོ་འཛིན་པ་ལས་འདི་ཐ་དད་པ་མ་ཡིན་ཞེས་བྱ་བའི་དོན་ཏོ། །སྐྲ་ཤད་ལ་སོགས་པ་དག་ལ་ཞེས་བྱ་བ་ནི་རབ་རིབ་ཅན་གྱིས་དམིགས་པ་རྣམས་ལ་ཡིན་གྱི་ཐམས་ཅད་ལ་ནི་མ་ཡིན་ནོ། །འབྱུང་བར་འགྱུར་བ་ཡིན་པའི་ཕྱིར་རོ་ཞེས་བསྟན་པ་
[56a.5]ནི་རང་བཞིན་གྱི་གཏན་ཚིགས་དང་ཞེས་བྱ་བའོ། །ལྐོག་ཤལ་ལ་སོགས་པ་ལ་མཐོང་བ་ན་བ་ལང་ཉིད་ཅེས་ཐ་སྙད་བྱེད་པ་མ་ཡིན་ནམ་མེ་ལ་ནི་མ་མཐོང་ན་ཇི་ལྟར་ཐ་སྙད་བྱེད་ཅེ་ན་དེ་དང་འབྲེལ་པ་ཅན་མཐོང་བའི་ཕྱིར་སྐྱོན་མེད་དོ། །དེ་བསྟན་པ་ནི་རྟགས་རྟོགས་པ་ཉིད་ཀྱིས་ཞེས་བྱ་བ་སྟེ། 
[56a.6]གལ་ཏེ་ཡང་སྤྱིའམ་ཁྱད་པར་མ་མཐོང་ན་དེ་དང་འབྲེལ་པ་ཅན་ལ་དེ་དང་ཐ་སྙད་ཡིན་པས་དེའི་ཐ་སྙད་ནི་དེ་ལའམ། དེ་དང་འབྲེལ་པ་ཅན་ལ་ཞེས་བྱ་བར་ཁྱད་པར་མེད་དོ། །གང་གིས་ཀྱང་མ་རྟོགས་པ་ཞེས་བྱ་བར་སྦྱར་རོ། །སྤྱི་རྟོགས་པ་ཡིན་ན་ཡང་མ་རྟོགས་པའི་ཁྱད་པར་ནི་མ་
[56a.7]ཡིན་ནོ། །གལ་ཏེ་རྟོགས་པ་ཉིད་ཁོ་ན་ཡིན་པའི་ཕྱིར་རྟོགས་པ་ལ་ཐེ་ཚོམ་མ་ཡིན་དུ་ཟིན་ཀྱང་། མ་རྟོགས་པ་ལ་ནི་འདི་སྤྱིའམ་ཁྱད་པར་ཡིན་ཞེས་བྱ་བ་འབྱུང་བ་ཁོ་ན་ཡིན་ལ། མ་རྟོགས་པ་བློ་ལ་མི་གནས་པ་ནི་ཐེ་ཚོམ་གྱི་ཡུལ་མ་ཡིན་ཏེ། ཐེ་ཚོམ་ནི་དེར་མངོན་པར་ཞེན་
[56b]
[56b.1]པའི་བདག་ཉིད་ཡིན་པའི་ཕྱིར་དེའི་ཕྱིར་ཐེ་ཚོམ་ལས་འཇུག་པ་ཡིན་ནོ་ཞེས་བྱ་བ་ནི་མི་རིགས་སོ། །གལ་ཏེ་མི་རྟག་པ་ཉིད་དངོས་པོ་ལས་གཞན་མ་ཡིན་ལ་དངོས་པོའི་ཆོས་ཉིད་ཡིན་ན་བུམ་པ་ལ་སོགས་པ་བཞིན་དུ་རྡོ་རྗེ་ཕ་ལམ་ལ་སོགས་པ་ཡང་རྟོགས་པར་འགྱུར་རོ་སྙམ་དུ་སེམས་པ་
[56b.2]ནི་གལ་ཏེ་མི་རྟག་པ་ལ་སོགས་པ་ཞེས་བྱ་བ་སྟེ། དེ་ལ་མཐའི་སྐད་ཅིག་མཐོང་བའི་ལམ་མེད་པར་ངེས་པ་ཡང་ཡོད་པ་མ་ཡིན་ནོ་ཞེས་བྱ་བའི་དོན་ཏོ། །ལ་ལར་ནི་རྡོ་རྗེ་ཕ་ལམ་ལ་སོགས་པ་ལའོ། །དེ་ཞེས་བྱ་བ་ནི་མི་རྟག་པ་ཉིད་དུའོ། །ཡོངས་སུ་མི་ཤེས་པ་ནི་མ་ངེས་པའོ། །
[56b.3]འདྲ་བ་ཉིད་གཞན་རྒྱུན་དུ་འཇུག་པས་ཡོད་པའི་ཕྱིར་དང་། མི་འདྲ་བ་སྐྱེད་པར་བྱེད་པ་མེད་པའི་ཕྱིར་དེ་ཉིད་འདི་ཡིན་ནོ་ཞེས་འཁྲུལ་པ་ཡིན་ནོ། །དེའི་ཕྱིར་མཐོང་བ་ཡང་ཐ་དད་པར་ངེས་པ་གསལ་པོ་མེད་པའི་ཕྱིར་མ་མཐོང་བ་ཁོ་ན་ཡིན་པར་བསྟན་པ་ནི་མིག་འཕྲུལ་གྱི་རི་ལུ་དག་གི་ཐ་
[56b.4]དད་པ་བཞིན་ནོ། །རི་ལུ་གཅིག་བསྟན་ནས་དེ་ལས་གཞན་བསྟན་ན་ཐ་དད་པ་ཡིན་ཡང་འདྲ་བ་ཉིད་ཀྱི་ཕྱིར། དེ་ཉིད་ཡིན་པའི་བློ་ལ་ནི་མཐོང་བ་ཡང་མ་མཐོང་བ་དང་འདྲ་བ་ཡིན་ཏེ་མ་ངེས་པའི་ཕྱིར་རོ། །དེ་ཕྱི་མའི་རི་ལུ་གཞན་གྱིས་མཐོང་བ་བོར་ནས་རྟོག་པ་བསྐྱེད་ནས། 
[56b.5]བསྒྲིབས་པ་ཡིན་གྱི། མཐོང་བ་ཡང་དེ་བྲོ་ནས་སྐྱེ་བའི་ཕྱིར་མཚུངས་པ་ཡིན་པར་བསྟན་པ་ནི་ཕན་ཚུན་སྤངས་པས་ཞེས་བྱ་བའོ། །དེ་ཉིད་འདིའོ་ཞེས་བྱ་བ་ནི་སྔ་མ་དང་ཕྱི་མའི་སྣང་བ་གཅིག་ཏུ་བྱེད་ལ། དེ་ལ་སྔར་མཐོང་བ་དང་། མཐོང་བར་བྱ་བ་ཡང་འདས་པ་ཡིན་ལ་འདས་པ་ལ་
[56b.6]དེ་ལྟར་རྟོགས་པ་ནི་མི་རིགས་ཏེ་འདས་པའི་ཕྱིར་རོ། །དེ་བཞིན་དུ་ད་ལྟར་བ་ཡང་གེགས་བྱ་བར་མི་ནུས་པའི་ཕྱིར་ཐ་དད་པར་གོ་བར་མི་ནུས་སོ། །འདི་ལས་དེ་ཐ་དད་པར་མ་མཐོང་བ་འདི་དེ་ལས་ཐ་དད་པར་མཐོང་བ་མ་ཡིན་པར་བསྟན་པ་ནི། ཐ་དད་དངོས་པོ་དེ་ཞེས་བྱ་བ་སྟེ། མཐོང་དུ་རུང་
[56b.7]བ་དང་མཐོང་བ་ཡང་ངོ་། །དེས་ཞེས་བྱ་བ་ནི་སྔ་མས་སོ། །མི་མཐུན་པའི་སྐད་ཅིག་མ་མི་སྐྱེ་བ་ཡང་ལ་ལར་སྐྱེ་ན་ཡང་། ལ་ལར་དོན་གྱི་རྒྱུ་ལ་མི་རྟག་པ་ཉིད་དུ་རྟོག་པ་མ་ཡིན་ནམ། རྡོ་རྗེ་ཕ་ལམ་ལ་སོགས་པ་ལ་འདྲ་བ་གཞན་མཐོང་བའི་ཕྱིར་ཉེ་བར་མི་མཚོན་པར་རིགས་ལ། གཞན་དུ་
[57a]
[57a.1]མི་འདྲ་བ་བྱུང་བ་ན་གཅིག་ཀྱང་གཞན་དུ་འགྱུར་རོ་སྙམ་དུ་སེམས་པ་ལ། མི་འདྲ་བ་མ་བྱུང་ཡང་དེ་མཐོང་བར་བསྟན་པ་ནི། ཇི་ལྟར་རྟགས་མེད་ཅེས་བྱ་བའོ། །ཕྱིས་འབྱུང་བ་དང་འབྲེལ་པ་མེད་པ་སྔ་མ་གང་གི་ཡིན་པ་དེ་ཕྱིས་འབྱུང་བ་ཡིན་ནོ། །ཅི་ལས་ཤེ་ན་མར་དང་སྡོང་
[57a.2]བུ་ལ་སོགས་པའི་ཚོགས་པ་ལ་ཡང་དང་པོ་བཞིན་དུ་ལྟོས་པའི་ཕྱིར་རོ། །དེ་ལྟར་བསྟན་པ་ནི་སྒྲོན་མ་ལ་སོགས་པའི་ཞེས་བྱ་བའོ། །འབྲེལ་པ་མེད་པ་ཕྱིས་འབྱུང་བ་གང་ཡིན་པ་དེ་ནི་མཐའི་སྐད་ཅིག་མའོ་ཞེས་བྱ་བ་ནི་ཁ་ཅིག་གིའོ། །དེ་ནི་ལ་ལར་དེ་ཡོངས་མི་ཤེས་ཏེ་ཞེས་བྱ་བའི་ཁྱད་པར་གྱི་
[57a.3]ཚིག་གིས་རྟོགས་པའི་དོན་ཡིན་ནོ། །སྒྲོན་མ་དུས་གཞན་ན་གནས་པ་སྐད་ཅིག་མ་དང་པོ་ཉིད་ལ་སྐྱེད་པར་ཀོང་བུ་དང་སྡོང་བུ་ལ་སོགས་པའི་ཚོགས་པ་ལ་རྗེས་སུ་དཔག་པ་དོན་མེད་པར་བསྟན་ནས། མི་ལ་སོགས་པ་ཡང་སྐད་ཅིག་མ་དང་པོ་ཉིད་ལ་བདག་ཉིད་ཐམས་ཅད་འཛིན་པའི་ཕྱིར་རྗེས་
[57a.4]སུ་འཇུག་པ་དོན་མེད་པར་བསྟན་པ་ནི། དེ་བཞིན་དུ་གལ་ཏེ་ཞེས་བྱ་བའོ། །དེ་དུས་གཞན་དུ་གནས་པ་ཡང་ཡིན་ལ་འཛིན་པ་ཡང་ཡིན་པའོ། །འཛིན་པ་ཞེས་བྱ་བ་ནི་གཞན་དང་གཞན་མཐོང་བར་ལྟོས་པའི་རྟོག་པའོ། །རྟོག་པ་གཉིས་པ་ལ་བསྟན་པ་ནི་འཛིན་པ་ཞེས་བྱ་བ་ལ། ཅིག་ཅར་ཁོ་ན་
[57a.5]ཞེས་བྱ་བ་ནི་སྐད་ཅིག་མ་གཅིག་ཁོ་ན་ལ་རྫོགས་པར་འགྱུར་རོ་ཞེས་བྱ་བའི་དོན་ཏོ། །དུས་རིང་ཞེས་བྱ་བ་ནི་དུས་གཞན་དང་གཞན་དུ་རྗེས་སུ་འཇུག་པའོ། །དངོས་པོ་ལས་ཐ་མི་དད་པའི་མི་རྟག་པ་ཉིད་དངོས་པོ་བཞིན་དུ་འཛིན་པར་འགྱུར་བ་མ་ཡིན་ནམ། དེ་ལྟ་ཡིན་ན་ནི་རྩོད་པ་མེད་དོ་སྙམ་དུ་
[57a.6]སེམས་པ་ལ། དངོས་པོ་ལས་ཐ་མི་དད་པར་ཡང་ནུས་པ་ནི་མི་རྟག་པ་ཉིད་ཀྱི་ཆོས་སུ་གྱུར་པ་ནི་དེ་འཛིན་པས་གཟུང་བ་ལ་ཡང་རྨོངས་པ་མེད་དོ། །འབྲས་བུ་ནི་མཐའི་སྐད་ཅིག་མཐོང་བ་མེད་པའི་ཕྱིར་ཏེ། མ་མཐོང་བ་ཅི་ལས་ཡིན་ཞེ་ན་དེ་མ་ཐག་མེད་པའི་སྟེ་བར་དུ་ཆོད་པས་སོ། །གང་གི་
[57a.7]ཕྱིར་མི་འདྲ་བའི་རྒྱུ་རྣམས་ཐམས་ཅད་དུ་འདི་ལས་ཉེ་བར་གནས་པ་མ་ཡིན་ནོ། །མཐའི་སྐད་ཅིག་མཐོང་བ་ན་མི་རྟག་པ་ཉིད་ཇི་ལྟ་བ་ཁོ་ནར་སྣང་ཡང་ཅིའི་ཕྱིར་ངེས་པ་མེད་ཅེས་ཟེར་བ་ལ་ངེས་གསལ་མེད་པའི་ཕྱིར་རོ་སྟེ་མ་གོམས་པས་ཉེ་བར་མ་མཚོན་པའི་ཕྱིར་རོ། །འགྲེལ་པར་ནི་དཔེ་ཉིད་ཀྱི་
[57b]
[57b.1]སྒོ་ནས་འབྲས་བུའི་ནུས་པ་གསུངས་པ་ཡིན་ནོ་ཞེས་འཆད་པ་ནི། དཔེར་ན་ཞེས་བྱ་བའོ། །དེ་ཉིད་ནི་རྨོངས་པའོ། །བཟློག་པའི་ཆེད་དུ་ཡོད་པའི་ཕྱིར་སྐད་ཅིག་པ་ཡིན་ནོ་ཞེས་རྗེས་སུ་དཔག་པ་བརྗོད་པ་ཡིན་གྱི་དེའི་ངོ་བོ་བསྒྲུབ་པའི་ཆེད་དུ་མ་ཡིན་ནོ། །དངོས་པོ་གྲུབ་པ་ཁོ་ནས་དེ་ཉིད་འགྲུབ་པའི་
[57b.2]ཕྱིར་རོ། །གོམས་པ་ལས་དེ་དེའི་མཚོན་པ་པོ་རྣམས་ནི་མཐའི་སྐད་ཅིག་མ་མཐོང་བ་མེད་ཀྱང་མཐོང་བ་ཉིད་ལས་ངེས་པར་བྱེད་པར་བསྟན་པ་ནི། རྣམ་པ་ཐམས་ཅད་ངེས་པར་བྱེད་ཅེས་བྱ་བའོ། །དེ་ཐམས་ཅད་ཀྱང་ཡིན་ལ་རྣམ་པ་ཡང་ཡིན་པས་རྣམ་པ་དེ་དག་མི་རྟག་པ་དང་སྡུག་བསྔལ་བ་དང་བདག་
[57b.3]མེད་པ་དང་སྟོང་པའི་ངོ་བོའོ། །རྣམ་པ་ཐམས་ཅད་དང་ལྡན་པ་ཞེས་འདོན་པ་ལ་ཡང་ནུས་པ་དང་མི་རྟག་པ་ཉིད་ལ་སོགས་པ་རྣམ་པ་དུ་མ་དང་ལྡན་པ་ལ་ཕྱིར་སྐྱོན་མེད་དོ། །བློའི་ཆེན་པོ་ཉིད་ཀྱང་གོམས་པ་ལས་གསལ་བ་ཉིད་དོ། །ཡོད་པ་དང་མི་རྟག་པ་ལ་སོགས་པའི་དབྱེ་བ་དང་བྲལ་བའི་དོན་
[57b.4]ལ་ནི་ཁྱད་པར་ལ་བརྟེན་པའི་རྗེས་སུ་དཔག་པ་བརྟགས་པའི་ཡུལ་ཅན་མ་ཡིན་ནམ། མྱུར་བར་སྒྲུབ་པར་བྱེད་པར་འདོད་པ་ལས་བྱུང་བའི་རྟོག་པ་ནི་ཐམས་ཅད་རྙེད་པར་སླ་བའི་ཕྱིར་རོ་སྙམ་དུ་སེམས་པ་ལ་ཐམས་ཅད་ལས་ནི་ལྡོག་པའི་ཞེས་བྱ་བ་སྟེ། དེ་དང་དེ་ལས་ལྡོག་པའི་དངོས་པོའི་རྒྱུ་མཚན་གྱི་བློ་དུ་
[57b.5]མ་དེ་དང་དེའི་ཆོས་ཅན་དུ་སྟོན་པར་བྱེད་ཅིང་རྗེས་སུ་དཔག་པ་འཇུག་པར་བྱེད་པ་ཡིན་གྱི། དེ་བཞིན་དུ་འདོད་པ་ཙམ་ལས་བྱུང་བ་རྣམས་ནི་དེ་ལྟ་མ་ཡིན་ནོ། །ཐ་དད་རྟེན་ཅན་བཞིན་ཞེས་བྱ་བ་ནི་དམིགས་པ་ཐ་དད་པ་ཅན་བཞིན་ནོ་ཞེས་བྱ་བས་བསྒྲུབ་བྱ་དང་སྒྲུབ་བྱེད་ཀྱི་དབྱེ་བ་བསྟན་ཏོ། །སྒྲ་རྣམས་ཀྱང་
[57b.6]བརྡ་ཡོད་ན་ཁྱད་པར་འདི་ཁོ་ན་རྗོད་པར་བྱེད་པར་བསྟན་པ་ནི། ཅི་ལྟར་བརྡར་བཏགས་པ་ནི་ཇི་ལྟར་བསྐུལ་བའོ། །རྟགས་དང་བདེ་བ་ལ་སོགས་པར་སྣང་བའི་ཡུལ་ལ་ནི་རང་བཞིན་གྱིས་མེད་ཀྱང་དེ་ལས་བཟློག་པར་སྣང་བ་མེད་པ་ནི། ཉེ་བར་མཚོན་པ་མེད་པ་ཡང་ཚད་མའི་རྟོགས་པར་བྱེད་པ་མི་སྲིད་
[57b.7]དོ་སྙམ་དུ་སེམས་པ་ལ་འཁྲུལ་རྒྱུ་མེད་ན་དེ་ཡིས་ནི་ཞེས་བྱ་བའོ། །གོམས་པས་གསལ་བ་ཉིད་ལ་སོགས་པས་གློ་བུར་དུ་བྱུང་བ་ཅན་རྣམས་ལ་འཁྲུལ་པའི་ས་བོན་མེད་ན། མི་རྟག་པ་དང་སྡུག་བསྔལ་བ་ལ་སོགས་པའི་སྣང་བ་ཡོད་པར་སྐྱེད་པར་བྱེད་པ་ནི་མཚམས་སྦྱོར་བར་བྱེད་པའོ། །
[58a]
[58a.1]དེའམ་གཞན་ལ་རྟོགས་པར་བྱེད་པ་ནི་རྗེས་སུ་དཔག་པས་སོ། །འགྲེལ་པར་ཡང་འདི་བཞིན་དུ་གོ་བར་བྱའོ། །སྐྱེ་བ་ཅན་ཞེས་བྱ་བ་ནི་སྐྱེ་བ་ལེན་པའོ། །སྔར་མཐོང་བ་ཞེས་བྱ་བ་ནི་སྐད་ཅིག་པའི་ཤེས་པས་མཐོང་བའོ། །ཇི་ལྟ་བ་བཞིན་ཞེས་བྱ་བ་ནི་བརྗེད་པ་ལས་སོ། །
[58a.2]འདི་ལ་འཁྲུལ་པའི་ས་བོན་མེད་པ་ནི་རྗེས་སུ་དཔག་པ་ལས་དེ་བཞིན་དུ་གྱུར་པ་གཞན་གྱིས་རབ་ཏུ་སྦྱར་བ་ཡིན་ལ། གཞན་གྱི་ཡང་གཞན་ལས་སོ་ཞེས་ཐོགས་པ་མེད་པའི་ཕྱིར་སྐྱོན་མེད་དོ། །ཚད་མའི་བྱ་བ་མཆོག་ཏུ་འཛིན་པ་ལ་སྔ་མ་སྔ་མ་ལས་ཕྱི་མ་ཕྱི་མའི་ཚིག་འབྱུང་ངོ་ཞེས་བྱ་བའི་དོན་ཏོ། །
[58a.3]ཡང་ན་སྔ་མ་སྔ་མ་རྗེས་སུ་ཚོལ་བ་མེད་ཀྱང་ཁོ་བོ་ཅག་ལ་སོགས་པ་ཉིད་ཀྱིས་མ་དམིགས་པས་མི་རྟག་པ་ཉིད་གྲུབ་པར་བསྟན་པ་ནི། ཡང་ན་འདིར་ཡང་ཞེས་བྱ་བ་སྟེ། ཁོ་བོ་ཅག་གི་གནས་སྐབས་ལ་ཡང་ངོ་། །ཇི་ལྟར་ཞེ་ན་སྔར་བྱུང་ཞེས་བྱ་བ་སྟེ། མཐའ་གཉི་གའི་མི་འབྱུང་
[58a.4]བ་བར་དུ་བྱུང་བའི་དངོས་པོ་ནི་མི་རྟག་པ་ཡིན་གྱི་ཞེས་བྱ་བའི་དོན་ཏོ། །དངོས་པོ་སྔར་དང་ཕྱིས་ཀྱང་ཡོད་པར་ཁས་ལེན་པ་འདི་ནི་གཞན་གྱི་འདོད་པ་ཡིན་ནོ་ཞེས་བྱ་བ་ཁ་ཅིག་གི་ཡིན་པར་བསྟན་པ་ནི་གཞན་དག་སྨྲ་བ་ནི་ཞེས་བྱ་བའོ། །བྱུང་བ་ཙམ་གྱིས་མ་ཡིན་ནོ་ཞེས་བྱ་བ་ནི་ཡོད་པ་ཙམ་གྱིས་མི་
[58a.5]རྟག་པ་ཉིད་དུ་སྨྲ་བ་ལ་ཡང་མཚུངས་པ་མ་ཡིན་ནམ། གང་ཕྱིར་འདི་ཡང་སྔར་དང་ཕྱིས་ཀྱང་ནུབ་པ་ཁོ་ནས་མི་རྟག་པ་ཉིད་དོ་ཟེར་ན་རྒྱུ་མེད་པ་ཉིད་ཀྱིས་དམ་པའི་དེ་ཁོ་ན་ཉིད་ཀྱི་སྣང་བ་ཚེ་དང་ལྡན་པ་ལ་ཇི་ལྟར་ཡིན། མེད་པའི་དུས་ན་དངོས་པོ་མེད་ཅིང་། ཡོད་པའི་དུས་ན་ཡང་དེ་དག་མ་ཡིན་ན་དེ་
[58a.6]དག་གི་ཇི་ལྟར་ཡིན། མི་རྟག་པ་ཉིད་དམ་ཡོད་པ་ཉིད་དམ་དེ་དང་འབྲེལ་པ་ནི་གཉིས་པོ་དེའི་བར་དུ་གཅོད་པར་བྱེད་པ་དག །དངོས་པོའི་དུས་སུ་འབྱུང་བ་ཡང་དངོས་པོ་ལ་འགྱུར་རོ་སྙམ་དུ་སེམས་པ་ལ། གང་གི་ཞེས་བྱ་བའོ། །མཐའ་གཉིས་ནི་སྔ་ན་མེད་པ་དང་ཞིག་ནས་མེད་
[58a.7]པ་དག་གིའོ། །ཆོད་པ་ནི་བར་དུ་གཅོད་པར་བྱེད་པ་ཡོད་པའམ་དེ་དང་འབྲེལ་པ་ཡང་རུང་བ་མི་རྟག་པ་ཉིད་དོ། །དེས་ནི་སྨྲ་བ་པོས་བརྗོད་པ་སྟེ་སེམས་པའོ། །ཡོད་པ་དེ་དང་འབྲེལ་པའི་དུས་སུ་མ་བྱུང་ན་མེད་པ་དག་ཇི་ལྟར་དེ་དག་གི་ཁྱད་པར་ཡིན་ཡང་བློས་བྱས་པའི་ཁྱད་པར་དུ་ཡོད་པ་ན་
[58b]
[58b.1]ཡང་ཅིས་མི་འགྱུར་ཞེས་བསྟན་པ་ནི། དེ་ཉིད་མི་རྟག་ཅིས་མ་ཡིན། །ཞེས་བྱ་བའོ། །མེད་པ་དག་དང་དུས་ཐ་དད་པའི་དངོས་པོ་འབྲེལ་པ་མེད་པས་དྲུག་པ་ལ་སོགས་པར་མི་རིགས་ན། མཐའ་མངོན་པར་འདོད་པ་དག་ལ་ཡང་ཡོད་པ་བར་དུ་གཅོད་པར་བྱེད་པའམ། འབྲེལ་པ་ལ་
[58b.2]ཡང་དྲུག་པ་ལ་སོགས་པས་སྦྱོར་བ་ཇི་ལྟར་ཡིན་པ་བསྟན་པ་ནི་མཐའ་ལ་ཞེས་བྱ་བའོ། །མཐའ་གང་དག་ལ་ཡོད་པ་དང་འབྲེལ་པ་དག་གི་བར་དུ་གཅོད་པར་བྱེད་པ་དེ་དག་གང་གི་ཡིན། ཡོད་པ་དང་འབྲེལ་པ་དག་གི་ནི་མ་ཡིན་ཏེ་རྒྱུག་པའི་ཕྱིར་རོ། །དངོས་པོའི་ཡང་མ་ཡིན་ཏེ་དུས་ཐ་དད་པ་ཉིད་ཀྱིས་
[58b.3]འབྲེལ་པ་མེད་པའི་ཕྱིར་རོ་ཞེས་བསྟན་པ་ནི་ཡོད་པ་ཉིད་དང་འབྲེལ་པ་ཞེས་བྱ་བའོ། །ཐ་དད་པ་མེད་པས་ཞེས་བྱ་བ་ནི་དབྱེ་བ་མེད་པའི་ཕྱིར་རོ། །སྔ་ན་མེད་པ་ཞེས་བྱ་བ་ནི་རྒྱུ་ཉིད་འབྲས་བུས་སྟོང་པ་མ་ཡིན་ནམ། ཞིག་ནས་མེད་པ་ཡང་འབྲས་བུ་རྒྱུས་སྟོང་པ་ཡིན་ནོ་སྙམ་དུ་སེམས་པ་ལ། གལ་
[58b.4]ཏེ་རྒྱུ་འབྲས་ཞེས་བྱ་བ་ལ་སོགས་པའོ། །མེད་པ་བཞིན་དུ་འབྲས་བུ་དང་རྒྱུ་དག་ཀྱང་ཡོད་པའི་དུས་ཀྱི་དངོས་པོ་དང་འབྲེལ་པ་མེད་པའི་ཕྱིར་སྔ་ན་མེད་པ་ནི་དངོས་པོའི་མ་ཡིན་ཞེས་ཉེ་བར་མཚོན་པའི་ཕྱིར་ཞིག་ནས་མེད་པ་ཞེས་བྱ་བ་ཡང་ཡིན་ནོ། །མ་ཡིན་པར་དགག་པ་ཡང་དགག་པའི་ཁྱད་
[58b.5]པར་གྱི་མིང་ཅན་ནི་འབྲས་བུའམ་རྒྱུ་ཡིན་གྱི། དགག་པ་དང་བྲལ་བ་ནི་མ་ཡིན་ནོ་ཞེས་བྱ་བའི་དོན་ཏོ། །སྔ་ན་མེད་པ་དང་ཞིག་ནས་མེད་པའི་ཕྱོགས་ལས་འབྲས་བུ་དང་རྒྱུ་ནི་མཐའ་གཉིས་ཀྱི་ཕྱོགས་ཏེ་ཕྱོགས་གཞན་ནོ་དེའི་ཉམས་པ་ནི་དེ་ཉམས་པ་ཡིན་ཏེ། མེད་པ་ཁས་བླངས་པའི་ཁོངས་
[58b.6]སུ་གཏོགས་པའི་ཕྱིར་རོ་ཞེས་བསྟན་པ་ནི། ཕྱོགས་གཞན་ལ་བརྟེན་པར་ཡང་ཞེས་བྱ་བའོ། །ཁ་ཅིག་གི་བཤད་པ་བསྟན་པ་ནི། འདིས་ནི་སྔ་ན་མེད་པའི་ཁྱད་པར་ཅན་ཡིན་ནོ་ཞེས་བྱ་བའོ། །སྔ་ན་མེད་པའི་ཁྱད་པར་ཅན་ནི་རྒྱུ་མ་ཡིན་གྱི་འོན་ཀྱང་ཡོད་པ་དང་འབྲེལ་བའི་འདུ་
[58b.7]བ་ནི་འབྲས་བུའམ། རང་གི་རྒྱུའམ་འདུ་བའི་རྒྱུ་ལས་འབྲས་བུ་ལ་དེར་བྱེད་ན་རྒྱུན་བརྗོད་དོ་ཞེས་བསྟན་པ་ནི། ཡོད་པ་ཉིད་དང་རང་རྒྱུད་དང་། །ཞེས་བྱ་བའོ། །རེ་ཞིག་དངོས་པོའི་རང་གི་ངོ་བོ་བྱེད་པ་མ་ཡིན་ཏེ། ཁས་མ་བླངས་པའི་ཕྱིར་རོ། །ཡོད་པ་དང་འདུ་བ་དག་ཀྱང་རྟག་
[59a]
[59a.1]པ་ཡིན་ཏེ། འབྲས་བུ་མེད་པའི་ཕྱིར་རྒྱུ་མ་ཡིན་ཞེས་བྱ་བའི་དོན་ཏོ། །འབྲས་བུ་སྐྱེ་བཞིན་པའམ་སྐྱེས་པའི་འབྲས་བུ་རང་གི་རྒྱུ་ལ་འབྲེལ་པར་འགྱུར་བའི་ཕྱིར་རོ་ཞེས་གཞུང་གཉིས་བསྡུ་བའི་ཕྱིར་ཕལ་ཆེར་ཞེས་བྱ་བའི་ཐ་ཚིག་གོ། །གང་ཞིག་མེད་པ་དེ་བྱེད་དོ་
[59a.2]ཞེས་བྱ་བ་ནི་རིམ་པ་ཡིན་ལ། འདི་ཁྱེད་ཀྱི་འདོད་པ་ལ་ནི་མ་ཡིན་ཞེས་བསྟན་པ་ནི་གང་ཞིག་མེད་པ་དེས་བྱེད་ན་ཞེས་བྱ་བའོ། །ལོག་པའི་དངོས་པོ་ཉིད་ཁོ་ན་མེད་པ་ཡིན་པར་བསྟན་པ་ནི་སྔར་མེད་པ་ཁོ་ན་ཞེས་བྱ་བའོ། །དེ་ལྟ་མོད་ཀྱི་དངོས་པོའི་དུས་ན་མེད་པ་སྔ་ན་མེད་པ་དང་ཞིག་ནས་མེད་པ་
[59a.3]དག་དངོས་པོ་མི་རྟག་པ་ཉིད་དུ་འགྱུར་བ་བསྟན་པ་ནི། དེའི་ཕྱིར་ཞེས་བྱ་བ་སྟེ་སྒྲོ་འདོགས་པ་ནི་དོན་ལ་རེག་པ་དང་བྲལ་བའི་བློ་དག་ནི་ཐ་དད་པ་མེད་པའི་དོན་རྣམས་ལ་ཡང་སྒྲ་རྣམས་སུ་བརྗོད་བྱ་ཐ་དད་པར་བྱེད། སྦྱོར་བར་བྱེད། འབྲེལ་པར་བྱེད་དོ་ཞེས་བྱ་བའི་དོན་ཏོ། །ཡང་གི་སྒྲས་དོན་
[59a.4]ཐ་དད་པར་འདོད་པ་རྣམས་ལ་རྟོགས་པས་སྦྱར་བ་འབྲེལ་པ་ཡིན་པར་བསྟན་པ་ནི། གལ་ཏེ་དངོས་པོ་ལ་ཡོད་དངོས་པོ་ཞེས་བྱ་བ་ནས། དོན་དམ་པ་ནི་མ་ཡིན་ནོ་ཞེས་བྱ་བའི་བར་དུའོ། །དེ་འདི་ལྟར་ཡིན་གྱི་མཚམས་སྦྱོར་བའི་ཁ་དོག་གི་སྤྱི་ལ་མི་རྟག་པ་ཉིད་སྦྱར་བ་དེའི་ཕྱིར། གཞལ་
[59a.5]བྱ་གཞན་མེད་དོ་ཞེས་ཉེ་བར་སྡུད་པ་ནི། དེས་ན་ཁ་དོག་གི་ཞེས་བྱ་བའོ། །ཚད་མའི་རྗེས་སུ་བྱུང་བ་དེ་ཉིད་འདི་ཡིན་ནོ་ཞེས་རྗེས་སུ་འབྲངས་པ་སྤྱི་དང་ཁྱད་པར་གྱི་བདག་ཉིད་ཀྱི་ཡུལ་ཅན་ནི་ཚད་མ་གཞན་ནོ་སྙམ་དུ་སེམས་པ་ལ། ཡང་ནས་ཡང་དུ་ཞེས་བྱ་བ་སྟེ་ཚད་མས་མཐོང་བ་ལ་སླར་ཡང་
[59a.6]ངོ་ཤེས་པ་ནི་ཚད་མ་སྔ་མ་དང་ཡུལ་ལ་ཁྱད་པར་མེད་པ་ཡིན་ཏེ། དེ་དང་གྲུབ་པ་དང་བདེ་བ་གཅིག་པ་ཡིན་ནོ་ཞེས་བྱ་བའི་དོན་ཏོ། །བགྲོད་བྱ་མ་ཡིན་པ་སྒྱུག་མོ་ལ་སོགས་པ་ལ་བགྲོད་པ་ནི་སྐད་ཅིག་མའི་རྒྱུན་ལ་ལྟོས་ནས་ཡིན་གྱི་སྐད་ཅིག་མ་གཅིག་གི་ཡུལ་ནི་མ་ཡིན་ཏེ། རྒྱུ་དང་འབྲས་བུ་
[59a.7]རྒྱུན་ལ་གཅིག་ཏུ་ཐ་སྙད་འདོགས་པའི་ཕྱིར་རོ་ཞེས་བསྟན་པ་ནི་བགྲོད་པར་བྱ་བ་མ་ཡིན་པ་ལ་བགྲོད་པ་ལ་སོགས་པ་ཞེས་བྱ་བའོ། །དེ་འདི་ལྟར་མངོན་སུམ་གྱི་རྗེས་སུ་བྱུང་བའི་ཞེན་པ་དང་རྗེས་སུ་དཔག་པ་ལ་ཡང་གཟུང་བ་དང་འཛིན་པ་ཡིན་ལ། ཐ་སྙད་ཙམ་ཡིན་ཏེ་ཡིད་ལས་བྱུང་བའི་
[59b]
[59b.1]སྤྱི་ཙམ་གྱི་ཡུལ་ཡིན་པ་དེའི་ཕྱིར་གཞལ་བྱ་གཞན་མ་ཡིན་པར་བསྟན་པ་ཡིན་ནོ། །མཐོང་ནས་སླར་ལོག་པ་ཤིང་ལ་སོགས་པས་བར་དུ་ཆོད་པ་ན་ཅི་ད་དུང་ཡང་ཡོད་དམ་ཞེས་ཐེ་ཚོམ་ཟ་བས་དེ་ཉིད་རྗེས་སུ་དཔོག་པར་བྱེད་ཀྱི་དེ་དང་འདྲ་བ་ལ་ནི་མ་ཡིན་ནོ། །དེ་ནི་དབང་པོ་ལས་སྐྱེས་པའི་རྗེས་སུ་དཔག་པ་ཡིན་ཏེ། 
[59b.2]སྤྱིའི་ཡུལ་མ་ཡིན་པའི་ཕྱིར་ཚད་མ་གཞན་མ་ཡིན་ནོ་སྙམ་དུ་སེམས་པ་ལ། སྐད་ཅིག་སོ་སོར་ཐ་དད་ཕྱིར། །ཞེས་བྱ་བའོ། །མངོན་སུམ་མམ་རྗེས་སུ་དཔག་པ་ཡང་ཉེ་བའི་འཇུག་པའི་ཡུལ་སྟོན་པར་བྱེད་པ་ཡིན་གྱི། སྔར་མཐོང་བ་ཉེ་བ་ནི་མ་ཡིན་ཏེ། ཉེ་བའི་ཡུལ་ཅན་ཡིན་ཡང་མངོན་
[59b.3]སུམ་མ་ཡིན་པ་མ་ཡིན་ནམ། དབང་པོ་ལས་སྐྱེས་པ་མ་ཡིན་པའི་ཕྱིར་ལ་དེ་ལ་ཕྱིར་དེ་ཉིད་ཚད་མ་གཞན་ཡིན་ཏེ། རྗེས་སུ་དཔག་པ་ཡིན་པའི་ཕྱིར་རོ་ཞེས་ཟེར་བ་ལ། ཁྱད་པར་ཡུལ་ཅན་ཉིད་ཀྱང་མིན། །ཞེས་བྱ་བ་སྟེ། འབྲེལ་བ་འཛིན་པའི་དུས་སུ་མཐོང་བའི་ཐུན་མོང་ལ་ཉེ་བ་ཡིན་པར་
[59b.4]འཇོག་པར་བྱེད་ལ། དེ་ཡང་སྤྱིའི་ཡུལ་ཉིད་མ་ཡིན་ནོ་ཞེས་བྱ་བའི་དོན་ཏོ། །ཁྱད་པར་མཐོང་བ་ནི་འབྲེལ་པ་འཛིན་པའི་དུས་སུ་མཐོང་བ་ཁོ་ན་ཁྱད་པར་ཡུལ་ཉིད་བྱེད་པ་མ་ཡིན་ནམ། དེ་དང་འདྲ་བ་ནི་མ་ཡིན་ནོ་སྙམ་དུ་སེམས་པ་ལ། གལ་ཏེ་ཞེས་བྱ་བ་སྨོས་སོ། །དེ་ཉིད་ནི་རྗེས་སུ་དཔག་པར་
[59b.5]བྱ་བ་ཉིད་དེ། མངོན་སུམ་འཇུག་པའི་ཡུལ་དུ་འབྱུང་བ་གལ་ཏེ་རྗེས་སུ་དཔག་པར་བྱ་བ་ཡིན་ན་རྗེས་སུ་དཔག་པ་ནི་ཚད་མ་མ་ཡིན་ཏེ། གཟུང་བ་ལ་འཛིན་པའི་ཕྱིར་རོ་ཞེས་བྱ་བའི་དོན་ཏོ། །རྗེས་སུ་དཔག་པའི་དུས་སུ་འབྱུང་བ་ལ་ནི་འདྲ་བའི་ཡུལ་ཅན་ཉིད་དུ་བརྗོད་པར་བསྟན་པ་ནི། ཇི་སྟེ་
[59b.6]མཐོང་བས་ཞེས་བྱ་བའོ། །གལ་ཏེ་བརྗེད་ཕྱིར་ཞེས་བྱ་བ་ནི་མངོན་སུམ་གྱིས་མཐོང་བ་བརྗེད་པ་ལ་རྗེས་སུ་དཔག་པ་རྟོགས་པའི་དོན་ཅན་མ་ཡིན་ནོ། །བརྗེད་པ་ཉིད་ལ་དཔེ་མེད་པའི་ཕྱིར་རྗེས་སུ་དཔག་པ་མ་ཡིན་པར་བསྟན་པ་ནི། དེ་ཉིད་ཕྱིར་ན་ཞེས་བྱ་བ་ནི་ཁྱད་པར་སོ་སོར་ངེས་པ་མ་ཡིན་ནའོ། །
[59b.7]འདུ་བྱེད་པ་མ་ཉམས་པའི་མངོན་སུམ་ཡིན་ན་རྗེས་སུ་དཔག་པ་ཚད་མ་མ་ཡིན་ལ། འདུ་བྱེད་པ་ཉམས་པ་ལ་ནི་ཡིན་ནོ་སྙམ་དུ་སེམས་པ་ནི། དྲན་པ་ཡོད་ན་ཞེས་བྱ་བ་ལ་སོགས་པ་ནས་ཚད་མ་ཉིད་ཡིན་པ་བཞིན་ནོ་ཞེས་བར་དུའོ། །མ་ཡིན་ཏེ་དེ་ལ་ནི་ཞེས་བྱ་བ་ནི་རང་བཞིན་གྱི་གཏན་ཚིགས་སོ། །
[60a]
[60a.1]འདིར་ནི་དེ་ལྟ་མ་ཡིན་ཏེ་ཞེས་བྱ་བ་ནི་ཁྱད་པར་མཐོང་བ་ལའོ། །དེ་ལྟ་ཞེས་བྱ་བ་ནི་རང་བཞིན་གྱི་རྗེས་སུ་དཔག་པ་བཞིན་ནམ་གློ་བུར་བའི་རྗེས་སུ་དཔག་པ་བཞིན་དུའོ། །སྔོན་དེ་འདྲ་བ་ཞེས་བྱ་བ་ནི་འབྲེལ་པ་འཛིན་པའིའོ། །བརྗེད་པ་ཉིད་ཀྱིས་མེད་པའི་ཕྱིར་རང་བཞིན་
[60a.2]རྗེས་སུ་དཔག་པ་མ་ཡིན་ལ། གློ་བུར་བའི་རྗེས་སུ་དཔག་པ་མ་ཡིན་པར་བསྟན་པ་ནི་གོམས་པས་བསྐྱེད་པ་ཞེས་བྱ་བ་སྟེ། གོམས་པས་བསྐྱེད་པ་ལས་ཞེས་བྱ་བ་ནི་གློ་བུར་བའི་རྗེས་སུ་དཔག་པ་ལ་གོམས་པ་མེད་དོ། །རྣམ་པ་གཞན་དུ་འགྱུར་བ་སྲིད་ཕྱིར་རོ་ཞེས་བྱ་བ་ནི་བརྗེད་པའི་
[60a.3]ཕྱིར་དང་རྗེས་སུ་དཔག་པ་ནི་རྟོག་པའི་དོན་ཅན་ཡིན་པར་ཁས་མ་བླངས་པའི་ཕྱིར་རོ། །མ་བརྗེད་ན་རྗེས་སུ་དཔག་པ་སྤྱིའི་ཡུལ་ཅན་ཁོ་ན་ཡིན་པར་བསྟན་པ་ནི། མངོན་སུམ་གྱི་ཚད་མས་ཞེས་བྱ་བའོ། །གལ་ཏེ་ཞེས་བྱ་བ་ལ་སོགས་པ་ནི་གྲུབ་པའི་མཐའོ། །དེ་ལ་ཞེས་བྱ་བ་ནི་སྐྱེས་བཞིན་
[60a.4]པ་ལའོ། །སྐྱེས་དངོས་དངོས་པོ་གྲུབ་པ་ཞེས་བྱ་བ་ནི་སྔར་མཐོང་བའི་དངོས་པོ་གྲུབ་པའོ། །གཞན་ལ་དེ་ཉིད་དུ་འཛིན་པ་འཁྲུལ་པ་ཡིན་པར་བསྟན་པ་ནི། གལ་ཏེ་མཐོང་ན་དེ་དངོས་ནི། །ཞེས་བྱ་བའོ། །མངོན་སུམ་གྱི་གྲུབ་པ་ཁོ་ནའམ་ཁྱད་པར་མཐོང་བ་ལས་གྲུབ་པ་ལ་ནི་ཚད་
[60a.5]མ་ཉིད་མ་ཡིན་པ་སྟེ། གཟུང་བ་ལ་འཛིན་པ་ཡིན་ནོ་ཞེས་བསྟན་པ་ནི། དེས་གྲུབ་ཅེས་བྱ་བའོ། །འདི་ཉིད་བཤད་པ་ནི་མ་མཐོང་བ་ནི་ཞེས་བྱ་བའོ། །གལ་ཏེ་མ་བཟུང་བ་ཞེས་བྱ་བ་ནི་མངོན་སུམ་གྱིས་སོ། །ཇི་སྟེ་རྗེས་སུ་དཔག་པ་དངོས་པོ་འཛིན་པ་ཞེས་བྱ་བ་ནི་མངོན་སུམ་གྱིས་
[60a.6]གཟུང་བ་ཉིད་ཁྱད་པར་མཐོང་བས་འཛིན་པ་ཡིན་ནོ། །མངོན་སུམ་དང་ཅིག་ཤོས་ཞེས་བྱ་བ་ནི་མངོན་སུམ་དང་རྗེས་སུ་དཔག་པར་བྱ་བ་དག་གོ། །གཅིག་གྲུབ་པ་ན་ཞེས་བྱ་བ་ནི་གཉིས་ཀྱི་ནང་ནས་གཅིག་ཁོ་ན་ལས་གྲུབ་པར་འགྱུར་བས་ཆོག་མོད། །གཉིས་ཀྱིས་ཅི་ཞིག་བྱ་བ་དེ་ལ་རག་
[60a.7]ལས་པའི་ཕྱིར་ཞེས་བྱ་བ་ནི། མིག་ལ་སོགས་པའི་བྱེད་པའི་བྱེད་པ་ལ་རག་ལས་པའི་ཕྱིར་རོ། །གང་གི་ཚེ་སྣང་བ་ཡོད་པ་དེའི་ཚེ་ཡང་འཛིན་པ་མ་ཡིན་ནོ་ཞེས་ཟེར་བ་ལ་འོ་ན་སྣང་བ་དེ་ཞེས་བྱ་བ་སྨོས་སོ། །དེ་ལྟ་ན་དེ་དག་ཚད་མ་དང་ཅིག་ཤོས་གང་ཡིན་ཞེ་ན། གཞན་དང་མཚམས་ནི་སྦྱོར་བའི་ཞེས་
[60b]
[60b.1]བྱ་བ་སྟེ། སྔར་མཐོང་བ་དང་ལྷན་ཅིག་པའི་ཞེན་པ་སྟེ། ངེས་པ་ནི་དྲན་པ་ཡིན་པར་བརྗོད་པ་དེའི་ཕྱིར་མངོན་སུམ་ཚད་མ་ཡིན་ནོ་ཞེས་བྱ་བའི་དོན་ཏོ། །དྲན་པ་ཉིད་མེད་པར་བསྒྲུབ་པ་ལ་དེ་རྟགས་ལ་ལྟོས་པ་སྟེ། འདྲ་བ་ལ་སོགས་པའི་རྟགས་ལ་ལྟོས་པའོ། །དྲན་པ་ཉིད་ཁོ་ན་ལ་ཡོད་པའི་ཕྱིར་
[60b.2]འཁྲུལ་པ་ཅན་ཡིན་ནོ་ཞེ་ན། མ་ཡིན་འཁྲུལ་ཕྱིར་ཞེས་སྨོས་སོ། །འགྲེལ་པ་ནི་གསལ་བ་ཡིན་ནོ། །མངོན་སུམ་རྟོག་དང་བྲལ་བར་ནི། །མངོན་སུམ་ཉིད་ཀྱིས་འགྲུབ་པར་འགྱུར། །ཞེས་བྱ་བའི་བཤད་པ་མཐོང་ནས། བཤད་པར་བྱ་བའི་མདོ་ལ་འཇུག་པར་བྱེད་པ་བསྟན་པ་ནི་
[60b.3]དེ་ལ་མངོན་སུམ་ནི་ཞེས་བྱ་བ་ལ་སོགས་པའོ། །གཞན་དུ་སྣང་བ་ནི་དེ་ལས་བཟློག་པའོ། །རྟོག་པ་ལས་བྲལ་བ་དེའི་ངོ་བོ་མངོན་སུམ་ཉིད་ཀྱིས་འགྲུབ་པར་འགྱུར་ཞེས་བྱ་བ་ནི་དེའི་བདག་ཉིད་དགག་པ་ལ་ཁྱད་པར་མེད་པའི་མི་དམིགས་པར་འདོད་ལ། ཐ་དད་པ་དགག་པ་ལ་ནི་རང་བཞིན་གྱི་ཁྱད་
[60b.4]པར་བསྟན་པ་ནི། སོ་སོ་རང་གི་རིག་བྱ་ཡིན། །ཞེས་བྱ་བའོ། །མིང་ནི་སྒྲ་ཡིན་ལ་རྟེན་ཅན་ནི་སྒྲར་རུང་བའི་སྣང་བ་ཞེས་བྱ་བའི་ཐ་ཚིག་གོ། །རྐྱེན་གཞན་ཚང་བ་བསྟན་པ་ནི། །ཐམས་ཅད་ལ་ནི་སེམས་བསྡུས་ནས། །ཞེས་བྱ་བའོ། །ཐམས་ཅད་ལས་ནི་ཡུལ་ཐམས་ཅད་ལས་སོ། །
[60b.5]སེམས་ནི་རྣམ་པར་རྟོག་པའོ། །གཡོ་བ་མེད་པ་ནི་བློ་འདར་བ་མེད་པས་ཏེ། རྟོག་པའི་རླུང་དང་བྲལ་བའི་ཕྱིར་རོ། །རྟོག་པ་མེད་ནའང་ཡོད་པའི་ཕྱིར། །རྟོག་པ་མེད་པ་གཞན་ཡིན་པར་བརྗོད་པ་འདིས་ཡིན་པ་དེའི་ཕྱིར་བཤད་པ་སྟེ། དེའི་གནས་སྐབས་ལ་རྣམ་པར་རྟོག་པ་མེད་པ་ནི་
[60b.6]མངོན་སུམ་ཁོ་ནས་རྟོག་པ་ཡིན་པར་བསྟན་པ་ནི། མངོན་སུམ་ཁོ་ནས་ཞེས་བྱ་བའོ། །གནས་སྐབས་དེ་ལ་ཡང་རྣམ་པར་རྟོག་པའི་རྣམ་པ་ཉིད་ཀྱིས་རྗེས་སུ་འཇུག་པ་མ་ཡིན་ནམ། དེ་མེད་ན་དེའི་མེད་པ་ཡང་ཇི་ལྟར་ངེས་པ་ཡིན། ངེས་པ་ནི་རིགས་པ་མ་ཡིན་ན་ཁྱད་པར་མེད་པར་མེད་
[60b.7]པའི་ཕྱིར་རོ་སྙམ་དུ་སེམས་པ་ནི། གལ་ཏེ་འདི་ལ་ཞེས་བྱ་བའོ། །ཉམས་སུ་མྱོང་བ་ནི་རང་གི་ཡུལ་ལ་རང་གི་བྱ་བ་རྗེས་སུ་འཇུག་པའི་རྟོག་པ་སྐྱེད་པར་བྱེད་ཅིང་དེ་ལས་སྔ་རོལ་དུ་འབྱུང་གི་དེ་དང་མཚུངས་པ་མ་ཡིན་པ་མ་ཡིན་ནམ་ཞེས་ཟེར་བ་ལ་ཡང་ཅུང་ཟད་རྣམ་པར་རྟོག་ན་ཞེས་བྱ་བའོ། །རྟོག་
[61a]
[61a.1]པ་ཅན་བཞིན་དུ་རྟོག་པ་ཅན་མ་ཡིན་པ་ཡང་རང་གི་ངོ་བོར་གྲུབ་ན་རྟོག་པ་ཅན་སྐྱེད་པར་བྱེད་པ་ཡིན་ནོ། །དབང་པོ་བཞིན་དུ་སྐྱེད་པར་བྱེད་པ་ཉིད་དུ་རྟོག་པ་མེད་པ་ཅན་ནི་སྐྱེད་པར་བྱེད་པ་ཡིན་པར་མི་རྟོགས་སོ་ཞེ་ན། རྣམ་པར་རྟོག་པ་མེད་པ་ཡང་ཞེས་བྱ་བའོ། །དེའི་ཚེ་
[61a.2]ཞེས་བྱ་བ་ནི་རྟོག་པ་དང་བྲལ་བའི་དུས་སུའོ། །མཚན་ཉིད་ཐ་དད་པས་ཞེས་བྱ་བ་ནི་ངེས་པ་དང་མ་ངེས་པར་སྣང་བའི་ཕྱིར་རོ། །ཚོགས་པ་ཡོད་པའི་ཕྱིར་ཞེས་བྱ་བ་ནི་རྣམ་པར་རྟོག་པ་བསྐྱེད་པ་ལ་དྲན་པས་ཕན་བཏགས་པའི་དབང་པོ་ཡིན་ལ་གཞན་ལ་ནི་འབའ་ཞིག་ཡིན་ནོ། །ད་ནི་རྗེས་སུ་དཔག་
[61a.3]པས་ཡུལ་ཐ་དད་པའི་མཚན་ཉིད་ལས་ཀྱང་རྟོག་པ་མེད་པའི་མངོན་སུམ་བསྟན་པ་ནི། གཅིག་ཏུ་མཐོང་བའི་ཁྱད་པར་ནི་ཞེས་བྱ་བ་སྟེ། འདིས་མངོན་སུམ་གྱི་ཡུལ་ཁྱད་པར་ནི་རྣམ་པར་རྟོག་པའི་རུང་བ་མ་ཡིན་པར་བསྟན་པ་ཡིན་ནོ། །རྣམ་པར་རྟོག་པའི་རུང་བ་ཉིད་ཀྱང་རུང་བ་ཉིད་མ་ཡིན་
[61a.4]པར་བསྟན་པ་ནི། དེ་ལས་མིན་པ་ནི་ཐ་དད་པ་ལས་སོ། །གཞན་ནི་ཐ་དད་པ་མ་ཡིན་པའོ། །གཞན་སྔ་མ་ཡིན་པ་ལ་ལྟོས་ནས་སྔ་མ་ཁོ་ན་སྟེ། གཞན་ཞེས་བྱ་བ་ནི་རྣམ་ཤེས་ལས་སོ། །ཐ་དད་བློ་མེད་ཅེས་བྱ་བ་བཤད་པ་ནི། རྣམ་པ་གཞན་སྣང་བ་མེད་པའི་ཕྱིར་རོ་ཞེས་བྱ་བའོ། །རྣམ་
[61a.5]པར་རྟོག་པ་ནི་ཁྱད་པར་གྱི་ཡུལ་ཁོ་ན་ལ་མ་ཡིན་ཏེ། སྒྲ་དང་མཚུངས་པའི་ཡུལ་ཅན་ཡིན་པའི་ཕྱིར་རོ་ཞེས་བསྟན་པ་ནི་ཁྱད་པར་རྣམས་ལ་ཞེས་བྱ་བའོ། །ཅི་ལས་ཤེ་ན་རྗེས་སུ་འགྲོ་མེད་པས་ཞེས་བྱ་བའོ། །སྒྲ་དང་མཚུངས་པའི་ཡུལ་ཅན་གྱི་རྣམ་པར་རྟོག་པ་ཡིན་པ་ཅི་ལས་ཤེ་ན་
[61a.6]རྣམ་པར་རྟོག་པའི་ཡུལ་ལ་སྒྲ་སྦྱོར་བར་མཐོང་བའི་ཕྱིར་རོ་ཞེས་བསྟན་པ་ནི། སྒྲ་རྣམས་ཡུལ་ནི་གང་དེ་ཉིད་ཅེས་བྱའོ། །བརྡ་ནི་ཡུལ་དུས་ཀྱི་རྗེས་སུ་འགྲོ་བ་མ་ཡིན་ནམ། དེའི་ཕྱིར་དེས་ཉེ་བར་མཚོན་པའི་ཁྱད་པར་རྣམས་ལ་ཡང་བྱེད་པ་ཉིད་ཇི་ལྟར་ཡིན། དོན་ཇི་སྙེད་པའི་མིང་གི་སྒྲ་རྣམས་སོ་
[61a.7]ཞེས་ཇི་སྐད་སྨྲས་པས་སོ་སྙམ་དུ་སེམས་པ་ལ་དེས་འདི་ཞེས་ནི་འབྲེལ་པ་ལ་ཞེས་བྱ་བ་སྟེ་བརྡས་སྒྲ་དང་དོན་དག་གི་ཁྱད་པར་རྣམས་རྗོད་པར་བྱེད་པ་དང་བརྗོད་པར་བྱ་བར་རྟོགས་པ་ཡིན་ལ། དེ་འདི་ཞེས་བྱ་བ་ཡང་མདུན་ན་གནས་པ་ཐམས་ཅད་ཀྱི་ཐུན་མོང་བ་ཉིད་ཡིན་ནོ། །དབང་པོའི་ཚོགས་
[61b]
[61b.1]དོན་མེད་པར་འགྱུར་རོ་ཞེས་བྱ་བ་ནི་སྒྲ་ཁོ་ན་ལས་མངོན་སུམ་སྐྱེ་བའི་ཕྱིར་རོ། །ལྐོག་ཏུ་གྱུར་པ་ནི་འདས་པ་ཡིན་ནོ། །དོན་བྱེད་ནུས་པའི་ཁྱད་པར་གྱིས་སྣང་བ་ཐ་དད་པ་ནི་དབྱེ་བས་བྱེད་པ་ཡིན་པར་བསྟན་པ་ནི། དོན་བྱེད་པ་ཐ་དད་པས་ཞེས་བྱ་བའོ། །དེའི་ཕྱིར་ཡུལ་ཐག་རིང་པོ་ན་གནས་
[61b.2]པའི་ཞེས་བྱ་བ་ལ་སོགས་པ་ནི་རིགས་པ་མ་ཡིན་ཏེ། དངོས་པོ་དུ་མ་ལ་ཐག་རིང་པོ་ན་འགའ་ཞིག་སྣང་བ་ཉེ་བ་ལ་ཡང་དེ་ཉིད་ཡིན་ནོ་ཞེས་ཇི་ལྟར་དངོས་པོའི་ཡུལ་ལ་སྣང་བ་མ་ཡིན་པར་བརྗོད། གང་དག་ཐག་རིང་པོ་ན་སྣང་བ་དེ་དག་ཁོ་ན་ཉེ་བ་ཉིད་ལ་ནི་གཞན་དུ་ཡིན་པའི་ཕྱིར། ཐག་
[61b.3]རིང་བ་དང་ཉེ་བ་དག་ཡུལ་གཅིག་ཉིད་མ་ཡིན་པའི་ཕྱིར་གསལ་བར་སྣང་བ་ཞེས་བྱ་བ་ལ་སོགས་པ་ལེགས་པར་གསུངས་པ་ཡིན་ནོ། །འདིའི་ཞེས་བྱ་བ་ནི་ལྐོག་ཤལ་ལ་སོགས་པ་དང་ལྡན་པའིའོ། །འདི་ཞེས་བྱ་བ་ནི་བ་ལང་ཞེས་བྱ་བ་སྒྲའི་ངོ་བོ་འདི་ཡིན་ནོ། །ལྐོག་ཏུ་གྱུར་པ་
[61b.4]ཡང་དྲན་པའི་བློ་ལ་གནས་པའི་ཕྱིར་དེ་ལྟར་ཐ་སྙད་འདོགས་པ་ཡིན་ནོ། །གང་གི་ཚེ་ཡང་མངོན་སུམ་པའི་དངོས་པོ་ལ་མིང་གི་བྱེད་པ་ཡིན་པ་དེའི་ཚེ་ཡང་འདིའི་འདིའོ་ཞེས་བློའི་ཡུལ་དུ་བྱས་པ་ཉིད་ཀྱི་མངོན་སུམ་གྱི་བརྡའི་ཡུལ་དག་གི་སྣང་བ་ཐ་དད་པ་ཡིན་པར་བསྟན་པ་ནི་མིག་ལ་ཞེས་
[61b.5]བྱའོ། །ཕན་གདགས་བྱ་འདོགས་བྱེད་ཀྱི་ངོ་བོ་ཞེས་བྱ་བ་ལ་ཕན་གདགས་པར་བྱ་བ་ནི་བརྗོད་བྱ་སྟེ་ལས་སོ། །ཕན་འདོགས་པར་བྱེད་པ་ནི་རྗོད་བྱེད་དེ་བྱེད་པ་པོའམ་བྱེད་པའོ། །བསྐྱེད་བྱ་སྐྱེད་བྱེད་ཀྱང་ཡོད་པར་བསྟན་པ་ནི། དེས་ན་རེས་འགའ་ནི་ཞེས་བྱ་བའོ། །བློའི་ངོ་བོ་དང་བློའི་
[61b.6]སྣང་བའི་རིག་བྱེད་དག་ནི་ངག་གི་རིག་བྱེད་ཡིན་ལ། གལ་ཏེ་ཡང་དེ་དག་མངོན་སུམ་གྱི་ཡུལ་དུ་བརྗོད་བྱ་ཉིད་ཀྱིས་སམ། རྗོད་བྱེད་ཉིད་ཀྱིས་ལས་བྱེད་པ་ཉིད་དུ་སྣང་བ་མ་ཡིན་པ་དེ་ལྟ་མོད་ཀྱི་དེ་ཉིད་བརྗོད་བྱ་དང་ཅིག་ཤོས་ཡིན་ནོ་སྙམ་དུ་སེམས་པ་ལ། བརྡ་བྱས་པའི་སྒྲ་ལས་དེའི་ངོ་བོར་
[61b.7]སྣང་བ་མེད་པས་བརྡ་ནི་དེའི་ཡུལ་ཅན་མ་ཡིན་པར་བསྟན་པ་ནི། དབང་པོའི་བྱ་བ་མེད་པ་ལ་ཞེས་བྱ་བའོ། །སྒྲ་ལས་རང་གི་མཚན་ཉིད་རྟོགས་པ་ཡིན་ནོ་སྙམ་དུ་སེམས་པ་ལ། འབྲེལ་བ་མ་བྱས་པ་སྟེ་མ་བརྗོད་པའོ། །གང་ལ་བརྡ་ཡིན་པ་དེའི་བརྗོད་པའི་རིམ་གྱིས་དབང་པོའི་
[62a]
[62a.1]བྱ་བ་ཡོད་ཀྱང་སྒྲ་ལས་རྟོགས་པ་མ་ཡིན་ནོ། །རང་ཉིད་ཀྱིས་རྟོགས་ན་དབང་པོའི་བྱ་བ་མེད་ཀྱང་འགྱུར་རོ་ཞེས་བྱ་བའི་དོན་ཏོ། །འགྲེལ་པར་བཤད་པ་ནི་གསལ་བ་ཡིན་ནོ། །སྒྲ་དང་མཚུངས་པའི་ཡུལ་ཉིད་རྟོག་པ་ཡིན་པར་ཉམས་སུ་མྱོང་བ་དང་འགལ་བ་ཡིན་
[62a.2]ནོ་སྙམ་དུ་སེམས་པ་ནི་འོ་ན་ཇི་ལྟར་འདི་ཞེས་བྱ་བ་ལ་སོགས་པས་བ་ལང་ངོ་ཞེས་བྱ་བ་ནི་བླང་བར་བྱ་བའི་ཡུལ་མིན་ནོ། །སྤྲུལ་ཞེས་བྱ་བ་ནི་དོར་བར་བྱ་བའི་ཡུལ་ཡིན་ནོ། །འཛིན་པ་ལ་ཐ་དད་པ་མེད་པ་བསྟན་པ་ནི་འཛིན་པར་བྱེད་པ་ཞེས་བྱ་བའོ། །གཟུང་བ་མེད་པར་བསྟན་པ་ནི། འདི་ལ་
[62a.3]རྣམ་པར་རྟོག་པ་ཞེས་བྱ་བའོ། །རྟོག་པ་མེད་པ་ལས་གཟུང་བྱ་ལྡོག་པའི་བྱ་བའི་ཁྱད་པར་ནི། གཟུང་བ་ལ་འཛིན་པ་ཡིན་པར་གསལ་བའི་ཕྱིར་བསྟན་པ་ནི་ངེས་པའི་དང་ནི་མ་ངེས་པ་ཉིད་ཀྱིས་ཞེས་བྱ་བ་ནི། རྗེས་སུ་དཔག་པ་ཡིན་ནོ་ཞེས་བྱ་བ་ནི་དྲན་པ་ལའོ། །སྔོན་པོའི་མཐོང་བ་
[62a.4]དང་རྣམ་པར་རྟོག་པ་དག་ལ་རྒྱུན་གྱིས་འཇུག་ལ་ཅིག་ཅར་འཇུག་པ་ཡིན་ནོ་ཞེས་བསྟན་པ་ནི། རྟོག་བཅས་རྟོག་པ་མེད་པའི་ཡིད། །ཅེས་བྱ་བའོ། །འཇུག་པ་མྱུར་ཕྱིར་ཞེས་བྱ་བ་ནི་མཐོང་བ་དང་རྣམ་པར་རྟོག་པ་དག་རྒྱུ་དང་འབྲས་བུ་དག་གིའོ། །རིམ་གྱིས་ཐ་དད་པ་གྲུབ་པ་
[62a.5]ཡིན་ཡང་རྨོངས་པས་གཅིག་ཉིད་དུ་མངོན་པར་སེམས་པ་བྱུང་བའི་ཕྱིར་རོ། །ཐ་དད་པའི་བསྒྲུབ་པ་བསྟན་པ་ནི། གལ་ཏེ་བ་ལང་སྙམ་པའི་རྣམ་པར་རྟོག་པ་ཞེས་བྱ་བའོ། །ཡི་གེའི་རང་གི་མཚན་ཉིད་སྣང་བ་ལས་རྣམ་པར་རྟོག་པར་མི་འདོད་ཀྱི་འོན་ཀྱང་གསལ་བའི་འཛིན་པ་
[62a.6]ལས་ཡིན་ནོ་ཞེས་ཟེར་བ་ལ་གང་གི་ཕྱིར་ཞེས་བྱ་བའོ། །ཡི་གེ་མི་གསལ་བར་སྣང་བ་ལ་བ་ཁྲ་མོའི་རང་གི་མཚན་ཉིད་སྣང་བའི་དབྱེ་བ་བསྟན་ནས་རྗེས་སུ་འགྲོ་བ་དང་ལྡོག་པ་དག་གིས་ཀྱང་ཐ་དད་པར་བསྟན་པ་ནི། ཡི་གེར་སྣང་བའི་ཤེས་པ་ཉིད་ཅེས་བྱ་བའོ། །རང་གི་མཚན་ཉིད་
[62a.7]ལས་མི་གསལ་བའི་རྗོད་བྱེད་ཀྱི་རྣམ་པ་བསྟན་ནས། བརྗོད་བྱ་གཟུང་བའི་རྣམ་པའི་དབྱེ་བ་བསྟན་པ་ནི། སྔོན་གྱི་རང་བཞིན་ཉིད་དུ་ཞེས་བྱ་བའོ། །འབྲས་བུ་གཅིག་པ་ཉིད་ཀྱིས་ཞེས་བྱ་བ་ནི་བ་ལང་གི་ཤེས་པ་གཅིག་ཡོད་པའི་ཕྱིར་ཡི་གེ་ག་ལ་སོགས་པ་གཅིག་ཉིད་དུ་ཐ་སྙད་ལྟ་
[62b]
[62b.1]བུའོ། །རིམ་གྱིས་འཛིན་པར་ཞེས་བྱ་བ་ནི་དང་པོ་རྟོག་པ་མེད་པ་ཡིན་ལ། དེ་ནས་རྣམ་པར་རྟོག་པ་ཡིན་པ་དེ་བཞིན་དུ་མི་འཛིན་པ་བྱ་བ་ཡང་རིམ་གྱིས་མ་ཡིན་ནོ་ཞེས་བྱ་བར་སྦྱར་རོ། །སྣང་བར་མ་གྱུར་ཅེས་བྱ་བ་ནི་མངོན་སུམ་པ་ལའོ། །དེར་ཞུགས་པས་ཞེས་བྱ་བ་ནི་ཡུལ་མེད་པ་
[62b.2]ལས་ཏེ་སེམས་རང་བཞིན་གྱིས་ཞུགས་བཞིན་པ་དེ་འཕངས་པ་ཞེས་བྱ་བའི་དོན་ཏོ། །དུས་ཉམས་པས་ཞེས་བྱ་བ་ནི་དོན་གྱིས་རྟོགས་པ་མེད་པའི་དུས་སུ་ཁོ་ན་ལ་བག་ཆགས་སད་པས་རྣམ་པར་རྟོག་པ་འབྱུང་བ་ཡིན་ནོ་ཞེས་བྱ་བའི་དོན་ཏོ། །གཞན་གྱི་ཡང་ཞེས་བྱ་བ་ནི་རྒོལ་བ་པོའིའོ། །
[62b.3]དེ་ལ་ཞེས་བྱ་བ་ནི་རིགས་ཐ་དད་པའི་རྟོག་པ་ལའོ། །མགལ་མེ་ལ་རིམ་གྱིས་མཐོང་བ་ནི་བར་བར་གྱིས་གཞན་དང་གཞན་མ་མཐོང་བ་མེད་པའི་ངོ་བོས་རིམ་གྱིས་འབྱུང་བ་དེ་ལྟ་བུའི་མཐོང་བ་དེ་བར་དུ་ཆོད་པ་དང་། རིགས་མི་མཐུན་པའི་རྣམ་པར་རྟོག་པ་ཡང་རིམ་གྱིས་འཇུག་པ་ནི། 
[62b.4]བར་དུ་མཐོང་བ་ལ་བར་དུ་གཅོད་པར་བྱེད་པ་ཡིན་པར་བསྟན་པ་ནི་གལ་ཏེ་མགལ་མེ་མཐོང་བ་བཞིན་ཞེས་བྱ་བའོ། །དངོས་པོ་དང་དངོས་པོ་མེད་པ་དག་ལས་དངོས་པོ་སྟོབས་དང་ལྡན་པ་ཡིན་ནོ་ཞེས་བྱ་བའི་རིགས་པ་ཡིན་ལ། རིགས་པ་དེ་འདི་རྟོག་པ་མེད་པར་སྨྲ་བ་ལ་ཡང་མཚུངས་
[62b.5]པ་ཡིན་པར་བསྟན་པ་ནི། གཞན་ལ་ཡང་མཚུངས་པ་ཡིན་ནོ་ཞེས་བྱ་བའོ། །གལ་ཏེ་རིགས་པ་འདི་ཡིན་ན་ས་ར་དང་གྲངས་ཞེས་བྱ་བའི་ཡི་གེའི་རིམ་པ་རྟོགས་པ་མེད་པའི་ཕྱིར་ཁྱད་པར་མེད་པར་བསྟན་པ་ནི། ཡིད་དག་ཅིག་ཅར་ཞེས་བྱ་བའོ། །ཡིད་དག་དུས་གཅིག་ཏུ་འཇུག་
[62b.6]པར་བྱེད་པའི་ཕྱིར་ཞེས་བྱ་བ་ནི་ཤེས་པ་ཅིག་ཅར་མི་སྐྱེ་བ་ནི་ཡིད་ཀྱི་རྟགས་སོ་ཞེས་བྱའི་རིགས་པས་སོ། །གཞན་ནི་སྒྲུབ་བྱེད་གཞན་ཏེ་མཆོག་ནི་ཕུལ་དུ་བྱུང་བའོ། །འོན་ཏེ་ཡི་གེ་སྔ་མའི་ཤེས་པས་ཡི་གེ་ཕྱི་མ་བར་དུ་གཅོད་པ་དེའི་ཕྱིར། ཅིག་ཅར་ཐོས་པ་མ་ཡིན་ནོ་སྙམ་དུ་སེམས་པ་ལ་ཅིག་ཅར་
[62b.7]དུ་ཞེས་བྱ་བའོ། །ཡོད་པ་ན་ཞེས་བྱ་བ་ནི་བྱ་བ་བྱེད་པ་རྣམས་ཡིན་ཡང་ངོ་། །ལྔ་པོ་རྣམས་ཀྱི་ཞེས་བྱ་བ་ནི་དྲིའི་ཤེས་པ་ལ་གཟུགས་དང་། རོ་དང་རེག་པ་དང་། སྒྲའི་ཤེས་པ་རྣམས་དང་ཡིད་ཀྱི་ཤེས་པས་བར་དུ་ཆོད་ཀྱང་དུས་གཅིག་ཏུ་སྣང་བ་ཡིན་ན། དེ་ལ་སྔ་མའི་ཡི་གེའི་ཤེས་པ་
[63a]
[63a.1]གཅིག་གིས་ཡི་གེ་ཕྱི་མ་ལ་བར་དུ་ཆོད་པ་ལྟ་སྨོས་ཀྱང་ཅི་དགོས། དེ་བཞིན་དུ་གཟུགས་ཀྱི་ཤེས་པ་ལ་ཡང་ཤེས་པ་ལྔ་པོས་བར་དུ་ཆོད་པ་ཡང་བརྗོད་པར་བྱ་བའོ། །མིང་གི་ནི་ཡི་གེའིའོ། །མཐར་ཐུག་པ་ནི་མུར་ཐུག་པ་སྟེ་འདིས་ནི་ཡི་གེའི་སྐད་ཅིག་པ་ཉིད་བསྟན་ཏོ། །
[63a.2]དེའི་ཤེས་པ་ཡང་དེ་ལྟ་བུ་ཡིན་པར་བསྟན་པ་ནི། སྐད་ཅིག་པའི་ཤེས་པ་ཞེས་བྱ་བའོ། །དེའི་ཕྱིར་སྔ་མ་ལ་ཆེས་ཉུང་བས་བར་དུ་ཆོད་པ་ཡིན་ན་ཆེས་ཤིན་ཏུ་ཅིག་ཅར་སྣང་བར་འགྱུར་བ་ཞིག་ན་དེ་ལྟ་ན་ནི་མ་ཡིན་ནོ། །དེས་ན་རིམ་གྱིས་ཡིན་ཡང་བར་དུ་ཆོད་པ་ཉུང་བ་ཉིད་ཀྱིས་བྱས་པ་ནི་ཅིག་ཅར་
[63a.3]སྣང་བ་མ་ཡིན་ནོ། །འོ་ན་ཅི་ཞེ་ན། ཅིག་ཅར་ཉིད་ཁོ་ནས་ཡིན་ནོ། །དེ་བསྟན་པ་ནི་དེའི་ཕྱིར་ཞེས་བྱ་བའོ། །རྣམ་པར་རྟོག་པ་ཡོན་ཏན་དང་ལྡན་པ་ཞེས་བྱ་བས་ཡིད་ཀྱི་རྣམ་ཤེས་བསྟན་པ་ཡིན་ནོ། །ཁའི་རོ་མྱང་བ་ཞེས་བྱ་བ་ནི་ཙུམ་པ་ན་བྱེད་པ་ནའོ། །འདིས་ཀྱང་རེག་པ་དང་
[63a.4]རོའི་རྣམ་ཤེས་དག་བསྟན་པ་ཡིན་ནོ། །དེའི་ཕྱིར་ཞེས་བྱ་བ་ནི་ཅིག་ཅར་སྣང་བའི་རྒྱུ་མཚན་མྱུར་བ་མི་ཤེས་པའི་ཕྱིར་རིགས་མཐུན་པའི་རྣམ་པར་རྟོག་པ་རྣམས་ཀྱི་ཅིག་ཅར་སྣང་བའི་ནང་གི་རྒྱུ་མཚན་ཇི་སྙེད་པ་དེ་སྙེད་ཁོ་ན་རིགས་མི་མཐུན་པའི་རྣམ་པར་རྟོག་པའི་བར་དུ་གཅོད་པའི་སྣང་བའི་རྒྱུ་མཚན་དུ་
[63a.5]མི་འགྱུར་ཏེ་ཁྱད་པར་མེད་པའི་ཕྱིར་རོ་ཞེས་བསྟན་པ་ནི། སྣང་བ་ལ་ཡང་ཁྱད་པར་མེད་ན་ཞེས་བྱ་བའོ། །རིམ་གྱིས་སྐྱེ་བའི་ཕྱོགས་ལ་ཡང་གཞན་ལ་ཆགས་པའི་སེམས་ཉིད་གཞན་ལ་ཅིས་མི་སྐྱེ་བར་ཞེས་བསྟན་པ་ནི། གཉི་ག་ལ་ཡང་རྩོད་འདི་ཡོད། །ཅེས་བྱ་བའོ། །མགལ་མེ་ལ་སོགས་པ་
[63a.6]དང་འབྲེལ་པ་ཅན་གྱི་རྗེས་སུ་འགྲོ་བ་སྟེ། རྗེས་སུ་འཇུག་པ་དེས་གནོད་པ་དེ་གང་གི་ཡིན་པ་དེ་ནི་གནོད་པ་ཅན་ནོ། །མཐོང་ལས་ཞེས་བྱ་བ་ནི་མིག་གིས་སོ། །མཐོང་བ་ཞེས་བྱ་བ་ནི་མིག་གི་ཤེས་པ་རྣམས་ཀྱིའོ། །བརྡ་ལ་རྨོངས་པ་ཉིད་ནི་ནུས་པ་ཉིད་དོ། །དེ་དག་གི་ནི་རྒོལ་བ་པོ་དག་གིའོ། །བརྡའི་རྒྱུ་ནི་
[63a.7]སྒྲ་རུང་བར་སྣང་བའི་ཤེས་པ་ཡིན་ལ་དེ་ཁྱོད་ཀྱི་འདོད་པས་བྱིས་པ་རྣམས་ལ་མི་འགྱུར་རོ། །ཡིད་ཡོད་ཅེས་བྱ་བ་ནི་སྒྲར་རུང་བའི་སྣང་བའོ། །དེ་བཞིན་དུ་དབང་པོ་ལས་སྐྱེས་པ་ཡང་རུང་བ་ཉིད་ཀྱི་སྣང་བ་སྲིད་པའི་ཕྱིར་རོ། །མི་མཐུན་པའི་ཕྱོགས་ལས་ལྡོག་པ་ལས་ཐེ་ཚོམ་ཟ་བ་ཅན་གྱི་དབང་པོ་
[63b]
[63b.1]ལས་སྐྱེས་པ་ཉིད་ཡིན་པར་བསྟན་པ་ནི། ལྷག་ལྡན་ཡིན་ཞེས་བྱ་བའོ། །བྱིས་ལ་སྒྲུབ་པར་བྱེད་པ་གང་ཡིན་ནི་དཔེ་ལའོ། །དེ་ཉིད་འདིར་ཡང་ནི་དཔེ་ཅན་ཏེ་བརྡ་ལ་བྱང་བ་ལའོ། །བཤད་པ་བྱོས་ཞེས་བྱ་བ་ཇི་ལྟར་ཡིན་ཏེ། གང་གི་ཕྱིར་ཚང་བང་དུ་མེ་སྒྲུབ་པར་བྱེད་པའི་མངོན་སུམ་པ་ཁོ་ན་
[63b.2]རྗེས་སུ་དཔག་པར་བྱ་བ་ལ་ཡང་བརྗོད་པར་བྱ་བ་མ་ཡིན་ནོ་ཞེ་ན། བསྟན་པ་ནི་བསྒྲུབ་བྱའི་རང་གི་ངོ་བོས་མ་གྲུབ་པ་ལ་ནི་རིགས་པ་འདི་བརྗོད་པ་ཡིན་གྱི། ལྐོག་ཏུ་གྱུར་པ་དང་ཅིག་ཤོས་ཀྱི་ངོ་བོ་ལ་ནི་མ་ཡིན་ནོ། །གང་གི་ཕྱིར་འདི་ལ་ལྐོག་ཏུ་གྱུར་པ་དང་ཅིག་ཤོས་ཀྱི་ངོ་བོ་མེད་དོ། །རྣམ་པར་
[63b.3]རྟོག་པ་མེད་པ་ཉིད་དུ་ཞེས་བྱ་བ་ནི་མི་གསལ་བར་སྣང་བའི་རྣམ་པར་རྟོག་པ་དེ་ནི་རྟོག་པ་མེད་པའི་གསལ་བར་སྣང་བ་མ་ཡིན་ནོ། །རྟོག་པ་དངོས་པོ་མི་སྣང་ཕྱིར་ནི་མི་གསལ་བར་སྣང་བའི་ཕྱིར་རོ་ཞེས་གསུངས་པས་སོ། །རྣམ་པར་རྟོག་པ་མེད་པ་ཉིད་ཀྱིས་ཞེས་བྱ་བ་ནི་གསལ་བར་སྣང་བ་ཉིད་ཀྱིས་ཁྱབ་པ་དེས་
[63b.4]ན་འདི་ཉིད་འགལ་བའི་རང་གི་ངོ་བོས་ཁྱབ་པ་ཡིན་ལ། དེའི་ངོ་བོ་ཁོ་ན་འགལ་བ་དམིགས་པ་ཡིན་ནོ་ཞེས་བྱ་བའི་དོན་ཏོ། །ལྡོག་པའི་དབྱེ་བ་མེད་པས་བསྒྲུབ་པར་བྱ་བ་ཉིད་དོ་ཞེས་བྱ་བས་རྟོགས་པ་སྟེ། མངོན་སུམ་དུ་བྱེད་པ་ཁོ་ན་རྟོག་པ་མེད་པ་ཉིད་ཡིན་ནོ་ཞེས་བྱ་བའི་དོན་ཏོ། །གཞན་གྱི་ལུགས་
[63b.5]ལ་ལྟོས་ནས་ཞེས་བྱ་བ་ནི་གཞན་ནི་རྗེས་སུ་དཔག་པ་མ་འཁྲུལ་པ་ཡིན་པར་འདོད་དེ་ཚད་མ་ཡིན་པའི་ཕྱིར་རོ། །འཁྲུལ་པ་ཉིད་ནི་ཚད་མ་མིན། །ཞེས་བྱ་བའི་རིགས་པས་དེ་ལ་ལྟོས་ནས་རྣམ་པར་གཅོད་པ་ལ་བརྟེན་པ་ཡིན་ནོ། །རང་གི་གཞུང་ལུགས་ལ་ལྟོས་ནས་བསྟན་པ་ནི། ཐམས་ཅད་
[63b.6]དུ་ཡང་ཞེས་བྱ་བའོ། །དམིགས་ཀྱིས་བསལ་བའི་སྒོ་ནས་ཞེས་བྱ་བ་ནི་རབ་རིབ་བཅས་ཞེས་བྱ་བ་ནི་དམིགས་ཀྱིས་བསལ་བ་ཡིན་ནོ། །ཤེས་པ་ཐམས་ཅད་ཅེས་བྱ་བ་ནི་ཟླ་བ་གཉིས་ལ་སོགས་པ་དག་གོ། །གལ་ཏེ་ཟླ་བ་གཉིས་ལ་སོགས་པའི་ཤེས་པ་ཕྱི་རོལ་ལ་རྣམ་པར་རྟོག་པ་ཡིན་
[63b.7]ན་དབང་པོའི་ཤེས་པ་ཡང་དེ་ལྟར་འགྱུར་བའི་ཕྱིར། མཚན་ཉིད་ཀྱིས་ཕྱི་རོལ་གྱི་མངོན་སུམ་བསྡུས་པ་མ་ཡིན་ནོ་སྙམ་དུ་སེམས་པ་ནི་ཕྱི་རོལ་ལ་མ་འཁྲུལ་པ་ཡང་ཞེས་བྱ་བའོ། །རང་ཉིད་ཀྱི་རིག་པ་གཞན་བསྟན་པ་ནི། ཇི་ལྟ་ཇི་ལྟར་དོན་བསམས་པ་ཞེས་བྱ་བའོ། །ཁྱད་པར་ཞེས་བྱ་
[64a]
[64a.1]བ་ནི་གང་དང་ཅུང་ཟད་འབྲེལ་པ་ཅན་དམིགས་ནས་འདི་ནི་འདིས་རྣམ་པར་གཅོད་པ་ཡིན་ནོ། །འཇིག་རྟེན་གྱི་གཞུང་ལུགས་ལ་བརྟེན་ནས་ཁྱད་པར་ཅན་དུ་གཏོགས་པ་ཡིན་གྱི་མཐོང་བའི་དངོས་པོ་གཉི་ག་བསྡོམས་པ་ལས་ཁྱད་པར་ཅན་གྱི་ཤེས་པ་གཞན་ནི་མ་ཡིན་ནོ། །
[64a.2]བསྡོམས་པ་ཡང་འཇིག་རྟེན་པའི་གཞུང་ལུགས་ཇི་ལྟ་བ་བཞིན་དུ་ཡིན་ལ། ཁྱད་པར་ཅུང་ཟད་ནི་ཡན་ལག་ཡིན་ཏེ། ཁྱད་པར་དུ་བྱ་བ་གཞན་ནི་ཡན་ལག་ཅན་ཡིན་ནོ་ཞེས་ཡན་ལག་དང་ཡན་ལག་ཅན་གྱི་ངེས་པ་ནི་འཇིག་རྟེན་ལས་ཁྱད་པར་དང་ཁྱད་པར་དུ་བྱ་བའི་འབྲེལ་པ་མངོན་སུམ་གྱིས་བཟུང་
[64a.3]བ་ཉིད་ཡིན་ལ་ཡན་ལག་ལ་སོགས་པའི་ངེས་པ་ནི་ཡན་ལག་ལས་སོ། །འདི་དག་ཙམ་ནི་ཁྱད་པར་ཅན་གྱི་ཤེས་པའི་རྒྱུ་ཡིན་ལ་བསྡོམས་པའི་ཁྱད་པར་གྱི་ཤེས་པ་ནི་འབྲས་བུ་ཡིན་ནོ། །འདི་ཉིད་ཀྱང་བྱ་བ་དང་དེ་དང་ལྡན་པའི་དབྱེ་བས་རྣམ་པར་བརྟགས་པ་ནི་བསྡོམས་ནས་རྟོགས་པ་ཡིན་པར་བརྗོད་དོ། །
[64a.4]འདི་ཐམས་ཅད་བསྡོམས་པ་ལ་ཡང་ཡོད་པའི་ཅུང་ཟད་ནི་འགའ་ཞིག་ཏུ་ཡན་ལག་དང་ཡན་ལག་ཅན་གྱི་ངོ་བོ་ཉིད་དུ་སྦྱར་ཞིང་འཛིན་པར་བྱེད་པ་ཡིན་ཏེ་མི་འཛིན་ན་སྦྱོར་བར་མི་རིགས་པའི་ཕྱིར་རོ། །དབྱིག་པ་ཅན་གྱི་རིགས་པ་ནི་རིགས་དང་། ཡོན་ཏན་དང་དེ་དང་ལྡན་པ་རྣམས་ལ་ཡོད་པ་མ་ཡིན་ནོ། །
[64a.5]གང་གི་ཕྱིར་གཉི་ག་མཐོང་བ་དག་ལ་ནི་གཅིག་ཁྱད་པར་དུ་བྱ་བ་དང་ཁྱད་པར་དུ་བྱེད་པ་ཉིད་ཐོབ་ན་འཇིག་རྟེན་ལས་ངེས་པ་ཡིན་གྱི། རིགས་ལ་སོགས་པ་ལ་ནི་མ་ཡིན་ཏེ། དབྱེ་བ་མ་མཐོང་བའི་ཕྱིར་རོ་ཞེས་བསྟན་པ་ནི། རིགས་སོགས་ཀྱི་ཞེས་བྱ་བའོ། །འདི་ལ་ཞེས་བྱ་བ་ནི་ཡུལ་ལའོ། །དེས་ན་
[64a.6]ཞེས་བྱ་བ་ནི་འདིའི་རྒྱུ་མཚན་ཐོག་མ་མེད་པའི་བག་ཆགས་ཡིན་གྱི། གཞན་ལས་ལྡོག་པའི་རྒྱུ་མཚན་ལས་ནི་འགྱུར་བ་ཁོ་ན་ཡིན་ནོ། །ཐ་དད་པ་འཛིན་པ་སྔོན་དུ་འགྲོ་བ་ཅན་གྱི་སྦྱོར་བ་ནི་རིགས་ལ་སོགས་པ་ལ་དེ་མེད་པས་མི་འགྱུར་བ་བསྟན་པ་ནི་རིགས་ལ་སོགས་པ་ནི་ཞེས་བྱ་བ་སྟེ། སོགས་པ་
[64a.7]ཞེས་བྱ་བའི་སྒྲས་ནི་དེ་དང་ལྡན་པ་ལ་སོགས་པ་རྣམས་སོ། །ཐ་དད་པ་དང་ཐ་མི་དད་པའི་མངོན་སུམ་ལ་ནི་འབྲེལ་པ་མེད་པའི་ངོ་བོ་ཡིན་པའི་ཕྱིར་སྦྱོར་བར་བྱེད་པ་མ་ཡིན་ཏེ་ཡན་ལག་དང་ཡན་ལག་ཅན་གྱི་ཡུལ་དེ་མ་ཡིན་པའི་ཕྱིར་བསྟན་པ་ནི་ཐ་དད་མེད་པར་སྣང་བའི་ཕྱིར་ཞེས་བྱ་བའོ། །གལ་ཏེ་ཁྱད་
[64b]
[64b.1]པར་ཅན་དུ་སྣང་བ་ལ་ཡང་དབྱིག་པ་ཅན་ཞེས་བྱ་བ་ཉེ་བའི་སྐྱེས་བུ་འབྲེལ་པ་མེད་པ་ཉིད་དུ་སྣང་བ་མ་ཡིན་ནམ། དེ་འདི་ལྟར་དབྱུག་པ་རྣམ་པར་གཅོད་པ་རྟོགས་པ་མེད་ན་ཁྱད་པར་ཅན་ཉིད་མེད་པའི་ཕྱིར་འབའ་ཞིག་བཞིན་ནོ་ཞེས་བསྟན་པ་ནི། གལ་ཏེ་ཁྱད་པར་ལ་སོགས་པ་ཞེས་བྱ་བའོ། །སྔར་མཐོང་
[64b.2]བ་བསྡོམས་པ་ནི་རྟོག་པ་མ་ཡིན་ནམ། བསྲེས་པ་སྣང་བ་ནི་མ་ཡིན་ཏེ། གང་གི་ཕྱིར་འོ་མ་དང་ཆུ་ལ་སོགས་པའི་སྣང་བ་ནི་རྟོག་པ་མ་ཡིན་ན་ཇི་ལྟར་དེ་ཉིད་ཀྱི་ཕྱིར་ཞེས་བྱ་བའི་དོགས་པ་ཡིན་ཞེ་ན། བདེན་ཏེ་དེ་ལྟ་བུའི་རྣམ་པ་ཡང་མི་སྲིད་པ་ཡིན་ན། །སྦྱོར་བ་ལྟ་ཅི་སྨོས་ཞེས་བྱ་བའི་དོན་དུ་བཀོད་པ་
[64b.3]ཡིན་ནམ། ཐ་མི་དད་པར་མཐོང་བ་རྟོག་པ་མ་ཡིན་དུ་ཟིན་ཀྱང་བ་ལང་ངོ་ཞེས་བྱ་བ་ནི་ཡིན་ཏེ། ཁྱད་པར་ཅན་གྱི་ཤེས་པ་ཡིན་ནོ་ཞེས་ཟེར་བ་ནི། གལ་ཏེ་བ་ལང་ཞེས་བྱ་བའོ། །ཁྱད་པར་ཅན་གྱི་ཤེས་པ་ནི་ཁྱད་པར་ཅན་རྟོགས་པ་ལས་སོ། །དེ་ལས་གཞན་དུ་མི་འཐད་པས་ཁྱད་པར་རིགས་ལ་
[64b.4]སོགས་པ་ནི་དུས་ལ་སོགས་པ་བཞིན་དུ་རྟོགས་པར་བྱེད་པར་བསྟན་པ་ནི། ཁྱད་པར་ཅན་གྱི་ཤེས་པ་ནི་ཞེས་བྱ་བའོ། །ཁྱད་པར་དུ་བྱ་བའི་ཤེས་པ་ལ་ཁྱད་པར་རྟོགས་པ་མ་ཡིན་ཏེ། གཉི་ག་རྟོགས་པ་ལ་རང་དབང་ཡིན་པའི་ཕྱིར་ཁྱད་པར་ཅན་ཉིད་མེད་པར་ཐལ་བར་འགྱུར་བར་བསྟན་པ་ནི། 
[64b.5]དེ་ནི་འདི་ཡིན་ནོ་ཞེས་བྱའོ། །གལ་ཏེ་དབྱུག་པ་ཉིད་ལ་ཁྱད་པར་ཅན་ཉིད་ཡིན་ན། ཤེས་པ་ལ་སྐྱེས་བུ་ལྟ་བུར་འགྱུར་རོ་སྙམ་དུ་སེམས་པ་ལ་གལ་ཏེ་དབྱུག་པ་ཡང་ཞེས་བྱ་བ་སྟེ། དབྱུག་པར་སྣང་བའི་དེ་མ་ཐག་ཏུ་སྐྱེས་བུར་རྟོགས་པ་ཉིད་ནི་ཁྱད་པར་རྟོགས་པ་ཡིན་གྱི་དབྱུག་པ་རྟོགས་པ་ནི་མ་
[64b.6]ཡིན་ནོ་ཞེས་བྱ་བའི་དོན་ཏོ། །རིགས་ལ་སོགས་པ་རྟོགས་པའི་དེ་མ་ཐག་པ་རྟོགས་པའི་ཡུལ་ཉིད་བ་ཁྲ་མོ་ལ་སོགས་པ་མ་གཏོགས་པ་མེད་པར་བསྟན་པ་ནི། གལ་ཏེ་འབའ་ཞིག་སྣང་ན་ནི་ཞེས་བྱ་བ་སྟེ་གཏོགས་པ་མེད་པ་ན་ཁྱད་པར་ཏེ་གཞན་ལས་ཁྱད་པར་དུ་བྱེད་པར་མི་འགྱུར་བའོ། །རིམ་
[64b.7]གྱིས་རྟོགས་པ་མ་ཡིན་དུ་ཟིན་ཀྱང་ཁྱད་པར་རྟོགས་པ་ཁོ་ན་ཡིན་ན་གཉི་ག་རྟོགས་པ་ཡིན་ནོ། །དེ་ལ་ཡང་ཁྱོད་ཉིད་ཀྱིས་སྨྲས་པའི་སྐྱོན་ཡིན་པར་བསྟན་པ་ནི། དེ་སྟེ་སྣང་བ་ཡིན་ན་ནི་ཞེས་བྱ་བའོ། །ཁྱད་པར་ཅན་གྱི་ཤེས་པའི་ཡུལ་ཉིད་ཅེས་བྱ་བ་ནི་སྐྱེས་བུ་གཞན་རྣམ་པ་བཅད་ནས་
[65a]
[65a.1]སྐྱེས་བུའི་ཤེས་པའི་ཡུལ་ཉིད་ཀྱི་ཤེས་པ་ནི་རང་ལ་ཡོད་པའི་ཁྱད་པར་གྱིས་སྐྱེས་བུ་གཞན་ལས་སྐྱེས་བུའོ་ཞེས་རྣམ་པར་བཅད་པར་བྱེད་པའམ། སྐྱེས་བུ་ལ་ཡོད་པ་ལས་ཀྱང་རུང་བའི་བརྟགས་པ་གཉིས་བསྟན་པ་ནི། རང་ལ་བརྟེན་པའི་ཞེས་བྱ་བའོ། །ཐ་སྙད་ཙམ་ནི་ཡན་
[65a.2]ལག་དང་ཡན་ལག་ཅན་ཉིད་དུ་ཞེན་པ་ཙམ་མོ། །མངོན་སུམ་བཞིན་དུ་སྣང་བ་ཡིན་ན་གཉིས་ཀྱིས་ཚིག་ཉིད་དུ་འགྱུར་ཏེ། གཉི་ག་ཡང་འབྲེལ་པ་མེད་པ་ཉིད་ཀྱིས་རང་དབང་དུ་སྣང་བའི་ཕྱིར་རོ་ཞེས་བསྟན་པ་ནི། ཐ་སྙད་ཙམ་དུ་ཞེས་བྱ་བའོ། །བ་ལང་དང་ཡུན་རིང་པོ་དང་བྱས་པ་ལ་སོགས་པ་ལ་
[65a.3]ལྡོག་པ་རྟོགས་པ་དང་ལྷག་པར་རྟོགས་པ་ཡང་ཡོད་པ་མ་ཡིན་ནམ། གང་གི་ཕྱིར་བ་ཁྲ་མོ་ལ་སོགས་པ་ཁོ་ན་བ་ལང་མ་ཡིན་པར་བྱ་བའི་རྫས་ལ་རིང་བ་ཡང་མ་ཡིན་ནོ་སྙམ་དུ་སེམས་པ་ནི་ཇི་སྟེ་འགྱུར་ན་ཡང་ཡུལ་དང་དུས་ལ་སོགས་པའོ། །འབའ་ཞིག་སྣང་བ་ནི་སྡིག་པའི་སྣང་བའོ། །རྟ་ལ་སོགས་
[65a.4]པ་ལས་བ་ཁྲ་མོ་ལ་སོགས་པ་ལྐོག་ཤལ་ལ་སོགས་པས་མཚན་ཉིད་མི་མཐུན་པ་ཡིན་ནོ། །ཡུན་རིང་བ་ཡང་ཡུན་རིང་བ་མ་ཡིན་པ་ལས་བྱེད་པའི་རྫས་ཉིད་ཁྱད་པར་འགས་སྣང་བཞིན་པ་ཡུན་རིང་བ་ཡིན་ནོ། །རང་ལ་ཡོད་པའི་ཁྱད་པར་ལ་ཡང་མ་རྟོགས་པའི་ཕྱིར་དོན་ལ་སྐྱེ་བོ་ལྡོག་པར་མི་
[65a.5]འགྱུར་རོ་ཞེས་བྱ་བའམ་རྣམ་པར་དབྱེའོ་ཞེས་བསྟན་པ་ནི། དོན་གཞན་དང་ནི་འབྲེལ་པའམ་ཞེས་བྱ་བ་ནི་དབྱུག་པ་ཅན་ལ་སོགས་པའོ། །རང་བཞིན་ཞེས་བྱ་བ་ནི་བ་ལང་དང་ཡུན་རིང་པོ་ལ་སོགས་པ་ལའོ། །རྣམ་པར་རྟོག་པ་ནི་དེ་མཐོང་བ་སྔོན་དུ་འགྲོ་བ་ཅན་ཡིན་པས་དེའི་ཡུལ་ཅན་ཉིད་ཡིན་པ་
[65a.6]སྟེ་དེ་དང་བསྡོམས་པའི་བདག་ཉིད་ཡིན་པའི་ཕྱིར་རོ། །མཚན་ཉིད་མི་མཐུན་པ་ཉིད་ནི་ལྡོག་པ་མ་ཡིན་ནོ། །དེའི་ཕྱིར་བ་ལང་དང་ཡུན་རིང་བ་ལ་སོགས་པའི་རྟོག་པ་ནི་རང་བཞིན་གྱི་ཁྱད་པར་མཐོང་བ་ལས་འོངས་པ་བརྡ་ལས་བྱུང་བ་ཡིན་གྱི། མཐོང་བའི་དངོས་པོ་སྡོམ་པར་བྱེད་པའི་བདག་ཉིད་མ་
[65a.7]ཡིན་པར་བསྟན་པ་ནི། དེའི་ཕྱིར་གལ་ཏེ་ཞེས་བྱ་བའོ། །རྗེས་སུ་འབྲང་བ་ལྐོག་ཤལ་ལ་སོགས་པ་མངོན་སུམ་གྱི་ཡུལ་མ་ཡིན་ནམ། རྗེས་སུ་འགྲོ་བའི་ངོ་བོ་ནི་བ་ལང་ཡིན་པའི་ཕྱིར་རྣམ་པར་རྟོག་པ་ཉིད་ཀྱིས་རྟོགས་པ་ཉིད་ཡིན་ནོ་སྙམ་དུ་སེམས་པ་ལ། རྗེས་འགྲོ་ཅན་གྱི་རྣམ་ཤེས་གང་། །
[65b]
[65b.1]ཞེས་བྱ་བའོ། །སྒྲ་ནི་རྗོད་བྱེད་དོ། །གསལ་བ་ནི་ཁྱད་པར་ཡིན་ཏེ་དེ་དག་སྣང་བར་བྱེད་པ་ལ་སྟེ་ཞེན་པ་ལ་འདིའི་ཚུལ་ཡོད་པའི་ཕྱིར། སྒྲ་དང་གསལ་བར་སྣང་བ་སྟེ། སྤྱིའི་སྣང་བ་ཅན་ནི་མ་ཡིན་ཏེ། གསལ་བར་འཇུག་པ་མེད་པར་ཐལ་བར་འགྱུར་བའི་ཕྱིར་རོ། །འོན་ཏེ་གསལ་བ་
[65b.2]ཉིད་མཚུངས་པའི་རྣམ་པ་ཅན་ནི་ཤེས་པ་དེས་རྟོགས་པ་ཡིན་ལ། དེ་ཉིད་དེ་གསལ་བའི་ངོ་བོ་མིག་གི་ཡུལ་ལ་སྟེ་དེའི་ཤེས་པ་ལས་སོ། །མཐོང་བ་མེད་ཕྱིར་མཚུངས་པ་ཉིད་ཀྱིས་སོ། །མིག་ཤེས་པ་ནི་ཁྱད་པར་ཉིད་དུ་འཛིན་པ་ཡིན་ལ། རྣམ་པར་རྟོག་པ་ནི་མཚུངས་པ་ཉིད་ཀྱིས་ཡིན་ནོ་ཞེས་བྱ་
[65b.3]བར་ནི་མི་རིགས་ཏེ། གཉི་ག་གཅིག་འཛིན་པར་བྱེད་པ་ཉིད་ཡིན་ན། གཉི་ག་ལ་ངོ་བོ་གཉིས་སྣང་བར་ཐལ་བར་འགྱུར་རོ་ཞེས་བསྟན་པ་ལ། བློ་ཐ་དད་པ་ནི་ཁྱད་པར་དང་སྤྱིའི་ངོ་བོའི་ངེས་པ་ཡིན་ལ། དེ་ནི་དངོས་པོ་གཅིག་གིས་སྐྱེ་བ་འཛིན་པར་བྱེད་པ་ཉིད་ཡིན་ན་མི་འགྱུར་ཞིང་ནང་གི་ཚོགས་པ་ལས་
[65b.4]འབྱུང་བ་དེ་ལས་བྱུང་བ་མ་ཡིན་ནོ། །ཁ་དོག་ལ་སོགས་པའི་རྣམ་པ་དང་དེ་ལས་ཐ་དད་པའི་གསལ་བའི་ངོ་བོ་དེ་དག་གིས་ཁྲ་བོར་སྣང་བའི་དབང་པོའི་ཤེས་པ་མེད་དོ་ཞེས་བྱ་བ་ནི། སྣང་བ་གཉིས་ནི་མེད་ཕྱིར་རོ། །ཞེས་རྟོགས་པའི་དོན་ཏོ། །ནང་དང་ཕྱི་རོལ་གྱི་རྒྱུའི་དབྱེ་བས་བློ་ཐ་དད་པར་ཁས་མི་ལེན་ན་ནི། 
[65b.5]དེ་འགར་ཡང་མི་འགྱུར་རོ་ཞེས་བྱ་བ་ནི་འགྲེལ་པ་བྱེད་པ་པོའིའོ། །སོ་སོར་ངེས་པ་ཞེས་བྱ་བ་ནི་ངེས་པའི་ཚད་ཡིན་པའི་ཕྱིར་རོ། །ཚད་མེད་པ་དག་ལ་ནི་ཚད་མེད་པའི་ཁྲ་བོ་ལ་སོགས་པའི་ཁྱད་པར་རྣམས་ལ་གཅིག་ཏུ་མངོན་པར་མཚོན་པར་བྱེད་པ་མེད་ན་བློ་ལ་གནས་པ་མ་ཡིན་པ་རྣམས་ལ་བརྡར་བྱེད་པ་འམ་འཛིན་པ་མི་
[65b.6]སྲིད་པར་བསྟན་པ་ནི། སོ་སོར་ངེས་པ་མེད་པ་ཞེས་བྱ་བའོ། །འོན་ཏེ་མངོན་སུམ་གྱིས་གཟུང་བའི་གསལ་བ་ལས་སྤྱི་ཐ་དད་པ་ཡིན་ན། རྣམ་པར་རྟོག་པར་རུང་བ་ཉིད་མངོན་སུམ་གྱི་ཡུལ་མ་ཡིན་ནོ་སྙམ་དུ་སེམས་པ་ལ། གསལ་བ་ལ་འདུ་བ་ནི་སྤྱིའི་ཞེས་བྱ་བ་སྨོས་སོ། །དབང་པོས་འཛིན་པ་མེད་པའི་
[65b.7]ཕྱིར་དེས་མཚོན་པའི་གསལ་བ་འཛིན་པ་མེད་པས་འབྲེལ་བ་ནི་བརྡའི་སྟེ། མཐོང་བ་མེད་པ་སྟེ་མི་འཛིན་པ་དང་མི་བྱེད་པར་གནས་པ་ཉིད་ནི་གཙོ་བོའི་ཕྱོགས་ལ་ཡིན་ནོ། །སྒྲ་ལས་འཛིན་པ་ཡིན་ན་ནི་རྣམ་པ་གཉིས་མངོན་སུམ་དུ་འགྱུར་རོ་ཞེས་བསྟན་ཟིན་ཏོ། །སྔར་ནི་རིགས་ལ་སོགས་པ་རང་གི་
[66a]
[66a.1]ངོ་བོས་ངེས་པར་མི་རྟོག་པས་དེ་དང་ལྡན་པ་དང་སྦྱོར་བ་མེད་པར་བསྟན་ནས། ད་ནི་འབྲེལ་པ་ངེས་པ་མི་རྟག་པ་ལས་སོ་ཞེས་བྱ་བ་ནི་ཁ་ཅིག་གིའོ། །ཟངས་གཞོང་འདི་ལ་རྒྱ་ཤུག་གི་འབྲས་བུ་བཞིན་དུ་སྣལ་མ་རྣམས་ལ་སྣམ་བུ་ཞེས་བྱ་བ་ནི་འདི་ལ་བློའི་རྒྱུ་མཚན་ཅན་
[66a.2]ཡིན་ཏེ། ཐ་དད་པ་མ་ཡིན་པར་གྲུབ་པའི་ཕྱིར་ཕྲད་པ་མ་ཡིན་ནོ། །ལྷག་མས་ནི་འདུ་བ་ཡིན་ནོ་སྙམ་དུ་སེམས་པ་ལ། སྣལ་མ་འདི་ལ་སྣམ་བུ་ཞེས། །ཞེས་བྱ་བ་སྟེ། དེ་ལྟ་བུའི་བློ་སྟེ་སྣམ་བུའི་བློ་ཉིད་འཇིག་རྟེན་པའི་མ་ཡིན་ཏེ། གང་གི་ཕྱིར་ཡོད་པ་མ་ཡིན་པ་ནི་རྗེས་སུ་དཔོག་པར་བྱེད་པའམ་འཛིན་
[66a.3]པར་བྱེད་པ་མ་ཡིན་ནོ། །རྭ་ལ་སོགས་པ་རྩོམ་པར་བྱེད་པ་འབྲེལ་པ་ཅན་ཉིད་ཀྱིས་བ་ལང་དུ་རྟོགས་པ་ཁོ་ན་ཡིན་ནམ་དེ་ལ་ཡང་བ་ལང་ལ་རྭ་ཞེས་རྟོགས་པ་ཡིན་གྱི། རྭ་ལ་བ་ལང་ཞེས་ནི་མ་ཡིན་ནོ། །དེ་བསྟན་པ་ནི་བ་ལང་ལ་རྭ་ཞེས་བྱ་བའོ། །དེ་ལྟ་ཡིན་ཡང་འབྲེལ་པ་ནི་འདུ་བ་མ་ཡིན་ནམ། བ་ལང་
[66a.4]ལ་ཞེས་བྱ་བ་འདི་ཡང་དེ་མེད་པ་ཡོད་པ་མ་ཡིན་ལ། གལ་ཏེ་ཡོད་པ་ན་རྭ་ལ་ཡང་བ་ལང་ཞེས་བྱ་བར་འགྱུར་ཏེ། འདུ་བ་ཁྱད་པར་མེད་དོ་སྙམ་དུ་སེམས་པ་ལ། བ་ལང་ཞེས་བྱ་བ་ཡང་དེ་ཡིན་ལ་རྭ་ལས་ལྷག་པའི་ཡན་ལག་ཅན་ཡང་ཡིན་པ་དེ་དག་ལ་རྣམ་པར་གཅོད་པ་མེད་པར་དམིགས་པའི་རྒྱུ་མཚན་
[66a.5]ཡིན་པ་དེ་ལྟ་བུའི་བློ་ཡིན་ཏེ། དེ་ལས་གཞན་པའི་འདུ་བ་མ་དམིགས་པའི་ཕྱིར་རོ། །རྣམ་པར་མི་གཅོད་པའི་རྒྱུ་མཚན་ནི་བ་ལང་ངོ་། །རྭའོ་ཞེས་བྱ་བ་ཡང་བ་ལང་ལ་རྭ་ཞེས་བྱ་བའི་དོན་དང་རྗེས་སུ་མཐུན་པ་ཉིད་དུ་རྟེན་དང་རྟེན་ཅན་ཡིན་པའི་ཕྱིར་རོ། །དེ་བསྟན་པ་ནི་རྭ་ལ་བ་ལང་ཞེས་བྱ་བ་སྟེ་
[66a.6]ཤེས་པ་ཡིན་ནོ། །བ་ལང་ལ་རྭ་ཞེས་བྱ་བ་འདི་ལ་ཡང་ཡན་ལག་ཅན་རྒྱུ་མཚན་མ་ཡིན་པར་བསྟན་པ་ནི། རྭ་ལ་སོགས་པའི་ཚོགས་ལས་ཞེས་བྱ་བའོ། །རྭ་དང་བ་ལང་ལ་སོགས་པ་དང་སྣལ་མ་དང་སྣམ་བུ་ལ་སོགས་པ་མཚུངས་པ་ཡང་མ་ཡིན་པ་ཡིན་པར་བསྟན་པ་ནི། འདི་རྣམས་ཀྱིས་ཞེས་
[66a.7]བྱ་བ་སྟེ། སྣམ་བུའི་དུས་ན་སྣལ་མ་རྣམས་ཡོད་པ་མ་ཡིན་ཏེ། འདུ་བྱེད་པ་ཉིད་ཀྱིས་སྐད་ཅིག་པ་ཡིན་པའི་ཕྱིར་རོ། །སྣམ་བུའི་སྔ་ན་མེད་པ་དེ་གང་ལ་ཡོད་པ་དེ་སྣམ་བུའི་བློའི་ཡུལ་ཇི་སྲིད་དུ་མི་སྐྱེ་བ་ཞེས་བྱ་བའི་ཐ་ཚིག་གོ། །དེ་དག་ནི་འདི་ཡིན་ནོ་ཞེས་བྱ་བ་ནི་ལོག་པར་རྟོག་པས་ན་རྒྱུ་རུ་སྒྲོ་
[66b]
[66b.1]བཏགས་པ་ཡིན་ཏེ། འབྲས་བུ་ལ་སྔ་རོལ་དུ་བྱུང་བའི་རྒྱུར་ཉེ་བར་འདོགས་པར་བྱེད་པའོ། །སྣལ་མ་གཅིག་ན་བཀར་བྱས་པས། །ཞེས་བྱ་བ་ནི་སྣམ་བུའི་གནས་སྐབས་ཉིད་ན་ཕན་ཚུན་གཅིག་ལ་གཅིག་གི་ཁྱད་པར་ལས་སྣལ་མའི་སྒྲ་འཇུག་པ་ཡིན་ནོ། །ཅིའི་ཕྱིར་ཞེ་ན། སྒྲའི་ཞེས་བྱ་བ་
[66b.2]སྨོས་ཏེ། སྣལ་མའི་སྒྲའི་ཡུལ་སྟོན་པ་ན་ཡིན་ཏེ་བསྟན་པའི་འབྲས་བུ་ཡིན་པའི་ཕྱིར་རོ། །གང་གི་ཕྱིར་མཚན་ཉིད་ཀྱི་དོན་དུ་འདས་པ་ལ་རྒྱུར་སྒྲོ་འདོགས་པས་འབྲས་བུ་ལ་སྣལ་མའི་མིང་འཇུག་པར་བྱེད་པའམ་རེ་རེ་ནས་བཀར་བས་ཀྱང་ངོ་། །སྟོན་པ་ན་རྟེན་ནི་རྒྱུ་ཡིན་ལ་སྣལ་མའི་མིང་འཇུག་པར་
[66b.3]བྱེད་པ་ཡིན་ནོ་ཞེས་བྱ་བ་ནི་གཞན་གྱིའོ། །རེ་རེ་ནས་བཀར་བ་ནི་སྣལ་མའི་ཐ་སྙད་འདོགས་པ་ཡིན་ན་ད་ལྟར་སྣམ་བུར་ཐ་སྙད་འདོགས་པའི་ཡུལ་གང་ཡིན་ཞེས་ཟེར་བ་ལ། ཕན་གདགས་ཕན་འདོགས་ཏེ་ཞེས་བྱ་བ་སྟེ་ཆུ་དང་ཞིང་གི་ངོ་བོའོ། །རྣམ་པར་ཆད་པར་མ་མཐོང་བས་གྱོན་པ་ལ་སོགས་པའི་
[66b.4]བྱ་བ་བྱེད་པ་ཉིད་མཚོན་ནམ་དེ་ཡུལ་ཡིན་ཞེས་བྱ་བར་སྦྱར་རོ། །དེ་ཁོ་ན་དངོས་པོ་ཡིན་ཏེ། དང་པོ་བརྡའི་ཡུལ་ཉིད་ཀྱིས་མ་འཁྲུལ་པའི་ཤེས་པའི་ཡུལ་ཡིན་པའི་ཕྱིར་རོ་ཞེས་བསྟན་པ་ནི། འཁྲུལ་མེད་ཅེས་བྱ་བའོ། །གང་ཞིག་གང་ལ་བརྡར་བྱས་པ་དེ་དེ་ལ་དངོས་པོ་ཡིན་ཞིང་ཅིག་ཤོས་ནི་དངོས་
[66b.5]སུ་བ་མ་ཡིན་པའོ། །བརྟེན་པ་གཞན་གྱི་རྗེས་སུ་འབྲངས་པས་ཞེས་བྱ་བ་ནི་ཡོན་ཏན་གཞན་གྱི་རྗེས་སུ་འབྲངས་པས་སོ། །དེ་འདི་ལྟར་ཕན་གདགས་བྱ་དང་ཕན་འདོགས་བྱེད་ཉིད་ལ་སོགས་པའི་བརྡའི་རྒྱུ་མཚན་ཅན་གྱི་སྣམ་བུ་ལ་སོགས་པའི་ཤེས་པ་ལ་རིགས་ལ་སོགས་པ་མངོན་སུམ་འབའ་
[66b.6]ཞིག་གིས་མི་རྟོགས་པ་མ་ཡིན་ཞིང་རྗེས་སུ་དཔག་པས་ཀྱང་རྟོགས་པ་མ་ཡིན་ཏེ། རྟགས་མེད་པའི་ཕྱིར་རོ་ཞེས་བསྟན་པ་ནི། རྗེས་དཔག་ཀྱང་མེད་ཅེས་བྱ་བའོ། །དངོས་པོ་ལས་ཞེས་བྱ་བ་ནི་ཆུ་དང་ཞེང་ལ་སོགས་པའི་དབྱིབས་ཀྱི་ཁྱད་པར་ལས་སོ། །ཐ་དད་ཅན་ནི་སོ་སོ་བ་ལའོ། །ཁྲ་བོ་ལ་
[66b.7]སོགས་པའི་བ་ལང་ཉིད་དང་ཙན་དན་གྱི་དྲི་ཞེས་བྱ་བ་ཡང་གང་ཞིག་གང་ལ་ཐ་སྙད་བཏགས་པ་དེ་དེ་ལས་ཐ་དད་པ་ཡིན་ཏེ། དབྱུག་པ་ཅན་ལྟ་བུ་མ་ཡིན་ནམ་སྙམ་དུ་སེམས་པ་ལ། ཐམས་ཅད་ལ་ཡང་ཞེས་བྱ་བའོ། །དཔུང་གི་གླང་པོ་ཆེ་དང་ནགས་ཀྱི་ཤིང་ཞེས་བྱ་བ་བཞིན་དུ་ཐ་དད་པ་མེད་ཀྱང་ཐ་དད་
[67a]
[67a.1]པ་ཉིད་དུ་རྟོགས་པས་ཐ་སྙད་འདོགས་པ་ཡིན་ལ། དབྱུག་པ་ཅན་ཞེས་བྱ་བ་ཡང་འབྲེལ་བ་ཅན་དུ་དམིགས་པ་ལ་བརྟགས་པ་སྟེ། ཀུན་རྫོབ་པ་ཡན་ལག་དང་། ཡན་ལག་ཅན་ལ་བརྟེན་ནས་ཐ་སྙད་འདོགས་པ་ཡིན་གྱི་མངོན་སུམ་གྱི་རྟོགས་བྱ་ནི་མ་ཡིན་ནོ་ཞེས་བྱ་བའི་དོན་
[67a.2]ཏོ། །ཁྲ་བོ་ལ་སོགས་པ་ལ་ཞེས་བྱ་བ་ནི་ཁྲ་བོའི་བ་ལང་ཉིད་ཅེས་བྱ་བའི་རྒྱུ་མཚན་ཡིན་ནོ། །ཡན་ལག་དང་ཡན་ལག་ཅན་ཉིད་ཀྱི་ཕྱིར་བ་ལང་ཉིད་ཀྱང་ཡོད་ན། གཞན་གྱི་འདོད་པའི་རྟག་པའི་སྤྱི་དང་མཚན་ཉིད་མི་མཐུན་པ་བཞོ་བ་དང་དགལ་བ་ལ་སོགས་པའི་བྱ་བ་བྱེད་པ་ཉིད་ནི་བྱ་བ་དེ་མི་བྱེད་པ་ལས་
[67a.3]ཐ་དད་པའི་ངོ་བོར་འདོད་པ་ཁོ་ན་ཡིན་པར་བསྟན་པ་ནི། དོན་དམ་པ་པའི་ནི་ཞེས་བྱ་བའོ། །བ་ལང་ཉིད་ལ་སོགས་པའི་ཤེས་པའི་རྒྱུ་མཚན་ནི་འཇིག་རྟེན་ན་ཡང་དགལ་བ་ལ་སོགས་པ་ཉིད་བ་ལང་ཉིད་ཡིན་གྱི། གཞན་དུ་རྟོགས་པ་མ་ཡིན་པར་བསྟན་པ་ནི་དགལ་སོགས་ཞེས་བྱ་བའོ། །དེ་ནི་ཞེས་བྱ་བ་
[67a.4]ནི་ཐ་སྙད་འདོགས་པའོ། །ཐ་དད་པ་མེད་ཀྱང་ཐ་སྙད་འདོགས་པ་ཡིན་ཏེ། དཔེར་ན་རྫས་ལ་སོགས་པ་དྲུག་ལ་དངོས་པོ་ཉིད་དང་ཁང་བཟངས་ལ་སོགས་པའི་ཕྲེང་བ་ཞེས་བྱ་བའི་རིགས་དང་ཡོན་ཏན་ཡང་ཐ་དད་པ་ཅན་མ་ཡིན་ཏེ། དེ་ལྟར་ཙན་དན་གྱི་དྲི་ཞེས་བྱ་བ་ལ་སོགས་པ་ཡང་ཐ་དད་པ་མངོན་སུམ་
[67a.5]མ་ཡིན་པ་ཉིད་དུ་མཚུངས་པའི་ཕྱིར་རོ། །དེས་ན་ཁྱེད་ཀྱི་ཉེ་བར་དགོད་པ་འདི་ནི་ཉེ་བར་དགོད་པ་དང་མཚུངས་པར་བྱས་པ་མ་ཡིན་པས་རིགས་སོ་ཞེས་བསྟན་པ་ནི། དངོས་པོ་ཞེས་བྱ་བའོ། །དེ་ཕྲེང་ནི་དེའི་ཕྲེང་བའོ། །ཡོན་ཏན་ལ་ནི་ཁྱིམ་གྱི་ངོ་བོའི་ཕྲད་པ་ལའོ། །དེ་ཉིད་ཀྱི་ཕྱིར་ཞེས་བྱ་བ་ནི་ཡོན་ཏན་
[67a.6]ཁྱིམ་ལ་ཡོན་ཏན་མེད་པའི་ཕྱིར་རོ། །ཁ་ཅིག་ཀྱང་ཞེས་བྱ་བ་ནི་གསལ་བ་རེ་རེ་ཞིང་ཡོངས་སུ་རྫོགས་པའི་ཡན་ལག་ཅན་བཞིན་དུ་རིགས་ནི་མ་ཡིན་ཏེ། ཁྱབ་པར་འཇུག་པའི་ཕྱིར་རོ། །དེའི་སྒྲ་ཞེས་བྱ་བ་ནི་ཕྲེང་མང་པོ་ལའོ། །རིགས་ལ་སྟེ་འབྲེང་བའི་ངོ་བོ་ལ་ཕྲེང་བ་གཞན་རིགས་ཀྱི་ངོ་བོ་མེད་པའི་ཕྱིར་
[67a.7]སྤྱི་ལ་སྤྱིའོ་ཞེས་དེ་མ་ཐག་པའི་དམིགས་པ་རྐྱེན་གང་གི་ཡིན་པ་དེ་ཡོད་པས་མཐའ་མེད་པ་ལ་དམིགས་པའི་ཕྱིར། འཐད་པ་མ་ཡིན་པ་ནི་མི་མཐུན་པ་ཉིད་ཡོངས་སུ་རྫོགས་པའི་དམིགས་པར་རྟོགས་པ་ནི་མ་རྟོགས་པ་ཁོ་ན་ཡིན་ནོ་ཞེས་བྱ་བའི་དོན་ཏོ། །ཁ་ཅིག་ཏུ་ནི་མཐའ་མེད་པར་བརྗོད་པ་དང་པོའི་མཐའ་
[67b]
[67b.1]ཅན་ཡིན་ཏེ་མཐའ་མེད་པ་ནི་རྟོགས་པ་མཐའ་མེད་པ་འཐད་པ་མ་ཡིན་ཏེ། རྟོགས་པའི་ཕྱིར་ཞེས་བྱ་བ་ནི་རྟོགས་པར་བྱེད་པ་ཉིད་དུ་ཁས་བླངས་པའི་ཕྱིར་གཞན་དུ་བའི་སྐྱོན་མེད་དོ་ཞེས་བྱ་བའི་དོན་ཏོ། །ཕྲེང་བ་ཆེན་པོ་ཞེས་བྱ་བ་ནི་ཛཱ་ཏིའི་མེ་ཏོག་ཆེན་པོ་བཞིན་དུ་མ་འཁྲུལ་པའི་ཤེས་པའི་ཡུལ་ཡིན་པ་ནི་
[67b.2]དངོས་ཁོ་ན་ཡིན་ནོ། །དེའི་ཕྱིར་ཡོན་ཏན་དང་ལྡན་པའི་རྫས་ཡིན་ནོ་ཞེས་བྱ་བའི་མཚན་ཉིད་ལ་ནི་རྫས་མེད་ཀྱང་འགལ་བ་མེད་དོ། །གང་གི་ཕྱིར་ཕ་རོལ་པོ་འདོད་པའི་རྫས་ཡན་ལག་ལས་ལྷག་པ་ནི་གཞན་དུ་ཡང་དམིགས་པ་མ་ཡིན་ཏེ། རྫས་མེད་པ་ཉིད་ལ་རྫས་ཀྱི་མཚན་ཉིད་མེད་པའི་ཕྱིར་འགལ་
[67b.3]བ་ཡིན་ནོ་ཞེས་བྱ་བའི་དོན་ཏོ། །དེ་བསྟན་པ་ནི་འདི་ནི་ལེགས་པར་བྱས་པ་མ་ཡིན་ནོ་ཞེས་བྱ་བའོ། །བཏགས་པ་མ་ཡིན་ཏེ། འཁྲུལ་པ་མེད་པའི་ཤེས་པའི་ཡུལ་ཉིད་ཀྱིས་དངོས་སུ་བ་ལས་ཁྱད་པར་མེད་པའི་ཕྱིར་རོ། །དངོས་སུ་བ་མ་ཡིན་ཏེ། ཁྱོད་ཀྱིས་ཁས་བླངས་པའི་ཐ་དད་པའི་ཁྱད་པར་ཉིད་མེད་
[67b.4]པའི་ཕྱིར་རོ་ཞེས་བསྟན་པ་ནི། གཙོ་བོ་ཉིད་མ་ཡིན་ནོ་ཞེས་བྱ་བའོ། །ཉེ་བར་བཏགས་པའི་རྒྱུ་མཚན་མེད་པའི་ཕྱིར་ཞེས་བྱ་བ་ནི་འཇིག་རྟེན་དུ་མཐོང་བའི་འཁྲུལ་པ་མེད་པའི་ཤེས་པའི་ཡུལ་ཉིད་མེད་པའི་ཕྱིར་རོ། །ཁྱེད་ཀྱི་ལྟ་བས་ཀྱང་རྒྱུ་མཚན་ནི་མེ་ཏོག་སྐྱེས་པའི་ནགས་བཞིན་དུ་དོན་གཅིག་ལ་འདུ་
[67b.5]བ་ནི་ཕྲེང་བ་ཆེན་པོ་ཞེས་བྱ་བ་འདི་ལ་མེད་པར་བསྟན་པ་ནི། དཔེར་ན་མེ་ཏོག་རྒྱས་པའི་ནགས་ཞེས་བྱ་བའོ། །ཕྲེང་བ་ཆེན་པོ་ཞེས་བྱ་བ་ནི་དངོས་ཁྱད་པར་མེད་པའི་ཤེས་པའི་གཟུང་བ་ཡིན་ཡང་རྒྱུ་མཚན་ཐ་དད་པ་མེད་པ་མེད་པའི་ཕྱིར་བཏགས་པ་པ་ཡིན་ནོ་ཞེས་ཁས་བླངས་པ་ནི་དངོས་སུ་བ་འདོད་པ་ལ་
[67b.6]ཡང་ཁྱད་པར་མེད་པར་བསྟན་པ་ནི། དངོས་སུ་མངོན་པར་འདོད་པ་ཡང་ཞེས་བྱའོ། །དངོས་སུ་བ་གང་ལ་རྒྱུ་གཞན་མ་ཡིན་པ་ཉིད་མཐོང་བ་ཡིན་ནོ་ཞེ་ན། ཚིག་དོན་སྒྲ་ཞེས་བྱ་བའོ། །རང་གི་ངོ་བོ་ཉིད་ཅེས་བྱ་བ་ནི་དངོས་པོའི་ཞེས་བྱ་བ་སྟེ། བསིལ་བའི་འོད་ཟེར་ཅན་ཆེན་པོ་ཞེས་བྱ་བ་ལ་སོགས་པ་
[67b.7]ཡང་དངོས་པོའི་ཁྱད་པར་གཞན་པ་ནི་ཆེན་པོ་ཉིད་མ་ཡིན་ནོ་ཞེས་བྱ་བའི་དོན་ཏོ། །རྒྱུ་མཚན་གཞན་མེད་ཀྱང་གཙོ་བོ་དང་ཅིག་ཤོས་ཀྱི་དབྱེ་བ་ནི་གྲགས་པ་ཡོད་པ་དང་མེད་པ་ལས་སོ་ཞེས་བསྟན་པ་ནི། ཇི་ལྟར་གྲགས་ལས་གྲུབ་གང་ཡིན། །ཞེས་བྱ་བའོ། །གཞན་དུ་ན་དངོས་པོ་ལ་མེད་པའི་ཐ་སྙད་དངོས་
[68a]
[68a.1]སུ་བར་འགྱུར་བར་བསྟན་པ་ནི། དངོས་ལའང་ཞེས་བྱ་བའོ། །དོན་ཡོད་པ་ཉིད་དམ་ཞེས་བྱ་བ་ནི་ཕ་རོལ་པོའི་འདོད་པ་ལའོ། །གཞན་དུ་ཡང་ཞེས་བྱ་བ་ནི་ཁོ་བོ་ཅག་འདོད་པ་འདི་ལའོ། །དེ་ལྟ་མ་ཡིན་ན་ཞེས་བྱ་བ་ནི་གྲགས་པ་ལས་བཟློག་པ་ལ་སྟེ། ཡོད་པའི་
[68a.2]ཡུལ་ཅན་ལ་ནི་དངོས་ཡིན་ལ། མེད་པའི་ཡུལ་ཅན་ནི་དངོས་སུ་བ་མ་ཡིན་པའོ་ཞེས་བྱ་བའི་ཕྱོགས་ལའོ། །ཕྱིན་ཅི་ལོག་ཏུ་ཞེས་བྱ་བ་སྟེ། ཚིག་གི་དོན་གྱི་སྒྲ་ནི་བཏགས་པ་པ་ཡིན་ལ་དངོས་པོ་ལ་ཡང་མེད་པའི་སྒྲ་དངོས་སུ་བར་འགྱུར་བའོ། །མེད་པ་ལ་ཡང་གཙོ་བོ་མ་ཡིན་པར་འགྱུར་
[68a.3]བར་བསྟན་པ་ནི། རྒྱུ་མཚན་མེད་པར་ནི་མེད་པ་ལ་སྟེ་མེད་པའི་སྒྲ་ལ་ཉེ་བར་བཏགས་པའི་རྒྱུ་མཚན་དུ་འགྱུར་རོ། །གཞན་དུ་ཞེས་བྱ་བ་ནི་སྔ་མ་བཞིན་དུ་གྲགས་པ་ལས་བཟློག་པ་ལ་སྟེ་གྲགས་པ་མེད་པ་ནི་གཞན་དུ་འགྱུར་ནའོ། །གྲགས་པ་ཡང་རྒྱུ་མཚན་གཞན་མེད་ཀྱང་བརྡ་ཙམ་ལས་
[68a.4]བྱུང་བ་ཡིན་ནོ་ཞེས་བསྟན་པ་ནི། གྲགས་པ་བརྡའི་རྗེས་འགྲོ་ཅན། །ཞེས་བྱ་བའོ། །བརྡ་ཡང་རྒྱུ་མཚན་གཞན་མེད་ཀྱང་རིག་བྱེད་ལ་སོགས་པའི་སྡེབ་སྦྱོར་གྱི་མིང་བཞིན་དུ་དང་། རང་བཞིན་དང་རྐྱེན་ལ་སོགས་པའི་སྒྲའི་ཆའི་མིང་བཞིན་དུ་འདོད་པ་ཙམ་ལས་བྱུང་བ་ཡིན་པར་བསྟན་པ་ནི། 
[68a.5]དེ་ཡང་བརྗོད་འདོད་ཅེས་བྱ་བའོ། །མ་ཡིན་ནོ་ཞེས་བྱ་བ་ནི་རྒོལ་བ་ལ་ལན་བཏབ་པ་ཡིན་ནོ། །དཔེར་ན་སྡེབ་སྦྱོར་གྱི་ཡང་ཡིན་ལ་སྒྲའི་ཡིན་པས་སྡེབ་སྦྱོར་དང་སྒྲའིའོ། །དེ་ཉིད་ཀྱི་ཞེས་བྱ་བ་ནི་བརྡའི་སྟེ། གང་གི་ཕྱིར་མ་རྟོགས་པ་ལ་བརྡ་མེད་དོ། །རང་བཞིན་དང་རྐྱེན་ཉིད་ཀྱང་སྒྲའི་ཆས་སྤྱི་
[68a.6]གསལ་བར་བྱེད་པ་མ་ཡིན་ནམ་སྙམ་དུ་སེམས་པ་ལ། གསལ་བྱེད་རྣམ་པར་བྱེད་པ་མེད་ན་གསལ་བྱ་ཡང་རྣམ་པར་གཞག་པ་མེད་པར་བསྟན་པ་ནི། རང་བཞིན་ལ་སོགས་པ་དག་ནི་རྣམ་པར་གནས་པ་ཞེས་བྱ་བའོ། །འཁྲུལ་པ་མཐོང་བས་ཞེས་བྱ་བ་ནི་དེ་མེད་ཀྱང་ཡོད་པའི་ཕྱིར་རོ། །མ་ཧེ་
[68a.7]ལ་སོགས་པ་དང་མཚན་ཉིད་མི་མཐུན་པའི་ཁྲ་མོ་མཐོང་བ་དང་ལྡན་པའི་ཐུ་ཡུ་མཐོང་ན། དེའོ་ཞེས་པ་རྗེས་སུ་འཇུག་པའི་ཤེས་པ་ནི་བརྡ་མེད་ཀྱང་འབྱུང་བ་མ་ཡིན་ནམ། རིལ་པོ་མང་པོ་རྣམས་ཐག་རིང་པོར་མི་གསལ་བར་སྣང་བ་རྣམས་ལ་དེ་ལས་ལྷག་པ་རྣམས་ལ་གཞན་མ་ཡིན་དུ་ཟིན་ཀྱང་
[68b]
[68b.1]སྐྲ་ཤད་མང་པོ་ལ་ལྟ་བུའི་སྙམ་དུ་སེམས་པ་ལ། ཐ་དད་ཀྱང་གང་དངོས་ཆོས་ཀྱི། །ཞེས་བྱ་བའོ། །ཕན་ཚུན་མཚན་ཉིད་མི་མཐུན་པ་ཉིད་ཀྱིས་དོན་དེ་དག་ཅེས་བྱ་བ་མང་པོའི་ཚིག་ཡིན་ཏེ། གཅིག་ཇི་ལྟ་བ་དེ་བཞིན་དུ་གཞན་ཡང་ངོ་ཞེས་ཤེས་པར་བྱ་བའི་དོན་ཏོ། །ཐ་དད་ཀྱང་ཞེས་བྱ་བ་ནི་
[68b.2]རྗེས་སུ་འཇུག་པའི་ངོ་བོ་མི་སྣང་བས་མེད་ཀྱང་ངོ་། །དེ་དག་ལ་ནི་སྐྱེད་པར་བྱེད་པ་དག་ལའོ། །དེ་ལྟར་ནི་ཐ་མི་དད་པས་སོ། །རྟོགས་པར་འགྱུར་བ་ནི་ངེས་པར་འགྱུར་བའོ། །དེ་བཞིན་ནི་ཁྲ་བོ་ལ་སོགས་པ་དེ་དག་གི་ཤེས་པ་གཞན་དང་མཚན་ཉིད་མི་མཐུན་པ་རྣམས་ནི་ཕན་ཚུན་མཚན་ཉིད་མི་
[68b.3]མཐུན་པ་མ་ཡིན་པ་རྣམས་སོ། །དེ་ལྟར་ངེས་པའི་རྒྱུ་མཚན་རྣམས་ནི་དེས་དེ་ལྟར་ངེས་པར་བྱེད་པ་ཡིན་ནོ། །གང་གི་ཕྱིར་གཞན་ལས་མཚན་ཉིད་མི་མཐུན་པའི་ངོ་བོའི་དོན་གྱིས་སྐྱེ་བཞིན་པ་དེ་ལ་དེ་ལྟར་ངེས་པར་བྱེད་པ་ཡིན་པ་དེའི་ཕྱིར། དེའི་འབྲས་བུ་མ་ཡིན་པ་གཞན་མཚན་ཉིད་མི་མཐུན་
[68b.4]པ་རྣམས་བྲལ་བ་སྟེ། ལྡོག་པའམ་ལྡོག་པར་བྱེད་པའི་ངོ་བོ་ཡིན་ལ་དེའི་རྗེས་སུ་འགྲོ་བ་ནི་དེའི་མངོན་སུམ་ཡིན་པའི་ཕྱིར་གཞན་མ་ཡིན་པ་ནི་སྤྱི་མ་ཡིན་པ་སྟེ་མངོན་སུམ་མ་ཡིན་པའི་ཕྱིར་རོ། །དེ་བསྟན་པ་ནི་དངོས་གཅིག་ཡོད་མ་ཡིན་ཏེ་མངོན་སུམ་པའི་དངོས་པོ་ནི་རྗེས་སུ་འགྲོ་བ་མ་
[68b.5]ཡིན་པའི་ཕྱིར་རོ། །དོན་ལ་བརྟེན་པ་ཞེས་བྱ་བ་ནི་བསྒོམ་པའི་ཁྱད་པར་གྱིས། བདེ་སོགས་དོན་གྱི་ངོ་བོ་མིན། །ཞེས་བྱ་བའི་རིགས་པས་སོ། །དེ་ཉིད་ཀྱང་ཞེས་བྱ་བ་ནི་སྡུག་བསྔལ་ཉིད་ཀྱང་ངོ་། །རང་བཞིན་གཉི་ག་ཞེས་བྱ་བ་ནི་བདེ་བ་དང་སྡུག་བསྔལ་གྱི་བདག་ཉིད་ཅན་ནོ། །གཉི་
[68b.6]གའི་བདག་ཉིད་ཀྱི་དོན་མ་མཐོང་བར་ངེས་པར་འཛིན་པར་བྱེད་པ་པོ་ནི་མ་ཡིན་ནོ་ཞེས་ཟེར་བ་ནི། ངེས་པར་བྱེད་པ་ཞེས་བྱ་བའོ། །རྟོག་པ་དུ་མ་ཞེས་བྱ་བ་ནི་བདེ་བ་དང་སྡུག་བསྔལ་གྱི་བདག་ཉིད་ཅན་གྱི་དངོས་པོ་མ་མཐོང་བ་དང་དེས་བྱས་པའི་ངེས་པ་ཡང་ངོ་། །དེ་བསྟན་པ་ནི་བདེ་བ་ལ་སོགས་པ་ཞེས་
[68b.7]བྱ་བའོ། །བྱེད་པ་པོའི་ཕྱོགས་ལ་རྟོགས་པ་ཡང་བསྟན་པ་ནི། སྒྲུབ་པ་ཡིན་པར་རྟོགས་པ་ལ་ནི་ཞེས་བྱ་བའོ། །དེ་རྗེས་སུ་འགྲོ་བ་ཉིད་ཅེས་བྱ་བ་ནི་ཐ་མི་དད་པའི་མཆོག་ཏུ་འཛིན་པའི་རྗེས་སུ་འགྲོ་བ་ཉིད་ལས་སོ། །སྤྱིའི་དོན་ནི་དགོས་པའོ། །དེ་སྒྲུབ་པར་བྱེད་པ་ནི་ངེས་པའོ། །
[69a]
[69a.1]སྤྱིའི་དངོས་པོ་ཁས་ལེན་པ་ཡིན་ན་འཛིན་པར་ངེས་པར་བྱེད་པ་པོའི་བག་ཆགས་ཁས་བླང་དགོས་སོ་ཞེས་བསྟན་པ་ནི་གང་གི་རྒྱུ་ཞེས་བྱ་བའོ། །བདེན་ཏེ། གཅིག་སྣང་ཅིག་ཤོས་རྟོགས་པ་ཁོ་ན་ཡིན་ནོ། །འདུ་བ་ལས་ཐ་མི་དད་པ་ལྟ་བུར་སྣང་བ་མ་ཡིན་ནོ་ཞེས་ཟེར་
[69a.2]བ་ནི་འདུ་བས་ཞེས་བྱ་བའོ། །འདུ་བས་འདྲེས་པའི་མ་ཡིན་ཏེ། མི་དམིགས་པའི་ཕྱིར་རོ་ཞེས་བསྟན་པ་ནི། མ་ཡིན་ཏེ་འཕྲོད་པ་འདུ་བ་ཡང་ཞེས་བྱ་བའོ། །རྟོགས་པར་གྱུར་པར་མི་ནུས་པ་ནི་གཉི་གའིའོ། །གཅིག་པོ་དེས་ལ་སོགས་པ་གང་དག་གི་འབྲས་བུ་ཡིན་པ་དེ་དག་གི་ངོ་བོ་ཡིན་
[69a.3]པ་སྟེ། རྟོགས་པ་ཡོད་པ་ཉིད་དོ་ཞེས་བྱ་བ་དེ་དག་ཙམ་ནི་ལན་ཡིན་ནོ། །དེའི་འབྲས་བུ་ཉིད་སྤྱིའི་ཡིན་ནོ་ཞེས་ཟེར་བ་ནི། སྤྱིའི་ཞེས་བྱ་བའོ། །གསལ་བྱ་རེ་རེ་ལ་ངེས་པ་ཅན་ནི་བ་ལང་ཉིད་བཞིན་དུ་སྤྱི་ཡིན་གྱི་དེའི་འབྲས་བུ་ཉིད་ནི་མ་ཡིན་ཏེ། རེ་རེ་ལ་མེད་པའི་ཕྱིར་རོ་ཞེས་བསྟན་པ་ནི་མ་ཡིན་ཏེ་བ་ལང་
[69a.4]ཉིད་དུ་ཞེས་བྱ་བའོ། །ཐ་དད་པ་མི་འཕྲིགས་པ་ལས་ཞེས་བྱ་བ་ནི་འཛིན་པ་དེས་ཁྱད་པར་མ་ངེས་པ་སྟེ། ཁྱད་པར་རྣམས་མངོན་སུམ་བཞིན་དུ་མི་འཛིན་པའི་ཕྱིར་རོ། །སྤྱི་ཡོད་པ་མ་ཡིན་པ་ནི་མི་དམིགས་པའོ། །རྣམ་པར་དཔྱད་ན་ཞེས་བྱ་བ་ནི་མངོན་སུམ་གྱི་བྱ་བ་ལ་ངེས་པར་རྟོགས་
[69a.5]པས་སོ། །ཁྲ་བོ་ལ་སོགས་པའི་དངོས་པོ་ཉིད་ལྡོག་པའི་བདག་ཉིད་དུ་རྟོགས་པ་ཡིན་ལ། དེས་ན་དེའི་རྣམ་པ་ཅན་དུ་བསྟན་པ་ནི། འདི་ལ་བ་ལང་ངོ་ཞེས་བྱ་བའོ། །སྣང་བའི་ཤེས་པས་ཡང་ཞེས་བྱ་བ་ནི། མངོན་སུམ་གྱིས་སོ། །དངོས་པོའི་རྣམ་པ་བག་ཆགས་ཀྱིས་བསྐྱེད་པ་ཡིན་
[69a.6]པའི་ཕྱོགས་ལ། གལ་ཏེ་ཤེས་པ་དེ་ཤེས་པ་ལ་སོགས་པ་རྒོལ་བ་ཡིན་གྱི་ཚུ་རོལ་གྱི་ཕྱོགས་ནི་མ་ཡིན་ནོ། །དེའི་ཕྱིར་ཞེས་བྱ་བ་ནི་དངོས་པོ་ལ་མི་སླུ་བའི་ཕྱིར་རོ། །དེའི་འབྲས་བུ་ཉིད་ནི་ནུས་པའམ་དེའི་འབྲས་བུ་མ་ཡིན་པ་རྣམ་པར་གཅོད་པ་ཡང་མངོན་སུམ་བཞིན་དུ་རྣམ་པར་རྟོག་པས་མི་
[69a.7]འཛིན་པ་མ་ཡིན་ནམ། རྣམ་པར་རྟོག་པའི་རྣམ་པ་ནི་མངོན་སུམ་གྱིས་གཟུང་བ་བཞིན་དུ་སྒྲའི་ཡུལ་ལ་མ་ཡིན་པ་ནི་བདེན་མོད་ཀྱི། འོན་ཀྱང་དེའི་གཟུང་བར་ཞེན་པར་བྱེད་པ་ཡིན་པར་བསྟན་པ་ནི། ཕྱི་རོལ་ནུས་པ་རྣམ་གཅོད་ལ། །ཞེས་བྱ་བའོ། །དེའི་མཐར་ཐུག་པ་རྣམས་ལ་ནི་ཕྱི་
[69b]
[69b.1]རོལ་དུ་ལྷག་པར་ཞེན་པ་རྣམས་ལའོ། །ལྷག་པར་ཞེན་པས་གཞན་སེལ་བའི་ཡུལ་ལ་ཡིན་ཏེ། སྒྲ་ནི་གཞན་སེལ་བར་བྱེད་ཅིང་རང་གི་དོན་ལ་འཇུག་པ་དང་ལྡོག་པའི་ཡུལ་རྗོད་པར་བྱེད་པ་ཡིན་ཞེས་བསྟན་པ་ནི། ཕྱི་རོལ་གྱི་མཐར་ཐུག་པ་ཞེས་བྱ་བ་སྟེ། ཕྱི་རོལ་དུ་ལྷག་པར་ཞེན་པ་ཅན་ནི་
[69b.2]ཕྱི་རོལ་ལས་ཐ་མི་དད་པ་མ་ཡིན་པ་ནི་མངོན་སུམ་བཞིན་དུ་སྣང་བ་མེད་པས་སོ། །རྟོགས་པའི་བྱ་བར་ལྷག་པར་ཞེན་པར་བྱ་བའི་ཕྱི་རོལ་མི་སྣང་བ་མ་ཡིན་ནམ། བློའི་ངོ་བོ་ནི་མངོན་སུམ་བཞིན་དུ་སྣང་བ་ཡིན་ཡང་ཞེན་པར་བྱ་བ་ནི་མ་ཡིན་ནོ། །ཕྱི་རོལ་དང་ཤེས་པ་ལས་གཞན་པའི་བརྗོད་
[69b.3]བྱ་མེད་དོ་སྙམ་དུ་སེམས་པ་ནི། རྣམ་པར་རྟོག་པའི་གཟུང་བ་བློ་ལས་ཞེས་བྱ་བའོ། །འདི་ལ་བསྟན་པ་ནི་མ་ཡིན་ཏེ་ཐ་དད་པར་སྣང་བ་ཙམ་ནི་ཞེས་བྱ་བའོ། །དེའི་མཚན་ཉིད་མ་ཡིན་པའི་ཕྱིར་རོ་ཞེས་བྱ་བ་ནི་ཐ་དད་པའི་ཕྱིར་དང་མཚན་ཉིད་ཀྱི་ཕྱིར་རོ། །ལྷག་པར་ཞེན་པར་བྱ་བ་ཉིད་ཀྱིས་སྣང་
[69b.4]བཞིན་པ་ཡིན་ཡང་ཕྱི་རོལ་ཉིད་རྒྱུ་མཚན་མེད་པའི་ཕྱིར་རབ་རིབ་ཅན་གྱིས་སྐྲ་ཤད་བཞིན་དུ་ནང་གི་བ་ཉིད་ཡིན་ཏེ། ཡུལ་རུང་ཅན་གྱིས་མི་ཤེས་པ། །རང་གིས་ཤེས་ཕྱིར་དེ་ཤེས་ཡིན། །ཞེས་བྱ་བའི་རིགས་པས་སོ་ཞེས་བྱ་བའི་དོན་ཏོ། །ཤེས་པའི་ངོ་བོ་ཉིད་འདི་ཁོ་ན་བསྟན་པ་ནི། ལྡོག་པ་
[69b.5]བཞིན་དུ་ཞེས་བྱ་བའོ། །དོན་གྱི་བདག་ཉིད་མིན་པ་ནི་ཞེས་བྱ་བ་ནི་དོན་དུ་གཉེར་བྱ་ཡིན་པའི་ཕྱིར་དོན་ཏེ་ཤེས་པ་ལས་གཞན་ནི་མ་ཡིན་ནོ། །འོ་ན་ཅི་ཞེ་ན་ཤེས་པའི་རྣམ་པ་ཁོ་ན་ཡིན་ཏེ། ཐུན་མོང་བ་མ་ཡིན་པའི་ཕྱིར་རོ། །ཕྱི་རོལ་གྱི་རང་གི་མཚན་ཉིད་དུ་མངོན་པར་ཞེན་པའི་ཡུལ་ཅན་
[69b.6]ཡིན་པའི་ཕྱིར་འཁྲུལ་པ་ཡིན་པ་ཅི་ལས་ཤེ་ན་བག་ཆགས་ལས་བྱུང་བ་ཡིན་ཞེས་བྱ་བའོ། །དེ་དང་དངོས་པོ་ནི་མ་ཡིན་གྱི་ཞེས་བྱ་བ་ནི་ཤེས་བྱའོ། །དངོས་པོ་མ་ཡིན་པ་ནི་ཤེས་བྱ་མ་ཡིན་པའོ། །དེ་ནི་ཞེས་བྱ་བ་ནི་ཞེན་པར་བྱ་བའི་ཤེས་བྱའམ་ཤེས་པའི་རྣམ་པའོ། །ཤིན་ཏུ་དོན་བྱེད་
[69b.7]པའི་ནུས་པའི་ཕྱི་རོལ་གྱི་འཇུག་པའི་ཡུལ་ལ་སྟེ་དོན་བྱེད་པའོ། །དེ་དོན་ཅན་ནི་དོན་བྱེད་པར་རྟོགས་པའི་དོན་ཅན་ནོ། །གཞན་སེལ་བ་ཞེན་བཞིན་པ་ནི་དོན་བྱེད་པ་ཁོ་ན་ལ་ཡིན་པའི་ཕྱིར། ཤེས་པའི་རྣམ་པ་ལ་ཤེས་བྱར་བརྗོད་པའི་སྐྱོན་མེད་པར་བསྟན་པ་ནི། སྒྲས་དོན་ཆ་ནི་ཞེས་བྱ་བའོ། །
[70a]
[70a.1]ལྷག་པར་ཞེན་པར་བྱ་བའི་གཞན་སེལ་བ་ནི་ཁྲ་བོ་ལ་སོགས་པ་ལ་རྗེས་སུ་འགྲོ་བ་ཅན་ཡིན་གྱི། ཤེས་པའི་རྣམ་པའམ་ཤེས་བྱ་དོན་བྱེད་པ་ནི་མ་ཡིན་ཏེ། འབྲེལ་པ་མེད་པའི་ཕྱིར་རོ་ཞེས་བསྟན་པ་ནི། རྗེས་འགྲོ་ཅན་སྒྲ་ཞེས་བྱ་བའོ། །བློ་ལས་ཐ་དད་
[70a.2]མེད་ཕྱིར་རོ། །ཞེས་བྱ་བ་ནི་བློ་བཞིན་དུ་འབྲེལ་པ་མེད་པའི་ཕྱིར་རོ་ཞེས་བྱ་བའི་དོན་ཏོ། །དོན་ཐ་མི་དད་དུ་ཅིས་མི་འགྱུར་ཞེ་ན། མཐོང་བ་གོམས་པས་ཞེས་བྱ་བ་སྨོས་སོ། །དེའི་ཕྱིར་དངོས་ནི་ཞེས་བྱ་བ་ནི་ཤེས་བྱ་སྟེ་ནང་མ་ཡིན་ཞིང་ཕྱི་རོལ་དུ་ཡང་བརྗོད་པར་བྱ་བ་མ་ཡིན་ནོ། །གལ་
[70a.3]ཏེ་ཤེས་པའི་རྣམ་པ་ལས་བྱུང་བའི་སྒྲོ་འདོགས་པ་ནི་ཤེས་པ་ཡིན་གྱི། དོན་གྱི་ནི་མ་ཡིན་ན་དེའི་དོན་ལ་མཐར་ཐུག་པ་ཉིད་ཡིན་པ་དེ་ལ་མཐར་ཐུག་པར་བརྗོད་པ་ཇི་ལྟར་ཡིན་ཞེས་ཟེར་བ་ལ། དེ་དངོས་ཏེ་ཤེས་པའི་རྣམ་པའི་དོན་ཏོ། །སྒྲོ་བཏགས་པ་ནི་མངོན་པར་ཞེན་པ་ཡིན་ལ་དེ་རྟོགས་པས་ཏེ། 
[70a.4]རྣམ་པ་གཞན་ལས་བཟློག་པ་ནི་དོན་བྱེད་པའོ། །རྟོགས་བྱེད་ནི་དོན་ཕྱིར་ཞེས་བྱ་བས་དོན་བྱེད་པ་ཉིད་སྒྲའི་དོན་དུ་བརྗོད་དོ། །འགྲེལ་པ་ཡང་དེ་ལྟ་བུའི་ཚུལ་དུ་བཤད་པར་བྱའོ། །གལ་ཏེ་སྤྱིའི་དངོས་པོ་ངེས་པར་བྱ་བར་ཅིས་མི་འགྱུར་ཞེས་ཟེར་བ་ལ་ཤེས་པ་སྒྲ་ཡིས་ཞེས་བྱ་བ་སྟེ་འབྲེལ་པ་མེད་པར་
[70a.5]གནས་པའི་སྤྱིའི་འཛིན་པ་ཡིན་ན། ཀ་བ་འཛིན་པ་བཞིན་དུ་རྟོགས་པ་ཅན་མ་ཡིན་པ་དང་། བརྫུན་པ་མ་ཡིན་པ་ཡང་སྒྲ་ལས་བྱུང་བར་འགྱུར་བ་དང་། དོན་བྱེད་པའི་ཁྱད་པར་ཉིད་ཀྱིས་ཀྱང་སྤྱི་འཛིན་པ་ཡིན་ན་བརྫུན་པའི་རྣམ་པར་རྟོག་པ་ཡང་འགྱུར་རོ། །ཉིད་ཀྱི་སྒྲ་ནི་ངེས་པའི་དོན་ཏོ། །
[70a.6]ཁ་ཅིག་ན་རེ་དེའི་ཕྱིར་འདིས་རྣམ་པ་བཞིན་དུ་སྤྱི་ཁས་བླངས་ཀྱང་དོན་བྱེད་པར་སྒྲོ་བཏགས་པའི་ངོ་བོ་ཉིད་ཀྱིས་གཞན་སེལ་བའི་ཡུལ་ཅན་ཁོ་ནར་བརྗོད་པ་ཡིན་ལ། ཉིད་ཀྱི་སྒྲས་སྔ་མའི་གཞན་སེལ་བའི་ཡུལ་ཉིད་ལ་སོགས་པར་སྣང་བ་ཉིད་དུ་རྟོགས་པར་བྱེད་པ་ཡིན་ནོ་ཟེར་རོ། །འདི་ལ་ལོག་
[70a.7]པར་སྣང་བ་ཉིད་ཁོ་ན་ལས་གཞན་སེལ་བའི་ཡུལ་ཉིད་ཡིན་གྱི་རྣམ་པར་རྟོག་པའི་དོན་ནི་མེད་དོ། །དངོས་པོའི་ཡུལ་ཅན་ཉིད་མ་ཡིན་པ་ནི་སྤྱིའི་ཡུལ་ཅན་ཉིད་མ་ཡིན་པའོ། །དངོས་པོའི་རྣམ་པ་ལྟར་ཞེས་བྱ་བ་ནི་སྤྱི་ཙམ་གྱི་མཐར་ཐུག་པ་ཉིད་མ་ཡིན་གྱི་དེའི་རྣམ་པ་ལ་ནི་མ་ཡིན་ནོ། །དེ་ལྟར་
[70b]
[70b.1]སྣང་བ་མེད་པ་ཁོ་ན་གནོད་པ་བྱེད་པ་ཡོད་པ་ཡིན་ནོ། །ཅིག་ཤོས་ནི་ཞེས་བྱ་བ་ནི་སྤྱི་ཙམ་གྱི་མཐར་ཐུག་པ་ཉིད་ཀྱི་དེའོ། །དེ་དངོས་སྒྲོ་བཏགས་རྟོགས་པ་ཡིས། །ཞེས་བྱ་བས་རྣམ་པར་རྟོག་པའི་ངོ་བོ་དོན་བྱེད་པ་གཞན་ལས་ལོག་པའི་བདག་ཉིད་དུ་སྦྱོར་བ་ཡིན་ནོ་ཞེས་བསྟན་པ་ཡིན་ནོ། །ཡང་
[70b.2]ན་རྣམ་པར་རྟོག་པའི་གཟུགས་བརྙན་ཞེས་བྱ་བ་ནི་རྣམ་པར་རྟོག་པའི་ངོ་བོའི་གཞན་སེལ་བ་ནི་དོན་བྱེད་པ་ལ་སྒྲོ་བཏགས་པ་ཡིན་ནོ་ཞེས་རྟོགས་པའི་དོན་ཅན་ཉིད་དོ། །གལ་ཏེ་རང་གི་ངོ་བོས་ཞེས་བྱ་བ་ལ་སོགས་པས་གནས་སྐབས་ཁོ་ན་ལ་ཡོངས་སུ་དཔྱོད་པར་བྱེད་དོ། །རང་གི་འདོད་པས་ཞེན་
[70b.3]པར་བསྟན་པ་ནི། དེའི་ཐ་སྙད་ཀྱི་ཡུལ་ཉིད་དུ་རྣམ་པར་འཇོག་པའོ་ཞེས་བྱ་བའོ། །གཞན་གྱི་མིང་གཞན་དུ་ཐ་སྙད་བྱེད་པ་ནི་རིགས་འཁྲུལ་པ་ཡིན་ནོ། །དེ་ལ་ཞེས་བྱ་བ་ནི་ཉ་ཕྱིས་ལའོ། །རང་བཞིན་གཞན་དུ་དངུལ་དུ་སྒྲོ་བཏགས་པའོ་ཞེས་བྱ་སྟེ་ཕ་རོལ་པོའི་འདོད་པའོ། །ཤེས་པ་གཞན་ཡིན་
[70b.4]པའི་ཕྱིར་རོ་ཞེས་བྱ་བའི་དོན་ནི་གཞན་གྱི་ཤེས་པ་ཡིན་པའི་ཕྱིར་རོ། །དེས་ཞེས་བྱ་བ་ནི་ཤེས་པ་གཞན་གྱིས་སོ། །དེའི་རང་བཞིན་ཞེས་བྱ་བ་ནི་ལྷག་པར་སྒྲོ་བཏགས་བཞིན་པའི་དངུལ་ལ་སོགས་པའོ། །དེ་ལྟའོ་ཞེ་ན་ཞེས་བྱ་བའི་ཡོད་དོ་ཞེ་ན་ཞེས་བྱ་བའོ། །གང་ལ་ཞེས་བྱ་བ་ནི་ཉ་ཕྱིས་ལ་སོགས་པ་ལའོ། །
[70b.5]དེ་ལ་ཞེས་བྱ་བ་ནི་ཉ་ཕྱིས་ལའོ། །དེ་ཞེས་བྱ་བ་ནི་དངུལ་ལོ། །གཞན་གྱིས་ཞེས་བྱ་བ་ནི་སྐྱེས་པ་གཞན་གྱིས་སོ། །ཉ་ཕྱིས་རིག་པ་ནི་ཡུལ་མ་ཡིན་པའི་ཕྱིར་ཏེ། མི་སྣང་བའི་ཕྱིར་ཉ་ཕྱིས་ལ་དངུལ་གྱི་ཤེས་པ་ཡང་དབང་པོ་ལས་སྐྱེས་པར་ཁས་ལེན་པ་ལ་གཞན་སྨྲ་བ་ནི། དབང་པོ་ཉམས་པ་ལས་ཞེས་བྱ་
[70b.6]བའོ། །དེའི་ནི་དངུལ་གྱིས་ཏེ་དེའི་ཚེ་ཉིད་ཡོད་པའོ། །ཐོབ་པར་བྱ་བ་མེད་པའི་ཕྱིར་ཐ་སྙད་མི་བྱེད་དོ་ཞེས་ཟེར་བ་ནི། འོན་ཏེ་ཐོབ་པར་བྱ་བའོ། །དེའི་ཕྱིར་ཞེས་བྱ་བ་ནི་ཤེས་པའི་རྣམ་པ་ལ་ཕྱི་རོལ་གྱི་ཐ་སྙད་དུ་བྱེད་པའི་ཕྱིར་རོ། །དེའི་ནང་འདི་ལྟར་ཐ་སྙད་ཀྱི་དུས་སུ་སྒྲ་ལས་དོན་གྱི་ཁྱད་པར་གྱི་གཞན་
[70b.7]སེལ་བ་རྟོགས་པའི་ཕྱིར་བརྡ་ཡང་དེའི་དོན་གྱི་ཁྱད་པར་གྱི་བདག་ཉིད་ཁོ་ན་ལ་ཡང་སྒྲའི་བྱས་པ་ཡིན་ནོ་ཞེས་ཤེས་པ་ཡིན་པར་བསྟན་པ་ནི། དེའི་ཕྱིར་ཐ་སྙད་ཀྱི་དུས་ན་གཞན་སེལ་བའི་བདག་ཉིད་ཀྱི་ཁྱད་པར་རྟོགས་པའི་ཕྱིར་བསྟན་པའི་དོན་ཏོ། །རང་གི་མཚན་ཉིད་ཀྱིས་ཐ་སྙད་ཀྱི་དུས་རང་ཉིད་དེ། བདག་
[71a]
[71a.1]ཉིད་ཀྱིས་རྟོགས་པའི་འབྲས་བུ་དོན་གྱི་ཁྱད་པར་གང་གི་ཡིན་པ་དེ་ནི་ཚིག་གི་དོན་དང་གཞན་རང་གི་སྒྲས་བརྗོད་པ་ཡིན་ལ། དེའི་ཕྱིར་འདི་ལྟ་བུའི་འཇུག་པའི་ཡུལ་དང་དེའི་བདག་ཉིད་ཀྱིས་བསྡུས་པའི་གཞན་སེལ་བའི་བདག་ཉིད་ཀྱི་དོན་བྱེད་པའི་ཁྱད་པར་ནི་
[71a.2]བརྗོད་བྱ་ཉིད་ཀྱི་སྒྲས་འབྲེལ་པར་བྱེད་པ་ཡིན་གྱི་སྤྱི་མ་ཡིན། སྤྱི་མ་ཡིན་ཞིང་ཤེས་པའི་དོན་ཡང་མ་ཡིན་ཞེས་བྱ་བའི་དོན་ཏོ། །འབྲེལ་པ་བྱེད་པ་པོའི་རང་གི་འདོད་པ་ནི། བརྡ་ནི་དོན་རྟོགས་དོན་ཡིན་པར། །ཞེས་བྱ་བ་ལ་སོགས་པའོ། །གཉི་ག་ཡིས་ཀྱང་ཞེས་བྱ་བ་ནི་སྨྲ་བ་པོ་
[71a.3]དང་ཉན་པ་པོ་དག་གིས་སོ། །གཟུགས་བརྙན་ཞེས་བྱ་བ་ནི་རྣམ་པར་རྟོག་པའི་རྣམ་པ་སྟེ། མཚུངས་པ་ཉིད་ཀྱིས་ཁྱབ་པ་ཅན་གྱི་བརྡ་བསྟན་པ་ཡིན་ནོ། །ཤིན་ཏུ་མཐོང་བ་གོམས་པ་ཞེས་བྱ་བ་ནི་བརྟགས་པ་ནང་ཁྱད་པར་དག་ལ་ཐ་མི་དད་པར་ཞེན་པའོ། །གོམས་པ་ལ་ཡིན་
[71a.4]པ་ལ་ནི་ཉེ་བ་ཙམ་མདུན་དུ་བྱས་པ་ཡིན་ཏེ། མི་ཤེས་པའི་ཕྱིར་རོ་ཞེས་བསྟན་པ་ནི། རྟོག་པ་མངོན་དུ་གཏོང་བ་ཅན་མ་ཡིན་པའི་ཕྱིར་ཡང་ཞེས་བྱ་བ་ནི། བཟློག་པས་ནི་ཞེས་བྱ་བ་ནི་རྟོགས་པ་དང་ལྡན་པ་ཉིད་ཡིན་ནའོ། །གཟུགས་བརྙན་དུ་རྟོགས་པ་ནི་བསྟན་པའི་དོན་གང་ཡིན་པའི་བརྡའི་
[71a.5]ཡུལ་གྱི་ཁྱབ་པ་རྟོགས་པ་ཡིན་ནོ། །ཐ་སྙད་ལས་བརྡ་རྟོགས་པའི་ཁྱབ་པ་བསྟན་པ་ནི། འདི་ཁྱེར་ལ་ཤོག་ཤིག་ཅེས་བྱ་བའོ། །ཡང་ན་བསྟན་པ་ནི་ཞེས་བྱ་བ་ནི་འགྲེལ་པ་བྱེད་པའི་འདོད་པ་བསྟན་པ་ནི་བརྗོད་པའོ། །དེའི་སྟེ་གཟུགས་བརྙན་གྱིའོ། །རང་གི་ནི་གཞན་སེལ་བའི་སྟེ། 
[71a.6]རྟོགས་པ་ནི་རང་གི་རྟོགས་པ་ཡིན་ལ་དེ་གང་གི་འབྲས་བུ་ཡིན་པ་དེ་སྟེ་གཟུགས་ཀྱིས་སོ། །འདི་ལས་ཀྱང་བརྡ་ནི་རང་གི་མཚན་ཉིད་ལ་མ་ཡིན་ཞིང་། གཟུགས་ལ་ཡང་མ་ཡིན་པར་བསྟན་པ་ནི། གཞན་དུ་མ་མཐོང་ལ་ལྟོས་དང་། །ཞེས་བྱ་བ་སྟེ། དེ་ལ་སྦྱོར་བ་མང་བ་སྟེ། ཁྲ་བོ་ལ་
[71a.7]སོགས་པ་དེ་ལ་སྦྱོར་བ་མང་བ་ཉིད་ཀྱིས་གཞན་ལ་སྦྱོར་བ་མེད་པར་བརྗོད་དོ་ཞེས་བྱ་བའི་དོན་ཏོ། །ལ་ལར་དེ་མཐོང་ལ་ལྟོས་ཕྱིར། །ཞེས་བྱ་བ་ནི་ཁྱད་པར་རྗོད་པར་བྱེད་པ་ནི་ཁྱད་པར་ཐམས་ཅད་ལ་མཐོང་བ་བརྡར་བྱེད་ཀྱི་ཁ་ཅིག་ཁོ་ནར་ནི་མ་ཡིན་ཏེ། དེའི་ཁྱད་པར་ཐམས་ཅད་ལ་མཐོང་
[71b]
[71b.1]ནའོ་ཞེས་བརྗོད་དོ། །ཡང་ཁྱད་པར་རྗོད་བྱེད་ལ་ལ་ཁོ་ན་ལ་འགྱུར་ཏེ། །ལ་ལར་དེ་མཐོང་བ་ལ་ལྟོས་པར་ཐལ་བར་འགྱུར་བའི་ཕྱིར་རོ་ཞེས་བྱ་བའི་དོན་ཏོ། །འདི་ཉིད་ཁོ་ན་ཡང་ན། ལ་ལར་དེ་མཐོང་ལ་ལྟོས་ཕྱིར། ཞེས་བྱ་བ་ལ་སོགས་པ་འཆད་པར་འགྱུར་བའོ། །འདི་ནི་སྤྱིའི་
[71b.2]དངོས་པོ་བརྗོད་པར་བྱ་བ་ཡིན་པར་བསྒྲུབ་པའི་མངོན་སུམ་ལ་འཐད་པ་མ་ཡིན་ནམ། དེའི་ཉེ་བར་བསྟན་པ་ཁོ་ནས་འགྲུབ་པའི་ཕྱིར་རོ་ཞེས་བསྟན་པ་ཡིན་ནོ། །དེ་ནི་དངོས་ལ་མི་རུང་ངོ་། །ཞེས་བྱ་བའོ། །ཐམས་ཅད་ལ་ནི་གསལ་བའོ། །མཐོང་བ་ནི་བརྡའི་ཡུལ་ཤེས་པ་སྟེ། དེར་
[71b.3]ཐལ་བར་འགྱུར་བ་སྟེ། མཐོང་བ་ཙམ་ལ་ལྟོས་པར་འགྱུར་གྱི། གཞན་དུ་མ་མཐོང་བ་ལ་མ་ཡིན་ནོ། །གཞན་དུ་མ་མཐོང་བ་ལ་ལྟོས་པ་ཡིན་ན་སྤྱི་ཉིད་བརྗོད་བྱའོ་ཞེས་རྟོགས་པར་མི་འགྱུར་བར་བསྟན་པ་ནི། སྤྱི་ལྡོག་པ་དང་བཅས་པར་ཞེས་བྱ་བའོ། །བརྗོད་བྱ་མ་ཡིན་པའི་ཐུན་མོང་
[71b.4]མ་ཡིན་པ་ཡིན་ནམ། ཇི་ལྟར་གཞན་སེལ་བའི་རྟེན་ཡིན་ཞེས་ཟེར་བ་ནི། གསལ་ཉིད་ནི་ཞེས་བྱ་བའོ། །སྤྱི་ནི་སྒྲོ་བཏགས་པ་ཉིད་ཡིན་གྱི་དེ་སྒྲུབ་པ་མ་ཡིན་པར་བསྟན་པ་ནི། གསལ་བ་མེད་པར་ཞེས་བྱ་བའོ། །ཁྲ་བོ་ཉིད་ལ་སོགས་པའི་སྤྱི་ཉིད་དེའི་རྟེན་ཉིད་ཀྱིས་རྟོགས་པར་འགྱུར་བ་
[71b.5]ཡིན་གྱི། གསལ་བ་ནི་མ་ཡིན་ནོ་ཞེས་བསྟན་པ་ནི། དེ་ནི་མ་ཡིན་ཏེ་ཁྲ་བོ་ལ་སོགས་པ་རྣམས་ཀྱི་ཞེས་བྱ་བའོ། །ཁྱད་པར་གང་ཡང་རུང་བ་ནི་གསལ་བ་ཉིད་ཀྱིའོ། །མཚན་ཉིད་དུ་གྱུར་པ་ཞེས་བྱ་བ་ནི་འདིས་མཚོན་པར་བྱེད་པས་བྱེད་པ་དང་བཅས་པས་སོ། །དངོས་པོ་དང་བྲལ་བའི་ཕྱིར་ཞེས་བྱ་བ་ནི་དོན་བྱེད་པ་དང་
[71b.6]བྲལ་བའི་ཕྱིར་རོ། །སྤྱི་དང་ཕྱི་རོལ་མ་ཡིན་པར་བསྟན་པ་ནི། གལ་ཏེ་སྤྱིའམ་ཞེས་བྱ་བའོ། །གཞན་ལ་ལྡོག་པ་ཡང་དོན་བྱེད་པ་ཁོ་ན་སྒྲའི་ཡུལ་མ་ཡིན་ནམ། དེའི་ཕྱིར་སླུ་བར་མི་འགྱུར་རོ་ཞེས་ཟེར་བ་ལ། རྟོགས་པ་ལ་ནི་སླུ་བ་ཡོད་པ་མ་ཡིན་ནོ་ཞེས་བྱ་བ་སྟེ་རྣམ་པར་རྟོག་པའི་གཟུགས་བརྙན་མཐོང་ནས་
[71b.7]དེ་ལས་གཞན་པ་སྒྲོ་བཏགས་པའི་དངོས་པོ་ལེན་པའི་ཕྱིར་སླུ་བ་ཡིན་ནོ། །གཞན་ཞེས་བྱ་བ་ནི་གཞན་ལས་ལོག་པའི་བདག་ཉིད་དུ་སྒྲོ་བཏགས་པའི་དངོས་པོ་དེ་ཉིད་ཀྱི་ཕྱིར་ཞེས་བྱ་བ་ནི་སླུ་བ་ལས་མ་ཡིན་པའོ། །ཡང་ན་གཞན་དུ་ཞེས་བྱ་བ་ལ་སོགས་པ་ནི་གཞན་ལས་ལོག་པ་ལ་སྒྲ་ནི་
[72a]
[72a.1]སླུ་བ་ཅན་མ་ཡིན་ཏེ། རེ་ཞིག་དེ་ནི་ཞེས་བྱ་བས་བསྟན་པ་ཡིན་ནོ། །གང་ལ་ཞེས་བྱ་བ་ནི་ཁྱད་པར་ལའོ། །དེ་འདི་ལྟར་གཞན་ལས་ལོག་པས་ཚིག་རྣམས་སླུ་བ་ཡིན་པར་བསྟན་ནས་ངག་གི་བསྟན་པ་ནི་དངོས་པོ་འདི་འོན་ཅིག་ཅེས་བྱ་བ་སྟེ། བྱེད་པ་ནན་ཏན་དུ་
[72a.2]བྱ་བའི་ཕྱིར་དེའི་ཡན་ལག་ཉིད་ཀྱིས་ཚིག་གི་དོན་རྣམས་དེ་དང་ལྡན་པ་ཡིན་གྱི་རང་དབང་བ་དག་གི་དོན་མ་ཡིན་ནོ་ཞེས་བྱ་བའི་དོན་ཏོ། །དོན་གྱིས་གོ་བ་དང་ཞེས་བྱ་བ་ནི་འོན་ཅིག་ཅེས་བྱ་བ་ལས་གཞན་དུ་མི་འཐད་པས་སོ། །རྗེས་སུ་འགྲོ་བ་མེད་ན་རྟོགས་པ་མེད་པར་བསྟན་པ་ནི། དེ་ལྟ་
[72a.3]ན་ཡང་ཞེས་བྱ་བའོ། །འདིའི་མིང་འདི་ཡིན་ནོ་ཞེས་བྱ་བ་ནི་ཁྱད་པར་གྱིའོ། །ཐམས་ཅད་ཀྱི་ཚེ་ཞེས་བྱ་བ་ནི་བརྡའི་ཡུལ་ཁྲ་བོ་ནི་ཐུ་ཡུའི་སྦྱོར་བ་ལ་མེད་པའི་ཕྱིར་རོ། །འདི་ལ་ཞེས་བྱ་བ་ནི་ཁྲ་བོ་ལའོ། །གཞན་ལ་ཞེས་བྱ་བ་ནི་ཐུ་ཡུ་ལ་སྟེ་རྟ་ངང་པ་ལ་སོགས་པ་བཞིན་ནོ། །བརྡ་
[72a.4]མེད་པས་ཐ་སྙད་མེད་དོ་ཞེས་བྱ་བར་ཐལ་བར་འགྱུར་བ་ཞིག་ན་ཐ་སྙད་ནི་ཡོད་པ་ཡིན་ནོ། །དེའི་ཕྱིར་གཞན་ལས་ལྡོག་པའི་སྒྲའི་དོན་ཡིན་ནོ། །དེ་ལས་བཟློག་པ་བསྟན་པ་ནི་གཞན་སེལ་བའི་ཡུལ་ཅན་ཞེས་བྱ་བའོ། །རྣམ་པར་རྟོག་པ་ཐམས་ཅད་གཞན་སེལ་བའི་ཡུལ་ཅན་མ་ཡིན་ཏེ་
[72a.5]དངོས་པོ་ལ་སླུ་བས་སྒྲ་ལས་བྱུང་བ་ཉིད་སླུ་བ་ཡིན་ལ་རྟགས་ཅན་ནི་མ་ཡིན་ནམ་ཞེས་དངོས་པོ་ལ་མི་སླུ་བའི་ཕྱིར་རོ་སྙམ་དུ་སེམས་པ་ནི། ཇི་སྟེ་གང་དུ་ཞེས་བྱ་བའོ། རྗེས་སུ་དཔག་པ་ལ་ཡང་དངོས་པོའི་ཁྱད་པར་ཉིད་ཀྱིས་འབྲེལ་པ་མེད་པའི་ཕྱིར་སླུ་བ་ཁོ་ན་ཡིན་པར་བསྟན་པ་ནི། མ་ཡིན་ཏེ་དེར་
[72a.6]ཡང་ཞེས་བྱ་བའོ། །མེ་ངེས་པར་ཡོད་པ་མ་ཡིན་ནམ་ཞེས་བྱ་བ་ནི་རྒྱུ་ཡིན་ཏེ་ཁྱད་པར་མ་ཡིན་པ་རྒྱུ་མ་ཡིན་པའི་ཕྱིར་རོ། །གསལ་བ་དེ་ལ་ཡང་ངེས་པ་མེད་པ་ཁོ་ན་ཡིན་པར་བསྟན་པ་ནི། མ་ཡིན་ཏེ་མེ་ནི་རེག་པའི་ཁྱད་པར་ཞེས་བྱ་བའོ། །ཁྱད་པར་གྱི་རིམ་པ་ཞེས་བྱ་བ་ནི་ཁྱད་པར་
[72a.7]ཉིད་ཀྱིའོ། །མ་ཡིན་ཏེ་ཞེས་བྱ་བ་ནི་ཕྱོགས་སྔ་མ་དགག་པའོ། །དེར་ཡང་ཞེས་བྱ་བ་ནི་འབྲས་བུའི་གཏན་ཚིགས་ལ་ཡང་ངོ་། །རིགས་ལ་སོགས་པ་ཡང་ཡིན་ལ་དེ་དང་ལྡན་པ་ཡང་ཡིན་པའོ། །དེས་ན་ཞེས་བྱ་བ་ནི་གཞན་ལས་ལྡོག་པ་ཉིད་ལ་ཞེས་བྱ་བ་དང་སྦྱར་རོ། །གཞན་
[72b]
[72b.1]མཐོང་བས་ཞེས་བྱ་བ་ནི་གཞན་གྱིས་རྟོགས་པས་སོ། །དེའི་ཕྱིར་རྟོག་པ་མེད་པ་ཉིད་ཀྱང་ཞེས་བྱ་བ་ནི་དེ་ལྟ་བུའི་ངོ་བོའི་ཕྲད་པའོ། །དེ་ཉིད་ལ་ཞེས་བྱ་བ་དེའི་ངོ་བོར་སྣང་བ་ཉིད་དུ་བསྟན་པ་ཡིན་ཏེ། རྟོག་པའི་རྟགས་ལ་ལྟོས་པའི་ཕྱིར་རོ། །གཉི་གའི་ལས་སྐྱེས་པ་ནི་སྟོབས་འགྱེད་པ་
[72b.2]གཉིས་ལའོ། །གང་ཡང་རུང་བའི་ལས་ལས་སྐྱེས་པ་ནི་མཐོ་ཡོར་དང་ཁྲ་དག་ལའོ། །ཕྲད་པ་ལས་སྐྱེས་པ་ནི་རྒྱུ་ནམ་མཁའི་ཕྲད་པ་ལས་སྐྱེས་པ་སྟེ་འབྲས་བུའི་ནམ་མཁའི་ཕྲད་པའོ། །དེ་ལྟར་གྱུར་པ་ཞེས་བྱ་བ་ནི་བར་མཚམས་མེད་པའོ། །དེ་ཉིད་ཅེས་བྱ་བ་ནི་བར་མཚམས་དང་
[72b.3]བཅས་པའི་སྔ་མའོ། །ཕྲད་པ་ཞེས་བྱ་བ་ནི་བར་མཚམས་མེད་པར་མཐོང་བར་འགྱུར་བའོ་ཞེས་ནི་དེ་ལྟ་བུའི་རྣམ་པར་རྟོག་པའོ། །དེ་ལས་ཞེས་བྱ་བ་ནི་བར་མཚམས་མེད་པའི་གནས་སྐབས་ལས་སོ། །འདི་ལ་བསྟན་པ་ནི། སྔ་མ་དང་ཞེས་བྱ་བ་སྟེ་བར་མཚམས་དང་བཅས་པ་ཉིད་
[72b.4]བར་མཚམས་མེད་པ་ཞེས་བྱ་བར་ནི་མངོན་སུམ་མ་ཡིན་ནོ་ཞེས་བྱ་བའི་དོན་ཏོ། །གཅིག་གིས་ཞེས་བྱ་བ་ནི་འདི་དག་ལས་གཅིག་གིས་སོ། །བྱ་བ་འདིའི་དགོས་པ་ཡིན་ནོ། །བར་མཚམས་མེད་པར་འབྱུང་བ་ཡིན་དུ་ཟིན་ཀྱང་གཞན་དུ་མི་ལྟོས་པ་ལ་ལྟོས་པའི་ཕྱིར། གཞན་སེལ་
[72b.5]བའི་ཡུལ་ཅན་ཡིན་ལ་ཁྱད་པར་ཉིད་ལ་བརྡ་ཡིན་ནོ། །གཅིག་ཏུ་ངེས་པ་མེད་པ་ཉིད་ཀྱིས་དེའི་ཡུལ་ཅན་མ་ཡིན་པ་དེའི་ཕྱིར། བརྡའི་སྔ་རོལ་ན་སྒྲ་མེད་ཀྱང་དོན་མཐོང་བ་ཡིན་ཡང་དེ་དྲན་པ་མ་ཡིན་པའི་ཕྱིར་རོ་ཞེས་བསྟན་པ་ནི། བརྡ་ཕྲད་པའི་རྒྱུ་ཅན་གྱི་ཞེས་བྱ་བ་སྟེ་དེ་མེད་ན་སྔར་
[72b.6]བྱུང་བ་མ་ཡིན་ནོ་ཞེས་བྱ་བའི་དོན་ཏོ། །འགྲེལ་པར་ནི་དྲན་པ་ཡོད་ན་འགྱུར་རོ་ཞེས་བྱ་བ་འདིས་མཐོང་བ་ལས་ཕྱི་མ་ཡང་རྟོག་པ་མེད་པར་སྨྲ་བ་ཡིན་ནོ། །དེའི་རྗེས་སུ་འབྲང་བ་ནི་དབང་པོའི་རྗེས་སུ་འབྲང་བའོ། །དེ་ལས་གཞན་པའི་རྗེས་སུ་འབྲང་བ་ནི་ཤེས་པ་སྔ་མའི་རྗེས་སུ་འབྲང་བའོ། །
[72b.7]དེའི་རྗེས་སུ་འབྲང་བ་ཡིན་ཞེས་བྱ་བ་ནི་དབང་པོའི་རྗེས་སུ་འབྲང་བའོ། །མངོན་སུམ་པའི་དང་པོ་ལ་གང་ཡིན་ཞེས་བྱ་བ་ནི་སྔ་མ་དང་ལྷན་ཅིག་པ་ཉིད་དོ། །དེའི་ཞེས་བྱ་བ་ནི་སྔ་མའིའོ། །འདི་དང་ཞེས་བྱ་བ་ནི་སྣང་བཞིན་པ་དང་ངོ་། །འདི་དེ་དང་ཞེས་བྱ་བ་ནི་སྔ་མ་དང་ངོ་། །འདི་ཞེས་བྱ་
[73a]
[73a.1]བ་ནི་སྣང་བཞིན་པའོ། །དེ་དང་ལྡན་པ་ཞེས་བྱ་བ་ནི་གཅིག་དང་ལྡན་པའོ། །རང་བརྒྱུད་པ་ཞེས་བྱ་བ་ནི་གཅིག་པའོ། །གཞན་དུ་འཛིན་པ་ཞེས་བྱ་བ་ནི་དེ་དང་ལྡན་ལ་བརྟེན་པ་ཉིད་ཀྱིས་འཛིན་པ་ཡིན་ནའོ། །བརྡའི་སྔ་རོལ་གྱི་དེ་དྲན་པའི་བདག་
[73a.2]ཉིད་ཀྱི་རྣམ་པར་རྟོག་པ་ནི་དེ་མེད་པ་མི་འབྱུང་བ་ཡིན་གྱི་ཕྱིས་འབྱུང་བ་ནི་དེ་ལས་བྱུང་བའི་ཕྱིར་རྣམ་པར་རྟོག་པ་ཅན་ཁོ་ནར་འགྱུར་རོ་སྙམ་དུ་སེམས་པ་ལ། དེའི་ཚེ་ན་ཡང་རྣམ་པར་རྟོག་པ་གཞན་ཡོད་ཀྱང་བྱུང་བ་ནི་རྣམ་པར་རྟོག་པ་མེད་པའི་དོན་མཐོང་བ་ནི། རྣམ་པར་རྟོག་པ་ཅན་ཉིད་
[73a.3]དང་འགལ་བས་ཅིག་ཅར་མི་རིགས་པར་བསྟན་པ་ནི། གཞན་པ་ནི་སྣང་བཞིན་པ་ནི་སྣང་བཞིན་པ་ལ་འཇུག་པའི་སེམས་ཀྱི་རྣམ་རྟོག་གང་གི་ཡིན་པ་དེ་ཡང་འགལ་བའི་རྣམ་རྟོག་མངོན་དུ་བྱེད་ན། རྟ་ལ་རྟོག་པར་བྱེད་པ་ན་ཡང་བ་ལང་མཐོང་བ་ཡིན་ནོ། །དེ་ཡང་འདི་ཡིན་ལ་
[73a.4]བརྡའི་དུས་སུ་འབྱུང་བའི་སྒྲ་ནི་དེའི་བརྡ་ཡིན་ལ། དེ་མི་འཛིན་པ་ནི་དེ་ལ་རྣམ་པར་རྟོག་པ་གཞན་མངོན་དུ་ཕྱོགས་པ་ཡོད་པ་ན་གསལ་བ་ཁོ་ན་ཡིན་ནོ། །དེ་འཛིན་པ་ལས་བྱུང་བ་ནི། དེས་བསྐྱེད་པའི་རྟོག་པ་ཡིན་ལ་དེ་མེད་ན་མི་འབྱུང་བ་ཞེས་བྱ་བའི་དོན་ཏོ། །རྣམ་པར་རྟོག་བཞིན་པ་
[73a.5]ཉིད་ན་ཞེས་བྱ་བ་ནི་རྣམ་པར་རྟོག་པ་གཞན་མངོན་དུ་ཕྱོགས་པ་ཡོད་ནའོ། །དེར་ཡང་དབང་པོ་ལ་ལྷན་ཅིག་བྱེད་པ་དྲན་པ་མེད་པར་བསྟན་པ་ནི། གང་ཞིག་གང་གི་ཞེས་བྱ་བའོ། །གལ་ཏེ་དབང་པོའི་བསྐྱེད་པའི་འབྲས་བུ་ཙམ་རྟོག་པ་མེད་པ་ཡིན་ན། དེ་དྲན་པའི་ལྷན་ཅིག་བྱེད་པ་ཡོད་ན་
[73a.6]ཡང་རྣམ་པར་རྟོག་པའི་བདག་ཉིད་དུ་མི་འགྱུར་ཏེ། འགལ་བའི་ཕྱིར་རོ་ཞེས་བསྟན་པ་ནི། གཞན་དུ་ན་ཞེས་བྱ་བའོ། །སྔར་མཐོང་བ་ངོ་ཤེས་པ་ཚད་མ་ཉིད་མ་ཡིན་ལ་སྔོན་པོ་དང་སེར་པོ་སོ་སོར་དམིགས་ཀྱང་ལྷན་ཅིག་དམིགས་པ་ནི་གཅིག་ཉིད་དུ་གྱུར་པར་བཤད་ཟིན་པར་བསྟན་པ་ནི་ཧ་ཅང་
[73a.7]ཐལ་བར་འགྱུར་རོ་ཞེས་བྱ་བའོ། །ལྐོག་ཏུ་གྱུར་པའི་རྣམ་པར་རྟོག་པ་ཁས་ལེན་ན་མི་དམིགས་པ་རྟོགས་པར་བྱེད་པ་མ་ཡིན་ནོ་སྙམ་དུ་སེམས་པ་ནི། ཇི་སྟེ་མི་དམིགས་ཀྱང་ཞེས་བྱ་བའོ། །རྣམ་པར་རྟོག་པས་ཁྱབ་པའི་ཐ་སྙད་དུ་བསྟན་པ་ནི། རྣམ་པར་རྟོག་པ་མེད་པར་ནི་ཞེས་
[73b]
[73b.1]བྱ་བའོ། །དེའི་ཚེ་ཞེས་བྱ་བ་ནི་དུ་བ་ལས་མེ་རྗེས་སུ་དཔོག་པའི་ཚེ་ནའོ། །རྗེས་སུ་དཔག་པ་ཞེས་བྱ་བ་འདི་བར་དུ་ཆོད་པའི་མེ་དུ་བ་ལས་རྗེས་སུ་དཔོག་བཞིན་པའོ། །ལག་པས་རེག་པས་གྲང་བ་ལ་སོགས་པ་དེ་ལས་གཞན་པའི་མེ་ལ་བརྟེན་ན་ཐ་སྙད་རུང་བ་གཞན་དེས་རྟོགས་པ་དེའི་ཕྱིར་
[73b.2]ཐེ་ཚོམ་གྱི་ཡུལ་མ་ཡིན་ནོ་ཞེས་བྱ་བའི་དོན་ཏོ། །དང་པོའི་རྗེས་སུ་དཔག་པ་བཞིན་དུ་རེག་པ་ལ་སོགས་པའི་རྗེས་སུ་དཔག་པ་ལ་ཡང་རིགས་པ་མཚུངས་པའི་ཕྱིར་ཐེ་ཚོམ་དུ་མི་འགྱུར་བར་བསྟན་པ་ནི། རེག་ཤེས་ཞེས་བྱ་བའོ། །བློ་སྔོན་དུ་བཏང་ནས་བྱས་པ་ཞེས་བྱ་བས་ནི་དངོས་པོ་དང་
[73b.3]འབྲེལ་པ་མེད་པའོ། །མིའི་རྗེས་སུ་དཔོག་པ་དང་མཚུངས་པ་མ་ཡིན་པའི་རྣམ་པར་རྟོག་པའི་རྗེས་སུ་དཔག་པ་ནི་སྣང་དུ་རུང་བར་རང་བཞིན་གཅིག་པའི་ཕྱིར་རྣམ་པར་རྟོག་པ་རྣམས་རང་རིག་པ་ཉིད་ཀྱིས་སོ་ཞེས་བསྟན་པ་ནི། དེ་ལྟར་རྟོག་པའི་སྒྲུབ་བྱེད་མིན། །ཞེས་བྱ་བའོ། །འདི་ལ་གོམས་པ་མེད་པའི་ཕྱིར་གོམས་
[73b.4]པ་མེད་པ་སྟེ་སྐྱེས་བུའི་ནི་འགྱུར་མིན་ཞེས་བྱ་བ་དང་སྦྱར་རོ། །དེ་ཉིད་དུ་འགྱུར་བ་ནི་གོམས་པ་དང་ལྡན་པ་ཉིད་ཡིན་ནོ། །མེད་པར་ཡང་ཞེས་བྱ་བ་ནི་དཔྱོད་པ་ལ་སོགས་པའོ། །མཐོང་བ་དེ་དག་ལ་ཞེས་བྱ་བ་ནི་དེ་ཁོ་ན་ལྟར་མཐོང་བ་ཡིན་ནོ་ཞེས་བྱ་བའི་དོན་ཏོ། །གལ་ཏེ་མི་འཛིན་ན་ཞེས་བྱ་བ་
[73b.5]དང་སྦྱར་རོ། །རྟོག་པ་མེད་པ་ཡོད་པ་ནི་བདེན་མོད་ཀྱི་དེ་ནི་ཚད་མ་མ་ཡིན་ཏེ། ངེས་པ་མེད་པས་ངེས་པར་གཟུང་བའི་ཡུལ་མ་ཡིན་པའི་ཕྱིར་རོ། །ངེས་པ་སྐྱེད་པར་བྱེད་པ་ཉིད་ཀྱིས་ནི་མིག་ལ་སོགས་པ་བཞིན་དུ་བཏགས་པའི་ཚད་མ་ཡིན་ནོ། །གང་གི་ཚེ་མཐོང་བའི་དོན་ལ་ཡང་ངེས་པ་སྐྱེད་པ་མ་
[73b.6]ཡིན་པ་དེའི་ཚེ་ཚད་མ་ཡིན་ཏེ། གཞལ་བྱ་ངེས་པར་མི་འཛིན་པའི་ཕྱིར་རོ་སྙམ་དུ་སེམས་པ་ལ། ངེས་པས་ཀྱང་འདི་ནི་ཡུལ་དུ་རྣམ་པར་འཇོག་པའི་ཡུལ་བརྗོད་པ་ཡིན་པར་བསྟན་པ་ནི། གཟུགས་ཞེས་མཐོང་བ་ན་ཞེས་བྱ་བ་སྟེ། རྟོགས་པ་ནི་བདག་ཉིད་ལ་མི་རྟག་པ་ཉིད་དུ་འཇོག་པར་བྱེད་
[73b.7]པ་ཡིན་ནོ་ཞེས་བྱ་བའི་དོན་ཏོ། །ཇི་ལྟར་མཐོང་ཞེས་བྱ་བ་ནི་རྣམ་པ་གང་གིས་ཏེ་རྟོག་པས་ནི་མ་ཡིན་ཏེ། གང་གི་ཕྱིར་ཕྱི་རོལ་གྱི་རྣམ་པར་རྟོག་པར་བྱེད་ན་རང་ཉིད་ལ་རྣམ་པར་རྟོག་པ་མི་སྲིད་དེ་འགལ་བའི་ཕྱིར་རོ་ཞེས་བྱ་བའི་དོན་ཏོ། །རྟོག་པ་མེད་པ་ཡིན་ན་དེ་ལྟར་རང་ཉིད་ལ་ཕྱི་རོལ་དུ་རྣམ་པར་
[74a]
[74a.1]རྟོག་པར་བྱེད་ཀྱང་ངེས་པར་བྱེད་པ་མ་ཡིན་ནོ་སྙམ་དུ་སེམས་པ་ལ་ཉམས་སུ་མྱོང་བ་ཡང་ཡོད་ཅེས་བྱ་བ་སྟེ། འདིའི་ཉམས་སུ་མྱོང་བའི་བདག་ཉིད་ཀྱིས་ངེས་པར་གཟུང་བ་ནི་ངེས་པ་མེད་ཀྱང་ཡོད་པ་ཡིན་ཏེ། དེ་མེད་ན་ཡོད་པ་ཉིད་ཁོ་ན་ནི་བསྒྲུབ་པར་དཀའ་ཞེས་བྱ་བའི་དོན་ཏོ། །
[74a.2]རིགས་པའི་ངོ་བོའི་རྟོག་པ་ལ་བདག་ཉིད་དང་བདག་ཉིད་མ་ཡིན་པ་ལ་ཡང་རུང་བ་དེ་ཉིད་རྣམ་པར་རྟོག་པ་ཅན་ཉིད་དུ་འགལ་བ་ཡིན་པར་བསྟན་པ་ནི། དེ་ཉིད་ཀྱིས་མྱོང་བ་ཡིན་ན་ནི་ཞེས་བྱ་བའོ། །གཅིག་ཉིད་ནི་རིམ་པ་མ་ཡིན་པས་ཁྱབ་པ་ཡིན་པ་དང་རིམ་པ་དང་འགལ་བའི་ཁྱབ་པ་ཡིན་
[74a.3]པར་བསྟན་པ་ནི། གལ་ཏེ་བློ་གཅིག་ཅེས་བྱ་བའོ། །དེ་ཡང་ནི་རིམ་པ་མ་ཡིན་པ་ཡང་ངོ་། །ཐུག་པ་མེད་པ་ཞེས་བྱ་བ་ནི་གཅིག་ཉིད་དང་རིམ་པ་འགལ་བ་ཁྱབ་པ་ཡིན་ནོ་ཞེས་བྱ་བ་དེ་ཉིད་སླར་འཁོར་བ་ཡིན་ནོ་ཞེས་བྱ་བའི་དོན་ཏོ། །གཅིག་ཉིད་ལ་རིམ་པ་ཡང་རིམ་པ་མ་ཡིན་པའི་
[74a.4]ཁྱབ་བྱེད་དང་འགལ་བ་ཡིན་པར་བསྟན་པ་ནི། གཟུགས་ལ་མངོན་པར་ཞེན་པའི་གནས་སྐབས་ན་ཞེས་བྱ་བའོ། །མངོན་པར་ཞེན་པ་ཉིད་ནི་མངོན་པར་ཞེན་པ་པོ་ཡིན་ཏེ། དེ་ལ་གཞན་དུ་རྟོག་པར་བྱེད་ན་དེ་ལ་ཡང་གཞན་ཡིན་པའི་ཕྱིར་ཐུག་པ་མེད་པར་བསྟན་པ་ནི། དེ་ལ་ཡང་གཞན་
[74a.5]གྱིས་ཞེས་བྱ་བའོ། །གཟུགས་ཀྱི་རྟོག་པའི་རང་གི་ངོ་བོ་ལ་བདག་ཉིད་དུ་གྱུར་པའི་རྟོག་པ་མ་མཐོང་བ་བཞིན་དུ་གཞན་དུ་གྱུར་པའི་རྣམ་པར་རྟོག་པ་མ་མཐོང་བ་བཤད་པར་བྱའོ་ཞེས་བསྟན་པ་ནི། དེས་ནི་དུས་མཚུངས་རྣམ་པར་ཤེས། །ཞེས་བྱ་བ་སྟེ། གཟུགས་བཞིན་དུ་དེའི་ཉམས་
[74a.6]སུ་མྱོང་བ་ལ་ཉམས་སུ་མྱོང་བ་ནི་བརྟགས་པ་མ་ཡིན་ནོ་ཞེས་བྱ་བའི་དོན་ཏོ། །གཟུགས་ཞེས་བྱ་བ་ལ་གཟུགས་ལས་གཞན་པའི་རྣམ་པར་རྟོག་པ་ཉམས་སུ་མྱོང་བ་ཇི་ལྟར་དེ་བཞིན་དུ་དེ་ལྟ་བུར་གྱུར་པ་ཉམས་སུ་མྱོང་བ་ཡང་དེ་ལས་གཞན་པ་དང་རྟོགས་པ་ཡང་ཡིན་ནོ་སྙམ་དུ་སེམས་པ་ལ་དེས་ན་ཞེས་པ་
[74a.7]སྟེ་གཟུགས་ཉམས་སུ་མྱོང་བ་བཞིན་དུ་དེ་ཉམས་སུ་མྱོང་བའི་ལས་ཉམས་སུ་མྱོང་བ་གཞན་ཉིད་ཡིན་ན་དེ་ཡང་གཞན་ཡིན་པའི་ཕྱིར་ཐུག་པ་མེད་པས་གཟུགས་ཉམས་སུ་མྱོང་བ་མེད་ཅིང་དེའི་ཉམས་སུ་མྱོང་བ་ཡང་མེད་པའི་ཕྱིར་རང་རིག་པ་ཉིད་ལ་ཉམས་སུ་མྱོང་བ་བཙལ་བར་བྱའོ་ཞེས་བྱ་བའི་དོན་ཏོ། །
[74b]
[74b.1]ཐ་སྙད་པ་རྣམས་དོན་འཛིན་པར་འདོད་པ་མ་ཡིན་གྱི་འོན་ཀྱང་དོན་རྟོགས་པར་བྱེད་པ་མ་ཡིན་ན། དུས་གཞན་དུ་དོན་ཤེས་པ་ཉིད་ཀྱིས་གཞན་དུ་མི་འཐད་པས་དོན་ཤེས་པ་ཡིན་ནོ་ཞེས་གོ་བར་བྱེད་དོ་སྙམ་དུ་སེམས་པ་ལ། འདས་པ་ལ་ནི་དྲན་པར་འགྱུར། །ཞེས་བྱ་བ་སྟེ། ཉམས་སུ་མྱོང་བའི་
[74b.2]ཤེས་པ་ཉིད་ཁོ་ན་ཤེས་སོ་ཞེས་དྲན་པ་ཡིན་གྱི་བློ་གཞན་གྱིས་འཛིན་པ་ནི་འདས་པ་ཉིད་ཀྱིས་མེད་པའི་ཕྱིར་འཛིན་པར་བྱེད་པ་ནི་མ་ཡིན་ནོ། །གང་གི་ཕྱིར་མེད་པ་དམིགས་པ་མ་ཡིན་ཏེ། དམིགས་པ་ཉིད་ཁོ་ན་ལ་ཡོད་པར་ཐ་སྙད་ཡིན་པའི་ཕྱིར་རོ་ཞེས་བྱ་བའི་དོན་ཏོ། །སྐྱེས་པའི་དོན་གྱི་ཤེས་པ་
[74b.3]ནི་རང་གི་ཤེས་པ་སྐྱེ་བའི་དུས་ཁོ་ན་ན་གནས་པ་མ་ཡིན་ནམ། གང་གི་ཕྱིར་ཤེས་པ་གཉིས་ཀྱིས་ལྷན་ཅིག་སྐྱེས་པ་དགག་པ་ཡིན་གྱི་ལྷན་ཅིག་གནས་པ་ནི་མ་ཡིན་ཏེ། སྐད་ཅིག་པ་ཉིད་ཀྱང་མྱུར་དུ་འཇིག་པའི་བསམ་པས་ཡིན་ནོ་སྙམ་དུ་སེམས་པ་ལ། གཞན་གྱི་བློ་ཞེས་བྱ་བའོ། །བློ་ནི་བློ་
[74b.4]གཞན་གྱི་དུས་སུ་གནས་པ་མ་ཡིན་ཏེ། སྐྱེས་པའི་དུས་བཞིན་དུ་དོན་ཉམས་སུ་མྱོང་བ་རྗེས་སུ་འཇུག་པར་ཐལ་བར་འགྱུར་བའི་ཕྱིར་རོ། །འོན་ཀྱང་རྟོགས་པ་ཙམ་གྱིས་སོ། །དེ་ལྟ་ན་སྔོན་པོའི་ཤེས་པ་སེར་པོ་ལ་སོགས་པའི་ཤེས་པ་གཞན་ལས་ཁྱད་པར་མེད་པར་རྟོགས་པར་འགྱུར་ཏེ་རྣམ་
[74b.5]པ་མེད་པའི་ཕྱིར་རོ། །རང་དང་གཞན་གྱི་ཤེས་པའི་རྣམ་པའི་དབྱེ་བ་མེད་པར་ཡང་འགྱུར་རོ། །གང་གི་ཕྱིར་བདག་དང་ཡིད་ཕྲད་པ་སྐྱེས་བཞིན་པའི་ཤེས་པ་ནི་མངོན་སུམ་མམ་རྗེས་སུ་དཔག་པ་ཡང་མ་ཡིན་ཏེ། མིང་ཐ་དད་པ་ཙམ་གྱིས་བྱེ་བ་ཡིན་ཏེ། གཟུང་བའམ་འཛིན་པའི་ཤེས་པ་ལ་
[74b.6]ཡང་རང་ལ་ཡོད་པའི་ཁྱད་པར་མེད་པའི་ཕྱིར་དང་། ཁྱད་པར་དུ་བྱེད་པ་གཞན་ཡང་མེད་པའི་ཕྱིར་རོ་ཞེས་བྱ་བའི་དོན་ཏོ། །གཞན་དང་འབྲེལ་པ་ཅན་གྱི་བློ་དེའི་ཡོངས་སུ་གཅོད་པ་དེ་དང་གཅིག་པའི་རང་གི་བློ་ཡིན་ལ། དེའི་བློ་ཡོངས་སུ་གཅོད་པའི་རང་རིག་པའི་རྣམ་པ་དག་ཁས་ལེན་པའི་ཕྱིར་རོ་
[74b.7]ཞེས་བྱ་བའི་ཐ་ཚིག་གོ། །སྔར་ཡང་ཞེས་བྱ་བ་ནི་གང་གི་ཚེ་ད་ལྟར་གྱུར་པའོ། །འདས་པ་ཉིད་དུ་ཁས་ལེན་ན་ད་ལྟར་བ་ཉིད་དུ་མི་འགྱུར་བར་བསྟན་པ་ནི། ཀུན་ཚེ་འདས་པའི་དངོས་པོ་ཡིན་པས་ཞེས་བྱ་བའོ། །འགལ་ལོ་ཞེས་བྱ་བ་ནི་གཅིག་ཉིད་ལ་རིམ་པ་ལ་འགལ་བ་ཁྱབ་པ་ཡིན་ལ། 
[75a]
[75a.1]རིམ་པ་ཡང་དེ་ལ་འདིའི་ཁྱབ་པར་བྱེད་པ་དང་འགལ་བ་ཡིན་ནོ། །རང་གི་ངོ་བོ་འཛིན་པའི་འབྲེལ་བ་ཅན་རྟོགས་པ་ནི་དེའི་མེད་པ་ཁོ་ན་ཞེས་བྱ་བར་སྦྱར་རོ། །འདས་པའི་ཤེས་པ་གཞན་གྱིས་རིག་བཞིན་པ་ནི་གཞན་གྱི་བློའི་རྟོགས་པ་དང་མཚུངས་པར་
[75a.2]འགྱུར་བ་ཡིན་གྱི་ད་ལྟར་ནི་མ་ཡིན་ནོ་ཞེས་བཤད་དོ། །གལ་ཏེ་མྱོང་བ་ཞེས་བྱ་བ་ནི་གཟུགས་ཀྱི་ཤེས་པའོ། །ཇི་ལྟར་གཞན་གྱི་ཤེས་པ་ལྐོག་ཏུ་གྱུར་པ་བཞིན་དུ་རང་གི་ཤེས་པ་ཡང་འཛིན་པར་བྱེད་པའི་དུས་སུ་འདས་པ་ཡིན་པས་ལྐོག་ཏུ་གྱུར་པ་ཡིན་པར་བསྟན་པ་ནི་འདས་པ་ལྐོག་གྱུར་
[75a.3]ཅེས་བྱ་བའོ། །རང་གི་བློ་ལྐོག་ཏུ་གྱུར་པ་མ་ཡིན་ནོ། །གང་གིས་གཞན་གྱི་བློ་ཡོངས་སུ་གཅོད་པ་དང་མཚུངས་པ་ཉིད་དུ་འགྱུར་རོ། །འོན་ཀྱང་མངོན་སུམ་པ་ཡིན་པས་གཟུགས་བཞིན་དུ་འཛིན་པར་བྱེད་པ་གཞན་གྱིས་གཟུང་བ་ཡིན་ནོ་སྙམ་དུ་སེམས་པ་ནི་ཅི་སྟེ་རང་གི་བློ་ནི་ཞེས་བྱ་
[75a.4]བའོ། །དེ་ཉིད་ཅེས་བྱ་བ་ནི་ཤེས་པ་གཞན་གྱིས་རྟོགས་བྱ་ཉིད་ཡིན་ན་རྗེས་སུ་དཔོག་པའི་རྟོགས་བྱ་དང་མཚུངས་པ་ཉིད་ཁོ་ན་ཡིན་ཏེ། རྟོགས་བྱའི་ངོ་བོ་རྟོགས་པ་ལ་ཁྱད་པར་མེད་པའི་ཕྱིར་རོ། །མངོན་དུ་བྱེད་པའི་རང་བཞིན་དུ་ཞེས་བྱ་བ་ནི་རང་རིག་པ་ལའོ། །འཛིན་བྱེད་འབྱུང་བའི་
[75a.5]དུས་སུ་གཟུགས་འཛིན་པའི་བྱ་བ་བྱེད་པའི་ཤེས་པ་ཉིད་གཟུང་བྱ་མ་ཡིན་ནམ་སྙམ་དུ་སེམས་པ་ལ། དོན་རིག་འདས་པ་ཞེས་བྱ་བ་སྟེ། དེ་ལྟ་བུའི་ནི་འཛིན་པར་བྱེད་པའི་དུས་ན་འདས་པ་ཁོ་ན་ཡིན་ནོ་ཞེས་བྱ་བའི་དོན་ཏོ། །འདས་པ་ཞེས་བྱ་བ་ནི་མངོན་སུམ་གྱི་ཡུལ་མ་ཡིན་པ་ཉིད་དོ། །
[75a.6]དཔེ་དག་དང་བྲལ་བ་ཞེས་བྱ་བ་ནི་རྗེས་སུ་དཔག་པའི་ཡུལ་མ་ཡིན་པ་ཉིད་དོ། །རྟགས་ནི་ཡོད་མིན་ཏེ་ཞེས་བྱ་བ་ནི་དེ་མེད་ན་རྗེས་སུ་དཔག་པ་མེད་པ་སྟེ། ཤེས་པ་ཉིད་ནི་བློ་ཉིད་ཡིན་ཏེ་དབང་པོ་ལ་སོགས་པའི་བྱེད་པ་ལས་བྱུང་བ་ཡིན་ན་ནང་གི་བདག་ཉིད་ཀྱི་འགྱུར་བའི་རང་བཞིན་གྱི་བློས་ཅི་ཞིག་བྱ། 
[75a.7]དབང་པོ་ལ་སོགས་པའི་བྱེད་པ་ནི་བློ་མ་ཡིན་ཏེ་སེམས་པ་ཅན་མ་ཡིན་པའི་ཕྱིར་ལ། སེམས་པ་ཅན་ནི་བློ་ཡིན་པའི་ཕྱིར་རོ། །འགྲེལ་པ་བྱེད་པ་པོས་ནི་དཔེ་དང་བྲལ་བ་དང་། རྟགས་མེད་པ་ཡང་རྗེས་སུ་དཔག་པ་ཉིད་ལ། རྒྱུ་ཡིན་ཞེས་བཤད་པ་ནི། ཤེས་པ་འདས་པ་ལ་དཔེ་ནི་མེད་དེ་ཞེས་
[75b]
[75b.1]བྱ་བའོ། །རིག་པ་ཉིད་ཅེས་བྱ་བ་ནི་རང་རིག་པ་ཉིད་ལ་སྟེ། རྣམ་པར་དབྱེ་བ་ནི་རང་དང་གཞན་དག་གི་རྗེས་སུ་དཔག་པའོ། །སྔ་མའི་བློ་དེ་ད་ལྟར་བློ་གང་གིས་ཡིན་པ་དེ་ནི་དེའི་སྔ་མ་ཡང་ཡིན་ལ་བློ་ཡང་ཡིན་པ་དེ་ནི་འཛིན་པར་མི་འགྱུར་ཏེ། རང་རིག་པར་བྱ་བ་མ་ཡིན་པའི་ཕྱིར་རོ་ཞེས་བསྟན་
[75b.2]པ་ནི་གཟུགས་ལ་སོགས་པ་ནི་ཞེས་བྱ་བའོ། །དེ་བློ་གཞན་གྱིས་འཛིན་པ་ཁས་ལེན་ན་དེའི་འཛིན་པ་བཙལ་དགོས་སོ། །གཞན་དུ་ན་སྔ་མ་འཛིན་པ་མི་སྲིད་པར་འགྱུར་ལ། དེ་བཞིན་དུ་དེའི་ཡང་ཞེས་ཐུག་པ་མེད་པར་བསྟན་པ་ནི། དེ་ལས་གཞན་པའི་བློ་ཞེས་བྱ་བའོ། །རྒྱུར་གྱུར་པ་
[75b.3]དེའི་སྔ་མའི་བློ་དེ་འཛིན་པར་འདོད་པར་ནི་མི་འགྱུར་ཏེ་བར་དུ་ཆོད་པའི་ཕྱིར་རོ། །འདིའི་དོན་བཤད་པ་ནི། བློའི་བློས་དེ་དེ་མ་ཐག་ཏུ་སྣང་བ་ཅན་གང་ཡིན་པ་ཞེས་བྱ་བའོ། །བར་མཚམས་མེད་པའི་གཟུགས་ཀྱི་བློ་ནི་གཟུང་བར་མི་འགྱུར་ཏེ། བློའི་བློས་སྐད་ཅིག་རེ་རེ་ཞིང་བར་དུ་ཆོད་པའི་ཕྱིར་
[75b.4]ཞེས་བསྟན་པ་ནི་དེ་ལྟ་ཡིན་ན་ཞེས་བྱ་བའོ། །བརྡར་བྱ་མི་ནུས་པ་ཞེས་བྱ་བ་ནི་རྟོག་པ་མེད་པ་ཉིད་ལ་གཏན་ཚིགས་ཀྱི་ཚིག་གོ། །སྦྱོར་བར་མི་རུང་བའི་ཉེ་བར་མཚོན་པ་བསྟན་པ་ནི། རང་གི་ངོ་བོ་ཉིད་ཀྱིས་ནི་ཞེས་བྱ་བའོ། །དོན་དམ་པ་མ་ཡིན་དུ་ཟིན་ཀྱང་བརྟགས་པ་ལ་ནི་འགྱུར་རོ་སྙམ་དུ་སེམས་པ་ནི་
[75b.5]ཅི་སྟེ་འདི་ནི་ཞེས་བྱ་བའོ། །བརྡའི་དུས་སུ་འབྱུང་བའི་བ་ལང་གི་སྒྲའི་བརྗོད་བྱ་ཉིད་ནི་ཉེ་བ་མ་ཡིན་པའི་སྦྱོར་བ་ཡིན་གྱི། མངོན་སུམ་མ་ཡིན་པར་བསྟན་པ་ནི། འདི་ནི་བ་ལང་གི་སྒྲའི་བརྗོད་བྱ་ཡིན་ཏེ། དེ་ཁོ་ན་ལྟར་ངེས་པའི་ཕྱིར་རོ་ཞེས་བྱ་བའོ། །དེ་འདི་ལྟར་མ་ངེས་པའི་ཡུལ་ཅན་གྱི་
[75b.6]རྟོག་པ་ནི་ངེས་པ་འཛིན་པ་མ་ཡིན་ལ། དེ་འཛིན་པར་བྱེད་པའི་ཤེས་པ་རྟོག་པ་མེད་པ་བཙལ་དགོས་སོ་ཞེས་བསྟན་པ་ནི་རྟོག་པ་མེད་པ་མེད་ན་ནི་ཞེས་བྱ་བའོ། །དེ་དང་དོན་གཅིག་པ་ཞེས་བྱ་བ་ནི་སྒྲ་དང་ཡུལ་མཚུངས་པའོ། །དེ་འཛིན་པའི་ཤེས་པ་དང་ལྷན་ཅིག་རྒྱུ་གཅིག་པོ་དེ་ལ་རག་ལས་
[75b.7]པའང་འདི་ལ། ཤེས་པ་ཡིན་པ་དེས་གཟུང་བར་བྱ་བ་ཉིད་དོ། །རྒྱུ་མཚན་གང་གིས་ཀྱང་རྟོགས་པ་པའི་གཞི་མཐུན་པ་ཉིད་དུ་བསྟན་པ་ནི། དོན་གཅིག་བྱེད་པས་ཞེས་བྱ་བའོ། །ཤེས་ཀུན་ཞེས་བྱ་བ་ནི་སྒྲ་ལས་བྱུང་བ་ཡང་ངོ་། །རིག་པར་བྱ་བ་ནི་རིག་པའི་ཡུལ་ལོ། །འོ་ན་
[76a]
[76a.1]དེ་ཞེས་བྱ་བ་ནི་སྤྱིའོ། །དེ་ཉིད་ཅེས་བྱ་བ་ནི་སྤྱི་ཉིད་དོ། །དེའི་ཚེ་ཞེས་བྱ་བ་ནི་ཁྱད་པར་ཙམ་སྣང་བའི་དུས་སུའོ། །དེའི་ཞེས་བྱ་བ་ནི་སྤྱིའིའོ། །དེ་ཉིད་ཀྱིས་ཞེས་བྱ་བ་ནི་ཁྱད་པར་གྱིས་སོ། །དེའི་ནི་སྤྱིའིའོ། །དེ་ཁོ་ན་ཉིད་ནི་ཁྱད་པར་ཉིད་དོ། །གལ་ཏེ་དེར་ཞེས་
[76a.2]བྱ་བ་ནི་སྔར་མཐོང་བའི་སྤྱིའི་ངོ་བོ་སྟེ། གཅིག་ཉིད་དུ་མི་སྣང་བ་ཞེས་བྱ་བ་དང་སྦྱར་རོ། །རྒྱུ་མེད་པས་ཞེས་བྱ་བ་ནི་རྒྱུ་མིག་ལ་སོགས་པ་མེད་པ་སྟེ། རང་རིག་པ་བཞིན་དུ་དོན་གྱི་ཤེས་པ་རྟོག་པ་མེད་པ་དང་དེ་བཞིན་བརྡར་བྱར་མི་ནུས་པ་ཞེས་བྱ་བ་ཡིན་ལ། གལ་ཏེ་རྟོག་མེད་འགའ་
[76a.3]ཞིག་ཀྱང་། །ཡོད་ན་ཞེས་བྱ་བ་ནི་ཁྱད་པར་རྟོགས་པ་བཞིན་དུ་སྒྲ་དང་མཚུངས་པའི་ཡུལ་མ་ཡིན་པའི་ཕྱིར་རྣལ་འབྱོར་པའི་ཡིད་ལ་སོགས་པའི་ཤེས་པ་རྟོག་པ་མེད་པར་བསྟན་པ་ནི་ཡིན་ནོ། །དེའི་ཕྱིར་ཟློས་པ་མ་ཡིན་ནོ་ཞེས་བྱ་བའི་དོན་ཏོ། །དེ་དང་མཚུངས་རྒྱུ་ཅན་ཞེས་བྱ་བ་
[76a.4]ནི་ངེས་པའི་ཡུལ་ཅན་ནོ། །རྟོག་པ་དང་རྟོག་པ་མེད་པ་དག་ནི་མ་ངེས་པ་དང་ཅིག་ཤོས་ཀྱི་ཡུལ་ཉིད་ཀྱིས་རྒྱུ་མཚུངས་པ་ཅན་མ་ཡིན་པར་བསྟན་པ་ནི། ཕྱི་རོལ་དོན་ལ་ལྟོས་མེད་པར། །ཞེས་བྱ་བ་ནི་འདི་སྦྱོར་བའི་རང་བཞིན་ཡང་ཡིན་ལ། མི་དཔྱོད་པ་ལ་སོགས་པའི་རང་བཞིན་གྱི་
[76a.5]རྟོག་པ་ཡང་ཡིན་པས། དབང་པོའི་ཤེས་པ་དང་དེ་ཡང་ངོ་ཞེས་གཉིས་གཉིས་པའི་བསྡུ་བའོ། །རང་གི་ངོ་བོ་སྟེ་སྐྱེ་བ་ནི་རང་གི་ངོ་བོའོ། །དེ་ལ་ཚོགས་པ་དེའི་དངོས་པོ་ནི་སྐྱེ་བ་སྟེ་དེ་ལ་བརྟེན་པའི་ཕྱིར་དེ་ལ་རྟེན་ཅན་ཡིན་གྱི། དེ་ལ་བརྟེན་པས་ནི། འགལ་བའི་ཚོགས་པའི་ངོ་བོ་ལ་
[76a.6]བརྟེན་པའི་རང་བཞིན་གྱིས་ནི་མ་ཡིན་ནོ། །སྒྲ་དང་སྤྱི་ལ་སོགས་པ་དང་འབྲེལ་པའི་ཞེས་བྱ་བ་ནི་དོན་ཇི་སྙེད་པ་ཁོ་ན་མིང་གི་སྒྲ་རྣམས་ཡིན་ནོ་ཞེས་བསྟན་པས་སྒྲ་དང་འབྲེལ་པ་ཅན་ཡིན་ནོ། །ཕྱི་རོལ་དང་སྒྲ་ལ་སོགས་པའི་འབྲེལ་པ་ཁས་བླངས་ནས་བསྟན་པ་ནི། གང་ཞིག་གང་དང་ཞེས་བྱ་བའོ། །
[76a.7]སྒྲ་དང་ལྷན་ཅིག་པ་ཉིད་དོན་ལ་མེད་དོ་ཞེས་བྱ་བ་ནི་སྒྲ་མི་འཛིན་པར་ཞེས་བྱ་བའོ། །བརྡ་འཛིན་པ་ལས་སྔ་རོལ་དུ་བརྗོད་བྱ་ཉིད་དུ་མི་དྲན་པའི་ཕྱིར་རྟོག་པ་མེད་པར་ནི་བདེན་མོད་ཀྱི་དུས་ཕྱིས་དྲན་པ་དང་ལྷན་ཅིག་བྱེད་པའི་དབང་པོ་ལས་སྐྱེས་པ་རྣམ་པར་རྟོག་པ་ཅན་ཡིན་ནོ་ཞེས་ཟེར་བ་ནི་ཇི་སྟེ་འགྱུར་ན་
[76b]
[76b.1]ཡང་འདི་བ་ལང་ངོ་ཞེས་བྱ་བ་སྟེ། ཕྱི་རོལ་དོན་ལ་ལྟོས་མེད་པར། །ཞེས་བྱ་བ་ལ་སོགས་པ་ནི་མི་རིགས་སོ་ཞེས་བྱ་བའི་དོན་ཏོ། །ངེས་པ་ཅན་གྱི་དྲན་པ་ནི་འབད་པ་ལ་སོགས་པ་ལས་མི་འབྱུང་བས་དོན་མཐོང་བ་ལས་འབྱུང་བ་དེའི་ཕྱིར་དོན་མཐོང་བ་ནི་དུ་བ་ལ་སོགས་པ་བཞིན་དུ་བརྡས་མཐོང་
[76b.2]བའི་དྲན་པ་ཉིད་ལ་བྱ་བ་བྱེད་པ་ཡིན་གྱི། མངོན་སུམ་སྐྱེད་པ་ལ་ནི་མ་ཡིན་ནོ་ཞེས་བསྟན་པ་ནི། གལ་ཏེ་གཟུགས་ནི་བརྡ་དྲན་ན་ཞེས་བྱ་བའོ། །མེ་དང་འབྲེལ་པའི་དུ་བ་ནི་མེ་དྲན་པར་བྱེད་པ་མ་ཡིན་ནམ། གཟུགས་ཀྱང་སྒྲ་དང་འབྲེལ་པ་ཅན་གཟུང་བ་ཉིད་ཡིན་ཏེ། གང་གི་ཕྱིར་བརྡ་ནི་བརྗོད་
[76b.3]བྱ་རྗོད་བྱེད་ཀྱི་ངོ་བོར་རྟོགས་པར་བྱེད་པ་ཉིད་ཁོ་ན་དོན་གྱི་རྗེས་སུ་འགྲོ་བ་དང་ལྡོག་པ་དང་བྲལ་བ་སྒྲ་དང་དོན་དག་གི་འབྲེལ་པ་དངོས་སུ་མ་ཡིན་དུ་ཟིན་ཀྱང་སྐྱེས་བུའི་བློས་དེ་ལྟ་བུ་ཁོ་ན་རྣམ་པར་འཇོག་པ་ཡིན་ནོ། །གཞན་དུ་ན་བློའི་རྒྱུ་མཚན་ཡོད་པ་ཁོ་ནར་མི་འགྱུར་རོ་ཞེས་བྱ་བའི་དོན་ཏོ། །སྒྲ་དང་
[76b.4]དབྱུག་པ་ལ་སོགས་པ་བཞིན་དུ་བ་ལང་ཉིད་ལ་སོགས་པའི་སྤྱི་མཐོང་བ་དྲན་པ་མ་ཡིན་པར་བསྟན་པ་ནི། འོན་ཏེ་སྤྱི་མཐོང་བ་ཞེས་བྱ་བའོ། །ལྐོག་ཤལ་ལ་སོགས་པའི་ཡན་ལག་དང་ལྡན་པ་མཐོང་ནས་དེ་དང་འདྲ་བའི་ཡན་ལག་དང་ལྡན་པ་མཐོང་བ་དྲན་པ་ཁོ་ན་ཡིན་པར་བསྟན་པ་ནི། ཆ་ཤས་
[76b.5]མཚུངས་པ་ཉིད་ནི་ཞེས་བྱ་བ་སྟེ། འདྲ་བ་ཉིད་ནི་གཞན་མཐོང་བས་རྣམ་པར་རྟོག་པ་མཐོང་བའི་ཡུལ་ཅན་ཡིན་པའི་ཕྱིར་བག་ཆགས་ཙམ་ལས་བྱུང་བ་ནི་ཚད་མ་མ་ཡིན་ཏེ། གཙོ་བོ་དང་དབང་ཕྱུག་ལ་སོགས་པའི་རྣམ་པར་རྟོག་པ་བཞིན་དུའོ་ཞེས་བྱ་བའི་དོན་ཏོ། །སྦྱོར་བ་ནི་མེ་དང་ངོ་ཞེས་
[76b.6]བྱ་བ་དང་སྦྱར་རོ། །དབང་པོའི་ཤེས་པ་ནི་མེ་མ་བཟུང་བས་སྦྱོར་བར་བྱེད་པའི་བདག་ཉིད་མ་ཡིན་པར་བསྟན་པ་ནི། དབང་པོའི་ཤེས་པ་ཞེས་བྱ་བའོ། །དེ་མ་ཐག་ཏུ་ཞེས་བྱ་བས་ནི་དབྱེ་བ་མེད་པ་ལ་ཡང་ཐ་དད་པར་ཐ་སྙད་འདོགས་པ་ཉིད་དུ་བསྟན་ཏོ། །དེ་ཡང་ཐོག་མ་མེད་པ་ནས་ཞེས་
[76b.7]བྱ་བ་ནི་དེ་ལྟ་བུའི་བག་ཆགས་ཀྱི་སྙིང་པོ་ཅན་གྱི་རྟགས་ཀྱི་ཤེས་པ་སྦྱོར་བའི་ངོ་བོ་ནི་རྗེས་སུ་དཔག་པ་སྐྱེད་པར་བྱེད་ཅེས་བྱ་བའི་དོན་ཏོ། །རྗེས་སུ་དཔག་པས་སྦྱོར་བ་མེད་པའི་སྐྱོན་རྗེས་སུ་བརྗོད་ནས་དགག་པ་བྱེད་པ་ནི་རྗེས་སུ་དཔག་པ་ཡང་ཞེས་བྱ་བའོ། །གཟུགས་ལས་དྲན་པ་ཡིད་
[77a]
[77a.1]ལ་དེ་ལས་ཀྱང་མངོན་སུམ་མ་ཡིན་ནམ་སྙམ་དུ་སེམས་པ་ལ་དྲན་པ་དེ་ལས་དེའི་ངོ་བོ་དང་འབྲེལ་པ་སྟེ་ཉེ་བ་ཡིན་ན་ནི་དེ་དང་འབྲེལ་པ་ཡིན་ལ། དེ་ལས་སྐྱེས་པ་དྲན་པ་གང་གི་ཡིན་པ་དེ་ལས་དབང་པོའི་བློར་འགྱུར་རོ་ཞེས་བྱ་བ་དེ་ཙམ་ནི་དྲི་བ་ཡིན་ནོ། །ལེན་ནི་དྲན་པ་ཁོ་ན་ལས་འགྱུར་
[77a.2]རོ་ཞེས་གནས་སྐབས་ལས་སོ། །འོན་ཏེ་དྲན་པའི་དུས་སུ་ཡང་དོན་ཁོ་ན་ལས་འབྱུང་བ་ནི་དེ་ལ་མིན་པ་སྟེ། དབང་པོའི་བློར་མི་འགྱུར་བར་བསྟན་པ་ཡིན་ཏེ། དེའི་ཚེ་ན་དོན་མེད་པའི་ཕྱིར་རོ། །ཡང་ན་ཉམས་སུ་མྱོང་བ་མེད་པས་དྲན་པ་ཉིད་མེད་པའི་ཕྱིར་དེའི་བསྐྱེད་བྱར་མི་འགྱུར་བ་ཉིད་བསྟན་པ་ནི། 
[77a.3]མིན་པའམ་དེ་ལས་ཞེས་བྱ་བ་སྟེ་དྲན་པ་ལས་སོ། །དེ་ལྟར་དོན་ལས་གཞན་ལ་དྲན་པ་བྱུང་ན་ཡང་བག་ཆགས་སད་པ་ལས་འབྱུང་བ་ཡིན་ལ། དེའི་སད་པ་ཡང་དོན་ཉེ་བའི་དུས་ན་སྟོབས་དང་ལྡན་པ་འགའ་ཞིག་གིས་རྣམ་པར་གཡེངས་པས་དུས་གཞན་དུ་སྟེ། དོན་ཞིག་པའི་དུས་སུ་འབད་རྩོལ་
[77a.4]ལ་སོགས་པས་འབྱུང་ཞིང་དྲན་པ་སྐྱེད་པར་བྱེད་ལ། དེ་ཡང་མངོན་སུམ་མ་ཡིན་པའི་ཕྱིར་དོན་ཞིག་པ་ན་ཡང་དབང་པོའི་བློར་འགྱུར་རོ་ཞེས་བསྟན་པ་ནི། དུས་གཞན་དུ་ཡང་ཞེས་བྱ་བའོ། །འགྲེལ་པར་ནི་གསལ་བ་ཡིན་ནོ། །གཟུགས་ནི་སྔ་རོལ་དུ་དྲན་པ་སྐྱེད་པར་བྱེད་པ་ཡིན་ལ། དེ་ནས་
[77a.5]རྟོག་པ་དང་བཅས་པའི་མངོན་སུམ་མ་ཡིན་ནམ་སྙམ་དུ་སེམས་པ་ནི། གལ་ཏེ་རིམ་གྱིས་ཞེས་བྱ་བའོ། །དྲན་པ་སྐྱེད་པར་བྱེད་པའི་དུས་ཉིད་དུ་མངོན་སུམ་ཡང་སྐྱེ་བར་འགྱུར་ཏེ། ནུས་པ་ལ་ཁྱད་པར་མེད་པའི་ཕྱིར་རོ་ཞེས་བསྟན་པ་ནི། ཐ་དད་མེད་ཕྱིར་ཞེས་བྱ་བའོ། །ཐ་དད་མེད་ཕྱིར་ནི་སྔ་མ་དང་
[77a.6]ཕྱི་མའི་དུས་དག་གཅིག་པའི་ཕྱིར་རོ། །དེ་ལྟར་མཐོང་བ་དེ་ཉིད་ཅེས་བྱ་བ་ནི་དེས་བྱས་པའི་ཁྱད་པར་མཐོང་བའི་ཕྱིར་ཞེས་བྱ་བའི་དོན་ཏོ། །དེ་དངོས་མིན་ན་ཞེས་བྱ་བ་ནི་དེའི་གཟུང་བ་ལས་ཐ་དད་པ་སྒྲ་དང་དབྱུག་པ་ལ་སོགས་པའི་ཁྱད་པར་ལས་སོ། །སྐད་ཅིག་པ་ཡིན་པའི་ཕྱོགས་ལ་
[77a.7]གཟུགས་ཀྱི་སྐད་ཅིག་མ་དང་པོ་ནི་དྲན་པའི་རྒྱུ་ཡིན་ལ། གཉིས་པ་མངོན་སུམ་གྱི་ཡིན་ནོ་སྙམ་དུ་སེམས་པ་ནི། དབང་པོའི་བློ་རྒྱུ་གཞན་ཡིན་ན་ཞེས་བྱ་བའོ། །ཕྱོགས་དེ་ལ་ཡང་སྐད་ཅིག་མ་དང་པོའི་ཡུལ་ཅན་གྱི་དྲན་པ་ནི་སྐད་ཅིག་མ་གཉིས་པ་ལ་འཛིན་པར་བྱེད་པའི་མངོན་སུམ་ལ་དོན་མེད་པ་
[77b]
[77b.1]སྟེ། དགོས་པ་མེད་པ་ནི་རྒྱུ་མ་ཡིན་ནོ་ཞེས་བྱ་བའི་དོན་ཏོ། །དོན་མེད་པར་འགྱུར་ཞེས་བྱ་བ་བཤད་པ་ནི། བརྡ་དྲན་ཇི་ལྟར་ཞེས་བྱ་བ་སྟེ། བརྡའི་ཡུལ་ནི་དྲན་པའི་ཡུལ་ཡིན་ལ། དེ་ལས་གཞན་པ་ནི་མངོན་སུམ་གྱི་ཡུལ་ཡིན་པ་དེའི་ཕྱིར་འདི་གཉིས་ལ་འབྲེལ་པ་མེད་དོ་ཞེས་བྱ་བའི་
[77b.2]དོན་ཏོ། །འགྲེལ་པར་བཤད་པ་ནི་ཐམས་ཅད་དུ་གསལ་བ་ཁོ་ན་ཡིན་ནོ། །དེས་ནི་ཞེས་བྱ་བ་ནི་དཔྱོད་པས་སོ། །འདི་ནི་ཞེས་བྱ་བ་ནི་རྣམ་པར་རྟོག་པའོ། །དེས་ཞེས་བྱ་བས་ནི་བརྡ་དྲན་པས་སོ། །བརྡ་ནི་སྤྱིའི་ཡུལ་ཅན་ཡིན་པའི་ཕྱིར་དེའི་ཡུལ་གྱི་དྲན་པ་ལས་བྱུང་བ་ཡང་སྤྱིའི་ཡུལ་ཅན་ཉིད་མ་
[77b.3]ཡིན་ནམ་སྙམ་དུ་སེམས་པ་ལ་སྤྱིའི་ཙམ་འཛིན་པ་ཡིན་ན་ནི་ཞེས་བྱ་བ་སྟེ། མངོན་སུམ་དང་རྣམ་པར་རྟོག་པ་དག་ནི་འཛིན་པ་དང་ཞེན་པ་དག་གིས་ཁྱད་པར་ཁོ་ན་ཡུལ་དུ་བྱེད་པ་ཡིན་ནོ་ཞེས་བྱ་བའི་དོན་ཏོ། །ཁྱད་པར་ལ་ལྟོས་པ་ནི་ཁྱད་པར་ལ་ཞེན་པའོ། །དེའི་ཕྱིར་མིག་དང་ཞེས་བྱ་བའི་དང་
[77b.4]གི་སྒྲ་ནི་ངེས་པར་གཟུང་བ་ལ་ཡིན་ཏེ་དེས་ནི་དྲན་པ་མ་ཡིན་ནོ་ཞེས་བྱ་བའི་དོན་ཏོ། །གལ་ཏེ་ཅིའི་ཕྱིར་ཞེས་བྱ་བ་ལ་སོགས་པ་ནི། གལ་ཏེ་དངོས་སུ་ཞེས་བྱ་བ་ལ་སོགས་པའི་ཚིགས་སུ་བཅད་པ་གནད་ཀྱི་དོན་ཟེར་བ་ལ། དབང་པོའི་སྒོ་ནས་མ་ཡིན་ཞེས་བྱ་བས་དབང་པོའི་ཁྱབ་ཆེས་པ་ཉིད་དུ་བསྟན་པའོ། །
[77b.5]ཡུལ་གྱི་རང་གི་ངོ་བོ་ཞེས་བྱ་བས་ཁྱབ་པར་བྱེད་པ་མ་ཡིན་པ་ཉིད་དོ། །ཡུལ་གྱིས་བསྐྱེད་པ་ཡང་ཞེས་བྱ་བ་འདི་ནི་དཔྱོད་པར་བྱ་བ་མ་ཡིན་ནམ། དྲན་པས་བྱས་པའི་ཁྱད་པར་མ་མཐོང་བ་ལས་མངོན་སུམ་དོན་གྱི་བསྐྱེད་བྱ་ཡིན་ཡང་། དེའི་བསྐྱེད་བྱར་ནི་མི་འགྱུར་ཏེ། དེར་
[77b.6]ཐ་སྙད་འདོགས་པ་མ་མཐོང་བའི་ཕྱིར་རོ་སྙམ་དུ་སེམས་པ་ནི་གལ་ཏེ་དངོས་སུ་ཞེས་བྱ་བ་འདིས་བརྒྱུད་པས་བསྐྱེད་པར་བྱ་བ་རྗེས་སུ་དཔག་པར་བྱ་བས་གཅོད་པ་ཡིན་ནོ། །མངོན་སུམ་དུ་ཐ་སྙད་གདགས་པའི་ཡུལ་གྱི་ཤེས་པའི་ཁྱད་པར་གྱི་དབང་དུ་བྱས་ནས་འདྲི་བ་འདི་དང་ལན་ཡང་བཏབ་པ་ཡིན་ཏེ། དེས་
[77b.7]ན་དོན་གྱི་ནུས་པས་ཕན་འདོགས་པ་ཉིད་ཀྱི་སྒོ་ནས་ཟླ་བ་གཉིས་པ་ལ་སོགས་པའི་ཤེས་པ་རྟོགས་པ་མེད་པ་སྒྲུབ་པར་བྱེད་པ་ནི་མ་ཡིན་པའི་ཕྱིར་སྐྱོན་མེད་དོ། །འོན་ཏེ་འདིས་དབང་པོའི་བསྐྱེད་པ་ཉིད་ཉེ་བར་མཚོན་པའི་ཕྱིར་ཟླ་བ་གཉིས་ཀྱི་ཤེས་པ་ལ་སོགས་པ་བསྡུས་པ་དེ་ལྟ་ན་མངོན་སུམ་ཉིད་དུ་
[78a]
[78a.1]ཡང་འགྱུར་རོ། །རྟོགས་པར་བྱེད་པ་ཉིད་ཡོད་པ་དང་མེད་པའི་རྒྱུ་མཚན་ཅན་དུ་ཐ་སྙད་པའི་མེད་པ་དང་། ཡོད་པ་དག་ཡིན་གྱི། རྒྱུ་ཉིད་ཙམ་ནི་ཡོད་པ་དང་མེད་པའི་རྒྱུ་མཚན་ཅན་དག་མ་ཡིན་ནོ་ཞེས་བྱ་བའི་དོན་བསྟན་པ་ནི། གོ་བར་བྱེད་པ་ཉིད་མཐོང་ནས་ཞེས་
[78a.2]བྱ་བ་སྟེ། གང་གི་ཕྱིར་རྒྱུ་མཚན་གཞན་གྱི་ཐ་སྙད་འདོགས་པ་མེད་པ་ནི་རྒྱུ་ཉིད་མེད་པ་རྟོགས་པར་བྱེད་པ་མ་ཡིན་ནོ་ཞེས་བྱ་བའི་དོན་ཏོ། །གོ་བར་བྱེད་པ་ཉིད་དུ་མ་འཁྲུལ་པ་ཅན་ཉིད་ནི་ཐུན་མོང་མ་ཡིན་པ་ཉིད་དུ་ཐ་སྙད་གདགས་པའི་ངེས་པར་སྦྱོར་བའི་ཡུལ་ཡིན་ལ། དེ་སྐྱེད་པར་བྱེད་པ་ནི་ལྐོག་
[78a.3]ཤལ་ལ་སོགས་པ་ལ་བ་ལང་གི་ཐ་སྙད་འདོགས་པ་བཞིན་དུའོ། །དེ་ཙམ་ལས་བྱུང་བ་ཉིད་དུ་རྟོགས་པའི་ཡུལ་དེས་ཀྱང་ཡུལ་ཅན་དེའི་ངེས་པར་སྦྱོར་བ་རྟོགས་པ་ཡིན་ནོ་ཞེས་བསྟན་པ་ནི་དེ་ཡོད་ཅེས་བྱ་བ་སྟེ། གོ་བྱེད་ཉིད་ཀྱི་ཡུལ་དབང་པོའི་ཐ་སྙད་ལ་ཡོད་པ་ཡིན་གྱི་ཡུལ་གྱི་ཐ་སྙད་ལ་ནི་མ་ཡིན་
[78a.4]ནོ། །དེའི་ཡུལ་གྱི་ཆོས་ཏེ་ཡུལ་ཅན་སྦྱར་བ་ཉིད་ནི་ངེས་པར་སྦྱར་བ་སྟེ། མཚོན་པའི་རྒྱུ་ལ་ནི་ཡུལ་གོ་བྱེད་ཡིན་ལ། ཡུལ་ཅན་གོ་བྱ་ཡིན་ནོ། །དེ་ནི་ཡུལ་མ་ཡིན་པའི་ཕྱིར་ཞེས་བྱ་བ་ནི་ཟླ་བ་གཉིས་ཀྱི་ཤེས་པ་གོ་བྱའིའོ། །གལ་ཏེ་དེ་ནི་ཞེས་བྱ་བ་སྟེ་ཟླ་བ་གཉིས་ཤེས་པ་མངོན་སུམ་ཡིན་ཡང་
[78a.5]ཡུལ་མ་ཡིན་ན་གཞན་གྱི་སྟེ། རྗེས་སུ་དཔག་པའི་ཡུལ་ཡིན་པར་ཇི་ལྟར་འགྱུར་ཞེས་བྱ་བ་དང་སྦྱར་རོ། །དབང་པོ་ཉིད་དེ་བཞིན་དུ་མ་ཡིན་ཏེ་ཤེས་པ་གཅིག་ཉིད་ལ་ལྟོས་ན་དེའི་རྒྱུ་ཡིན་ཞིང་རྒྱུ་མ་ཡིན་པ་ཡང་ཡིན་ཞེས་ཡོད་པ་དང་མེད་པའི་ཁྱད་པར་ཅན་མ་ཡིན་ནོ་ཞེས་བསྟན་པ་ནི་དབང་པོ་ཉིད་ནི་
[78a.6]ཞེས་བྱ་བའོ། །འདིས་ནི་ཤེས་པ་གཅིག་ཉིད་ལ་ཡུལ་ནི་མ་ངེས་པ་ཡིན་པར་བསྟན་ཏོ། །ཡུལ་ལ་བརྟེན་པ་ཞེས་པར་ཐ་སྙད་གདགས་པ་ལ་དངོས་སུ་འམ། བརྒྱུད་པས་ཀྱང་ཁྱད་པར་རྟོགས་པ་མ་ཡིན་ནོ་ཞེས་བསྟན་པ་ནི། འོན་ཏེ་ཡུལ་ལ་བརྟེན་པ་ཞེས་བྱ་བ་ལ་སོགས་པ་ནས། དེའི་ཕྱིར་
[78a.7]དབང་པོའི་ཐ་སྙད་ཉིད་འཐད་དོ་ཞེས་བྱ་བའི་བར་གྱིས་སོ། །གང་གི་ཚེ་ཡང་དོན་གྱི་མཐུ་ལས་ནི། ཡང་དག་སྐྱེ་བ་ཡིན་ཕྱིར་རོ། །ཞེས་བྱ་བས་ཉེ་བ་དང་ཉེ་བ་མ་ཡིན་པ་དག་ལས་ཤེས་པའི་སྣང་བ་ཐ་དད་པར་བྱེད་པ་ཉིད་དུ་བསྟན་པ་ནི་དེའི་ཚེ། ཟླ་བ་གཉིས་ལ་སོགས་པའི་ཤེས་པར་
[78b]
[78b.1]འཁྲུལ་པ་མ་ཡིན་ཏེ། ཁྱད་པར་གྱི་གནས་སྐབས་ཡིན་པའི་ཕྱིར་འདིའི་རྟོག་པ་མེད་པ་ཉིད་ཀྱང་དེའི་མཚན་ཉིད་ཁོ་ན་ལས་ཡིན་ཏེ། དེས་ན་རྣམ་པ་འགས་ཀྱང་གསལ་བར་སྣང་བ་ཉིད་ཀྱིས་གཞན་དུ་འདྲི་བ་ཁོ་ན་ཡིན་ནོ། །ཡུལ་གྱིས་ཀྱང་མཚོན་པར་ནུས་པ་མ་ཡིན་ནམ་ཞེས་བྱ་བ་ལ་སོགས་པ་ནི་
[78b.2]གཞན་གྱི་འདོད་པ་ཁོ་ནའོ། །དེ་ལྟར་ན་ཡང་ཡུལ་གྱི་གོ་བྱེད་ཉིད་མེད་ན་ཡུལ་ཅན་གྱི་ངེས་པར་སྦྱར་བ་ཡང་ལྡོག་པ་ཡིན་པར་བསྟན་པ་ནི་དེའི་ཕྱིར་ཐ་སྙད་ཅེས་བྱ་བ་སྟེ། རྟགས་ཞེས་བྱ་བ་ནི་ཡུལ་ཅན་གྱི་ངེས་པར་སྦྱར་བའོ། །ཁྱད་པར་བྱེད་པ་ཞེས་བྱ་བ་ནི་ཡུལ་གྱི་གོ་བྱེད་ཉིད་ཀྱིས་སོ། །འགྲེལ་
[78b.3]པ་བྱེད་པས་ནི་གོ་བྱེད་ཉིད་དུ་མ་མཐོང་བའི་ངེས་པར་སྦྱོར་བ་ནི་དེས་ཁྱབ་པ་ཡིན་པ་དེའི་རྟགས་ནི་རང་བཞིན་གྱི་གཏན་ཚིགས་ཡིན་པར་བསྟན་པ་ནི། རྟོག་པ་སྔོན་དུ་གཏོང་བ་ཞེས་བྱ་བའོ། །མཚན་ཉིད་པའི་གཏན་ཚིགས་ཉིད་ཀྱང་སྟོན་པ་ནི། དོན་དམ་པར་ནི་ཞེས་བྱ་བའོ། །རྣམ་པར་རྟོག་
[78b.4]པ་མེད་པ་ཅན་ཉིད་བསྟན་ནས་སྤྱིའི་ཡུལ་ཅན་ཉིད་ཀྱི་ཚིག་འགལ་བ་ཡིན་པར་བསྟན་པ་ནི། སྤྱིའི་ཡུལ་ཅན་ནི་ཞེས་བྱ་བའོ། །འགལ་བ་ཅན་ཉིད་དུ་བསྟན་པ་ནི། བསགས་པ་དག་ནི་ཞེས་བྱ་སྟེ། གསུམ་ཆར་ཡང་དོན་མཚུངས་སོ་ཞེས་བྱ་བའི་དོན་ཏོ། །གལ་ཏེ་ཚོགས་པ་དོན་དམ་
[78b.5]པ་མ་ཡིན་ན་དེའི་ཤེས་པ་རྟོག་པ་མེད་པ་ཁོ་ནར་འགྱུར་ལ། དོན་དམ་པ་ཉིད་མ་ཡིན་པར་དེར་སྒྲོ་འདོགས་པ་རྣམ་པར་རྟོག་པ་ཅན་ཁོ་ན་ཡིན་པར་བསྟན་པ་ནི། མང་པོའི་རང་བཞིན་ཞེས་བྱ་བའོ། །དེ་ལྟ་ཡིན་པ་ཉིད་ན་ཡང་ཞེས་བྱ་བ་ནི་དེ་རྣམས་ལས་གཞན་ཉིད་ཡིན་ནོ། །དོན་གཞན་ཞེས་བྱ་བ་ནི་
[78b.6]ཉེ་བར་འགྲོ་བའི་རྒྱུ་རྣམས་ཡིན་ལ། མ་མཐོང་བ་ལ་སོགས་པ་སྟེ་ཉེ་བར་འགྲོ་བའི་རྒྱུ་དེ་རྣམས་ཀྱིས་མ་འབྲེལ་པ་རྣམས་ཀྱི་འབྲེལ་པ་སྐྱེས་པ་ནི་བསགས་པ་ཡིན་པར་བཤད་པ་བསྟན་པ་ནི། དོན་གཞན་དང་ནི་ཞེས་བྱ་བའོ་སྤྱིའི་སྒྲའི་དོན་བསྟན་པ་ནི། རྡུལ་ཕྲན་རྣམས་ཞེས་བྱ་བ་སྟེ་ཤེས་པ་གཅིག་ལ་
[78b.7]སྣང་བའི་དུ་མ་རྣམས་ནི་སྤྱིའི་ཡིན་ནོ་ཞེས་བྱ་བའི་དོན་ཏོ། །ཉེ་བ་ལ་སྐྲ་ཤད་རྣམས་སྣང་བ་ཇི་སྐད་དེ་བཞིན་དུ་ཐག་རིང་བ་ལ་ཐ་དད་པ་མ་ཡིན་ནམ་ཐ་མི་དད་པར་སྣང་བ་ནི་རྡུལ་ཕྲ་རབ་རྣམས་ལ་ཡང་དགག་བྱ་མ་ཡིན་ཏེ། གང་གི་ཕྱིར་འདིའི་གནོད་བྱེད་ཐ་དད་པ་སྣང་བ་ནི་རྡུལ་ཕྲ་རབ་རྣམས་ལ་མི་སྲིད་དེ། 
[79a]
[79a.1]སྟེང་དང་འོག་གི་ཆའི་དབྱེ་བས་སྣང་བཞིན་པ་ནི་གཅིག་ལ་ཡང་འགལ་བ་མེད་དེ། ཐག་རིང་པོ་ནས་སྐྲ་ཤད་སྣང་བ་ལྟ་བུའོ། །ཐག་རིང་པོ་ན་སྐྲ་ཤད་སྣང་བ་ནི་ཉེ་བ་ཉིད་བཞིན་དུ་ཐ་དད་པ་ཡིན་ཞེས་བྱ་བ་ཡང་རྨོངས་པས་སྨྲ་བ་ཡིན་ཏེ། སྣང་བའི་དབྱེ་བ་མེད་
[79a.2]པར་ཐལ་བར་འགྱུར་རོ་ཞེས་བསྟན་པ་ནི། འོག་མ་མངོན་སུམ་ལ་ཞེས་བྱ་བའོ། །འཁྲུལ་པ་ཉིད་ཅེས་བྱ་བ་ནི་ཐག་རིང་པོ་ན་སྐྲ་ཤད་སྣང་བ་ལྟ་བུའོ། །འཁྲུལ་པ་ཅན་གྱི་རྣམ་པར་རྟོག་པ་རྗེས་སུ་དཔག་པ་བཞིན་དུ་འགྱུར་བ་མ་ཡིན་ནམ་སྙམ་དུ་སེམས་པ་ལ། འཁྲུལ་པ་ཡིན་ཡང་རབ་རིབ་
[79a.3]ལས་སྐྱེས་པ་བཞིན་དུ་རྟོག་པ་མེད་པ་ཉིད་ཀྱི་སྔོན་པོ་ལ་སོགས་པའི་ཤེས་པ་ཡིན་ཏེ། མི་སྦྱོར་བའི་བདག་ཉིད་ཡིན་པའི་ཕྱིར་རོ་ཞེས་བསྟན་པ་ནི་དེ་སྐད་དུ་རྣམ་པར་རྟོག་བཅས་པ་ཞེས་བྱའོ། །རྣམ་པར་རྟོག་པ་དང་བཅས་པ་ནི། འཛིན་པ་ལ་ནི་མངོན་ཕྱོགས་པ། །ཞེས་བྱ་བ་དང་སྦྱར་རོ། །
[79a.4]དེ་ལས་བཟློག་པ་ལ་ནི་ཞེན་པ་ལས་བཟློག་པ་ལའོ། །དེ་ལྟ་ན་དེ་ཉིད་རང་གི་མཚན་ཉིད་དུ་ཐ་མི་དད་པའི་ངོ་བོ་མངོན་སུམ་གྱི་ཡུལ་ཡིན་དུ་ཟིན་ཀྱང་། རྡུལ་ཕྲ་རབ་ཀྱི་རྟོག་པ་ཅི་ཞིག་བྱ་ཞེས་བསྟན་པ་ནི་འོ་ན་དེ་ལྟ་ན་ནི་ཞེས་བྱ་བའོ། །རྣམ་དབྱེ་འདི་ཞེས་བྱ་བ་ནི་གཅིག་ཏུ་སྟུག་པའི་རགས་པར་སྣང་
[79a.5]བའི་རྡུལ་ཕྲ་རབ་རྣམས་ལ་འཁྲུལ་པ་ཡིན་ནོ། །འཇིག་རྟེན་གྱི་བསམ་པས་ནི་དེ་དག་ཁོ་ན་ཕྲ་མོ་ཉིད་ཀྱི་རྣམ་པར་དབྱེ་བ་ནི་སྣང་བས་སྣང་བཞིན་པ་རྣམས་ལ་སྤྱི་ཞེས་བརྗོད་པ་ཡིན་པར་བསྟན་པ་ནི། དེའི་ཕྱིར་ཞེས་བྱ་བའོ། །འདི་ནི་འདོད་པ་ཉིད་ཅེས་བྱ་བ་ནི་རང་རིག་པ་ལ་ཐ་དད་པ་རྟོགས་པ་མེད་པ་
[79a.6]ཡིན་ནོ་ཞེས་བྱ་བའོ། །དུ་མ་ཤེས་པ་གཅིག་ལ་སྣང་བ་ནི་སྤྱི་ཡིན་ན། ཕྲ་མོའི་ཡིད་ཀྱིས་ཡུལ་དུ་མ་ལ་ཤེས་པ་གཅིག་གམ་དུ་མ་ཡང་ཅིག་ཅར་སྐྱེད་པར་བྱེད་པར་མི་ནུས་སོ་སྙམ་དུ་སེམས་པ་ནི། གལ་ཏེ་སྐྱེ་མཆེད་གཅིག་ཡིན་ཡང་། །ཞེས་བྱ་བའོ། །དེའི་ཕྱིར་ན་ཞེས་བྱ་བ་ལ་སོགས་
[79a.7]པ་ནི་འགྲེལ་པའོ། །དེ་གཅིག་པ་ཡང་ཞེས་བྱ་བ་ནི་དུ་མ་འཛིན་པ་འགལ་བ་ཅན་གཅིག་ཉིད་ཅི་ལས་ཡིན་ཞེས་བྱ་བར་སྦྱར་རོ། །ཏིལ་སོགས་ཐ་དད་ལ་ཇི་ལྟར། །ཞེས་བྱ་བ་སོགས་པ་ནི་རྣམ་འགྲེལ་ཡིན་ཏེ་ཡུལ་ཉེ་བ་ལའོ། །བཤད་ཟིན་ཏོ་ཞེས་བྱ་བ་ནི་ལྔ་པོ་རྣམས་ཀྱི་ཆོད་པ་ཡང་ཞེས་བྱ་
[79b]
[79b.1]བས་སོ། །མགྱོགས་པ་ཡིན་ཡང་ཅིག་ཅར་མ་ཡིན་པར་བསྟན་པ་ནི་དེ་རྣམས་ཉིད་ལ་ཞེས་བྱ་བའོ། །བློ་ཐམས་ཅད་ཀྱང་སྐད་ཅིག་པ་ཉིད་ཀྱིས་མྱུར་བར་ཁྱད་པར་མེད་པའི་ཕྱིར་རོ། །རིམ་དང་ཅིག་ཤོས་ཀྱི་རྣམ་པ་ཉིད་འཐད་པ་མ་ཡིན་པར་བསྟན་པ་ནི། དུས་མཚུངས་ཞེས་བྱ་བ་ལ་སོགས་
[79b.2]པ་སྟེ། དེ་ཙམ་རྒྱུ་མཚན་ཉིད་ཡིན་ན་རིམ་པ་མིན་པ་ཡིན་ལ། གཞན་དུ་ན་གཞན་ལ་ལར་ཡང་དེ་བཞིན་དུ་འགྱུར་ཞེས་བྱ་བའི་དོན་ཏོ། །དེར་ནི་བཟློག་པ་ནི་རིམ་པའོ། །རིམ་གྱིས་འཛིན་པར་ཁས་ལེན་ན་ཡང་རྣམ་པར་རྟོག་པ་ཉིད་ལ་ཅུང་ཟད་ཀྱང་ཉམས་པ་མེད་པར་བསྟན་པ་ནི་རིམ་
[79b.3]གྱིས་འཛིན་ཞེས་བྱ་བའོ། །སྔོན་གྱི་མཐོང་བ་ཞེས་བྱ་བ་ནི་དྲི་བའོ། །ཤིན་ཏུ་གོམས་པར་ཞེས་བྱ་བ་ལ་སོགས་པ་ནི་ལན་ནོ། །ཕྱེ་མ་ལེབ་ཁྲ་བོ་ལ་སོགས་པ་དུ་མ་ཤེས་པ་གཅིག་ལ་སྣང་བར་འགྱུར་བར་བསྟན་པ་ལ་དུ་མ་ནི་གཅིག་མ་ཡིན་པའོ། །ཁྲ་བོ་ཞེས་བྱ་བ་གཅིག་གི་ཚིག་ཏུ་
[79b.4]གོ་བའི་ཕྱིར་དེའི་ངོ་བོ་ཡང་གཅིག་ཡིན་ན་ནི་སྣང་བ་དང་འགལ་བ་ཡིན་པར་བསྟན་པ་ནི། གལ་ཏེ་སྣ་ཚོགས་དེ་གཅིག་ན་ཞེས་བྱ་བའོ། །རིགས་མི་མཐུན་པ་སྣལ་མ་རྣམས་མ་བཏགས་པ་མ་ཡིན་པའི་བཏགས་པ་ཙམ་གྱི་སྣམ་བུ་ལ་སོགས་པའི་སྣང་བ་ཐ་དད་པ་ཙམ་རྒྱུ་མཚན་གྱིས་དུ་མ་
[79b.5]ཉིད་དུ་འདོད་པ་ཡིན་པར་བསྟན་པ་ནི་སྔོ་སྩོགས་རྣམ་པར་དབྱེ་བ་ནི་ཞེས་བྱ་བའོ། །བཅོས་མ་མ་ཡིན་པའི་ཕྱེ་མ་ལེབ་ལ་སོགས་པ་ལ་སྣ་ཚོགས་པའི་རྣམ་པ་ལ་ལྷག་པ་གཅིག་ནི་ཚིག་ཙམ་ཡིན་གྱི། གཞན་མ་ཡིན་པར་བསྟན་པ་ནི། གལ་ཏེ་སྔོན་པོ་ལ་སོགས་པ་སྤངས་པའི་ཞེས་བྱ་བའོ། །སྣང་
[79b.6]བ་ཐ་དད་པས་ནི་དུ་མ་ཡིན་ལ་གཅིག་ཚིག་གིས་ནི་གཅིག་ཉིད་ཡིན་ཞེས་དེ་གཉི་གའི་ངོ་བོ་ཡིན་ནོ་སྙམ་དུ་སེམས་པ་ལ། ནགས་སོ་ཞེས་བྱ་བ་བཞིན་དུ་གཅིག་གི་ཚིག་དང་ཚིག་གོ་ཞེས་བྱ་བ་བཞིན་དུ་ཡང་སྣང་བའི་ཕྱིར་སྒྲུབ་པར་བྱེད་པ་མ་ཡིན་པ་ཁོ་ནར་བསྟན་པ་ནི། སྣ་ཚོགས་ངོ་བོའི་ཕྱིར་བློ་དང་
[79b.7]སྦྱར་རོ། །ཚིག་ཐ་དད་པ་དང་ཐ་དད་པ་མ་ཡིན་པ་དག་ནི་དངོས་པོའི་ཐ་དད་པ་དང་ཐ་དད་པ་མ་ཡིན་པ་དག་སྒྲུབ་པར་བྱེད་པ་ནི་མ་ཡིན་ཏེ། བཙུན་མོ་རྣམས་གྲོང་དྲུག་ལ་སོགས་པ་ལ་ཕྱིན་ཅི་ལོག་ལ་སོགས་པའི་ཕྱིར་རོ་ཞེས་བྱ་བའི་དོན་ཏོ། །རྣམ་པར་འཇོག་པ་ལ་གེགས་མེད་པ་ནི་རབ་ཏུ་འཕེལ་བ་
[80a]
[80a.1]རྩོམ་པ་གང་དག་གི་ཡིན་པ་དེ་དག་གོ། །ཆོས་མཐུན་པ་ནི་རིགས་མཐུན་པ་རྣམས་ཏེ་རྩོམ་པར་བྱེད་པ་ཡིན་པའི་ཕྱིར་རོ། །རིགས་མི་མཐུན་པ་ནི་རྩོམ་བྱེད་མ་ཡིན་པའི་ཕྱིར་རོ་ཞེས་བསྟན་པའོ། །དེ་ལྟ་ན་གང་གི་ཚེ་དེ་དག་ཐ་མི་དད་པ་སྒྲུབ་པར་བྱེད་པ་ཡིན་ཞེ་ན། སྣང་བའི་གཞན་ལ་ནི་ཞེས་
[80a.2]བྱ་བ་སྨོས་ཏེ་གནོད་བྱེད་ལས་སོ། །འབྲེལ་པ་གྲུབ་པ་ནི་ཡུལ་རྣམ་པར་འཇོག་པའི་རྒྱུ་མཚན་གང་དག་གི་ཡིན་པ་དེ་དག་གོ། །སྣང་བ་ནི་རང་ཉིད་ཀྱིས་སོ། །འོན་ཏེ་སྣང་བ་ནི་ཅི་ཞིག་ལྟར་ཞེས་བྱ་བ་ནི། འོག་བཞིན་ནམ་མཁའ་སྣང་བ་ཡིན། །ཞེས་བྱ་བའི་རིགས་
[80a.3]པས་སོ། །གཅིག་ལ་ཞེས་བྱ་བ་ནི་རིམ་པ་དང་ལྡན་པའིའོ། །དུ་མ་ནི་རིམ་པ་མ་ཡིན་པའོ། །གཅིག་ནི་སྣང་བ་ཞེས་བྱ་བ་ནི་རིམ་པའོ། །ཅིག་ཤོས་ནི་འཁྲུལ་པ་ཙམ་དུ་ཟད་དོ་ཞེས་བྱ་བ་ནི་རིམ་པ་མ་ཡིན་པའོ། །དེ་ལྟར་དེ་ཉིད་ཅེས་བྱ་བ་ནི་རིམ་པ་ཉིད་དོ། །གལ་ཏེ་གཞན་ཞེས་བྱ་བ་
[80a.4]ནི་རིམ་པ་མ་ཡིན་པ་སྣང་ནའོ། །རང་དངོས་སྣང་བ་ཞེས་བྱ་བ་ནི་རིམ་པ་ཉིད་སྣང་བས་སོ། །དེ་ཞེས་བྱ་བ་ནི་རིམ་པའོ། །བརྗོད་པ་འདོད་པ་ཞེས་བྱ་བ་ལས་ནི་རིམ་པ་ལས་སོ། །བློ་དེ་ནི་རིམ་པའི་བློའོ། །དེའི་ཞེས་བྱ་བ་ནི་རིམ་པ་མ་ཡིན་པའོ། །རང་གི་ངོ་བོ་ལ་ཞེས་བྱ་བ་ནི་བློའིའོ། །རིམ་
[80a.5]གྱིས་འཛིན་པའི་ངོ་བོ་ནི་ཞེས་བྱ་བ་ནི་རིམ་གྱིས་འཛིན་པའི་ངོ་བོའིའོ། །རིམ་མིན་སྣང་བ་ནི་གཞལ་བྱ་ལ་རིམ་པ་མ་ཡིན་པའི་བྱ་བའོ། །ནོར་བུ་དང་མུ་ཏིག་ལ་སོགས་པ་ནི་གཞལ་བྱ་བའི་ཞེས་བྱ་བ་དང་སྦྱར་རོ། །བློ་འཛིན་པར་བྱེད་པ་ཞེས་བྱ་བ་ནི་རིམ་པ་མ་ཡིན་པའོ། །རིམ་པ་མ་ཡིན་པར་སྣང་བ་
[80a.6]མེད་དོ་ཞེས་བྱ་བ་ནི་གཞལ་བྱ་བའི་བློ་ལ་གནས་པའོ། །འཁྲུལ་པ་སྟེ་སྣང་བ་ཞེས་བྱ་བ་ནི་གཞལ་བྱའི་བློའི་རིམ་པ་མ་ཡིན་པར་སྣང་བའོ། །དེ་ཉིད་ཅེས་བྱ་བ་ནི་བློ་འཛིན་པར་བྱེད་པའི་བློའི་རིམ་པ་མ་ཡིན་པའོ། །བློ་འཛིན་པ་བཞིན་དུ་རིམ་པ་མ་ཡིན་པའི་གཞལ་བྱ་འཛིན་པར་འགྱུར་ཞེས་
[80a.7]ཟེར་བ་ལ། གཞལ་བྱ་འཛིན་པ་ནི་ཞེས་བྱ་བའོ། །འཛིན་པའི་དུས་ནི་ཞེས་བྱ་བ་ནི་བྱ་བའི་དུས་སོ། །སྣམ་བུ་ཁྲ་བོ་ལ་སོགས་པ་ལ་ཡང་གཅིག་ཉིད་དུ་རྟོགས་པས་གཅིག་ཡིན་ནོ་ཞེས་ཁས་ལེན་པའི་སྔར་ཁས་བླངས་པ་དང་འགལ་བ་མ་ཡིན་ནམ་ཞེས་ཟེར་བ་ལ། རིགས་མི་མཐུན་པ་རྣམས་ཞེས་བྱ་བའོ། །
[80b]
[80b.1]ཡན་ལག་གི་ངོ་བོ་ནི་ཐ་དད་པ་ཡིན་གྱི་སྣ་ཚོགས་པ་གཅིག་མ་ཡིན་པ་དེའི་ཕྱིར་བཏགས་ནས། དོན་གཅིག་ལ་འདུ་བས་ཕྲད་པ་ནི་བཏགས་པ་བ་མ་ཡིན་ནོ་ཞེས་བསྟན་པ་ནི་ཉེ་བར་བཏགས་པ་ཞེས་བྱ་བའོ། །བདེན་མིན་རང་བཞིན་འཛིན་ན་ནི། །ཞེས་བྱ་བ་ནི་གཞལ་བྱ་ལ་གནས་པའི་རིམ་པ་
[80b.2]མ་ཡིན་པའོ། །བདེན་དངོས་ཞེས་བྱ་བ་ནི་བློ་ལ་གནས་པའི་རིམ་པ་མ་ཡིན་པའོ། །རང་བཞིན་དེ་ནི་ཞེས་བྱ་བ་ནི་མདུན་ན་གནས་པ་ཉིད་ཀྱི་སྣང་བཞིན་པའོ། །དེའི་ངོ་བོར་ཞེས་བྱ་བ་ནི་སེར་པོ་ལ་སོགས་པའི་སྣང་བས་སོ། །དེའི་ཞེས་བྱ་བ་ནི་བློའི་བདག་ཉིད་ཀྱིའོ། །མིན་ན་ཞེས་བྱ་བ་
[80b.3]ནི་སེར་པོ་ལ་སོགས་པའི་སྣང་བའོ། །དེ་ལ་དེ་ལྟར་ཞེས་བྱ་བ་ནི་ཅིག་ཅར་བའོ། །དུས་མཚུངས་པར་འཛིན་པ་མི་སྲིད་དོ་ཞེས་བྱ་བ་ནི་རིགས་པ་མ་ཡིན་ནམ། མིག་གི་འོད་ཟེར་ཕྱི་རོལ་གྱི་འོད་ཟེར་དང་ལྷན་ཅིག་ཏུ་གྱུར་པ་དབང་པོ་ཡིན་ན་ཅིག་ཅར་ཁོ་ན་འཛིན་པར་བྱེད་དེ། དེ་ལྟར་ན་མཐའ་མེད་པ་མ་ལུས་
[80b.4]པའི་དངོས་པོ་འཛིན་པ་ཅིག་ཅར་ཁོ་ནར་འགྱུར་ཏེ། ཕྱི་རོལ་གྱི་འོད་ཟེར་དངོས་པོ་ཐམས་ཅད་ཀྱི་རྗེས་སུ་འགྲོ་བའི་ཕྱིར་རོ་ཞེས་བྱ་བའི་བསམ་པས་སྐྱོན་མེད་དོ། །མ་བསྒྲིབས་པ་ལ་ཡང་ཕྲད་ནས་འཛིན་ན། གཟུགས་བཞིན་རེག་བྱ་ལ་སོགས་པ་མིག་གིས་འཛིན་པར་འགྱུར་རོ། །འོན་ཏེ་ཕྲད་
[80b.5]ནས་ཀྱང་རུང་བ་ཉིད་དུ་རུང་བའི་ཡུལ་ཅན་ཉིད་འཛིན་པ་ཡིན་ན། དེ་འདི་ནི་མ་ཕྲད་པ་ལ་ཡང་མཚུངས་པར་བསྟན་པ་ནི། མ་ཕྲད་པར་བྱེད་པ་ཡིན་ཡང་ཞེས་བྱ་བའོ། །སྟ་རེ་ལ་སོགས་པའི་བྱེད་པ་ཕྲད་ནས་བྱེད་པ་མཐོང་བའི་ཕྱིར། ཁབ་ལོང་ལ་སོགས་པ་ཡང་དེ་བཞིན་དུ་འགྱུར་བར་རྗེས་སུ་དཔག་
[80b.6]པར་འགྱུར་རོ་སྙམ་དུ་སེམས་པ་ནི། འོན་ཏེ་ཕྲད་པ་ཞེས་བྱ་བའོ། །མགྱོགས་པར་འགྱུར་བ་ཞེས་བྱ་བ་ནི་ཡལ་ག་དང་ཟླ་བ་དག་དུས་གཅིག་ཏུ་ཤེས་པས་མངོན་པར་རློམ་པ་འཛིན་པ་ཡིན་ནོ་ཞེས་བྱ་བའི་དོན་ཏོ། །དེ་ལྟ་བུར་གྱུར་པའི་ཞེས་བྱ་བ་ནི་རིམ་པའི་ཤེས་པ་ལ་ངེས་པར་བྱེད་པ་ཡིན་ནོ། །དེའི་
[80b.7]ཕྱིར་ཞེས་བྱ་བ་ནི་ཤེས་པ་ཅིག་ཅར་མི་སྐྱེ་བའི་ཕྱིར་རོ། །གཟུགས་མེད་ཕྱིར་ལྡན་ཞེས་བྱ་བ་ལ་སོགས་པ་བཤད་པ་ནི། ཕྲད་པ་ནི་ཞེས་བྱ་བའོ། །སྣ་ཚོགས་པའི་བློས་རིམ་གྱིས་གཟུང་བ་རྣམས་ལ་ཅིག་ཅར་བར་སྒྲོ་འདོགས་པར་བྱེད་པས་བསྲེས་པ་སྟེ། ཅིག་ཅར་སྣང་བ་ནི་སྣ་ཚོགས་བློ་ཡིས་
[81a]
[81a.1]བསྲེས་པ་ཞེས་བྱ་བར་སྦྱར་རོ། །གཅིག་གིས་དུ་མ་འཛིན་པ་གྲུབ་མཐའ་དང་འགལ་བར་བསྟན་པ་ནི། དུ་མ་མི་འཛིན་ཕྱིར་ཞེས་བྱ་བའོ། །ཇི་ལྟར་སྒྲོ་འདོགས་ཞེས་བྱ་བ་ནི། འདྲ་བ་ཉིད་མེད་པའི་ཕྱིར་རོ། །འོན་ཏེ་ཉེ་བས་སོ་ཞེས་བྱ་བ་ནི་འདྲ་བ་ཉིད་དོ། །ཅིག་ཅར་
[81a.2]འཛིན་པ་ཞེས་བྱ་བ་ནི་མེ་ཉིད་དུ་སྒྲོ་བཏགས་པ་ལའོ། །རིམ་གྱིས་འཛིན་ན་ནི་ཞེས་བྱ་བ་ནི་གཟུགས་ལ་སོགས་པ་རྣམས་ལའོ། །ཉེ་བར་འཛིན་པ་ནི་ཞེས་བྱ་བ་ནི་འདྲ་བ་ཉིད་དུའོ། །ཡུལ་གྱི་དབྱེ་བ་མེད་དོ་ཞེས་ཟེར་བ་ནི། ཡུལ་དེར་ཞེས་བྱ་བ་སྟེ། ཡུལ་གཞན་དུ་གཟུང་བའི་མེ་ཉིད་ནི། 
[81a.3]ཡུལ་གཞན་དུ་བར་སྒྲོ་འདོགས་ན་འདྲ་བ་ལ་ལྟོས་པའི་ཕྱིར་རོ་ཞེས་བྱ་བའི་དོན་ཏོ། །རྟོག་པ་མེད་པ་ཅི་ལས་ཡིན། །ཞེས་ཟེར་བ་ལ་རྟོག་པ་ནའང་ཞེས་ཟེར་བ་ནི་འགལ་བ་རྟོག་པ་ཡོད་པ་ན་རྣམ་པར་རྟོག་པ་གཞན་མི་འབྱུང་བའི་ཕྱིར་རོ་ཞེས་བྱ་བའི་དོན་ཏོ། །དེ་ལ་གང་གིས་རྣམ་འབྱེད་
[81a.4]ཅེས་བྱ་བ་ནི་དབྱེ་བ་སྟེ་དེ་ལ་ཕྱི་རོལ་ལའོ། །གང་གིས་བྱེད་པ་ནི་ཚད་མ་གང་གིས་བྱེད་ཅེས་པའོ། །དོན་རྣམས་ཞེས་བྱ་བ་ནི་ཕྱི་རོལ་རྣམས་སོ། །ཕྱི་རོལ་བཞིན་དུ་སྣང་བའི་དབྱེ་བས་ནི་བློའི་རྣམ་པ་ལ་མཚུངས་པ་ཡིན་པར་བསྟན་པ་ནི། སྣ་ཚོགས་སྣང་ཅན་དོན་རྣམས་ལ། །ཞེས་བྱ་བའོ། །
[81a.5]བློའི་རྣམ་པ་ལ་ཡང་སྣང་བའི་དབྱེ་བ་ཡོད་པས་ཐ་དད་པ་ཁོ་ན་ཡིན་པར་བསྟན་པ་ནི། དེ་ནི་དངོས་སྟོབས་ལས་འོངས་ཡིན། །ཞེས་བྱ་བའོ། །དཔྲལ་བའི་དོན་ཅི་ཞིག་ཡིན་སྙམ་དུ་སེམས་པ་ནི། ཅིག་འགྱུར་ཞེ་ན་ཞེས་བྱ་བའོ། །ལན་ནི་སྣ་ཚོགས་དེ་ཞེས་བྱ་བའོ། །གལ་ཏེ་བློའི་རྣམ་པ་
[81a.6]མེད་ན་བློ་ཡང་དེ་དང་ཐ་མི་དད་པས་མེད་དོ། །དེའི་ཕྱིར་ཐམས་ཅད་མེད་པ་དེ་ཁོ་ན་ཉིད་ཡིན་པར་བསྟན་པ་ནི། གལ་ཏེ་དོན་བདག་འདི་ཞེས་བྱ་བའོ། །རྡུལ་ཕྲ་རབ་སོ་སོ་ལ་ཞེས་བྱ་བ་སྟེ། རབ་ཏུ་དབྱེ་བའི་རྣམ་པ་ནི་ཆེས་ཤིན་ཏུ་ཉིད་ཀྱི་སྟེ། གང་ལས་ཆུང་བ་མེད་པ་དེ་ལ་གནས་པའི་ཕྱིར་རོ། །
[81a.7]གཞན་ཡང་ཞེས་བྱ་བ་ནི་གཉི་གའི་ཐུན་མོང་བའིའོ། །མེད་པའི་ཕྱིར་ཐམས་ཅད་མི་རྟོགས་པ་ཁོ་ན་ཡིན་ནོ་ཞེས་བྱ་བའི་དོན་ཏོ། །མཐོང་བ་ཉིད་ཀྱི་ཕྱིར་ཞེས་བྱ་བ་ནི་སྣ་ཚོགས་པ་ཉིད་དུ་རྟོགས་པའི་ཕྱིར་རོ། །བརྐྱང་བ་དམིགས་པའི་ཕྱིར་གཅིག་དང་དུ་མའི་ངོ་བོ་དང་བྲལ་བ་ཡིན་ཡང་
[81b]
[81b.1]དམིགས་པའི་བདག་ཉིད་ཀྱིས་དམིགས་པ་ཡོད་པ་ཡིན་ནོ་ཞེས་བྱ་བའི་རིགས་པས། ཡོད་པ་ཁོ་ན་ཡིན་ནོ་ཞེས་ཟེར་བ་ནི་ཇི་སྟེ་གཅིག་དང་དུ་མའི་ཞེས་བྱ་བའོ། །དོན་བྱེད་པ་ནི་རྣམ་པ་གཉིས་ཏེ། བདེ་བ་ལ་སོགས་པའི་སྣང་བ་དང་ཕྱི་རོལ་གྱི་སྔོན་པོ་ལ་སོགས་པར་ཁ་བསྒྱུར་བ་ལ་སོགས་
[81b.2]པ་ཡིན་པར་བསྟན་པ་ནི། །སྣང་བ་ཙམ་གྱིས་ཞེས་བྱ་བའོ། །སྔོན་པོ་ལ་སོགས་པ་ན་དེ་དག་ཙམ་གྱིས་འཇིག་རྟེན་པ་མགུ་བ་མ་ཡིན་པས། གང་ལ་མགུ་བར་བྱེད་པ་ཉིད་ཀྱིས་དོན་བྱེད་པ་ཉིད་དུ་སྣང་བ་དེ་དོན་བྱེད་པ་ཡིན་པའི་ཕྱིར་ཐུག་པ་མེད་པ་མ་ཡིན་པར་བསྟན་པ་ནི་གང་ཞིག་ཅེས་བྱ་
[81b.3]བའོ། །སྔོན་པོ་བཞིན་དུ་བཙོས་པ་ཡང་རང་གི་ངོ་བོ་སྣང་བ་ཇི་ལྟ་བུའི་དོན་གྱིས་བྱ་བ་བྱེད་པ་ཉིད་ཀྱིས་དེ་ཉིད་ཡིན་ནོ་སྔོན་པོ་ལ་ཡང་འགྱུར་ཏེ། དེའི་ཡང་དེ་ཉིད་ཡིན་པའི་ཕྱིར་རོ་ཞེས་ཟེར་བ་ལ། སྔོན་པོ་ལ་སོགས་པའི་རང་བཞིན་ལས་ཞེས་བྱ་བའོ། །མགུ་བ་དང་མི་མགུ་བ་དག་ནི་ལ་ལར་
[81b.4]གོམས་པ་ལ་རག་ལས་པ་ཡིན་གྱི་དངོས་པོ་ལ་རག་ལས་པ་མ་ཡིན་པར་བསྟན་པ་ནི། དེ་ཉིད་གནས་པ་མེད་པ་ཁོ་ན་ཞེས་བྱ་བའོ། །སྣ་ཚོགས་པར་སྣང་བའི་ཤེས་པ་ཡང་གོམས་པ་ཁོ་ན་ལས་བྱུང་བ་ཉིད་དོ་ཞེས་བསྟན་པ་ནི། གོམས་པ་མེད་ན་ནི་ཞེས་བྱ་བའོ། །སྔ་མ་སྔ་མའི་མི་བདེན་
[81b.5]པའི་ཤེས་པ་དག་ཉིད་ཅན་གྱི་མ་རིག་པ་ཡང་ཤེས་པ་བཞིན་དུ་མི་བདེན་པ་ཁོ་ན་ཡིན་པར་བསྟན་པ་ནི། སྣང་བ་ཙམ་ཞེས་བྱ་བའོ། །དེའི་བདག་ཉིད་ཅེས་བྱ་བ་ནི་རགས་པའི་ངོ་བོའོ། །གཅིག་ལ་ཞེས་བྱ་བ་ནི་ཡན་ལག་ཅན་ལའོ། །མང་པོ་རྣམས་ཉིད་ཤེས་པ་གཅིག་ལ་སྣང་བ་རགས་པའི་
[81b.6]ཐ་སྙད་ཀྱི་ཡུལ་མ་ཡིན་ནམ་སྙམ་དུ་སེམས་པ་ལ། ལིངས་པོ་གཅིག་ཅེས་བྱ་བ་སྟེ། ཉེ་བ་དང་ཅིག་ཤོས་ཀྱི་སྐྲ་ཤད་ཀྱི་སྣང་བའི་དབྱེ་བ་བཞིན་དུ། འདི་ལ་ཡང་དབྱེ་བ་ཡིན་ནོ་ཞེས་བྱ་བའི་དོན་ཏོ། །དེ་ལྟ་ན་ཡང་ཡན་ལག་དེ་རགས་པའི་སྣང་བ་ཅན་རིལ་པོ་གཅིག་ཏུ་འགྱུར་རོ་ཞེས་བསྟན་པ་ནི། 
[81b.7]ཇི་སྟེ་རྡུལ་ཕྲ་རབ་དེངས་པ་ཞེས་བྱ་བའོ། །ཚུ་རོལ་དང་ཕ་རོལ་གྱི་ཆ་བཞིན་དུ་གཅིག་ཡིན་པའི་ཕྱིར་དེའི་ཡང་ཕ་རོལ་གྱི་ཆ་འཛིན་པས་གནས་པའི་གཞལ་བྱ་མཐོང་བར་འགྱུར་རོ་ཞེས་བསྟན་པ་ནི། ཕ་རོལ་གྱི་ཆ་ཞེས་བྱ་བའོ། །ཡོངས་གཅོད་ན་ཡིན་ཞེས་བྱ་བ་ནི་སྔོན་པོའི་འོ། །ཕྱི་རོལ་ལྟར་
[82a]
[82a.1]ཞེས་བྱ་བ་ནི་སེར་པོའི་བདག་ཉིད་དོ། །ཐ་དད་སྣང་བ་ཞེས་བྱ་བ་ནི་སྔོན་པོ་དང་སེར་པོའི་བདག་ཉིད་དང་། སྟེང་དང་འོག་གི་ཆའི་བདག་ཉིད་ཀྱིས་ཀྱང་བརྐྱང་བའི་སྣང་བ་ལའོ། །སོ་སོར་ཞེས་བྱ་བ་ནི་ཕན་ཚུན་དུའོ། །རང་དང་གཞན་རིག་པ་ཞེས་བྱ་བ་ནི། རང་རིག་པ་
[82a.2]དང་གཞན་རིག་པ་ཡང་ཕན་ཚུན་རྗེས་སུ་མི་འཇུག་པ་ཡིན་ནོ་ཞེས་བྱ་བའི་དོན་ཏོ། །དེ་དག་ལས་གཅིག་དོར་ནས་གཅིག་ཉིད་རྣམ་པར་འཇོག་པར་བྱེད་ན། དེ་ལ་ཡང་མཐོང་བ་ལ་སོགས་པ་གཅིག་བོར་བས་རང་བཞིན་མེད་པ་ཉིད་དུ་ཐལ་བར་འགྱུར་བ་བསྟན་པ་ནི། དེ་ལ་གཅིག་ནི་མེད་པས་
[82a.3]ཀྱང་ཞེས་བྱའོ། །དེ་ཐ་དད་ལ་བརྟེན་པ་ཡིན་ཞེས་བྱ་བ་ནི་ཤེས་པ་ཐ་དད་པ་ལ་བརྟེན་པའོ། །དེ་ནི་བསླད་པ་ཉིད་ཡིན་ན་ཞེས་བྱ་བ་ནི་ཤེས་པ་བསླད་པ་ཉིད་ཡིན་ནའོ། །གཟུང་བ་དང་འཛིན་པའི་ཤེས་བྱ་དང་ཤེས་པ་དག་གི་ངོ་བོ་ལ་དེ་ལས་ཕྱི་རོལ་ནི་ཐ་དད་པ་ཡིན་ནོ། །གཟུགས་སུ་
[82a.4]རུང་བ་དང་ཐོགས་པར་བྱེད་པ་དེའི་ཕྱིར་གཟུགས་དང་ཚོར་བར་བྱེད་ཉམས་སུ་མྱོང་བར་བྱེད་པས་ཚོར་བ་དང་། མཚན་མ་ཀུན་ཏུ་ཤེས་པས་འདུ་ཤེས་དང་། རྣམ་པར་ཤེས་པར་བྱེད་པས་རྣམ་པར་ཤེས་པ་ལ་སོགས་པ་བྱེད་པའི་མཚན་ཉིད་ཀྱི་ཕུང་པོ་ལ་སོགས་པ་མ་ཡིན་ཞེས་ཟེར་བ་ལ། ཕུང་
[82a.5]པོ་ལ་སོགས་བྱེ་བྲག་གི། །ཞེས་པ་སྟེ། མཚན་ཉིད་བྲལ་ནི་མཚན་ཉིད་སྤངས་པའོ། །འདིས་ཕྱི་རོལ་གྱི་དོན་གྱི་ཚུལ་གྱི་སྟོང་པ་ཉིད་དང་། བར་མས་རྣམ་པར་རིག་པར་སྨྲ་བའི་ཚུལ་གྱིས་དང་། དང་པོས་ནི་དབུ་མའི་ཚུལ་གྱིས་བསྟན་པ་ཡིན་ནོ་ཞེས་བྱ་བའི་དོན་ཏོ། །སོ་སོའི་སྐྱེ་བོ་རྣམས་ཕྱི་དང་
[82a.6]ནང་ལ་སོགས་པར་མངོན་པར་ཞེན་པ་ཅན་གྱི་ཤེས་པ་བསྐྱེད་ལ། མ་རིག་པ་ནི་དེ་ལྟ་བུའི་ཤེས་པ་གཞན་གྱི་བག་ཆགས་ཀྱི་རྒྱུ་ཡིན་པར་བསྟན་པ་ནི། ཇི་ལྟའི་རང་རྐྱེན་ལ་ཞེས་བྱ་བ་སྟེ་ཕྱི་རོལ་ལམ་ནང་གི་རྐྱེན་སད་པར་བྱེད་པའོ། །ལྟོས་ནས་ནི་དེ་ལ་ལྟོས་ནས་སོ། །དེ་ལས་ནི་མ་རིག་པ་
[82a.7]སྟེ་དེའི་བག་ཆགས་སད་པ་ཡིན་ལ་དེས་ཉེ་བར་བསླད་པའི་བདག་ཉིད་གང་དག་གི་ཡིན་པ་དེ་དག་གི་མ་རིག་པ་དེ་ཚུ་རོལ་མཐོང་བ་རྣམས་ཏེ། དེ་ཁོ་ན་ཉིད་མ་མཐོང་བ་རྣམས་ཀྱིས་སོ། །དེ་དག་གི། དེ་ཉིད་དེ་ནི་རིགས་མ་ཡིན། །ཞེས་བྱ་བ་ཅི་ལས་ཤེ་ན། དེ་དག་ཅེས་བྱ་བ་སྟེ། ཚུ་
[82b]
[82b.1]རོལ་མཐོང་བ་རྣམས་ལ་མི་སྲིད་པའི་ཕྱིར་བསླད་པ་མེད་ན་ཞེས་བྱ་བ་དང་སྦྱར་རོ། །འདིས་ནི་དེ་ཁོ་ན་ཉིད་བསྟན་པ་ལ་སྣོད་མ་ཡིན་པ་ཉིད་བསྟན་ཏོ། །དེའི་ཕྱིར་ཞེས་བྱ་བ་ནི་སྣོད་མ་ཡིན་པའི་ཕྱིར་དེ་ཁོ་ན་ཉིད་ཀྱི་དོན་བཞག་ནས། གླང་ཆེན་གཟིགས་སྟངས་ཉིད་མཛད་ནས། །ཞེས་བྱ་བ་ནི་
[82b.2]བདག་ཉིད་ཀྱིས་མཁྱེན་ཀྱང་མི་མཁྱེན་པར་བསྟན་ནས་སོ། །ཕྱི་རོལ་དཔྱོད་ལ་ཞེས་བྱ་བ་ནི་ཕུང་པོ་ལ་སོགས་པ་ལ་དཔྱོད་པ་སྟེ། བདག་མེད་པ་རྟོགས་པར་བྱ་བའི་དོན་དུ་མཛད་པ་སྟེ། འཇིག་རྟེན་འཇུག་པར་བྱ་བའི་ཕྱིར་རོ་ཞེས་བྱ་བར་སྦྱར་རོ། །སྣ་ཚོགས་པར་ཁས་བླངས་པ་ཞེས་བྱ་
[82b.3]བ་ནི་ཤེས་པའི་རྣམ་པ་རྣམ་པར་དབྱེ་བར་མི་ནུས་པའི་ཕྱིར་ཏེ། རྣམ་པར་དབྱེ་བར་ནུས་པ་ཉིད་ཡིན་ན་སྣ་ཚོགས་པ་ཉིད་ལ་དུ་མ་ཉིད་ཀྱིས་ཁྱབ་པ་ཡིན་ནོ་ཞེས་བྱ་བའི་དོན་ཏོ། །ཤེས་པའི་ཁྱད་པར་ཞེས་བྱ་བས་ཤེས་པ་གཅིག་གི་བྱེད་པའི་རྗེས་སུ་འགྲོ་བ་བསྟན་པ་ཡིན་ནོ། །སྔོན་པོ་ལ་སོགས་པ་དེ་ལས་
[82b.4]ཐ་དད་པ་མ་ཡིན་པ་དེའི་ཕྱིར་བྱེད་པ་བཞིན་དུ་གཅིག་ཡིན་པར་བསྟན་པ་ནི། གཞན་བརྟེན་མེད་ཅེས་བྱ་བའོ། །གལ་ཏེ་གཞན་ལ་བརྟེན་པ་བཞིན་དུ་ཅིས་མི་འགྱུར་ཞེ་ན། མཐོང་ནུས་མ་ཡིན་ཞེས་བྱ་བ་སྨོས་ཏེ། གཞན་གྱིས་མཐོང་བར་མི་ནུས་པ་གང་གི་ཡིན་པ་དེ་ནི་སྐྱེས་བུ་
[82b.5]གཞན་གྱིས་ཀྱང་རང་གི་ཤེས་པའི་རྣམ་པ་ཉིད་ཀྱིས་དེ་དང་འདྲ་བ་གོ་བར་བྱེད་པ་ཡིན་གྱི་རྣམ་པ་གཞན་ནི་མ་ཡིན་ནོ་ཞེས་བྱ་བའི་དོན་ཏོ། །དེ་ལྟར་མཐོང་བ་པོ་དེ་ཉིད་ཀྱི་ཕྱིས་འདིའོ་ཞེས་བྱ་བའི་ཤེས་པ་གཞན་བདག་གིར་འཛིན་པའི་གནས་མ་ཡིན་པ་ཉིད་དུ་ཞེན་ནས་བློ་ལ་ཐ་དད་པར་བྱེད་པ་
[82b.6]ཡིན་ནོ་སྙམ་དུ་སེམས་ལ། དེ་ལ་ནི་ཞེས་བྱ་བ་ནི། རྣམ་པར་རྟོག་པས་འབྱེད་པ་ནི་བློ་ལས་གཞན་པ་ཡིན་ལ་གཞན་ཐ་དད་པ་ནི་ཕྱི་རོལ་ཉིད་དུ་ཡིན་གྱི་རང་རིག་པ་ནི་མ་ཡིན་ནོ་ཞེས་བྱ་བའི་དོན་ཏོ། །ཡན་འགར་དུ་ཞེས་བྱ་བ་ནི་ཤེས་པ་རྗེས་སུ་འཇུག་པ་དང་བྲལ་བའོ། །དེས་ན་ཞེས་བྱ་
[82b.7]བ་ནི་བློ་ནི་ཞེས་བྱ་དང་སྦྱར་རོ། །གཅིག་ཉིད་ཅེས་བྱ་བ་ནི་བློའི་རྗེས་སུ་འགྲོ་བས་སོ། །རྣམ་པར་དབྱེ་བ་ཞེས་བྱ་བ་ནི་གཟུགས་ཀྱི་བློ་ལས་སོ། །ཡན་འགར་དུ་འཛིན་པ་ཞེས་བྱ་བ་ནི་སྒྲ་དང་བྲལ་བའི་འཛིན་པས་སོ། །དེའི་ཚེ་ཞེས་བྱ་བ་ནི་སྒྲ་དང་བྲལ་བའི་གཟུགས་ལ་སོགས་པ་སྣང་
[83a]
[83a.1]བའི་དུས་སུའོ། །སྔར་གྱི་སྣང་བ་ཞེས་བྱ་བ་ནི་དེ་དང་ལྷན་ཅིག་པའི་སྣང་བའོ། །ཐ་མི་དད་པ་ཞེས་པ་ནི་སྒྲ་དང་ཅིག་ཤོས་ཀྱི་སྣང་བ་དག་གོ། །སྒྲ་འདི་དེའི་ཚེ་ཡོད་ཀྱང་ལྐོག་ཏུ་གྱུར་པའི་ཕྱིར་ཤེས་པ་མ་ཡིན་ནོ་ཞེས་བྱ་བར་སྦྱར་རོ། །དོན་ཉིད་ལ་ཞེས་བྱ་བ་ནི་ཕྱི་རོལ་ཉིད་ལ་
[83a.2]སྟེ་སྒྲའི་བདག་ཉིད་ལའོ། །ཤེས་པ་མ་གཏོགས་པ་ཞེས་བྱ་བ་ནི་ཕྱི་རོལ་ཉིད་དུའོ། །གཟུང་བ་དང་འཛིན་པ་ནི་སྔོན་པོ་ལ་སོགས་པ་དང་དེའི་ཤེས་པ་ཡང་ངོ་། །སྔོན་པོ་ལ་སོགས་པ་ནི་སྔོན་པོ་དང་སེར་པོ་ལ་སོགས་པ་སྟེ། སྔོན་པོ་ལ་སོགས་པ་དང་དེའི་ཤེས་པ་དག་ཐ་མི་དད་པ་ལྷན་ཅིག་
[83a.3]དམིགས་པའི་ངེས་པས་ཇི་ལྟ་བ་ཉིད་ཡིན་ན་དེ་བཞིན་དུ་སྔོན་པོ་ལ་སོགས་པ་ཡང་ཕན་ཚུན་ཡིན་ནོ་ཞེས་བྱ་བའི་དོན་ཏོ། །ཐ་མི་དད་པ་ནི་རང་བཞིན་ལས་ཐ་དད་པ་ཡིན་པ་ལ་དབྱེ་བ་མེད་དོ། །དེ་མེད་པས་ཀྱང་ཁྱད་པར་དུ་བྱེད་པ་ཁྱད་པར་དུ་བྱ་བ་ཡང་ངོ་། །ཐ་དད་པ་ཡིན་ན་ཇི་ལྟར་གཉིས་སུ་མེད་པ་
[83a.4]ཡིན་ཞེ་ན་ཐ་དད་མེད་ན་ཞེས་བྱ་བའོ། །དབྱེ་བའི་ཞེས་བྱ་བ་ནི་ཁྱད་པར་དུ་བྱ་བའིའོ། །གཞན་གྱིས་སྒྲོ་བཏགས་པའི་དབྱེ་བ་ནི་མཐོང་བ་ལ་མ་དམིགས་པས་ཐ་སྙད་ཀྱིས་དགག་པར་བྱེད་པ་ཡིན་ཏེ། སྒྲོ་བཏགས་པ་མེད་ན་དགག་པ་མེད་པའི་ཕྱིར་རོ་ཞེས་བསྟན་པ་ནི། ཐ་དད་ཅེས་བྱ་ཞེས་
[83a.5]བྱ་བའོ། །རྣལ་འབྱོར་པས་ཀྱང་འདས་པ་ལ་སོགས་པ་མངོན་དུ་བྱེད་པ་ན་ད་ལྟར་བ་ཉིད་དུ་འགྱུར་རོ་ཞེས་བསྟན་པ་ནི། སྐྱེ་བ་འདི་ལས་ཞེས་བྱ་བའོ། །སྣང་བཞིན་པར་འདོད་པ་ནི་སྔ་མ་དང་ཕྱི་མ་མངོན་པར་འདོད་པའིའོ། །སད་པ་རྣམས་ཞེས་བྱ་བས་རྨི་ལམ་བདེན་པ་མཐོང་བའི་དུས་སུ་
[83a.6]སྣང་བའི་གཏན་ཚིགས་བསྟན་པ་ཡིན་ནོ། །དེ་ལྟར་ཞེས་བྱ་བ་ནི་མི་དམིགས་པའི་བདག་ཉིད་ཀྱིས་སོ། །བརྟན་པ་ལ་སོགས་པ་རྟོགས་པའི་ཕྱིར་ཞེས་བྱ་བ་ནི་ཚེ་རིང་བ་ཉིད་དང་འབྲེལ་པ་ཅན་གྱི་རི་མོ་ལ་སོགས་པའི་རྟགས་མཐོང་བའི་ཕྱིར། མ་འོངས་པའི་ཚེ་རིང་བ་ཉིད་རྟོག་པ་ཡིན་ནོ། །རྒྱུ་
[83a.7]ཡང་ཞེས་བྱ་བ་ནི་རྟོགས་པའི་རྒྱུ་མཐོང་བའི་ཕྱིར་རོ། །དེས་ན་ཞེས་བྱ་བ་ནི་འབྱུང་བར་འགྱུར་བའི་ངོ་བོ་ལས་སམ་འབྲས་བུ་ལས་རི་མོ་ལ་སོགས་པའི་རྒྱུ་ལས་ནི་ཐ་དད་པར་རོ། །བརྟན་པ་ཉིད་ཅེས་བྱ་བ་ནི་རི་མོ་ལ་སོགས་པའི་རྟགས་སུ་བརྗོད་པའོ། །བརྟན་པ་ཉིད་ཅེས་བྱ་བ་ནི་འབྱུང་བར་འགྱུར་
[83b]
[83b.1]བའི་ངོ་བོ་ལས་འཁྲུལ་པ་མེད་པའོ། །མི་འགྱུར་རོ་ཞེས་བྱ་བ་ནི་ཐལ་ཆེས་པའོ། །ཐམས་ཅད་ཅེས་བྱ་བ་ནི་གཉིས་སུ་མེད་པ་ཉིད་ལ་རྨོངས་པའིའོ། །ཐ་དད་པར་མངོན་པར་ཞེན་པ་ཞེས་བྱ་བ་ནི་འདི་ཐ་དད་པ་ཡིན་ལ་མངོན་པར་ཞེན་པར་བྱ་བ་ཡང་དེ་ཡིན་ནོ། །འདིས་ནི་ངེས་པའི་
[83b.2]དམིགས་པ་གཞན་དགག་པ་མེད་ན་མི་འབྱུང་བ་ཉིད་ཀྱི་ཕྱིར་འགལ་བ་དམིགས་པར་བཤད་དོ། །སྣང་བས་ཐ་མི་དད་པ་བསྒྲུབས་ནས་འཇིགས་པའི་གྲུབ་པ་དང་། བདེ་བ་གཅིག་པར་བསྟན་པ་ནི་ལོགས་སུ་བཅད་པར་མི་ནུས་ཤིང་ཞེས་བྱ་བའོ། །དེ་ཉིད་ཅེས་བྱ་བ་འདིས་ནི་
[83b.3]འདི་ཡིན་ནོ་ཞེས་བྱ་བ་ལ་ཡང་རྟོགས་པ་ཡིན་ལ་འདི་ཡིན་ནོ་ཞེས་བྱ་བ་འདིས་ཀྱང་དེ་ཉིད་ཅེས་རྟོགས་པ་ཡིན་ནོ། །གཞན་དུ་ན་གཞི་མཐུན་པར་རྟོགས་པར་རྟོགས་པ་མ་ཡིན་ནོ་ཞེས་ཟེར་བ་ནི་འོ་ན་ཇི་ལྟར་བྱ་བའོ། །ཐ་སྙད་མཐོང་བའི་ཕྱིར་ཞེས་བྱ་བ་ནི་རྣམ་པར་རྟོག་པ་མཐོང་བའི་ཕྱིར་
[83b.4]རོ། །འོ་ན་ཇི་ལྟར་ཐ་སྙད་དུ་འགྱུར་ཞེས་བྱ་བ་ནི་འཇུག་པ་ལ་སོགས་པའོ། །གལ་ཏེ་དེ་ཞེས་བྱ་བ་ནི་ཐོབ་པར་བྱ་བའོ། །འོ་ན་ཅིའི་ཕྱིར་ཞེས་བྱ་བ་ནི་རྗེས་སུ་དཔག་པ་ཁོ་ནས་ཐོབ་པར་བྱ་བའི་རང་གི་ངོ་བོ་རྟོགས་པ་ཡིན་པར་ཞེས་བྱ་བའི་དོན་ཏོ། །གཏོར་མ་ཡང་ཡིན་ཕྱིར་ཞེས་བྱ་
[83b.5]བ་ནི་ཕྲད་བྱར་བརྟགས་པ་ཞེས་དགོངས་པའོ། །གནོད་སྦྱིན་ཇི་བཞིན་ཞེས་བྱ་བ་ནི་འཇུག་པར་ཡང་བཏགས་པ་ཡིན་ཞེས་བྱ་བའི་དོན་ཏོ། །རང་དང་གཞན་གྱི་དབྱེ་བར་སྣང་བའི་ཤེས་པ་ཡང་རྨི་ལམ་གྱི་ཤེས་པ་བཞིན་དུ་རང་རིག་པ་ཡིན་པར་བསྟན་པ་ནི། འདི་རང་དང་གཞན་དུ་
[83b.6]ཞེས་བྱ་བ་སྟེ། བདག་མ་ཡིན་པ་དང་། བདག་གིས་མ་མཐོང་བ་དང་། ནམ་མཁའ་དང་སེན་མོ་ལ་སོགས་པ་བཞིན་དུ། བསམ་པ་གཞན་ཡང་གཞན་དུ་སྟོན་པ་གཉིས་སུ་མེད་པར་ཤེས་པ་པོའི་སྔར་གོམས་པ་ལས་མ་ཉམས་པ་ཁོ་ན་ཡིན་ནོ་ཞེས་བྱ་བའི་དོན་ཏོ། །རྗེས་སུ་
[83b.7]དཔག་པ་ལས་གཉིས་སུ་མེད་པར་གཟུང་བྱ་ཡིན་པར་རྟོགས་སོ་ཞེས་བྱ་བ་ནི་གཏན་ཚིགས་དང་དམ་བཅའ་བ་ཉིད་འགལ་བ་ཡིན་པར་བསྟན་པ་ནི་འོ་ན་ནི་སྨྱོན་པར་འགྱུར་ཞེས་བྱ་བ་སྟེ། དེ་མ་རྟོགས་ན་སྒྲུབ་པར་བྱེད་པའི་འབྲས་བུ་ཅུང་ཟད་ཀྱང་མེད་དོ་ཞེས་བྱ་བའི་དོན་ཏོ། །འདི་ལ་
[84a]
[84a.1]རྟོགས་པ་ཞེས་བྱ་བ་ནི་ཕྱིར་རྒོལ་བའི་རྒྱུད་ལས་བྱུང་བའི་གཉིས་སུ་མེད་པ་འཛིན་པའི་སྐྱེ་བ་མེད་པ་ཡིན་ཏེ། རྟོགས་པ་ཐམས་ཅད་དམིགས་པ་ལ་འཁྲུལ་པའི་ཕྱིར་རོ་ཞེས་བྱ་བའི་དོན་ཏོ། །སྣ་ཚོགས་པའི་ཤེས་པ་ལ་གཅིག་གོ་ཞེས་ཁས་ལེན་ན་ཡན་ལག་ཅན་
[84a.2]ཡང་ཤེས་པ་ཉིད་བཞིན་དུ་སྐད་ཅིག་མར་འགྱུར་ཏེ། གང་གི་ཕྱིར་ཡན་ལག་ཅན་དུ་སྨྲ་བ་པོ་རྣམས་ཀྱི་རུས་ཀྱི་ངེས་པའམ་གྲུབ་མཐའི་ངེས་པ་ཡང་མ་ཡིན་ན། གང་གིས་ཡན་ལག་ཅན་སྐད་ཅིག་མ་ཡིན་པ་ཡིན་གྱི། གཞན་མ་ཡིན་སྙམ་དུ་སེམས་པ་ནི། ཇི་སྟེ་བཀབ་པ་ནི་ཞེས་བྱ་བའོ། །
[84a.3]ཡུལ་རུང་ཅན་གྱིས་མི་ཤེས་པ། །རང་གིས་ཤེས་ཕྱིར་དེ་ཤེས་ཡིན། །ཞེས་བསྟན་པ་ནི། ཇི་ལྟ་ཇི་ལྟར་ཞེས་བྱ་བའོ། །རྒྱུ་གཞན་ནི་ཤེས་པའི་རྒྱུ་དབང་པོ་ལ་སོགས་པ་ལས་གཞན་པའོ། །ཕྱི་རོལ་གྱི་དེའི་བསྐྱེད་བྱ་དམིགས་པར་བྱ་བ་ཉིད་ཙམ་ནི་རང་རིག་པ་ལ་རྒྱུ་མ་ཡིན་ཏེ། གཞན་
[84a.4]དུ་ཡང་འཐད་པའི་ཕྱིར་རོ་ཞེས་བསྟན་པ་ནི། དམིགས་པ་ཉིད་དུ་དཔྱད་བྱའི་ཕྱིར། །ཞེས་བྱ་བའོ། །གཞན་གྱི་ཁྱད་པར་དུ་བྱས་པའི་དམིགས་བྱ་ཉིད་ནི་གཞན་དམིགས་པ་རྟོགས་པར་མི་འགྱུར་རོ་ཞེས་བསྟན་པ་ནི། གལ་ཏེ་གཞན་གྱིས་དམིགས་བྱ་བ། །ཞེས་བྱ་བའོ། །འོན་ཏེ་གཞན་
[84a.5]གྱིས་ཁྱད་པར་དུ་བྱས་པའི་དམིགས་བྱ་ཉིད་དམིགས་བཞིན་པ་ལ་གཞན་དུ་རྟོག་པར་བྱེད་དེ། གཞན་དུ་མི་འཐད་པའི་ཕྱིར་རོ་ཞེས་བྱ་བའི་ཕྱོགས་འདི་ལ། རང་ཉིད་དམིགས་པ་ཉིད་ལ་ནི་གཞན་དུ་ཡང་འཐད་པ་ཡིན་ནོ་ཞེས་བྱ་བ་ནི་ལྷག་མ་ཡིན་ལ། གཞན་གྱི་དམིགས་བྱ་ཉིད་གཏན་ཚིགས་
[84a.6]ཡིན་པར་ཁས་ལེན་ན་ནི་གཏན་ཚིགས་ཀྱི་ཁྱད་པར་དམིགས་བྱ་ཡིན་པའི་ཕྱིར་ཐུག་པ་མེད་པས་གཏན་ཚིགས་ཉིད་མི་འགྲུབ་པར་བསྟན་པ་ནི། གལ་ཏེ་དེ་ཡང་གཞན་འདོད་ན། ཞེས་བྱ་བའོ། །ལྐོག་ཏུ་གྱུར་པ་མ་ཡིན་པ་ཉིད་ཀྱིས་ཀྱང་རང་རིག་པར་བརྗོད་པ་ནི། བདག་བཞིན་དུ་
[84a.7]བདག་ལ་ཡང་འགལ་བའི་བྱ་བ་ཡིན་པའི་སྐྱོན་བརྗོད་པའི་གཞི་ཉིད་ཡིན་པར་བསྟན་པ་ནི། བདག་བཞིན་བཟུང་བའི་ཞེས་བྱ་བའོ། །ཐེ་ཚོམ་ཟ་ན་ཞེས་བྱ་བ་ནི་གཞན་ལའོ། །གལ་ཏེ་གཞི་མཐུན་དབང་གིས་ན། །ཞེས་བྱ་བ་ནི་རྟོག་པ་མེད་པའི་མངོན་སུམ་ལས་མི་འགྲུབ་ན། བག་
[84b]
[84b.1]ཆགས་ཙམ་ལས་བྱུང་བའི་རྣམ་པར་རྟོག་པ་ལས་མི་འགྲུབ་པོ་ཞེས་བྱ་བའི་དོན་ཏོ། །དེ་ལྟ་མིན་ན་ཞེས་བྱ་བ་ནི་དེ་མེད་ན་དུ་མ་ཉིད་མེད་ལ་བསྒྲུབ་བྱ་གཅིག་ཉིད་མེད་ཅིང་དེ་ལས་བཟློག་པ་སྟེ་དུ་མ་ཉིད་མེད་པ་སྟེ་ལྐོག་ཏུ་མ་གྱུར་པ་ཡང་དག་པར་རིག་པ་ལས་སྐྱེད་པར་གྱུར་པ་ཞེས་བྱ་བ་དང་
[84b.2]སྦྱར་རོ། །རྗེས་སུ་འགྲོ་བ་དང་ལྡོག་པ་བསྟན་པ་ནི་གཟུགས་ལ་སོགས་པ་ནི། དེ་མེད་ཀྱང་ཞེས་བྱ་བ་ལ་སོགས་པའོ། །འབྲེལ་པ་ལས་ནི་དེ་དང་འབྲེལ་པ་ལས་སོ། །འདི་ནི་ངས་བྱས་ཞེས་བྱ་བ་ནི་མ་བྱས་པ་ལ་ཡང་ངོ་། །དམན་པར་ཉམས་སུ་མྱོང་བ་ནི་འགྲོ་བ་ན་རྩ་ལ་རེག་
[84b.3]པ་བཞིན་དུ་འདུ་བྱེད་པ་ཉིད་སྐྱེ་བ་མ་ཡིན་ཞིང་། སྐྱེས་པ་ཉམས་པ་ཡང་མ་ཡིན་ནོ་ཞེས་ཟེར་བ་ལ་མ་ཡིན་ཏེ། འདུ་བྱེད་མེད་པའི་ཕྱིར་རོ་ཞེས་བྱ་བའོ། །གང་ལ་སྐྱེད་པ་ཡོད་པ་དེ་ལ་ཡང་རང་གི་དུས་ན་དངོས་པོ་ཉམས་པ་མ་ཡིན་ཞིང་དུས་གཞན་ན་ཡང་དངོས་པོ་ནི་རང་ཉིད་ཀྱིས་མེད་
[84b.4]པར་འགྱུར་བའི་ཕྱིར་སྔ་ན་མེད་པ་ཉིད་ཡིན་པར་བསྟན་པ་ནི། འདུ་བྱེད་པ་ཞེས་བྱ་བའོ། །དེའི་ཕྱིར་རྒོལ་བ་དང་ཕྱིར་རྒོལ་བའི་སྒྲུབ་པར་བྱེད་པ་དང་། དེའི་སྣང་བ་བསྒྲུབ་བྱ་དང་ཅིག་ཤོས་རྟོགས་པ་ལ་སོགས་པ་ལ་ཐམས་ཅད་དེ་ལྟ་བུའི་བག་ཆགས་ལས་བྱུང་བ་ནི་རང་རིག་པ་ཙམ་
[84b.5]གྱིས་མཐར་ཐུག་པ་ཡིན་པའི་ཕྱིར། འགལ་བ་ཅུང་ཟད་ཀྱང་མེད་པར་བསྟན་པ་ནི། མངོན་པར་རློམ་པ་ཙམ་ཞེས་བྱ་བའོ། །སྔོན་པོ་དང་སེར་པོའི་བདག་ཉིད་ཀྱི་ད་ལྟ་བར་ཐ་དད་པ་མེད་ཀྱང་སྔོན་པོ་འདི་ཞེས་བྱ་བ་སྔར་མཐོང་བ་དང་གཅིག་ཡིན་པ་དེ་བཞིན་དུ། སེར་པོ་ཡང་ཡིན་ནོ་ཞེས་
[84b.6]མཐོང་བ་དང་སྣང་བཞིན་པ་གཅིག་ཉིད་དུ་འཛིན་པ་ན། ཕྱི་རོལ་ཉིད་ཡིན་པ་དེ་ལྟ་ན་ཡང་ཐ་དད་པས་སྣ་ཚོགས་པ་གཅིག་ཏུ་འགྱུར་བར་བསྟན་པ་ནི། ཐ་དད་ཅན་ནི་ཞེས་བྱ་བའོ། །དེ་མེད་པར་ཞེས་བྱ་བ་ནི་ཐ་དད་པ་ཅན་མེད་པ་ལའོ། །ཐ་དད་པ་ཅན་གྱི་ཡན་ལག་རྣམས་ཐ་དད་པ་མེད་
[84b.7]པའི་ཞེས་བྱ་བར་སྦྱར་རོ། །ཅིག་ཅར་ཉིད་དུ་འཛིན་པ་ཞེས་བྱ་བ་ནི་ཡན་ལག་ཅན་གྱི་ཤེས་པའི་རྣམ་པ་སྐད་ཅིག་པར་ཁས་བླངས་པར་བྱ་བ་མ་ཡིན་ནོ་ཞེས་བྱ་བའི་དོན་ཏོ། །ཁྱེད་ཅག་ལ་ཡན་ལག་ཅན་གཅིག་པོ་མེད་པ་མ་ཡིན་ནམ། རྡུལ་ཕྲ་རབ་མང་པོ་རྣམས་ཀྱང་ཤེས་པ་གཅིག་ལ་
[85a]
[85a.1]ཅིག་ཅར་སྣང་བ་ཇི་ལྟར་འགྱུར། དེ་ལྟར་སྣང་བས་ཀྱང་གཅིག་ཉིད་ཡིན་ནོ་སྙམ་དུ་སེམས་པ་ནི། གལ་ཏེ་དུ་མ་གཅིག་གིས་ཞེས་བྱ་བའོ། །ཕྱི་རོལ་གྱི་དོན་ཡོད་པ་ཡང་ཤེས་པའི་དམིགས་པ་མ་ཡིན་གྱི་འོན་ཀྱང་སྐྱེད་པར་བྱེད་པ་ཡིན་ལ། དུ་མས་ཀྱང་གཅིག་
[85a.2]སྐྱེད་པར་བྱེད་པ་ལ་འགལ་བ་མེད་པར་བསྟན་པ་ནི། འགལ་བ་དག་ནི་ཅི་ཞིག་ཡོད། །ཅེས་བྱ་བའོ། །རེ་རེ་ཞིང་སྐྱེད་པར་བྱེད་པ་མ་ཡིན་ཡང་ཕན་ཚུན་བསྐྱེད་པར་བྱ་བའི་ཁྱད་པར་ཡོད་པར་བསྟན་པ་ནི། ཁྱད་པར་སྐྱེས་གྱུར་ཅེས་བྱ་བའོ། །དབང་པོ་ལ་སོགས་བཞིན་ཞེས་བྱ་བ་ནི་
[85a.3]དབང་པོ་དང་སྣང་བ་དང་། ཡིད་ལ་བྱེད་པ་ལ་སོགས་པ་བཞིན་ཏེ། དུ་མ་གཅིག་གི་སྐྱེད་བྱེད་མ་ཡིན་པ་ཡང་རེ་རེ་ཞིང་སྐྱེས་པར་གྱུར་པ་ནི་སྐྱེད་བྱེད་དུ་མཐོང་བ་ཡིན་ཞེས་བྱ་བའི་དོན་ཏོ། །ཉེ་བའི་ཡུལ་ན་གནས་པ་ཤེས་པ་གསལ་བའི་སྐྱེད་བྱེད་ཇི་ལྟར་ཡིན་པ་ཡུལ་རིང་བ་ལ་ནི་དེ་ལྟ་མ་ཡིན་
[85a.4]ཏེ། ཡུལ་ཐག་རིང་བ་ནི་མི་གསལ་བའི་སྐྱེད་བྱེད་ཡིན་གྱི་ཡུལ་ཉེ་བར་ནི་མ་ཡིན་པར་བསྟན་པ་ནི། ཚོགས་གཞན་རྗེས་སུ་ཞུགས་པའི་ཕྱིར་རོ་ཞེས་བྱ་བ་སྟེ། ཕྱི་རོལ་གྱི་ཁྱད་པར་སྐྱེས་པ་ཡང་ཚོགས་པའི་ཁྱད་པར་ཉིད་ཀྱིས་གཟུང་བ་ཡིན་གྱི། དོན་མེད་པ་ལ་ལྟོས་ནས་སྐྱེས་པ་མ་
[85a.5]ཡིན་ཞིང་། གཟུང་བ་ཡང་མ་ཡིན་ནོ་ཞེས་བྱ་བའི་དོན་ཏོ། །རང་གི་སྣང་བའི་རྒྱུ་ཉིད་ཀྱིས་གཟུང་བ་ཡིན་གྱི་ཐམས་ཅད་མ་ཡིན་པར་བསྟན་པ་ནི། རྒྱུའི་དངོས་པོ་མ་གཏོགས་པར་ཞེས་བྱ་བའོ། །སྔོན་པོ་ཉིད་ནི་རྡུལ་ཕྲ་རབ་རེ་རེ་ལྡོག་པ་རྟོགས་པ་ཡིན་ཞིང་། རྗེས་སུ་འཇུག་པ་མ་
[85a.6]ཡིན་པ་མ་ཡིན་ནམ། དེའི་ཕྱིར་སྤྱིར་འགྱུར་རོ་ཞེས་ཟེར་བ་ནི། འདི་རྡུལ་ཕྲ་རབ་རྣམས་ཀྱི་ཞེས་བྱ་བའོ། །རྡུལ་ཕྲ་རབ་མ་གྲུབ་ན་དེའི་སྤྱི་མ་ཡིན་པ་ཉིད་དོ་ཞེས་བསྟན་པ་ནི་གཞན་དུ་མི་འཐད་པའི་ཕྱིར་ཏེ། ལུ་གུ་རྒྱུད་དང་བོང་བ་ཡང་རྡུལ་ཕྲ་རབ་ཏུ་རྣམ་པར་ཕྱེ་བ་མཐོང་བའི་ཕྱིར། རྡུལ་
[85a.7]ཕྲ་རབ་རྣམས་སུ་དེ་དག་ད་ལྟར་གནས་པ་ཡིན་ནོ་ཞེས་བྱ་བའི་དོན་ཏོ། །ཡན་ལག་ཅན་དང་ལྷན་ཅིག་པའི་ཡན་ལག་མི་འཛིན་ན་བ་ལང་ལ་སོགས་པ་ཡན་ལག་ཅན་ཉིད་ཁྱད་པར་ཅན་དུ་འཛིན་པར་བསྟན་པ་ནི། ཇི་ལྟར་རང་གི་ཡན་ལག་བཅས། །ཞེས་བྱ་བའོ། །ཡན་ལག་གི་
[85b]
[85b.1]ཁྱད་པར་མེད་ཀྱང་ཡན་ལག་ཅན་ནི་རང་གི་ངོ་བོ་ཁོ་ནས་ཡན་ལག་ཅན་གཞན་ལས་ཁྱད་པར་ཅན་ཡིན་ནོ་ཞེས་ཟེར་བ་ལ། ལྐོག་ཤལ་སོགས་མཐོང་མེད་པར་ནི། །ཞེས་བྱ་བའོ། །ལྐོག་ཤལ་ལ་སོགས་པའི་ཁྱད་པ་ནི་ཁྱད་པར་དུ་བྱ་བ་ཡན་ལག་ཅན་རྟོགས་པ་ཡིན་ནོ། །ཁྱད་
[85b.2]པར་ཅན་རྟོགས་པ་གཞན་དུ་མི་འཐད་པ་མེད་པའི་ཕྱིར་རོ་སྙམ་དུ་སེམས་པ་ནི། གལ་ཏེ་ཡོན་ཏན་གཙོ་བོ་དག །ཅེས་བྱ་བའོ། །དེ་ལྟར་ན་ཁྱད་པར་དུ་བྱེད་པ་ཉིད་ཀྱི་ཡན་ལག་གཟུང་བ་ཡིན་གྱི། ཅིག་ཤོས་ནི་མ་ཡིན་ནོ། །དེའི་ཕྱིར་དེ་དག་ཙམ་གྱི་ཁྱད་པར་ཅན་འཛིན་པར་
[85b.3]འགྱུར་གྱི། ཡན་ལག་གཞན་ལ་ཁྱབ་པ་མ་ཡིན་པའི་ཕྱིར་རྟོགས་པ་དང་མ་རྟོགས་པ་དག་ཐ་དད་པར་འགྱུར་བར་བསྟན་པ་ནི་ཅིག་ཅར་ཡན་ལག་ཅེས་བྱ་བའོ། །ཡོན་ཏན་དང་ཡོན་ཏན་ཅན་དག་རིམ་གྱིས་འཛིན་པ་ལ་རང་དབང་ཡིན་པའི་ཕྱིར་ཡོན་ཏན་མ་ཡིན་ཞིང་ཡོན་ཏན་ཅན་
[85b.4]ཡང་མ་ཡིན་པར་བསྟན་པ་ནི། ཡོན་ཏན་ལ་སོགས་ལྡན་པའང་མིན། །ཞེས་བྱ་བའོ། །གཟུང་བའི་ཡུལ་ཙམ་ཁྱད་པར་མ་ཡིན་ཞིང་། ཁྱད་པར་དུ་བྱ་བ་ཡང་ངོ་། །འོན་ཀྱང་དེ་ཉིད་ཀྱིས་འཛིན་པ་ཡང་རྣམ་པར་རྟོག་པས་ཡིན་ལ། རྣམ་པར་རྟོག་པ་ཡང་བདག་ཉིད་ཐམས་
[85b.5]ཅད་འཛིན་པར་མི་ནུས་ཀྱི། ཆ་ཙམ་ལ་མཆོག་ཏུ་འཛིན་པ་ཡིན་པར་བསྟན་པ་ནི། བརྗོད་པར་འདོད་པ་གཞན་དབང་ཕྱིར། །ཞེས་བྱ་བ་སྟེ། དེ་ནི་དེ་ཉིད་ཀྱིས་འཛིན་འགྱུར། །ཞེས་བྱ་བར་སྦྱར་རོ། །ཕྱེ་མ་ལེབ་ཁྲ་ལ་སོགས་གཟུགས། །དུ་མའང་ཞེས་བྱ་བ་ལ་སོགས་པ་
[85b.6]ལ་ཡང་། དེ་མ་ཡིན་པ་ལས་ལོག་པའི་བདག་ཉིད་ཀྱིས་དངོས་པོ་ལ་རེག་པ་ཡིན་གྱི། བདག་ཉིད་ཐམས་ཅད་ཀྱིས་འཛིན་པར་བྱེད་པ་ནི་མ་ཡིན་ནོ་ཞེས་བྱ་བའི་དོན་ཏོ། །དོན་དམ་པ་མ་ཡིན་ཏེ་ཞེས་བྱ་བ་ནི་བཏགས་པ་ཡིན་པའོ། །ཅི་ལས་ཤེ་ན་ཁྱད་པར་ཉིད་ཅེས་བྱ་བ་སྟེ། 
[85b.7]བརྗོད་པར་འདོད་པའི་དབང་གིས་ངེས་པ་ཉིད་མ་ཡིན་པའི་ཕྱིར་ཐམས་ཅད་དངོས་སུ་མ་ཡིན་ཞེས་བྱ་བའི་དོན་ཏོ། །གྲུ་བཞི་མ་ཡིན་ནོ་ཞེས་བྱ་བའི་ཁྱད་པར་ཉིད་ལ་སོགས་པ་ངེས་པ་ཅན་མ་ཡིན་པ་ཉིད་དུ་བསྟན་པ་ནི་སྣ་ཚོགས་པ་ཉིད་ནི་མ་ངེས་པ་ཉིད་དོ། །ལྐོག་ཤལ་ལ་
[86a]
[86a.1]སོགས་པ་དང་ཉེ་བར་ལྡན་པའི་རྫས་ནི་བ་ལང་གི་ཤེས་པ་ཡུལ་ཡིན་གྱི་གཞན་ནི་མ་ཡིན་ནོ། །བ་ལང་ཤེས་པ་མཐོང་བ་མེད། །ཅེས་བྱ་བ་ལ་སོགས་པ་བསྟན་ཟིན་ཏོ། །ཉེ་བར་ལྡན་པ་མ་ཡིན་པའི་རྫས་ཀྱང་རང་གི་ངོ་བོས་ཡོད་པ་མ་ཡིན་ནམ། 
[86a.2]དེ་དང་ལྡན་པ་མ་ཡིན་པ་བ་ལང་དང་རྟ་ལ་སོགས་པའི་དབྱེ་བ་མ་རྙེད་པའི་རྫས་ཙམ་ནི་དོར་བྱ་མ་ཡིན་ཞིང་བླང་བྱ་མ་ཡིན་པར་བསྟན་པ་ནི། རང་གི་དངོས་པོ་གཞན་དག་ལས་ཞེས་བྱ་བའོ། །རང་གི་ངོ་བོ་ཉིད་ཀྱིས་རྣམ་པར་དབྱེ་བ་ཡིན་ན། བ་ལང་ཉིད་ལ་སོགས་པ་དབྱེ་བ་བྱེད་པར་
[86a.3]མི་འགྱུར་བར་བསྟན་པ་ནི་བ་ལང་རང་ཉིད་ཀྱིས་ཞེས་བྱ་བའོ། །ཁྱད་པར་ཉིད་དམ་ཁྱད་པར་དུ་བྱ་བ་ཉིད་དངོས་སུ་ཡིན་དུ་ཟིན་ཀྱང་། རིམ་གྱིས་འཛིན་པ་ལ་ནི་ཁྱད་པར་ཙམ་གང་གི་ཡིན་པ་ལ་མཚོན་པའི་ཁྱད་པར་དུ་བྱ་བ་ཙམ་དུ་འགྱུར་རོ་ཞེས་བསྟན་པ་ནི། ཡོན་ཏན་ལ་སོགས་ཁྱད་
[86a.4]པར་ནི། གཟུང་ཕྱིར་ཞེས་བྱ་བའོ། །དེ་བསྟན་པ་ནི་གང་གི་ཡིན་པ་མི་ཤེས་པར་འགྱུར་རོ་ཞེས་བྱ་བའོ། །ཡན་ལག་ཅན་གྱི་ཕྱོགས་ལ་རེ་ཞིག་ཅིག་རྐྱང་པ་བཟུང་བ་མ་ཡིན་ནམ། དེ་ནི་གཞན་ལས་ཐ་དད་དམ་ཐ་མི་དད་ཅེས་རྣམ་པར་དཔྱོད་པ་མེད་དོ། །དུ་མའི་ཕྱོགས་ལ་ནི་ཡིད་ནི་
[86a.5]གཅིག་ལ་བྱ་བ་བྱེད་པས་གཞན་ལ་བྱེད་པ་མེད་པའི་ཕྱིར་ཡན་ལག་རྫོགས་འཛིན་མིན་ཞེས་བྱ་བ་ལ་སོགས་པའི་ཐལ་འགྱུར་གྱི་ལན་དཀའ་བ་ཁོ་ན་ཡིན་ནོ་སྙམ་དུ་སེམས་པ་ལ་སྒྲ་སོགས་ཞེས་བྱ་བའོ། །དུ་མ་ཅིག་ཅར་འཛིན་པ་ལ་ནི་འདི་སྐྱོན་མ་ཡིན་ནོ། །ཡན་ལག་རྫོགས་པ་
[86a.6]འཛིན་པ་ནི་གཞན་དུ་མི་འཐད་པའི་ཡིད་ཀྱིས་དེ་རྙེད་པ་འཛིན་པར་ནུས་པའི་ཕྱིར་ཡན་ལག་ཅན་གྱི་ཕྱོགས་ལ་ཡང་འདི་ལྟ་བུའི་ནུས་པ་ཅན་གྱི་ཡིད་ནི་ཡན་ལག་རྫོགས་པ་འཛིན་པ་ལས་གཞན་དུ་མི་འཐད་པའི་ཕྱིར་རོ་ཞེས་ཟེར་བ་ལ་བཀོད་པ་སྟེ་ཡན་ལག་ཅན་གྱིའོ། །འཛིན་པར་མི་རུང་བ་ནི་
[86a.7]བཀོད་པ་ཅན་ཏེ། ཡན་ལག་ཅན་རྣམས་རིག་པར་མི་རུང་བའོ། །འགྲེལ་པར་ནི་དགོད་པར་བྱ་བའི་བདག་ཉིད་ཀྱི་བཀོད་པར་འཛིན་པ་ཡིན་ན། གྲངས་ཅན་གྱི་ཅིག་ཅར་དུ་མི་འཛིན་པར་འགྱུར་བར་བསྟན་པ་ནི། དེ་ཙམ་ལྔའི་ཞེས་བྱ་བའོ། །འདི་ཉིད་རྣམ་པར་དབྱེ་བ་ནི། དེ་ལ་སྒྲའི་
[86b]
[86b.1]ཡོངས་སུ་གྱུར་པའི་ཞེས་བྱ་བའོ། །ལན་ལྷག་མ་ནི་ཞེས་བྱ་བ་ནི་མགྱོགས་པར་ཞེས་བྱ་བ་ལ་སོགས་པས་སོ། །རྡུལ་ཕྲ་རབ་གཅིག་ཅིག་ཅར་འཛིན་པ་བཞིན་དུ་མི་རྟག་པ་དང་། བྱས་པ་ཉིད་ལ་སོགས་པའི་ཆོས་དང་ལྡན་པའི་དུ་མའི་ཆོས་ཅན་འཛིན་པ་ཡང་ཅིག་ཅར་ཁོ་ན་མ་ཡིན་ནམ། 
[86b.2]དེ་བཞིན་དུ་མིག་ཕྱེ་བ་ཁོ་ནས་ཡོད་པ་དང་བུམ་པ་དང་། རྫས་དང་མི་རྟག་པ་དང་བྱས་པ་དང་ཟླུམ་པོ་ཞེས་བྱ་བའི་བདག་ཉིད་ཀྱིས་མཐོང་བ་ཡིན་ཏེ། ཐུན་མོང་མ་ཡིན་པ་བཞིན་དུ་ཡིན་ལ་དབང་པོའི་རྗེས་སུ་བྱེད་པ་ནི་མངོན་སུམ་མ་ཡིན་པ་མ་ཡིན་ཏེ། ཐལ་ཆེས་པར་འགྱུར་བའི་ཕྱིར་རོ་སྙམ་
[86b.3]དུ་སེམས་པ་ལ། རྫས་ལ་སོགས་པའི་ཤེས་པ་རྣམས་དབང་པོའི་རྗེས་སུ་བྱེད་པ་ནི། གཞན་ལས་དངོས་པོའི་དབྱེ་བ་འཛིན་པ་སྔོན་དུ་འགྲོ་བ་ཅན་ཡིན་པའི་ཕྱིར་གཞན་དུ་གྲུབ་པ་ཡིན་པར་བསྟན་པ་ནི། ཆོས་ཅན་ཐམས་ཅད་ལས་ལྡོག་པ་ཞེས་བྱ་བའོ། །དེའི་ཐ་དད་པ་ནི་དེ་ཐ་དད་པ་
[86b.4]སྟེ། འཛིན་པ་དེས་བརྟགས་པའི་ཐ་དད་པ་ཅན་ཏེ། ཉེ་བར་བརྟགས་པའི་སྣ་ཚོགས་པ་ཉིད་ཡིན་གྱི་བརྟགས་པ་གཞན་གྱིས་ནི་མ་ཡིན་ནོ། །དུ་མའི་ངོ་བོ་གང་ཡིན་པ་དེ་ནི་དེའི་ཐ་དད་པར་འཛིན་པའི་བརྟགས་པའི་ཐ་དད་པའོ། །དེའི་ཕྱིར་མིག་ལ་སོགས་པ་ལ་ལྟོས་པའོ། །འདི་
[86b.5]ལྟར་མ་ཧེ་ལ་སོགས་པའི་ཚོགས་བོར་ནས། བ་ལང་གི་ཚོགས་ཀྱི་རྗེས་སུ་འགྲོ་བ་ནི་དེ་བོར་ནས་འདི་རྣམ་ཤེས་སོ་ཞེས་རྟོགས་པའོ། །འདི་རྣམས་ཀྱི་མཚུངས་པའི་ངོ་བོ་ཤེས་སོ་ཞེ་ན། ཉེ་བ་རྟོགས་པ་མ་ཡིན་ཏེ། རིང་བ་ན་གནས་པ་ཡང་དངོས་པོ་དེ་རྣམས་ཉིད་ཉེ་བ་མ་ཡིན་
[86b.6]པ་སྐྲ་ཤད་བཞིན་དུ་ཉེ་བར་རྟོགས་པ་ཡིན་ལ། ཐ་དད་པའི་སྣང་བ་དེ་དག་ལ་ཐ་མི་དད་པའི་སྒྲོ་འདོགས་པ་ནི་འཁྲུལ་པ་ཡིན་ནོ་ཞེས་བྱ་བ་འདི་དག་ཙམ་ནི་རིག་པའི་ཡུལ་ཡིན་གྱི་སྤྱི་ལ་སོགས་པ་ནི་མ་ཡིན་ན། གང་གིས་དེ་འཛིན་པ་ལས་མངོན་སུམ་རྟོགས་པ་ཅན་དུ་འགྱུར་བ་ཡིན། 
[86b.7]དོན་འདི་ཉིད་ནི་གལ་ཏེ་རྣམ་པར་རྟོག་པ་མེད་པ་ཞེས་བྱ་བ་ལ་སོགས་པའི་དོགས་པས་ཆོས་ཅན་དུ་མའི་ངོ་བོ་ནི་ཞེས་བྱ་བ་ལ་སོགས་པས་ཐམས་ཅད་ལས་ལོག་པའི་དངོས་པོ་མངོན་སུམ་གྱིས་འཛིན་པ་ཡིན་ལ། དེའི་རྗེས་སུ་འབྲངས་པའི་རྣམ་པར་རྟོག་པ་ནི་ཆོས་ཅན་དང་ཆོས་ལ་
[87a]
[87a.1]སོགས་པའི་རྣམ་པར་དབྱེ་བ་ལ་དཔྱོད་པར་བྱེད་པ་ཡིན་པར་བརྡའི་རྗེས་སུ་འབྲངས་ནས་ཞེས་བསྟན་པ་ནི། དུ་མའི་ངོ་བོ་ཞེས་བྱ་བའོ། །ཁྱད་པར་དུ་བྱ་བ་དང་ཁྱད་པར་གྱི་ངོ་བོར་རྣམ་པར་དབྱེ་བ་ཇི་ལྟར་རྟོགས་ཞེས་ཟེར་བ་ལ། རང་ཉིད་རིག་བྱ་སྟེ། རང་
[87a.2]གི་ངོ་བོས་རིག་པར་བྱ་བའོ། །ལྡོག་པར་བརྟགས་པ་ཡང་དེ་ཉིད་ཀྱིས་ཡིན་ནོ་སྙམ་དུ་སེམས་པ་ལ། བསྟན་མིན་པའི་ཞེས་བྱ་བ་སྟེ། བསྟན་པའི་ཡུལ་མ་ཡིན་པ་ཉིད་ཀྱིས་རྟོགས་པའི་ཡུལ་ཉིད་མ་ཡིན་པར་མཚོན་པའོ། །དབང་པོ་ལྔའི་ཡུལ་གཟུགས་ལ་སོགས་པ་བཞིན་དུ་
[87a.3]དེའི་ཆོས་ཀྱང་མ་ཡིན་ནམ། དེ་ཇི་ལྟར་དེ་འཛིན་པའི་ཤེས་པ་རྟོགས་པ་མེད་པ་ཡིན་ཞེས་ཟེར་བ་ལ་ཕན་ཚུན་དབེན་པར་ནི་ཞེས་བྱ་བ་སྨོས་ཏེ། གཟུགས་དང་རོ་ལ་སོགས་པ་ཕན་ཚུན་མི་ལྡན་པ་རྟོགས་པ་ཡིན་གྱི་གཞི་གཅིག་མ་ཡིན་པ་སྟེ། གཅིག་མ་ཡིན་ཞེས་བྱ་བའི་དོན་ཏོ། །
[87a.4]མཐོང་བ་ལ་བདག་གིས་རེག་གོ་ཞེས་ངེས་པ་རྗེས་སུ་འཇུག་པའི་བྱེད་པ་ཅན་གྱི་མཐོང་བ་དང་། རེག་པའི་མངོན་སུམ་ནི་གཟུགས་དང་རེག་པ་དག་གི་གཅིག་ཉིད་དམ། དེའི་གཞི་གཅིག་ཉིད་ཡུལ་དུ་བྱེད་པ་མ་ཡིན་ནམ་སྙམ་དུ་སེམས་པ་ལ། གལ་ཏེ་བདག་གིས་མཐོང་བ་ཞེས་
[87a.5]བྱ་བའོ། །རྣམ་པར་རྟོག་པ་ཇི་ལྟ་བ་བཞིན་དུ་མཐོང་བ་མ་ཡིན་ཏེ། ཐལ་ཆེས་པའི་ཕྱིར་རོ། །འོ་ན་ཅི་ཞེ་ན། ཇི་ལྟ་བ་ཉིད་དེ་ཡིན་ནོ་ཞེས་བསྟན་པ་ནི། མ་ཡིན་ཏེ་ངོ་ཤེས་པ་ཞེས་བྱ་བའོ། །དེ་ལ་བག་ཆགས་ཇི་ལྟ་བ་བཞིན་དུ་འབྱུང་ཞིང་མཐོང་བ་ལ་བརྟེན་པ་མ་ཡིན་པར་བསྟན་པ་
[87a.6]ནི། གདུགས་དང་རེག་པ་ཞེས་བྱ་བའོ། །འདིའི་མཐོང་བ་ཉིད་ཀྱི་རྗེས་སུ་འབྲང་བ་ཉིད་བསྟན་པ་ནི་མིག་གི་རིགས་པ་ནི་གཟུགས་ཙམ་རིག་པ་ཡིན་ནོ་ཞེས་བྱ་བར་སྦྱར་རོ། །རེག་པ་ཡང་ཡིན་ལ་འཇུག་པ་ཡང་ཡིན་པས་རེག་པ་འཇུག་པ་སྟེ་དེ་མེད་པའི་ཕྱིར་རོ་ཞེས་བྱ་བའོ། །གང་གི་ཞེས་
[87a.7]བྱ་བའིའོ། །རེག་པར་བྱེད་པའི་ཕྱིར་རེག་པ་སྟེ། རེག་པ་ཡང་ཡིན་པ་ཡུལ་ཡང་དེ་ཡིན་པའོ། །གང་གི་ཚེ་དེ་རེག་པ་ཞེས་བྱ་བ་འདི་ལ་ཡང་བར་དུ་གསལ་བར་བྱེད་པས་གང་གི་ཡིན་ཞེས་བྱ་བ་འབྲེལ་བཞིན་པའི་ཤུགས་ཀྱི་གང་གི་ཞེས་བྱ་བར་འགྱུར་ཏེ། མཐོང་བ་དང་རེག་པའི་
[87b]
[87b.1]ཤེས་པ་ཕན་ཚུན་ཡུལ་ཐ་དད་པས་ནང་གི་ཡུལ་ཉིད་རྗེས་སུ་དཔག་པ་ལས་རྟོགས་པར་བྱེད་ཅིང་། ཐ་དད་པ་ཉམས་པར་བྱེད་དོ་ཞེས་བྱ་བའི་དོན་ཏོ། །གལ་ཏེ་མཐོང་བ་དང་རེག་གོ་ཞེས་བྱ་བ་དེ་ལྟ་བུའི་བྱེད་པ་རྟོགས་པར་བྱེད་པ་ནི། མཐོང་བ་མ་ཡིན་གྱི་འོ་ན་ཅི་ཞེ་ན། ཡིད་ཀྱི་མངོན་སུམ་
[87b.2]ཡིན་ཏེ། ཡིད་ནི་དབང་པོ་ཡིན་པའི་ཕྱིར་དེའི་གཅིག་ཉིད་དམ་རྟེན་གྱི་གཅིག་ཉིད་རྣམ་པར་འཇོག་པར་བྱེད་དོ་སྙམ་དུ་སེམས་པ་ནི། འོན་ཏེ་དེ་ཉིད་ཅེས་བྱ་བའོ། །མ་འཁྲུལ་པ་ཉིད་དེ་མི་སླུ་བ་ཉིད་ནི་མངོན་སུམ་གྱིས་རྟོགས་པ་མ་ཡིན་ཏེ། མཐོང་བ་དང་རེག་པའི་མངོན་སུམ་ནི་ངེས་པའི་
[87b.3]ཡུལ་ཅན་ཡིན་པའི་ཕྱིར་རོ་ཞེས་བསྟན་པ་ནི། གང་ཉིད་མཐོང་བ་ཞེས་བྱ་བའོ། །མཐོང་བ་ལ་སོགས་པས་མ་ཕྱེ་བའི་གཟུགས་ཀྱི་གཟུགས་ཉིད་གསེར་གྱི་བུམ་པ་བཞིན་དུ་ཡན་ལག་ཅན་གཅིག་མ་ཡིན་ནམ་སྙམ་དུ་སེམས་པ་ལ་གཟུགས་ལ་སོགས་པ་ཐ་དད་པ་ཞེས་བྱ་བ་སྟེ། གཟུགས་
[87b.4]ཀྱང་ཐ་དད་པར་མཐོང་བར་ནུས་པ་ནི་དུ་མ་ཉིད་ཡིན་ནོ་ཞེས་བྱ་བའི་དོན་ཏོ། །དབྱེ་བར་མི་ནུས་པའི་གཟུགས་ནི་ཤེས་པ་གཅིག་གི་ཁོངས་སུ་གཏོགས་པ་ཡིན་གྱི་ཕྱི་རོལ་གྱི་མ་ཡིན་པར་བསྟན་པ་ནི། དེ་བཞིན་དུ་གཟུགས་ནི་རང་གིས་རིག་པར་བྱ་བ་ཞེས་བྱ་བའོ། །རྣམ་པར་རྟོག་པ་ནི་དབང་
[87b.5]པོའི་ཡུལ་ལ་ཞེན་པར་བྱེད་ཅིང་དེ་མ་ཡིན་པའི་ཤེས་པ་བཞིན་དུ་རྟོགས་པར་བྱེད་པ་མ་ཡིན་པར་བསྟན་པ་ནི། ངོ་ཤེས་པ་ནི་ཚད་མ་ཉིད་མ་ཡིན་ཞེས་བྱ་བའོ། །འདིར་ཡང་ཞེས་བྱ་བ་ནི་རྣམ་པར་རྟོག་པ་ལའོ། །མངོན་སུམ་དང་མི་མཐུན་པའི་ཕྱིར་ཞེས་བྱ་བ་ནི། མངོན་སུམ་གྱི་
[87b.6]ཁྱད་པར་ཏེ། རྣམ་པར་རྟོག་པའི་ནི་མ་ཡིན་ནོ་ཞེས་བྱ་བའི་དོན་ཏོ། །རང་གི་ངོ་བོ་སྟེ་མངོན་སུམ་གྱི་རྟོགས་པར་བྱ་བའི་ཁྱད་པར་ཡིན་པ་ནི་དེའི་རྟོགས་པ་ཡིན་ནོ། །སྒྲ་ལས་བྱུང་བ་ལ་སྣང་བ་ནི་ཚིག་ལས་བྱུང་བའི་ཤེས་པ་གནོད་པ་མེད་པ་ཡིན་ཏེ། ཡུལ་གང་དང་གང་དུ་འབྱུང་བའི་ཕྱིར་དེ་
[87b.7]ནི་ཚད་མ་མ་ཡིན་ཏེ། ཚད་མ་མེད་པའི་ཕྱིར་རོ། །ངག་ལས་བྱུང་བ་དེ་ནི་ཐེ་ཚོམ་ལས་ཁྱད་པར་མེད་པར་བསྟན་པ་ནི་མ་ཡིན་ཏེ། དེ་ལ་ཡང་ཞེས་བྱ་བའོ། །ཁྱེར་ལ་ཤོག་ཅེས་བྱ་བས་གདོན་མི་ཟ་བར་བྱ་བ་ཉིད་དུ་རྟོགས་པ་ཡིན་གྱི། ཕྱོགས་ཅན་ནི་མ་ཡིན་པ་མ་ཡིན་ནམ། དེའི་
[88a]
[88a.1]ཕྱིར་འཁྲུལ་པ་མེད་པ་ཡིན་ཏེ་གཟུགས་གཞན་བཀག་པ་ཡིན་ནོ་སྙམ་དུ་སེམས་པ་ནི། འོ་ན་ཇི་ལྟར་ཁྱེར་ནས་འོངས་པ་ལ་སོགས་པ་ཞེས་བྱ་བའོ། །ཚིག་གི་ཤེས་པ་ནི་རང་བཞིན་པའི་འབྲེལ་པ་མེད་པའི་ཕྱིར་དོན་ལ་ངེས་པ་ཅན་མ་ཡིན་ན། དེ་སྔོན་དུ་འགྲོ་བ་
[88a.2]ཅན་གྱི་ངག་གི་ཤེས་པ་ཡང་དེ་ཁོ་ན་བཞིན་དུའོ་ཞེས་བསྟན་པ་ནི་མི་འཁྲུལ་པ་ཡོད་པ་ནི་མ་ཡིན་ཏེ་ཞེས་བྱ་བའོ། །བྱ་བ་ལ་ཞེས་བྱ་བ་ནི་བསྐུལ་བ་ལའོ། །དེ་ནི་འདི་ལྟར་རྣམ་པར་རྟོག་པ་ལས་མངོན་སུམ་གྱི་ཡུལ་ཐ་དད་པ་ཡིན་ན། ཇི་ལྟར་འདི་མངོན་སུམ་ལས་བྱུང་བ་དང་། ཇི་ལྟར་
[88a.3]དབང་པོའི་རྗེས་སུ་བྱེད་པ་ནི་གཞན་དུ་གྲུབ་པ་ཡིན་ནོ་ཞེས་ཟེར་བ་ནི། འོ་ན་ཇི་ལྟར་ཆོས་ཅན་གྱི་ཆོས་ཞེས་བྱ་བའོ། །ཚིགས་སུ་བཅད་པའི་དབང་དུ་བྱས་ནས་བསྟན་པ་ནི། ཆོས་ལ་སོགས་པའི་ཞེས་བྱ་བའོ། །ལྡོག་པ་འཛིན་པའི་ཁྱད་པར་གྱིས་བརྟགས་པ་དེས་སྐྱེད་པ་སྟེ། རྣམ་པར་
[88a.4]རྟོག་པས་སྤྲུལ་པ་ཡིན་ལ་དེའི་ཕྱིར་དབང་པོའི་རྗེས་སུ་འདི་གཞན་དུ་གྲུབ་པ་ཡིན་ནོ་ཞེས་བྱ་བའི་དོན་ཏོ། །ལྡོག་པའི་ཚིག་གིས་དོན་འཛིན་པ་ལ་རྣམ་པར་རྟོག་པའི་རྒྱུ་ཉིད་ཡིན་པར་བསྟན་པ་ནི། དེ་ལ་ད་ལྟར་ནི་ཞེས་བྱ་བའོ། །དམིགས་ཀྱིས་བསལ་བའི་རྟོག་པ་ཉིད་བསྟན་པ་ནི། 
[88a.5]གལ་ཏེ་ཁ་དོག་དང་ཞེས་བྱ་བ་སྟེ། སྔོན་པོ་ཞེས་དབྱིབས་ཀྱིས་ཕྱེ་བ་ཡིན་ནོ་ཞེས་བྱ་བའི་དོན་ཏོ། །སྔོན་པོ་མ་ཡིན་པ་ལས་ཐ་དད་པའི་དབྱིབས་ནི་སྔོན་པོ་ལ་སོགས་ཡིན་ན། དེས་ན་སྔོན་པོ་མ་ཡིན་པར་འགྱུར་བར་བསྟན་པ་ནི། དེ་ཚེ་བུམ་པ་ཞེས་བྱ་བ་ལ་སོགས་པའོ། །སྔོན་པོ་
[88a.6]ལས་ཐ་མི་དད་པ་ཡང་སྔོན་པོ་མ་ཡིན་པ་ལ་ཡིན་ན། དེས་ན་དེ་སྔོན་པོར་འགྱུར་རོ་ཞེས་བསྟན་པ་ནི། སྔོན་པོ་མ་ཡིན་པ་ཞེས་བྱ་བ་ནས་དབྱིབས་ལ་སོགས་པ་ཞེས་བྱ་བའི་བར་དུའོ། །གང་གི་ཕྱིར་སྔོན་པོ་མ་ཡིན་པ་ཡང་སྔོན་པོའི་ཁོངས་སུ་གཏོགས་པ་མ་ཡིན་པ་དང་། གང་གི་
[88a.7]ཕྱིར་ཡང་སྔོན་པོའི་དབྱིབས་སྔོན་པོ་མ་ཡིན་པའི་ཁོངས་སུ་གཏོགས་པ་མ་ཡིན་པ་དེའི་ཕྱིར་ཞེས་ཉེ་བར་སྡུད་པ་ཡིན་ནོ། །ཐ་དད་པ་ལ་ཐ་མི་དད་པ་སྣང་བ་ནི་རྒྱུ་མཚན་གཞན་ཅན་གྱི་འཁྲུལ་པ་ཁོ་ན་ཡིན་ལ་ཤེལ་ལ་དམར་པོ་ཉིད་བཞིན་དུ་ཞེས་ཟེར་བ་ནི། དོན་གཅིག་ལ་འདུ་བ་ན་
[88b]
[88b.1]ཞེས་བྱ་བའོ། །ཐ་དད་པར་དགའ་བ་ཉིད་ནི་དོར་བྱ་ཉིད་ཡིན་ཏེ། དེ་དང་འདུ་བས་སོ་སོར་སྣང་དུ་རུང་བ་ལ་གཟུགས་སུ་སྣང་བ་ཡིན་ན། གང་ལ་ཤེས་པ་གཅིག་ཏུ་སྣང་བ་ཡིན་ཞིང་། ཇི་ལྟར་དབང་པོ་ཐ་དད་པའི་གཟུང་བ་ཡིན་ཏེ། འཛིན་པའི་འབྲས་བུ་ཐ་མི་དད་པའི་
[88b.2]ཕྱིར་རོ་ཞེས་བྱ་བའི་དོན་ཏོ། །བུམ་པ་རྟོགས་པར་མི་འགྱུར་རོ་ཞེས་བྱ་བ་ནི། སྣམ་བུ་རྟོགས་པ་དང་མཚན་ཉིད་མི་མཐུན་པ་ཙམ་ནི། གཟུགས་ལ་སོགས་པ་ཙམ་ནི་ཐམས་ཅད་ལ་མཚུངས་པའི་ཕྱིར་རོ། །དེའི་ཕྱིར་བ་ལང་ཉིད་ལ་སོགས་པ་ཐ་དད་པ་རྣམས་ཀྱི་ཞེས་བྱ་བ་ནི་དེ་དང་ཐ་མི་
[88b.3]དད་པ་རྣམས་ཀྱིའོ། །རྗེས་སུ་དཔག་པ་དང་ལྡན་པའི་ཞེས་བྱ་བ་ནི་རྗེས་སུ་འགྲོ་བ་དང་ལྡོག་པ་ཉམས་པའོ། །མངོན་སུམ་གྱི་གོ་བྱ་ཉིད་ཡིན་ན་ཡང་རྗེས་སུ་དཔག་པ་དོན་མེད་པ་མ་ཡིན་པ་དེའི་ཚོགས་པ་ཅན་འདི་ཡིན་པའི་ཕྱིར་རོ་ཞེས་བསྟན་པ་ནི། འདི་ནི་མེ་ལ་ཡང་ཞེས་བྱ་བའོ། །
[88b.4]དབང་པོ་ལ་སོགས་པ་ཡང་མིག་འབྲས་ལ་སོགས་པ་ལས་གཞན་གཞན་པ་མི་འདོད་པ་ཁོ་ན་ཡིན་ནོ་ཞེས་ཟེར་བ་ནི་རྟག་ཏུ་རྗེས་སུ་དཔག་པར་བྱ་བ་ཞེས་བྱ་བའོ། །རྗེས་སུ་འགྲོ་བ་དང་ལྡོག་པ་ཅན་ཉིད་ལ་ཐ་དད་པས་ཁྱབ་པ་ནི་དབྱིབས་དང་ཁ་དོག་ལ་ཡོད་དོ་སྙམ་དུ་སེམས་པ་ནི། གང་དང་
[88b.5]ཞེས་བྱ་བའོ། །མ་ཡིན་ཏེ་རྗེས་སུ་འགྲོ་བ་ནི་ཞེས་བྱ་བ་ནི་ཁྱབ་པའི་སྟེ་སྣམ་བུ་དང་ཤིང་རྟ་དག་ནི་ཐ་དད་པ་ལ་རྗེས་སུ་འགྲོ་བ་དང་ལྡོག་པ་ཉིད་དགོངས་པ་ཅན་མ་ཡིན་ཏེ། མངོན་སུམ་གྱིས་བྱས་པའི་ཕྱིར་རོ་ཞེས་བྱ་བའི་དོན་ཏོ། །ཐ་དད་པར་མ་ཡིན་ནོ་ཞེས་བྱ་བ་ནི་སྣམ་བུ་དང་ཤིང་
[88b.6]རྟ་དག་ལའོ། །མ་འདྲེས་པར་ཞེས་བྱ་བ་གྱི་སོ་སོར་བྱས་ནས་སོ། །ཐ་དད་པར་སྣང་བ་ནི་ཐ་དད་པར་རྟོགས་པའོ། །རྗེས་སུ་འགྲོ་བ་མེད་པའི་ཕྱིར་རོ་ཞེས་བྱ་བ་ནི་ཁྲ་བོ་ལ་སོགས་པའི་ཁྱད་པར་ལས་སོ། །དེ་ལ་ནི་མ་ཡིན་པ་ལས་ལོག་པའི་རྒྱུ་མཚན་ཅན་ནི་རྟོགས་པ་གཅིག་གི་
[88b.7]རྗེས་སུ་འགྲོ་བ་ཡིན་པར་བསྟན་པ་ནི། གཅིག་ཏུ་རྟོགས་པ་དང་ལྡན་པས་ནི་ཞེས་བྱ་བའོ་ཞེས་གཅིག་ཏུ་རྗེས་སུ་འགྲོ་བ་ཅན་དེ་དང་གཅིག་པར་རྟོགས་པས་རྣམ་པར་གཞག་པ་ཡིན་ནོ་སྙམ་དུ་སེམས་པ་ནི། གཅིག་ཏུ་རྟོགས་པ་ཉིད་ཅེས་བྱ་བའོ། །ཁྱད་པར་རྣམས་ཁོ་ན་གཅིག་ཏུ་རྟོགས་
[89a]
[89a.1]པ་ལ་རྣམ་པར་གཞག་པར་བྱེད་པ་ཡིན་ཏེ། དེ་མ་ཡིན་པའི་རྟོགས་པ་ནི་དེ་ལ་འཇུག་པའི་ཕྱིར་རོ་ཞེས་བསྟན་པ་ནི། མཐོང་བ་ཞེས་བྱ་བའོ། །དེས་སྤྱིའི་རྟོགས་པ་མ་ཡིན་པར་བསྟན་པ་ནི། མ་མཐོང་བའི་ཞེས་བྱ་བའོ། །ཁྱད་པར་རྣམས་གཅིག་ཉིད་
[89a.2]དུ་རྣམ་པར་འཇོག་པར་བྱེད་ཀྱི། དེ་ལས་ཐ་དད་པ་ནི་མ་ཡིན་ནོ་སྙམ་དུ་སེམས་པ་ལ། དེ་ནི་ཐ་དད་པ་དག་ལ་ཞེས་བྱ་བ་སྟེ། ཐ་དད་པ་རྣམས་རྟོགས་པས་རང་གི་ངོ་བོ་ཐ་མི་དད་པར་རྟོགས་པའི་ཡུལ་ཡིན་ཏེ། འདི་ཐ་མི་དད་པའི་ཡུལ་ཅན་ཡིན་ཏེ་ཞེས་བྱ་བའི་དོན་ཏོ། །དེ་བསྟན་པ་ནི་རང་གི་
[89a.3]ངོ་བོ་ཙམ་ཞེས་བྱ་བ་སྟེ། ཐ་དད་པ་རྣམས་རྟོག་པ་ནི་མངོན་སུམ་པ་བཞིན་དུ་དེ་ལ་སྣང་བ་མ་ཡིན་པའི་ཕྱིར་ཁྱེད་ཀྱི་སྤྱི་འཁྲུལ་པ་ཡིན་ནོ། །འོན་ཏེ་སྤྱིར་ངེས་པ་ཅན་འཇུག་པར་འོས་པ་ཡིན་ནོ་ཞེས་བྱ་བའི་དོན་ཏོ། །གཅིག་ཏུ་རྟོགས་པ་ནི་གཅིག་ཉིད་མ་རྟོགས་པར་མི་འཐད་པ་མ་ཡིན་ནམ་སྙམ་
[89a.4]དུ་སེམས་པ་ལ། འདི་ནི་གང་དུ་ཡང་ཞེས་བྱ་བ་སྟེ། འདི་ནི་རྟོགས་པ་མ་ཡིན་ཏེ། འདི་དང་མཐོང་བ་མེད་པ་ལ་ཁྱབ་པ་ཉམས་སུ་མྱོང་བ་མེད་པའི་ཕྱིར་རོ་ཞེས་བྱ་བའི་དོན་ཏོ། །དོན་གྱིས་གོ་བ་ཡང་མ་ཡིན་ཏེ། མཐོང་བ་ཙམ་ཡོད་པས་གཞན་དུ་ཡང་འཐད་པའི་ཕྱིར་རོ་ཞེས་བསྟན་པ་ནི། 
[89a.5]དམིགས་པ་ལ་ཞེས་བྱ་བའོ། །དེ་ལྟ་ན་ཡང་གཅིག་ཉིད་དེ་དམིགས་པ་ཁོ་ན་ཡིན་ཏེ། གཞན་དུ་ན་འདི་ཉིད་འཛིན་པར་མི་འགྱུར་རོ་སྙམ་དུ་སེམས་པ་ལ་དེ་ཡང་ཞེས་བྱ་བ་སྟེ་མཐོང་བའི་གཅིག་པ་ཉིད་དོ། །དེ་ནི་སྐད་ཅིག་རེ་རེ་ཞིག་གཞན་ཡིན་པས་འཛིན་པའི་ཡུལ་མ་ཡིན་ཏེ། འདི་
[89a.6]ཐམས་ཅད་ལ་རྗེས་སུ་མཐུན་པ་ཡིན་ནོ་ཞེས་བསྟན་པ་ནི། རེ་རེ་ནི་ཞེས་བྱ་བའོ། །སོ་སོ་སོ་སོར་རིག་པ་མེད་པའི་ཕྱིར་ནི་འཛིན་པའི་བྱ་བ་སྟེ། ངེས་པའི་ཡུལ་མེད་པའི་ཕྱིར་རོ་ཞེས་བྱ་བའི་དོན་ཏོ། །ཐམས་ཅད་ལས་ལོག་པའི་ངོ་བོ་འཛིན་བྱེད་དུ་མཐོང་བ་ནི་རང་གི་སྣང་བའི་རྟོག་པས་བླངས་པའི་
[89a.7]ངོ་བོའི་དབྱེ་བ་ནི་སྣང་བཞིན་པའི་དངོས་པོ་དང་འབྲེལ་པར་རུང་བ་ཉིད་ཀྱི་ཕྱིར་འཛིན་པར་འགྱུར་རོ་སྙམ་དུ་སེམས་པ་ལ་བརྟགས་པའི་རང་བཞིན་ཐ་དད་པ་ཞེས་བྱ་བ་སྟེ་བརྟགས་པ་ལ་རུང་བ་ཉིད་དོ། །རྟོགས་པ་མེད་པའི་ཞེས་བྱ་བ་ནི་དེ་རྣམས་སུ་མཐོང་དུ་རུང་བ་ཉིད་ལ་ཁྱབ་པར་བྱེད་པ་འགལ་བ་ནི་
[89b]
[89b.1]རྟོག་པ་མེད་པ་ཡིན་ནོ་ཞེས་བྱ་བའི་དོན་ཏོ། །བརྟགས་པའི་ངོ་བོ་རྣམས་ཀྱིས་འདྲེས་པའི་ངོ་བོ་མངོན་སུམ་གྱིས་མཐོང་བ་ནི་དཔྱོད་པ་དང་བྲལ་བ་ཡང་མནའ་བསྐྱལ་བས་རྟོགས་པར་བྱ་བ་ཡིན་ནོ། །ཁྲ་བོ་ནི་དེ་ལྟ་བུའི་སྣང་བས་ཁྱབ་པ་ཡིན་ལ། ཁྲ་བོ་མ་ཡིན་པའི་སྣང་བའི་ཡུལ་མ་ཡིན་ཏེ། ཁྱབ་
[89b.2]པར་བྱེད་པ་དང་འགལ་བའི་ཕྱིར་རོ་ཞེས་བསྟན་པ་ནི་སྣ་ཚོགས་མིན་ཞེས་བྱ་བའོ། །མཐོང་བ་ནི་དོན་ཉེ་བ་ཁོ་ན་ལས་འབྱུང་ན་རེས་འགའ་བ་ཡིན་ལ། རྟོག་པ་ལས་བྱུང་བའི་བརྟགས་པ་ནི་རྟོག་པ་ལས་བྱུང་བའི་ཕྱིར་རེས་འགའ་བ་མ་ཡིན་ལ་ཁྱབ་པར་བྱེད་པ་དང་འགལ་བ་ཅན་ངེས་ཡུལ་
[89b.3]ཅན་དུ་བྱེད་པ་མ་ཡིན་ཞིང་། ཉམས་སུ་མྱོང་བ་ལ་ཡང་འབྱུང་བ་སྟེ། དེ་ལས་གཞན་པ་ལས་དབང་པོ་ལས་སྐྱེས་པ་མ་ཡིན་པ་ཉིད་དུ་ཁྱད་པར་མེད་དོ། །དེ་དབང་པོ་རྣམས་ཀྱི་ཡང་ཉམས་སུ་མྱོང་བའི་དོན་ཉིད་ཀྱིས་གཞན་དུ་གྲུབ་པའི་ཕྱིར་རོ་ཞེས་བསྟན་པ་ནི། རེས་འགའ་བའི་ཞེས་བྱ་
[89b.4]བའོ། །སྔ་མས་ནི་རྟོག་པ་དང་རྟོག་པ་མེད་པ་དག་གི་ངོ་བོའི་དབྱེ་བ་དང་། བར་མས་ནི་ཡུལ་གྱི་དབྱེ་བ་དང་། ཐ་མས་ནི་རྒྱུའི་དབྱེ་བ་བསྟན་པ་ཡིན་ནོ། །རྣམ་པ་ཐ་དད་པས་ཞེས་བྱ་བ་ནི་རང་གི་རྣམ་པའི་ཡུལ་གྱི་རྣམ་པ་ཐ་དད་པས་སོ། །བརྐྱང་པའི་སྔོན་པོ་དམིགས་ན་ཆ་བཞིན་
[89b.5]དུ་ཆ་མེད་པ་ཡང་མཐོང་བའི་ཡུལ་མ་ཡིན་ནམ། གང་གི་ཕྱིར་སྐྲ་ཤད་རྣམས་ཉེ་བ་བཞིན་དུ། ཐག་རིང་བ་ལ་ཡང་སྣང་བའི་ཡུལ་མ་ཡིན་ནོ་སྙམ་དུ་སེམས་པ་ནི། གལ་ཏེ་དཀར་སོགས་ཡོད་གྱུར་ཀྱང་། །ཞེས་བྱ་བའོ། །གཅིག་པོ་དེ་ནི་ཕྱི་རོལ་མ་ཡིན་ཏེ་དབྱེ་བར་མི་ནུས་པའི་ཕྱིར་དང་། 
[89b.6]ཤེས་པ་གཅིག་ནི་ནང་དུ་འདུས་པའི་ཕྱིར་རོ། །ཕྱི་རོལ་ནི་དབྱེ་བར་ནུས་པ་ཉིད་ཀྱི་ཆ་ཤས་ཅན་ཡིན་པའི་ཕྱིར་རོ། །ཕྱི་རོལ་དེ་གཅིག་ཏུ་ཁས་བླངས་ཀྱང་མཐོང་བའི་ཡུལ་ཡིན་གྱི་རྣམ་པར་རྟོག་པའི་མ་ཡིན་ཏེ། དེའི་ངོ་བོ་ལ་རེག་པ་མ་རྟོགས་པའི་ཕྱིར་རོ་ཞེས་བྱ་བའི་དོན་ཏོ། །བློ་
[89b.7]རྣམས་དོན་གཅིག་ཉིད་ཡིན་ཞེས་བྱ་བ་ནི་རྟོག་པ་དང་རྟོག་པ་མེད་པ་དག་གི་ཡུལ་གཅིག་ཡིན་པ་ལའོ། །འདིས་ནི་སྒྲ་དང་དབང་པོའི་རྗེས་སུ་དཔག་པ་ལས་རང་གི་ནུས་པ་རྗེས་སུ་འབྲང་བ་གང་དག་གིས་རེས་འགའ་འགའ་ཞིག་ཁོ་ནར་དངོས་པོའི་ཆ་གཅིག་རྟོགས་པ་ཡིན་ནོ་ཞེས་བྱ་བ་དེ་ཡང་
[90a]
[90a.1]བསལ་བ་ཡིན་ནོ། །སྒྲ་དང་རྗེས་སུ་དཔག་པ་ལ་སོགས་པས་ཀྱང་དངོས་པོའི་ཆ་ཉིད་རྟོགས་པ་མ་ཡིན་ཏེ་ཐ་དད་པའི་ཕྱིར་རོ། །ཐ་མི་དད་ན་ཡང་སྒྲ་ལས་བཞིན་དུ་དབང་པོས་ཀྱང་རྟོགས་པར་འགྱུར་ཏེ་དངོས་པོ་ཉིད་བཞིན་དུ་རུང་བ་ཉིད་ཡིན་པའི་ཕྱིར་རོ་ཞེས་བྱ་བའི་དོན་
[90a.2]ཏོ། །འོན་ཏེ་དངོས་པོ་གཅིག་ཉིད་ཚོགས་པའི་དབྱེ་བ་དེ་དང་དེས་དེ་ལྟ་དེ་ལྟར་རྟོགས་པ་ཡིན་ཏེ། ཐག་རིང་བ་དང་ཅིག་ཤོས་ལ་སོགས་པ་བཞིན་དུའོ། །སྔོན་པོ་ལ་སོགས་པའི་ཚད་མའི་དབྱེ་བ་ཚོགས་པའི་དབྱེ་བ་ཉིད་ཀྱིས་ཡིན་གྱི་ཡུལ་གྱི་དབྱེ་བས་ནི་མ་ཡིན་ནོ་སྙམ་དུ་སེམས་པ་ལ། བློ་རྣམས་དོན་གཅིག་
[90a.3]ཡིན་ཡང་ཞེས་བྱ་བའོ། །རྟེན་སྣ་ཚོགས་པ་ཞེས་བྱ་བ་ནི་ཚོགས་པའི་དབྱེ་བའོ། །དེར་འགྱུར་བ་ན་ཞེས་བྱ་བ་རྟོགས་པའི་ངོ་བོའི་དབྱེ་བའོ། །གཟུང་བྱའི་ངོ་བོ་ཐ་མི་དད་པ་ཡིན་ན། རྟེན་ཐ་དད་པ་ནི་མིག་དང་རྣ་བ་བཞིན་དུ་རྟོགས་པའི་ངོ་བོར་ཐ་དད་པར་བྱེད་པ་མ་ཡིན་པར་བསྟན་པ་ནི། 
[90a.4]རྣ་བ་ལ་སོགས་སེམས་ཞེས་བྱ་བའོ། །ཐ་དད་དོན་ཅན་ནི་ཁྱད་པར་གྱི་དོན་གཅིག་ཉིད་ཀྱིས་ཏེ་ཐ་མི་དད་པའི་ངོ་བོ་རྣམས་སོ་སོར་སྣང་བའི་རང་བཞིན་གཅིག་པར་གྲགས་པ་ཡོད་པ་རྣམས་འཐོབ་པར་མི་འགྱུར་གྱི་སྒྲ་ལ་སོགས་པ་བཞིན་དུ་ཐ་མི་དད་པའི་ངོ་བོ་འཐོབ་པར་འགྱུར་རོ་ཞེས་བྱ་བའི་
[90a.5]དོན་ཏོ། །རྟེན་ཐ་དད་པ་ལས་འབྲས་བུ་རྣམས་ཉིད་སྣ་ཚོགས་པའི་ངོ་བོ་ཅན་དོན་སྣ་ཚོགས་པར་འགྱུར་རོ་ཞེས་བྱ་བའི་དོན་བཤད་པ་ནི། གལ་ཏེ་རྟེན་ཐ་དད་པས་ཞེས་བྱ་བའོ། །རྟེན་རྣམས་ཀྱི་རྣམ་པ་ལྔའི་དབྱེ་བས་ངོ་བོའི་དབྱེ་བ་ལྔ་ཉིད་ཡིན་གྱི་གཞན་སྔོན་པོ་དང་སེར་པོ་ལ་སོགས་པ་
[90a.6]མ་ཡིན་པར་བསྟན་པ་ནི། སེར་པོ་ལ་སོགས་པར་ཞེས་བྱ་བའོ། །འོན་ཏེ་སྒྲ་རྣམས་ཉིད་སྔོན་པོ་དང་སེར་པོ་ལ་སོགས་པའི་ངོ་བོ་རྣམས་ཀྱི་དབྱེ་བ་དག་ནི་དེའི་དབྱེ་བ་ཡིན་པ་དེས་ན་སྐྱོན་འདི་མེད་དོ་སྙམ་དུ་སེམས་པ་ལ། ནུས་པའི་ཁྱད་པར་ཞེས་བྱ་བའོ། །རྣམ་པ་གཞན་དུ་ཞེས་
[90a.7]བཤད་པ་ནི། ཐ་དད་པར་རམ་ཞེས་བྱ་བ་སྟེ། གསལ་བ་ཐ་དད་པར་རོ། །གཞན་ཡང་རུང་བ་ཞེས་བྱ་བ་ནི་ཐ་མི་དད་པར་ཡང་ངོ་། །སྤྱིའི་སྒོ་ནས་ལན་བཏབ་པ་ནི། རྣམ་པ་གཞན་དུ་རྟོགས་པ་ནས་ཞེས་བྱ་བ་སྟེ། དབང་པོར་རྟོགས་པ་ལས་སོ། །འདིའི་ཞེས་བྱ་བ་ནི་སྒྲའི་
[90b]
[90b.1]རྟོགས་བྱའི་འོ། །དོན་དམ་པ་ཉིད་ཅེས་བྱ་བ་ནི་ཁ་ཆུ་ལ་སོགས་པའོ། །དེ་ཉིད་ཅེས་བྱ་བ་ནི་ཁ་ཆུས་བསྒྲུབ་པར་བྱ་བ་ལའོ། །དོན་གཅིག་ཡིན་ན་ཞེས་བྱ་བ་ནི་གཟུང་བ་གཅིག་ཉིད་ཡིན་ནའོ། །ཡུལ་སོ་སོར་ངེས་པ་ཡིན་ན། རྒྱུ་ཤེས་པའི་རྟེན་ཡིན་གྱི་རྣམ་པ་ཐ་དད་པ་ཡིན་ན་
[90b.2]མ་ཡིན་པར་བསྟན་པ་ནི། །སེམས་ཀྱི་རྟེན་ནི་གཞན་དང་གཞན། །ཞེས་བྱ་བ་སྟེ། གཞན་དང་གཞན་ནི་རྟེན་ཏེ་མིག་གཅིག་ཡིན་ཡང་རྣམ་ཤེས་ནི་སྔོན་པོ་དང་ལྗང་གུ་ལ་སོགས་པའི་ཡུལ་གྱི་དབྱེ་བའི་རྗེས་སུ་འབྲང་བ་ཅན་རྣམ་པ་སྣ་ཚོགས་པ་ཡིན་གྱི། རྟེན་གཅིག་ཉིད་ཀྱིས་རྣམ་པ་
[90b.3]གཅིག་ཉིད་མ་ཡིན་ནོ་ཞེས་བྱ་བའི་དོན་ཏོ། །དོན་ནི་མ་ཡིན་ནོ་ཞེས་བྱ་བ་ནི་ཡུལ་གྱི་རྣམ་པའིའོ། །སྒྲ་དང་དབང་པོ་ལ་སོགས་པ་རྟེན་ཐ་དད་པ་ཡིན་ཡང་དོན་ཐ་དད་པར་འདོད་པ་མ་ཡིན་པར་བསྟན་པ་ནི། དོན་ནི་སྔོན་པོ་ལ་སོགས་པ་ཞེས་བྱ་བའོ། །ཤེས་པ་དེ་ལ་ཞེས་བྱ་བ་ནི་
[90b.4]སྒྲ་དང་དབང་པོ་ལ་སོགས་པའི་བསྐྱེད་བྱའོ། །དེའི་ཕྱིར་དེའི་སྣང་བ་ཡང་ངོ་བོ་གཅིག་ཏུ་འགྱུར་རོ་ཞེས་བསྟན་པ་ནི། རང་བཞིན་གཅིག་ཉིད་ཅེས་བྱ་བའོ། །དབང་པོའི་ཡུལ་གྱི་ངོ་བོ་མེད་པ་ཉིད་སྒྲ་ལས་བྱུང་བ་ལ་སྣང་བར་མི་རིགས་པ་མ་ཡིན་ནམ། སྒྲ་དང་དབང་པོ་དག་ཡུལ་
[90b.5]གཅིག་པ་ཉིད་དུ་ཁས་བླངས་པའི་ཕྱིར་རོ་ཞེས་བསྟན་པ་ནི་མེད་པ་ནི་སྣང་བ་མ་ཡིན་ནོ་ཞེས་བྱ་བའོ། །འབྲེལ་པ་ཞེས་བྱ་བ་ནི་འཐད་པའོ། །དེའི་ཞེས་བྱ་བ་ནི་དབང་པོའི་ཡུལ་གྱིའོ། །དེའི་ནི་སྒྲའི་འབྲེལ་པ་ཅན་གྱི་སྒྲ་ལས་བྱུང་བའིའོ། །སྒྲ་ཡང་མིག་ལས་བྱུང་བའིའོ། །མིག་ཀྱང་
[90b.6]ཡུལ་ཐ་དད་པ་ལ་དེ་དང་གཅིག་ཉིད་དུ་འགལ་བར་བསྟན་པ་ནི། གཅིག་ཉིད་འགལ་བ་ཞེས་བྱ་བ་སྟེ་ཤུགས་ཀྱི་ཡུལ་གྱིའོ། །ཉམས་པར་འགྱུར་རོ་ཞེས་བྱ་བ་ནི་རྟེན་དང་ཡུལ་དག་ཐ་དད་པར་ཁས་བླངས་པའི་ཕྱིར་རོ་ཞེས་བྱ་བའི་དོན་ཏོ། །དེའི་ཕྱིར་རང་གི་ངོ་བོ་ཞེས་བྱ་བ་ནི། 
[90b.7]སྒྲ་ལས་འབྱུང་བ་ལ་མེད་དོ་ཞེས་བྱ་བའི་དོན་ཏོ། །འོན་ཏེ་སྒྲ་ལས་བྱུང་བ་ལ་ཡང་དོན་གཅིག་རང་གི་ཁོ་ནས་སྒྲའི་རྟེན་གྱི་ངོ་བོར་སྣང་བ་ཡིན་གྱི་དབང་པོའི་རྟེན་གྱི་ངོ་བོར་ནི་མ་ཡིན་ནོ་སྙམ་དུ་སེམས་པ་ནི། འོན་ཏེ་སྒྲས་རྟེན་ཡིན་པའི་ཕྱིར་རོ་ཞེས་བྱ་བ་སྟེ། དམིགས་པ་ཡིན་པའི་ཕྱིར་
[91a]
[91a.1]རོ། །རྣ་བས་རྟོགས་པའི་སྒྲ་ནི་དོན་རྟོགས་པར་བྱེད་པ་ན། རང་ཉིད་ནི་དེ་ལས་སྡང་བར་བྱེད་པ་མ་ཡིན་པར་བསྟན་པ་ནི། རྟོགས་པའི་ཞེས་བྱ་བ་སྟེ་རང་གི་ཞེས་བྱ་བ་ནི་ངོ་བོ་གཞན་འདིས་བླངས་པ་མ་ཡིན་ནོ་ཞེས་བྱ་བའི་དོན་ཏོ། །འདི་ནི་ཞེས་བྱ་བ་
[91a.2]ནི་སྒྲ་སྟེ། རྣ་བས་རྟོགས་པའོ། །ལན་ནི་དེ་ལྟ་ན་ནི་ཞེས་བྱ་བའོ། །མ་རྟོགས་པའི་ཕྱིར་ཞེས་བྱ་བ་ནི་སྒྲ་བཞིན་ནོ། །གཞན་ལས་ཞེས་བྱ་བ་ནི་རང་གི་ངོ་བོ་མ་ཡིན་པའི་སྣང་བའི་སྒྲ་ལས་སོ། །དེ་ལས་ཞེས་བྱ་བ་ནི་མི་གསལ་བའི་རྣམ་པ་ལས་ཡིན་གྱི་དོན་དམ་པ་ནི་
[91a.3]མ་ཡིན་ཏེ། རྟོག་པ་ཉིད་ཀྱི་དབང་པོའི་ཡུལ་སྣང་བ་མ་ཡིན་པའི་ཕྱིར་རོ། །འདི་ཉིད་གསལ་བར་བྱེད་པ་ནི་མ་རྟོགས་ཀྱང་ཞེས་བྱ་བའོ། །རྟེན་སྣ་ཚོགས་ཉིད་ཡིན་ཡང་ཞེས་བྱ་བ་ནི་སྒྲ་དང་དབང་པོ་དང་རྟགས་ལ་སོགས་པའི་རྟེན་ཉིད་ཡིན་ན་ཡང་ངོ་། །འགའ་ཞིག་ཅེས་བྱ་བ་ནི་མི་གསལ་
[91a.4]བའོ། །གཞན་གྱིས་ཀྱང་ཞེས་བྱ་བ་ནི་དབང་པོ་ལས་སྐྱེས་པའོ། །རྗེས་སུ་ཞུགས་ཞེས་བྱ་བ་ནི་ཐ་མི་དད་པའོ། །དེ་འདི་ལྟར་སྒྲ་ལས་བྱུང་བ་ནི་སྣང་དུ་རུང་བའི་དབང་པོའི་ཡུལ་ལ་རྟོག་པ་མེད་པར་ནི་སྟེ། འཛིན་པའི་བྱེད་པ་མེད་པས་འཇུག་པའི་ཕྱིར་འདས་མ་ཐག་ཏུ་བསྟན་པའི་
[91a.5]གཏན་ཚིགས་མཐོང་བ་ལས་ཏེ། འཛིན་པའི་བྱེད་པ་པོ་ལས་བ་ལང་བ་ལང་ངོ་ཤེས་པ་ནི་བ་ལང་ལ་སོགས་པ་རྣམས་ཀྱི་བ་ལང་ཉིད་ལ་སོགས་པའི་རྟེན་ཉིད་ཀྱིས་ཁྲ་མོ་ལ་སོགས་པའི་ངོ་ཤེས་པ་བཟློག་པ་ཡིན་ཞེས་བྱ་བ་ནི་མཐོང་བ་ལ་སོགས་པའི་ཚིགས་སུ་བཅད་པའི་དོན་ཏོ། །ཞེན་པས་ནི་
[91a.6]བཟློག་པ་མ་བྱས་པ་ཁོ་ནའོ། །མཐོང་བ་རྟོགས་པ་ཡིན་ན་ཞེས་བྱ་བ་ནི་སྣང་བ་འཛིན་པ་ཉིད་ཡིན་ནའོ། །རྟོགས་པ་མེད་པའི་ངོ་ཤེས་པ་ནི་མཐོང་བ་ཁོ་ན་ལས་བྱུང་བ་མ་ཡིན་ནམ། གང་གི་ཕྱིར་སྣང་བཞིན་པ་ལས་སྔ་མ་ཉིད་ནི་མི་སྣང་བ་མ་ཡིན་ཏེ། བརྡ་ཇི་ལྟ་བར་འདིའི་སྒྲ་དྲན་པར་
[91a.7]བྱེད་པའམ། མཚམས་སྦྱོར་བར་བྱེད་པ་མ་ཡིན་ཏེ། ཇི་སྐད་དུ། གང་ཞིག་ཡོད་པ་གང་མཐོང་བ། །དེ་མཐོང་བ་དེའི་སྒྲ་དྲན་པར། །ཞེས་གསུངས་པ་རིག་པ་རིགས་པ་མ་ཡིན་སྙམ་དུ་སེམས་པ་ལ། བ་ལང་ལ་སོགས་མཐོང་བ་ལ། །ཞེས་བྱ་བ་སྟེ། རྣམ་པར་རྟོག་པའི་སྔར་
[91b]
[91b.1]མཐོང་བ་ངོ་ཤེས་པ་མཐོང་བའི་ཕྱིར་མཐོང་བ་ནི་སྣང་དུ་རུང་བའི་སྔ་མ་ཉིད་མཐོང་བའོ་ཞེས་རྗེས་སུ་དཔག་པ་ཡིན་ལ། དྲན་པ་དང་རྣམ་པར་རྟོག་པ་དག་དྲན་པ་མཐོང་བ་ཙམ་གྱིས་མ་གྲུབ་པ་མ་ཡིན་ནོ། །མཐོང་བའི་བྱེད་པ་རྗེས་སུ་དཔག་པར་བྱ་བ་ནི་མ་ཡིན་ནོ། །
[91b.2]ལ་ལར་མ་ངེས་པ་ནི་ངེས་པར་བྱ་བ་སྣང་བ་སྟེ། སྔར་གྱི་དངོས་པོའི་བྱེད་པ་དེ་ལྟ་བུ་མ་ཡིན་ཞེས་བྱ་བའི་དོན་ཏོ། །བ་ལང་ལ་སོགས་པ་མཐོང་བ་ཙམ་ཞེས་བྱ་བ་ལ་ཁྲ་བོ་ལ་སོགས་པ་ལའོ། །རྗེས་སུ་འགྲོ་ལས་རྗེས་དཔོག་གང་། །ཞེས་བྱ་བ་ནི་རིགས་ལ་སོགས་པའི་སྟེ་སྔར་གྱི་
[91b.3]དངོས་པོའི་གནས་སྐབས་ཀྱིས་མཐོང་བའི་ཡུལ་ཡིན་ནོ། །དངོས་པོ་ལ་རེག་པ་ཞེས་བྱ་བ་ནི་ཀུན་དུ་རེག་པའོ། །འཛིན་པ་ནི་བརྗོད་པ་དང་རྟོག་པ་དག་གིས་ཞེས་བྱ་བ་དང་སྦྱར་རོ། །མངོན་པའི་ང་རྒྱལ་ཙམ་ཉིད་དེ་ཞེས་བྱ་བ་ནི་དེ་ལྟ་བུའི་ཐོག་མ་མེད་པའི་བག་ཆགས་ལས་བྱུང་
[91b.4]བའོ། །མཐོང་བ་ཇི་ལྟ་བ་བཞིན་དུ་ཞེས་བྱ་བ་ནི་བག་ཆགས་སྐྱེད་པར་བྱེད་པའི་རྣམ་པར་རྟོག་པ་མཐོང་བའོ། །བརྗོད་དང་རྣམ་རྟོག་དག་ཅེས་བྱ་བ་ནི་རྗེས་སུ་འགྲོ་བ་ཙམ་བྱས་པའི་འབྲེལ་པས་བྱེད་པ་པོའི་དྲུག་པ་ཡིན་ལ། དེ་བྱེད་པ་པོའི་རྗེས་སུ་འགྲོ་བ་ནི་རིགས་ལ་སོགས་པ་འཛིན་པ་ཡིན་
[91b.5]ཏེ། སྣང་དུ་རུང་བའི་བ་ལང་ལ་སོགས་པ་ལ་དེ་བྱེད་པ་པོ་དང་འབྲེལ་པ་ཅན་གྱི་ངོ་བོ་འཛིན་པ་སུན་ཕྱུང་བ་ཡིན་ནོ། །འགྲེལ་པར་བྱེད་པ་པོའི་བཤད་པ་ནི་མཐོང་བ་རྟོགས་པ་མེད་པར་ནི་ཞེས་བྱ་བ་འདིས་བསྟན་པ་ཁོ་ན་ཡིན་པར་ཤེས་པར་བྱའོ། །གཞན་དག་ན་རེ་སྣང་
[91b.6]དུ་རུང་བའི་ཁྲ་བོ་ལ་སོགས་པ་ལ་བ་ལང་བ་ལར་ཞེས་བརྗོད་པ་དང་། རྣམ་པར་རྟོག་པ་དག་གིས་ལྡན་པའི་ངོ་བོ་མ་གཏོགས་པར་མི་འགྱུར་ཞེས་རྗེས་སུ་དཔག་པ་སུན་ཕྱུང་བ་ཡིན་ནོ་ཞེས་ཟེར་རོ། །གལ་ཏེ་འདྲ་བ་མཐོང་བ་ལས་དེའི་རྗོད་བྱེད་དྲན་པ་ཡིན་ན་དེ་དང་འདྲ་བ་ཡིན་
[91b.7]ནོ་ཞེས་བྱ་བར་འགྱུར་གྱི་དེ་ཉིད་ཡིན་ནོ་ཞེས་བྱ་བར་ཇི་ལྟར་འགྱུར། སྔ་མ་དང་ཕྱི་མ་མཐོང་བའི་ཡུལ་མ་ཡིན་པའི་སྔ་མ་དང་ཕྱི་མ་གཅིག་པ་ཉིད་དུ་ཞན་པ་ལས་སོ། །སྔ་མའི་དོན་ཤེས་པ་ཚད་མ་ཡིན་ནོ་སྙམ་དུ་སེམས་པ་ལ། མཐོང་བ་ཐ་དད་ཉིད་ཡིན་ན། །ཞེས་བྱ་
[92a]
[92a.1]བ་སྟེ། མཐོང་བ་ཐ་དད་རྣམས་ཏེ། ཡུལ་ཐ་དད་པ་ཅན་རྣམས་ཡུལ་ལ་གོམས་པའི་བག་ཆགས་ཀྱི་སྙིང་པོ་ཅན་རང་གི་ཡུལ་གྱི་ཁྱད་པར་ངེས་པར་བྱེད་ཅིང་། དྲན་པའི་ཡུལ་ཅན་རྣམས་ཀྱང་དེ་ལྟར་མ་ངེས་པ་རྣམས་ནི་དེ་ཉིད་འདི་ཡིན་ནོ། །ངེས་པ་སྐྱེས་
[92a.2]པའི་དོན་ཏོ། །རྩོད་པའི་རྙོག་ལས་རྒྱལ་བ་ཅན། །དྲན་པ་གསལ་བོ་ཐོབ་པ་དང་། །དམ་པའི་ལམ་བདག་ཉིད་དུ་གྱུར། །སྲིད་པའི་རྒྱ་མཚོའི་ཕ་རོལ་འགྲོ། །འདི་ལྟར་ཡང་གཟུགས་ནི་མངོན་སུམ་གཉིས་པོ་དག་གིས་འཛིན་པ་ཡིན་ཏེ། དབང་པོའི་ཤེས་པ་དང་
[92a.3]དེས་དྲངས་པའི་ཡིད་ཀྱི་རྣམ་ཤེས་ཀྱིས་ཀྱང་ངོ་ཞེས་གསུངས་ཤིང་། སྔོན་གྱི་སློབ་དཔོན་རྣམས་ཀྱིས་ཀྱང་ཡིད་ཀྱིའང་ཞེས་བྱ་བ་ལ་སོགས་པ་བཤད་པ་དེ་ནི་འཐད་པ་ཡིན་པའི་ཕྱིར་དྲི་བ་སྔོན་དུ་འགྲོ་བ་ནི་སྔར་མྱོང་བ་ནི་འཛིན་པར་ན་ཞེས་བྱ་བ་ནི། སྔ་མའི་དབང་པོའི་རྣམ་ཤེས་ཀྱི་སྐད་ཅིག་
[92a.4]སྔ་མས་བཟུང་བ་ཉིད་ནི་དབང་པོའི་ཤེས་པའི་སྐད་ཅིག་མ་གཉིས་པ་བཞིན་དུའམ། དབང་པོའི་རྣམ་ཤེས་ཀྱི་དུས་ཉིད་དུ་དེའི་ཡུལ་འཛིན་པ་ནི་དེ་བསྒྲུབ་པར་བྱ་བའི་དོན་བྱེད་པ་ལ་ཡོད་པ་མ་ཡིན་ན་དེ་ཉིད་ཀྱིས་ནུས་པའི་ཕྱིར་གཉིས་པ་ལ་སོགས་པ་བཞིན་དུའམ། རྣམ་པར་རྟོག་པ་བཞིན་དུ་
[92a.5]ཡིན་པ་དེ་དང་གྲུབ་པ་གཅིག་པ་མ་ཡིན་པ་ནི་ཚད་མ་ཡིན་ནོ། །སྔར་མྱོང་བ་ཞེས་བྱ་བ་ནི་དུས་མཚུངས་པར་འདོད་པའི་བསམས་པས་ཡིན་གྱི་བསྐྱེད་པའི་བསམས་པས་ནི་མ་ཡིན་ཏེ། འབྲེལ་པ་ནི་སྐྱེད་པའི་བསམ་པ་ཁོ་ན་ཡིན་ཏེ། དེ་བསྟན་པ་ནི་སྔར་མྱོང་བ་དྲན་པ་ཞེས་བྱ་བའོ། །དབང་
[92a.6]པོའི་བྱེད་པ་འདས་ན་ཡིད་ཀྱིས་ནི་ཕྱི་རོལ་གྱི་ཉེ་བ་སྟོན་པར་མི་བྱེད་དེ་ལོང་བ་ལ་སོགས་པ་མེད་པར་ཐལ་བར་འགྱུར་རོ་ཞེས་བསྟན་པ་ནི། མ་མཐོང་འཛིན་ན་ཞེས་བྱ་བ་སྟེ་དབང་པོའི་ཡུལ་མ་ཡིན་པ་འཛིན་ནའོ། །ཡིད་ཀྱི་ནི་ཡིད་ཁོ་ནའོ། །གཞན་གྱི་ཞེས་བྱ་བ་ནི་ལོང་བ་མ་ཡིན་པའིའོ། །
[92a.7]སྔ་མའི་དབང་པོའི་ཤེས་པའི་དུས་སུ་ཡིད་ཀྱི་ནི་མ་ཡིན་ཏེ། དོན་མེད་པའི་ཕྱིར་ལ་གཉིས་པ་ལ་ཡང་མ་ཡིན་ཏེ། དབང་པོའི་རྣམ་ཤེས་ཀྱི་སྐད་ཅིག་བཞིན་དུ་སྐད་ཅིག་ཕྱི་མའི་ཡུལ་ལ་དབང་པོའི་བྱ་བ་ཡོད་ན་དོན་མེད་པའི་ཕྱིར་རོ། །མེད་ན་ཡང་ལོང་བ་ལ་སོགས་པ་མེད་པར་ཐལ་བར་
[92b]
[92b.1]འགྱུར་རོ། །འོན་ཀྱང་སྔ་མའི་དབང་པོའི་ཤེས་པའི་སྐད་ཅིག་མའི་ཡུལ་ཉིད་ད་ལྟར་མཐོང་བར་བྱེད་པ་ཡིན་གྱི། ད་ལྟར་ཡང་དེ་ཉིད་མཐོང་བར་བྱེད་པ་ནི་མ་ཡིན་ནོ་ཞེས་བསྟན་པ་ནི། སྐད་ཅིག་མའི་ཕྱིར་འདས་པའི་ཞེས་བྱ་བ་སྟེ། ཤེས་པ་བཞིན་དུ་དེའི་ཡུལ་ཡང་འདས་
[92b.2]པ་ནི་མཐོང་བར་མི་ནུས་པ་ཉིད་དོ་ཞེས་བྱ་བའི་དོན་ཏོ། །འོན་ཏེ་སྐད་ཅིག་མ་མ་ཡིན་པའི་ཕྱོགས་ལ་མཐོང་བར་ནུས་པ་ཡིན་པ་དེ་ལྟ་ན་ཡང་ཡིད་ཀྱི་མངོན་སུམ་སྐད་ཅིག་པ་མ་ཡིན་ནོ་ཞེས་ཁྱད་པར་གྱི་མཚན་ཉིད་བརྗོད་བྱར་འགྱུར་བར་བསྟན་པ་ནི། སྐད་ཅིག་མིན་ན་ཞེས་བྱ་བའོ། །
[92b.3]མཐོང་བ་སྔ་མས་སྔ་མའི་དུས་བཟུང་བ་ཡིན་ལ་ད་ལྟར་བས་ནི་ད་ལྟར་བའོ་ཞེས་བྱ་བའི་ཕྱོགས་ལ་དྲན་པ་ཉིད་བཞིན་དུ་ཇི་ལྟར་ཚད་མ་མ་ཡིན་ཞེས་བསམ་དགོས་སོ། །ཉམས་སུ་མྱོང་བཞིན་པ་ནི་ཉམས་སུ་མྱོང་བ་ཉིད་ཀྱང་དྲན་པ་ཡིན་གྱི། ཉམས་སུ་མྱོང་བར་གྱུར་པ་ལ་ནི་དབང་པོ་
[92b.4]ལས་སྐྱེས་པ་སྔ་མ་ཉིད་ཀྱིས་ཐོབ་པའི་བར་དུ་འཇུག་པའི་ཡུལ་སྟོན་པ་ནི། དེ་ལས་ལྷག་པའི་བྱེད་པ་གཞན་མེད་པའི་ཕྱིར། ཡིད་ཀྱི་ནི་ཚད་མ་གཞན་མ་ཡིན་ནོ་ཞེས་བསྟན་པ་ནི། བྱ་བ་བསྒྲུབས་ཅན་ཞེས་བྱ་བ་སྟེ་འཇུག་པའི་ཡུལ་གྱི་ལས་གང་གིས་རྣམ་པར་གཅོད་པའི་བྱ་བ་
[92b.5]དབང་པོ་ལས་སྐྱེས་པ་བསྒྲུབས་པ་དེ་ལ་ཁྱད་པར་ནི་ལྷག་པའི་བྱེད་པ་པོའོ། །དབང་པོ་ཅན་ཞེས་བྱ་བ་ནི་ལན་ཡིན་ཏེ་གཞན་དག་ནི་ཞེས་བྱ་བ་ནི་ཡིད་ཀྱིའོ། །རང་བཞིན་ཡོངས་སུ་བཅད་པ་ཞེས་བྱ་བ་ནི་འཐོབ་པའི་བར་དུ་ངེས་པའོ། །རྟོགས་པའི་དོན་ལན་དུ་བསྟན་པ་ནི། སྔ་མ་གང་
[92b.6]ཡིན་དེ་ཉིད་དོ། །ཞེས་བྱ་བའོ། །རང་གི་ངོ་བོ་སྣང་བ་ཉིད་དོ་ཞེས་བྱ་བ་ནི་ལན་ཡིན་ནོ། །གཞན་ལ་ཡང་སྟེ་རྣམ་པར་གཅོད་པ་ལ་ཡང་ཞེས་བྱ་བ་ནི་རྒོལ་བའོ། །དེ་ལྟ་ན་ཞེས་བྱ་བ་ལ་སོགས་པ་ནི་ལན་ཡིན་ནོ། །རྟག་པ་ནི་སྐད་ཅིག་པ་མ་ཡིན་པའོ། །རྟག་ཏུ་ནི་ཐམས་ཅད་དུའོ། །
[92b.7]ཤེས་བྱ་བཞིན་དུ་རང་ཉིད་ཀྱིས་བརྗོད་པར་ཤེས་པའི་རྟག་པ་ཉིད་ཡིན་པར་བསྟན་པ་ནི་མ་ཡིན་ཏེ། །རྟག་པའི་ཕྱིར་ཞེས་བྱ་བའོ། །མངོན་སུམ་ལས་གཞན་པ་སྔར་མཐོང་བ་ངོ་ཤེས་པ་དེ་ཡང་ཚད་མ་མ་ཡིན་པར་བསྟན་པ་ནི་མ་ཡིན་ཏེ། ཡིད་ཆེས་པ་མེད་པའི་ཕྱིར་ཞེས་བྱ་བའོ། །མངོན་
[93a]
[93a.1]སུམ་གཞན་ཡང་སྔ་མ་ཉིད་བཞིན་དུ་རྟོག་པ་མ་ཡིན་པར་བསྟན་པ་ནི་མ་ཡིན་ཏེ། ཇི་ལྟར་གཞན་ཞེས་བྱ་བའོ། །ཕྱི་མ་དེ་ཕྱི་མའི་དུས་སུ་ཇི་ལྟར་དངོས་པོ་རིག་པ་དེ་བཞིན་དུ་སྔར་ཡང་ཡིན་ཏེ། དེའི་ངོ་བོ་ལ་ཁྱད་པར་མེད་པའི་ཕྱིར་རོ་ཞེས་བསྟན་པ་ནི། དངོས་
[93a.2]པོ་དེ་ལས་སྐྱེས་པའི་བློ་ཡང་ཞེས་བྱ་བའོ། །གང་གི་ཚེ་གཅིག་བྱུང་བ་དེ་ཉིད་ཀྱི་ཚེ་བློ་གཞན་ཡང་ཡོད་པ་ཡིན་ཏེ། ཡོད་པ་འཛིན་པ་ཉིད་ནི་གཞན་མེད་པའི་ཕྱིར་ཏེ་ཇི་ལྟར་གཅིག་པ་དེ་བཞིན་དུ་གཞན་ཡང་ཡིན་ནོ་ཞེས་བྱ་བའི་དོན་ཏོ། །ཡུལ་དང་དུས་ལ་སོགས་པ་ལ་ལྟོས་ནས་
[93a.3]ཅུང་ཟད་ཇི་ལྟར་ཡང་འཛིན་པ་ཡིན་ནོ་སྙམ་དུ་སེམས་པ་ལ་གཞན་གྱིས་ཞེས་བྱ་བ་སྟེ། ཡུལ་ལ་སོགས་པ་རྣམས་ཀྱིས་འབྲས་བུའི་རང་གི་ངོ་བོ་བསྡུས་པའི་རྟག་པ་ཤེས་པ་ཐམས་ཅད་ཀྱིས་ཀྱང་ཡོད་པ་ཇི་ལྟ་བ་ཁོ་ན་བཞིན་དུ་འཛིན་པ་ཡིན་ནོ་ཞེས་བྱ་བའི་དོན་ཏོ། །དེ་ལ་ལྟོས་པ་ཞེས་
[93a.4]བྱ་བ་ནི་ཡུལ་ལ་སོགས་པ་ལ་ལྟོས་པའོ། །དུས་གཅིག་ཏུ་ཞེས་བྱ་བ་ནི་ཤེས་པའི་བྱ་བའི་ཁྱད་པར་རོ། །དེ་འདི་ལྟར་ཡིད་ཀྱི་ཁས་བླངས་ནས་དེ་བསྟན་པ་ཡིན་ལ། ད་ནི་དེ་ཉིད་མེད་པར་བསྟན་པ་ནི། ཉམས་སུ་མྱོང་བའི་རྣམ་པ་ཞེས་བྱ་བའོ། །དྲན་པ་གཞན་དུ་མི་འཐད་པས་
[93a.5]ཡིད་ཀྱི་ཡོད་པར་གྱུར་པ་ཡིན་པར་རྟོགས་སོ་སྙམ་དུ་སེམས་པ་ནི། གལ་ཏེ་ཡིད་ཀྱི་མ་དམིགས་ན་ཞེས་བྱ་བའོ། །འདི་སྐད་དུ། །རྣ་བས་འཛིན་པའི་དུས་ན་ནི། །གལ་ཏེ་དེ་ཡིད་མི་འཛིན་ན། །འོན་པས་སྒྲ་ནི་དྲན་མི་འགྱུར། །དྲན་པ་ཐམས་ཅད་འབྱུང་མི་འགྱུར། །ཞེས་
[93a.6]གྲགས་པའོ། །དྲན་པར་མི་འགྱུར་ཏེ་ཞེས་བྱ་བ་ནི་ཡིད་ཀྱིས་སོ། །དེ་དག་ཀྱང་ཞེས་བྱ་བ་ནི་རྟོགས་པ་དང་བཅས་པ་དང་ཡིད་དག་གིའོ། །རྣམ་ཤེས་ཉིད་ནི་དབང་པོའི་རྣམ་ཤེས་དང་ཡིད་དག་ལ་ཡང་མཚུངས་པར་བསྟན་པ་ནི། ཤེས་པ་ཡིན་པའི་ཕྱིར་ཞེས་བྱ་བའོ། །གང་གི་
[93a.7]ཕྱིར་དབང་པོའི་རྣམ་ཤེས་ཀྱི་ཡུལ་ལམ་གཞན་ཡང་འཛིན་ན་ཡིད་ཀྱི་ནི་གཟུང་བ་ལ་འཛིན་པ་ཉིད་ཡིན་པ་དང་། ལོང་བ་ལ་སོགས་པ་མེད་པ་ཉིད་ཡིན་པ་དེའི་ཕྱིར། སེར་པོའི་རྣམ་པར་ཤེས་ཞེས་བྱ་བ་ལ་དེ་མ་ཐག་པས་ཏེ་བར་མེད་པའི་རྐྱེན་ཡིན་གྱི་དམིགས་པ་མ་ཡིན་ནོ། །
[93b]
[93b.1]དེས་ན་དབང་པོའི་ཤེས་པས་དམིགས་པ་ལས་བྱུང་བའི་རྣལ་འབྱོར་པའི་ཤེས་པ་བཀག་པ་ཡིན་ནོ། །དེ་ལས་བྱུང་བ་ཅན་ནི་དེ་ལས་བྱུང་བ་གང་གི་ཡིན་པ་དེའོ། །དེའི་ཕྱིར་འདིས་ལོང་བ་ལ་སོགས་པ་མེད་པ་གསལ་བ་ཡིན་ནོ། །གཞན་ཉིད་ནི་དབང་པོའི་ཤེས་པ་དང་དུས་མཚུངས། 
[93b.2]དེའི་ཡུལ་གྱི་སྐད་ཅིག་མས་བསྐྱེད་པའི་སྐད་ཅིག་མ་གཞན་ཡིན་ནོ། །འདིས་བ་ལང་འཛིན་པ་ཉིད་ཀྱང་གསལ་བ་ཡིན་ནོ། །ཇི་སྲིད་དབང་པོའི་བྱ་བ་ཡོད་པ་དེ་སྲིད་དུ་དབང་པོའི་ཤེས་པ་ཉིད་ཡིན་ནོ་ཞེས་ཟེར་བ་ལ། གལ་ཏེ་དབང་པོའི་རྣམ་པར་ཤེས་པ་ཞེས་བྱ་བའོ། །གཞན་ཞེས་བྱ་བ་ནི་
[93b.3]རྟོག་པ་མེད་པའོ། །དབང་པོའི་མཚན་ཉིད་དང་མི་མཐུན་པའི་དམིགས་པ་བསྟན་པ་ནི་འདིའི་ཞེས་སོགས་ཞེས་བྱ་བའོ། །ཤེས་པ་དེའི་རྒྱུ་མཚན་ཉིད་མི་མཐུན་པར་བསྟན་པ་ནི་གོམས་པ་ལས་བྱ་བའོ། །མངོན་སུམ་ཉིད་ཀྱི་རྒྱུ་མཚན་བསྟན་པ་ནི། མདུན་དུ་གནས་པ་ལ་ཞེས་བྱ་བའོ། །
[93b.4]དབང་པོའི་བྱེད་པ་ཡོད་ཀྱང་དེའི་འབྲས་བུ་དང་མཚན་ཉིད་མི་མཐུན་པ་ལ་གོམས་པའི་རྗེས་སུ་བྱེད་པའི་ཕྱིར་དེའི་བསྐྱེད་བྱ་ཉིད་ཡིན་པར་བསྟན་པ་ནི། མ་ཡིན་ཏེ་མིག་གི་ཤེས་པ་ནི་ཞེས་བྱ་བའོ། །མོས་པ་ཞེས་བྱ་བ་ནི་ཕྱི་རོལ་གྱི་འཛིན་པའོ། །དབང་པོའི་ཤེས་པ་ནི་འཇུག་པའི་
[93b.5]ཡུལ་མཐོང་བས་འཇུག་པར་བྱེད་ལ། ཕྱི་རོལ་གྱི་འཛིན་པ་ནི་ཞེན་པས་སོ་ཞེས་བསྟན་པ་ནི། འདི་ཞེས་བྱ་བས་ཞེས་བྱ་བའོ། །གང་གི་ཚེ་དབང་པོའི་ཤེས་པའི་འོག་ཏུ་ཡིད་ཀྱི་ཡིན་པ་དེའི་ཚེ། དབང་པོའི་ཤེས་པ་གཞན་ཡང་ཡིན་པའི་ཕྱིར་དུས་མཚུངས་པར་མངོན་པར་ཞེན་པ་དང་ཅིག་
[93b.6]ཤོས་རྣམ་པ་གཉི་ག་དམིགས་པ་མ་ཡིན་ནམ་སྙམ་དུ་སེམས་པ་ལ། འོ་ན་དུས་གཅིག་ཏུ་ཞེས་བྱ་བའོ། །རྣམ་པ་གཉིས་ཐ་དད་པ་ཡིན་ཡང་དུས་གཅིག་ཏུ་མངོན་པར་རློམ་པའི་ཡུལ་ཡིན་པར་བསྟན་པ་ནི། རབ་རིབ་ཅན་གཉིས་ཀྱིས་ཞེས་བྱ་བའོ། །དེའི་ཕྱིར་འདིས་དབང་པོ་
[93b.7]ལས་སྐྱེས་པ་ཡུལ་ཐོབ་པའི་བར་དུ་ནི་ཡིད་ཀྱི་ནུས་པ་ཉིད་ཀྱིས་ཡིན་ལ། དེའི་ཕྱིར་དབང་པོ་ལས་སྐྱེས་པ་གཉིས་པ་བཞིན་དུ་རྟོགས་པའི་དོན་ཅན་མ་ཡིན་ནོ་ཞེས་སྟོན་པར་འགྱུར་རོ། །གལ་ཏེ་གོམས་པའི་བསྐྱེད་བྱ་ཡིད་ཀྱི་མངོན་པར་ཞེན་པ་ཡིན་ལ། གོམས་པའི་བསྐྱེད་བྱ་བདེ་བ་ལ་
[94a]
[94a.1]སོགས་པ་ཡང་ཡིད་ཀྱི་བར་འགྱུར་ཏེ་གོམས་པ་ཡིད་ཡིན་པར་ཁས་བླངས་པའི་ཕྱིར་རོ་སྙམ་དུ་སེམས་པ་ནི་བདེ་བ་ལ་སོགས་པ་ཡང་ཞེས་བྱ་བའོ། །དབང་པོའི་རྣམ་ཤེས་ཀྱི་དེ་མ་ཐག་ལས་བྱུང་བའི་རྐྱེན་ལས་བྱུང་བ་ཅན་བཞིན་དུ་དེ་དག་ལ་ཡོད་པར་བསྟན་པ་
[94a.2]ནི། མདུན་ན་གནས་པའི་རྣམ་པ་འཛིན་པ་ཞེས་བྱ་བའོ། །དབང་པོ་ལས་བྱུང་བའི་ཞེས་བྱ་བ་ནི་དབང་པོ་ལས་སྐྱེས་པའོ། །རྩ་བ་དང་འགལ་བའི་བཤད་པ་གཞན་དུ་འགྱུར་རོ་ཞེས་བྱ་བའི་རིགས་པ་བསྟན་པ་ནི། བདེ་བ་ལ་སོགས་པའི་སྒྲས་ནི་ཞེས་བྱ་བ་སྟེ། བདེ་བ་དང་བདེ་བ་མ་ཡིན་
[94a.3]པའི་རྒྱུ་ཡིན་པའི་ཕྱིར་བདེ་བ་དང་བདེ་བ་མ་ཡིན་པ་ནི་ཚ་བ་དང་ཞིམ་པ་ལ་སོགས་པའི་ངོ་བོའོ། །དབང་པོ་ལས་བྱུང་བར་ཇི་ལྟར་སྨྲ་བ་ཡིན་ཞེ་ན་རྣམ་པར་མི་རྟོག་ཀྱང་སྣང་བ་ཞེས་བྱ་བའོ། །དེ་སྐད་བརྗོད་པ་ནི་དབང་པོ་ལས་བྱུང་བ་ཞེས་བྱ་བར་ཉེ་བར་བཏགས་པ་ཡིན་ནོ། །རྣམ་པ་གཞན་དུ་འཛིན་
[94a.4]ཅིང་ཞེས་བྱ་བ་ནི་སྣ་ཚོགས་ཀྱི་རྣམ་པ་ལ་འཛིན་པ་སྟེ་སྣ་ཚོགས་པ་ཉིད་ལ་གོམས་པའི་ཕྱིར་རོ། །དེ་ཉིད་དུ་ཞེས་བྱ་བ་ནི་སྣ་ཚོགས་པའི་རྣམ་པ་འཛིན་པ་ཉིད་ཀྱི་རྒྱུ་ལ་ཁྱད་པར་མེད་པར་བསྟན་པ་ནི། དབང་པོའི་ཤེས་པ་ལ་ཡང་ཞེས་བྱ་བའོ། །དེ་ལྟ་ན་འོ་ན་ཞེས་བྱ་བ་ནི་ཇི་ལྟར་གོམས་པའོ། །
[94a.5]སྣ་ཚོགས་པའི་ཤེས་པ་ཉིད་ཀྱིས་ཡིད་ཀྱི་བྱེད་པ་ཉིད་དུ་ཞེན་པར་རྟོགས་པ་ཡིན་ནོ་སྙམ་དུ་སེམས་པ་ནི། ཡིད་ཉིད་ནི་མ་ཡིན་ནོ་ཞེས་པའོ། །གོམས་པའི་ཡིད་ཀྱི་བསྐྱེད་བྱ་ཡིད་ཀྱི་མངོན་སུམ་ཉིད་ཡིན་ན་འདིའོ་ཞེས་བྱ་བ་བཞིན་དུ་དེའོ་ཞེས་བྱ་བར་འགྱུར་རོ་སྙམ་དུ་སེམས་པ་ནི་འོ་ན་ཡིད་ཀྱི་ཤེས་
[94a.6]པ་ཞེས་བྱ་བའོ། །ཇི་ལྟར་དབང་པོ་ལས་སྐྱེས་པ་ཐམས་ཅད་དོན་གྱི་ཁྱད་པར་ཡིན་པའི་ཕྱིར་མངོན་སུམ་མ་ཡིན་པ་དེ་བཞིན་དུ་ཡིད་ཀྱི་ཡིན་པར་བསྟན་པ་ནི་རང་གི་དོན་རྗེས་སུ་འགྲོ་བའི་དོན་གང་གི་རྒྱུ་ཡིན་པ་དེ་ཡང་འདི་ཡིན་ལ། དོན་ཡང་ཡིན་པ་དེ་ལ་ལྟོས་པའི་ཕྱིར་དེ་ལ་ལྟོས་པ་ཅན་ཏེ་དབང་སྐྱེས་བློ་ཞེས་
[94a.7]བྱ་བར་སྦྱར་རོ། །དཔྱོད་པ་ནི་རྣམ་པར་རྟོག་པ་མ་ཡིན་ནམ། ཇི་ལྟར་མངོན་སུམ་ཡིན་སྙམ་དུ་སེམས་པ་ལ། དེ་ནི་ཞེས་བྱ་བ་སྟེ་རྣམ་པ་གསལ་བས་མཚོན་པས་མངོན་སུམ་ཡིན་གྱི་རྣམ་པར་རྟོག་པའི་ཆས་ནི་མ་ཡིན་ནོ་ཞེས་བྱ་བའི་དོན་ཏོ། །རྒྱུ་དབང་པོའི་ཤེས་པ་ནི་
[94b]
[94b.1]ཡིད་ཀྱི་དང་དུས་མཚུངས་པ་མ་ཡིན་ཏེ། དུས་ཐ་དད་པའི་ཡང་ཡིད་ཀྱི་ཡུལ་ལྷན་ཅིག་བྱེད་པ་མ་ཡིན་ཏེ། ཡིད་ཀྱི་དུས་སུ་ཡུལ་ཡིན་པའི་ཕྱིར་རོ་སྙམ་དུ་སེམས་པ་ནི། གལ་ཏེ་ཡིད་ཀྱི་ཤེས་པ་ཡང་ཞེས་བྱ་བའོ། །རྒོལ་བ་འདི་རྗོད་པར་བྱེད་པའི་ཚིགས་སུ་བཅད་པ་བསྟན་པ་ནི་
[94b.2]རང་ཤེས་དུས་ཅན་ནི་ཡིད་ཀྱི་དང་དུས་མཚུངས་པའོ། །འབྲས་བུ་ལས་སྔ་རོལ་ན་མེད་པ་ཉིད་ཡིན་པས་ཁྱབ་པ་འབྱུང་བར་བྱེད་པ་པོ་ཉིད་ལ་ཁྱབ་པར་བྱེད་པ་འགལ་བ་ཡིན་པར་བསྟན་པ་ནི། མེད་པར་སྔར་ཞེས་བྱ་བའོ། །འབྲས་བུའི་ཡོད་པ་ཉིད་དམ་ཡོད་པས་ཁྱབ་པ་འབྱུང་བར་
[94b.3]བྱེད་པ་པོ་ཉིད་ལ་ཁྱབ་པར་བྱེད་པ་འགལ་བ་ཡིན་པར་བསྟན་པ་ནི་ཕྱིས་ཀྱང་ཞེས་བྱ་བའོ། །སྔ་ན་ཡོད་པ་ལ་ནི་འབྱུང་བར་བྱེད་པ་པོ་ཉིད་འབྲས་བུ་ལས་སམ། རྒྱུ་ལས་ཁྱབ་པར་བྱེད་པ་འགལ་བ་མ་ཡིན་ཏེ། ཡོད་པ་དང་མེད་པ་དག་མ་གྲུབ་པའི་ཕྱིར་རོ་ཞེས་བསྟན་པ་ནི། རྒྱུ་
[94b.4]རྣམས་ཐམས་ཅད་སྔར་ཡོད་ཡིན། །ཞེས་བྱ་བའོ། །རང་བློ་སྟེ་ཡིད་ཀྱི་དང་ལྷན་ཅིག་པ་མ་ཡིན་ཏེ། དབང་པོའི་ཤེས་པ་དང་དུས་མཚུངས་པ་ཁོ་ན་ཡིན་ནོ་ཞེས་བྱ་བའི་དོན་ཏོ། །འཛིན་པའི་བྱེད་པས་ཁྱབ་པའི་གཟུང་བ་ནི་འཛིན་པའི་དུས་ཉིད་ན་མ་ཡིན་ནམ། དུས་གཞན་
[94b.5]ཉིད་ནི་སྣང་བ་ཉེ་བར་མི་རིགས་པའི་ཕྱིར་རོ། །དུས་གཞན་ཡང་ཁྱབ་བྱ་ཡིན་ནོ་ཞེས་བྱ་བ་ཡང་གཏམ་ཙམ་ཡིན་ཏེ་དེ་ཉེ་བ་ཉིད་རང་གི་ངོ་བོ་ཉེ་བ་ཡིན་པའི་ཕྱིར་རོ། །འདི་ལ་ལར་ཁྱབ་པ་མེད་པ་ཇི་ལྟར་ཡིན་ཞེ་ན་འདི་དེའི་ཚེ་མེད་པའི་ཕྱིར་རོ། །སྣང་བའི་དུས་ན་ནི་ཡོད་པ་ཁོ་ན་ཡིན་ཏེ། 
[94b.6]སྣང་བ་ཡོད་པར་བརྗོད་པ་ཡིན་ནོ་སྙམ་དུ་སེམས་པ་ནི་དུས་ཐ་དད་པ་ཞེས་བྱ་བའོ། །དབང་པོ་ལ་སོགས་པའི་བསྐྱེད་བྱ་ཉམས་སུ་མྱོང་བ་ནི་བདག་ཉིད་མ་ཡིན་པ་ལ་མི་འཇུག་ན། དམིགས་པར་བྱེད་པ་མ་ཡིན་ལ་འཇུག་ན་ཡང་དེའི་བདག་ཉིད་ཁོ་ན་ཡིན་ཏེ་དེ་ལས་སྐྱེས་པའི་ཕྱིར་
[94b.7]འཛིན་པར་བྱེད་པ་ཡིན་ནོ། །དེ་ལྟ་བུའི་རྒྱུ་ཉིད་གཟུང་བ་ཉིད་ཡིན་པར་བསྟན་པ་ནི་གཟུང་བར་ཤེས་ཞེས་བྱ་བའོ། །སྣང་བའི་ངོ་བོར་ཡང་གཟུང་བྱ་ཉིད་ནི་ཤེས་པ་དང་དུས་མཚུངས་པ་ཉིད་ཀྱིས་ཁྱབ་པར་ནི་ཐ་དད་པ་ཡིན་ལ་འགལ་བ་ཁྱབ་པ་ཡིན་ཞེས་ཟེར་བ་འདི་སྣང་བ་ཡང་
[95a]
[95a.1]ཞེས་བྱ་བའོ། །འདི་ཅི་ཞིག་ཅེས་བྱ་བ་ནི་གྲུབ་མཐའོ། །ཤེས་པ་ཡོད་ན་གང་སྣང་བ་དེ་ཉིད་སྔར་མི་སྣང་བའི་ངོ་བོ་གཞན་སྐྱེ་བ་ནི་མ་ཡིན་ཏེ། དེ་ལྟ་ན་ཡང་ཤེས་པའི་ནུས་པ་ཡོད་དོ་སྙམ་དུ་སེམས་པ་ནི་ཤེས་པས་ཀྱང་དེ་ཉིད་ཅེས་བྱ་བའོ། །འོན་ཏེ་ཤེས་
[95a.2]པ་ཡོད་ན་ཞེས་བྱ་བ་ནི་རྗེས་སུ་འགྲོ་བའོ། །གཞན་དུ་ནི་མ་ཡིན་ནོ་ཞེས་བྱ་བ་ནི་ལྡོག་པའོ། །དུས་མཉམ་པ་ཉིད་འབྲས་བུ་ཡིན་ཏེ་མཐོང་བའི་ཕྱིར་རོ་ཞེས་ཟེར་བ་ནི་དུས་མཉམ་ཉིད་དུ་མཐོང་ཞེས་བྱ་བའོ། །མིག་ལ་སོགས་པའི་བྱེད་པ་ཐ་དད་པ་ཅན་ཤེས་པ་དག་ཉིད་ཀྱི་འགྱུར་བ་ལ་
[95a.3]སོགས་པ་དམིགས་པ་མ་ཡིན་ནོ་ཞེས་བསྟན་པ་ནི། དེ་ལྟ་འོ་ན་ནི་ཞེས་པ་སྟེ། བདག་གོ་ཞེས་བྱ་བར་རྟོགས་པ་ཡང་ལུས་དང་དབང་པོ་དང་བདེ་བ་ལ་སོགས་པ་ཉིད་དམིགས་པ་ཡིན་ཞེས་བྱ་བའི་དོན་ཏོ། །དོན་གྱི་ངོ་བོ་མ་ཡིན་ནོ་ཞེས་བྱ་བ་བཤད་པ་ནི་གང་ཡོད་ན་ནི་ཞེས་བྱ་བ་སྟེ་དོན་
[95a.4]ལའོ། །གང་ཞེས་བྱ་བ་ནི་སྣང་བའོ། །སྐྱེ་ཞིང་ཞེས་བྱ་བ་ནི་ཕྱིས་ཡིན་གྱི་ལྷན་ཅིག་ནི་མ་ཡིན་ནོ་ཞེས་བྱ་བའི་དོན་ཏོ། །ཞིག་པ་ཡང་ལྷན་ཅིག་པ་མ་ཡིན་པར་བསྟན་པ་ནི། གནས་པ་ཉིད་ན་ཞེས་བྱ་བའོ། །ལྷན་ཅིག་པ་མ་ཡིན་པའི་སྐྱེ་བ་དང་འཇིག་པ་དག་ཐ་དད་པ་ཉིད་དུ་མཐོང་བ་
[95a.5]ཡིན་པར་བསྟན་པ་ནི། གང་གི་ཕྱིར་གཞན་གྱི་ཞེས་བྱ་བའོ། །གལ་ཏེ་ཡུལ་ཐ་དད་པའི་ཕྱིར་ཞེས་བྱ་བ་ལ་སོགས་པའི་ཚིགས་སུ་བཅད་པ་ཉིད་ནི་རྒོལ་བ་ཡིན་ཏེ་ཡུལ་གྱི་སྣང་བ་ཐ་དད་པ་དང་ཐ་མི་དད་པ་དག་གིས་བཞིན་ལས་གཟུགས་བརྙན་དང་། སྔོན་པོ་ལས་སྣང་བའིའོ་ཞེས་བྱ་
[95a.6]བའི་དོན་ཏོ། །སྣང་བའི་བདག་ཉིད་ཀྱི་སྔོན་པོ་ཉིད་ཡིན་ཏེ། ཡུལ་སྣང་བའི་དབྱེ་བ་ལ་ཐ་དད་པའི་སྒྲུབ་བྱེད་མེད་པའི་ཕྱིར་རོ་ཞེས་བསྟན་པ་ནི། ཇི་ལྟར་མིག་ལས་ཞེས་བྱ་བའོ། །སྔོན་པོ་ལ་སོགས་པའི་སྣང་བའི་བདག་ཉིད་ཡིན་པ་དང་། མིག་ལ་སོགས་པ་མི་སྣང་བའི་བདག་ཉིད་ཡིན་
[95a.7]པར་སྔར་ཁས་བླངས་པས་གཏན་ཚིགས་གྲུབ་པ་ཡིན་པར་བསྟན་པ་ནི། ཇི་ལྟར་མིག་ལ་སོགས་རྣམས་ལས། །ཞེས་བྱ་བའོ། །དེ་བཞིན་དུ་སྟེ་དོན་བཞིན་དུ་སྣང་བ་མི་སྲིད་པར་སྔ་རོལ་དུ་མིག་ལ་སོགས་པ་རྣམས་ལས་མ་ཡིན་ནོ་ཞེས་བྱ་བར་སྦྱར་རོ། །དབང་པོའི་རྣམ་ཤེས་
[95b]
[95b.1]དང་དུས་མཚུངས་པས་དབང་པོའི་རྣམ་ཤེས་ཀྱི་ཡུལ་གྱི་བསྐྱེད་བྱའི་དོན་གྱི་རང་གི་བདག་ཉིད་ཀྱི་རྣམ་པར་བསྐྱེད་པས་སྐྱེད་བྱེད་མ་ཡིན་པ་གཞན་མི་འཛིན་པ་མ་ཡིན་ནམ། དེ་འཛིན་པ་ཞེས་བྱ་བ་ཇི་ལྟར་ཡིན་སྙམ་དུ་སེམས་པ་ལ། རྒྱུ་དུ་མ་ཉིད་ཡོད་ན་ཡང་བྱ་བ་སྨོས་ཏེ། རང་གི་
[95b.2]རྣམ་པའི་ཤེས་པ་སྐྱེད་པར་བྱེད་པ་ཉིད་ཁོ་ན་གཟུང་བ་ཉིད་ཡིན་ཞིང་། དེ་སྒྲོ་བཏགས་པའི་རྣམ་པ་ཉིད་ཁོ་ན་འཛིན་པ་ཉིད་ནི་གཙོ་བོ་ཡིན་ཏེ་གཞན་མི་མཐོང་བའི་ཕྱིར་རོ་ཞེས་བྱ་བའི་དོན་ཏོ། །འབྲས་བུ་ཞེས་བྱ་བ་ནི་འཆད་པར་འགྱུར་བའི་འབྲེལ་པ་ཅན་བྱེད་པའོ། །གང་ཞེས་བྱ་བ་ནི་རྗེས་
[95b.3]སུ་བྱེད་པའི་བྱ་བ་ལས་སོ། །རྒྱུ་དེ་ཡང་འབྲས་བུ་དེ་ལ་དེ་ལྟ་བུར་ངོ་བོ་གང་གིས་དེ་ལྟ་བུའི་ཡིན་པ་དེས་འབྲས་བུས་འཛིན་པ་ཡིན་ཞེས་བརྗོད་དོ། །འདི་ཉིད་གཙོ་བོ་འཛིན་བྱེད་ལ་སོགས་པ་མིང་གི་བརྡའི་ཡུལ་ཡིན་གྱི་ཕལ་པ་ནི་མ་ཡིན་ནོ། །ཕྱེད་སྔ་མས་ནི་འཛིན་བྱེད་ཀྱི་མིང་གི་ཡུལ་
[95b.4]དང་། ཕྱེད་ཕྱི་མས་ནི་གཟུང་བྱའི་མིང་གི་ཡུལ་བསྟན་པ་ཡིན་ནོ། །འབྲས་བུ་དེའི་ནི་རྒྱུ་དེ་དང་དེའི་ངོ་བོ་ཞེས་བརྗོད་དེ་དེ་དང་འབྲེལ་པའི་ཕྱིར་འཛིན་བྱེད་ཀྱང་ཡིན་ལ་རྒྱུ་དེ་འབྲས་བུ་དེས་བཟུང་བ་ཡིན་ནོ་ཞེས་ཀྱང་བརྗོད་དོ། །གཞན་དག་ནི་ཀུན་དུ་འཁོར་བས་གཟུང་བྱར་ཉེ་བར་བཏགས་
[95b.5]པས་བསྟན་པ་ཡིན་ནོ་ཞེས་ཟེར་རོ། །བདེ་བ་དང་སྡུག་བསྔལ་རྣམས་ལ་ཞེས་བྱ་བ་ལ་སོགས་པའི་སྒྲས་རྣམ་པར་རྟོག་པའི་རང་གི་ངོ་བོ་བསྡུ་བར་བསྟན་པ་ནི། སེམས་དང་སེམས་ལས་བྱུང་བ་ཐམས་ཅད་ཀྱི་ཞེས་བྱ་བའོ། །འདོད་ཆགས་དང་ཞེ་སྡང་ལ་སོགས་པ་བཞིན་དུ་རང་གི་ངོ་
[95b.6]བོར་འཛིན་པ་མ་ཡིན་ཏེ། མི་གསལ་བའི་ཕྱིར་རོ་ཞེས་བསྟེན་པ་ནི། བདེ་བ་ལ་སོགས་པ་སྨོས་པ་ནི་ཞེས་བྱ་བའོ། །ཤེས་པ་གཞན་ནི་གཞན་ལ་གཞན་དང་སྦྱོར་བར་བྱེད་པ་ཡིན་གྱི་གཞན་མ་ཡིན་པ་ནི་ཡིན་ནོ། །བདེ་བ་ལ་སོགས་པ་རྣམས་ཀྱིས་ཀྱང་མངོན་སུམ་གྱི་ངོ་བོ་ནི་གཞན་
[95b.7]མ་ཡིན་ཏེ། གང་གི་ཕྱིར་མངོན་སུམ་ཉིད་དེ་ལས་གཞན་པ་མ་ཡིན་ནོ། །གཞན་མི་རྟེན་ནི་འཛིན་པར་བྱེད་པ་གཞན་གྱི་ཡུལ་མ་ཡིན་ནོ། །གཞན་གྱི་ཡུལ་ཉིད་ཡིན་པ་ལས་བྱུང་བ་བརྡའི་ཡུལ་ཉིད་ལ་དེས་ཁྱབ་པ་ལ་ཡུལ་གཞན་ཉིད་ནི་ཁྱབ་པར་བྱེད་པ་འགལ་བ་སྟེ། རྣམ་པར་རྟོག་
[96a]
[96a.1]པ་ཅན་ཉིད་ལ་ཁྱབ་པར་བྱེད་པ་འགལ་བ་ཡིན་པར་བསྟན་པ་ནི་བརྡ་བྱེད་པར་ནི་ནུས་མ་ཡིན་ཞེས་བྱ་བའོ། །རང་རིག་ནི་ལྐོག་ཏུ་གྱུར་པ་མ་ཡིན་པ་ཉིད་དོ། །བརྗོད་པ་ནི་རྗོད་པར་བྱེད་པ་སྟེ། དེ་དང་རྗེས་སུ་འབྲེལ་པ་ནི་འདྲེས་པ་ཡིན་ལ། དེ་དང་ལྡན་པ་མ་ཡིན་པ་སྟེ་
[96a.2]རང་གི་ཡུལ་གྱི་བདག་ཉིད་ནི་བརྡ་ལ་རུང་བ་ཉིད་མ་ཡིན་ཏེ། རྗོད་པར་བྱེད་པ་ཉིད་རུང་བ་མ་ཡིན་ནོ་ཞེས་བྱ་བའི་དོན་ཏོ། །དེ་ལ་མ་རྟོགས་པ་དེ་རིག་པ་མེད་པའི་ཕྱིར་རོ་ཞེས་བྱ་བ་ནི་རིགས་པའི་བདག་ཉིད་ཡིན་པའི་ཕྱིར་རོ། །བདག་གི་བདེ་བ་རིག་གོ་ཞེས་ཐ་དད་པར་འཛིན་པ་ནི་བདེ་བ་མངོན་
[96a.3]སུམ་གྱི་ཕྱིས་ཀྱི་རྟོག་པ་ཉིད་ཡིན་པར་བསྟན་པ་ནི་སྔ་མ་ལ་སོགས་པའི་རང་བཞིན་ནམ་ཞེས་བྱ་བའོ། །དྲན་པས་རིག་པ་ཞེས་བྱ་བ་ནི་བདག་གི་བདེ་བ་རིག་གོ་ཞེས་རྟོགས་པ་ལའོ། །དེའི་ཚེ་ཉིད་ན་སྐྱེས་པ་ནི་བྱུང་བའོ། །དེ་ལ་གནས་པ་ཞེས་བྱ་བ་ནི་མངོན་སུམ་གྱིའོ། །ཡིད་ཀྱི་
[96a.4]བདེ་བ་ཡིད་ཀྱི་གཟུགས་དང་སྒྲ་ལ་སོགས་པའི་རྣམ་པ་ཡིན་ཡང་མི་གསལ་བ་མ་ཡིན་ནམ། དེ་ཁོ་ན་ལ་ཇི་ལྟར་མ་འབྲེལ་བ་ཡིན་སྙམ་དུ་སེམས་པ་ལ། ཡིད་ཀྱིའང་ཞེས་བྱ་བ་སྟེ། ཉམས་སུ་མྱོང་བའི་བག་ཆགས་ལས་འོངས་པ་ཡང་ཡིད་ལས་བྱུང་བ་རང་བདག་ཉིད་ནི་ཡིད་
[96a.5]ཁོ་ན་ལ་གནས་པ་མ་ཡིན་པའོ། །དོན་ལ་ཡང་ནི་ཕྱི་རོལ་རྣམས་ལ་སྟེ་དེ་ལས་སྦྱོར་བས་དོན་ལ་རྣམ་པར་རྟོག་པ་ཅན་ཡིན་ནོ་ཞེས་བྱ་བའི་དོན་ཏོ། །ལྐོག་ཏུ་གྱུར་པ་མ་ཡིན་པའི་རང་གི་ངོ་བོ་ལ་ནི་དེ་རྟོག་པ་ཅན་མ་ཡིན་ཏེ། གཞན་གྱིས་རིག་པ་མ་ཡིན་པའི་ཕྱིར་རོ་ཞེས་བསྟན་པ་ནི། 
[96a.6]སྐྱེ་བ་དེ་ཚེ་ཉིད་ཡོད་ཕྱིར། །ཞེས་བྱ་བ་སྟེ། ལྐོག་ཏུ་མ་གྱུར་པ་ཉིད་སྐྱེ་བའི་ཕྱིར་རོ་ཞེས་བྱ་བའི་དོན་ཏོ། །གལ་ཏེ་དོན་ནི་འཛིན་གྱུར་ན། །ཞེས་བྱ་བ་ནི་གལ་ཏེ་འདི་ལ་དོན་གྱི་རྣམ་པ་ཅན་འཛིན་པ་ཡིན་ན་ཞེས་བྱ་བའི་དོན་ཏོ། །དེར་ཡང་ཞེས་བྱ་བ་ནི་སྒྲོ་བཏགས་པ་ལ་ཡང་ངོ་། །འཛིན་དང་སྒྲོ་འདོགས་
[96a.7]ཡོད་པའི་ཕྱིར། །ཞེས་བྱ་བ་ནི་མཐོང་བ་དང་སྒྲོ་འདོགས་པ་དག་གིའོ། །གཅིག་ཏུ་བྱེད་ན་ནི་སྟེ་སྣང་དུ་རུང་བ་དང་བརྟག་པར་བྱ་བ་གཅིག་ཏུ་བྱེད་ན་ནིའོ། །དེ་དག་ཅེས་བྱ་བ་ནི་འཛིན་པ་དང་སྒྲོ་བཏགས་པ་དག་གིའོ། །རྟོག་པ་ཅན་མ་ཡིན་པའི་གཅིག་པོ་མ་བཟུང་བ་ལ་འཇུག་པར་བྱེད་པ་ཇི་
[96b]
[96b.1]ལྟ་བ་དེ་བཞིན་དུ་རྣམ་པར་རྟོག་པར་མངོན་པར་འདོད་པ་ཡང་ཡིན་པའི་ཕྱིར་རྟོག་པ་མེད་པར་ཡང་འགྱུར་བར་བསྟན་པ་ནི། འོ་ན་ད་ནི་ཤེས་པ་ཀུན་ཞེས་བྱ་བའོ། །མངོན་དུ་མི་བྱེད་པའི་ཤེས་པ་འཇུག་པར་བྱེད་པ་རྣམ་པར་རྟོག་པ་ཡིན་པར་བསྟན་པ་ནི། མངོན་དུ་བྱེད་པ་མ་ཡིན་པར་ཞེས་
[96b.2]བྱ་བའོ། །དེ་ལས་གཞན་པ་རྟོགས་པ་མེད་པའི་མངོན་སུམ་ཡིན་པར་བསྟན་པ་ནི། གང་ལ་མཐོང་བར་མངོན་འདོད་པ། །ཞེས་བྱ་བའོ། །རྣམ་པར་རྟོག་པ་དང་ཅིག་ཤོས་ཀྱི་རང་གི་ངོ་བོའི་དབྱེ་བ་བསྟན་པ་ནི། མངོན་སུམ་དབྱེ་བ་བསྟན་པ་ནི། བག་ཆགས་སྟོབས་ལས་ཞེས་
[96b.3]བྱ་བའོ། །གང་ལ་མཐོང་བར་མངོན་འདོད་པ། །ཞེས་བྱ་བའི་རྟོག་པ་མེད་པའི་མཚན་ཉིད་བདེ་བ་ལ་སོགས་པ་རིག་པ་ལ་ཡོད་པར་བསྟན་པ་ནི། བདེ་སོགས་རྣམས་ཀྱི་རང་བཞིན་ལ། །ཞེས་བྱ་བའོ། །དེ་ལ་ལས་དང་བྱེད་པ་ཡིས། །ཞེས་བྱ་བ་ནི་དེ་རིག་པའི་གཟུང་བྱ་མ་ཡིན་པའོ། །བྱེད་
[96b.4]པ་ཡིས་ཞེས་བྱ་བ་ནི་རིག་པའི་བདག་ཉིད་ཀྱི་རྗོད་བྱེད་ཉིད་མ་ཡིན་པའོ། །དེ་འདི་ལྟར་དོན་ནམ་བདེ་བ་ལ་སོགས་པ་མངོན་དུ་བྱེད་པ་ལ་རིག་པ་ནི་དབང་པོ་ལ་མི་ལྟོས་པའི་ཡིད་ཙམ་ལས་བྱུང་བ་ཉིད་ཀྱིས་ཡིད་ཀྱི་མངོན་སུམ་ཡིན་པར་སློབ་དཔོན་རྣམས་ཀྱིས་གསུངས་པ་ཡིན་ནོ། །རྣམ་
[96b.5]འགྲེལ་མཛད་པས་ནི་རང་གི་ཡུལ་གྱི་དེ་མ་ཐག་པའི་ཡུལ་ལྷན་ཅིག་བྱེད་པ་ཅན་དབང་པོའི་ཤེས་པའི་དེ་མ་ཐག་པའི་རྐྱེན་གྱིས་བསྐྱེད་པ་ཞེས་བྱ་བས་ཡིད་ཀྱི་ཁྱད་པར་ཅན་ཉིད་དུ་བསྟན་པ་ཡིན་ལ། དེ་ཡང་བདེ་བ་ལ་སོགས་པ་རིག་པ་ལ་མི་སྲིད་དོ་སྙམ་དུ་སེམས་པ་ལ། 
[96b.6]རྣམ་པ་འགའ་ཡོད་པར་བསྟན་པ་ནི། འདི་ལ་ཡིད་མངོན་སུམ་ཞེས་བྱ་བའོ། །འདི་ལ་ཡང་བདེ་བ་འཛིན་པ་དང་པོའི་རང་གི་ཡུལ་ཉིད་ལྷན་ཅིག་བྱེད་པ་ཅན་ནི་དེ་མ་ཐག་པ་མ་ཡིན་པ་སྟེ། དུས་ཐ་དད་པ་མིན་ན་དེ་མ་ཐག་པ་ཡིན་པར་འགྱུར་རོ། །དབང་པོའི་ཤེས་པས་ཞེས་
[96b.7]བྱ་བ་ཡང་ཤེས་པ་སྔ་མ་ཉེ་བར་མཚོན་པ་ཡིན་པར་བསྟན་པ་ནི། དོན་དང་བདེ་སོགས་རང་བཞིན་ལ། །ཞེས་བྱ་བའོ། །འགྱུར་བ་ཉིད་དེ་ཞེས་བྱ་བ་ནི་རྣམ་པ་གཉིས་སུ་རྟོག་པ་ཞེས་བྱ་བར་སྦྱར་རོ། །འཁྲུལ་པས་དབྱེ་བ་མི་རྟོགས་པར་བསྟན་པ་ནི། རབ་རིབ་ཅན་གཉིས་
[97a]
[97a.1]ཀྱིས་ཞེས་བྱ་བའོ། །དེ་ལྟར་ཞེས་བྱ་བ་ནི་ཐ་དད་པས་སོ། །དེ་ལ་ཡང་ཞེས་བྱ་བ་ནི་ཟླ་བ་གཉིས་སུ་མཐོང་བ་ལའོ། །ཇི་ལྟར་མེད་པར་གྱུར་པ་དེ་ལྟར་ཐ་དད་པས་ཞེས་བྱ་བར་སྦྱར་རོ། །དེ་གཅིག་ཉིད་དུ་རྗེས་སུ་དཔོག །ཅེས་བྱ་བ་ནི་འབྲས་བུ་མཐོང་བ་
[97a.2]ལ་ལྟོས་པ་བསྡུ་བའོ། །གཉིས་པ་ཞེས་བྱ་བ་ནི་ཟླ་བ་གཉིས་ལའོ། །མཐོང་བ་ཞེས་བྱ་བ་ནི་མངོན་སུམ་གྱིས་སོ། །དེས་ནི་སྐྱེས་བུ་དེས་སོ། །འདི་ནི་ཞེས་བྱ་བ་ནི་ཡིད་ཀྱི་མངོན་སུམ་དང་དབང་པོ་ལས་སྐྱེས་པ་ཡང་ངོ་། །མིག་ལ་སོགས་པའི་རྒྱུ་ཉིད་བཞིན་དུ་ཡིད་ཀྱི་ནི་རང་རིག་པ་ལ་སོགས་
[97a.3]པའི་ཐ་སྙད་ལས་ཐ་དད་པ་ཡིན་ཡང་ཐ་མི་དད་པར་ཞེན་པའི་ཡུལ་ཡིན་པར་བསྟན་པ་ནི། དེ་བཞིན་དུ་ཡིད་དང་ཞེས་བྱ་བའོ། །ཐ་མི་དད་པར་མངོན་པར་ཞེན་པ་ཡིན་ན་ཐ་སྙད་པའི་འཇིག་རྟེན་གྱི་ཐ་སྙད་མེད་པར་འགྱུར་བ་མ་ཡིན་ནམ་ཞེས་ཟེར་བ་ནི། འདི་ལ་ཐ་སྙད་ཅེས་བྱ་བ་སྟེ། རྗེས་སུ་དཔག་
[97a.4]པ་ཡང་ཞེས་བྱ་བ་ནི་བཏགས་པའོ། །གནོད་པར་བྱེད་པའི་ཐ་སྙད་ཡོད་པའི་ཕྱིར་ཞེས་བྱ་བ་ནི་བདག་ཉིད་ཀྱི་རྗེས་སུ་དཔག་པ་ལ་རྗེས་སུ་འགྲོ་བ་དང་། བཟློག་པའི་རྗེས་སུ་འགྲོ་བ་ལ་སོགས་པ་སྲིད་པའི་ཕྱིར་རོ། །དེའི་ཕྱིར་དབང་པོའི་ཤེས་པ་དང་རང་རིག་པ་ཡོད་ན་ཡོད་པ་ཁོ་ནས་ཡིད་ཀྱི་མངོན་
[97a.5]སུམ་ཡིན་ཏེ། སེམས་ཡོད་ན་འདུ་ཤེས་ལ་སོགས་པའི་སེམས་ལས་བྱུང་བ་བཞིན་དུ་སྟེ་འབྲས་བུ་ཕུལ་དུ་བྱུང་བ་ཡིན་ནོ་ཞེས་བྱ་བ་གནད་ཀྱི་དོན་ཡིན་ནོ། །རིག་པའི་བདག་ཉིད་ཀྱི་རྣམ་པ་ཤེས་ཀྱང་རང་ཉིད་རིག་པར་བྱེད་པ་མ་ཡིན་ཏེ། རང་ལ་བྱེད་པ་འགལ་བའི་ཕྱིར་རོ། །རིག་པར་བྱེད་
[97a.6]པ་མ་ཡིན་པའི་བདག་ཉིད་ནི་ཆེས་མ་ཡིན་ནོ་ཞེས་ཟེར་བ་ནི། གཞན་ཡང་རིག་བྱེད་མིན་དེ་དག །ཅེས་བྱ་བའོ། །དེ་དག་ཀྱང་བེམས་པོའི་བདག་ཉིད་ཡིན་ལ། དོན་བཞིན་དུ་མངོན་སུམ་པ་ཁོ་ན་ཡིན་ནོ་ཞེས་ཟེར་བ་ནི། དོན་གཅིག་ལ་བརྟེན་ཞེས་བྱ་བ་སྟེ། དོན་གཅིག་ལ་འདུ་བས་
[97a.7]གཉི་ག་ཡང་བདག་ལ་འདུ་བའི་ཕྱིར་རོ། །གལ་ཏེ་རིག་པར་བྱ་བ་ཡིན་པའི་ཕྱིར་ཞེས་བྱ་བ་ནི་མངོན་སུམ་ཡིན་པའི་ཕྱིར་རོ། །དོན་གཅིག་ལ་འདུ་བའི་ཤེས་པས་འཛིན་པ་ནི་ཤེས་པ་བཞིན་དུ་བདེ་བ་ལ་སོགས་པའི་ཤེས་པའི་བདག་ཉིད་ཁོ་ན་ཡིན་གྱི་སྔོན་པོ་བཞིན་དུ་བེམས་པོའི་བདག་
[97b]
[97b.1]ཉིད་ནི་མ་ཡིན་ཏེ། ཚོགས་པ་ཐ་མི་དད་པའི་ཕྱིར་རོ་ཞེས་བསྟན་པ་ནི། དེ་དང་དེ་མིན་རང་བཞིན་དངོས། །ཞེས་བྱ་བའོ། །ཚོགས་པའི་ཁྱད་པར་འབྲས་བུའི་འཁྲུལ་པ་ཅན་མ་ཡིན་པར་བསྟན་པ་ནི། དེ་མིན་དངོས་རྒྱུས་བསྐྱེད་པ་ནི་དེ་མ་ཡིན་པའི་ངོ་བོ་ཅན་རྣམས་སོ། །འདི་
[97b.2]ཉིད་བཤད་པ་ནི་རྒྱུ་ཐ་དད་པས་ནི་ཞེས་བྱ་བའོ། །འབྲས་བུ་ཐ་དད་པ་ནི་ཞེས་བྱ་བ་ནི་གནས་སྐབས་པ་ལ་དགོས་པ་ཡིན་གྱི་གནས་སྐབས་པ་ཉིད་ནི་མ་ཡིན་ནོ། །དེའི་དངོས་པོའི་རྒྱུས་བསྐྱེད་པ་ཞེས་བྱ་བས་དབྱེ་བའི་རྒྱུའི་ཚོགས་པའི་བྱེ་བྲག་ལས་བདེ་བ་དང་རྣམ་ཤེས་དག་གི་མ་གྲུབ་པ་ཉིད་
[97b.3]བརྗོད་པ་ཡིན་པར་བསྟན་པ་ནི། དེ་ཡང་མེད་དོ་ཞེས་བྱ་བའོ། །དེའི་དངོས་པོ་ཅན་ཞེས་བྱ་བས་བསྒྲུབ་བྱ་མ་གྲུབ་པའི་འབྲས་བུ་ཉེ་བར་བསྡུ་བ་བསྟན་པ་ནི། ཐ་མི་དད་པའི་རང་བཞིན་ཞེས་བྱ་བའོ། །ཡང་ན་དེའི་དངོས་པོའི་རྒྱུས་བསྐྱེད་པ་ཡིན་པའི་འབྲས་བུ་རྒྱུ་ཙམ་ལས་བྱུང་བ་རྣམས་
[97b.4]ནི་དེའི་ངོ་བོ་ཅན་ཏེ། བྱུང་བའི་ངོ་བོའི་ཡོད་པ་ཉིད་དེ་དེ་དང་ལྡན་པ་རྣམས་དེའི་ཚེ་ཉིད་ན་ཡོད་པར་འགྱུར་དུ་ཟིན་ཀྱང་དེ་ལྟ་ན་ཡང་ཤུན་པ་དང་སྙིང་པོ་ཅན་དང་། སྙིང་པོ་མེད་པའི་རྣམ་པར་དབྱེ་བས་འབྲས་བུ་ན་ག་རང་ག་ཚོགས་པ་གཅིག་ལས་འབྱུང་བ་ནི་ལྷན་ཅིག་ཁོ་ན་འབྱུང་བ་དེ་བཞིན་དུ་
[97b.5]བདེ་བའི་བདག་ཉིད་ཀྱི་ཤེས་པ་ཡང་ཡིན་པར་བཤད་པ་ནི། ཡང་ན་གལ་ཏེ་བདེ་བ་ལ་སོགས་པ་ཞེས་བྱ་བའོ། །རྣམ་པར་ཤེས་པས་ཞེས་བྱ་བ་ནི་ལྷན་ཅིག་པའི་དོན་དུའོ། །གང་ལ་ལྷན་ཅིག་འབྱུང་བའི་ཤེས་པ་མེད་པ་དེ་མི་ཤེས་པ་ཇི་ལྟར་ཡིན་ཞེས་བྱ་བའི་དོན་ཏོ། །ཉེ་བར་
[97b.6]ལེན་པ་ཐ་དད་པ་ཡང་ཐ་མི་དད་པ་དག་གིས་བླང་བྱ་དང་བླང་བྱ་མ་ཡིན་པ་བརྗོད་པ་འདི་མ་ཡིན་ཏེ་ཤུན་པ་དང་སྙིང་པོ་དང་དེའི་ཆ་ཤས་ལ་སོགས་པའི་རྣམ་པར་དབྱེ་བས་འབྲས་བུ་ཐ་དད་པའི་རྗེས་སུ་འབྲངས་ན། འབྲས་བུ་ཐམས་ཅད་ལ་ཁྱད་པར་མེད་པ་དང་། ཚོགས་པའི་
[97b.7]བསྐྱེད་པའི་འབྲས་བུའི་ཁྱད་པར་ནུས་པར་ཐལ་བར་འགྱུར་རོ། །ཁྱོད་ཀྱི་ཕྱོགས་ལ་ཡང་ཞེས་བྱ་བ་ནི་བདེ་བ་དང་སྡུག་བསྔལ་ལ་སོགས་པའི་ཤེས་པའི་བདག་ཉིད་དམིགས་ལ་སོགས་པའི་ཚོགས་པའི་བསྐྱེད་བྱ་ལྷན་ཅིག་པར་འགྱུར་རོ་ཞེས་བྱ་བའི་དོན་ཏོ། །རྒྱུ་མཚུངས་
[98a]
[98a.1]པ་ཉིད་ཅེས་བྱ་བ་འདི་ཚོགས་པ་མཚུངས་པ་ཉིད་དོ། །ཉེ་བར་ལེན་པ་མཚུངས་པ་ཉིད་ཡིན་ན་དོན་དང་བཅས་པ་ཡིན་ཞེས་བྱ་བ་ལ་སོགས་པས་ཚོགས་པའི་ནུས་པ་ཡིན་པར་བསྟན་པ་ནི་འབྲེལ་པ་མེད་པར་འགྱུར་རོ། །འོན་ཏེ་དེའི་ཚེ་བདེ་བ་མ་སྐྱེས་པ་
[98a.2]ཞེས་བྱ་བ་ནི་རྣམ་པར་ཤེས་པའི་རྒྱུ་ལས་གཞན་པ་སྟེ། རྒྱུ་གཞན་ལ་ལྟོས་ནས་བདེ་བ་སྐྱེ་བ་མ་ཡིན་ཞེས་བྱ་བའི་དོན་ཏོ། །རྣམ་ཤེས་བཞིན་དུ་བདེ་བ་ལ་སོགས་པ་ལ་ཡང་། མིག་ལ་ལྟོས་པ་ལས་གཞན་པའི་རྒྱུ་དམིགས་པ་དང་མ་དམིགས་པ་ལ་ཚད་མ་མེད་པར་བསྟན་
[98a.3]པ་ནི། དེ་དག་མེད་ན་མི་སྐྱེ་ཞེས་བྱ་བ་ནི་ལྡོག་པའོ། །ཡོད་ན་མི་སྐྱེ་བ་མ་ཡིན་པ་ནི་རྗེས་སུ་འགྲོ་བའོ། །ནུས་མིན་ཞེས་བྱ་བར་མཚམས་གཅད་དོ། །ནུས་པ་གང་ལ་ཡིན་ཞེ་ན། འདོད་པ་བསྒྲུབ་པ་ལ་སྟེ། ཕྲེང་བ་དང་ཙན་དན་ལ་སོགས་པ་བདེ་བ་སྒྲུབ་པ་ལ་སྟེ་ཆོས་ལ་སོགས་
[98a.4]པའི་ཤེས་པ་ནི་བདེ་བ་ལ་སོགས་པའི་ཚོགས་པ་ཉིད་དུ་ཉེ་བར་འགྲོ་བ་ཡིན་ནོ་ཞེས་བྱ་བའི་དོན་ཏོ། །དག་པའི་ཤེས་པའི་ཚོགས་པ་ལས་ཆོས་ལ་སོགས་པའི་ཁྱད་པར་དུ་བྱས་པའི་བདེ་བ་ལ་སོགས་པའི་ཚོགས་པ་ཐ་དད་པ་ཡིན་ནོ་སྙམ་དུ་སེམས་པ་ནི། འོན་ཏེ་རྒྱུ་ཐ་དད་པའི་ཕྱིར་
[98a.5]ཞེས་བྱ་བའོ། །སཱ་ལུའི་ས་བོན་ལ་སོགས་པའི་ཚོགས་པ་ཉིད་ལས་ཁྱད་པར་དུ་བྱས་པའི་རྫས་གཞན་དང་གཞན་ཐོབ་པ་ཡིན་ན། མྱུ་གུ་ལ་སོགས་པ་གོང་ནས་གོང་དུ་ཁྱད་པར་དུ་གྱུར་པ་བསྐྱེད་པ་བཞིན་དུ། ཤེས་པའི་ཚོགས་པ་ཉིད་ལས་ཆོས་ལ་སོགས་པ་ཁྱད་པར་དུ་བྱེད་པ་
[98a.6]གཞན་མེད་ན། བདེ་བ་དང་བདེ་བ་མ་ཡིན་པའི་ཤེས་པའི་འབྲས་བུའི་ཁྱད་པར་ཡིན་པར་བསྟན་པ་ནི། དེ་ཡང་ཡིན་ཏེ་གང་གི་ཕྱིར་ཞེས་བྱ་བའོ། །འདི་ཉིད་དུ་བསྟན་པ་ནི། དེ་དག་ཉིད་ཀྱི་ཁྱད་པར་ལས། །ཞེས་བྱ་བའོ། །ཁོ་བོས་ནི་གལ་ཏེ་ཚོགས་པ་གཅིག་གི་བསྐྱེད་བྱ་གཅིག་ནི་
[98a.7]རྣམ་པ་གཅིག་ཁོ་ན་ཡིན་ན། གཅིག་གི་རྣམ་པ་སྙིང་པོ་དང་སྙིང་པོ་མེད་པ་ལ་སོགས་པ་ཐ་དད་པ་བཞིན་དང་། འབྲས་བུ་ན་ག་རང་ག་ལ་སོགས་པའི་བདེ་བ་དང་སྡུག་བསྔལ་ལ་སོགས་པ་ཐ་དད་པ་བཞིན་དུ་རྣམ་པར་ཤེས་པ་ཡང་ངོ་སྙམ་དུ་སེམས་པ་ལ། ཚོགས་པ་ཉིད་ཀྱི་ཉེ་བར་ལེན་
[98b]
[98b.1]པའི་དབྱེ་བས་གཞན་ལས་སྣ་ཚོགས་པའི་རྣམ་པར་འགྱུར་བར་བསྟན་པ་ནི། བདེ་སྡུག་ལ་སོགས་ཐ་དད་ཡིན། །ཞེས་བྱ་བར་མཐོང་ངོ་། །དེ་དང་དེ་མིན་རང་བཞིན་གྱིས། །ཞེས་བྱ་བོ་ཚོགས་པ་ཐ་མི་དད་པ་ལས་ཐ་མི་དད་པ་དང་། འདིས་ནི་དེ་ཉིད་ཉེ་བར་ལེན་པ་ཐ་དད་པ་ལས་སྣ་
[98b.2]ཚོགས་པའི་བདག་ཉིད་བསྟན་ཏོ་ཞེས་བྱ་བའི་དོན་ཏོ། །ཆོས་ལ་སོགས་པ་ཐ་དད་པ་ནི་འབྲས་བུ་ཐ་དད་པ་ལ་མ་ངེས་པར་བསྟན་པ་ནི། ཤེས་རབ་ལ་སོགས་པ་ཞེས་བྱ་བའོ། །ཤེས་རབ་ལ་སོགས་པ་རྣམས་དང་། བདེ་བ་ལ་སོགས་པ་རྣམས་ཀྱི་ཚོགས་གཅིག་པ་ཉིད་ཁོ་ན་སླར་ཡང་
[98b.3]བསྟན་པ་ནི་བདེ་བ་ལ་སོགས་པ་ཡང་ཞེས་བྱ་བའོ། །བླུན་པོའི་ཕྱིར་ཞེས་བྱ་བ་ནི་སྐྱེས་བུའི་རྒྱུད་ཀྱི་གོམས་པ་ནི་འབྲས་བུ་མེད་པའོ། །ཕོངས་པ་ཐམས་ཅད་ཀྱི་རྒྱུ་སྡིག་པ་ཅན་གྱི་ལས་ཡོད་ཀྱང་མ་ཞུམ་པ་ཉིད་ཡོད་པའི་ཕྱིར། བདེ་བ་ལ་སོགས་པ་ཡོད་པ་དེས་ན། རྒྱུད་ཀྱི་ཁྱད་
[98b.4]པར་ལས་བྱུང་བ་ཉིད་ཤེས་རབ་ལ་སོགས་པ་ཉིད་བཞིན་དུ་བསྟན་པ་ནི་ངོ་བོ་ཉིད་ཀྱིས་ཞེས་བྱ་བ་སྟེ། ཞན་པ་མ་ཡིན་པ་ཉིད་ནི་འཚེ་བ་ལ་སོགས་པའི་སེམས་པ་དང་ལྡན་པའི་ཕྱིར་ཕོངས་པའི་རྒྱུ་ཡིན་ནོ། །རྣམ་ཤེས་ནི་དྲན་པ་བཞིན་དུ་འདུ་བྱེད་པ་ལས་ཡིན་གྱི་ཡུལ་ལ་སོགས་པ་ལ་ནི་མ་ཡིན་
[98b.5]པ་མ་ཡིན་ནམ། བདེ་བ་ནི་ཡུལ་ལ་སོགས་པ་ཁོ་ན་ལས་ཡིན་ནོ་ཞེས་ཟེར་བ་ནི། གལ་ཏེ་བདེ་བ་ལ་སོགས་པ་ནི་ཡུལ་ལ་སོགས་པ་ལས་ཞེས་བྱ་བའོ། །འདི་ཞེས་བྱ་བ་ནི་འདུ་བྱེད་པའིའོ། །དེ་ཉིད་ལས་ཞེས་བྱ་བ་ནི་བསྒོམས་པ་ལས་སོ། །གོམས་པའི་ཡུལ་ཤེས་པའི་གཟུང་བ་ཡིན་
[98b.6]གྱི་བདེ་བ་ལ་སོགས་པ་ནི་གཟུང་བ་མ་ཡིན་ན། ཇི་ལྟར་ན་འདི་ཡུལ་ཡིན་སྙམ་དུ་སེམས་པ་ལ། གལ་ཏེ་དངོས་པོ་འགའ་ཞིག་གཟུང་བ་ནི། །ཞེས་བྱ་བ་སྟེ་གཟུང་བའི་རྣམ་པར་རྟོག་པས་གཟུང་བའམ། གཞན་གྱིས་ཀྱང་རུང་དེ་ཁོ་ན་བཞིན་དུ་གོམས་པ་ལས། གསལ་པོར་འགྱུར་
[98b.7]ཞིང་གཟུང་བྱ་ཉིད་དུ་འགྱུར་བ་ཡིན་གྱི་གཞན་དུ་ནི་མ་ཡིན་ནོ་ཞེས་བྱ་བའི་དོན་ཏོ། །ཤེས་པ་ཐ་དད་པ་ཡིན་ན་ཤེས་བྱ་དེ་ཙམ་གྱི་དུས་ཅན་གྱི་ཐ་དད་པ་བཞིན་དུ་ཡིན་ནོ་ཞེས་བྱ་བ་ལ་སོགས་པ་ཞར་ལས་བྱུང་བ་ཡིན་པར་བསྟན་པ་ནི། གལ་ཏེ་ཤེས་པ་ཐ་དད་ན་ཞེས་བྱ་བའོ། །ཤེས་པ་ཐ་
[99a]
[99a.1]དད་པ་ཡིན་ཡང་དོན་བཞིན་དུ་དུས་དུ་མ་ན་ཡོད་པའི་བདག་ནི་དུས་དུ་མ་ཉིད་རིག་པ་ཡིན་ནོ་སྙམ་དུ་སེམས་པ་ནི་བདག་གཅིག་དེ་ནི་ཞེས་བྱ་བའོ། །བདག་ནི་རྟོགས་པའི་ངོ་བོ་ཡིན་པའི་ཕྱིར་རྣམ་ཤེས་གཞན་ལ་དོན་མེད་དོ། །འདི་རྗེས་སུ་འཇུག་པ་མ་
[99a.2]ཡིན་པའི་ཕྱིར་གོམས་པ་མེད་དོ་ཞེས་བསྟན་པ་ནི། བདག་ནི་རྟོགས་པར་འདོད་ཕྱོགས་ལ། །ཞེས་བྱ་བའོ། །ཤེས་པ་སྔར་མཐོང་བ་ངོ་ཤེས་པའི་ཡུལ་ཡིན་པའི་ཕྱིར། གོམས་པའི་ཡུལ་ཡིན་པའི་ཇི་ལྟ་བ་དེ་བཞིན་དུ་བདེ་བ་ལ་སོགས་པ་ཡང་ངོ་ཞེས་བསྟན་པ་ནི། དེ་ལྟ་
[99a.3]ཡིན་ན་བདེ་བ་ལ་སོགས་པ་ཡང་ཞེས་བྱ་བའོ། །དེ་ལྟར་ཡང་རྣམ་པར་རྟོག་པས་བཟུང་བ་ནི་གོམས་པ་གསལ་བ་ཡིན་ན། གསལ་པོར་འགྱུར་ཞིང་བདེ་བ་ལ་སོགས་པའི་ཤེས་པ་བཞིན་དུ་རང་རིག་པ་ཁོ་ན་ཡིན་གྱི་གཟུང་བར་འགྱུར་བ་མ་ཡིན་པར་བསྟན་པ་ནི། གོམས་པ་ལ་སོགས་
[99a.4]ཞེས་བྱ་བ་སྟེ་ཤེས་པ་བཞིན་དུ་ཞེས་བྱ་བའི་དོན་ཏོ། །ཤེས་པ་ནི་ཤེས་པ་ལ་གོམས་པའི་འདུ་བྱེད་པ་སྔོན་དུ་འགྲོ་བ་ཅན་ནི་ཤེས་པར་གྱུར་ན། བདེ་བ་ལ་གོམས་པའི་འདུ་བྱེད་པའི་སྔོན་དུ་འགྲོ་བ་ཅན་ནི། བདེ་བར་འགྱུར་བ་ཡིན་ནམ། ཤེས་པར་འགྱུར་བ་ཇི་ལྟར་སྙམ་དུ་སེམས་
[99a.5]པ་ནི། གོམས་པ་ལས་གྲོལ་བ་ལ་སོགས་པ་ཡང་ཞེས་བྱ་བའོ། །བདེ་བ་ལ་སོགས་པ་རྣམས་ཀྱི་གོམས་པའི་བསྐྱེད་བྱའི་ཡུལ་ཉིད་ཀྱིས་ཡུལ་ལས་རྒྱུ་གཅིག་ཉིད་བཀག་པ་ཡིན་གྱི་ཤེས་པ་ཉིད་གྲུབ་པ་ནི་མ་ཡིན་ནོ། །དེ་དང་དེ་མིན་རང་བཞིན་དངོས། །ཞེས་བྱ་བ་ལ་སོགས་
[99a.6]པས་ཤེས་པའི་ཁྱད་པར་བདེ་བ་ལ་སོགས་པར་བསྒྲུབས་པ་ཡིན་ལ། དེ་དང་འབྲེལ་པ་མ་ཡིན་པའི་ཆེད་དུ་ཕྱི་རོལ་གཅིག་གི་བསྐྱེད་བྱ་ཉིད་ཡིན་པར་རྩོད་པའི་གནས་ཡིན་ཞེས་ཟེར་བ་ནི། དེ་བཞིན་རྟོགས་པའི་རང་བཞིན་ནི། །ཞེས་བྱ་བའོ། །རང་རིག་དེ་ནི་མ་གྲུབ་པོ། །ཞེས་
[99a.7]བྱ་བ་ནི། །དེ་དང་དེ་མིན་རང་བཞིན་དངོས། །ཞེས་བྱ་བས། ཤེས་པའི་ངོ་བོ་ཇི་ལྟར་གྲུབ་པ་ཡིན། །བདེན་ཏེ། རང་རིག་པ་ཉིད་བསྒྲུབས་པ་ནི་མ་ཡིན་ལ་ཤེས་པ་ཡང་ཤེས་པ་གཞན་ཁོ་ན་བཟུང་བ་ཡིན་ནོ་ཞེས་བྱ་བའི་དོན་ཏོ། །རེ་ཞིག་རྣམ་ཤེས་དང་བདེ་བ་ལ་སོགས་པ་ཚོགས་པ་མཚུངས་
[99b]
[99b.1]པ་ལས་བྱུང་བ་ནི་ཐ་དད་པ་མ་ཡིན་པར་བསྒྲུབ་པ་ཡིན་ལ། སྔོན་པོ་ལ་སོགས་པ་བཞིན་དུ་མངོན་སུམ་བཟུང་བ་མ་ཡིན་པ། དེས་ན་རང་རིག་པ་ཉིད་གྲུབ་པ་ཡིན་པར་བསྟན་པ་ནི། གང་ཞིག་ཅི་འདྲ་གོམས་འགྱུར་བ་སྟེ། ལྐོག་ཏུ་མ་གྱུར་པ་ཞེས་བྱ་བའི་དོན་ཏོ། །དེའི་ཕྱིར་
[99b.2]རིག་པ་དགག་པར་བྱེད་པ་མ་ཡིན་གྱི་ལས་ཉིད་ཙམ་དགག་པ་ཡིན་གྱི་རིག་པ་ནི་མ་ཡིན་ནོ་ཞེས་བྱ་བའི་དོན་ཏོ། །འོ་ན་དང་པོ་ནི་ཞེས་བྱ་བ་ནི་གོམས་པས་དྲངས་པ་ཉིད་མི་ཤེས་པ་ན། གནས་པ་རྟོགས་པ་ཉིད་ལ་གཞན་གྱིས་རིག་པ་གྲུབ་པ་ཡིན་ནོ་ཞེས་བྱ་བའི་དོན་ཏོ། །
[99b.3]གོམས་པས་དྲངས་པ་རྣམས་ནི་དེ་ཉིད་ཀྱི་ཚེ་མངོན་སུམ་པ་ཡིན་པས་གཞན་གྱིས་རིག་པ་མ་ཡིན་པར་བསྟན་པ་ནི། དེའི་ཕྱིར་བསྒོམས་པའི་སྟོབས་ལས་ཞེས་བྱ་བའོ། །འདིས་ནི་ཞེས་བྱ་བ་ནི་ཚོགས་པའི་དབྱེ་བ་ནི་འབྲས་བུའི་དབྱེ་བ་ལ་མ་འཁྲུལ་པ་ཅན་ཏེ་གཟུགས་ལ་སོགས་པའི་རྣམ་ཤེས་ལ་
[99b.4]སོགས་པ་ལའོ་ཞེས་བཤད་པས་སོ། །ཚོགས་པ་གཅིག་པ་ཉིད་ལས་འབྲས་བུ་གཅིག་གི་ངོ་བོར་འགྱུར་བར་བསྟན་པ་ནི། ཕན་ཚུན་ལྷན་ཅིག་བྱེད་པ་ཉིད་ཀྱིས་ཞེས་བྱ་བའོ། །ཉེ་བར་ལེན་པའི་དབྱེ་བས་འབྲས་བུའི་དབྱེ་བ་ཡིན་ན་བདེ་བ་ཡང་རྣམ་ཤེས་ལས་ཐ་དད་པའི་ཉེ་བར་ལེན་པ་
[99b.5]ཡིན་པས་ཐ་དད་པར་འགྱུར་བ་ཡིན་པར་བསྟན་པ་ནི། གཟུགས་ལ་སོགས་པའི་ཚོགས་པ་དེ་ནི་ཞེས་བྱ་བའོ། །ཤེས་པ་བཞིན་དུ་མིག་ལ་སོགས་པའི་ཚོགས་མ་ཡིན་ཏེ་དེ་མེད་ཀྱང་གཟུགས་ལ་སོགས་པའི་རང་གི་ཚོགས་པ་ལས་བྱུང་བར་ཁས་བླངས་པའི་ཕྱིར་ལྡོག་པ་མེད་
[99b.6]པར་བསྟན་པ་ནི། ཇི་ལྟར་བསྒོམས་པ་འཕེལ་བ་རང་སྐྱེས་པའི་ཞེས་བྱ་བ་སྟེ། ཚོགས་པ་ཐ་དད་ནི་འབྲས་བུ་ཐ་དད་དེ་ནི་ཞེས་བྱ་བའོ། །ཤེས་པ་བཞིན་དུ་མིག་ལ་སོགས་པའི་ཚོགས་པ་སྒྲུབ་པར་བྱེད་པ་ཡིན་ལ། དེ་ཡང་གཟུགས་ལ་སོགས་པའི་རྣམ་ཤེས་ལ་ཡོད་པ་ཡིན་གྱི་
[99b.7]བདེ་བ་ལ་སོགས་པ་ལ་ནི་མ་ཡིན་ནོ་ཞེས་བྱ་བའི་དོན་ཏོ། །རྣམ་ཤེས་འབྱུང་བའི་གཟུགས་ཀྱི་སྐད་ཅིག་མ་ཡིན་ནམ། མ་ཡིན་ཏེ་སྐད་ཅིག་མ་ལ་འབྲས་བུ་དང་རྒྱུ་ཉིད་མེད་པའི་ཕྱིར་རོ་ཞེས་བསྟན་པ་ནི། གཟུགས་ལ་སོགས་པ་དག་ནི་ཞེས་བྱ་བ་ནི། བདེ་བ་ལ་སོགས་པ་བདག་ལ་
[100a]
[100a.1]འདུ་བ་དེ་དང་དོན་གཅིག་ཏུ་འདུ་བ་ཅན་གྱི་ཤེས་པས་འཛིན་ཏོ་ཞེས་ཡང་ཟེར་བ་གང་ཡིན་པ་དེ་ནི་དོན་གྱིས་གོ་བ་མ་ཡིན་ཏེ། ཤེས་པ་ཙམ་ལས་བྱུང་བའི་ཕྱིར་རོ་ཞེས་བསྟན་པ་ནི། རེ་ཞིག་ཤེས་རབ་ལ་སོགས་པ་ཞེས་བྱ་བ་སྟེ། ཐོག་མ་མེད་པའི་དུས་ནས་གང་
[100a.2]གོ་བ་ཉིད་ལ་གོམས་པ་ཉིད་ཡིན་པས་གོམས་པ་ཙམ་ལས་བྱུང་བའི་ཕྱིར། གཟུགས་ལ་སོགས་པའི་ཚོགས་པ་ལས་བྱུང་བ་མ་ཡིན་ཞེས་བྱ་བའི་དོན་ཏོ། །གཟུང་བའི་དོན་དེ་ལ་གནས་པ་ཉིད་གང་གི་ཡིན་པ་དེ་ཁོ་ན་འདི་ཡིན་ནོ་ཞེས་འཛིན་པར་བྱེད་པའི་བློའོ། །
[100a.3]དེ་ལ་ཡང་ཞེས་བྱ་བ་ནི་མངོན་སུམ་གཞན་ལ་ཡང་ངོ་། །བདག་ལ་སོགས་པ་ཡང་དེ་བཞིན་ནོ་ཞེས་བྱ་བ་ནི་འཛིན་པར་བྱེད་པ་ཉིད་ཀྱིས་སམ། འཛིན་པ་ཉིད་ཀྱིས་དོན་ཞིག་ན་ཇི་ལྟར་སྣང་བར་འགྱུར་དེའི་བདག་ཉིད་དུ་འམ་ཞེས་བྱ་བར་ནི་དོན་འཛིན་པར་བྱེད་པ་ཉིད་ཀྱིས་ཀྱང་བདེ་བ་ལ་སོགས་
[100a.4]པ་ཡང་ངོ་ཞེས་བྱ་བ་དང་སྦྱར་རོ། །དོན་ཡང་གསལ་བར་བྱེད་པ་ནི་བློ་ལ་སོགས་པ་ཡིན་ལ་དེ་ནི་བདག་ཅེས་བྱ་བར་ཡོངས་སུ་བསྒྱུར་བ་ཡིན་ནོ། །བག་ཆགས་ལས་བྱུང་བའི་བདེ་བ་ལ་སོགས་པ་ལ་རང་གི་རིག་པ་དགོས་པ་ཅན་ཡིན་གྱི་བདག་དང་འདུ་བ་ནི་མ་ཡིན་ནོ་ཞེས་བསྟན་པ་ནི། 
[100a.5]ཐོག་མེད་གོམས་པའི་ངོ་བོ་ལས། །ཞེས་བྱ་བའོ། །དེ་སྟེ་བདག་གི་འདུ་བར་མི་འདོད་པ་སྟེ། ཁས་མི་ལེན་ན་བདག་སུའི་འབྲེལ་པ་ཅན་ཡིན་ཏེ། བདེ་བ་བཞིན་དུ་འབྲེལ་པ་ཅན་མི་རིགས་སོ་ཞེས་བྱ་བའི་དོན་ཏོ། །མི་རྟག་པ་ཉིད་ཡིན་ན་མིག་ལས་བྱུང་བ་མ་ཡིན་པའི་མངོན་སུམ་ཉིད་
[100a.6]ཀྱི་རང་གི་ངོ་བོའི་བདེ་བ་ལ་སོགས་པ་ཡིན་ལ། དེ་དག་ཙམ་གྱིས་ཡོན་ཏན་ཉིད་དུ་གྱུར་པ་ནི་མ་ཡིན་ཏེ། འབྲེལ་པ་མེད་པའི་ཕྱིར་རོ། །དུ་བ་ནི་མེ་མེད་ན་མི་འབྱུང་བའི་ཕྱིར་གོ་བར་བྱེད་པ་ཡིན་པར་བསྟན་པ་ནི། གལ་ཏེ་དང་པོ་ཡོན་ཏན་ཉིད། །ཅེས་བྱ་བའོ། །དེ་འདི་ལྟར་བདེ་བ་ལ་སོགས་
[100a.7]པའི་རྣམ་ཤེས་ལས་ཚོགས་པའི་དབྱེ་བ་ཐ་དད་པའི་སྒྲུབ་བྱེད་མ་ཡིན་ལ། བསྒོམས་པའི་སྟོབས་ཀྱིས་སྐྱེ་བཞིན་པ་ཉིད་མངོན་སུམ་ཡིན་པས་ཤེས་པའི་བདག་ཉིད་ཀྱི་རང་རིག་པ་ནི་གྲུབ་པ་ཡིན་གྱི་དེ་དོན་གཅིག་ལ་འདུ་བ་ཅན་གྱི་ཤེས་པས་མངོན་སུམ་པ་ནི་མ་ཡིན་ཏེ། སྐྱེད་བྱེད་ཀྱི་
[100b]
[100b.1]དོན་ཙམ་འཛིན་པའི་ཕྱིར་དང་། སྐྱེད་བྱེད་མ་ཡིན་པ་འཛིན་ན་ཡང་ཐལ་ཆེས་པའི་ཕྱིར་དང་། ཚོགས་པ་གཅིག་ལ་འབྲེལ་པས་ཀྱང་མིག་ལ་སོགས་པ་རྣམས་ལ་ཐལ་བར་འགྱུར་བའི་ཕྱིར་རོ་ཞེས་བསྟན་པ་ནི། དོན་གང་ཞེས་བྱ་བའོ། །ཉེ་བས་ནི་ཚོགས་པར་གཏོགས་པ་སྟེ། 
[100b.2]རྒྱུ་མ་ཡིན་ན་ཡུལ་མ་ཡིན་པར་ནི་རིགས་པ་ཡིན་ནོ་ཞེས་བྱ་བའི་དོན་ཏོ། །གཟུགས་ཉིད་ལ་ཞུགས་པ་ནི་བྱེད་པ་པོ་མིག་ནི་ལས་བདེ་བ་འཛིན་པར་བྱེད་པའི་ཤེས་པ་ལ་འཇུག་པར་བྱེད་པར་འགྱུར་རོ་ཞེས་བྱ་བར་སྦྱར་བར་བྱ་སྟེ། དུ་བ་ལ་འཇུག་པའི་མིག་ཉིད་མེ་ལ་ཤེས་པ་
[100b.3]བསྐྱེད་པའི་དོན་ཡིན་ནོ་ཞེས་བསྟན་པ་ནི། རྗེས་སུ་དཔག་པ་ཡང་ཞེས་བྱ་བའི་དོན་ཏོ། །འོན་ཏེ་གཟུང་བའི་རྣམ་པ་ལས། །ཞེས་བྱ་བ་ནས་ཅི་སྟེ་མི་རྟག་ན་ཞེས་བྱ་བའི་བར་དུ་རྒོལ་བ་ཡིན་ནོ། །བདེ་བའི་རྣམ་པ་ཉིད་འབའ་ཞིག་ཅེས་བྱ་བ་ནི་གཟུགས་ལ་སོགས་པ་བཞིན་དུ་ལོགས་
[100b.4]ན་གནས་པ་ཉིད་ཀྱིས་མི་རིགས་པའི་ཕྱིར་རོ་ཞེས་བྱ་བའི་དོན་ཏོ། །གཞན་ཡང་ཞེས་བྱ་བ་ནི་སྔོན་པོ་ལ་སོགས་པ་ཁོ་ན་བཞིན་དུ་ཤེས་པ་སྐྱེ་བའི་སྔ་ན་ཡོད་པ་ལ་རྗེས་སུ་དཔག་པ་ཡིན་ན་ནི་ཕྱི་རོལ་གྱི་ཉེ་བར་གཞག་པ་བསྒྲུབ་པ་ལ་དེ་ལས་བཟློག་པའི་བག་ཆགས་ཀྱི་ཉེ་བར་གཞག་
[100b.5]པ་སྒྲུབ་པར་བྱེད་པ་འགལ་བ་ཡིན་པར་བསྟན་པ་ནི་མ་ཡིན་ཏེ། ཕྱི་རོལ་གྱི་དོན་ཞེས་བྱ་བའོ། །དོན་དེ་ཉིད་ལས་བྱུང་བའི་དབང་པོའི་བློས་འཛིན་པ་མ་ཡིན་ནམ། བདེ་བ་ནི་བདག་དང་ཡིད་ཕྲད་པ་ལས་བྱུང་བས་སོ་སྙམ་དུ་སེམས་པ་ལ་རིམ་གྱིས་བྱུང་བའི་ཤེས་པ་གཉིས་རིམ་གྱིས་རང་
[100b.6]གི་ཡུལ་ལ་སྣང་བར་བྱེད་པ་ཡིན་གྱི། སྔོན་པོ་དང་བདེ་བ་ཡང་ཅིག་ཅར་སྣང་བར་བྱེད་པ་མ་ཡིན་པར་བསྟན་པ་ནི། རིམ་གྱིས་འཛིན་ན་ཞེས་བྱ་བའོ། །གཟུགས་རིག་པ་ཡིན་ན་བདེ་བ་རིག་པ་མ་ཡིན་ལ། འདི་རིག་ན་ཡང་གཟུགས་མ་ཡིན་ནོ་ཞེས་རིག་པ་བཞིན་དུ་མི་རིག་པའི་
[100b.7]མྱུར་བར་མཚུངས་པར་བསྟན་པ་ནི། དེ་མཚུངས་མིན་ཞེས་བྱ་བའོ། །རྣམ་ཆད་མེད་པར་རྟོགས་པ་ཉིད་བཤད་པ་ནི། རྟོགས་པ་ཁོ་ན་སྟེ་ཞེས་བྱ་བའོ། །མི་འཛིན་པ་ཙམ་གྱི་དབང་དུ་བྱས་ནས་ཞེས་བ་ནི་འོན་ཏེ་མི་འཛིན་པ་ཡང་ཞེས་བྱ་བ་ལ་སོགས་པ་ནི་རྒོལ་བ་ཡིན་ནོ། །མེད་པའི་
[101a]
[101a.1]ཐ་སྙད་ཀྱི་ཡུལ་གྱི་ཡོད་པ་མ་ཡིན་པས་འབྱུང་བ་འཛིན་པ་ཡིན་པའི་དབང་དུ་བྱས་ནས་ལན་བསྟན་པ་ནི། གཅིག་གི་སྟེ་ས་ཕྱོགས་ཡོད་པ་ནི་གཞན་དག་སྟེ། བུམ་པ་མེད་པར་བརྗོད་པ་ཡིན་ནོ། །བརྗོད་པ་ནི་རང་གི་ངོ་བོས་མ་ཡིན་གྱི། འོན་ཀྱང་དེས་དབེན་
[101a.2]པ་ཉིད་ཀྱིས་སོ། །འདི་དམིགས་པའི་དུས་ན་དེ་མ་དམིགས་པའི་ཕྱིར་ཞེས་སྦྱར་བ་ཡིན་སྟེ(ཏེ)། གང་དང་དེ་ནི་རྟག་ཏུ་འབྲེལ་པ་མ་ཡིན་པའི་ཕྱིར་རོ། །དེས་ན་བདེན་པ་འཛིན་པ་ནི་དེ་ཡིན་ནོ་ཞེས་སྦྱར་བར་བྱའོ། །དེ་རྣམ་པར་མ་ཆད་པ་ནི་མི་འཛིན་པ་མ་ཆད་པའོ། །གཟུགས་རིག་པ་
[101a.3]ཉིད་བདེ་བ་རིག་པ་མེད་པ་ཇི་ལྟ་བ་དེ་བཞིན་དུ་འདིའི་ཡང་བདེ་བ་རིག་པ་ཡིན་པར་བསྟན་པ་ནི་བདེ་བ་འཛིན་པ་ལ་ཡང་ཞེས་བྱ་བའོ། །གཉི་ག་ལ་ཡང་ཞེས་བྱ་བ་ནི་བདེ་བ་དང་གཟུགས་དག་གི་རིག་པ་ནི་ཅིག་ཅར་རིག་པ་མ་ཡིན་ཏེ། ཅིག་ཅར་འཛིན་པ་མ་ཡིན་པ་ཡང་ཕན་ཚུན་གེགས་
[101a.4]བྱེད་པའི་ཕྱིར་རོ་ཞེས་བྱ་བའི་དོན་ཏོ། །དེ་འདི་ལྟར་ལྷན་ཅིག་མི་རིག་པ་དམིགས་པ་ཡིན་ན་མི་རིགས་པ་ཙམ་ཅིག་ཅར་ཡིན་ནོ་ཞེས་བྱ་བ་ནི་རྒོལ་བ་ཉིད་མ་ཡིན་པར་བསྟན་པ་ནི། གཞན་དུ་ཞེས་བྱ་བའོ། །རང་གི་ངོ་བོ་མ་ཞུགས་པ་ཙམ་གྱིས་དབེན་པ་འཛིན་པ་ནི་དགག་པའི་དོན་ཏོ། །
[101a.5]མ་ཞུགས་པ་འཛིན་པ་ནི་ཅིག་ཅར་འཛིན་པ་ཡིན་ཏེ་ཡན་ལག་དང་ཡན་ལག་ཅན་འཛིན་པ་བཞིན་དུ་ཡིན་པར་བསྟན་པ་ནི། ཕན་ཚུན་རང་བཞིན་ཞེས་བྱ་བའོ། །འདིར་ཡང་ཞེས་བྱ་བ་ནི་བདེ་བའི་ངོ་བོ་རིག་པ་ལ་བར་གྱིས་འཛིན་པ་གནོད་བྱེད་མ་ཡིན་ཏེ། །མི་འཛིན་པ་ནི་འཛིན་པ་
[101a.6]ལ་ཞེས་བྱ་བར་སྦྱར་རོ། །དེ་ལ་ཞེས་བྱ་བ་ནི་ཐག་རིང་པོའི་གོང་བུ་སྣང་བ་ལའོ། །ཅི་ལས་ཤེ་ན། ཡོད་མིན་ཇི་ལྟར་གནོད་བྱེད་ཡིན། །ཞེས་བྱ་བ་སྨོས་ཏེ། གནོད་པར་བྱ་བ་མ་ཡིན་པ་ལ་འདོད་པ་མ་ཡིན་པ་ནི་ཁོ་བོ་ཅག་གིའོ་ཞེས་བྱ་བར་སྦྱར་རོ། །ཉམས་སུ་མྱོང་བ་མངོན་
[101a.7]སུམ་མ་ཡིན་ན་གཟུགས་ཉམས་སུ་མྱོང་བ་ཉིད་དུ་མི་འགྱུར་བར་བསྟན་པ་ནི། རང་ཉིད་གསལ་བ་མེད་པར་ཞེས་བྱ་བའོ། །ཇི་སྲིད་དུ་གཞན་གྱིས་གསལ་བར་མི་བྱེད་དེ་སྲིད་པ་གཟུགས་ཉམས་སུ་མྱོང་བ་མེད་ལ། ཉམས་སུ་མྱོང་བ་གཞན་ཡང་ཇི་སྲིད་དུ་མངོན་སུམ་མ་ཡིན་པ་དེ་སྲིད་
[101b]
[101b.1]དུ་གཟུགས་ཀྱི་ཉམས་སུ་མྱོང་བ་མ་ཡིན་ཏེ་དེ་ཉམས་སུ་མྱོང་བའི་མངོན་སུམ་ཉིད་ཁོ་ན་མངོན་སུམ་ཡིན་པའི་ཕྱིར་རོ། །དེ་མེད་ན་ཉམས་སུ་མྱོང་བ་ཐམས་ཅད་མེད་པར་བསྟན་པ་ནི། གསལ་བར་བྱེད་པ་གཞན་ཡང་ཞེས་བྱའོ། །དེའི་ཕྱིར་གཟུགས་ཀྱི་ཉམས་སུ་མྱོང་བ་ཉིད་ཀྱི་
[101b.2]མངོན་སུམ་ནི་བདེ་བ་འཛིན་པ་མ་ཡིན་པའམ། བདེ་བ་གཟུགས་ཀྱིའོ། །དེས་དབེན་པ་ལས་འཛིན་པ་གཞན་གྱི་གཟུང་བ་མ་ཡིན་པར་བསྟན་པ་ནི། སྣང་བར་གྱུར་པ་དེ་དག་ཅེས་བྱ་བའོ། །གནོད་པར་བྱེད་པ་མ་ཡིན་པར་སུ་སྨྲ་དེ་ཉིད་ཀྱི་ཕྱིར་རེས་འགའ་གནོད་པར་བྱེད་པ་ཞེས་
[101b.3]ཟེར་བ་ནི། འོན་ཏེ་བདེ་བ་འཛིན་པ་ཞེས་ཟེར་བ་སྟེ། གོང་བུ་འཛིན་པའི་དུས་སུ་སྐྲ་ཤད་ཀྱི་བར་དུ་འཛིན་པ་མི་སྐྱེད་པ་དེ་བཞིན་དུ་བདེ་བ་འཛིན་པ་སྐྱེས་པ་མ་ཡིན་པ་དེའི་ཕྱིར་གོང་བུ་འཛིན་པ་བཞིན་དུ་གཟུགས་འཛིན་པ་ནི། འདིའི་གནོད་བྱེད་ཡིན་ཞེས་བྱ་བའི་དོན་ཏོ། །རེས་འགའ་
[101b.4]གནོད་བྱེད་མ་ཡིན་པ་མི་སྐྱེ་བའི་ཕྱིར་ཐམས་ཅད་དུ་གནོད་བྱེད་མ་ཡིན་པ་མ་ཡིན་ཏེ། སྐྲ་ཤད་རྣམས་ཀྱི་ཡང་བར་འཛིན་པ་ཐག་རིང་པོ་མ་སྐྱེས་པ་ཉིད་གནོད་པར་བྱེད་པ་ཡིན་གྱི་སྐྱེས་པ་ནི་མ་ཡིན་ནོ་ཞེས་བསྟན་པ་ནི། ཀུན་ཚེ་ཅིའི་ཕྱིར་གནོད་མ་གྱུར། །ཅེས་བྱ་བའོ། །དེས་
[101b.5]ན་མ་དམིགས་པ་ནི་བྱ་བ་ནི་སྐྱེས་པ་ཞེས་བྱ་བར་སྦྱར་རོ། །དེའི་ཚེ་ཞེས་བྱ་བ་ནི་བདེ་བ་ལ་སོགས་པ་འཛིན་པའི་ངོ་བོའི་བདེ་བ་སྐྱེས་པ་ནའོ། །ཟིལ་གྱིས་གནོན་པ་ནི་གནོད་པའོ། །སྐྲའི་བར་འཛིན་པ་ལྟར་ཞེས་བྱ་བ་ནི་གོང་བུ་འཛིན་པ་ཉིད་ཀྱིས་སོ་ཞེས་བྱ་བའི་དོན་ཏོ། །འོན་ཏེ་
[101b.6]དོན་ལས་སྐྱེ་བཞིན་པ་བདེ་བ་ལ་སོགས་པ་དང་ལྷན་ཅིག་པར་ཐལ་བར་འགྱུར་བས་དེ་ཡང་གསལ་བར་སྣང་ངོ་སྙམ་དུ་སེམས་པ་ལ་གཅིག་གིས་ཞེས་བྱ་བའོ། །ངེས་ཕྱིར་ཞེས་བྱ་བ་ནི་རྒྱུ་མ་ཡིན་པ་འཛིན་པ་ལ་ཁྱད་པར་མེད་པའི་ཕྱིར་མ་ལུས་པར་འཛིན་པར་ཐལ་བར་འགྱུར་རོ། །དེ་ནུས་
[101b.7]གྲུབ་མེད་ཕྱིར། །ཞེས་བྱ་བ་འདི་བཤད་པ་ནི། སྔོན་པོའི་དབང་པོའི་རྣམ་ཤེས་ལ། །ཞེས་བྱ་བའོ། །དེ་ལྟར་ཞེས་བྱ་བ་ནི་སོ་སོར་ཞེས་བྱ་བ་ལ་སོགས་པའོ། །སྔོན་པོ་ནི་སེར་པོ་མེད་ཀྱང་དབང་པོའི་ཤེས་པས་བཟུང་བཞིན་པ་ནི་དབང་པོའི་ཤེས་པ་ལ་ནུས་ལ། དེ་ཡོད་ན་དེ་བཞིན་
[102a]
[102a.1]དུ་ཡོད་པ་ཡིན་ལ། དེ་བཞིན་དུ་བདེ་བ་ནི་སྔོན་པོ་ལ་སོགས་པ་མེད་ན་དབང་པོའི་ཤེས་པ་ལ་ནུས་པ་མ་ཡིན་པར་བསྟན་པ་ནི། སོ་སོ་སོ་སོར་ཡང་ཞེས་བྱ་བའོ། །གཉིས་ཀྱིས་དེ་སྔོན་པོ་ལ་སོགས་པ་དག་འབའ་ཞིག་འཛིན་པ་ཁོ་ན་ཡིན་ནོ་སྙམ་དུ་སེམས་པ་ལ་
[102a.2]དེའི་ཞེས་བྱ་བ་ནི་བདེ་བའི་སྟེ་མྱོང་བར་མི་རིགས་སོ་ཞེས་བྱ་བ་དང་སྦྱར་རོ། །གང་གི་ཚེ་ཞེ་ན་ཁྱད་པར་དུ་བྱེད་པ་ནི་དེ་རྒྱུ་སྟེ་གཟུགས་ལ་སོགས་པ་མ་བཟུང་བར་ཞེས་བྱ་བའོ། །མི་རིགས་སོ་ཞེས་བྱ་བ་འདིའི་མཐོང་བ་དང་འགའ་ཞིག་ཅེས་བྱ་བ་ནི་འགྲེལ་པ་ཡིན་ནོ། །སྔོན་པོ་ཡང་མི་རིག་
[102a.3]པ་དང་རང་རིག་པའི་ཕྱོགས་ལས་མ་འདས་པའི་ཕྱིར། མ་བཟུང་བ་འཐོབ་པར་འགྱུར་བ་མ་ཡིན་ནམ། འོན་ཏེ་དབང་པོ་དང་། དེའི་བསྐྱེད་བྱའི་ཤེས་པ་དག་སྔོན་པོ་ལ་མངོན་དུ་ཕྱོགས་པའི་ངོ་བོ་ཡིན་པའི་ཕྱིར། གཟུང་བ་ལ་སོགས་པ་ཉིད་ཡིན་པ་དེ་ལྟ་ནའང་བདེ་བ་དང་དབང་པོའི་ཤེས་
[102a.4]པ་དག་ལ་འདིར་འགྱུར་རོ་སྙམ་དུ་སེམས་པ་ནི། རང་གི་རྒྱུ་ཞེས་བྱ་བ་སྟེ། རྒྱུ་ལས་གཞན་རིག་པའི་བདག་ཉིད་ཀྱིས་འདིའི་ནི་རྣམ་ཤེས་ཀྱིས་ཏེ། བདེ་བ་དང་དུས་མཚུངས་པའི་ཡང་མངོན་དུ་ཕྱོགས་པ་ལས་འཛིན་པ་ནི་འཛིན་པར་བྱེད་པ་ཉིད་དུ་གལ་ཏེ་འདོད་ནའོ། །དེ་ལྟར་ཡང་
[102a.5]མ་དམིགས་སོ་ཞེས་བྱ་བ་ནི་སྒེག་མོ་རྟོག་པར་བྱེད་ནའོ། །དེ་ལྟ་ན་འོ་ན་ཞེས་བྱ་བ་ནི་གལ་ཏེ་ཐ་དད་པ་ཉིད་མེད་ཀྱང་ནུས་པ་ཉིད་ཡིན་ནའོ། །དོན་དང་ལྷན་ཅིག་ཉིད་འཛིན་པའི་བདེ་བ་ལ་སོགས་པ་རྣམས་ནི་སོ་སོ་བ་མ་ཡིན་ཞེས་བྱ་བའི་ཕྱོགས་འདི་ལ་ཡང་ནུས་པ་མེད་པར་བསྟན་
[102a.6]པ་ནི། དོན་དང་ལྷན་ཅིག་ཉིད་ཅེས་བྱ་བའོ། །ཅི་ལས་ཤེ་ན། གང་གི་ཕྱིར་སོ་སོ་བ་དེས་བསྐྱེད་པའི་བློ་མི་འདོད་པ་དེའི་ཕྱིར་ནུས་པ་ཉིད་མེད་དོ་ཞེས་བྱ་བའི་དོན་ཏོ། །མིག་ལ་སོགས་པའི་ཤེས་པས་ཀྱང་བདེ་བ་ལ་སོགས་པ་འབའ་ཞིག་འཛིན་ན་ནི་དེའི་རྒྱུ་བུད་མེད་ལ་
[102a.7]སོགས་པ་འཛིན་པ་སྟེ་ཚོལ་བར་མི་འགྱུར་རོ། །གཞན་དུ་ན་བདེ་བ་ལ་སོགས་པ་འཛིན་པར་མི་འགྱུར་བའི་ཕྱིར་དེ་འཛིན་པར་ཚོལ་བར་བྱེད་དོ། །དེ་བསྟན་པ་ནི་དོན་མེད་པར་ནི་ཞེས་བྱ་བའོ། །དེ་ནི་སྲིད་པ་མ་ཡིན་ཏེ། དོན་གཅིག་ལ་འདུ་བ་ཅན་ཉིད་ཀྱིས་བདེ་བ་ལ་སོགས་པ་ཉེ་
[102b]
[102b.1]བ་ཉིད་ཡིན་ནའོ་ཞེས་བསྟན་པ་ནི། ནང་གི་ཡན་ལག་ཅེས་བྱ་བ་སྟེ། དེའི་ཚེ་ཕྱི་རོལ་མཐོང་བར་མི་འགྱུར་རོ་ཞེས་བྱ་བ་ནི་མཇུག་བསྡུ་བའོ། །འོན་ཏེ་དོན་གྱི་གོ་བ་བསྐྱེད་བྱའི་དབང་པོའི་ཤེས་པ་དོན་གྱི་གཞན་དབང་ཡིན་པས་དོན་འཛིན་པ་ཡིན་གྱི་བདེ་བ་ལ་སོགས་པ་འཛིན་པ་ནི་མ་ཡིན་ཏེ། དེ་དང་
[102b.2]འབྲེལ་པ་མེད་པའི་ཕྱིར་རོ་ཞེས་ཟེར་བ་ལ། དོན་འཛིན་ན་ནི་ཞེས་སྨོས་ཏེ། བདེ་བ་དང་གཟུགས་ལ་སོགས་པ་དེ་དང་དེ་ཡུལ་ཡོད་པས་བློ་འདས་པ་ན། ཅིག་ཅར་བདེ་བ་དང་སྡུག་བསྔལ་བྱེད་པའི་དོན་གཅིག་ཉིད་ལ་ཤ་ཟ་མོ་གཞོན་ནུ་མའི་བདག་ཉིད་ཡོད་ན་བདེ་བ་རིག་པ་ནི་སྡུག་བསྔལ་རིག་
[102b.3]པ་དང་ལྡན་པར་འགྱུར་ཏེ། ཁྱེད་མི་འདོད་པ་ཁོ་བོ་ཅག་གི་འདོད་པར་འགྱུར་རོ་ཞེས་བྱ་བའི་དོན་ཏོ། །གཡུལ་གྱི་རོས་ཞེས་བྱ་བ་ནི་གཡུལ་དུ་ཞུགས་པའི་རོས་སོ། །གླ་ནི་རྔན་པའོ། །འདོད་པ་ཉིད་ཀྱིས་མི་འདོད་པ་མངོན་དུ་བྱེད་པར་མི་རིགས་པར་བསྟན་པ་ནི། འདོད་པ་ཉིད་ཀྱིས་
[102b.4]ཞེས་བྱ་བའོ། །ལ་ལར་ཡང་འགྱུར་རོ་ཞེས་བྱ་བ་ནི་ཅིག་ཅར་ཞེས་བྱ་བ་དང་སྦྱར་རོ། །རྟོགས་པའི་རང་བཞིན་ཉིད་དོ་ཞེས་བྱ་བ་ནི་རྟོགས་པའི་དུས་ཁོ་ན་ན་ཡོད་པའི་ཕྱིར་རོ། །དབང་པོ་ལ་སོགས་པའི་ཚོགས་པ་ལ་གནས་པའི་གཟུགས་ལ་སོགས་པ་རྣམས་ལས་བདེ་བ་ལ་སོགས་
[102b.5]པ་ཁོ་ན་འབྱུང་གི་ཤེས་པ་ནི་མ་ཡིན་ཏེ། བསྒོམས་པའི་སྟོབས་ལས་བྱུང་བའི་ཕྱིར་རོ་ཞེས་བསྟན་པ་ནི། བསྒོམས་པའི་སྟོབས་ལས་ཞེས་བྱ་བ་སྟེ། གོམས་པ་ལས་བདེ་བ་ལ་སོགས་པ་མ་ཡིན་ཞིང་མིག་ལ་སོགས་པ་ལས་ཤེས་པ་མ་ཡིན་ནོ་ཞེས་བྱ་བའི་དོན་ཏོ། །དངོས་པོའི་སྟོབས་
[102b.6]ལས་སྐྱེ་བ་ནི་ཞེས་བྱ་བ་ནི་ལེགས་པར་ཡོངས་སུ་ངེས་པའི་ཤེས་པའོ། །མ་འབྲེལ་འགྱུར་ཞེས་བྱ་བ་ནི་རྨི་ལམ་གྱི་ཤེས་པ་བཞིན་དུ་ཤེས་པ་ཐམས་ཅད་བག་ཆགས་ལས་བྱུང་བ་ཉིད་ཀྱི་ཕྱི་རོལ་གྱི་དོན་མེད་པར་འགྱུར་རོ། །ཉེ་བའི་བདེ་བ་ལ་སོགས་པ་ཤིན་ཏུ་སྔ་ན་མེད་པའི་
[102b.7]དངོས་པོ་བཞིན་དུ། ཤེས་པ་ནི་བསྒོམ་པ་མེད་ཀྱང་འབྱུང་བར་འགྱུར་རོ་ཞེས་ཟེར་བ་ནི། གལ་ཏེ་བདེ་བ་ལ་སོགས་པ་ཞེས་བྱ་བའོ། །འདི་ལ་ཚད་མ་ཅི་ཡོད་ཅེས་བྱ་བ་ནི་བདེ་བ་ལ་སོགས་པ་རྣམས་ལ་ཡང་ཤེས་པ་བཞིན་དུ་བསྒོམས་པའི་རྗེས་སུ་མཚུངས་པའི་ཕྱིར་རོ། །དོན་
[103a]
[103a.1]ལ་སོགས་པ་ལ་ཞེས་བྱ་བ་ནི་དོན་དང་དབང་པོ་ལ་སོགས་པའོ། །དོན་གྱི་རྣམ་པ་ཡང་ཞེས་བྱ་བ་སྟེ། ཤེས་པ་ནི་བསྒོམས་པ་ལས་བྱུང་བ་ཉིད་ཀྱིས་ཕྱི་རོལ་ལ་རག་ལས་པ་མ་ཡིན་པ་ཉིད་སྒྲུབ་པ་ཡིན་ཏེ། དོན་གྱི་རྣམ་པ་ཡང་གྲུབ་པ་དང་བདེ་བ་ཐ་མི་དད་པའི་ཕྱིར་
[103a.2]འདོད་པ་ཉམས་པ་ཡིན་ནོ། །བདེ་བ་དང་སྡུག་བསྔལ་བསྒྲུབ་པ་ལ་དུ་མ་ལ་དབང་པོ་གཅིག་གིས་འཛིན་ན། ཁྱེད་ཀྱི་ཤེས་པ་དུ་མ་ཅིག་ཅར་འབྱུང་བར་ཁས་བླངས་པས། དུས་གཅིག་ཁོ་ན་ལ་བདེ་བ་དང་སྡུག་བསྔལ་རིག་པ་དང་ལྷན་ཅིག་ཏུ་འགྱུར་བ་ཞིག་ན་ཤེས་པ་
[103a.3]བཞིན་དུ་དེའི་བསྐྱེད་བྱ་བདེ་བ་ལ་སོགས་པའི་རང་གི་ངོ་བོ་ཡང་དེ་རིག་པའི་ངོ་བོ་ཡིན་པ་ཁས་བླངས་པའི་ཕྱིར་མི་རིགས་སོ། །གང་གི་ཕྱིར་སྡུག་བསྔལ་མྱོང་བའི་དེ་མ་ཐག་ཏུ་བདེ་བ་འབྱུང་ངམ་མི་འབྱུང་ཡང་དེ་ཙམ་ལས་ཉེ་བར་ལེན་པའི་རང་གི་ས་བོན་ཤེས་པ་ལ་གནས་པ་
[103a.4]གོ་བར་བྱེད་ཀྱི། ཤེས་པ་ནི་ཐམས་ཅད་ཀྱི་ས་བོན་ཡིན་པས་ཐམས་ཅད་འབྱུང་བ་ནི་མ་ཡིན་ཏེ། གང་ལ་ལའི་ཁ་ཅིག་གི་རེས་འགའ་ཉིད་སད་པར་ཁས་བླངས་པའི་ཕྱིར་རོ་ཞེས་བསྟན་པ་ནི། ནང་གི་ཡོད་ཀྱང་དོན་འབའ་ཞིག་ནི་མ་ཡིན་ཏེ། དབང་པོ་ལ་སོགས་པའི་ཤེས་པ་
[103a.5]སྟེ་དོན་ལས་ཐ་མི་དད་པའོ། །ཉེ་བར་ལེན་པ་ནི་རིགས་མཐུན་པའི་ས་བོན་ལའོ། །དེ་ཡང་གཅིག་གི་ཚེ་གཅིག་སད་པ་ནི་རང་རང་གི་འབྲས་བུ་ལས་བཟློག་པའི་ཡང་ཉེ་བར་ལེན་པ་མ་ཡིན་ཏེ། ཚོགས་པ་གཅིག་ལས་བྱུང་བའི་འབྲས་བུ་ཡང་ཉེ་བར་ལེན་པ་སད་པའི་བྱེ་བྲག་ལས་དུ་
[103a.6]མ་གཅིག་གི་ཚེ་མ་ཡིན་ནོ་ཞེས་བྱ་བའི་དོན་ཏོ། །གལ་ཏེ་རང་གི་འབྲས་བུ་ལས་བཟློག་པ་ལ་ཉེ་བར་ལེན་པ་མ་ཡིན་ན། རང་གི་འབྲས་བུ་ལ་ཡང་བདེ་བའི་ཤེས་པའི་བདག་ཉིད་ནི་དེའི་བདག་ཉིད་མ་ཡིན་པ་ལ་འགལ་བ་ཉིད་ཀྱིས་ཉེ་བར་ལེན་པར་མི་འགྱུར་བར་བསྟན་པ་ནི། རྣམ་པར་ཤེས་པ་ནི་
[103a.7]མི་ཤེས་པའི་ཞེས་བྱ་བའོ་ནི་མི་ཤེས་པའི་བདག་ཉིད་ཀྱི་རང་གི་འབྲས་བུ་ལ་ཤེས་པ་ནི་བདག་པོའི་རྐྱེན་ཡིན་གྱི་ཉེ་བར་ལེན་པ་ནི་མ་ཡིན་ནོ་སྙམ་པས་བདག་པོ་ཉིད་དུ་སྨོས་སོ། །དེ་འདི་རང་གི་འབྲས་བུ་བཞིན་འགལ་བ་དག་ལ་ཡང་མཐོང་བར་མཚུངས་པར་བསྟན་པ་ནི། དེ་ནི་ཞེས་
[103b]
[103b.1]བྱ་བ་སྟེ་བདག་པོ་ཉིད་དེ། མཐོང་ཞེས་བསྟན་པའི་བཤད་པ་ནི། མིག་དག་ལ་ཞེས་བྱ་བ་སྟེ། མཚན་མོ་རྒྱུ་བ་དང་དེ་ལས་གཞན་པ་དག་ནི་འུག་པ་དང་བྱ་རོག་དག་གིའོ། །མཐུན་པ་དང་མི་མཐུན་པ་དག་ནི་གནོད་པ་དང་མི་གནོད་པ་དག་སྟེ། བདེ་བ་ལ་སོགས་པ་རྣམ་པར་ཤེས་
[103b.2]པའི་བདག་ཉིད་ཀྱི་ཕྱོགས་ལ་ཉེ་བར་ལེན་པ་ངེས་པ་ལས་ངེས་པར་གྱུར་ཏོ་ཞེས་བྱ་བའི་དོན་ཏོ། །ཤེས་པ་ཞེས་བྱ་བ་ནི་ཤེས་པའི་བདག་ཉིད་ལས་སོ། །འགལ་བ་རྣམས་ཏེ། བདེ་བ་ལ་སོགས་པ་རྣམས་ཀྱི་ཉེ་བར་ལེན་པ་གཅིག་ཤེས་པ་ལ་གནས་པར་མི་རིགས་ཏེ། དུས་ཐམས་
[103b.3]ཅད་དུ་ཐམས་ཅད་སྐྱེ་བར་ཐལ་བར་འགྱུར་བའི་ཕྱིར་རོ། །འོན་ཀྱང་རེས་འགའ་གང་ལ་ལའི་ཅུང་ཟད་པ་ཉིད་དུ་མཐོང་བ་ཡིན་ནོ་སྙམ་དུ་སེམས་པ་ནི། འོན་ཏེ་འགལ་བའི་ཞེས་བྱ་བ་སྟེ། བདེ་བའི་ས་བོན་ནི་སྡུག་བསྔལ་གྱི་མ་ཡིན་ཞེས་བྱ་བའི་དོན་ཏོ། །རྣམ་པར་ཤེས་པ་
[103b.4]མ་ཡིན་པ་སྟེ། བདེ་བ་ལ་སོགས་པའི་རྣམ་པར་ཤེས་པའི་ས་བོན་གྱི་བདག་ཉིད་པ་དང་། རྣམ་པར་ཤེས་པའི་སྟེ་ས་བོན་གྱི་བདག་ཉིད་ཀྱི་བདེ་བ་ལ་སོགས་པའི་རྣམ་པར་མ་ཤེས་པ་ཉེ་བར་ལེན་པ་དང་བྱེད་པ་པོར་ཇི་ལྟར་འགྱུར་ཞེས་སྦྱར་རོ། །བདེ་བ་ལ་སོགས་པ་
[103b.5]གཟུགས་ལ་སོགས་པ་འཛིན་པ་ནི། གཟུང་བཞིན་པ་ནི་ཚོགས་པ་གཅིག་དང་འབྲེལ་པའི་ཕྱིར་འཛིན་པ་གཅིག་གིས་བཟུང་བ་མ་ཡིན་ནམ་གཟུགས་དང་བདེ་བ་ལ་སོགས་པའི་འཛིན་བྱེད་ཀྱི་རྣམ་ཤེས་ནི་བདེ་བ་ལ་སོགས་པ་ཁོ་ན་འཛིན་པར་བྱེད་པ་མ་ཡིན་ཏེ། འདི་འབྲེལ་
[103b.6]པ་ལ་ཁྱད་པར་མེད་པའི་ཕྱིར་རོ། །འཛིན་བྱེད་དང་གཟུང་བྱ་དག་གི་རང་བཞིན་དུ་ངེས་པའི་ཕྱིར་རོ་སྙམ་དུ་སེམས་པ་ལ། དེའི་ཕྱིར་བདེ་སོགས་ཞེས་བྱ་བ་སྨོས་ཏེ། བདེ་བ་དང་སྔོན་པོ་ལ་སོགས་པར་སྣང་བའི་བདག་ཉིད་ཀྱི་མངོན་སུམ་གཅིག་པུ་དོན་དང་དབང་ལ་སོགས་པའི་བསྐྱེད་
[103b.7]བྱ་ཡིན་གྱི། གཞན་གྱི་འཛིན་བྱེད་མ་ཡིན་ཞིང་གཟུང་བྱ་ཡང་མ་ཡིན་ནོ་ཞེས་བྱ་བའི་དོན་ཏོ། །དེའི་ཕྱིར་གཞན་ཡང་རིག་བྱེད་མིན་དེ་དག་རང་གི་ངོ་བོ་ཇི་ལྟར་རིག་ཅེས་བྱ་བ་གསལ་བ་ཡིན་ནོ། །གལ་ཏེ་སྔོན་པོ་ལ་སོགས་ཕྱི་རོལ་དང་བདེ་བ་ལ་སོགས་པ་ཕྱི་རོལ་མ་ཡིན་པ་དེ་ཇི་ལྟར་
[104a]
[104a.1]གཅིག་ཡིན་ཞེ་ན། ནང་གི་ཡོངས་གཅོད་ཆ་འདི་གཞན་ཕྱི་རོལ་ན་ནི་གནས་པ་ཡིན་ཞེས་བྱ་བའི་རིགས་པས་སོ། །ཡང་ན་བདེ་བ་ལ་བདེ་བའི་བདག་ཉིད་ཀྱི་དོན་དང་སྡུག་བསྔལ་ལ་བདེ་བ་མ་ཡིན་པའི་བདག་ཉིད་ཅེས་བྱ་བ་ལ་སོགས་པ་འདིའི་ཡང་བདག་
[104a.2]ཉིད་ལ་གནས་པའི་རིག་པར་བྱེད་པ་དང་། བདག་ཉིད་ཀྱང་རིག་པར་བྱེད་པ་ནི་རྣམ་ཤེས་བཞིན་དུ་སྔོན་པོ་ལ་སོགས་པའི་ཡང་ཡིན་ནོ། །བདག་ཉིད་ཅེས་བྱ་བས་ཤེས་པ་དང་བདེ་བ་ལ་སོགས་པའི་རང་ཉིད་རིག་པའི་བྱེད་པ་ལ་བརྡ་ཇི་ལྟ་བའི་རྣམ་པར་རྟོག་པ་ནི་སྔོན་པོའི་རྟོག་པ་བཞིན་དུ་འགྱུར་ལི་མི་ཤེས་པའི་
[104a.3]བདག་ཉིད་ཀྱི་བདེ་བ་ལ་སོགས་པའི་ཕྱོགས་ལ་རྣམ་ཤེས་ཀྱི་བདག་ཉིད་ཀྱི་ས་བོན་རིག་པ་དག་གིས་ས་བོན་ཡིན་པར་འགལ་བ་ཡིན་གྱི། རྣམ་ཤེས་ཀྱི་བདག་ཉིད་ཀྱི་བདེ་བ་ལ་སོགས་པའི་ཕྱོགས་ལ་ནི་དེ་ལྟ་མ་ཡིན་ཏེ། གང་ལ་ལའི་རེས་འགའ་སད་པའི་ཕྱིར་ཞེས་བྱ་བའི་
[104a.4]ཚིགས་སུ་བཅད་པའི་གནད་ཀྱི་དོན་བཤད་པ་ནི། གལ་ཏེ་བདེ་བ་ཞེས་བྱ་བ་ལ་སོགས་པས་སོ། །ངེད་ལ་ཡང་ཞེས་བྱ་བ་ནི་མ་རྟོགས་པའི་ངོ་བོའི་བདེ་བ་ལ་སོགས་པ་ཡང་བག་ཆགས་སད་པའི་ཁྱད་པར་ལས་བྱུང་བ་ཡིན་ལ། བག་ཆགས་ལས་བྱུང་བ་ནི་རྟོགས་པའི་དུས་ཉིད་
[104a.5]ན་སྐྱེས་པ་ནི་སྔར་གནས་པར་རྟོགས་པ་མ་ཡིན་ལ། བག་ཆགས་ནི་རྟོགས་པའི་ཡིན་གྱི་མ་རྟོགས་པའི་ནི་མ་ཡིན་ཏེ། བག་ཆགས་ཇི་ལྟ་བ་བཞིན་དུ་འབྱུང་བའི་བདེ་བ་ལ་སོགས་པ་ནི་ཤེས་པ་ཁོ་ན་ཡིན་ནོ། །རྟོགས་པའི་བག་ཆགས་ཡིན་དུ་ཟིན་ཀྱང་འཆོལ་བར་འགྲོ་བ་ལ་
[104a.6]སོགས་པ་ནི་མ་རྟོགས་ཀྱང་འབྱུང་བ་ཡིན་གྱི་བདེ་བ་ལ་སོགས་པ་ནི་མ་ཡིན་ཏེ། མ་རྟོགས་པ་ལ་སྒོབ་པ་མེད་པའི་ཕྱིར་རོ་ཞེས་བསྟན་པ་ནི། བག་ཆགས་སྟོབས་ལས་བྱུང་ན་ནི། །ཞེས་བྱ་བའོ། །ཤེས་པའི་བག་ཆགས་ཀྱི་སྟོབས་ལས་བྱུང་བའི་ཤེས་པ་ཉིད་ཡིན་ན། ཤེས་
[104a.7]པའི་བག་ཆགས་ལས་བྱུང་བ་ནི་ཤེས་པ་མཐོང་བ་མ་ཡིན་པར་བསྟན་པ་ནི། བག་ཆགས་དྲན་དང་ངོ་ཤེས་ཞེས་བྱ་བའོ། །བདེ་བ་ལ་ཡོགས་པ་ཡང་འཚོལ་བར་འགྲོ་བ་ལ་སོགས་པ་བཞིན་དུ་མི་ཤེས་པའི་ངོ་བོ་ཉིད་མ་གོམས་པས་མི་ཤེས་པ་ཁོ་ན་འབྱུང་བར་འགྱུར་བ་
[104b]
[104b.1]མ་ཡིན་སྙམ་དུ་སེམས་པ་ནི། གལ་ཏེ་དྲན་པ་ལ་སོགས་པ་ཡང་ཞེས་བྱ་བ་སྟེ། ཤེས་པ་མ་ཡིན་པའི་བདག་ཉིད་རྒྱུན་གྱིས་འཇུག་པ་ཉིད་བརྒྱ་ལན་ཤེས་པའི་སྟོབས་ཀྱིས་ཤེས་པར་འགྱུར་རོ་ཞེས་བྱ་བའི་དོན་ཏོ། །ཤེས་པའི་དུས་མ་གཏོགས་པར་དེ་ཡོད་དོ་ཞེས་བྱ་བ་ལ་ཚད་མ་
[104b.2]ཅུང་ཟད་ཀྱང་མེད་པ་ཡིན་ཏེ། འཆོལ་བར་འགྲོ་བ་ལ་སོགས་པ་ནི་དེ་ལས་གཞན་པས་རྟོགས་པ་ཡིན་པར་བསྟན་པ་ནི། སྣང་བའི་སྤྱོད་ཡུལ་ནི་རུང་བ་ཉིད་དོ། །མངོན་སུམ་བཞིན་དུ་ཞེས་བྱ་བ་ནི་རྟོགས་བཞིན་པ་བཞིན་དུའོ། །དཔེ་ཡིན་ན་ནི་མངོན་སུམ་བཞིན་དུ་སྟེ་མངོན་སུམ་
[104b.3]ལྟ་བུའོ། །དོན་ནི་ཞེས་བྱ་བ་ནི་དཔེ་ཅན་ཏེ། བདེ་བ་ལ་སོགས་པའོ། །རང་གི་ཞེས་བྱ་བ་ནི་སྣང་བཞིན་པ་ཉིད་ཡིན་ཏེ། དེའི་གནས་སྐབས་ན་ཡང་ཞེས་བྱ་བ་ནས་སོ། །མངོན་སུམ་དང་དྲན་པ་དག་ཅེས་བྱ་བས་ནི་འཛིན་པ་དང་སྲིད་པའི་གནས་སྐབས་དག་ལ་ཁྱད་པར་མེད་པའོ། །
[104b.4]དཔེ་ཡིན་ན་ནི་གསལ་པོ་དང་ཅིག་ཤོས་དག་ལ་ཁྱད་པར་མེད་དོ་ཞེས་བྱ་བའི་དོན་ཏོ། །འོན་ཏེ་སྔོན་ཉིད་དང་ནི་ཞེས་བྱ་བ་ནི་འབྱུང་སྲིད་པའི་བདེ་བ་ལ་སོགས་པ་སྟེ། དྲན་པས་ངོ་ཤེས་པ་ལ་ནི་ཁ་དོག་དང་དབྱིབས་སོ། །ལྐོག་ཏུ་གྱུར་པ་འཛིན་པའི་ཕྱིར། །ཞེས་བྱ་བ་ནི་ལྐོག་ཏུ་
[104b.5]གྱུར་པ་ཉིད་དུ་སྔ་མ་མ་དྲན་པ་དང་སྲིད་པས་ཀྱང་དེ་འདིའི་ཞེས་འཛིན་ཏོ་ཞེས་བྱ་བའི་དོན་ཏོ། །དོན་ཉིད་ཅེས་བྱ་བ་ནི་བདེ་བ་ལ་སོགས་པའམ། ཁ་དོག་ལ་སོགས་པ་སྟེ་མངོན་སུམ་ལ་ནི་བདེ་བ་ལ་སོགས་པའི་ཡུལ་ལའམ། གཞན་ལ་ཡང་ངོ་། །དངོས་པོ་དག་གི་རྣམ་
[104b.6]པར་དབྱེ་བ་ཁོ་ན་ཅི་ལས་ཡིན་ཟེར་བ་ནི་འོན་ཏེ་དངོས་པོ་དག་གི་ཞེས་བྱ་བའོ། །དངོས་པོ་མེད་པ་ལས་ཞེས་བྱ་བ་ནི་མེད་པས་སོ། །གཞན་མེད་དོ་ཞེས་བྱ་བ་ནི་གང་གིས་འབྱེད་པའོ། །ལན་ནི་མེད་པ་ནི་ཡོད་པ་ལས་འབྱེད་པར་བྱེད་པ་མ་ཡིན་ནོ། དེ་དག་ཐ་མི་དད་པའི་ཕྱིར་དངོས་
[104b.7]པོ་དག་གི་ཡང་ཐ་མི་དད་པར་འགྱུར་བར་བསྟན་པ་ནི། གལ་ཏེ་དངོས་མེད་ཅེས་བྱ་བའོ། །ཚད་མ་ཐ་དད་ཕྱིར་ཞེས་བྱ་བ་ནི་དངོས་པོ་དང་དངོས་པོ་མེད་པ་དག་གི་དབྱེ་བའོ། །ཐ་དད་མེད་པར་འཛིན་ཞེས་བྱ་བ་ནི། དངོས་པོ་དང་དངོས་པོ་མེད་པ་དག་གཅིག་ཉིད་ཡིན་ཏེ། 
[105a]
[105a.1]དཔེར་ན་མིག་དང་རྣ་བ་དག་གིས་གཟུགས་དང་སྒྲ་དག་འཛིན་པར་སོ་སོར་ངེས་པ་ཡིན་ཡང་ང་ཁོ་ནས་གཉི་ག་རྟོགས་སོ་ཞེས་བྱ་བ་ལྟ་བུའོ། །དེ་བཞིན་དུ་དངོས་པོ་དང་དངོས་པོ་མེད་པ་རྟོགས་པ་ངེས་པ་ཡིན་ཡང་གཅིག་ཉིད་ཡིན་ནོ་སྙམ་དུ་སེམས་པ་ནི། 
[105a.2]གལ་ཏེ་མིག་གི་རྣམ་ཤེས་ཀྱིས། །ཞེས་བྱ་བའོ། །སོ་སོ་རང་གི་ཐ་སྙད་ནི་ཡུལ་སོ་སོ་བ་ཅན་ནོ། །བལྟར་རུང་བ་ཡིན་ཞེས་བྱ་བ་ནི་གཞན་གྱིས་བསྒྲུབས་པའི་ཡན་ལག་ཅན་ལ་སོགས་པའོ། །དེ་ཞེས་བྱ་བ་ནི་སྔར་དམིགས་པའོ། །དེའི་བདག་ཉིད་ཅན་ཉིད་ཡིན་
[105a.3]ཡང་ཞེས་བྱ་བ་ནི་ལྐོག་ཏུ་གྱུར་པ་ཉིད་དངོས་པོའི་བདག་ཉིད་ཡིན་ནོ། །ནུས་པ་ངེས་པ་ཞེས་བྱ་བ་ནི་མངོན་སུམ་སྟེ་ལྐོག་ཏུ་མ་གྱུར་པ་ཉིད་ཡིན་ནའོ། །ལྐོག་ཏུ་གྱུར་པ་ཉིད་ལ་ནི་དྲན་པ་ཉིད་ཡིན་ནོ། །དོན་བྱེད་པར་ནུས་པ་ཉེ་བར་སྟོན་པ་ཚད་མའི་མཚན་ཉིད་དྲན་པ་ལ་མེད་པར་ཟེར་
[105a.4]བ་ནི་ལྐོག་ཏུ་གྱུར་པ་ཉིད་ལ་ཞེས་བྱ་བའོ། །ལྐོག་ཏུ་གྱུར་པ་ཉིད་རིག་པ་ན་རྗེས་སུ་དཔག་པ་འཇུག་པའི་ཡན་ལག་ཉིད་མ་ཡིན་པར་བསྟན་པ་ནི། རྗེས་དཔག་ཆོས་ཅན་ཞེས་བྱ་བའོ། །དྲན་པའི་རྣམ་པ་ལ་ཞེས་བྱ་བ་ནི་མི་གསལ་བ་ལའོ། །རྣམ་པ་འདི་ནི་ཞེས་བྱ་བ་ནི་
[105a.5]མི་གསལ་བའོ། །གང་གི་ཕྱིར་བསྒོམས་པའི་སྟོབས་ལས་བྱུང་བ་དང་ལྡན་པའི་བདེ་བ་ལ་སོགས་པ་ནི་དྲན་པ་བཞིན་དུ་ཡིན་པ་དེའི་ཕྱིར་རྣམ་ཤེས་ཀྱི་བདག་ཉིད་དང་ཅིག་ཅར་འབྱུང་བ་ཡང་མ་ཡིན་ནོ་ཞེས་བྱ་བ་ཉེ་བར་སྡུད་པ་ནི། དེའི་ཕྱིར་བདེ་སོགས་ཞེས་བྱ་བའོ། །གོམས་པའི་འདུ་
[105a.6]བྱེད་ལས་ཞེས་བྱ་བ་ནི་ཤེས་པ་བསྒོམ་པས་སོ། །ནང་གི་རེག་བྱའི་ཁྱད་པར་ཞེས་བྱ་བས་ནི་བདེ་བ་ལ་སོགས་པའི་རང་བཞིན་གྱི་ངོ་བོ་བསྟན་པ་ཡིན་ནོ། །དེ་ཞེས་བྱ་བ་ནི་འདུ་བྱེད་ཀྱིའོ། །དེ་མཐོང་བ་ལས་ཞེས་བྱ་བ་ནི་རེག་བྱ་དང་ཕྲད་པའིའོ། །གཞན་དག་ནི་ཕྱི་རོལ་གྱི་འདོད་པ་
[105a.7]ལ་སོགས་པའི་དོན་རྣམས་ཀྱི་རང་གི་ངོ་བོ་ལ་འདི་འཕོས་པ་ཡང་ཡིན་ལ། སྣང་བ་ཡང་ཡིན་པ་དེ་གང་དག་གི་ཡིན་པ་དེ་དག་ནི་རང་ཉིད་དང་ཕྱི་རོལ་གྱི་དོན་གྱི་རྣམ་པ་ཡང་རིག་པར་བྱེད་པ་ཡིན་ནོ་ཞེས་ཟེར་རོ། །དེ་ཉིད་ཀྱི་ཕྱིར་རང་ཉིད་ཀྱི་རྣམ་པ་དང་རང་ལ་ཡོད་པའི་ཕྱི་རོལ་གྱི་རྣམ་
[105b]
[105b.1]པ་རིག་པའི་ཕྱིར་དེ་རྣམས་ལ་དོན་མྱོང་བར་བཤད་པ་སྟེ་གྲགས་པའོ་ཞེས་བསྟན་པ་ནི། དོན་གྱི་བདག་ཉིད་ཅེས་བྱ་བའོ། །གལ་ཏེ་དོན་གྱི་རྣམ་པ་ཅན་བདེ་བ་ལ་སོགས་པ་འདི་དག་གིས་དམིགས་པ་ཅི་ཞིག་ཡིན་ཞེ་ན། བདག་ཉིད་ཁོ་ན་བདག་ཉིད་ཀྱིས་དམིགས་པ་མ་
[105b.2]ཡིན་ཏེ། འགལ་བའི་ཕྱིར་རོ་ཞེས་ཟེར་བ་ནི། དམིགས་པ་ཉིད་ནི་ཞེས་བྱ་བ་སྨོས་ཏེ། དམིགས་པའི་ཐ་སྙད་ཀྱི་ཡུལ་བདེ་བ་ལ་སོགས་པ་དེར་སྣང་བ་སྟེ་ཕྱི་རོལ་གྱི་དོན་དུ་སྣང་བ་ཞེས་བྱ་བའི་དོན་ཏོ། །རིགས་ཞེས་བྱ་བ་ནི་འབྲེལ་པ་ཅན་ཡིན་ཏེ་ཉམས་སུ་མྱོང་བའི་བདག་ཉིད་
[105b.3]ཡིན་པའི་ཕྱིར་རོ། །འབྲས་ཉིད་ཀྱིས་ཞེས་བྱ་བ་ནི་དོན་གྱི་འབྲས་བུ་ཤེས་པས་སོ། །མིག་དོན་ལ་མངོན་དུ་ཕྱོགས་པ་མ་གཏོགས་པའི་དོན་ལ་མ་ཡིན་པར་བསྟན་པ་ནི། དོན་ལ་ཕྱོགས་པར་ཞེས་བྱ་བའོ། །རྟོགས་པའི་དོན་ལ་ཡང་རིག་པ་གཞན་ནི་ཁྱད་པར་བྱེད་པ་པོར་
[105b.4]མི་འགྱུར་བར་བསྟན་པ་ནི་གྲུབ་པར་ཞེས་བྱ་བའོ། །དེ་ལས་ཞེས་བྱ་བ་ནི་ལྷན་ཅིག་སྣང་བཞིན་པ་ཉིད་ལས་སོ། །གཞན་ཞེས་བྱ་བ་ནི་རྟོགས་པ་ཉིད་མ་ཡིན་པའོ། །ཐ་དད་པ་རིགས་པ་ལས་དོན་རིག་པ་ཉིད་དུ་མི་འགྱུར་བར་བསྟན་པ་ནི། དེས་ནི་དེ་ཞེས་བྱ་བའོ། །དོན་
[105b.5]གཅིག་ལ་འདུ་བ་ཅན་གྱི་ཤེས་པས་འཛིན་པ་ལས་ནང་ཉིད་རྟོགས་པ་ཡིན་པར་མི་འགྲུབ་པ་སྟེ་སྔོན་པོ་བཞིན་ནོ། །ངའི་བདེ་བ་ཡིན་ནོ་ཞེས་ཕྱི་རོལ་ཉིད་རིག་པའི་ཕྱིར་རོ་སྙམ་དུ་སེམས་པ་ནི། འགའ་ཞིག་བདེ་སོགས་ཕྱི་རོལ་ན། །ཞེས་བྱ་བའོ། །ཤེས་པ་ལས་ཕྱི་རོལ་ཉིད་
[105b.6]ཡིན་ན། བདེ་བ་ལ་སོགས་པ་ལ་སྔོན་པོ་མེད་པ་བཞིན་དུ་དེ་མེད་ཀྱང་ཤེས་པ་འབྱུང་བར་འགྱུར་བ་ཞིག་ན་འབྱུང་བ་ནི་མ་ཡིན་ནོ། །དེའི་ཕྱིར་དེའི་བདག་ཉིད་ཁོ་ན་དེ་ཡིན་པར་བསྟན་པ་ནི། དེའི་ཡང་ཞེས་བྱ་བའོ། །ཤེས་པ་ལས་ཕྱི་རོལ་ཡིན་ན་སྔོན་པོ་དང་ལྷན་ཅིག་པ་ཉིད་ཡིན་
[105b.7]གྱི། སེར་པོ་བཞིན་དུ་ལྷན་ཅིག་པ་མ་ཡིན་པ་ནི་མ་ཡིན་ཞེས་བྱ་བ་ལ་རིགས་པ་མ་ཡིན་ནོ་ཞེས་བྱ་བའི་འབྲེལ་པ་ནི་བདེ་བ་ལ་སོགས་པ་ཞེས་བྱ་བའོ། །ཤེས་པའི་དབྱེ་བ་མེད་ན་སྔོན་པོའི་དབྱེ་བ་མེད་པ་ཅི་འདྲ་བ་ཡིན་ཞེས་བསམ་དགོས་སོ། །དེ་ཙམ་ལྔ་རྣམས་ལས་ཞེས་བྱ་བ་དང་
[106a]
[106a.1]འབྲེལ་པ་ཡིན་ཏེ། ལྔ་ཞེས་བྱ་བ་ནི་འབྱུང་བ་ཆེན་པོའོ། །འདི་ལྟར་ང་རྒྱལ་གྱི་འགྱུར་བའི་རྣམ་པ་བསྟན་ནས་རྣམ་པ་གཞན་བསྟན་པ་ནི། བློའི་དབང་པོ་ལྔ་ཞེས་བྱ་བ་སྟེ། ང་རྒྱལ་ལས་ཞེས་བྱ་བར་སྦྱར་རོ། །གལ་ཏེ་བདེ་བ་ལ་སོགས་པའི་ངོ་བོ་གཙོ་བོ་
[106a.2]ཡོངས་སུ་གྱུར་པ་རྣམས་ཀྱིས་ཀྱང་བདེ་བ་ལ་སོགས་པའི་ངོ་བོར་གྱུར་པ་ཡིན་ནོ་ཞེས་བྱ་བའི་ངེས་པ་ཅི་ཞིག་ཡིན་སྙམ་དུ་སེམས་པ་ལ། རྣམ་པར་འགྱུར་བ་ཡང་རང་བཞིན་གྱིས་ཞེས་བྱ་བའོ། །ཤེས་པ་དང་ཐ་མི་དད་པས་བདེ་བ་ལ་སོགས་པ་དེ་དང་ལྷན་ཅིག་འཛིན་པ་མ་ཡིན་གྱི། འོན་
[106a.3]ཀྱང་བཟུང་བའི་སྔོན་པོ་ལས་ཐ་དད་པའི་ཕྱིར་རོ་སྙམ་དུ་སེམས་པ་ལ། སྔོ་སོགས་རང་བཞིན་ཞེས་བྱ་བའོ། །བདེ་བ་ལ་སོགས་པ་དང་སྔོན་པོ་ལ་སོགས་པ་ཡང་ཐ་མི་དད་པར་མི་རིགས་ཏེ། སྣང་བ་ཐ་དད་པའི་ཕྱིར་རོ་ཞེས་བསྟན་པ་ནི། ཐ་དད་སྣང་ཅན་ཞེས་བྱ་བའོ། །སོ་སོར་སྣང་བ་
[106a.4]ཐ་དད་པ་ཉིད་ཀྱི་གཞུང་ལུགས་ཀྱིས་སྦྱར་བའི་ཐ་མི་དད་པ་མི་རིགས་སོ་ཞེས་བསྟན་པ་ནི། བདེ་བ་ལ་སོགས་པའི་ངོ་བོའི་གཙོ་བོའི་རང་བཞིན་ཅན་ཉིད་དོ་ཞེས་བྱ་བ་ག་ལས་ཡིན་ཞེས་བྱ་བར་སྦྱར་རོ། །དེ་བཞིན་དུ་བདེ་བ་ལ་སོགས་པ་ཁོ་ན་ཞེས་བྱ་བ་འདི་ཡང་ག་ལས་ཡིན་ཞེས་བྱ་བར་སྦྱར་རོ། །
[106a.5]རྒྱུ་ལས་དང་རང་བཞིན་ལས་ཀྱང་སྔོན་པོ་ལ་སོགས་པ་རྣམས་ལ་དྲི་བ་བསྟན་པ་ཡིན་ནོ། །རླུང་སྒྲ་ཉིད་དུ་གྱུར་པ་དང་། སྒྲའི་རྡུལ་ཕྲ་རབ་རྣམས་སྒྲ་ཉིད་དུ་གྱུར་པ་ཡང་ཞེས་བྱ་བར་མཚམས་གཅད་དོ། །རླུང་གི་རྡུལ་ཕྲ་རབ་རྣམས་ཀྱི་སྒྲ་ཕྲ་མོ་གང་ཡིན་པ་དེ་དེར་འགྱུར་རོ་ཞེས་ངག་གཅིག་ཉིད་
[106a.6]ཡིན་ནོ། །དེ་གྲུབ་པ་མ་ཡིན་ནོ་ཞེས་བྱ་བ་ནི། འདོད་པ་ཙམ་ལས་ནི་འགའི་ཡང་འགྲུབ་པ་མ་ཡིན་ནོ་ཞེས་བྱ་བའི་དོན་ཏོ། །བུམ་པའི་དཔེ་ལས་འདི་ཡང་རིགས་མཐུན་པའི་རྒྱུ་ཉིད་ཡིན་ན་བུམ་པ་ལ་སོགས་པ་ལ་དཔེ་འདི་ལས་རིགས་མི་མཐུན་པའི་རྒྱུ་ཉིད་དུ་སྒྲུབ་པར་བྱེད་པས་འགལ་
[106a.7]བ་ཡིན་པར་བསྟན་པ་ནི། འབྲས་བུ་གང་ཇི་སྙེད་པ་ཞེས་བྱ་བ་སྟེ། གང་གི་ཕྱིར་ལྷན་ཅིག་པ་མ་ཡིན་པའི་རིགས་མཚུངས་པའི་རྒྱུ་མ་ཡིན་ནོ། །འོན་ཏེ་དེའི་འོག་ཏུ་ཁྱེད་སྒྲུབ་བྱེད་ལ་ཡང་ཕྱིན་ཅིག་ལོག་ཏུ་སྒྲུབ་པ་ཡིན་ནོ་ཞེས་ཟེར་བ་ནི་འོན་ཏེ་ཐམས་ཅད་ཉིད་ཅེས་བྱ་བའོ། །མིག་
[106b]
[106b.1]མངོན་པ་ནི་རང་བཞིན་གྱི་ངོ་བོའི་མངོན་པར་མི་གསལ་བ་ནི་རྣམ་པར་འགྱུར་བའི་ངོ་བོ་ཡིན་ནོ་ཞེས་ཟེར་བ་ནི། མངོན་པར་གསལ་བ་དང་ཞེས་བྱ་བའོ། །ཕྱི་རོལ་གྱི་བུད་མེད་ལ་སོགས་པ་དང་ལྷན་ཅིག་པའི་བདེ་བ་ལ་སོགས་པའི་བློ་ལ་སྣང་བཞིན་པ་གོམས་པའི་ཁྱད་པར་
[106b.2]གྱིས་ཁྱད་པར་དུ་བྱེད་ཀྱི་ཕྱི་རོལ་ནི་མ་ཡིན་ཏེ། དེ་ལས་ཐ་མི་དད་པ་སྟེ་ཁྱད་པར་མེད་པ་ལ་ནི་བདེ་བ་ལ་སོགས་པ་ལ་ཡང་ཁྱད་པར་ཅན་དུ་མི་འགྱུར་ཏེ་དེ་བཞིན་ཁོ་ན་ཡིན་པར་བསྟན་པ་ནི་དེའི་ཁྱད་པར་ཞེས་བྱ་བ་སྟེ་ཆོས་ལྷག་པའི་ཁྱད་པར་རོ། །དེ་ཁོ་ན་མ་ཡིན་པར་ཞེས་བྱ་བ་
[106b.3]ནི་ཕྱི་རོལ་པ་མ་ཡིན་པའོ། །གོམས་པའི་ཁྱད་པར་དུ་བྱས་པའི་བདེ་བ་ལ་སོགས་པ་ནི་གོམས་པ་ལས་བྱུང་བ་ཡིན་གྱི་ཕྱི་རོལ་མ་ཡིན་ནོ་ཞེས་རྒྱུའི་དབྱེ་བ་བསྟན་པ་ཡིན་ནོ། །ཡུལ་གྱི་དབྱེ་བ་ལས་འདི་དག་གི་རང་བཞིན་ཐ་དད་པར་བསྟན་པ་ནི། ཕྱི་རོལ་ཡིན་ན་ཞེས་བྱ་བའོ། །
[106b.4]བློ་དང་ལྷན་ཅིག་པའི་བདེ་བ་ལ་སོགས་པ་ཐ་མི་དད་པ་ཉིད་དུ་ངེས་པར་འཛིན་པ་ནི་བདེན་མོད་ཀྱི། ཡང་བདེ་བ་ལ་སོགས་པའི་ངོ་བོ་དེའི་རང་བཞིན་དེ་ཡང་བདེ་བ་ལ་སོགས་པའི་ངོ་བོ་ཉིད་ཡིན་པས་གྲུབ་པ་བསྒྲུབ་པ་མ་ཡིན་ཏེ། སེམས་པ་ཅན་གྱི་ངོ་བོ་མ་གྲུབ་པའི་ཕྱིར་རོ་སྙམ་དུ་
[106b.5]སེམས་པ་ལ། ཕྱི་རོལ་གྱི་ངོ་བོ་མ་ཡིན་པར་བསྟན་པ་ནི། གལ་ཏེ་བློ་ཡང་བདེ་སོགས་ཀྱི། །ཞེས་བྱ་བ་སྟེ། ཅིག་ཅར་འཛིན་པ་ལ་འགལ་བ་ཉིད་མེད་པའམ། ཕྱི་རོལ་གྱི་ཁྱད་པར་ལ་ཁྱད་པར་གྱིའོ། །བདེ་བ་ལ་སོགས་པ་སེམས་ཅན་མ་ཡིན་དུ་ཟིན་ཀྱང་། ཕྱི་རོལ་ཉིད་ནི་
[106b.6]དམིགས་པའི་ཡུལ་ཁོ་ན་མ་ཡིན་ནོ་ཞེས་ཟེར་བ་ལ། ད་ནི་ཕྱི་དེ་ཞེས་བྱ་བའོ། །ཡང་ནས་ཡང་དུ་ཞེས་བྱ་བ་ནི་རྒྱུན་གྱིས་འཇུག་པའོ། །འབྲེལ་པ་མ་ཡིན་པ་ནི་བདེ་བ་ལ་སོགས་པ་ཉིད་མ་གྲུབ་ན་གཙོ་བོའི་རྣམ་པར་འགྱུར་བ་ཉིད་མི་འགྲུབ་པའི་ཕྱིར་རོ། །དེ་ཉིད་ཡིན་པར་ངེས་
[106b.7]ཞེས་བྱ་བ་ནི་གཙོ་བོ་ཡོངས་སུ་གྱུར་པ་ཉིད་དུ་ངེས་པའོ། །དེ་ཡོངས་སུ་གྱུར་པ་ཉིད་གྲུབ་པ་ཡིན་ཡང་དེའི་ངོ་བོ་ཉིད་རྟོགས་པར་ནུས་པ་མ་ཡིན་ཏེ། གཞན་ཉིད་དུ་མཐོང་བའི་ཕྱིར་རོ་ཞེས་བསྟན་པ་ནི་མེ་ཡོངས་སུ་གྱུར་པའི་རང་བཞིན་ཡིན་པ་ཞེས་བྱ་བའོ། །བདེ་བ་ལ་སོགས་པའི་
[107a]
[107a.1]བློ་ནི་དེ་མ་ཡིན་པའི་ངོ་བོ་སྒྲ་ལ་སོགས་པ་ལ་འཛིན་བྱེད་དུ་མི་འགྱུར་རོ་ཞེས་བྱ་བ་གཞན་དུ་མི་འཐད་པས་བདེ་བ་ལ་སོགས་པ་གྲུབ་པོ་སྙམ་དུ་སེམས་པ་ལ། གལ་ཏེ་རིགས་ནི་ཞེས་བྱ་བའོ། །སྒྲ་ལ་སོགས་པ་བདེ་བ་ལ་སོགས་པ་ཉིད་མ་
[107a.2]ཡིན་ན། བློ་ནི་འཛིན་བྱེད་མ་ཡིན་ཞིང་འབྲས་བུ་ཡང་མ་ཡིན་ལ། དེའི་རྣམ་པ་ཅན་གྱི་འབྲས་བུ་ཉིད་ཁོ་ན་འཛིན་བྱེད་ཉིད་དང་རང་གི་རྣམ་པའི་འཛིན་བྱེད་ཉིད་ནི་གཟུང་བྱ་ཉིད་ཡིན་ཏེ། དེ་མེད་ན་དེར་ཡང་མི་འགྱུར་རོ་ཞེས་བྱ་བ་ཡང་མི་རིགས་ཏེ། སྐྱེས་བུ་འབྲས་
[107a.3]བུ་མ་ཡིན་ཡང་འཛིན་བྱེད་ཉིད་དང་སྒྲ་ལ་སོགས་པ་རྒྱུ་མ་ཡིན་པ་ཡང་གཟུང་བྱ་ཉིད་དུ་མཐོང་བ་ཉིད་ཀྱི་ཕྱིར་རོ་ཞེས་ཟེར་བ་ལ། རྒྱུ་དང་འབྲས་བུ་གསལ་ཞེས་བྱ་བའོ། །གལ་ཏེ་བློ་དང་སྒྲ་ལ་སོགས་པ་དང་། བདེ་བ་དག་འབྲས་བུ་དང་རྒྱུ་དག་གཟུང་བ་དང་འཛིན་པ་ཉིད་
[107a.4]ཡོད་པའི་ཡིན་པ་དེ་ལྟ་ན་གཞན་ལ་ཡང་སྟེ། བདག་ལ་གཟུང་བ་དང་འཛིན་པ་དེ་ཉིད་ཡོད་པ་དེའི་ཕྱིར་འབྲས་བུ་དང་རྒྱུ་ཉིད་དུ་འགྱུར་རོ་ཞེས་སྦྱོར་བར་བྱེད་པ་ནི་ཅིའི་ཕྱིར་ཞེས་བྱ་བ་ལ་སོགས་པའོ། །འདིས་ནི་ཐལ་བར་འགྱུར་བ་ནི་དངོས་སུ་དེ་ལས་བཟློག་པ་ནི་ཤུགས་
[107a.5]ཀྱིས་བསྟན་པ་ཡིན་ལ། རྒྱུ་དང་འབྲས་བུ་མིན་པའམ་ཞེས་བྱ་བའི་རྣམ་པར་དབྱེ་བ་ལ་ནི་བཟློག་པ་དང་ཐལ་བར་འགྱུར་ཡང་དངོས་སུ་ཡིན་ནོ། །ཡོད་ནའམ་ཞེས་བྱ་བ་ནི་འབྲས་བུ་དང་རྒྱུ་ཉིད་ནའོ། །གཞན་ལའང་ཞེས་བྱ་བ་ནི་བདག་ལའོ། །དེ་ནི་ཞེས་བྱ་བ་ནི་འབྲས་བུ་དང་
[107a.6]རྒྱུ་ཉིད་དུ་འགྱུར་བར་བརྗོད་པའོ། །དེ་བསྟན་པ་ནི་ཡང་ན་རྒྱུ་དང་འབྲས་བུ་དག་ཅེས་བྱ་བའོ། །ཡང་ན་རྒྱུ་དང་འབྲས་བུ་ཡིན་པའམ་ཞེས་བྱ་བ་ནི་བཟློག་པ་ཡིན་ཏེ། གཟུང་བ་ལ་སོགས་པ་ཉིད་མེད་པའི་ཕྱིར་འབྲས་བུ་ལ་སོགས་པ་ཉིད་མེད་པར་བརྗོད་པ་ཉིད་ཡིན་ནོ། །ཡོད་
[107a.7]ནའམ་ཞེས་བྱ་བ་ནི་གཟུང་བ་ཉིད་དེ་འབྲས་བུ་ལ་སོགས་པ་ཉིད་ནའོ། །དེ་ནི་ཞེས་བྱ་བ་ནི་འབྲས་བུ་ལ་སོགས་པ་ཉིད་དོ། །དངོས་པོ་དེ་ལས་གཞན་ལ་ཡང་དེ་བདག་ལའོ། །བདག་ལ་ཡང་འགྱུར་བ་ཞེས་བྱ་བ་ནི་ཐལ་བར་འགྱུར་བའོ། །དེའི་ཕྱིར་ཞེས་བྱ་བ་ནི་བློ་ལ་གནས་པ་ཉིད་
[107b]
[107b.1]རིག་པའི་ཕྱིར་རོ། །སྔོན་པོ་ལ་སོགས་པ་བཞིན་དུ་བདེ་བ་ལ་སོགས་གཟུང་བ་ཡང་རིག་པའི་བདག་ཉིད་ཁོ་ན་ཡིན་ཏེ། དེ་མ་ཡིན་པའི་ངོ་བོས་མི་རིག་པའི་ཕྱིར་རོ་ཞེས་བསྟན་པ་ནི། གང་གི་རང་བཞིན་མྱོང་མ་ཡིན། །ཞེས་བྱ་བའོ། །རིག་པ་ཉིད་ཀྱང་དེའི་ཁོངས་སུ་
[107b.2]གཏོགས་པ་ཉིད་ཡིན་ཏེ་ཕྱི་རོལ་མ་དམིགས་པའི་ཕྱིར་རིགས་པའི་བདག་ཉིད་ཁོ་ནར་འགྱུར་ལ་སྔོན་པོ་ལ་སོགས་པ་ནི་རིག་པའི་ཁོངས་སུ་གཏོགས་པ་ཡིན་ཡང་ཕྱི་རོལ་ཡིན་ཏེ། ཕྱི་རོལ་གྱི་དོན་བྱེད་པར་ནུས་པའི་ཕྱིར་རོ་ཞེས་བསྟན་པ་ནི། ཕྱི་རོལ་ཉིད་ལ་ཚད་མ་མེད་པའི་ཕྱིར་
[107b.3]ཞེས་བྱ་བའོ། །བདེ་བ་ལ་སོགས་པ་རྣམས་ནི་ཕྱི་རོལ་གྱི་ངོ་བོའི་རྗེས་སུ་མཐུན་པ་རིག་པ་མ་ཡིན་ནོ་ཞེས་གང་བསྟན་པ་དེ་ཉིད་བཤད་པ་ནི། བདེ་བ་ལ་སོགས་པའི་རྣམ་པ་ནི་ཞེས་བྱ་བའོ། །བློ་ལ་གནས་པའི་བདེ་བ་ལ་སོགས་པ་དང་སེམས་པ་ཅན་རིག་པར་བྱེད་པ་ནི་ཤིན་ཏུ་ཉེ་བ་
[107b.4]དུ་མ་ཡང་གཅིག་བཞིན་དུ་སྣང་བ་མ་ཡིན་ནམ་སྙམ་དུ་སེམས་པ་ནི། གལ་ཏེ་དེ་རང་བཞིན་མིན་པ་ཞེས་བྱ་བའོ། །མྱོང་བས་ཞེས་བྱ་བ་ནི་ཉེ་བར་གྱུར་པའོ། །རིག་པ་ལས་ཐ་དད་པའི་བློའི་གཞུང་ལུགས་ནི་ཚད་མའི་རྗེས་སུ་འགྲོ་བ་མ་ཡིན་པ་དེའི་ཕྱིར་བཅོམ་ལྡན་འདས་ཆོས་ཀྱི་
[107b.5]གྲགས་པས། མངོན་སུམ་དྲན་པའི་རྣམ་པ་ཅན། །མྱོང་བ་མ་གཏོགས་འདིར་བློ་གང་། །ཞེས་བྱ་བ་གསུངས་སོ། །སྒོམ་པ་གྲུབ་པ་ན་ཞེས་བྱ་བ་ནི་བདེ་བ་ལ་སོགས་པ་དང་། དེ་སྒྲུབ་པ་ལ་བཏང་སྙོམས་བསྒོམ་པ་ཐོབ་པ་ནའོ། །ཆ་ཙམ་སྤོང་བར་མཐོང་བའི་ཕྱིར། །ཞེས་བྱ་
[107b.6]བ་ནི་བདེ་བ་དང་སྡུག་བསྔལ་གོང་ནས་གོང་དུ་སྤོང་བ་མཐོང་བའི་ཕྱིར་རིག་པ་གཞན་ཁོ་ན་བདེ་བ་དང་སྡུག་བསྔལ་དང་འབྲེལ་པ་དང་བྲལ་བ་ཡིན་ནོ། །དེ་བཞིན་དུ་ཞེས་བྱ་བ་ནི་བདེ་བ་དང་སྡུག་བསྔལ་ལས་གྲོལ་བའོ། །བདེ་བ་དང་སྔོན་པོ་ལ་སོགས་པ་དང་། སེམས་པ་ཅན་གང་
[107b.7]དུ་གཟུགས་བརྙན་གྱི་སྦྱོར་བས་འདྲེས་པ་དེ་བློ་མ་ཡིན་ནམ་སྙམ་དུ་སེམས་པ་ལ་བདེ་བ་དང་སྔོན་པོ་ལ་སོགས་པ་འདྲེས་པ་ཉིད་ཀྱི་སེམས་པ་ཅན་གཅིག་ཉིད་ཡིན་གྱི་དེའི་གཞིར་གྱུར་པའི་བློ་གཞན་དམིགས་པ་མ་ཡིན་པར་བསྟན་པ་ནི། དེ་དང་དེ་དོན་ལ་བརྟེན་ནས་ཞེས་བྱ་བའོ། །
[108a]
[108a.1]བློ་དང་བདེ་བ་དང་རིག་པ་རྣམས་ཆུ་དང་འོ་མ་བཞིན་དུ་ཤིན་ཏུ་འདྲེས་པ་ནི་ཐ་དད་པར་མ་དམིགས་པ་ཡིན་གྱི། ཐ་མི་དད་པ་ཉིད་ཀྱིས་ནི་མ་ཡིན་པ་མ་ཡིན་ནམ་སྙམ་དུ་སེམས་པ་ནི། ལྕགས་གོང་དང་ནི་མེ་བཞིན་དང་། །ཞེས་བྱ་བའོ། །ཐ་མི་དད་པར་
[108a.2]རིག་ཀྱང་ཐ་དད་པར་རྣམ་པར་གཞག་པ་ཡིན་ན། ཐ་མི་དད་པར་རྣམ་པར་གཞག་པ་མེད་པའི་ཕྱིར་ཐ་དད་པར་ཡང་རྣམ་པར་གཞག་པར་མི་འགྱུར་རོ་ཞེས་བསྟན་པ་དང་། དེ་ལྟ་ཡིན་ན་དངོས་ཀུན་ལ། །ཞེས་བྱ་བའོ། །ཐ་མི་དད་པར་རིག་པ་ལ་ཐ་མི་དད་པར་རྣམ་པར་གཞག་
[108a.3]པར་མི་བྱེད་པས། ཐ་མི་དད་པ་ཉིད་ཉམས་པར་འགྱུར་བ་ནི་མ་ཡིན་ནམ། དེ་ཇི་ལྟར་ཐ་དད་པ་ཉམས་པ་ཡིན་སྙམ་དུ་སེམས་པ་ལ། ཐ་དད་མེད་མིན་གཅིག་ཡིན་ནོ། །ཞེས་བྱ་བ་སྟེ། ཐ་མི་དད་པར་རྣམ་པར་འཇོག་པར་བྱེད་པའི་ཚད་མ་ཡོད་ན་དེ་ལས་བཟློག་པ་ཐ་དད་པར་
[108a.4]རྣམ་པར་འཇོག་པར་བྱེད་པར་འགྱུར་གྱི་གཞན་དུ་ནི་མ་ཡིན་ནོ་ཞེས་བྱ་བའི་དོན་ཏོ། །ཐ་མི་དད་པའི་སྣང་བ་ནི་ཐ་དད་པ་ལ་ཐ་དད་པའི་སྣང་བ་དང་། ཐ་དད་པའི་སྣང་བ་ནི་ཡང་ཐ་དད་པ་ལ་ཐ་མི་དད་པའི་སྣང་བ་ཁྱབ་པར་བྱེད་པ་འགལ་བ་ཡིན་པར་བསྟན་པ་ནི། སྡུག་བསྔལ་དཀར་སོགས་ཐ་
[108a.5]དད་སྣང་། །ཞེས་བྱ་བས། ཐ་མི་དད་པ་ལ་ཐ་དད་པ་ལ་ཁྱབ་པར་བྱེད་པ་འགལ་བ་ཡིན་པར་བསྟན་ཏོ། །སེམས་ལས་བྱུང་བ་རེག་པ་དང་སེམས་པ་ལ་སོགས་པ་སེམས་ལས་བྱུང་བ་ཐམས་ཅད་ནི་བདེ་བ་ལ་སོགས་པ་བཞིན་དུ་ཐ་དད་པར་མཚོན་པ་མ་ཡིན་པར་འགྱུར་བ་
[108a.6]ཞིག་ན། དེ་དག་ཐ་དད་པ་མ་ཡིན་པར་མ་ཡིན་ནམ། དེའི་ཕྱིར་ཐ་དད་པ་ལ་ཐ་མི་དད་པའི་རིགས་པ་ནི་ཁྱབ་པར་བྱེད་པ་འགལ་བ་མ་ཡིན་ཏེ། ཁྱབ་པ་མ་གྲུབ་པའི་ཕྱིར་རོ་སྙམ་དུ་སེམས་པ་ལ་བསྒྲིབས་པ་རྣམས་གཅིག་གི་ཚེ་ཉེ་བར་མཚོན་པ་ན་གསལ་བ་སྟེ། བདེ་བ་ལ་
[108a.7]སོགས་པས་རྒྱུན་ལ་རྒྱུ་ལ་སྒྲིབ་པར་བྱེད་པ་མེད་ན་ཐ་དད་པར་ཉེ་བར་མཚོན་པ་ཉིད་ཡིན་པའི་ཕྱིར་ཁྱབ་པ་གྲུབ་བོ་ཞེས་བྱ་བའི་དོན་ཏོ། །སེམས་དང་སེམས་ལས་བྱུང་བ་ཡང་ཐ་མི་དད་པར་རིག་པའི་ཡུལ་ཡིན་པའི་ཕྱིར་མཐུན་པའི་ཕྱོགས་ཉིད་ཡིན་པར་བསྟན་པ་ནི། དེ་ལྟར་
[108b]
[108b.1]ཁས་ལེན་པ་མ་ཡིན་ཞེས་བྱ་བའོ། །ཚོར་བ་ལ་སོགས་པ་ནི་བདེ་བ་ལ་སོགས་པ་སྟེ། སོགས་པའི་སྒྲས་ནི་རྣམ་པར་དཔྱོད་པ་ལ་སོགས་པའོ། །གཞན་གྱི་ཚེ་ཞེས་བྱ་བ་ནི་སྒྲིབ་པར་བྱེད་པ་མེད་ནའོ། །རྣམ་པར་རྟོག་པ་མེད་པའི་སེམས་ལ་རྒྱུ་མཚན་འཛིན་པའི་བདག་ཉིད་ཀྱི་
[108b.2]འདུ་ཤེས་ཡོད་པ་མ་ཡིན་ཡང་། སེམས་ཐམས་ཅད་ལ་སེམས་པ་ལ་སོགས་པ་རྣམས་མེད་པ་མ་ཡིན་པ་མ་ཡིན་ནམ་སྙམ་དུ་སེམས་པ་ནི། གལ་ཏེ་མཚན་མར་འཛིན་པ་ལ་སོགས་པ་ཞེས་བྱ་བའོ། །ལྟ་བ་འཁོར་བས་རབ་ཟབ་པའི། །ཕྲག་དོག་ཆུ་བོས་ཡོངས་འཁྲུལ་པས། །
[108b.3]སྐྱེ་བོ་རྣམས་ནི་མ་རྒྱལ་ན། །རྒྱལ་བ་ཅན་གཞན་སུ་ཞིག་ཡིན། །བླང་དང་དོར་བྱའི་དེ་ཉིད་ཀྱི། །ཐབས་དང་བཅས་པར་རིག་མཛད་པ། །གང་དེ་ཚད་མ་ཉིད་འདོད་ཀྱི། །ཐམས་ཅད་རིག་མཛད་མ་ཡིན་ནོ། །ཞེས་བྱ་བས་རྣལ་འབྱོར་པའི་ཤེས་པ་གསུངས་པ་ཡིན་པར་
[108b.4]བསྟན་པ་ནི་རྣལ་འབྱོར་ཤེས་པ་སྔར་བཤད་པ་ཞེས་བྱ་བའོ། །དེ་ཡང་མི་རྟག་པ་དང་སྟོང་པ་ཉིད་ལ་སོགས་པ་སྤྱིའི་ཆོས་ཉིད་ལ་དམིགས་པ་ཡིན་གྱི་མངོན་སུམ་མ་ཡིན་ཏེ། རྟོགས་པ་ཡིན་པའི་ཕྱིར་རོ་སྙམ་དུ་སེམས་པ་ལ། མངོན་སུམ་ཉིད་དུ་བསྒྲུབ་པའི་ཆེད་དུ་རྟོགས་
[108b.5]པ་མེད་པ་ཉིད་ཡིན་པར་བསྟན་པ་ནི། གསལ་བ་ཉིད་དུ་སྣང་བ་ཡིན། །ཞེས་བྱ་བ་སྟེ། ཆོས་ཉིད་ནི་ཆོས་ལས་ཐ་དད་པ་མ་ཡིན་ཏེ། ཆོས་ཉིད་དེ་ལྟ་བུ་ཡིན་པར་རྗེས་སུ་དཔག་པས་ཇི་ལྟ་བ་བཞིན་དུ་རྟོགས་པ་ཡིན་ནོ་ཞེས་བྱ་བའི་དོན་ཏོ། །གསལ་བ་ཉིད་ཀྱི་ཕྱིར་སྔོན་པོ་མཐོང་
[108b.6]བ་བཞིན་དུ་རྟོག་པ་མེད་པ་ཡིན་པར་བསྟན་པ་ནི། རྟོག་པའི་དྲ་བ་རྣམ་བསལ་བས། །ཞེས་བྱ་བ་སྟེ། གལ་ཏེ་ཡང་འུ་བུ་ཅག་གི་སྟོང་པ་ཉིད་ལ་སོགས་པ་ནི་ཐམས་ཅད་ཡོད་པར་ངེས་བཞིན་པར་བརྟགས་པ་ཡིན་གྱི་རྣལ་འབྱོར་པ་རྣམས་ཀྱི་ནི་མ་ཡིན་ནོ་ཞེས་བྱ་བའི་དོན་ཏོ། །
[108b.7]ཅི་ལས་ཡིན་ཞེ་ན། སྒོམ་བྱུང་ཡིན་ཞེས་བྱ་བའོ། །དེ་དག་གི་བསྒོམས་པའི་སྟོབས་ལས་ཆོས་ཐམས་ཅད་སྟོང་པ་ཡོངས་སུ་སྣང་བ་ཡིན་ཞིང་། དེ་ལྟར་མཐོང་བ་ཉིད་ཐར་པ་ཉིད་ཅེས་བྱ་བའི་དོན་ཏོ། །མེད་པའི་ཡུལ་ཅན་ཡིན་ཡང་ཞེས་བྱ་བ་ནི་ཟད་པར་ས་ལ་སོགས་པའི་ཡུལ་
[109a]
[109a.1]ཅན་ནོ། །དོན་དང་དབང་པོ་ལ་སོགས་པའི་ཚོགས་པ་བཞིན་དུ་བསྒོམ་པ་ཡང་རྣམ་ཤེས་གསལ་བར་བྱེད་པ་ཡིན་པར་བསྟན་པ་ནི། འདོད་འཇིགས་མྱ་ངན་གྱིས་ཞེས་བྱ་བས་བརླམས་པར་བྱས་པ་དང་། རྐུན་པོའི་རྨི་ལམ་དང་དེ་ལ་སོགས་པས་ཉེ་བར་
[109a.2]གཙེས་པའི་སེམས་དང་ལྡན་པ་རྣམས་ཡང་དག་པ་མ་ཡིན་པ་ཡང་ཞེས་བྱ་བས། དོན་གྱི་ནུས་པ་ཉིད་མེད་པས་བསྒོམ་པའི་ནུས་པ་ཉིད་གསལ་བ་ཡིན་ནོ། །དེ་ལྟ་ཡིན་དང་ཞེས་བྱ་བ་ནི་གྲགས་པའི་དཔེ་ཡིན་ནོ། །རྟོག་པ་མེད་པ་དང་ཅིག་ཤོས་དག་གསལ་བ་དང་ཅིག་ཤོས་
[109a.3]ཉིད་དུ་སྣང་བ་ཉིད་ཀྱིས་འགལ་བ་ཡིན་པར་བསྟན་པ་ནི། རྣམ་པར་རྟོག་དང་རྗེས་འབྲེལ་ནི། །ཞེས་བྱ་བའོ། །འདོད་པས་མྱོས་པས་ཉེ་བར་བསླད་པ་ནི་རྨི་ལམ་བཞིན་དུ་གསལ་བ་ཉིད་ཀྱི་རྒྱུ་མ་ཡིན་ནམ། བསྒོམ་པ་ནི་མ་ཡིན་ནོ་སྙམ་དུ་སེམས་པ་ལས་རྨི་ལམ་ན་ཡང་ཞེས་བྱ་བ་སྟེ། 
[109a.4]ཉེ་བར་བསླད་པར་ཁྱད་པར་མེད་པས་མི་གསལ་བའི་སྣང་བའི་ཤེས་པ་རྨི་ལམ་དུ་མི་འགའ་ཡང་མི་འགྱུར་རོ་ཞེས་བྱ་བའི་དོན་ཏོ། །དོན་ལྡན་ཞེས་བྱ་བ་ནི་གསལ་བར་སྣང་བའོ། །ཡུལ་གྱི་སྟོབས་ཀྱིས་ཞེས་བྱ་བ་ནི་ཉེ་བར་བསླད་པ་དག་ཉེ་བར་མཚོན་པ་ཡིན་ནོ། །འདོད་པས་མྱོས་པ་
[109a.5]ལ་སོགས་པས་ནི་བསྒོམ་པས་གཞན་དུ་མཐོང་བ་ཉིད་གཞན་དུ་སྣང་བ་ཡིན་གྱི་ཤིན་ཏུ་མེད་བཞིན་པ་ནི་མ་ཡིན་ནམ་སྙམ་དུ་སེམས་པ་ལ། མེད་བཞིན་པ་ཡང་རྣམ་པར་རྟོག་པས་བཟུང་ན་བསྒོམ་པས་གསལ་བར་འགྱུར་བར་བསྟན་པ་ནི། མི་གཙང་ཟད་པར་ཞེས་བྱ་བའོ། །སྟོང་
[109a.6]པ་ཉིད་ལ་སོགས་པའི་ཡུལ་ཅན་ནི་དེ་ཁོ་ན་ཉིད་ལ་བྱེད་པ་ཡིན་གྱི། གཞན་མ་ཡིན་པར་བསྟན་པ་ནི་དེ་ཁོ་ན་ཉིད་ཡིད་ལ་བྱེད་པ་མ་ཡིན་ཞེས་པའོ། །བསྒོམས་པ་ཙམ་གྱིས་རྣལ་འབྱོར་པ་མ་ཡིན་ལ། ཕྱི་རོལ་བཞིན་དུ་རིགས་པ་སེམས་པ་སྔོན་དུ་འགྲོ་བ་ཅན་གྱི་བསྒོམ་པ་ནི་རྣལ་འབྱོར་
[109a.7]པའི་རྒྱུ་མཚན་ཡིན་གྱི། རིགས་པ་མེད་པའི་དོན་ལ་མ་ཡིན་པར་བསྟན་པ་ནི། བསྒོམས་པ་ཙམ་གྱིས་ནི་ཞེས་བྱ་བ་ནི། །ཞི་གནས་ནི་སེམས་རྩེ་གཅིག་པ་ཡིན་ཞིང་། ལྷག་མཐོང་ནི་ཤེས་རབ་ཡིན་ཏེ། དེ་དག་གི་ཟུང་དུ་འཇུག་པ་ཉིད་དོན་ཇི་ལྟ་བཞིན་གྱི་ཤེས་པ་ཡིན་གྱི། 
[109b]
[109b.1]ཐམས་ཅད་ཚད་མ་མ་ཡིན་པར་བསྟན་པ་ཡིན་ཏེ། ཤེས་རབ་ནི་ཆོས་ལ་རྣམ་པར་དཔྱོད་པའི་མཚན་ཉིད་ཅན་ཡིན་པའི་ཕྱིར་རོ། །འབྲས་བུའི་དོན་དུ་ཞེས་བྱ་བ་ནི་རྫུ་འཕྲུལ་གྱི་ཆེད་དུ་སྟེ། ནམ་མཁའ་ལས་སར་ལྷག་པར་མོས་པས་འགྲོ་བ་ཡིན་ནོ། །ས་ལ་སོགས་པའི་ཆ་འགའ་
[109b.2]ཞིག་མཐོང་བ་བསྒོམ་བཞིན་པ་ན་མ་ལུས་པར་འགྱུར་བ་མ་ཡིན་ནམ་ཆོས་ལ་སོགས་པའི་ནི་ཆ་འགའ་ཞིག་དེ་ལྟར་སྣང་བ་ནི་མ་ཡིན་ན། གང་གིས་བསྒོམ་པ་ལ་སྣང་བར་འགྱུར་སྙམ་དུ་སེམས་པ་ལ། བརྟགས་པ་ལ་བསྒོམ་པས་གསལ་བར་བྱེད་པ་ཡིན་ནོ་ཞེས་བྱ་བ་དེ་
[109b.3]དག་ཙམ་ནི་དེ་ཉིད་ཡིན་ཏེ། མཐོང་བའི་དུས་ན་བསྒོམ་པ་ལ་ནུས་པ་མེད་པ་ཉིད་དང་། བསྒོམ་པའི་དུས་ན་ཡང་མཐོང་བ་མེད་པའི་ཕྱིར། སྔ་ན་ཡོད་པ་ལ་དགོས་པ་མེད་པར་བསྟན་པ་ནི། དེ་ཕྱིར་ཡང་དག་ཡང་དག་མིན། །ཞེས་བྱ་བའོ། །མཐོང་བའམ་མ་མཐོང་བ་ཞེས་བྱ་བ་མ་གྲུབ་
[109b.4]པའི་ཚིག་ཡིན་ཏེ། དགོས་པ་མེད་པའི་ཕྱིར་མེད་པར་ཡང་བསྒོམ་པས་གསལ་པོར་འགྱུར་རོ་ཞེས་འགྲེལ་པ་ལས་དེ་བསྟན་པ་ནི། ཡོད་པ་འབའ་ཞིག་ཅེས་བྱ་བའོ། །བརྟག་པ་ཙམ་བསྒོམ་པས་གསལ་པོར་བྱེད་པ་ཡིན་ན། གཙོ་བོ་དང་བདག་ལ་སོགས་པ་ཡང་གསལ་
[109b.5]པོར་འགྱུར་སྙམ་དུ་སེམས་པ་ལ། དེ་ལ་ཞེས་བྱ་བ་ནི་བརྟགས་པ་ནི་མི་གསལ་བ་ལའོ། །སྔར་དཔྱད་དངོས་པོ་ནི་བདེན་པ་བཞིའི་ངོ་བོའོ། །གང་གི་ཡིན་པ་དེ་དང་ལྡན་པ་ཡིན་པའི་སླུ་བ་མེད་པ་ཅན་ཏེ། མངོན་སུམ་ཡིན་གྱི་བདག་ལ་སོགས་པའི་ཡུལ་ཅན་མ་ཡིན་པར་
[109b.6]བསྟན་པ་ནི། ལྷག་མ་ཞེས་བྱ་བ་སྟེ། རྨི་ལམ་གྱི་ཤེས་པ་ལྟ་བུའོ་ཞེས་བྱ་བའི་དོན་ཏོ། །འགའ་ཞིག་ལ་ཞེས་བྱ་བ་ནི་ངེས་པས་ཏེ་ཐུན་མོང་མ་ཡིན་པའོ། །གནས་པ་མིན་པ་ཇི་ལྟར་འགྱུར། །ཞེས་བྱ་བ་ནི་གནས་པ་མིན་པ་མིན་པ་ཉིད་ཅེས་བྱ་བའི་དོན་ཏོ། །དོན་མཐོང་
[109b.7]བ་ལ་གནོད་པ་མེད་དོ་ཞེས་བྱ་བ་འདི་ནི་དབང་པོ་ལས་འདས་པ་ཉིད་ཀྱི་ཕྱིར་ངེས་པར་གཟུང་བ་དཀའ་བ་ཡིན་ནོ་ཞེས་ཟེར་བ་ནི་ཇི་སྟེ་འདི་ཞེས་བྱ་བའོ། །དེ་བཞིན་གཤེགས་པའི་རྗེས་སུ་དཔག་པ་ནི་དོན་མཐོང་བ་ཉིད་ཀྱི་ཕྱིར། གནོད་པར་བྱེད་པ་ཡིན་ཏེ་མི་བསླུ་བ་ལས་ཤེས་པ་
[110a]
[110a.1]ཡིན་ནོ་ཞེས་བསྟན་པ་ནི། དེ་བཞིན་གཤེགས་པའི་ཞེས་བྱ་བའོ། །བདག་ལ་སོགས་པའི་ཡུལ་ལ་ཤེས་པ་དང་། ཚིག་ལ་ཡང་འུ་བུ་ཅག་ལ་སོགས་པ་ཐེ་ཚོམ་ཟ་བའི་ཕྱིར་དེའི་མཚན་ཉིད་ཀྱི་ཚད་མ་མ་ཡིན་པ་ཉིད་ཡིན་པར་བསྟན་པ་ནི། དབང་པོ་
[110a.2]ལས་འདས་པ་ལས་ཞེས་བྱ་བའོ། །ཕྱིན་ཅི་ལོག་པའི་མཚན་ཉིད་ཀྱང་། རྣལ་འབྱོར་པའི་ཤེས་པ་ལ་གནོད་པ་བྱེད་པ་མ་ཡིན་པར་བསྟན་པ་ནི། རྣལ་འབྱོར་པའི་ཤེས་པས་ཀྱང་ཞེས་བྱ་བའོ། །དེའི་ཚིག་ནི་བདག་ལ་སོགས་པའི་ཚིག་གོ། །དེའི་རྒྱུ་ཤེས་པ་ནི་གནོད་པ་ཉིད་
[110a.3]དོ། །འདི་ཞེས་བྱ་བ་ནི་རྒོལ་བའོ། །ཕྲད་བྱ་མ་ཡིན་པ་ལ་བསྟན་བཅོས་དོན་དང་ལྡན་པ་མ་ཡིན་པར་ཁས་ལེན་ན། ཚད་མ་ཉིད་ཀྱི་རྒྱུ་མཚན་མི་བསླུ་བ་མེད་པའི་ཕྱིར་དང་། མངོན་དུ་བྱེད་པ་མ་ཡིན་པའི་ཕྱིར་དང་། ངེས་པ་མེད་པའི་ཕྱིར་དོན་གྱི་ངེས་པས་རྟོགས་པ་བ་
[110a.4]ལ་ཐེ་ཚོམ་ཟ་བ་ཡིན་གྱི་ཚད་མ་མ་ཡིན་པར་བསྟན་པ་ནི་གལ་ཏེ་དབང་པོ་ལས་འདས་པའི་དོན་ཞེས་བྱའོ། །ཅིག་ཤོས་ཀྱིས་ཞེས་བྱ་བ་ནི་མངོན་སུམ་ལ་སོགས་པ་རྣམས་ཀྱིས་སོ། །གཞན་གྱི་སླུ་བ་ལ་རུང་བ་ཉིད་དུ་རྗེས་སུ་རྗོད་པར་བྱེད་པར་འགྱུར་རོ་སྙམ་དུ་སེམས་པ་
[110a.5]ནི་མི་སྲིད་པའི་ཕྱིར་རོ་ཞེས་བྱ་བའོ། །རྣལ་འབྱོར་པའི་ཤེས་པ་ལ་ཡང་རྗེས་སུ་རྗོད་པར་བྱེད་པར་ཅིའི་ཕྱིར་མི་འགྱུར་བ་བསྟན་པ་ནི། རྣལ་འབྱོར་པའི་ཤེས་པ་ཡང་ཞེས་བྱ་བའོ། །རྣལ་འབྱོར་པ་ནི་འགའ་ཡང་མེད་ཀྱི་རིག་བྱེད་ཁོ་ན་རིག་པར་བྱེད་པ་ཡིན་པ་དེའི་ཕྱིར་
[110a.6]རྗེས་སུ་རྗོད་པ་མ་ཡིན་ནོ་ཞེས་ཟེར་བ་ནི། རྣལ་འབྱོར་པའམ་རིག་བྱེད་ཅེས་བྱ་བ་སྟེ། འམ་གྱི་སྒྲ་ནི་ངེས་པར་གཟུང་བའོ། །ཅི་ལས་ཤེ་ན་རང་བཞིན་གྱིས་གྲུབ་ཅེས་བྱ་བ་སྟེ། སྐྱེས་བུས་བྱས་པ་མ་ཡིན་པའོ། །རང་བཞིན་གྱིས་གྲུབ་ཅེས་བྱ་བ་ནས་གཏན་ལ་ཕེབས་པ་ཞེས་བྱ་བའི་
[110a.7]བར་དུའམ་ཡོད་ན་ནི་ཞེས་བྱ་བའི་བར་དུ་རྒོལ་བ་ཡིན་ནོ། །དངོས་འདིར་ཚད་མ་ནི་དེ་ལྟར་འུ་བུ་ཅག་ལ་སོགས་པ་རྣམས་ལ་ནི་མི་སྲིད་དོ་ཞེས་བྱ་བ་ནི་ལན་ཡིན་ནོ། །མི་བསླུ་བ་ཅན་ཉིད་ཀྱིས་རྗེས་སུ་རྗོད་པར་བྱེད་པ་པོ་ཡིན་པར་ནི་མི་རིགས་ཏེ། དེས་གསུངས་པ་ཡིན་པའི་
[110b]
[110b.1]ཕྱིར་དང་། འུ་བུ་ཅག་ལ་སོགས་པས་སྔར་མ་ཤེས་པའི་ཕྱིར་རོ་ཞེས་དོགས་པ་སྔོན་དུ་སོང་བས་བསྟན་པ་ནི་འོན་ཏེ་དེ་དོན་གཉེར་ཞེས་བྱ་བའོ། །སྡུག་བསྔལ་སྤངས་པ་ནི་རྒྱུ་སྤངས་པ་ལས་སོ། །དེའི་རྒྱུ་མཚན་བསྟན་པ་ནི། །བདག་དང་བདག་གིར་འཛིན་ལྡན་
[110b.2]པས། །ཞེས་བྱ་བའོ། །སྡུག་བསྔལ་དང་བདེ་བ་དང་གཞན་ཡང་གྲུབ་པ་མ་ཡིན་ནམ། ཇི་ལྟར་དེ་མེད་པ་བདེ་བའི་མཆོག་ཡིན་ཏེ། དེ་དང་ལྡན་པ་མེད་པའི་ཕྱིར་རོ་སྙམ་དུ་སེམས་པ་ལ། གལ་ཏེ་རྟག་ཏུ་ཞེས་བྱ་བ་སྟེ། སྡུག་བསྔལ་མེད་པར་རིགས་གཅིག་སེམས་རྒྱུན་ཆད་
[110b.3]པ་མ་ཡིན་པར་རྒྱུན་དུ་བྱེད་དོ་ཞེས་བྱ་བའི་དོན་ཏོ། །སེམས་ཀྱི་རྒྱུན་ཆད་པའི་མྱ་ངན་ལས་འདས་པ་ཚད་མ་དང་ལྡན་པ་མ་ཡིན་པར་བསྟན་པ་ནི་མར་མེ་ཤི་བར་གྱུར་པ་བཞིན་ཞེས་བྱ་བའོ། །སེམས་གཏན་དུ་རྒྱུན་ཆད་པ་མེད་པའི་དོན་བསྟན་པ་ནི། སྲེག་དང་གཅོད་ལ་སོགས་
[110b.4]པ་ཡིས། །ཞེས་བྱ་བའོ། །རྣམ་པར་འབྱེད་པ་ལས་ནི་ཤེས་རབ་ལས་སོ། །འདོར་བའི་རྒྱུ་མཚན་སྐྱོན་མཐོང་བ་ཉིད་ནི་སྡུག་བསྔལ་ཐམས་ཅད་ལས་གྲོལ་བའི་སེམས་ཀྱི་རྒྱུན་ལ་ཡོད་པ་མ་ཡིན་པར་བསྟན་པ་ནི། གལ་ཏེ་སྐྱོ་བས་ཞེས་བྱ་བའོ། །ཆོས་ཐམས་ཅད་སྟོང་པ་
[110b.5]ཉིད་ཀྱི་ཕྱིར་སྐྱོ་བ་དང་ཅིག་ཤོས་ཀྱིས་དབྱེ་བ་ཡོད་པ་མ་ཡིན་པར་བསྟན་པ་ནི། མཉམ་པ་ཉིད་ནི་མཐོང་བ་ཞེས་བྱ་བའོ། །བཏང་སྙོམས་བསྒོམ་པ་ཕུལ་དུ་བྱུང་བས་བཀྲེས་པ་ལ་སོགས་པའི་སྡུག་བསྔལ་སྤངས་པ་དང་ལྡན་པ་རབ་ཏུ་དགའ་བ་ཁྱད་པར་ཅན་སྐྱེས་
[110b.6]པའི་དྲན་པ་གོམས་པས་གསལ་བ་ཐོབ་པའི་ཡིད་ཀྱིས། སྔོན་གྱི་གནས་རྗེས་སུ་དྲན་པའི་ཕྱིར་འབད་རྩོལ་དང་ལྡན་པས་ལས་དང་འབྲས་བུ་རིག་པར་བསྟན་པ་ནི། སྐྱེ་བ་གཞན་སོགས་ཞེས་བྱ་བའོ། །འབྲས་བུའི་ཁྱད་པར་གྱི་ཤེས་པས་རྒྱུའི་ཁྱད་པར་གྱི་ཤེས་པ་འདས་པ་ལ་
[110b.7]སོགས་པའི་ཡུལ་ཅན་ནི་བསྒོམ་པ་ལ་གསལ་བར་འགྱུར་བར་བསྟན་པ་ནི། རྒྱུ་དང་འབྲས་བུའི་དངོས་པོ་ནི་ཞེས་བྱ་བའོ། །རྣམ་པ་ཐམས་ཅད་རིག་པ་ལ་རྒྱུ་མཚན་བསྟན་པ་ནི། དངོས་པོའི་བདག་མེད་རྟོགས་པ་ན། །ཞེས་བྱ་བའོ། །རང་གི་རྟོགས་པའི་རྗེས་སུ་འབྲང་
[111a]
[111a.1]བའི་བསྒོམ་པ་མེད་ན་མི་འབྱུང་བར་བསྟན་པ་ནི། བསྒོམ་པའི་ཤེས་པའང་ཞེས་བྱ་བའོ། །བསྒོམས་པ་ལས་བྱུང་བའི་ཡོད་པའི་དོན་ལ་སླུ་བ་མེད་པས་མ་གུས་པའི་ཡུལ་མ་ཡིན་པར་བསྟན་པ་ནི། ཡོད་པའི་དོན་ལ་ཞེས་བྱ་བའོ། །འཕགས་པ་
[111a.2]ཉན་ཐོས་ཀྱི་འདོད་ཆགས་དང་བྲལ་བ་ཉིད་ཡིན་ལ། དྲན་པ་གོམས་པ་ལ་སོགས་པ་ལ་གསལ་བ་མེད་པའི་ཕྱིར་རྣམ་པ་ཐམས་ཅད་མཐོང་བ་མེད་པར་བསྟན་པ་ནི། བག་ཆགས་དང་བྲལ་བ་ཞེས་བྱ་བའོ། །ཟག་པ་མེད་པའི་སེམས་ཀྱི་རྒྱུ་ཅན་ལ་སོགས་པ་འདོར་བའི་རྒྱུ་མཚན་གྱི་སྐྱོན་
[111a.3]མཐོང་བ་མེད་པའི་ཕྱིར་དེ་རྣམས་ལ་ཡང་ཡོད་པ་ཉིད་དུ་བསྟན་པ་ནི། ཉོན་མོངས་མེད་པའི་ཞེས་བྱ་བའོ། །ཉོན་མོངས་པ་མེད་པའི་གནས་སྐབས་ཀྱི་སེམས་ལ་གུས་པས་འཇུག་པ་ནི་དེ་ལས་མ་གུས་པས་འདི་ལྷག་པ་ཅི་ཞིག་འདོད་པ་ཡིན་ཏེ། དེ་ལས་གཞན་པའི་གྱ་ནོམ་པ་མེད་པའི་ཕྱིར་རོ་ཞེས་བསྟན་པ་ནི། 
[111a.4]གལ་ཏེ་རྟོགས་པ་ཞེས་བྱ་བའོ། །ཁོ་བོ་ཅག་གི་འདོད་པ་ཞེས་བྱ་བ་ནི་བཏང་སྙོམས་ལ་མངོན་པར་དགའ་བའི་བསྒོམས་པ་ལས་སྐྱེས་པ་ཟག་པ་མེད་པ་ཕུལ་དུ་བྱུང་བ་དང་ལྡན་པ་རྒྱུན་མི་འཆད་པའི་ཡིད་བདེ་བ་ལྷག་མ་མེད་པའི་མྱ་ངན་ལས་འདས་པའི་མིང་ཅན་ནི་འདོད་པ་ཡིན་ནོ་
[111a.5]ཞེས་བྱ་བའི་དོན་ཏོ། །དྲན་པ་གོམས་པ་དང་འབྲས་བུའི་ཁྱད་པར་ལས་སྐྱེ་བ་ཉུང་ཟད་ཀྱི་རྒྱུའི་ཁྱད་པར་རྟོགས་པ་ཡིན་ཡང་། ཐམས་ཅད་རིག་པ་མ་ཡིན་ནམ་ཞེས་ཟེར་བ་ནི། འོན་ཏེ་ཇི་ལྟར་ཞེས་བྱ་བའོ། །ཡོད་པ་སྲིད་ཀྱང་དེའི་ཤེས་པའི་ཤེས་བྱ་ལ་རྟོག་པ་དང་བྲལ་བ་
[111a.6]རྣམས་ཀྱིས་ཇི་ལྟར་རྟོགས་པ་ཡིན་ཞེས་ཟེར་བ་ནི་དེ་ལ་མི་བསླུ་བྱ་ཞེས་བྱ་བའོ། །འདོད་ཆགས་དང་བྲལ་བ་ཉིད་ཀྱི་ཁྱད་པར་དང་ཐམས་ཅད་མཁྱེན་པ་ཉིད་ནི་འགལ་བ་ཡིན་ཏེ། ཕ་རོལ་གྱི་འདོད་ཆགས་རིག་པ་ནས་འདོད་ཆགས་དང་བཅས་པ་ཉིད་དུ་ཐལ་བར་འགྱུར་རོ་ཞེས་ཟེར་བ་ནི། 
[111a.7]ཐམས་ཅད་རིག་པ་ཞེས་བྱ་བ་ལ་སོགས་པའོ། །སྲིད་པར་བསྟན་པ་ནི། ཐབས་ནི་རྣམ་པ་དུ་མ་དག །ཅེས་བྱ་བའོ། །གཉི་ག་སྲིད་པ་ན་འདོད་ཆགས་དང་། འདོད་ཆགས་དང་བྲལ་བ་དག་ཕན་ཚུན་གེགས་བྱེད་ན། ཆགས་པ་མ་ཡིན་ཞིང་ཆགས་པ་དང་བྲལ་བ་མ་ཡིན་
[111b]
[111b.1]པར་འགྱུར་གྱི། འདོད་ཆགས་དང་ལྡན་པ་ནི་མ་ཡིན་པར་བསྟན་པ་ནི། གཅིག་གིས་ཀྱང་ཞེས་བྱ་བའོ། །རྣམ་པ་མེད་པར་རིག་ན་འདོད་ཆགས་དང་བཅས་པ་ཉིད་མ་ཡིན་པར་བསྟན་པ་ནི། ལོགས་ན་གནས་པར་ཞེས་བྱ་བའོ། །རྣམ་པ་དང་བཅས་པས་རིག་པ་
[111b.2]ན་དེ་དང་ལྡན་པ་ཉིད་ཡིན་ནོ་ཞེས་ཟེར་བ་ནི། འོན་ཏེ་བདག་ཉིད་ཐམས་ཅད་ཅེས་བྱ་བའོ། །དེ་ཞེས་བྱ་བ་ནི་འདོད་ཆགས་དང་བཅས་པའོ། །དེ་ཉིད་ཀྱིས་ཞེས་བྱ་བ་ནི་རང་རིག་པས་སོ། །དེའི་བདག་ཉིད་ཀྱིས་ཞེས་བྱ་བ་ནི་རང་རིག་པས་སོ། །འདོད་ཆགས་རིག་པ་ཙམ་ནི་འདོད་
[111b.3]ཆགས་དང་ལྡན་པ་མ་ཡིན་གྱི། འོ་ན་ཅི་ཞེ་ན། དེའི་བག་ཆགས་ཡོད་པས་དེའི་བྱ་བ་བྱེད་པ་ཡིན་པར་བསྟན་པ་ནི། ཆགས་སོགས་ཀྱིས་ཞེས་བྱ་བའོ། །རྣམ་འགྱུར་བར་ཞེས་བྱ་བ་ནི་མི་འགྱུར་ཞེས་བྱ་བ་དང་འབྲེལ་ཏོ། །ཅི་ལས་ཤེ་ན་གཞན་ལ་གནས་པའི་ཞེས་བྱ་བ་སྨོས་སོ། །
[111b.4]རང་གི་བག་ཆགས་ལས་བྱུང་བ་དེ་ཕྱེད་པ་ལ། གཞན་གྱི་བག་ཆགས་ལས་བྱུང་བ་ནི་གྲུབ་པ་ལ་ཉེ་བར་གནས་པ་ཡིན་པ་ནི། སོ་སོའི་སྐྱེ་བོ་ལྟ་བུར་འདོད་ཆགས་དང་བྲལ་བ་ལ་ཞེས་བསྟན་པ་ནི། གཞན་གྱི་བག་ཆགས་ལས་བྱུང་བ་ཞེས་བྱ་བའོ། །འདོད་ཆགས་ཀྱི་
[111b.5]རང་གི་ངོ་བོ་རིག་པའི་འབྲས་བུ་བ་སྤུ་ལྡང་བ་ལ་སོགས་པ་ཡིན་གྱི། བག་ཆགས་ཀྱི་འབྲས་བུ་མ་ཡིན་པ་མ་ཡིན་ནམ་ཞེས་ཟེར་བ་ནི། གལ་ཏེ་རང་གི་ངོ་བོ་ཞེས་བྱ་བའོ། །བག་ཆགས་དང་བཅས་པའི་འདོད་ཆགས་རིགས་པའི་འབྲས་བུ་ཡིན་གྱིས། འདོད་ཆགས་ཙམ་གྱི་འབྲས་
[111b.6]བུ་མ་ཡིན་པར་ཟེར་བ་ནི། ལུས་རྣམ་པར་འགྱུར་བ་ཞེས་བྱ་བའོ། །གཞན་གྱི་སེམས་རིག་པ་གོམས་པ་ལ། གཞན་འདོད་ཆགས་ཀྱང་ཡོད་པའི་ཕྱིར་བག་ཆགས་ཇི་ལྟར་མ་ཡིན་པ་བསྟན་པ་ནི། གལ་ཏེ་གཞན་གྱི་སེམས་ཞེས་བྱ་བའོ། །གཞན་གྱི་འདོད་ཆགས་
[111b.7]རྟོགས་པར་བྱེད་པའི་རྟགས་ཀྱི་ཁྱད་པར་ནི་འབྲས་བུའི་ངོ་བོ་གོམས་པ་ཡིན་གྱི། འདོད་ཆགས་ནི་མ་ཡིན་པར་བསྟན་པ་ནི། གོ་བར་བྱེད་པ་ཞེས་བྱའོ། །ཤིན་ཏུ་མཐར་ཕྱིན་པ་ནི་གོམས་པའོ། །རྟགས་ཅན་གྱི་ཁྱད་པར་ལ་འབྲེལ་པ་ཉིད་ཀྱིས་རྟགས་ཀྱི་ཁྱད་པར་གོམས་པ་ཡིན་ན། 
[112a]
[112a.1]དེ་ལ་དེ་ཡོད་པ་ཁོ་ན་མ་ཡིན་ནམ་སྙམ་དུ་སེམས་ལ། ཡོད་ཀྱང་ཞེས་བྱ་བ་སྨོས་ཏེ། གཞན་གྱི་བག་ཆགས་ཀྱིས་བསྐྱེད་བྱའི་འདོད་ཆགས་རིག་པ་ཡིན་པའི་ཕྱིར་སྐྱོན་མེད་དོ་ཞེས་བྱ་བའི་དོན་ཏོ། །མི་གཙང་བའི་རོ་ཡང་དབང་པོ་ལས་སྐྱེས་པའི་ཤེས་པས་རྟོགས་བྱ་མ་ཡིན་
[112a.2]གྱི། འོ་ན་ཅི་ཞེ་ན་ཡིད་ཀྱིས་སོ། །དེ་ལྟ་ན་ཡང་དག་བྱེད་མ་ཡིན་ན། ཐམས་ཅད་དེ་ལྟར་འགྱུར་ལ། གསལ་བ་དང་ཅིག་ཤོས་དག་ཉིད་ཀྱི་རྣལ་འབྱོར་པ་དང་ཅིག་ཤོས་དག་གི་ཁྱད་པར་ཡིན་གྱི་གཞན་དུ་ནི་མ་ཡིན་ནོ་ཞེས་བསྟན་པ་ནི། མི་གཙང་སོགས་ཞེས་བྱ་བའོ། །བགྲོད་པར་མི་བྱ་བ་ཞེས་
[112a.3]བྱ་བ་ནི་མའམ་སྒྱུག་མོ་ལ་འགྲོ་བ་ནི་བགྲོད་པར་མི་བྱ་བ་ལ་འགྲོ་བའོ། །གལ་ཏེ་ཡོངས་སུ་འགྱུར་བ་མ་ཡིན་པ་དང་ལྡན་པ་ངེས་པར་རྟོགས་པར་འགྱུར་ན། རྣམ་པར་རྟོག་པ་ཡང་རྟོགས་པར་མི་བྱེད་པར་བསྟན་པ་ནི། འོན་ཀྱང་བསྟན་བཅོས་ཀྱི་ཞེས་བྱ་བའོ། །ཐ་སྙད་ལ་ཡང་ཞེས་བྱ་བ་ནི་འགྲོ་བ་ལ་ཡང་
[112a.4]ངོ་། །འདི་ཡིན་ཏེ་ཞེས་བྱ་བ་ནི་འབྲས་བུའི་འོ། །རྣམ་པར་འགྱུར་བའི་ཞེས་བྱ་བ་ནི་ཁྱད་པར་རོ། །འདི་འདྲ་བའི་སྔ་མ་ནི་དང་པོ་སྟེ་དེ་མ་ཐག་པའི་ཞེས་བྱ་བའི་དོན་ཏོ། །རྒྱུ་འདིའི་འབྲས་བུ་ཁ་ཅིག་ནི་བརྒྱུད་ནས་ཡིན་ལ། ཁ་ཅིག་ནི་དངོས་སུ་ཡིན་ཞེས་ཅི་ལས་ཡིན་སྙམ་དུ་སེམས་པ་ལ། གང་གིས་འདི་ལ་
[112a.5]ཞེས་བྱ་བ་སྨོས་ཏེ། རྒྱུའི་ལྷན་ཅིག་བྱེད་པ་རྣམས་མེད་པ་དེའི་ཕྱིར་བརྒྱུད་པས་ཡིན་གྱི། གང་གིས་ཡོད་པ་ཡིན་པ་དེའི་ཕྱིར་གཞན་དུ་ཞེས་བྱ་བའི་དོན་ཏོ། །གཞན་གྱི་སེམས་རྟོགས་ཞེས་བྱ་བ་ནི་ཐམས་ཅད་མཁྱེན་པའོ། །ལུགས་ཀུན་ཞེས་བྱ་བ་ནི་གཞན་གྱི་ཐམས་ཅད་མཁྱེན་པ་གྲུབ་པའི་
[112a.6]ལུགས་དང་། དེ་སུན་དབྱུང་བའི་ལུགས་རྣམས་ཀྱང་སྟེ། གཟུང་བྱའི་དོན་ལ་ཤེས་པ་གསལ་བའི་རྣམ་པ་ཉིད་གཞན་དུ་ཞེས་བྱ་བའི་དོན་ཡིན་ནོ། །ཡུལ་གྱི་རྣམ་པ་གསལ་བ་ཉིད་མེད་པའི་ཕྱིར་ཚད་མ་མ་ཡིན་པ་སྟེ། མངོན་སུམ་མ་ཡིན་ཞེས་བྱ་བ་ནི་གནས་སྐབས་ལས་སོ། །དྲན་པ་དང་ཞེས་བྱ་
[112a.7]བ་ནི་རྟོག་པ་དང་བཅས་པའོ། །གཞན་གྱིས་རིག་པ་ཞེས་བྱ་བ་ནི་རིག་པར་བྱ་བ་ཡིན་པའི་ཕྱིར་ཞེས་བྱ་བ་དང་སྦྱར་རོ། །དེ་ཉིད་ཀྱི་ཚེ་ཞེས་བྱ་བ་ནི་རིག་པའི་དུས་ཉིད་རིག་པའི་བདག་ཉིད་ཀྱིས་བསྐྱེད་པའི་ཕྱིར་རོ། །དེ་ཉིད་ཀྱིས་ཞེས་བྱ་བ་ནི་འདས་པས་སོ། །མི་འདོད་ཅེས་བྱ་བ་ནི་རྟོག་པའོ། །ཅི་ལས་རྣམ་པར་
[112b]
[112b.1]རྟོག་པ་མེད་པ་ཡིན་ཞེས་ཟེར་བ་ལ། ལྐོག་ཏུ་གྱུར་ཞེས་བྱ་བའོ། །འདི་ཡང་ཅི་ལས་ཤེ་ན། དེ་ཉིད་ཀྱི་ཞེས་བྱ་བའོ། །རྣམ་པར་རྟོག་པ་མངོན་པར་འདོད་པའི་ཤེས་པ་གཅིག་པོ་རང་རིག་པའི་བྱ་བ་དང་ལྡན་པ་མ་ཡིན་ནམ། དོན་གྱི་ཡུལ་ལ་རྟོག་པ་ཉིད་གཞན་གང་ཡིན་སྙམ་དུ་སེམས་ལ། རྣམ་པར་རྟོག་པ་
[112b.2]བཞིན་དུ་དོན་གྱི་ཡུལ་ཉིད་དུ་རྟོག་པ་ཡིན་པར་བསྟན་པ་ནི། སྒྲའི་དོན་དེ་ལ་རུང་བ་ཉིད་ནི་དེ་ལ་འཛིན་པ་ཡིན་ཏེ། དེ་ལ་སྟེ་དོན་ལ་དེ་ནི་སྟེ་རྟོག་པ་ཡིན་ལ། དེ་ལ་འཛིན་པ་ཉིད་དུ་རུང་བ་མ་ཡིན་པ་རྣམ་པར་དབྱེ་བའོ། །དོན་གྱིས་གོ་བའི་ཤེས་པ་གཞན་གྱི་རང་གི་ངོ་བོ་རིག་པ་ཡིན་པ་དེའི་ཕྱིར་རྣམ་པར་རྟོག་པའི་
[112b.3]ཡུལ་ཉིད་ཡིན་པར་བསྟན་པ་ནི། འོན་ཏེ་དོན་གྱིས་གོ་བས་ཞེས་བྱ་བའོ། །མ་གྲུབ་པའི་རང་གི་ངོ་བོ་དོན་གྱིས་གོ་བས་རྟོགས་པར་བྱེད་པ་ཡིན་ཞེས་ཟེར་བ་ལ་ཐུག་པ་མེད་དོ་ཞེས་བྱ་བའོ། །མངོན་སུམ་གྱིས་གྲུབ་ན་ནི་ཞེས་བྱ་བ་ནི་མངོན་སུམ་གྱི་ངོ་བོ་དེས་གྲུབ་ན་སྟེ་ལྐོག་ཏུ་གྱུར་པ་ཉིད་མ་ཡིན་པ་ཞེས་བྱ་
[112b.4]བའི་དོན་ཏོ། །འདི་ཉིད་ཅེས་བྱ་བ་ནི་ལྐོག་ཏུ་མ་གྱུར་པའི་ངོ་བོའོ། །ཤེས་པས་ཅི་ཞིག་བྱ་བ་རྒྱུས་སོ། །མིག་ལ་སོགས་པའི་བྱེད་པ་ཙམ་ནི་མ་ཡིན་གྱི། འོན་ཀྱང་དེའི་བསྐྱེད་བྱའི་ཤེས་པ་མ་ཡིན་ནམ་ཞེས་ཟེར་བ་ནི་རྣ་བ་ལ་སོགས་པའི་འཇུག་པ་ཞེས་བྱ་བའོ། །ཇི་ལྟར་ཤེས་ཞེས་བྱ་བ་ནི་
[112b.5]མིག་ལ་སོགས་པའི་བྱེད་པ་དེའི་བསྐྱེད་བྱ་ལྐོག་ཏུ་མ་གྱུར་པའི་ངོ་བོ་ལས་མ་གཏོགས་པ་ནི། མངོན་སུམ་ལ་སོགས་པའི་ཡུལ་མ་ཡིན་ནོ་ཞེས་བྱ་བའི་དོན་ཏོ། །གལ་ཏེ་བསྒོམས་པ་ལས་སྐྱེས་པ་ཡང་མི་བསླུ་བའི་ཕྱིར་མངོན་སུམ་གྱི་ཚད་མ་ཡིན་ན་རྨི་ལམ་གྱི་ཤེས་པ་ཡང་རྨི་ལམ་གྱི་དོན་ལ་མི་
[112b.6]བསླུ་བའི་ཕྱིར་ཚད་མ་ཡིན་ནོ་ཞེས་ཟེར་བ་ནི། གལ་ཏེ་བསྒོམ་པའི་ཞེས་བྱ་བའོ། །འཁྲུལ་པའི་ཤེས་པ་ནི་སྨིག་རྒྱུ་ལ་ཆུར་ཞེས་བྱ་བའོ། །ཀུན་རྫོབ་ཏུ་ཡོད་པ་ཞེས་བྱ་བ་ནི་ཡན་ལག་ཅན་ལ་སོགས་པ་རྣམས་ལ་ཤེས་པ་ཞེས་བྱ་བ་ནི་གནས་སྐབས་པའོ། །མངོན་སུམ་ལྟར་སྣང་བ་ཅི་ལས་ཤེ་ན། 
[112b.7]དོན་གཞན་ནི་གཟུགས་ལ་སོགས་པ་གཞན་ཡན་ལག་ཅན་ལ་སོགས་པའོ། །དེར་ཞེན་པས་འཇུག་པས་གང་ལས་ཡིན་ཞེས་བྱ་བའོ། །གལ་ཏེ་བུམ་པ་ཞེས་བྱ་བ་ལ་སོགས་པའི་ཤེས་པ་ཡན་ལག་ཅན་གྱི་ཡུལ་ཅན་ཡིན་པའི་ཕྱིར་ཅིའི་ཕྱིར་མངོན་སུམ་མ་ཡིན་ཞེ་ན། ཡན་ལག་ཅན་ནི་ཞེས་
[113a]
[113a.1]བྱ་བའོ། །རྗེས་སུ་དཔག་པའི་ཤེས་པ་འདི་ཡང་ཞེས་བྱ་བ་ནི་རྟགས་ཀྱི་ཤེས་པ་སྟེ། བསྒྲུབ་བྱ་མེད་ན་མི་འབྱུང་བའི་ཤེས་པའོ། །ཁ་ཅིག་ཏུ་ནི་ཞེས་བྱ་བ་ནི་གོམས་པ་མེད་ནའོ། །སྨིག་རྒྱུ་ལ་ཆུ་དང་བཅས་པ་ཅན་གྱི་ཤེས་པ་དག་གཞན་དབང་པོ་ལས་སྐྱེས་པ་དང་། 
[113a.2]ཞེན་པའི་བདག་ཉིད་ཀྱི་འཁྲུལ་པ་མེད་པ་ཅན་དུ་ཡང་འདོད་པའོ། །དབང་པོ་ལས་སྐྱེས་པ་མ་ཡིན་པ་ཉིད་ཀྱི་ཁྱད་པར་གྱིས་ནི་དབང་པོ་དང་དོན་འབྲེལ་པ་ལས་བྱུང་བ་ཉིད་ཁོ་ན་རྣམ་པར་གཅོད་པར་འགྱུར་ཡང་རྗེས་དཔག་རྗེས་སུ་དཔག་ནས་བྱུང་བ་ཞེས་བྱ་བ་ནས། འདོད་པ་ལས་བྱུང་ཞེས་བྱ་བ་
[113a.3]ནས། འདོད་པ་ལས་བྱུང་ཞེས་བྱ་བའི་བར་དུ་དཔེ་བརྗོད་པ་ཡིན་ནོ། །རྣམ་པར་རྟོག་པའི་དབྱེ་བ་བརྗོད་པའི་དགོས་པ་བསྟན་པ་ནི། དབང་སྐྱེས་མིན་པ་ཞེས་བྱ་བའོ། །སྔ་མ་གཉིས་ལ་དབང་པོ་ལས་སྐྱེས་པ་ཉིད་དུ་མངོན་པར་སེམས་པའི་རྒྱུ་མཚན་ནི་དེ་སྐྱེད་པར་བྱེད་པའི་
[113a.4]གཟུགས་ལ་སོགས་པ་དང་། སྨིག་རྒྱུ་ལ་སོགས་པའི་ཤེས་པ་དབང་པོའི་ཡོད་པ་ལ་བར་མཚམས་མེད་པས་སོ་ཞེས་བསྟན་པ་ནི། བརྡ་གང་གི་རྟེན་ཡིན་པ་དེ་ཡིན་པའི་ཡན་ལག་ཅན་དང་གཞན་ཡོད་བཞིན་དྲན་བཞིན་པའི་ཆུ་ལ་སོགས་པའི་དོན་དེ་དག་གོ་རིམས་བཞིན་དུ་སྒྲོ་འདོགས་པ་དང་། 
[113a.5]རྣམ་པར་རྟོག་པ་དག་ནི་དབང་པོ་ལས་སྐྱེས་པ་ཉིད་དུ་འཁྲུལ་པའི་རྒྱུ་ཉིད་ཡིན་ནོ། །ཅི་ལས་ཤེ་ན་འགའི་ཚེ་མངོན་སུམ་རྗེས་སུ་འཇུག་པ་ཅན་ཡིན་པའི་ཕྱིར་རོ། །བླ་ལྷག་ཏུ་སྒྲོ་འདོགས་པ་ཞེས་བྱ་བ་ནི་གཟུགས་ལ་སོགས་པ་ལས་ལྷག་པའི་ཡན་ལག་ཅན་གྱིའོ། །མཐོང་བ་ནི་ཞེས་བྱ་བ་
[113a.6]ནི་སྔ་མའི་ཆུ་ཉམས་སུ་མྱོང་བའོ། །བཟློག་སྟེ་ཞེས་བྱ་བ་ནི་རིམ་པ་གཞན་དུ་སྒྲོ་འདོགས་པ་སྟེ་སྔར་མཐོང་བ་ལའོ། །རྣམ་རྟོག་ནི་ཞེས་བྱ་བ་ནི་སྔ་ན་མེད་པའིའོ། །གཉི་གར་ཞེས་བྱ་བ་ནི་ཆུ་ལ་ཡང་སྐོ་འདོགས་པ་ནི་རྣམ་པར་རྟོག་པ་ལའམ་ཡན་ལག་ཅན་ལའོ། །འཇུག་པའི་
[113a.7]ཕྱིར་ཞེས་བྱ་བ་ཁས་བླངས་ནས། འགའ་ཚེ་ཞེས་བྱ་བ་དེ་དང་སྦྱར་ནས་ཕྱོགས་གཞན་བསྟན་པ་ནི། ཉེ་བར་འཇུག་པ་ཉིད་དམ་ཞེས་བྱ་བའོ། །དེ་ཉིད་དམ་ཞེས་བྱ་བ་ནི་སྒྲོ་འདོགས་པ་དང་རྣམ་པར་རྟོག་པ་དག་གོ། །དེས་ཞེས་བྱ་བ་ནི་རེས་འགའ་མངོན་སུམ་དང་། ཉེ་བ་ལ་འཇུག་པ་
[113b]
[113b.1]ཉིད་ཀྱིས་ཉམས་སུ་མྱོང་བའི་བརྡ་དྲན་པ་ལ་ལྟོས་པ་ཉིད་མངོན་སུམ་མ་ཡིན་པ་ཉིད་ཀྱིས་ཁྱབ་པར་མཐོང་བར་བསྟན་པ་ནི། ཇི་ལྟར་ལྐོག་ཏུ་གྱུར་ཞེས་བྱ་བ་སྟེ། བརྡ་དྲན་པ་ལ་ལྟོས་པ་ཉིད་ནི་དབང་པོ་ལས་སྐྱེས་པའི་མངོན་སུམ་ཉིད་ལ་འགལ་བས་ཁྱབ་པ་ཡིན་ཞེས་བྱ་བའི་དོན་ཏོ། །དེ་
[113b.2]ལྟ་མ་ཡིན་ཡང་ཞེས་བྱ་བ་ནི་ཡན་ལག་ཅན་མེད་ཀྱང་ཞེས་བསྟན་པ་ཉིད་ཀྱི་བཤད་པ་ནི། ཡུལ་གཅིག་པ་ཉིད་ཅེས་བྱ་བའོ། །དོན་གཅིག་ལ་ནི་སྦྱོར་བ་དང་ཞེས་བྱ་བ་ནི་འབྲས་བུ་གཅིག་ཉིད་ཡིན་པའི་ཕྱིར་བ་ལང་གི་སྒྲ་གཅིག་བཞིན་ནོ། །དེ་འགྱུར་ན་ནི་འགྱུར་བའི་ཕྱིར་ཞེས་བྱ་བ་ནི་རེག་
[113b.3]པ་འགྱུར་ན་གཟུགས་འགྱུར་བའི་ཕྱིར་རོ། །ཐ་དད་པ་ཉིད་ཅེས་བྱ་བ་ནི་ཡན་ལག་ཅན་ནོ། །གསུམ་པོ་ཞེས་བྱ་བ་ནི་གཟུགས་དང་རེག་པ་དང་ཡན་ལག་ཅན་ནོ། །དེའི་ཕྱིར་ཞེས་བྱ་བ་ནི་རྟག་པའི་འདུ་བའིའོ། །རྒྱུ་མེད་པས་རྒྱུད་པ་ཉིད་ཡིན་པར་བསྟན་པ་ནི། རང་གི་རྒྱུ་ལས་དེ་དག་
[113b.4]གི་ཞེས་བྱ་བ་སྟེ། འདུ་བ་དང་ལྡན་པ་རྣམས་ཀྱིས་སོ། །དེའི་རྒྱུ་ཉིད་ནི་འདུ་བ་དང་ལྡན་པ་རྣམས་ཀྱི་རྒྱུ་ཉིད་དོ། །དེའི་འགྱེས་པ་ནི་འདུ་བ་དང་ལྡན་པ་ལས་མི་འགྱེས་པ་ཡིན་ནོ། །མངོན་སུམ་རྟོག་པ་དང་བྲལ་བ་ཞེས་བྱ་བ་དེ་དག་ཙམ་གྱིས་ནི་ཟླ་བ་གཉིས་ཀྱི་ཤེས་པ་ཡང་རྟོག་པ་
[113b.5]དང་བྲལ་བའི་ཕྱིར་མངོན་སུམ་ཐོབ་པར་འགྱུར་བ་ལ་དམིགས་ཀྱིས་བསལ་བར་བྱེད་པ་ནི་རབ་རིབ་དང་བཅས་པ་སྨོས་པས་ཞེས་བསྟན་པ་ནི། འདིར་བཞི་པ་དམིགས་བསལ་ཏེ་ཞེས་བྱ་བའོ། །སྔར་མ་མཐོང་བ་ཙམ་ཞེས་བྱ་བ་ནི་མི་མཐུན་པའི་ཕྱོགས་ལ་ཞེས་བྱ་བར་སྦྱར་རོ། །གང་
[113b.6]རྟོག་པ་དང་བྲལ་བ་དེ་མངོན་སུམ་ཞེས་བྱ་བ་དེ་གཞན་ཉིད་ལ་ནི་དེ་ལས་ཏེ། ཁྱད་པར་གྱི་རྗེས་སུ་དཔག་པ་ལས་གཞན་པ་ཁོ་ན་ལའོ། །དེ་ཉིད་ཡིན་ནོ་ཞེས་བྱ་བ་སྟེ། སྤྱིའི་ཚིག་ལ་ཁྱད་པར་གྱི་ཚིག་གིས་གནོད་པ་ཡིན་ནོ། །སྤྱི་མཐོང་བ་ལས་ཞེས་བྱ་བ་ནི་རྒྱུ་མཚན་ལས་སོ། །
[113b.7]རབ་རིབ་དང་བཅས་པས་སྨོས་པ་ཞེས་བྱ་བ་ནི་ལན་ཡིན་ཏེ། དོན་ལ་ཁྱད་པར་མེད་པའི་ཕྱིར་ཚིག་གི་ཁྱད་པར་ལ་དེ་མ་ཐག་པ་མེད་པ་ནི་རྒྱུ་མ་ཡིན་ནོ་ཞེས་བྱ་བའི་དོན་ཏོ། །གནོད་བྱ་གནོད་བྱེད་ཀྱི་ངོ་བོ་ཞེས་བྱ་བ་ནི་སྤྱིའི་ཡུལ་དག་ལའོ། །མངོན་སུམ་ནི་མ་འཁྲུལ་པ་ཡིན་པ་དེ་དག་
[114a]
[114a.1]ཙམ་གྱི་མཚན་ཉིད་ཀྱིས་ཆོག་པ་མ་ཡིན་ནམ་ཞེས་ཟེར་བ་ནི། མ་འཁྲུལ་པ་ཉིད་སྨོས་པ་ཞེས་བྱ་བའོ། །དེ་ནི་བདེན་ཏེ་ཞེས་བྱ་བ་ནི་ཁས་ལེན་པའོ། །རྟོག་པ་དང་བྲལ་བ་སྨོས་པའི་དགོས་པ་བསྟན་པ་ནི། དེའི་དབང་དུ་བྱས་ནས་ཞེས་བྱ་བའོ། །གཞན་གྱི་གཞུང་ལུགས་
[114a.2]བསལ་བའི་དོན་དུ་ཁྱད་པར་དུ་ཞེས་བྱ་བ་ནི་རྟོག་པ་དང་བྲལ་བ་ཞེས་བྱ་བའོ། །ཐམས་ཅད་ཀྱང་ཞེས་བྱ་བ་ནི་འཁྲུལ་པ་མེད་པའོ། །རྣམ་པར་གཅད་པར་བྱ་བ་ནི་གཞན་གྱི་གཞུང་ལུགས་ལས་གཞན་མེད་དོ་ཞེས་བྱ་བའི་དོན་ཏོ། །གནོད་བྱ་གནོད་བྱེད་ཀྱི་ཚུལ་ཞེས་བྱ་བ་ནི་སྤྱི་དང་ཁྱད་པར་གྱི་
[114a.3]ངོ་བོའོ། །དེ་ཡང་ཞེས་བྱ་བ་ནི་མི་ཤེས་ན་ཡང་ངོ་། །དེ་ལྟ་ན་ནི་ཞེས་བྱ་བ་ནི་འཁྲུལ་པའི་བློ་སྐྱེ་བ་ནའོ། །ཉི་མའི་གཉའ་ཤིང་ཞེས་བྱ་བ་བཞིན་དུ་མཐོ་རིས་འདོད་པས་མེ་ལ་སྦྱིན་སྲེག་བྱ་ཞེས་བྱ་བ་འདི་ལ་ཡང་། དེའི་དུས་སུ་གནོད་པར་བྱེད་པ་མེད་ཀྱང་དུས་ཕྱིས་འགྱུར་བར་བསྟན་པ་ནི་མ་ཡིན་ཏེ། 
[114a.4]ཕྱིས་ཡང་ཞེས་བྱ་བའོ། །མ་ཡིན་ཏེ་ཚད་མ་ནི་ཞེས་བྱ་བ་ནི་མངོན་སུམ་ལ་སོགས་པའོ། །དེ་ལྟ་མ་ཡིན་ན་ཞེས་བྱ་བ་ནི་མ་སྤངས་ནའོ། །དོན་དུ་སྨྲ་བས་བཤད་པ་ཞེས་བྱ་བ་ནི་ཉི་མ་གཉའ་ཤིང་པོ་ཞེས་བྱ་བ་ཉི་མ་དང་འདྲ་བ་ཉིད་ཀྱིས་དང་ཕྱིས་བསྟན་མཆོད་སྦྱིན་བྱེད་པ་པོའི་ཞེས་བྱ་བ་ཡིན་ཏེ། མཆོད་
[114a.5]སྦྱིན་བྱེད་པ་པོའི་བྱ་བ་བྱེད་པའི་ཕྱིར་རོ་ཞེས་བྱ་བ་ལ་སོགས་པ་ནི་དོན་དུ་སྨྲའོ། །སྐྱེས་བུས་བྱས་པ་ཁོ་ན་ཡིན་ནོ་ཞེས་བྱ་བ་ནི་ཚད་མ་ཡོད་པ་དང་མེད་པ་དག་གིས་སོ། །རབ་རིབ་ཅན་གྱི་དམིགས་པ་ནི་མིག་སེར་ཅན་ལ་ཡང་ཁྱད་པར་མེད་པའི་ཕྱིར་ཉེ་བར་མཚོན་པ་ཡིན་པར་བསྟན་པ་ནི། རབ་རིབ་ནི་
[114a.6]ཞེས་བྱ་བའོ། །དཔེ་ཡིན་གྱི་ཞེས་བྱ་བ་ནི་གནས་སྐབས་ཀྱིས་བཟློག་པའི་དཔེ་ཡིན་ནོ། །ཡིད་ཀྱི་ཞེས་བྱ་བ་ནི་རྟོག་པ་ཅན་ནོ། །མིག་གི་དབུས་ན་ཞེས་བྱ་བ་ནི་རབ་རིབ་ཀྱི་སྐྱོན་གྱིས་སོ། །མིག་ལ་སོགས་པའི་རྡུལ་ཕྲ་རབ་རྣམས་དེ་དག་ཉིད་ཅེས་བྱ་བ་ལ་སོགས་པའི་གཞུང་དང་འགལ་བར་བྱེད་
[114a.7]པ་ནི། སྔོ་དང་ཟླ་གཉིས་ལ་སོགས་བློའི། །ཞེས་བསྟན་པ་ནི། མི་ནུས་སོ་ཞེས་བྱ་བར་སྦྱར་རོ། །དབང་པོའི་ཤེས་པའི་སྤྱོད་ཡུལ་དག །ཅེས་བྱ་བ་ནི་དངོས་སུའོ། །ཡིད་ཀྱི་ཞེས་བྱ་བ་ནི་བརྒྱུད་པའི་ཡུལ་གྱིའོ། །གཅིག་གི་རྣམ་པར་རགས་པ་ཞེས་བྱ་བ་ནི་ཐག་རིང་པོ་ན་སྣང་བའི་སྐྲ་ཤད་
[114b]
[114b.1]ལ་སོགས་པ་བཞིན་དུའོ། །དབང་པོའི་ཡུལ་ཉིད་དུ་ཞེས་བྱ་བ་ནི་བརྒྱུད་པའི་རྒྱུའོ། །འོ་ན་ནི་ཐལ་བ་ཉིད་ཅེས་བྱ་བ་ནི་བརྒྱུད་པའི་རྒྱུ་ལས་སོ། །དེའི་ཕྱིར་ཡིད་ཀྱི་ནི་སྐབས་སུ་ཇི་ལྟར་ཞེས་བྱ་བ་འདིའི་ཡུལ་བསྟན་པ་ནི། བསམ་པ་ནི་ཞེས་བྱ་བ་སྟེ། ཟླ་བ་གཉིས་ཀྱི་ཤེས་པ་རྟོག་པ་ཡིན་
[114b.2]པར་སྨྲ་བའམ། རྣམ་འགྲེལ་བཤད་པ་པོ་ཡང་རུང་སྟེ། བཤད་པ་ནི་ཡུལ་དེ་བཤད་པ་ཉིད་ཡིན་ནོ། །གྲུབ་མཐའ་བསྟན་པ་ནི། རྡུལ་ཕྲན་ཕན་ཚུན་དབེན་པ་དག །ཅེས་བྱ་བའོ། །ཕྱོགས་སྔ་མ་བསྟན་པ་ནི་རྣམ་པར་རྟོག་པའི་ཞེས་བྱ་བ་སྟེ་གལ་
[114b.3]ཏེ་ཞེས་བྱ་བ་ལ་ལྟོས་པ་ཡིན་ནོ། །དེའི་ཡང་ཞེས་བྱ་བ་ནི་རྣམ་པར་རྟོག་པའི་སྟེ་མཐོང་བའི་རྗེས་སུ་འབྲང་བ་ཉིད་ཀྱི་ཕྱིར་དྲན་པ་བཞིན་དུའོ་ཞེས་དགོངས་པའོ། །དེར་མི་སྣང་ཕྱིར་ཞེས་བྱ་བ་ནི་གྲུབ་མཐའ་ལ་འགའ་ཞིག་གིས་རྣམ་པར་རྟོག་པའི་ཡུལ་དུ་གཞག་པ་ན་རྣམ་འགྲེལ་དུ་མཐོང་བར་
[114b.4]བསྟན་པ་ནི་འདི་ལ་བརྗོད་པ་ཞེས་བྱ་བའོ། །རིགས་པ་བརྗོད་པ་ཡིན་གྱི་ཞེས་བྱ་བ་ན་ཟླ་བ་གཉིས་ཀྱི་ཤེས་པ་ཡིད་ཀྱི་ཉིད་དུ་མི་རིགས་པའི་ཕྱིར་རོ། །དེ་མཚུངས་ཞེས་བྱ་བ་ནི་ཟླ་བ་གཉིས་ཀྱི་ཤེས་པའོ། །འགྱུར་ལྡན་ན་ཞེས་བྱ་བ་ནི་མི་འགྱུར་བ་ནའོ། །དེ་འདི་ཉིད་ན་ཞེས་བྱ་བ་ནི་ཟླ་བ་གཉིས་ཀྱི་
[114b.5]ཤེས་པའི་འགྱུར་བའོ། །ཡིད་ཀྱི་ཉིད་དུ་ཐལ་བར་འགྱུར་བར་བཤད་པ་ནི། དང་པོ་ནི་ཞེས་བྱ་བའོ། །རང་གི་རྣམ་པ་ཅན་ནི་དབང་པོ་ལས་ཡིན་ལ། དོན་གྱི་རྣམ་པ་ཅན་ནི་ཡིད་ལས་ཡིན་ཞེས་བྱ་བའི་རྣམ་པར་དབྱེ་བ་འདི་ལ་ཚད་མ་མེད་དོ་སྙམ་དུ་སེམས་པ་ནི། ཅི་སྟེ་འདི་ལ་ཞེས་བྱ་བའོ། །ལན་
[114b.6]ནི་དེ་ལྟ་ནི་ཞེས་བྱ་བ་སྟེ། ཚད་མ་མེད་པར་ནི་ཟླ་བ་གཉིས་སུ་སྣང་བའི་རྣམ་པར་དབྱེ་བ་ལ་ཡང་མཚུངས་པ་ཡིན་ནོ། །དེའི་ཚེ་ཡོད་ཉིད་ཅེས་བྱ་བ་ནི་ཟླ་བ་གཉིས་ཀྱི་ཤེས་པ་ཉིད་དོ། །དེ་ཉིད་རབ་རིབ་ལ་སོགས་པའི་དབང་པོའི་འགྱུར་བས་རྣམ་པར་བསྒྱུར་བ་ཡིན་གྱི། གཞན་ལས་ནི་མ་ཡིན་
[114b.7]ཏེ། དང་པོ་ནི་ཟླ་བ་གཅིག་གི་ཤེས་པ་ཡིན་ནོ། །དབང་པོ་ལ་རྟེན་པར་ཡང་ཞེས་བྱ་བ་ནི་དང་པོའི་ཡང་ངོ་། །དངོས་སུའོ་ཞེ་ན་ཞེས་བྱ་བ་ནི་དང་པོའི་ཟླ་བ་གཅིག་གི་ཤེས་པའོ། །གཞན་ལ་ཞེས་བྱ་བ་ནི་ཟླ་བ་གཉིས་ཀྱི་ཤེས་པ་ཉིད་དངོས་སུ་ཡིན་གྱི། གཞན་མ་ཡིན་པ་ནི་ཟླ་བ་
[115a]
[115a.1]གཅིག་གི་ཤེས་པའོ་ཞེས་བྱ་བའི་དོན་ཏོ། །འདིའི་རྗེས་སུ་འབྲངས་ནས་ཞེས་བྱ་བ་ནི་ཟླ་བ་གཉིས་ཀྱི་ཤེས་པ་རྗེས་སུ་འབྲངས་ནས་སོ། །དེ་ཡང་ཞེས་བྱ་བ་ནི་དངོས་སུ་ཟླ་བ་གཅིག་གི་ཤེས་པའོ། །དེ་ཡང་ཞེས་བྱ་བ་ནི་དང་པོ་ན་ཡང་ངོ་། །འདི་བཞིན་ནོ་ཞེས་བྱ་བ་ནི་ཟླ་བ་
[115a.2]གཉིས་ཀྱི་ཤེས་པ་བཞིན་དུའོ། །ཐུག་པ་མེད་པར་ཞེས་བྱ་བ་ནི་ཐལ་ཆེས་པའོ། །ལྡོག་འགྱུར་ཞེས་བྱ་བ་ནི་རྣམ་པར་དཔྱོད་པས་སོ། །ལྡོག་པར་མི་འགྱུར་ཞེས་བྱ་བ་ནི་རྟག་པ་ཉིད་ཀྱི་འཁྲུལ་པ་བཞིན་ཏེ། ཡིད་ཀྱི་འགའ་ཞིག་རྣམ་པ་གཉིས་སུ་མཐོང་བ་ཡིན་གྱི་རྣམ་པ་གསུམ་ནི་མ་
[115a.3]ཡིན་ནོ་ཞེས་བྱ་བའི་དོན་ཏོ། །དབང་པོ་འགྱུར་བ་ནི་ཡོད་ཀྱང་ཞེས་བྱ་བ་དང་སྦྱར་རོ། །གང་གི་ཚེ་ཞེ་ན་རྣམ་པར་དཔྱོད་ན་ནི་ཡོངས་སུ་དཔྱོད་ནའོ། །སྦྲུལ་དུ་འཁྲུལ་པ་ནི་རྣམ་པར་འགྱུར་བ་ཡོད་ཀྱང་། རྣམ་པར་དཔྱད་ན་མ་གྱུར་པ་མ་ཡིན་ནམ། ནག་པོ་ཉིད་ལ་སོགས་པ་ནི་རྣམ་པར་འགྱུར་བ་ཡང་
[115a.4]ན་རྣམ་པར་དཔྱད་པ་ལ་སོགས་པས་མི་ལྡོག་པའི་ཕྱིར་རོ། །འོན་ཏེ་དཔྱོད་པ་དང་བཅས་པས་ལྡོག་པ་ཡིན་པ་དེ་ལྟ་ན་ཡང་མ་ངེས་པ་ཡིན་ནོ་སྙམ་དུ་སེམས་པ་ནི། ཇི་སྟེ་ནག་པོ་ལ་སོགས་ཞེས་བྱ་བའོ། །དབང་རྟེན་གང་ཡིན་གལ་ཏེ་གང་། །ཞེས་བྱ་བ་གསལ་བར་བྱེད་པ་ནི་དེ་ཡོད་ན་ཡོད་
[115a.5]པ་ཞེས་བྱ་བའོ། །དཔྱད་དུ་རུང་བ་ལ་སོགས་པའི་འཁྲུལ་པ་ལྡོག་པར་འགྱུར་རོ་ཞེས་བསྟན་པ་ཡིན་ནོ། །རྣམ་པར་འགྱུར་བ་ལས་སྐྱེས་པའི་ནག་པོ་ལ་སོགས་པའི་ངོ་བོ་ནི་ཟླ་བ་གཉིས་ཀྱི་ཤེས་པ་བཞིན་དུ་ཡིན་པར་བསྟན་པ་ནི། ནག་པོ་ལ་སོགས་པ་སྣང་བ་ཞེས་བྱ་བའོ། །དེ་ཡང་ཡིད་ཀྱི་
[115a.6]ཞེས་བྱ་བ་འདི་ལ་ཡིད་ཀྱི་ཞེས་བྱ་བ་ནི་རྣམ་པར་རྟོག་པ་ཅན་ཡིན་ལ། རྟོག་པ་དང་བྲལ་བ་སྨོས་པ་ཉིད་ཀྱི་ལྡོག་པ་ཁས་ལེན་པ་ཡིན་པར་བསྟན་པ་ནི། རྟོག་པ་དང་བཅས་པར་ཞེས་བྱ་བའོ། །གནོད་པར་བྱེད་པ་ཉིད་དུ་མངོན་སུམ་པར་ཞེན་པ་ནི་སྦྲུལ་དུ་འཁྲུལ་པ་ཡིན་ལ། ཕན་འདོགས་པར་བྱེད་
[115a.7]པ་ཉིད་དུ་ཞེན་པ་ནི་ཆུར་འཁྲུལ་པ་ཡིན་ནོ་ཞེས་བསྟན་པ་ནི། ཕན་འདོགས་པ་དང་གནོད་པ་བྱེད་པར་སྣང་བ་ཞེས་བྱ་བའོ། །གཉིད་ལོག་པའམ་ཞེས་བྱ་བས་ཡིད་ཀྱི་གསལ་བར་སྣང་བ་བསྟན་པ་ཡིན་ནོ། །སད་པ་ན་ཞེས་བྱ་བས་ནི་དབང་པོ་ལས་བྱུང་བའོ། །གཉི་གར་ཡང་ཞེས་བྱ་བས་
[115b]
[115b.1]ནི་གཉིད་ལོག་པ་དང་སད་པ་དག་གོ། །དེ་ལྟ་མིན་ན་སྟེ་མི་གསལ་བར་སྣང་བ་བསྟན་པ་ཡིན་ནོ། །དེའི་བྱ་བ་ནི་ཟླ་བ་གཉིས་ཀྱི་ཤེས་པའིའོ། །རྟོག་མེད་ན་ཡང་ཞེས་བྱ་བ་ནི་མངོན་སུམ་ཉིད་ལ་རྟོག་པ་དང་བྲལ་བ་ཉིད་ཀྱི་ཁྱབ་པ་ལ་བཀག་པ་སྟེ་ཞེས་བྱ་བ་ནི་རབ་རིབ་བཅས་པ་ཞེས་བྱ་བ་དེས་སོ། །
[115b.2]སླུ་བའི་ཕྱིར་རོ་ཞེས་བྱ་བ་ནི་སྤྱིའི་མཚན་ཉིད་མེད་པའི་ཕྱིར་རོ། །ཚད་མའི་མཚན་ཉིད་ཀྱི་གནས་སྐབས་སུ་རང་གི་ངོ་བོ་ཚད་མ་མ་ཡིན་པ་ལས་ལྡོག་པར་བྱེད་པ་ཡིན་ཏེ། འཁྲུལ་པ་ཅན་མ་ཡིན་ནོ་ཞེས་བྱ་བ་ལ་སོགས་པ་ནི་རིགས་ཀྱི་ཐ་སྙད་གདགས་པར་བྱ་བ་ཉིད་མ་ཡིན་ཏེ། ཐ་སྙད་གདགས་པའི་
[115b.3]ཡུལ་ཚད་མ་ཉིད་ཀྱི་ཕྱིར་ཏེ། མངོན་སུམ་ཉིད་ཀྱི་ཕྱིར་རོ་ཞེས་བྱ་བའི་དོན་བསྟན་པ་ནི། གཞན་དུ་ཡང་ཞེས་བྱ་བ་སྟེ། ཐ་སྙད་གདགས་པར་བྱ་བ་ཉིད་ཀྱང་ངོ་། །གཞན་གྱིས་གཞན་ལ་གང་དུ་ཐ་སྙད་གདགས་པར་བྱ་བ་ནི་ཉ་ཕྱིས་ལ་དངུལ་བཞིན་དུ་དེ་ལྡོག་པ་ཡང་མ་ཡིན་ཏེ། མ་འཁྲུལ་པ་ཅན་ཉིད་དུ་
[115b.4]འཛིན་པས་ཐ་སྙད་འདོགས་པ་མ་ཡིན་པའི་འབྲས་བུ་གྲུབ་པས་གཉི་ག་ལ་སྐྱེས་པ་སྟེ། སྒྲ་དང་དབང་པོ་ལས་སྐྱེས་པ་ཡང་ཐ་སྙད་གདགས་པར་བྱ་བ་མ་ཡིན་པའི་ཚིག་གིས་སྒྲ་ལས་བྱུང་བ་ཡིན་པས་ལྡོག་པར་བྱེད་དོ་ཞེས་བྱ་བར་མི་རིགས་ཏེ། གཉི་ག་ལས་སྐྱེས་པ་ཉིད་ནི་གང་ཡང་རུང་བ་ཉིད་དུ་
[115b.5]རྣམ་པར་གཞག་པ་མི་རིགས་སོ་ཞེས་བྱ་བའི་དོན་ཏོ། །ཐུན་མོང་མ་ཡིན་པ་མ་ཡིན་གྱི་འོན་ཀྱང་ཐུན་མོང་བ་ལྡོག་པར་བྱེད་པའི་ཕྱིར་ཐུན་མོང་མ་ཡིན་པ་ཉིད་ཀྱིས་ཡོད་པ་དང་ཉེ་བ་ལ་སོགས་པ་ཞེས་བྱ་བ་ནི་ཡོད་པ་དང་ཕྲད་པ་ཞེས་བྱ་བ་ལ་སོགས་པའི་ཁྱད་པར་ཚད་མ་ཉིད་ལ་དགོས་པ་མེད་པའི་ཕྱིར་
[115b.6]བསལ་བ་ཡིན་ནོ། །རྣམ་པ་གཞན་གཞན་དུ་བསྒྲུབ་པའི་ཕྱིར་ནི་ཆོས་ལ་རྒྱུ་མཚན་མ་ཡིན་པ་ཉིད་བསྒྲུབ་པའི་ཕྱིར་རོ། །བརྗོད་པར་བྱ་བའོ་ཞེས་བྱ་བ་ནི་སྐྱེས་བུ་དང་དབང་པོ་རྣམས་ལ་སོགས་པ་རྣམས་ལ་དོན་མེད་དོ་ཞེས་བྱ་བའི་དོན་ཏོ། །རྣམ་པ་གཞན་བསྟན་པ་ལ་ཟེར་བ་ནི། ཇི་སྟེ་ཆོས་ལ་ཞེས་བྱ་བའོ། །མཚན་ཉིད་བསྒྲུབ་པ་ནི་
[115b.7]ཆོས་ལ་སྐུལ་བྱེད་གཅིག་པུ་ཚད་མ་ཡིན་པར་དམ་བཅས་པས་འབྲེལ་པ་མེད་པ་མ་ཡིན་ནམ། རྗེས་སུ་བརྗོད་པ་ནི་རྒྱུ་མཚན་ཉིད་བཀག་པས་འབྲེལ་པ་ཅན་ཡིན་ནོ་སྙམ་དུ་སེམས་པ་ལ། མཚན་ཉིད་ཀྱང་ཕྱི་རོལ་གྱི་དོན་དང་རིག་བྱེད་དང་། དེའི་དོན་རྣམ་པར་གཞག་པའི་ཕྱིར་འབྲེལ་པ་ཅན་ཉིད་དུ་འགྱུར་
[116a]
[116a.1]བར་བསྟན་པ་ནི། ཕྱི་རོལ་དོན་གྱི་སྒྲུབ་པ་ལ་ཞེས་བྱ་བའོ། །ཚད་མས་གྲུབ་པ་ཉིད་ཅེས་བྱ་བ་ནི་ཆོས་བཞིན་དུ་མངོན་སུམ་ལ་ཡང་ཡིན་ཏེ། འཇིག་རྟེན་ལ་གྲུབ་པ་ཉིད་དུ་བསླད་པའི་ཕྱིར་རོ། །དེས་ན་དོན་ལས་ཤེས་པ་མངོན་སུམ་མོ་ཞེས་བྱ་བ་ནི་རྩོད་པ་བསྒྲུབ་པའི་ཚིག་
[116a.2]ཅེས་བྱ་བ་ཡིན་ནོ། །ཤེས་པའི་སྣང་བ་ལས་སྐྱེས་པ་ཉིད་མི་སྲིད་པར་བསྟན་པ་ནི། མ་གྲུབ་དང་ཞེས་བྱ་བ་སྟེ། སྣང་བཞིན་པ་ནི་བརྐྱང་པ་ཉིད་ཀྱིས་གཅིག་མ་ཡིན་པའི་ཕྱིར་དང་། ཕྱི་རོལ་ན་དེ་ལྟ་བུ་མེད་པས་སྐྱེད་བྱེད་མ་ཡིན་པའི་ཕྱིར་རོ། །འོན་ཏེ་སྐྱེད་པར་བྱེད་པ་གང་ཡིན་པའི་དོན་དེ་ལ་
[116a.3]དམིགས་པ་ཡིན་ན། སྐྱེད་བྱེད་ཀྱི་དམིགས་པ་ཅན་ཉིད་དབང་པོ་རྣམས་ལ་ཁྱབ་ཆེས་པར་བསྟན་པ་ནི། མ་ངེས་ཉིད་དུ་གསལ་བ་ཡིན། །ཞེས་བྱ་བ་སྟེ། མ་ངེས་པ་ཉིད་ནི་ཁྱབ་ཆེས་པ་ཉིད་དོ། །ཤེས་པ་མེད་པར་མཚོན་མ་ཡིན། །ཞེས་བྱ་བ་ནི་ཤེས་པ་ཉིད་ཀྱིས་སོ། །གཞན་ཞེས་བྱ་བ་
[116a.4]ནི་རྟོག་པ་དང་བྲལ་བ་ཉིད་ལ་སོགས་པ་ལས་གཞན་པ་ཉིད་དོ། །ཡོན་ཏན་མཆོག་ལྡན་ཆུས་གང་ཞིང་། ངོགས་ན་གྲགས་འཕེལ་ལྗོན་ཤིང་ལྡན། །རྒྱལ་བ་ཅན་མཚོར་ཕྲག་དོག་གིས། །གདུངས་པ་ཞི་ཕྱིར་འགྲོ་བར་མཛོད། །གང་ལས་རྟོགས་པ་དེ་ཉིད་སྒྲུབ་བྱེད་ཅེས་བྱ་བ་ཡང་སྤྱིའི་
[116a.5]ཚིག་ཡིན་གྱི། དབང་པོ་ལ་སོགས་པ་ཁོ་ན་བརྗོད་པ་མ་ཡིན་པར་བསྟན་པ་ནི། རེ་ཞིག་ཤེས་པ་སྐྱེ་བ་ནི་ཞེས་བྱ་བའོ། །དེ་ཉིད་ཡིན་ཏེ་ཞེས་བྱ་བ་ནི་དབང་པོ་ལ་སོགས་པ་ཡིན་ཏེ། ཤེས་པ་དང་ལྷན་ཅིག་འབྱུང་བས་ཚོགས་པ་གཅིག་པར་འབྲེལ་པའི་ཕྱིར་རོ། །གལ་ཏེ་ཡང་དབང་པོ་ལ་སོགས་
[116a.6]པ་ལས་སྐྱེས་པའི་ཤེས་པ་ཡིན་ཡང་དེ་ལས་རྟོགས་པ་ངེས་པ་ནི་མ་ཡིན་ཏེ། གང་གི་ཕྱིར་སྐྱེས་པ་ལ་སྒྲུབ་བྱེད་ཡིན་ཞེས་བྱ་བ་ཉིད་ཀྱིས་ངེས་པ་ལ་ཡང་མ་ཡིན་ནོ་ཞེས་བྱ་བ་ནི་མ་ཡིན་ཏེ། ཐལ་ཆེས་པའི་ཕྱིར་རོ་ཞེས་བསྟན་པ་ནི། བྱ་བ་སྒྲུབ་པར་བྱེད་ཅེས་ཏེ་ཞེས་བྱ་བའོ། །ཅི་ཞིག་སུའི་ཡིན་
[116a.7]ཞེས་ཟེར་བ་ལ། གང་ཡིན་དེ་ནི་དེ་སྒྲུབ་བྱེད། །ཅེས་བྱ་བ་སྟེ། དབང་པོའམ་ཉེ་བ་ཡང་རུང་རྣམ་ཤེས་ཀྱི་རྟོག་པའམ་ངེས་པ་ལ་རྒྱུ་མ་ཡིན་ཏེ། ཐུན་མོང་མ་ཡིན་པའི་ཕྱིར་རོ་ཞེས་བྱ་བའི་དོན་ཏོ། །གཅིག་བསྐྱེད་པ་ན་གཞན་ལ་ཡང་ངེས་པ་ལ། གལ་ཏེ་སྐྱེད་བྱེད་ཀྱིས་ངེས་པར་བྱེད་ན། སྐྱེད་བྱེད་
[116b]
[116b.1]མ་ཡིན་པས་ཆེར་བྱེད་དོ་སྙམ་དུ་སེམས་པ་ལ། དེ་ལས་ཏེ་དབང་པོ་ལ་སོགས་པ་ལ་ཉམས་སུ་མྱོང་བའི་བདག་ཉིད་ཡོད་ན། དོན་ཐམས་ཅད་ལ་ཐུན་མོང་པའི་ཤེས་པ་ལ་ངེས་ཏེ། རང་བཞིན་གྱིས་འགྱུར་བ་ཡིན་པ་གང་གི་ཡུལ་སོ་སོ་ལ་རྣམ་པར་འབྱེད་པ་སྟེ། ངེས་པར་འབྱེད་པའི་ཤེས་པ་ནི། དབང་པོ་
[116b.2]ལ་སོགས་པ་ལས་དེ་ལྟ་བུའི་རང་བཞིན་དུ་འགྱུར་རོ་ཞེས་ཁས་བླངས་པ་ཡིན་གྱི། གཞན་ལས་ནི་མ་ཡིན་ནོ་ཞེས་བྱ་བའི་དོན་ཏོ། །གྲངས་ཅན་པའི་ཞེས་བྱ་བ་ནི་ཉེ་བར་མཚོན་པ་སྟེ་གྲངས་ཅན་ལ་སོགས་པ་ཞེས་བྱ་བའི་དོན་ཏོ། །རྣམ་པར་གཞག་པར་འོས་པ་ཡང་ཞེས་བྱ་བ་ནི་རྣམ་པར་གཞག་པར་
[116b.3]འདོད་པ་ཞེས་བྱ་བ་དང་སྦྱར་རོ། །དེ་ལ་ཞེས་བྱ་བ་ནི་ཉམས་སུ་མྱོང་བ་ལའོ། །རྟོགས་བྱེད་དང་རྟོགས་བྱེད་མ་ཡིན་པ་མ་ཡིན་པ་ནི་ཡུལ་གྱི་དབྱེ་བ་ཡིན་ཡང་། རང་གི་འདོད་པའི་དབྱེ་བ་མ་ཡིན་པས་མི་རིགས་པར་བསྟན་པ་ནི། ཇི་སྟེ་དེ་ནི་རྟོགས་བྱེད་དངོས། །ཞེས་བྱ་བའོ། །དེའི་ཕྱིར། གཅིག་
[116b.4]ལ་རྟོགས་བྱེད་ཡིན་པ་ནི། །གཞན་ལ་ཡང་ཞེས་བསྟན་པ་ནི། དེས་ན་འཇལ་བྱེད་མ་ཡིན་པ་མ་ཡིན་ཞེས་བྱ་བ་སྟེ། རྟོགས་བྱེད་མ་ཡིན་པ་ནི་གཞན་ལ་ཡང་ངོ་ཞེས་བྱ་བའི་དོན་ཏོ། །བློ་ནི་རྣམ་པ་དང་བཅས་པ་ཡིན་པའི་ཕྱིར་འདི་རྣམ་པར་གཞག་པ་ཡིན་གྱི། ཉམས་སུ་མྱོང་བ་མ་ཡིན་ནོ་ཞེས་
[116b.5]ཟེར་བ་ནི་བློ་དང་བདེ་བ་ལ་ཞེས་བྱ་བ་སྟེ། བདག་ཉིད་ཅེས་བྱ་བ་ནི་རང་གི་ངོ་བོའོ། །དེ་ལྟར་ཞེས་བྱ་བ་ནི་དེའི་ངོ་བོ་མངོན་དུ་བྱེད་པ་སྟེ། སྐྱེས་བུའི་དོན་ལ་འགྱུར་གྱི་བློ་ཅི་ཞིག་བྱ། དེ་བསྟན་པ་ནི་དོན་ཉིད་ཅེས་བྱ་བའོ། །ཤིན་ཏུ་སྟབས་ཡིན་ན་ཐག་རིང་བ་རྟོགས་པར་མི་འགྱུར་བར་བསྟན་པ་ནི་ཡུན་རིང་
[116b.6]པོ་ཅན་མ་ཡིན་པ་ཞེས་བྱ་བའོ། །གང་ལས་ཤེ་ན་ཞེས་བྱ་བ་ནི་འདི་རྟོགས་པ་ལ་ལྟོས་པའོ། །གཞན་ནི་ཞེས་བྱ་བ་ནི་རིག་བྱེད་ཀྱི་མཐའི་དགོངས་པ་འཆད་པར་འགྱུར་བ་ནི། དེ་ལྟ་མིན་ན་སྣ་ཚོགས་ཀྱི། །ངོ་བོར་སྣང་ཅན་དངོས་གཅིག་ལ། །རྣམ་པར་ཇི་ལྟར་བདེན་འགྱུར་ཏེ། །གཅིག་པ་
[116b.7]ཉིད་དེ་ཉམས་ཕྱིར་རོ། །ཞེས་བྱ་བར་འདོར་རོ། །མིག་ལ་སོགས་པ་ལས་ཡུལ་ངེས་པ་ནི་དེའི་བསྐྱེད་བྱའི་ཤེས་པ་ཉིད་ལས་མ་ཡིན་ནམ་ཞེས་ཟེར་བ་ནི། གལ་ཏེ་རྣ་བ་ལ་སོགས་པ་ཞེས་བྱ་བའོ། །གལ་ཏེ་ཡང་མིག་ལ་སོགས་པ་ནི་ཡུལ་གྱི་ངེས་པ་སྐྱེས་པ་ཡིན་ཡང་། དེའི་བསྐྱེད་བྱ་ནི་དེ་མེད་
[117a]
[117a.1]ན་མི་འབྱུང་བར་འགྱུར་བ་ཞིག་ན། དེས་འཛིན་པའི་དབྱེ་བ་ལ་ཁྱད་པར་ལས་ནི་མ་ཡིན་ཏེ་སཱ་ལུ་དང་ནས་ལ་སོགས་པའི་ས་བོན་ཐ་དད་པ་ལ་དེས་སྐྱེད་པ་ཉིད་ཙམ་གྱི་མྱུ་གུ་ལ་ཐ་དད་པ་མ་ཡིན་གྱི་འོན་ཀྱང་འབྲས་བུའི་ཐ་དད་པ་མཐོང་བ་ལས་རང་བཞིན་ཐ་དད་པ་ཡོད་པར་བསྟན་པ་ནི། བདག་
[117a.2]ཉིད་གྱུར་མིན་ཞེས་བྱ་བ་སྟེ། རང་ལ་ཡོད་པའི་ཁྱད་པར་མེད་པས་མིག་གི་བསྐྱེད་བྱ་ནི་གཟུགས་བཞིན་དུ་རེག་པ་ལ་སོགས་པ་ལ་ཡང་འཛིན་དུ་འགྱུར་རོ་ཞེས་བྱ་བའི་དོན་ཏོ། །དེའི་ཡུལ་ཅན་ཡིན་པའི་ཕྱིར་དེའི་འཛིན་བྱེད་ཉིད་ཡིན་ཞེས་བྱ་བ་འདི་ལ་ཡང་དབྱེ་བ་མེད་དེ། ཤེས་པ་ལ་བྱེད་པ་པོ་ཡིན་པའི་
[117a.3]ཕྱིར་ངེས་པར་བྱེད་པ་ཉིད་ནི་རྣམ་པར་འབྱེད་པ་ཉིད་ཀྱིས་ཡིན་པར་བསྟན་པ་ནི། རྣམ་པ་དང་བཅས་པར་ཐལ་བའི་ཕྱིར་རོ་ཞེས་བྱ་བའོ། །དེ་ཉིད་དུ་ཞེས་བྱ་བ་ནི་མིག་གི་རྣམ་ཤེས་གཟུགས་དང་རེག་པ་ལ་སོགས་པ་ལས་ཀྱང་ངོ་། །དོན་མ་ཤེས་ན་ཞེས་བྱ་བ་ནི་ངེས་པས་སོ། །ངེས་པར་ཤེས་པར་
[117a.4]བྱེད་པ་ཉིད་ཡིན་པར་ཟེར་བ་ནི། སྣང་བ་བཞིན་དུ་ཞེས་བྱ་བའོ། །ཤེས་པར་བྱེད་པ་ཞེས་བྱ་བ་ནི་མིག་ལ་སོགས་པ་རྣམས་སོ། །སྣང་བ་གསལ་བ་ཡང་རིག་པའི་བདག་ཉིད་མ་ཡིན་པའི་རྣམ་པ་མེད་པའི་ཤེས་པས་ཇི་ལྟར་རིག་པར་བྱེད་ཅེས་བྱ་བའི་ཕྱོགས་ཉིད་ལ་འདི་བསྟན་པ་ནི། མ་ཡིན་ཏེ་དེ་
[117a.5]དག་ལ་ཡང་ཞེས་བྱ་བའོ། །ཐམས་ཅད་དུ་ཞེས་བྱ་བ་ནི་སྒྲ་དང་རོ་ལ་སོགས་པའོ། །འདི་ཞེས་བྱ་བ་ནི་ཉམས་སུ་མྱོང་བའོ། །མིག་གི་ཤེས་པའི་བྱ་བའི་ངོ་བོ་དེ་ལས་ཀྱང་དོན་ལ་ཤེས་པ་ཉིད་འབྲས་བུ་ཡིན་པ་དེའི་ཕྱིར་ངེས་པ་ཡིན་ནོ་སྙམ་དུ་སེམས་པ་ལ། དེའི་ཕྱིར་འདིར་བདག་ཅེས་བྱ་བ་སྟེ། 
[117a.6]རྟོག་པ་ཉིད་ཁོ་ན་ཡིན་པའི་ཤེས་པ་དབང་པོ་ལས་སྐྱེས་པ་ཡིན་དུ་ཟིན་ཀྱང་བྱ་བའི་ངོ་བོ་གཞན་གྱིས་ཅི་ཞིག་བྱ་ཞེས་བྱ་བའི་དོན་ཏོ། །འདིའི་རྟོགས་པ་ཞེས་བྱ་བ་ནི་ཤེས་པ་འདིའིའོ། །བྱེད་པ་ནི་བྱ་བའིའོ། །དེ་ཞེས་བྱ་བ་ནི་བྱེད་པའོ། །དེའི་སྒྲུབ་བྱེད་ཅན་དུ་ཞེས་བྱ་བ་ནི་དེས་སྒྲུབ་པའོ། །རྟོག་པ་
[117a.7]ཉིད་ཁོ་ན་ཤེས་པ་ཡིན་པ་ནི་དོན་གྱི་རྣམ་པ་དང་བྲལ་བ་ཡིན་ནོ་སྙམ་དུ་སེམས་པ་ལ། འདི་ནི་དོན་དང་འབྲེལ་བྱེད་པ། །ཞེས་བྱ་བ་སྨོས་སོ། །གཞན་ཞེས་བྱ་བ་ནི་ཤེས་པ་ཉིད་དེ་ཤེས་པ་ཡོད་ན་ངེས་པར་ཡོད་པས་འདིའི་རང་བཞིན་དུ་བརྗོད་དེ། དཔེར་ན་མི་དམིགས་པ་ལ་བརྗོད་པ་ལྟ་བུའོ། །
[117b]
[117b.1]རྣམ་འགས་ཞེས་བྱ་བ་ནི་འདི་རྟོགས་སོ་ཞེས་བྱ་བའི་རྣམ་པས་སོ། །ཤེས་པའི་རང་གི་དབྱེ་བ་ལས། །ཞེས་འདོད་པ་ནི་དོན་བཞིན་དུ་རྣམ་པ་ཡང་། རྣམ་པ་གཞན་ལ་ལྟོས་པས་ཐུག་པ་མེད་པ་ཡོངས་སུ་སྤང་བའི་དོན་དུའོ། །རྒྱུ་རྣམས་ལ་ཉེ་བ་གང་གིས་དོན་གྱི་རྣམ་པའི་ཤེས་པ་ཡིན་པ་དེ་ཉིད་ཀྱིས་དེ་ཉིད་
[117b.2]འཛིན་པར་བྱེད་པ་ཡིན་ན། རྣམ་པས་ཅི་ཞིག་བྱ་ཞེས་ཟེར་བ་ལ། དེ་ཕྱིར་གཞལ་བྱ་རྟོགས་བྱའི་ཞེས་བྱ་བ་སྨོས་ཏེ། །རང་གི་རིག་པ་ཁོ་ན་དོན་རིག་པ་ཡིན་གྱི་བདག་ཉིད་དང་འབྲེལ་པ་མ་ཡིན་ལ། ཤེས་པའི་བདག་ཉིད་ཡིན་ཞེས་བྱ་བའི་དོན་ཏོ། །གཞན་ཡིན་ན་ཞེས་བྱ་བ་ནི་དོན་གྱི་བདག་ཉིད་ཡིན་
[117b.3]ནའོ། །ཤེས་པའི་བདག་ཉིད་ལ་ཡང་ཤེས་པ་དེའི་ལས་དང་འབྲེལ་པ་ནི་དེ་ལས་དང་འབྲེལ་པ་ཡིན་ནོ། །མངོན་དུ་བྱེད་པ་ཉིད་ཅེས་བྱ་བ་ནི་ཉེ་བར་བརྗོད་པའོ། །གཞན་འགའ་ཞིག་ཅེས་བྱ་བ་ནི་མངོན་དུ་བྱེད་པའི་ངོ་བོ་མ་ཡིན་པའོ། །གལ་ཏེ་ན་རྣམ་པར་ཤེས་པ་དེའི་བྱ་བ་རྟོགས་པ་ནི་བྱེད་པའི་
[117b.4]ངོ་བོ་ཁྱད་པར་ཅན་མ་ཡིན་པའི་ཕྱིར་ཇི་ལྟར་ལས་ལ་ངེས་པ་ཡིན་ནོ་སྙམ་དུ་སེམས་པ་ལ་རྣམ་པ་དང་ལྡན་པའི་ཤེས་པ་ལས་བྱ་བ་ཐ་མི་དད་པའི་བྱ་བ་རྣམ་པ་དང་ལྡན་པ་ཡིན་ན། རང་ཉིད་ངེས་པ་ཅན་ཡིན་པར་བསྟན་པ་ནི། དེ་ཡང་ཞེས་བྱ་བ་ནི་གཞལ་བྱའི་ངོ་བོ་ཉིད་ཡིན་ལ། དེའི་སྟེ་ཤེས་པའི་བྱ་བའི་འོ། །
[117b.5]བདག་ཉིད་དུ་གྱུར་པ་ཉིད་བྱེད་པ་དང་ལྡན་པ་དག་ཐ་མི་དད་པའི་ཕྱིར་རོ། །དོན་གཞན་མིན་པ་ཞེས་བྱ་བ་ནི། །རྣམ་པ་ལས་ཐ་མི་དད་པའི་རྟོགས་པ་ཡིན་ནོ་ཞེས་བྱ་བའི་དོན་ཏོ། །རྣམ་ཤེས་ནི་སྔོན་པོ་རིག་པར་བྱེད་པ་ཡིན་པར་ཁས་བླངས་ནས་རྣམ་པ་ངེས་པར་བྱེད་པར་འདོད་པ་མ་ཡིན་ནམ། དེ་ཡང་ཚོགས་
[117b.6]པ་གཅིག་དང་འབྲེལ་པ་ཅན་ཉིད་ཡིན་ན་རྣམ་པས་ཅི་ཞིག་བྱ། འདི་ལྟར་བདེ་བ་ནི་དབྱིབས་ཅན་མ་ཡིན་ལ། ཤེས་པས་ནི་སྔོན་པོའི་དབྱིབས་ཅན་དུ་རིག་པ་ཡིན་ནོ་སྙམ་དུ་སེམས་པ་ལ། བདེ་བ་ལ་སོགས་པའི་རྣམ་པ་ནི་ཞེས་བྱ་བའོ། །རྣམ་པ་དང་བཅས་པ་ཉིད་ཀྱི་དོན་རིག་པར་བྱེད་པ་ནི་བདེན་ཏེ། 
[117b.7]དེའི་ཚེ་ཡང་ངེས་པ་ཁོ་ན་ཡིན་ཏེ་ཐལ་ཆེས་པ་ཡང་གཞན་གྱིས་རྣམ་པ་མེད་པ་ཉིད་ཁོ་ན་རིག་པར་བྱེད་པ་ཁས་བླངས་པས། །དེའི་གཅིག་པ་ཉིད་ཁོ་ན་ཁས་བླངས་པ་ཡིན་ནོ་ཞེས་བསྟན་པའི་དོན་དུའོ། །བདེ་བའི་རྣམ་པ་རིག་པ་ནི་སྔོན་པོ་ལ་མ་ཡིན་ཏེ་འགལ་བའི་ཕྱིར་དང་། དེ་ཙམ་གྱི་མཐར་
[118a]
[118a.1]ཐུག་པའི་ཕྱིར་བདེ་བ་དང་ཅིག་ཤོས་དག་གི་གཅིག་མ་ཡིན་ནོ། །ཁྱད་པར་བཞིན་དུ་ཁྱད་པར་དུ་བྱས་པའི་ངོ་བོ་ཁས་བླངས་པས་བདག་མ་ཡིན་པ་རིག་པ་ནི་བདག་མ་ཡིན་པ་ཁོ་ནས་རིག་པའི་ཕྱིར། ཇི་ལྟར་བདག་ནི་བདེ་བའི་རྒྱུ་ཉིད་དུ་དོན་ལ་འཛིན་པ་ཡིན། དོན་གྱི་རྣམ་པ་ཉིད་
[118a.2]ཡིན་ན་ནི་རིགས་པ་ཡིན་ལ། གཞན་དུ་ན་དེ་ཉིད་དུ་འགྱུར་རོ་ཞེས་བསྟན་པ་ནི་གལ་ཏེ་དོན་གྱི་རྣམ་པ་ཞེས་བྱ་བའོ། །ཅིའི་ཕྱིར་ཞེས་བྱ་བ་ནི་དེའི་རྣམ་པ་མ་ཡིན་པ་ཉིད་གཉི་ག་ཡང་ཁྱད་པར་མེད་པའི་ཕྱིར་རོ། །གལ་ཏེ་བདེ་བའི་རྣམ་པ་སྔོན་པོ་ལ་མ་ཡིན་ན། དེ་ཡང་རང་ལ་མེད་པ་ཡིན་ཏེ། བྱེད་པ་
[118a.3]འགལ་བའི་ཕྱིར་རོ། །དེ་ནས་འབྲས་བུ་མེད་ཅིང་དེ་དང་ལྡན་པ་ཡང་མེད་པར་ཟེར་བ་ནི། དེ་ནི་དེ་ཡི་རང་གི་ངོ་བོ་ཉིད། །ཅེས་བྱ་བ་སྟེ། དེའི་ཤེས་པའི་རིག་པ་ཡིན་གྱི་བྱེད་པ་ནི་མ་ཡིན་ཏེ་ཐ་དད་པ་མེད་པའི་ཕྱིར་རོ། །དེའི་ཞེས་བྱ་བ་ནི་གཞལ་བྱའི་ངོ་བོ་ཉིད་དོ། །འཛིན་པ་དེ་ཞེས་བྱ་བ་ནི་ཤེས་པའོ། །དོན་
[118a.4]རྟོགས་པའི་བདག་ཉིད་དེ་ངོ་བོ་མེད་པ་གང་གི་ཡིན་པ་དེས་བྱེད་པ་དང་བཅས་པ་ལྟ་བུར་ཞེས་བྱ་བ་ནི་ལྡན་པ་ལྟ་བུར་སྣང་བ་དེ་དང་བྲལ་བ་ཉིད་ཡིན་ན་ཡང་ཞེས་བྱ་བའི་དོན་ཏོ། །རང་གི་ལས་ལ་ཞེས་བྱ་བ་ནི་སྔོན་པོ་ལ་སོགས་པའི་ཕྱི་རོལ་ལའོ། །ཁ་ཅིག་ནི་འཛིན་པ་དེ་ནི་སྟེ་དེ་དང་འདྲ་བའི་རྒྱུ་མཚན་
[118a.5]བསྟན་པ་ཡིན་ནོ་ཞེས་ཟེར་རོ། །དོན་རྟོགས་པའི་བདག་ཉིད་ཀྱིས་ཞེས་བྱ་བ་ནི་བྱེད་པ་དང་བཅས་པ་ལྟ་བུར་སྣང་བས་ནི་རང་གི་ལས་ལ་སྟེ། རང་གི་རྣམ་པ་ལའོ། །བྱེད་པས་ནི་རང་གི་རིག་པས་སོ། །འདི་ཉིད་ཕྱི་རོལ་ཡིན་ནོ་ཞེས་ཐ་མི་དད་པར་མངོན་པར་ཞེན་པས་རྣམ་པར་རིག་པ་ཉིད་ཕྱི་རོལ་
[118a.6]རིག་པ་ཞེས་བྱ་བ་ནི་རིགས་པར་མཐོང་བ་ཡིན་ནོ། །དེའི་དབང་གིས་ཞེས་བྱ་བ་ནི་རྣམ་པའི་དབང་གིས་སོ། །དེར་གཞག་ཕྱིར་ཞེས་བྱ་བ་ནི་རྟོགས་པར་རྣམ་པར་གཞག་པའི་ཕྱིར་རྣམ་པར་འཇོག་པར་བྱེད་པའི་ཚད་མ་ཡིན་ནོ། །བདག་ཉིད་ནི་རང་ཉིད་དུ་གྱུར་པའི་རྟོགས་པའི་བྱེད་པ་པོ་མ་ཡིན་
[118a.7]པའམ། བདག་ཉིད་ཀྱི་བྱེད་པ་པོ་ནི་འབྲས་བུ་གཞན་ཉིད་དུ་འཇོག་པའི་རྒྱུ་མཚན་ཡིན་ནོ་ཞེས་བྱ་བའི་དོན་ཏོ། །དེ་ལྟ་དེ་ལྟར་ཞེས་བྱ་བ་ནི་སྔོན་པོ་དང་སེར་པོ་ལ་སོགས་པས་ཅི་ཞིག་ཡིན་ཞེས་བྱ་བའི་ཐ་སྙད་ལ་དགོངས་པ་མེད་པའི་ཕྱིར་རོ། །འབྲས་བུ་ཡང་དོན་རིག་པ་ཇི་ལྟར་ཡིན་ཞེ་ན། དོན་གྱི་
[118b]
[118b.1]རྣམ་པ་ཞེས་བྱ་བ་སྟེ། བར་གྱི་ཚིག་ཕྱི་བས་བ་ལང་གི་ཤིང་རྟ་ལྟ་བུའོ་ཞེས་བྱ་བའི་དོན་ཏོ། །གལ་ཏེ་འདོར་བ་ལ་སོགས་པའི་བྱེད་པ་ནི་རིགས་པས་རྣམ་པར་གཞག་པ་ཡང་ཅིའི་ཕྱིར་དངོས་སུ་བ་མ་ཡིན་སྙམ་དུ་སེམས་པ་ལ། དངོས་སུ་བའི་མངོན་སུམ་ལ་རིགས་པ་ཆེན་པོ་མ་ཡིན་པར་བསྟན་པ་ནི། 
[118b.2]གང་གི་ཚེ་སྔོན་པོ་མྱོང་བ་ནི་ཞེས་བྱ་བའོ། །དེ་དང་དེ་མ་ཡིན་པའི་རྣམ་པ་ནི་སྔོན་པོ་དང་ཅིག་ཤོས་ཀྱི་རྣམ་པའོ། །དེ་དང་འདྲ་བ་ཉིད་ཀྱིས་བསྐྱེད་པ་ཉིད་ལ་བརྡའི་དབང་གིས་དེར་འཛིན་པའི་ཐ་སྙད་འདོགས་པ་ཡིན་གྱི་གཞན་ལ་མ་ཡིན་པར་བསྟན་པ་ནི། དཔེར་ན་འབྲས་བུ་ཞེས་བྱ་བ་སྟེ། འབྱུང་བའི་
[118b.3]ཕྱིར་ཞེས་བྱ་བ་ནི་ཐ་སྙད་འདོགས་པ་ལ་རྒྱུ་མཚན་ཏེ། རྒྱུ་བག་ཆགས་ཀྱི་ནུས་པ་ཞེས་བྱ་བ་དང་སྦྱར་རོ། །མ་མཐོང་བ་ལ་ནི་དོན་གྱི་ནུས་པ་ཉིད་ཡིན་ཏེ་བག་ཆགས་མེད་པའི་ཕྱིར་རོ་ཞེས་བསྟན་པ་ནི། འོ་ན་སྔོན་མ་མཐོང་བ་ཞེས་བྱ་བའོ། །མ་མཐོང་བ་དང་མ་ཐོས་པ་བཞིན་དུ། མཐོང་བ་ལ་ཡང་
[118b.4]དངོས་སུའམ། གཞན་དུ་ཡང་ཐུན་མོང་མ་ཡིན་པ་ཉིད་དུ་གོ་བ་ཡིན་པར་བསྟན་པ་ནི་འདི་ལྟར་བག་ཆགས་ལས་ཞེས་བྱ་བའོ། །མཐོང་བ་དང་དབང་པོ་དང་འབྲེལ་པའི་ཁྱད་པར་གྱི་ཤེས་པ་དམ་པའི་དོན་གྱི་རྒྱུ་རྣམས་ལ་ཡང་རྣམ་པར་འཇོག་པར་བྱེད་པ་ཉིད་ལས་རྟོག་པ་ཚད་མ་ཉིད་མ་ཡིན་པར་བསྟན་
[118b.5]པ་ནི། དེའི་ཕྱིར་མཐོང་བ་དང་ཞེས་བྱ་བ་ནི་རྟོག་པ་ཅན་མ་ཡིན་ཏེ། རྣམ་པར་རྟོག་པའི་འབྲས་བུ་སྐྱེད་པར་བྱེད་པ་ཡིན་ཡང་རྣམ་པར་འཇོག་པར་བྱེད་པ་ནི་མ་ཡིན་ནོ། །གལ་ཏེ་མཐོང་བ་ལ་སོགས་པ་ཡང་རྣམ་པ་བཞིན་དུ་རྟོགས་པ་དང་རྣམ་པར་གཞག་པ་དག་སྔ་མ་དང་ཕྱི་མ་དག་མེད་པར་
[118b.6]འགྱུར་རོ་སྙམ་དུ་སེམས་པ་ལ་སྔ་མ་དང་ཕྱི་མ་མེད་ཀྱང་བྱེད་པ་དང་། ཅིག་ཤོས་ལ་སོགས་པ་འཇིག་རྟེན་པ་མ་ཡིན་པ་མ་ཡིན་པར་བསྟན་པ་ནི། ཐམས་ཅད་ཉེ་བར་སྦྱོར་བ་ནི། ཅིག་ཅར་ཞེས་བྱ་བའི་དོན་ཏོ། །མཐའི་ཐ་དད་པར་བྱེད་པ་འཇིག་རྟེན་ལ་གྲགས་པས་གྲུབ་པ་ཡིན་པར་བསྟན་པ་ནི་
[118b.7]དབང་པོ་ལ་སོགས་པ་ཞེས་བྱ་བའོ། །ཉམས་པ་མེད་པ་ཡང་ཤེས་པ་ཙམ་ལས་གོ་བ་མ་ཡིན་པར་བསྟན་པ་ནི་དབང་པོ་ཞེས་བྱ་བ་སྟེ། རྣམ་པ་ཡང་ངེས་པས་ཚད་མར་རྣམ་པར་འཇོག་པར་བྱེད་པ་ཡིན་ཞེས་བྱ་བ་ནི་འདོད་པའོ། །གཞན་གྱི་སུན་དབྱུང་བ་བསྟན་པ་ནི་མ་ཡིན་ཏེ། མངོན་སུམ་
[119a]
[119a.1]གྱི་ཚད་མའི་ཞེས་བྱ་བ་སྟེ། རང་ཉིད་ཀྱིས་དེའི་རྣམ་པར་འཇོག་པར་མི་བྱེད་ན། ཡུལ་དེ་ལ་ངེས་པར་མི་རིགས་སོ་ཞེས་བྱ་བའི་དོན་ཏོ། །རྣམ་པར་གཞག་པ་ལས་ཕྱིར་འབྱུང་བའི་ངེས་པ་ནི་མ་གོམས་པ་ན་ལྟོས་པ་ཡིན་གྱི། རྣམ་པར་གཞག་པ་ཉིད་ལ་མ་ཡིན་པར་བསྟན་
[119a.2]པ་ནི། གཞན་གྱི་བྱེད་པ་མ་ཡིན་ནོ་ཞེས་བྱ་བའོ། །རྣམ་པའི་དུས་སུ་དབང་པོ་ཡོད་པ་ཇི་ལྟར་གཞན་མ་ཡིན་པ་མ་ཡིན་ཟེར་བ་ལ། ཀུན་གྱི་མཚུངས་རྒྱུ་ཞེས་བྱ་བའོ། །དེ་དེའི་ཚེ་ཡོད་ཀྱང་ཚད་མ་གཞན་ལ་ཡང་ཡོད་པའི་ཕྱིར་རྣམ་པར་གཞག་པར་བྱེད་པ་མ་ཡིན་ལ། རྣམ་པ་ནི་དེ་ལྟ་བུ་མ་ཡིན་
[119a.3]ཞེས་བྱ་བའི་དོན་ཏོ། །དེ་ཐ་དད་ཀྱང་ཞེས་བྱ་བ་ནི་ཚད་མ་ཐ་དད་ཀྱང་ངོ་། །ཐ་དད་མེད་ནི་དབང་པོ་དེའིའོ། །འདི་ཞེས་བྱ་བ་ནི་ཚད་མའི་ངོ་བོའི་འབྲས་བུའོ། །འབྲས་བུ་རེ་རེ་ལ་དབང་པོ་ཡང་རྣམ་པ་བཞིན་དུ་གཞན་དང་གཞན་ཁོ་ན་ཡིན་ནོ་ཞེས་ཟེར་བ་ནི། གལ་ཏེ་སྔོན་པོ་དང་སེར་པོ་ཞེས་བྱ་བའོ། །
[119a.4]དབང་པོའི་མངོན་དུ་ཕྱོགས་པའི་ཁྱད་པར་བྱེད་པར་འདོད་པས་ཀྱང་རྣམ་པའི་ཁྱད་པར་བཙལ་བར་བྱ་དགོས་པའི་ཕྱིར། དེ་ཉིད་ནང་གི་ཡན་ལག་ཡིན་པར་བསྟན་པ་ནི་མ་ཡིན་ཏེ། མངོན་དུ་ཕྱོགས་པ་ནི་ཞེས་བྱ་བའོ། །དེ་ཡང་དེའི་རྣམ་པར་གཞག་པར་བྱེད་པ་ལ་དེའི་རྣམ་
[119a.5]པ་ཉིད་ཁོ་ན་མདུན་དུ་བྱེད་པ་ཡིན་གྱི་ཁས་བླངས་པ་འབའ་ཞིག་ལས་ནི་མ་ཡིན་ཏེ། ནང་གི་ཡན་ལག་དང་ཅིག་ཤོས་སུ་འབྱེད་པའི་གནས་སྐབས་ཡིན་པའི་ཕྱིར། ཐ་མའི་ཐ་དད་བྱེད་གང་སྟེ། དེ་ཡི་སྒྲུབ་བྱེད་དམ་པར་འདོད། །ཅེས་བྱ་བའོ། །དེ་ལ་ཉམས་མྱོང་ཙམ་དུ་ནི། །འདྲ་བའི་
[119a.6]བདག་ཅན་ཤེས་པ་ནི། །ཞེས་བྱ་བ་ལ་སོགས་པ་རྗེས་སུ་དཔག་པ་མ་ཡིན་ནམ། མངོན་སུམ་ཡང་རྣམ་པ་ལ་དོན་ཉིད་དུ་ལྷག་པར་མོས་པ་ཡིན་གྱི་རྗེས་སུ་དཔག་པ་ནི་མངོན་སུམ་ལ་འགལ་བ་མ་ཡིན་ནོ་སྙམ་དུ་སེམས་པ་ནི། གལ་ཏེ་དོན་གྱི་རྣམ་པའི་དོན་ཉིད་ཡིན་གྱི་ཞེས་བྱ་བའོ། །རྣམ་
[119a.7]པའི་ཤེས་པ་ཉིད་མངོན་སུམ་ཁོ་ན་ཡིན་གྱི། ལྐོག་ཏུ་མ་གྱུར་པའི་ཕྱིར་ལྷག་པར་མོས་པ་ཉིད་ནི་རྗེས་སུ་དཔག་པ་ཡིན་ཏེ། དེའི་བདག་ཉིད་འཛིན་པ་དེ་དོན་རྟོགས་པའི་བདག་ཉིད་ཀྱི་ཞེས་གསུངས་པའི་ཕྱིར་རོ་ཞེས་ཟེར་བ་ནི། དེ་ལས་བཟློག་པ་རྟོགས་པ་ཞེས་བྱ་བར་སྦྱར་རོ། །བེམས་པོའི་
[119b]
[119b.1]ངོ་བོ་ཉིད་དུ་ཞེས་ཟེར་བ་བསལ་བ་ནི་མ་ཡིན་ཏེ། རྟོགས་པའི་ངོ་བོ་ཉིད་ཅེས་བྱ་བ་སྟེ། བེམས་པོའི་ངོ་བོ་ཉིད་ཀྱིས་ནི་མ་ཡིན་ནོ་ཞེས་བྱ་བའི་དོན་ཏོ། །ཅི་ལས་ཤེ་ན་རྟོགས་པའི་ངོ་བོ་ཁ་དོག་དང་དབྱིབས་ཀྱི་བདག་ཉིད་དུ་གྱུར་པ་ཡིན་པའི་ཕྱིར་རོ་ཞེས་བསྟན་པ་ནི། རྣམ་པ་མ་གཏོགས་པ་ཞེས་བྱ་
[119b.2]བའོ། །མེད་པ་ཉིད་དུ་འགྱུར་རོ་ཞེས་བྱ་བ་ནི་ལྐོག་ཏུ་གྱུར་པ་ལ་ལྟོས་ནས་ཕྱོགས་གཞན་ནོ། །འོ་ན་ནི་ཞེས་པ་ལྐོག་ཏུ་གྱུར་པ་ཞེས་བྱ་བ་བསལ་བ་ན་དོན་ནི་ལྐོག་ཏུ་མ་གྱུར་ཉིད་ཅེས་བྱ་བ་སྟེ། ཐ་དད་པ་མེད་དོ་ཞེས་བྱ་བའི་དོན་ཏོ། །དོན་ལས་ཀྱང་ལྐོག་ཏུ་མ་གྱུར་པ་ཉིད་ཀྱི་ངོ་བོའི་ཤེས་པའི་
[119b.3]ཁྱད་པར་བསྟན་པ་ནི། དོན་གནས་ན་ནི་ཞེས་བྱ་བའོ། །དབང་པོའི་བྱེད་པ་ལས་སྔ་རོལ་དུ་དོན་དེ་དང་བྲལ་བ་ཉིད་ནི་ཕྱིས་ཀྱང་ངོ་ཞེས་བསྟན་པ་ནི། མི་གནས་པ་ཉིད་ཅེས་བྱ་བའོ། །འདི་ཉིད་ཀྱི་དོན་གྱི་འབྲས་བུ་ཉིད་ཀྱང་བརྗོད་པ་ཡིན་པར་བསྟན་པ་ནི། དེས་ན་དོན་ཡོད་ཅེས་བྱ་བའོ། །དེ་ཉིད་ཀྱི་
[119b.4]ཕྱིར་མེད་པ་ཉིད་དུ་ཞེས་བྱ་བ་ཡང་འདིས་ནི་མེད་པ་ཡང་སྤངས་པ་ཡིན་ནོ་ཞེས་བྱ་བའོ། །གལ་ཏེ་རྗེས་སུ་འགྲོ་བ་དང་ལྡོག་པས་སྔོན་པོ་ལ་སོགས་པ་ལས་ལྐོག་ཏུ་གྱུར་པ་མ་ཡིན་པ་ཐ་དད་ཡིན་ན། ཤེས་པ་རྣམ་པ་མེད་པར་སྨྲ་བ་འགྲུབ་པོ་སྙམ་དུ་སེམས་པ་ལ། ལྐོག་ཏུ་མ་གྱུར་པ་ཞེས་བྱ་བ་
[119b.5]སྟེ། ཉམས་སུ་མྱོང་བཞིན་པའི་སྔོན་པོ་ལ་སོགས་པ་ནི། རྗེས་སུ་འགྲོ་བ་དང་ལྡོག་པ་མ་ཡིན་གྱི། འོན་ཀྱང་རྗེས་སུ་དཔག་པར་བྱ་བ་ཡིན་ཞེས་བྱ་བའི་དོན་ཏོ། །ཕྱི་རོལ་གྱི་བེམས་པོ་ཉིད་དེ་ལས་ལྡོག་པ་དང་འགལ་བ་ཡིན་པར་བསྟན་པ་ནི། བེམས་པོའི་རང་བཞིན་དུ་ཞེས་བྱ་བའོ། །
[119b.6]ཁྱད་པར་དག་ཅེས་བྱ་བ་ནི་བསྟན་པའི་འོ། །དོན་ཉིད་དོ་ཞེས་བྱ་བ་ནི་ལྷག་པར་མོས་པའོ། །རང་ཉིད་མེད་པའི་མེད་པ་ཉམས་སུ་མྱོང་བས་གནོད་པར་བསྟན་པ་ནི་མ་ཡིན་ཏེ། འཁྲུལ་པའི་ཕྱིར་རོ་ཞེས་བྱ་བའོ། །མཆོག་གོ་ཞེས་བྱ་བ་ནི་ཤེས་བཞིན་པ་ནི་ཤེས་པའི་བདག་ཉིད་ཡིན་པའི་ཕྱིར་དང་། 
[119b.7]རྗེས་སུ་དཔག་པ་ཡང་བག་ཆགས་ཀྱི་ཡུལ་ཅན་ཡིན་པའི་ཕྱིར་དང་རྟོགས་པ་གཞན་མི་འཐད་པའི་ཕྱིར་རོ་ཞེས་བྱ་བའི་དོན་ཏོ། །རྣམ་པ་དང་ལྐོག་ཏུ་གྱུར་པ་ཉིད་དག་གིས་འདྲེས་པ་ཡིན་པའི་ཕྱིར་དབྱེ་བ་མེད་པ་ཡིན་ནོ་སྙམ་དུ་སེམས་པ་ནི། འོན་ཏེ་དོན་གྱི་རྣམ་པ་ནི་ཞེས་བྱ་བའོ། །གཟུགས་
[120a]
[120a.1]བརྙན་མཐོང་བ་བཞིན་དུ་ཐ་དད་པ་མཐོང་བ་ཡིན་ནོ། །འདྲེས་པ་ཡིན་གྱི་གཞན་དུ་མ་ཡིན་པར་བསྟན་པ་ནི། བཞིན་ལ་སོགས་པ་མེད་པར་ཡང་ཞེས་བྱ་བའོ། །ཐམས་ཅད་ཀྱི་ཚེ་ཞེས་བྱ་བས་ལྷན་ཅིག་དམིགས་པའི་ངེས་པ་བསྟན་པ་ཡིན་ནོ། །རྣམ་པ་མེད་པའི་ཤེས་པ་ནི་
[120a.2]འཛིན་བྱེད་ཡིན་ལ། རྣམ་པ་དང་ལྡན་པའི་དོན་ནི་གཟུང་བྱ་ཡིན་ནོ་ཞེས་བྱ་བ་བསལ་བ་ནི། གལ་ཏེ་དེ་ལྟ་བུར་གྱུར་པ་ཞེས་བྱ་བའོ། །ཡང་ན་དབང་པོ་དང་དོན་དུ་ཕྲད་པ་སྟེ་ལྡན་པའི་འདུ་བ་ལ་དབྱེ་བ་མེད་ན། བ་ལང་དང་དཀར་པོ་དང་འགྲོ་བ་ཞེས་བྱ་བ་ལ་སོགས་པ་ལ་རྟོགས་པ་ཐ་དད་པར་མི་འགྱུར་ཏེ། 
[120a.3]རྒྱུ་ཐ་དད་པ་མ་ཡིན་པའི་ཕྱིར་རོ་ཞེས་བསྟན་པ་ནི། ཀུན་གྱི་མཚུངས་རྒྱུ་ཡིན་པའི་ཕྱིར། །ཞེས་བྱ་བའོ། །བྱེད་པའི་ཆོས་ཉིད་ཡིན་པའི་ཕྱིར་རིམ་གྱིས་སྐྱེད་པ་བཞིན་དུ་རྟོགས་པ་ཐ་དད་པར་བྱེད་པའི་ཉིད་དུ་ཡང་འགྱུར་སྙམ་དུ་སེམས་པ་ལ། དེ་ཐ་དད་ཀྱང་ཞེས་བྱ་བ་སྨོས་ཏེ། བྱེད་པའི་ཆོས་ཉིད་
[120a.4]ཀྱིས་སྐྱེ་བ་ཐ་དད་ཀྱང་བསྐྱེད་བྱའི་ཤེས་པ་ནི་གསལ་བ་ཐ་དད་པ་ཡིན་ཡང་རྟོགས་པ་ཙམ་དུ་ཁྱད་པར་མེད་པ་ཡིན་ལ། གང་གི་ཅི་ཞིག་ཡིན་ཞེས་བྱ་བར་ནི་ཤེས་པར་མི་བྱེད་དོ་ཞེས་བྱ་བའི་དོན་ཏོ། །འདིས་ནི་ཞེས་བྱ་བ་ནི་བསྐྱེད་བྱ་དང་སྐྱེད་བྱེད་ལ་གནས་པའི་ཁྱད་པར་མེད་པས་དབང་པོ་དང་ཕྲད་པ་
[120a.5]དེའི་བསྐྱེད་བྱར་བརྗོད་པའི་མཐོང་བ་དང་། དེའི་བསྐྱེད་བྱ་ལ་སོགས་པའི་ཁྱད་པར་མེད་པ་བཤད་པ་ཡིན་ནོ་ཞེས་བྱ་བའི་དོན་ཏོ། །ཤེས་པ་ནི་ངེས་པ་ཅན་དུ་ཞེས་དགོངས་པའོ། །བ་ལང་དཀར་པོ་དང་འགྲོ་བ་ཞེས་བྱ་བ་བ་ལང་ཉིད་ལ་སོགས་པའི་ཁྱད་པར་ནི་ཐ་དད་པས་དེའི་ཤེས་པ་ཁྱད་པར་དུ་མི་བྱེད་
[120a.6]ན། རྣམ་པར་འཇོག་པར་བྱེད་པ་མ་ཡིན་པར་བསྟན་པ་ནི། ཁྱད་པར་བློ་ཡང་ཞེས་བྱ་བའོ། །དེའི་དངོས་པོ་མེད་པ་ནི་བ་ལང་ཉིད་ལ་སོགས་པའི་རྣམ་པ་ཉིད་མེད་ན་ཕན་ཚུན་དབྱེ་བ་མེད་དོ། །ཁྱད་པར་དུ་བྱ་བའི་ཤེས་པ་རྣམས་ཀྱང་དེ་བཞིན་ཡིན་པར་བསྟན་པ་ནི། དེ་བཞིན་ཏེ་ཞེས་བྱ་བའོ། །
[120a.7]དེ་མ་ཡིན་པའི་ངོ་བོའི་ཁྱད་པར་ཅན་གྱི་བློ་ཉིད་མི་འགྲུབ་བོ་ཞེས་བྱ་བ་ལ་སོགས་པ་ཡང་འདིའི་འདི་ཞེས་དེ་གང་ལས་ཞེས་བྱ་བ་བསྟན་ཟིན་ཏོ། །གལ་ཏེ་རེ་ཞིག་ཅེས་བྱ་བ་ལ་སོགས་པ་སྟེ། ཁྱད་པར་སྔར་ཁོ་ན་ཡིན་ལ་ཁྱད་པར་དུ་བྱ་བ་ཉིད་ནི་ཕྱིས་འཛིན་པ་ཡིན་ནོ་ཞེས་བྱ་བའི་ཕྱོགས་ལའོ། །དེ་ལ་བརྟེན་པ་ཉིད་ཅེས་བྱ་བ་ནི་ཁྱད་
[120b]
[120b.1]པར་དུ་བྱ་བ་ལ་བརྟེན་པ་ཉིད་དོ། །ཁྱད་པར་ནི་ཁྱད་པར་དུ་བྱ་བ་ལ་ལྟོས་པ་ཡིན་ལ། ཁྱད་པར་དུ་བྱ་བ་ཉིད་ཀྱང་དེ་ལ་ལྟོས་པ་ཡིན་པས་དེ་འཛིན་པ་ན་གཟུང་བ་ཡིན་ནོ་ཞེས་བྱ་བའི་ཕྱོགས་ལ་བསྟན་པ་ཡིན་ནོ། །དེའི་རྣམ་པ་འཛིན་པ་ན་ཞེས་བྱ་བའོ། །དེའི་དུས་སུ་ཡང་ཞེས་བྱ་བ་ནི་ཁྱད་པར་དུ་བྱ་བ་རྟོགས་པའི་དུས་སུ་ཡང་
[120b.2]ངོ་། །གལ་ཏེ་ཁྱད་པར་གྱི་ཤེས་པ་ཁྱད་པར་དུ་བྱ་བ་ལ་བྱེད་པ་ལས་ཚད་མ་ཡིན་ནོ་སྙམ་དུ་སེམས་པ་ལ། བསྐྱེད་པ་མ་གཏོགས་པའི་བྱ་བ་མེད་པའི་ཕྱིར་ཁྱད་པར་དུ་བྱ་བའི་ཤེས་པ་ཉིད་བཞིན་དུ་དེ་ཡང་ཡིན་པའི་ཕྱིར་གཅིག་དོན་མེད་པར་བསྟན་པ་ནི། དོན་གཅིག་ཡིན་ན་ཞེས་བྱ་བའོ། །རང་གི་ཤེས་
[120b.3]པའི་དུས་ཁོ་ན་ལ་དེའི་ཤེས་པ་ཡང་སྐྱེ་བར་འགྱུར་ཏེ། ཁྱད་པར་མེད་པའི་ཕྱིར་རོ། །སྐྱེད་བྱེད་མ་ཡིན་ན་དེའི་བྱེད་པ་མ་ཡིན་པར་བསྟན་པ་ནི། རིམ་གྱིས་འབྱུང་བའང་མེད་པར་འགྱུར། །ཞེས་བྱ་བའོ། །སྔ་མ་བཞིན་དུ་ཞེས་བྱ་བ་ནི་ཁྱད་པར་གྱི་དུས་ཉིད་ན་ཁྱད་པར་འཛིན་པ་ཡིན་ནོ། །ཤེས་པ་
[120b.4]གཅིག་ཉིད་རིམ་གྱིས་འཇུག་པ་ཡིན་གྱི་དུ་མ་ཡིན་ནོ་ཞེས་བྱ་བ་མི་རིགས་པར་བསྟན་པ་ནི་གཅིག་ལ་ཞེས་བྱ་བའོ། །གཅིག་དུས་ཐ་དད་པར་སྐྱེད་པ་འགལ་བ་ཡིན་གྱི་བཟླས་པས་ནི་མ་ཡིན་ནོ་ཞེས་ཟེར་བ་ནི་བཟླས་པའི་བྱེ་བྲག་གིས་ཞེས་བྱ་བའོ། །ཤེས་པ་སྔ་མ་ལས་ཕྱི་མའི་ཐ་དད་པའི་ངོ་བོའམ། 
[120b.5]ཐ་མི་དད་པའི་ངོ་བོ་འཛིན་ན་འབྲས་བུ་མེད་པ་ཡིན་ཏེ། ཐལ་ཆེས་པའི་ཕྱིར་དང་། རྗེས་སུ་བརྗོད་པའི་ཕྱིར་རོ་ཞེས་བསྟན་པ་ནི། རིམ་གྱིས་བྱུང་ཡང་ཞེས་བྱ་བའོ། །དེ་དག་གི་ཐ་དད་པ་དང་ཐ་མི་དད་པ་ཡང་ཡིན་ལ། དེའི་རང་གི་ངོ་བོ་ཡང་ཡིན་པ་དེ་དག་གི་འཛིན་པའི་ངང་ཚུལ་ཅན་རྣམས་སོ། །རྟོག་པ་
[120b.6]མ་ཡིན་ཏེ་ཞེས་བྱ་བ་ནི་རྟོགས་པའི་ངོ་བོ་ཉིད་ཕྱི་མ་ཞེས་བྱ་བ་དང་འབྲེལ་ཏོ། །ཅི་ལས་ཤེ་ན་སྔ་མ་དང་ཁྱད་པར་མེད་དོ་ཞེས་སྨོས་སོ། །དོན་གཅིག་ཉིད་ཡིན་ན་རིམ་གྱིས་འབྱུང་བ་མ་ཡིན་དུ་ཟིན་ཀྱང་ཅིག་ཅར་འབྱུང་བ་ཡིན་ནོ་ཞེས་ཟེར་བ་ལ། བློ་ནི་ཅིག་ཅར་འབྱུང་གྱུར་ན། །བསྒྲུབ་བྱ་སྒྲུབ་བྱེད་མེད་པར་འགྱུར། །
[120b.7]ཞེས་བྱ་བ་སྟེ། གཉི་ག་ཡང་ཞེས་གནས་སྐབས་ལས་སོ། །ཁོ་བོ་ཅག་གི་འདོད་པ་ལ་ནི་ཤེས་པའི་ཆ་དག་སྟེ་རྣམ་པ་དང་རྟོགས་པ་དག་ཅིག་ཅར་འབྱུང་ཡང་། དེ་ཞེས་བྱ་བ་ལུང་གི་རྣམ་པར་གཞག་པ་སྟེ། ངེས་པ་དེའི་རྟེན་ནི་རྒྱུ་མཚན་ཡིན་ལ། དེའི་ཡོད་པའི་ཕྱིར་ངེས་པར་བྱ་བ་དང་ངེས་པར་
[121a]
[121a.1]བྱེད་པའི་ངོ་བོས་བསྒྲུབ་བྱ་སྒྲུབ་བྱེད་དུ་གཞག་པ་སྟེ་ཐ་སྙད་དོ། །སྒྲུབ་པ་དང་དགག་པའི་ཡུལ་ཉིད་ལ་ཆོས་དང་ཆོས་ཉིད་ཀྱི་རྒྱུ་མཚན་བཞིན་དུ་ཡིན་པར་བསྟན་པ་ནི། ཆ་དག་ཅེས་བྱ་བའོ། །དབང་པོ་དང་དོན་དུ་ཕྲད་པ་ནི་དུས་ལས་དང་ངོ་བོ་ལས་ཁྱད་པར་དུ་འགྱུར་བ་མ་
[121a.2]ཡིན་ཏེ། དབང་པོ་དང་རྫས་ལ་ཕྲད་པ་དང་འདུ་བ་དག་དང་ལྡན་པའི་འདུ་བ་དང་། དེའི་འདུ་བ་དང་དེའི་ཁྱད་པར་ཉིད་ཀྱང་ཡིན་ལ། དེའི་བདག་ཉིད་ཐམས་ཅད་ཀྱིས་འཛིན་པའི་རྒྱུར་ཁྱད་པར་མེད་པའི་ཕྱིར་འཛིན་པར་ཐལ་བར་འགྱུར་རོ། །གང་ཞིག་གང་ལས་མི་འབྱུང་བ་དེ་དང་ཕྲད་པ་ལས་གཞན་
[121a.3]རྟོགས་པར་སྒྲུབ་པར་བྱེད་པ་ཡིན་པར་བསྟན་པ་ནི། བདག་ཉིད་ཀུན་གྱིས་འབྲེལ་ན་ཡང་། །ཞེས་བྱ་བའོ། །ཡང་ན་ཕྲད་པ་ནི་མཐོང་བ་ཡོད་ན་དོན་ལ་ངེས་པ་ཅན་ཡིན་གྱི། མཐོང་བའི་རྒྱུ་ནི་མ་ཡིན་པ་ཉིད་དོ་ཞེས་བྱ་བ་སེལ་བ་ནི་དེ་ལྟ་བུའི་གནས་སྐབས་ལས་དེར་བྱུང་བ་ཡིན་ཡང་། གཞན་གྱི་
[121a.4]ཚེ་དེ་ལས་བྱུང་བ་ཡིན་པར་རྟོགས་པར་མི་ནུས་སོ། །དེ་བསྟན་པ་ནི། འབྲེལ་པ་བྱེ་བྲག་མེད་ཕྱིར་རོ། །ཞེས་བྱ་བའོ། །དབང་པོ་དང་ཕྲད་པ་དང་འབྲེལ་པས་ཕྲད་པ་དང་འདུ་བའི་ངོ་བོ་ལས་འཛིན་པ་ཡིན་ན་ཐལ་ཆེས་པར་བསྟན་པ་ནི། གལ་ཏེ་སྦྱོར་བས་ཞེས་བྱ་བའོ། །འདིས་ནི་སྟེ་དོན་
[121a.5]གཅིག་ལ་འདུ་བས་སོ། །དེ་ཉིད་འདི་ཞེས་བྱ་བ་ནི་མིག་གིས་བཟུང་བ་ཉིད་དོ། །འབྲེལ་པ་ལ་ཁྱད་པར་མེད་པས་འཛིན་པ་ལ་ཁྱད་པར་མ་ཡིན་ནོ་ཞེས་བསྟན་པ་ནི་དེའི་ཕྱིར་ཞེས་བྱ་བའོ། །མིག་ལས་བྱུང་བའི་སྔོ་བསངས་ཉིད་འཛིན་པ་མ་ཡིན་ཞེས་ཟེར་བ་ནི། སྣང་བ་ཡང་ཞེས་བྱ་བའོ། །
[121a.6]དབྱིབས་དེ་དབྱིབས་ཙམ་ནི་མུན་པར་འཛིན་པ་ཡིན་ནོ་ཞེས་བྱ་བའི་རིགས་པ་བསྟན་པ་ནི། དེས་ན་ཞེས་བྱ་བའོ། །དེ་བདེན་པ་ཡང་ཡིན་ལ་དབྱིབས་ཀྱང་ཡིན་པས་དེའིའོ། །སྒྲིབ་པར་བྱེད་པ་རྡུལ་ལམ་ཅིག་ཤོས་སེལ་བར་བྱེད་པར་འགྱུར་བར་བསྟན་པ་ནི། དོན་དེ་ཞེས་བྱ་བའོ། །གྲུབ་པའི་
[121a.7]རྣམ་པ་ནི་ངེས་པ་ཅན་ཡིན་པའི་ཕྱིར་ཚད་མ་ཡིན་པར་བསྟན་པ་ནི། དེའི་ཕྱིར་རྣམ་པ་ཉིད་ཅེས་བྱའོ། །ཆོས་དང་ཆོས་མ་ཡིན་པར་བཤད་པའི་འདུ་བྱེད་པ་འདོད་པ་དང་ཅིག་ཤོས་ཀྱི་ཡུལ་ཉིད་ཀྱིས་རྣམ་ཤེས་ངེས་པར་བྱེད་པར་བསྟན་པ་ནི། འདུ་བྱེད་ལས་ན་ཞེས་བྱ་བའོ། །མིན་ཞེས་བྱ་
[121b]
[121b.1]བ་ནི་ངེས་པ་ཅན་ཉིད་དགག་པ་ཡིན་ནོ། །ཅི་ལས་ཤེ་ན། དེ་ཡང་ཞེས་བྱ་བ་ནི་འདུ་བྱེད་པའོ། །དེའི་དངོས་མེད་ན་ཞེས་བྱ་བ་ནི་དོན་གྱི་རྣམ་པ་དང་བྲལ་བ་ཡིན་ནའོ། །གཞག་མེད་ཕྱིར་ཞེས་བྱ་བ་ནི་ངེས་པ་མེད་པའི་ཕྱིར་རོ། །ཤེས་པ་ལས་སྐྱེས་པ་ཤེས་པའི་རྒྱུ་ངེས་པར་བྱེད་པ་འདུ་བྱེད་པ་ཡིན་ནོ་ཞེས་
[121b.2]བྱ་བའི་འགྲེལ་པ་ནི་དོན་སོ་སོར་ངེས་པ་ཞེས་བྱ་བའོ། །བློའི་ཆ་དག་ཅེས་བྱ་བ་ལ་གཉིས་ཀྱི་ཚིག་མ་ཡིན་ཏེ། གཉིས་མེད་པས་རང་ལ་བྱེད་པ་འགལ་བའི་ཕྱིར་རོ་ཞེས་ཟེར་བ་ནི། གལ་ཏེ་བྱ་བྱེད་གཅིག་ཡིན་པར། །ཞེས་བྱ་བའོ། །བྱས་པ་དང་མི་རྟག་པ་ཉིད་བཞིན་དུ་ལྡོག་པའི་དབྱེ་བས་
[121b.3]བརྟགས་པའི་ཆོས་ཀྱི་དབྱེ་བ་ལས་བསྒྲུབ་བྱ་དང་སྒྲུབ་པའི་ཐ་དད་པ་ཡིན་ཏེ། དངོས་པོ་ལ་དབྱེ་བ་མེད་ཀྱང་ངོ་ཞེས་བསྟན་པ་ནི། ཆོས་ཐ་དད་པ་ཁས་ལེན་ཕྱིར། །ཞེས་བྱ་བ་སྟེ། ལུས་ལ་སོགས་པའི་ཐ་སྙད་ནི་རྣམ་པར་གཞག་པར་བྱ་བ་ལ་སོགས་པར་བརྟགས་པས་ཡུལ་ཐ་དད་པ་
[121b.4]ཡིན་གྱི་ཅིག་ཤོས་ནི་མ་ཡིན་ནོ་ཞེས་བྱ་བའི་དོན་ཏོ། །དུ་བ་ནི་མེ་ལས་སོ་ཞེས་བྱ་བའི་དངོས་པོའི་དབྱེ་བ་ཡིན་ཡང་། འབྲས་བུ་ལ་སོགས་པ་ཉིད་ནི་རྗེས་སུ་འགྲོ་བ་དང་ལྡོག་པས་སྤྲུལ་པ་ཡིན་པར་བསྟན་པ་ནི། དེ་ལྟའི་རྣམ་པར་ཞེས་བྱ་བའོ། །རྣམ་པར་གནས་ཞེས་བྱ་བ་ནི་བྱེད་པ་སྟེ་
[121b.5]དེ་དང་ལྡན་པའི་བྱེ་བྲག་ཏུ་བརྟགས་པ་ཞེས་བྱ་བའི་དོན་ཏོ་ཞེས་བསྟན་པ་ནི། བྱེད་པ་པོའི་བདག་ཉིད་ཅན་གྱིས་ཞེས་བྱ་བའོ། །གཅིག་ཉིད་ཀྱང་ཡིན་ལ་གཅིག་མ་ཡིན་པ་ཉིད་ཀྱང་ཡིན་པ་སྟེ། གཅིག་ཉིད་དུ་མ་ཉིད་དག་ཏུ་བརྟགས་པའི་ཡིན་ནའོ། །རེ་ཞིག་ལྷ་སྦྱིན་ཞེས་བྱ་བ་ནི་གཅིག་
[121b.6]ཉིད་དུ་བརྟགས་པའོ། །དེའི་ཞེས་བྱ་བ་ནི་དུ་མའིའོ། །རང་ལ་བྱེད་པར་འགལ་བ་སྤངས་པའི་ནི་དོན་དམ་པ་ནི་ཞེས་བྱ་བའོ། །གཉིས་སུ་སྣང་བའི་ཞེས་བྱ་བ་ནི་ཡུལ་དང་ཤེས་པའི་སྣང་བའིའོ། །རྣམ་པར་རིག་པ་ཉིད་དོན་རིག་པ་ཡིན་པར་མི་རིགས་པ་མ་ཡིན་ནམ། སྔོན་པོ་རིག་པ་ནི་སེར་
[121b.7]པོའི་མ་ཡིན་ནོ་ཞེས་ཟེར་བ་ནི། དོན་རིག་གང་ཡིན་ཞེས་བྱ་བའོ། །ཕྱི་རོལ་སྨྲ་བ་པོས་གཞན་ཅུང་ཟད་ཁོ་ན་དེ་རིག་པས་ཁས་བླངས་པ་ནི་མ་ཡིན་ཏེ། འོ་ན་ཅི་ཞེ་ན། མངོན་སུམ་གང་ཡིན་པ་འདི་འདི་ཉིད་དེ་ལྐོག་ཏུ་མ་གྱུར་པའི་ངོ་བོ་ཡིན་ལ་དེ་ཡང་རེས་འགའ་བས་འགྲོ་བ་ན་རྩས་རེག་པ་བཞིན་
[122a]
[122a.1]དུ་བརྗེད་པར་འགྱུར་ལ། རབ་ཏུ་སྤྱོད་པ་ཉིད་མང་དུ་བསྟན་པ་ནི། སོ་སོ་སོ་སོར་རིག་པ་ནི་རྒྱུན་གྱི་རིག་པ་ཡིན་ཏེ་རང་གི་ངོ་བོ་དང་བཅས་པ་ཞེས་བྱ་བའི་དོན་ཏོ། །ཡང་ན་གང་ཡིན་འདི་ཉིད་ཅེས་བྱ་བ་སྟེ། རིག་པ་ཡིན་པས་བརྗེད་པའི་ཡུལ་ཉིད་སེལ་བར་བྱེད་པའོ། །
[122a.2]སོ་སོ་སོ་སོར་ཞེས་བྱ་བ་ནི་རྒྱུན་དང་མངོན་སུམ་ཡང་ཡིན་ཏེ། རྒྱུན་མ་ཡིན་པ་དང་ལྐོག་ཏུ་གྱུར་པ་ནི་བརྗེད་པར་འགྱུར་བའམ་ཐེ་ཚོམ་ཟ་བར་འགྱུར་རོ་ཞེས་བྱ་བའི་དོན་ཏོ། །ཁ་ཅིག་ན་རེ་སོ་སོར་རིག་པ་ནི་མཚམས་སྦྱོར་བ་ཡིན་ནོ་ཞེས་ཟེར་རོ། །སོ་སོར་ངེས་པའམ་རིག་པ་དེ་ཡིན་པའི་ཕྱིར་བར་གྱི་ཚིག་ཕྱི་
[122a.3]མ་ཡིན་ནོ་ཞེས་བྱ་བ་ནི་འགྲེལ་པའི་དགོངས་པའོ། །དེ་ནི་ཞེས་བྱ་བ་ནི་ལྐོག་ཏུ་མ་གྱུར་པའི་སྔོན་པོ་ལ་སོགས་པའི་ངོ་བོའི་དོན་ཏེ། ལྐོག་ཏུ་གྱུར་པའི་བེམས་པོའི་རིག་པ་ནི་རིག་པ་གང་གིས་ཏེ། འགས་ཀྱང་མ་ཡིན་ཏེ། འགལ་བའི་ཕྱིར་རོ་ཞེས་བྱ་བའི་དོན་ཏོ། །དངོས་སུ་ནི་མ་ཡིན་ཏེ། འོན་
[122a.4]ཀྱང་དོན་དང་འདྲ་བ་ཉིད་ཀྱིས་སོ་སྙམ་དུ་སེམས་པ་ནི། དེ་འདྲ་བ་ལས་ཡིན་ན་ཞེས་བྱ་བའོ། །དོན་མཐོང་བ་ལས་དེ་དང་འདྲ་བ་ཉིད་ཡིན་པའི་ཕྱིར་ཐེ་ཚོམ་ཟ་བ་ཡིན་པར་བསྟན་པ་ནི་འཁྲུལ་པར་འགྱུར་རོ་ཞེས་བྱ་བའོ། །དེ་འདྲ་ལས་ཞེས་བྱ་བ་དེ་ཙམ་ནི་འདིར་སྒྲུབ་བྱེད་དུ་འདོད་པ་ཡིན་ལ་བསྐྱེད་
[122a.5]པ་དང་ཁྱད་པར་ཅན་ནི་དེ་འདྲ་བ་དང་དེ་ལས་བྱུང་ཞེས་བྱ་བས་འཆད་པར་འགྱུར་རོ། །འགྲེལ་པ་ཐུན་མོང་གི་མ་ངེས་པ་ཡིན་པར་བསྟན་པ་ནི་མ་ཡིན་ཏེ། སྐྲ་དང་སྦྲང་བུ་ལ་སོགས་པ་ཞེས་བྱ་བའོ། །ཉམས་སུ་མྱོང་བ་ནི་བྱུང་བ་པོ་ལ་ལྟོས་པ་མ་ཡིན་ནམ། དེ་ལྟ་བུ་དེས་ཁྱད་པར་དུ་བྱས་པའི་འདྲ་བ་
[122a.6]ཉིད་ནི་དོན་ལ་མེད་པ་ཉིད་ཡིན་ནོ་ཞེས་ཟེར་བ་ནི། འོན་ཏེ་འདིར་རིག་པ་སྟེ་རྟོགས་པའོ། །གང་ལ་ཞེས་བྱ་བ་ནི་བྱུང་བ་པོ་གང་ལའོ། །སྔོན་པོའི་རྣམ་པ་ཅན་གྱིས་ཤེས་པའི་ལྐོག་ཏུ་མ་གྱུར་པ་ཉིད་ཉམས་སུ་མྱོང་བ་ཡིན་གྱི་ཐ་དད་པ་ཉིད་མ་ཡིན་ནོ་ཞེས་བསྟན་པ་ནི། འདི་ནི་དེ་ཉིད་ཡིན་ཞེས་བྱ་བའོ། །
[122a.7]ཕྱི་རོལ་དང་འདྲ་བ་ཉིད་དུ་རྟོགས་ཀྱང་རྡུལ་ཕྲ་རབ་ཀྱི་ངོ་བོ་ནི་རགས་པ་མ་ཡིན་ཏེ། འགལ་བའི་ཕྱིར་རོ་ཞེས་བསྟན་པ་ནི་རྡུལ་ཕྲན་དེ་དག་ཅེས་བྱ་བའོ། །བར་མཚམས་མེད་པའི་རྡུལ་ཕྲ་རབ་རྣམས་ཉིད་གཅིག་ཏུ་སྣང་བཞིན་པ་མང་པོ་རགས་པ་ཡིན་ནོ་ཞེ་ན་དེ་ལྟ་མ་ཡིན་ཏེ། གང་གི་ཕྱིར་ཐག་རིང་བ་དང་
[122b]
[122b.1]ཅིག་ཤོས་ནི་ཤིང་སྣང་བ་དག་ལ་ཐ་དད་པ་མེད་པའི་ཚིག་ནི་མཁས་པ་རྣམས་མགུ་བར་བྱེད་པ་མ་ཡིན་ཏེ། གང་གི་ཕྱིར་དེ་ལ་བར་མཚམས་མི་སྣང་བ་ཙམ་ནི་མ་ཡིན་པའི་ཕྱིར་རོ། །བར་མཚམས་མང་བའི་སྣང་བ་དང་སྣང་བ་མ་ཡིན་པ་ཉིད་ནི་རགས་པ་ཉིད་མ་ཡིན་ཏེ། གནས་སྐབས་དེའི་སྣང་
[122b.2]བ་དག་ཉིད་ལ་ཁྱད་པར་ཡོད་པའི་ཕྱིར་རོ། །ཕྱི་རོལ་གྱི་རགས་པ་ཡང་སྣ་ཚོགས་དེ་གཅིག་ཡིན་ཞེ་ན་ཞེས་བྱ་བས་བཀག་པའི་ཕྱིར་ཐེ་ཚོམ་ཟ་བ་ཡིན་ནོ་ཞེས་བསྟན་པ་ནི། དེའི་ཕྱིར་ཞེས་བྱ་བ་སྟེ་ཡིན་ཡང་ཞེས་བྱ་བ་ནི་དོན་གྱི་དངོས་པོ་ཉིད་ཡིན་ནའོ། །རང་གི་རིག་པའི་ཤེས་པ་དོན་དང་འདྲ་བ་
[122b.3]ཡིན་ཡང་སྔོན་པོ་བཞིན་དུ་སྔོན་པོ་གཞན་ལ་གོ་བྱེད་མ་ཡིན་ནོ། །འོན་ཏེ་འབྲས་བུ་ཡིན་པའི་ཕྱིར་ཤེས་པ་དོན་གྱི་གོ་བྱེད་ཡིན་གྱི་སྔོན་པོ་ནི་མ་ཡིན་ནོ་སྙམ་དུ་སེམས་པ་ལ། དེ་འདྲ་བ་དང་དེ་ལས་བྱུང་། །ཞེས་བྱ་བ་སྨོས་སོ། །དེ་ལས་བྱུང་བའི་ཁྱད་པར་ཅན་གྱི་དེ་དང་འདྲ་བ་ཉིད་ནི་དེའི་གོ་བྱེད་དུ་
[122b.4]མི་རིགས་ཏེ་དེ་དང་འདྲ་བ་ཉིད་བཞིན་དུ། དེ་དང་འདྲ་བ་ཉིད་མ་གྲུབ་པའི་ཕྱིར་ཏེ་དེ་མ་ཐག་པའི་རྐྱེན་ལ་དེ་ལས་བྱུང་བ་དང་དེ་དང་འདྲ་བ་གྲུབ་པའི་ཕྱིར་དེ་ཉིད་ཀྱི་གོ་བྱེད་དུ་འགྱུར་རོ་ཞེས་བྱ་བའི་དོན་ཏོ། །སེར་པོའི་རྣམ་པའི་དེ་མ་ཐག་པ་ལས་སྔོན་པོའི་རྣམ་པ་མི་འབྱུང་བ་སྔོན་པོའི་རྣམ་
[122b.5]པ་གང་ལས་བྱུང་བར་ཤེས་པ་དེ་ཁོ་ན་ལས་འབྱུང་བ་ཡིན་ནོ་སྙམ་དུ་སེམས་པ་ནི། འོན་ཏེ་གང་ལས་ཞེས་བྱ་བའོ། །དེ་ལྟ་ན་དེ་མ་ཐག་པ་ཞེས་བྱ་བ་ལ་སོགས་པ་ཐམས་ཅད་ལ་མ་ཡིན་གྱི། འོ་ན་ཅི་ཞེ་ན་ངེས་པའི་ཡུལ་ལའོ། །དེ་ལས་བྱུང་བ་དང་འདྲ་བ་དག་གིས་དེའི་ཡུལ་
[122b.6]ཉིད་ཡིན་ན་ཉམས་སུ་མྱོང་བའི་རྗེས་སུ་འབྲངས་པའི་དྲན་པ་ཉམས་སུ་མྱོང་བའི་ཡུལ་ཉིད་དུ་ཐལ་བར་འགྱུར་ཏེ། ཁྱབ་ཆེས་པའི་མཚན་ཉིད་ཡིན་ནོ་ཞེས་བྱ་བ་ནི་ལྷ་དང་དབང་བློའི་ཡིན་པར་བསྟན་པ་ནི། གཞན་དག་སྨྲ་བ་ནི་ཞེས་བྱ་བའོ། །ཕྱི་རོལ་གྱི་དོན་དུ་སྨྲ་བ་པོ་ཡང་དྲན་པ་ཉམས་སུ་མྱོང་བའི་
[122b.7]ཡུལ་ཅན་དུ་འདོད་པའི་ཕྱིར་ཁྱབ་ཆེས་པ་མ་ཡིན་པར་བསྟན་པ་ནི། དྲན་པ་ནི་ཞེས་བྱ་བའོ། །དོན་མྱོང་བ་ནི་ཉམས་སུ་མྱོང་བའི་རྗེས་སུ་འབྲངས་པ་ཡིན་ཞེས་བྱ་བར་སྦྱར་རོ། །རྩོད་པའི་གཞི་ཁྱད་པར་གྱི་དྲན་པ་འདི་ལས་ཁྱབ་ཆེས་པ་མ་ཡིན་པར་བསྟན་པ་ནི། འདི་ནི་ཡུལ་མེད་པར་ཡིན་པས་ཞེས་བྱ་བའོ། །
[123a]
[123a.1]རང་ཉིད་ཀྱི་བཤད་པ་ནི་འདིར་བརྗོད་པ་ཞེས་བྱ་བའོ། །སྔོན་པོ་ལ་སོགས་པ་གསལ་བར་སྣང་བ་ནི་རྨི་ལམ་བཞིན་དུ་སད་པ་ན་ཡང་གོམས་པའི་བསྐྱེད་བྱ་ཁྱད་པར་གྱི་ཤེས་པ་ནི་སྔ་མ་སྔ་མ་རང་གི་རིགས་ཀྱི་ནུས་པ་ལས་བྱུང་བ་ཡིན་པའི་ཕྱིར་དེའི་ཡུལ་འཐོབ་པ་ཡིན་ནོ་ཞེས་བྱ་བའི་དོན་བསྟན་པ་ནི། 
[123a.2]བསྒོམས་པའི་སྟོབས་ཀྱིས་ཞེས་བྱ་བའོ། །བར་ཏེ་བར་དུ་ཆོད་པ་མེད་པ་གང་གི་ཡིན་པ་དེ་མཚུངས་པ་ཡང་ཡིན་ལ། དེ་མ་ཐག་པ་ཡང་ཡིན་པས་སྔོན་པོའི་ཤེས་པ་ལས་བྱུང་བ་སེར་པོའི་ཤེས་པ་འདས་པ་ནི་སེར་པོ་ཤེས་པ་ལ་མ་ཡིན་ཏེ། བར་དུ་ཆོད་པའི་ཕྱིར་རོ་ཞེས་ཟེར་བ་ནི། ཇི་ལྟར་དེ་དེ་མ་ཐག་པ་ཞེས་བྱ་བའོ། །སེར་
[123a.3]པོའི་ཤེས་པ་ཉིད་དེ་ལས་གཞན་པའི་མཚུངས་པ་དེ་མ་ཐག་པ་ཡིན་ཏེ། དེའི་རིགས་ཀྱི་བར་དུ་གཅོད་པ་གཞན་གྱི་ནུས་པ་བསྒྲིབས་པ་མ་ཐོབ་པའི་ཕྱིར་རོ་ཞེས་བསྟན་པ་ནི། དེ་འདྲ་བའི་ཞེས་བྱ་བའོ། །རྣམ་པར་རྟོག་པ་ལས་གསལ་བ་ཉིད་བཞིན་དུ་གསལ་བ་བསྒོམས་པ་ལས་བྱུང་བ་ཉིད་ཡིན་ཏེ། དེ་དང་འདྲ་བ་ཉིད་དམིགས་
[123a.4]པའི་ཕྱིར་ཞེས་བསྟན་པ་ནི། དེས་ན་རྣམ་པ་དེ་ལ་ཞེས་བྱ་བའོ། །ངས་འདི་མཐོང་ངོ་ཞེས་བྱ་བ་བྱེད་པ་པོ་དང་ལས་ལ་སོགས་པ་ནི་ཐ་དད་པར་སྣང་བ་མ་ཡིན་ནམ་སྙམ་དུ་སེམས་པ་ནི། འདི་མཐོང་འདི་ཐོས་ཞེས་བྱ་བའི་ངེས་པས་དམིགས་པར་བརྗོད་པའོ། །དེ་ཞེས་བྱ་བ་ནི་བྱེད་པ་པོའོ། །དེའི་ཞེས་བྱ་བ་ནི་ལས་ཀྱིའོ། །མྱོང་བ་ནི་མྱོང་བར་བྱེད་
[123a.5]པའོ། །སྣང་བ་ནི་ལས་ཉིད་དོ། །མཐོང་བ་ནི་བྱེད་པ་པོ་ཉིད་དོ། །ཉེ་བ་དེ་ཉིད་དཔྱད་བྱ་ཡིན་ཏེ། དེའི་བདག་ཉིད་ཀྱི་མཚན་ཉིད་ཡིན་གྱི་གཞན་ནི་མ་ཡིན་ནོ། །དཔྱད་པ་གང་གིས་ཤེས་བྱེད་ཉིད་ཉེ་བ་ཡིན་ནོ་སྙམ་དུ་སེམས་པ་ལ། དེ་དག་འབྲེལ་པ་ཞེས་བྱ་བ་སྨོས་ཏེ། འབྲེལ་པ་ནི་ཀུན་དུ་འབྲེལ་པའོ། །དེས་དེ་ཡིན་ཞེས་བྱ་བ་ནི་འདིའི་འདིའོ་
[123a.6]ཞེས་དེ་མེད་པས་ཡོད་པ་ཙམ་ཤེས་བྱེད་ཉིད་ཡིན་ན་ཐལ་ཆེས་པར་འགྱུར་ཏེ། ཉམས་སུ་མྱོང་བ་མེད་ན་ངེས་པ་མི་རིགས་པར་བསྟན་པ་ནི་ངེས་པ་ནི་མྱོང་བ་ཞེས་བྱ་བའོ། །དེ་ཁོ་ན་བཞིན་དུ་རང་གི་ངོ་བོ་ཙམ་གྱི་ངེས་པ་ཇི་ལྟར་གོམས་པ་བཞིན་འབྱུང་བ་ཉམས་སུ་མྱོང་བ་ལ་རག་ལས་པ་མ་ཡིན་པར་བསྟན་པ་ནི། ཉམས་སུ་མྱོང་བ་ཉིད་ཅེས་
[123a.7]བྱ་བའོ། །ལྡོག་པའི་དབྱེ་བ་ལ་བརྟེན་ནས་བརྡ་ཡོད་ན་དེ་ལྟར་གོམས་པ་ལས་ཡིན་གྱི། ཉམས་སུ་མྱོང་བ་ལ་བརྟེན་ནས་མ་ཡིན་པར་བསྟན་པ་ནི། གང་གི་ཕྱིར་དེ་ལྟ་ཡིན་ན་ཞེས་བྱ་བའོ། །ཟླ་བ་གཉིས་སུ་མཐོང་བ་ལ་ནི་དེའི་ངེས་པ་དེ་ཁོ་ན་ཉིད་དུ་འབྱེད་པར་བྱེད་པ་མ་ཡིན་པའི་ཕྱིར་མ་ངེས་པ་ཡིན་པར་བསྟན་པ་ནི། གལ་ཏེ་དེ་ལྟ་ན་ཞེས་བྱ་བ་སྨོས་ཏེ། 
[123b]
[123b.1]གཅིག་ཏུ་ངེས་པར་བྱེད་པ་མ་ཡིན་གྱི་འོན་ཀྱང་དུ་མར་ངེས་པར་བྱེད་པ་ཡིན་ནོ། །དབང་པོ་ལས་བྱུང་བ་ནི་འབྱེད་པར་བྱེད་པ་ཡིན་ནོ་སྙམ་དུ་སེམས་པ་ནི། ཇི་སྟེ་གོམས་པ་ལས་ཞེས་བྱ་བ་སྨོས་ཏེ། ཡིད་ཀྱི་ངེས་པ་འདི་ཚད་མ་ཡིན་ཏེ། བརྒྱུད་ནས་དབང་པོའི་བསྐྱེད་བྱ་ཡིན། །ཞེས་བྱ་བའི་དོན་ཏོ། །དབང་པོ་ལས་
[123b.2]ནི་མཐོང་བ་ཡིན་ལ་དེ་ལས་ཀྱང་ངེས་པ་ནི་དབང་པོ་བཞིན་དུ་བྱེད་པ་པོ་ཉིད་ཡིན་པས་ནི་མ་ཡིན་ཏེ། འོན་ཀྱང་འཛིན་པས་སོ། །བཟུང་བ་ལ་ངེས་པར་བྱེད་པ་མཐོང་བ་ཡིན་པར་བསྟན་པ་ནི་མ་ཡིན་ཏེ་གོམས་པ་ནི་ཞེས་བྱ་བའོ། །དོན་ནོ་ཞེས་བྱ་བ་ཡང་ཕྱི་རོལ་མ་ཡིན་གྱི་འོན་ཀྱང་དོན་བྱེད་པའི་ཚིག་སྟེ་
[123b.3]ཤེས་པ་ཉིད་ལ་ཡང་སྐྱོན་ཅན་མ་ཡིན་པར་བསྟན་པ་ནི། དོན་ཞེས་ངེས་པ་ཡང་ཞེས་བྱ་བའོ། །འབྲེལ་པ་ཡང་ཐ་དད་པ་དག་ཉིད་ལ་ཐེ་གུ་དང་བུམ་པ་དག་ལ་བཞིན་དུ་འགྱུར་རོ་སྙམ་དུ་སེམས་པ་ལ་རང་རིག་པ་ཡིན་ན། རང་མ་ཡིན་པར་རིག་པ་ཉིད་མ་ཡིན་པར་བསྟན་པ་ནི། དེ་ཡི་མྱོང་དེ་
[123b.4]དག་ཉིད་དེ། །ཞེས་བྱ་བ་སྟེ། དེའི་སྔོན་པོ་ལ་སོགས་པའིའོ། །སྔོན་པོ་ལ་སོགས་པ་ཉིད་གཞན་གྱི་ཉམས་སུ་མྱོང་བར་འགྱུར་རོ་ཞེས་ཟེར་བ་ལ། དེ་གཞན་ཞེས་བྱ་བ་སྨོས་ཏེ། དེ་ཞེས་བྱ་བ་ནི་སྔོན་པོ་ལ་སོགས་པ་སྟེ། བདག་ཉིད་ཉམས་སུ་མྱོང་བ་དང་སྦྱར་རོ། །ངེས་པར་གཟུང་བ་
[123b.5]གཉི་གའི་འབྲས་བུ་བསྟན་པ་ནི། གཞན་གྱི་ཉམས་སུ་མྱོང་བ་མང་ཞིང་ཉམས་སུ་མྱོང་བར་བྱ་བ་ཡང་མ་ཡིན་ཞེས་བྱ་བའི་དོན་ཏོ། །ཡང་ན་ལྡོག་པ་སྟེ་བདག་ཉིད་དེ་ཞེས་བྱ་བའོ། །དེ་གཞན་ཞེས་བྱ་བ་ནི་དངོས་པོ་འབྱུང་བ་ལ་ལྟོས་པ་ཉིད་དོ། །མངོན་སུམ་སོ་སོར་རིག་བྱ་ཡང་། །ཞེས་བྱ་བས་ཀྱང་ཉམས་
[123b.6]སུ་མྱོང་བ་ལ་དེ་ལས་གཞན་པ་རིག་པར་བྱ་བ་བསལ་བ་ཡིན་ནོ། །འགྲེལ་པ་ནི་གསལ་བ་ཡིན་ནོ། །གྱུར་མོད་ཅེས་བྱ་བའི་ཁས་ལེན་པ་ནི་ཉམས་སུ་མྱོང་བ་དོན་གྱི་བདག་ཉིད་ཅེས་བྱ་བ་འདིའིའོ། །བདག་ཉིད་ཀྱི་ཕྱོགས་ལ་སྐྱོན་བསྟན་པ་ནི། གལ་ཏེ་དོན་གྱི་བདག་ཉིད་ཅེས་བྱ་བའོ། །འདི་ཉིད་ལ་དགག་པ་སྦྱོར་བར་
[123b.7]བྱེད་པ་ནི་གཞན་ལ་ནི་དེ་ལྟ་མ་ཡིན་ནོ་ཞེས་བྱ་བའོ། །འདི་ཐམས་ཅད་ནི་བདག་ཁོ་ན་ཡིན་ནོ་ཞེས་བྱ་བ་ནི་བདག་གིའོ། །གཉའ་ཤིང་ལ་ཉི་མ་བཞིན་དུ་བསྟོད་པ་ཡིན་གྱི་དེ་ཁོ་ན་ཉིད་ནི་མ་ཡིན་ནོ་ཞེས་ཟེར་བ་ནི། དེ་ནི་དོན་བརྗོད་པ་ཡིན་ནོ་ཞེས་བྱ་བའོ། །བདག་ནི་སེམས་ཙམ་ཡིན་ལ་རིག་པ་ནི་སྣ་ཚོགས་པ་ཡིན་པས། དེ་དང་འགལ་
[124a]
[124a.1]བ་ཡིན་པར་བསྟན་པ་ནི་མ་ཡིན་ཏེ། རྣམ་པ་སྣ་ཚོགས་པ་མྱོང་བའི་ཕྱིར་རོ། །སྔོན་པོ་ནི་ཉམས་སུ་མྱོང་བའི་བདག་ཉིད་ཡིན་པའི་ཕྱིར་མངོན་སུམ་མ་ཡིན་ཏེ། འོན་ཀྱང་ཚོགས་པ་གཅིག་ལ་འབྲེལ་པའི་ཕྱིར་རོ། །དེའི་བདག་ཉིད་དང་དེ་ལས་བྱུང་བ་དག་ལ་ཁྱད་པར་མེད་དོ་སྙམ་དུ་སེམས་པ་ལ། དེས་ན་
[124a.2]ཉམས་མྱོང་བྱ་གཞན་མེད། །ཅེས་བྱ་བ་སྟེ། དེ་ལྟར་འབྲེལ་པ་ཡིན་ཀྱང་བདག་ཉིད་མ་ཡིན་པ་ལ་ཞུགས་པའི་ཕྱིར་ལ་རྗེས་སུ་ཞུགས་པ་ནི་ཉམས་སུ་མྱོང་བར་བྱ་བ་ཡིན་གྱི་བདག་ཉིད་རིག་པ་ནི་མ་ཡིན་ཏེ། སྐྱེད་བྱེད་ཉིད་ལས་གཞན་པའི་འགལ་བ་ཅན་དེ་ནི་བདག་ཉིད་མ་ཡིན་ཏེ། རིག་པ་མ་ཡིན་པ་
[124a.3]བརྗོད་པའི་ཕྱིར་རོ། །དེ་མ་ཐག་པ་དེ་ལྟ་ན་ཞེས་བྱ་བའི་ཤེས་པ་གཞན་གྱིས་གཟུང་བ་མ་ཡིན་ནམ་སྙམ་དུ་སེམས་པ་ལ། དེ་ལའང་མྱོང་བ་གཞན་ཡོད་མིན། །ཞེས་བྱ་བ་སྨོས་ཏེ། གཟུང་བ་ལ་སོགས་པའི་ངོ་བོར་འདོད་པ་ལ་འདི་ཐལ་ཆེས་པ་ཡིན་གྱི་སྒྲུབ་པར་བྱེད་པ་ནི་མ་ཡིན་ནོ་ཞེས་བྱ་བའི་དོན་
[124a.4]ཏོ། །མེད་པ་ཅི་ལས་ཤེ་ན་དེར་ཡང་ཞེས་བྱ་བ་སྨོས་ཏེ། ཤེས་པ་གཞན་ལ་བདག་ཉིད་རིག་པ་མ་ཡིན་པ་ནི་དེའི་བདག་ཉིད་མ་ཡིན་པ་དང་འགལ་བ་ཞེས་བྱ་བའི་དོན་ཏོ། །དེ་རྟོགས་པ་ཅི་ལས་ཤེ་ན། དེའི་ཕྱིར་རང་ཉིད་ཅེས་བྱ་བ་ནི་གཞན་མི་ལྟོས་པའི་སྔོན་པོ་ལ་སོགས་པའི་རིག་པ་གསལ་བ་
[124a.5]ཡིན་པ་ནི། མངོན་སུམ་སྟེ་ལྐོག་ཏུ་མ་གྱུར་པ་ཞེས་བྱ་བའི་དོན་ཏོ། །མི་རྟག་པ་དང་བྱས་པ་ཉིད་བཞིན་དུ་སྔོན་པོ་ཉམས་སུ་མྱོང་བ་དེའི་བདག་ཉིད་ཁོ་ན་ཡིན་ནོ་ཞེས་བྱ་བ་ཡང་ཐ་སྙད་འདོགས་པ་ཡིན་ནོ། །འབྲེལ་པ་ཉམས་སུ་མྱོང་བའི་རྗེས་འབྲང་བ་ཡིན་གྱི་གཞན་དུ་མ་ཡིན་པ་བསྟན་པ་ནི། དེ་ཡི་
[124a.6]དངོས་དེ་སྔོ་སོགས་ཀྱི། །ཞེས་བྱ་བ་སྟེ། ཉམས་སུ་མྱོང་བའི་བྱེད་པ་བསྟན་པ་ཡིན་ནོ། །ཐ་དད་པ་ནི་ལྡོག་པས་བརྟགས་པ་ཡིན་ཏེ་མཆི་གུའི་ལུས་སོ་ཞེས་བྱ་བ་བཞིན་དུ། ཐ་མི་དད་པ་འགལ་བ་ཅན་མ་ཡིན་པར་བསྟན་པ་ནི། ལྡོག་པའི་རང་གི་ངོ་བོ་ལའང་། །ཞེས་བྱ་བའོ། །གསལ་བར་བྱ་བ་
[124a.7]ཉིད་ནི་གསལ་བར་བྱེད་པ་ཉིད་ཀྱི་ཁོངས་སུ་གཏོགས་པར་བྱེད་པ་མ་ཡིན་ཏེ། འགལ་བའི་ཕྱིར་རོ་ཞེས་ཟེར་བ་ནི་ཇི་ལྟར་སྔོན་པོ་ཞེས་བྱ་བའོ། །གསལ་བར་བྱེད་པ་ཉིད་ནི་གཞན་ཁོངས་སུ་གཏོགས་པར་བྱེད་པ་མ་ཡིན་པར་བསྟན་པ་ནི། བདག་ཉིད་ལ་ནི་ཞེས་བྱ་བའོ། །གསལ་བར་བྱ་
[124b]
[124b.1]བའམ་ཅིག་ཤོས་ཀྱང་མ་ཡིན་ཏེ། འོན་ཀྱང་ལྐོག་ཏུ་མ་གྱུར་པ་ཡིན་པར་བསྟན་པ་ནི། ཇི་ལྟར་དེ་ཡི་བདག་ཉིད་ཕྱིར། །ཞེས་བྱ་བ་སྟེ། དེ་ལ་མངོན་སུམ་ལས་གཞན་པའི་བྱེད་པའི་ཡུལ་མ་ཡིན་པ་ཉིད་ཁོ་ནའི་རྗེས་སུ་འབྲངས་པས་རང་ཉིད་གསལ་བར་བྱེད་པ་ཡིན་ནོ་ཞེས་ཟེར་གྱི། དེ་ལ་བྱེད་པ་
[124b.2]འགའ་ཡང་མེད་དོ་ཞེས་བྱ་བའི་དོན་ཏོ། །བརྒལ་ཞིང་བརྟག་པ་ནི་མ་ཡིན་ནོ་ཞེས་བྱ་བ་ནི་དེ་ལྟ་བུར་གྱུར་པ་བྱེད་པ་ཉིད་ཀྱི་ཕྱིར་རོ། །སྒྲོན་མ་ལ་ལྟོས་ནས་མིག་ལ་སོགས་པས་བུམ་པ་གསལ་བ་མ་ཡིན་ནོ་ཞེས་ཟེར་བ་ནི། འོན་ཏེ་བུམ་པ་ཞེས་བྱའོ། །ཇི་ལྟར་སྒྲོན་མ་སྐྱེད་པར་བྱེད་པ་ཉིད་
[124b.3]གསལ་བར་བྱེད་པར་ཐ་སྙད་འདོགས་པ་དེ་བཞིན་དུ་མིག་ལ་སོགས་པའང་ཡིན་པར་བསྟན་པ་ནི། གསལ་བར་བྱེད་པ་ཡིན་མིན་ཡང་། །ཞེས་བྱ་བའོ། །གཞན་དག་ནི་ཤེས་པའི་འོ། །བདག་ཉིད་ཀྱི་ངོ་བོ་བྱེད་པ་ཤེས་པ་དང་འགལ་བ་མ་ཡིན་པར་བསྟན་པ་ནི། གང་ཚེ་དེའི་རང་
[124b.4]བཞིན་ཞེས་བྱ་བའོ། །ཆད་པ་ནི་ཞེས་བྱ་བ་ནི་རལ་གྲིའི་སོ་དེ་ཉིད་ཁོ་ནས་གཅོད་པ་མ་ཡིན་པར་བསྟན་པ་ཡིན་ནོ། །དོན་དེ་ཉིད་ཅེས་བྱ་བ་ནི་དེ་ཉིད་ཀྱིས་ཞེས་བྱ་བ་ལ་སོགས་པའོ། །འོན་ཏེ་ཇི་ལྟར་ཞེན་པས་རིག་པར་བྱ་བ་དང་རིག་པར་བྱེད་པ་དག་ནི་ཐ་དད་པ་ཉིད་ཡིན་ན་སྐྱོན་ཅི་ཡོད་
[124b.5]ཅེས་ཟེར་བ་ལ། དེའི་རིག་བྱ་བ་ཞེས་སྨོས་ཏེ། རྣམ་པ་མེད་པའི་རིག་པ་དང་། རིག་པར་བྱ་བ་ཡང་དེའི་བདག་ཉིད་མ་ཡིན་ན་མི་འཐད་པ་སྟེ། འབྲེལ་པ་ཅན་མ་ཡིན་པར་འགྱུར་རོ་ཞེས་བྱ་བའོ། །གསལ་བར་བྱེད་པ་མ་ཡིན་པའི་དོན་ནི་དེའི་རྣམ་པ་ཅན་གྱི་གསལ་བས་སམ། གཞན་གྱིས་ཀྱང་
[124b.6]རིག་གོ་ཞེས་བྱ་བའི་ཐ་སྙད་རིགས་པ་ཡིན་གྱི། གཉི་ག་ཅིག་ཅར་གསལ་ན་ནི་མ་ཡིན་ཏེ། ནུས་པ་ཡོངས་སུ་མ་གཏོགས་པའི་ཕྱིར་རོ་ཞེས་བསྟན་པ་ནི། དེའི་ཚེ་ནི་ཞེས་བྱ་བའོ། །དེ་ཉིད་ཡིན་ཞེས་བྱ་བ་ནི་གསལ་བར་བྱ་བ་དང་ཅིག་ཤོས་ཉིད་ཡིན་ནོ། །དེ་ནི་ཉེ་བའི་ཁྱད་པར་གྱིས་གཟུགས་
[124b.7]ཀྱི་ཁྱད་པར་བསྐྱེད་པ་ཉིད་ཡིན་གྱི་གཟུང་བ་ཉིད་ནི་མ་ཡིན་ཏེ། ཤེས་པ་རྗེས་སུ་འཇུག་པ་ནི་དེ་ལྟ་ཡིན་ནོ་ཞེས་བསྟན་པ་ནི། དེ་ལྟར་སྐྱེས་པ་ཞེས་བྱ་བའོ། །ཇི་ལྟར་མ་རྟོགས་ཤེ་ན། ཐ་སྙད་དེ་ལྟ་བུར་ཞེས་བྱ་བ་ནི་ངེས་པ་སྟེ། ཕྱི་རོལ་གྱི་ཡུལ་ཉིད་དུ་ངེས་པར་བྱེད་པ་ཞེས་བྱ་བའི་དོན་ཏོ། །
[125a]
[125a.1]ཕྱི་རོལ་གྱི་ཡུལ་ཉིད་ཀྱི་ངེས་པ་ཉམས་སུ་མྱོང་བ་དང་འགལ་བ་ཡིན་པར་བསྟན་པ་ནི། ཉམས་སུ་མྱོང་བ་མཐུན་པ་ཞེས་བྱ་བའོ། །ཇི་སྟེ་ཞེས་བྱ་བ་ནི་ལྐོག་ཏུ་མ་གྱུར་པ་ཉིད་དོ་ཞེས་བྱ་བའོ། །ཅི་ལས་ཤེ་ན་རིག་པར་བྱ་བའི་ཞེས་བྱ་བ་སྨོས་སོ། །དེ་མེད་པ་སྟེ་རྟོགས་པ་མེད་
[125a.2]པ་ན་ཇི་ལྟར་འགྱུར་ཏེ་རྟོགས་པར་ཇི་ལྟར་འགྱུར་ཞེས་བྱ་བར་སྦྱར་རོ། །དེ་ལས་ཞེས་བྱ་བ་རྗེས་སུ་དཔག་པའི་རྣམ་པ་ལས་དོན་ཡང་ཡོད་ཅེས་བྱ་བ་དོན་གྱི་བྱ་བ་བྱེད་པ་གསལ་བར་སྣང་ངོ་། །གཞན་དུ་ན་ཞེས་བྱ་བ་ནི་སྣང་དུ་རུང་བ་མ་ཡིན་པའོ། །གཞན་གྱིས་རྟོགས་པ་ཡིན་ནོ་ཞེས་བྱ་བར་
[125a.3]རྟོགས་པ་མེད་པར་བསྟན་པ་ནི་མ་ཡིན་ཏེ། རྟོགས་པ་མེད་པའི་ཕྱིར་རོ་ཞེས་བྱ་བའོ། །དངོས་པོ་ཉིད་གསལ་བའི་ངོ་བོ་ཉིད་དུ་རྗེས་སུ་དཔག་པའི་གོ་བྱ་ཡིན་པར་ཟེར་བ་ནི། རྗེས་སུ་དཔག་པ་ཉིད་ཀྱི་ཞེས་བྱ་བའོ། །གསལ་བ་ཉིད་ནི་ཤེས་པའི་ཆོས་ཉིད་ཡིན་ལ་ཁྱད་པར་ལ་མངོན་སུམ་ཡིན་
[125a.4]གྱི། རྗེས་སུ་དཔག་པ་མ་ཡིན་པར་བསྟན་པ་ནི། རྗེས་སུ་དཔག་པ་ཉིད་དུ་ཞེས་བྱ་བའོ། །རྗེས་སུ་དཔག་པ་ཉིད་ཀྱིས་རྟོགས་པ་ཡིན་པས་མངོན་དུ་བྱེད་པ་ཡིན་ཏེ། མངོན་དུ་མི་བྱེད་པ་དང་འགལ་བའི་ཕྱིར་རོ་ཞེས་བསྟན་པ་ནི། དེ་མེད་པ་ཡང་ཞེས་བྱ་བའོ། །རང་བཞིན་གཅིག་པ་ཉིད་ཅེས་
[125a.5]བྱ་བ་ནི་དོན་དམ་པར་རྟོགས་པ་ཐ་དད་པ་དེ་ལ་བརྟགས་པ་ཉིད་ཡིན་པའི་ཕྱིར་རོ། །དེ་དང་འབྲེལ་པས་ཞེས་བྱ་བ་ནི་འོ་མ་དང་ཆུ་བཞིན་དུ་དོན་དང་རྟོགས་པའི་བྱེ་བྲག་འདྲེས་པས་སོ། །ཁྱབ་བྱ་ཞེས་བྱ་བ་ནི་དུ་བའོ། །ཁྱབ་བྱེད་ཀྱིས་ཞེས་བྱ་བ་ལྐོག་ཏུ་གྱུར་པས་སོ། །དེའི་ཚེ་ཞེས་བྱ་
[125a.6]བ་ནི་འབྲེལ་པ་འཛིན་པའི་དུས་ནའོ། །སྔོན་དང་ད་ལྟར་ཞེས་བྱ་བ་ནི་ཁྱབ་པའོ། །རྟོག་པ་ཙམ་ཞེས་བྱ་བ་ནི་ཡུལ་དང་དུས་ལ་ཁྱད་པར་མེད་པས་སོ། །ཁྱད་པར་ཞེས་བྱ་བ་ནི་ཡུལ་དང་དུས་ཀྱི་ཁྱད་པར་ཉིད་ཀྱིས་སོ། །མེད་ན་མི་འབྱུང་བ་ཉིད་ཁྱབ་པ་མ་ཡིན་ནམ། ཡུལ་དང་དུས་དག་ནི་
[125a.7]མ་ཡིན་ཏེ། དེ་ཡང་གཞལ་བྱའི་དུ་བ་རྟོགས་ན་ལྐོག་ཏུ་གྱུར་པའི་མེ་ལ་ཡོད་པ་ཡིན་པ་དེ་ལྟ་ན་མེ་ཡང་རྟོགས་པར་འགྱུར་རོ་སྙམ་དུ་སེམས་པ་ནི། གལ་ཏེ་དུ་བའི་རྣམ་པ་ནི་ཞེས་བྱ་བའོ། །དུ་བ་ཡང་རྟོགས་པ་ཙམ་མ་ཡིན་ནོ་ཞེས་ཟེར་བ་ནི། མེའི་འབྲས་བུ་ཞེས་བྱ་བའོ། །ཕྱི་རོལ་གྱི་
[125b]
[125b.1]མེའི་འབྲས་བུ་ཉིད་མ་གྲུབ་པོ་ཞེས་བསྟན་པ་ནི། མེའི་འབྲས་བུ་ཉིད་ཡིན་ཞེས་བྱ་བའོ། །མཐོང་བ་དང་སྣང་བཞིན་པ་དག་གི་གཅིག་པ་ཉིད་བར་མ་དང་ལྐོག་ཏུ་གྱུར་པ་ཡོད་པ་མ་གཏོགས་པར་མི་འགྱུར་བར་བསྟན་པ་ནི། ངོ་ཤེས་པའི་སྟོབས་ཉིད་ཀྱིས་ཞེས་བྱ་བའོ། །དེ་ཉིད་
[125b.2]གསལ་བར་བྱེད་པ་ནི། གལ་ཏེ་མྱོང་བའི་ནང་གནས་ན། །ཞེས་བྱ་བའོ། །བར་ན་ཡོད་པ་ལྐོག་ཏུ་གྱུར་པ་ཡིན་ནོ་ཞེས་ཟེར་བ་ནི། གལ་ཏེ་མྱོང་མིན་དོན་བདག་ནི། །ཞེས་བྱ་བའོ། །ལན་ནི་ལྐོག་ཏུ་གྱུར་པར་ཞེས་བྱ་བའོ། །དེ་ཉིད་ནི་ཞེས་བྱ་བ་ནི་སྔ་མ་དང་ཕྱི་མ་རྟོགས་པ་ཙམ་མོ། །
[125b.3]གཅིག་ཉིད་དུ་སྔར་མཐོང་ངོ་ཤེས་པའི་ཡུལ་ཡིན་གྱི་བར་གྱི་ནི་མ་ཡིན་ཏེ། རྗེས་སུ་དཔག་པའི་རྣམ་པ་ཡང་ཕྱི་རོལ་ཉིད་དུ་ཞེན་པས་བག་ཆགས་ཙམ་ལས་ཡིན་པས། གཞན་ཡང་དེའི་རིགས་པ་ཡིན་པས་དེ་ལྟར་འགྱུར་བར་བསྟན་པ་ནི། དེའི་ཕྱི་གསལ་བར་སྣང་བའི་ཞེས་བྱ་བའོ། །
[125b.4]རྣམ་ཤེས་བྱས་པ་ནི་རྣམ་ཤེས་ཀྱིས་བྱས་པ་ཞེས་བྱ་བ་སྟེ། དོན་དང་བག་ཆགས་དག་གི་ངོ་བོ་ཐ་དད་པའོ། །གསལ་བ་སྣང་བ་བག་ཆགས་ཙམ་ལས་བྱུང་བ་ཡིན་ན་འདོད་པ་ཁོ་ན་འགྲུབ་པར་འགྱུར་ཏེ། འདོད་པ་ནི་རང་དབང་ཉིད་ཀྱི་ཕྱིར་རོ་ཞེས་བསྟན་པ་ནི། ཕྱི་རོལ་ཁྱད་པར་
[125b.5]ཡོད་མིན་ཡང་། །ཞེས་བྱ་བའོ། །བག་ཆགས་ཐམས་ཅད་གཅིག་གི་ཚེ་ཉིད་ན་ཉེ་བས་སད་པ་ན་ཐམས་ཅད་སྣང་བའི་ཤེས་པར་འགྱུར་བའི་ཕྱིར་ཉམས་སུ་མྱོང་བ་ནི་འགལ་བའི་འབྲས་བུའི་བྱེ་བྲག་ཡིན་ནོ་སྙམ་དུ་སེམས་པ་ནི་འགལ་ཏེ་བག་ཆགས་ཞེས་བྱ་བའོ། །ཕྱི་རོལ་ཁས་
[125b.6]བླངས་ཀྱང་འགལ་བའི་འབྲས་བུ་ཁོ་ན་ཡིན་པར་བསྟན་པ་ནི་མ་ཡིན་ཏེ། ཉེ་བ་མ་ཡིན་པ་ཡང་ཞེས་བྱ་བའོ། །དྲན་པ་ནི་ཉེ་བའི་ཡུལ་ཅན་མ་ཡིན་པ་ཁོ་ནར་བསྟན་པ་ནི། དྲན་པ་བརྗེད་པར་ཞེས་བྱ་བའོ། །ལོག་པར་རིག་པ་ཞེས་བྱ་བ་ནི་ཡུལ་དང་དུས་གཞན་ལ་གནས་པ་ལ། དེ་ལས་
[125b.7]གཞན་པར་རྟོགས་པ་ཡིན་ནོ། །མེད་པ་ཡང་ཡུལ་ལ་སོགས་པ་ལ་ངེས་པ་མ་ཡིན་པར་བསྟན་པ་ནི། གཞན་དག་མེད་སྣང་ཞེས་བྱ་བའོ། །དུ་མ་མཐོང་བ་དང་དུ་མ་དྲན་པ་ནི་རྣམ་ཤེས་ཉིད་ཡིན་པ་ལ་ཡང་། དྲན་པ་བརྗེད་པའི་ཕྱོགས་དེ་དང་འགལ་བ་ཅན་མ་ཡིན་པར་བསྟན་པ་ནི། 
[126a]
[126a.1]དེ་མཚུངས་པའི་ཞེས་བྱ་བའོ། །བག་ཆགས་ཐམས་ཅད་གཅིག་གི་ཚེ་ཁོ་ན་ཉེ་བ་ནི་མ་ཡིན་ཏེ། བག་ཆགས་ཀྱི་ནུས་པ་ཁས་མི་ལེན་པའི་ཕྱིར་རོ་ཞེས་བསྟན་པ་ནི། དེ་མ་ཐག་པའི་ཞེས་བྱ་བའོ། །སྔ་མ་སྔ་མ་ཆེས་གསལ་བའི་ཤེས་པའི་བདག་ཉིད་རིམ་
[126a.2]གྱིས་འབྱུང་བ་ཡིན་པར་བསྟན་པ་ནི། སྣང་བ་ནི་གསལ་ཞིང་ཞེས་བྱ་བའོ། །ཤེས་པ་ཕྱི་མའི་ནུས་པ་ཡིན་ཞིང་སྔ་མ་སྔའི་རྣམ་ཤེས་ནི་ཕྱི་མ་ལ་མངོན་དུ་ཕྱོགས་པ་སྟེ། མཐོང་བའམ་གཞན་ཡང་རུང་བ་ཅུང་ཟད་མཐོང་བའི་དབྱེ་བ་ལ་ལྟོས་ནས་མེད་ཀྱང་འབྲས་བུ་དེ་བྱེད་པ་ཡིན་ཏེ། དུས་ཐ་
[126a.3]དད་པ་ལ་ཡང་ལྷན་ཅིག་བྱེད་པ་མཐོང་བར་བྱེད་པ་ཡིན་ནོ་ཞེས་བསྟན་པ་ནི་སད་བྱེད་ཅེས་བྱ་བ་སྟེ། ནུས་པའི་བག་ཆགས་ཉིད་ལའམ་སད་པར་བྱེད་པའི་དབྱེ་བས་བྱས་པའི་འབྲས་བུ་ཐ་དད་པའི་རིམ་པ་འདིས་བསྟན་པ་ཞེས་བྱ་བའི་དོན་ཏོ། །ནུས་པའི་ཁྱད་པར་ཞེས་བྱ་བ་ནི་དེ་ལས་ཐ་མི་དད་
[126a.4]པའམ། ཤེས་པ་ཕྱི་མའི་བདག་ཉིད་ཀྱང་ངོ་། །བག་ཆགས་ཡོད་པ་ཉིད་དང་ཞེས་བྱ་བ་ནི་ཤེས་པ་ཕྱི་མའི་བདག་ཉིད་དོ། །ཕྱི་རོལ་གྱི་ཉམས་སུ་མྱོང་བ་མེད་པས་དེའི་བག་ཆགས་ཡིན་ནོ་ཞེས་ཟེར་བ་ནི། བག་ཆགས་ཀྱི་དབྱེ་བ་ལ་རྒྱུ་ཅི་ཡོད་ཅེ་ན་ཞེས་བྱ་བའོ། །སྔོན་པོ་ལ་སོགས་པའི་
[126a.5]ངོ་བོ་ཐ་དད་པར་མི་སྣང་ན་འཁྲུལ་པར་མི་རིགས་པར་བསྟན་པ་ནི། དེའི་རྒྱུ་མཚན་ཡོད་པ་ཞེས་བྱ་བ་སྟེ། བག་ཆགས་ཐ་དད་པ་མེད་པ་ཡིན་ཏེ། ཐ་དད་པའི་རྒྱུ་མེད་པའི་ཕྱིར་ཞེས་བྱ་བ་བསལ་བ་ཡིན་ནོ། །ཤེས་པ་ཐ་དད་རྒྱུ་ཡིན་ན། །དེ་ཡི་ཐ་དད་ཇི་ལྟར་ཡིན། །བག་ཆགས་ཐ་དད་
[126a.6]ལས་ཤེ་ན། །ཕན་ཚུན་རྟེན་པ་འཐོབ་པར་འགྱུར། །ཞེས་ཟེར་བ་ནི། དེ་ལྟར་ཕན་ཚུན་རྟེན་པ་ཡི། །ཞེས་བྱ་བའོ། །དེ་ཉིད་མིན་ཞེས་བྱ་བ་ནི་སྐྱེད་བྱེད་ཅེས་བྱ་བ་དང་སྦྱར་རོ། །དེ་ཉིད་ཅེས་བྱ་བ་ནི་སྐྱེད་བྱེད་ཀྱི་ཤེས་པའི་སྟེ། ས་བོན་དང་མྱུ་གུ་ལྟ་བུར་ཞེས་བྱ་བ་ནི་ལན་ཡིན་ནོ། །རྟོགས་
[126a.7]པའི་ངོ་བོ་ནི་དངོས་སུ་རྣམ་པར་ཤེས་པ་མ་ཡིན་ནམ། དེ་ལྟར་ཡང་དོན་གྱི་རྣམ་པ་ཉིད་དུ་ཐ་མི་དད་པ་ནི་དངོས་སུ་བའི་བག་ཆགས་ཙམ་ལས་བྱུང་བའི་ཕྱིར་ཤེས་པ་རྣམ་པར་འབྱེད་པར་མི་བྱེད་ན་དང་བའི་ཤེས་པའི་ངོ་བོ་ལས་ས་བོན་དང་མྱུ་གུའི་རིགས་པ་ཇི་ལྟར་ཡིན། རང་ལས་ཐ་དད་
[126b]
[126b.1]པ་དང་། དེས་ཐ་དད་པ་དང་ལྡན་པ་མ་ཡིན་ཞིང་། ཡོད་པ་ཉིད་ལ་ཡང་ཚད་མ་དང་བག་ཆགས་པ་ཉིད་ཀྱི་ཚད་མ་དང་ཐ་དད་པ་ལ་ཡང་ཡོད་པ་ཡིན་ནོ་ཞེས་ཟེར་བ་ནི། གལ་ཏེ་དོན་གྱི་བྱེ་བྲག་གི། །ཞེས་བྱ་བའོ། །རྣམ་པར་ཤེས་པའི་བསྐྱེད་བྱའི་འདུ་བྱེད་པ་ནི་བག་ཆགས་ཡིན་ཏེ། 
[126b.2]གང་ཉམས་སུ་མྱོང་བ་ཆེས་གསལ་བ་ནི་དྲན་པའི་ས་བོན་འཇོག་པར་བྱེད་དོ་ཞེས་གསུངས་པས་སོ། །དེ་གལ་ཏེ་འཛིན་པ་དང་དྲན་པའི་ངོ་བོའི་ཤེས་པ་འབྱེད་པར་བྱེད་ན་ཡུལ་གྱིས་ཐ་དད་པ་མ་ཡིན་པར་འགྱུར་རོ། །འཛིན་པའི་དབྱེ་བ་བྱེད་ན་ཡང་། །གཟུང་བའི་དབྱེ་བ་སུ་ཞིག་བྱེད། །བསམས་ནས་
[126b.3]བསྐྱེད་པ་ཡིན་ན་ནི། །དྲན་པ་ཙམ་ལས་བྱེད་པར་འགྱུར། །ཞེས་སྨོས་སོ་ཞེས་ཟེར་བ་ནི། དེ་ལ་བག་ཆགས་ཞེས་བྱ་བའོ། །བག་ཆགས་ནི་དྲན་པའི་ས་བོན་མ་ཡིན་གྱི་ཆེས་གསལ་བའི་རྣམ་ཤེས་ཡིན་པར་བསྟན་པ་ནི། འདིར་ནི་རྣམ་ཤེས་སྔ་མ་ཉིད། །ཅེས་བྱ་བའོ། །དེ་ནི་
[126b.4]དེ་ལྟ་བུའི་རྣམ་པ་ཁྱད་པར་ཅན་སྐྱེད་པར་བྱེད་པ་ནི་བག་ཆགས་ཡིན་ཏེ། སད་པའི་ཤེས་པ་བཞིན་དུ་རྨི་ལམ་ལའོ་ཞེས་བསྟན་པ་ནི། དེ་དང་དེའི་རྣམ་པའི་ཞེས་བྱ་བའོ། །འབྲས་བུའི་དུས་ན་དེ་མེད་ཀྱང་དེ་བྱེད་པ་ནི་བག་ཆགས་ཡིན་པར་བརྗོད་དོ་ཞེས་བསྟན་པ་ནི། དཔེར་ན་ལྕགས་
[126b.5]སྒྲོག་གིས་བཅིངས་པས་ཞེས་བྱ་བའོ། །རྟ་ལ་སོགས་པ་དྲན་པའི་ས་བོན་དང་མི་མཐུན་པའི་བག་ཆགས་ཡོད་པ་ཉིད་ཀྱི་ཚད་མ་ལ་བསྟན་ནས་དབྱེ་བ་ལ་བསྟན་པ་ནི། བག་ཆགས་དབྱེ་བས་ཞེས་བྱ་བ་སྟེ། །ཤེས་པའི་བདག་ཉིད་ཡིན་པས་བཟུང་བའི་རྣམ་པ་ནི་བག་ཆགས་ཀྱིས་
[126b.6]བྱས་པ་ཡིན་ཡང་དངོས་སུ་བ་ཁོ་ན་ཡིན་ནོ་ཞེས་བྱ་བའི་དོན་ཏོ། །འདི་ལ་ཡང་ཕྱི་རོལ་གྱི་ཤེས་བྱ་ནི་བདག་ཅག་གི་ཡིན་གྱི། ཁྱེད་ལ་ནི་མེད་པའི་ཕྱིར་ཇི་ལྟར་ཤེས་པ་ཐ་དད་པ་ཡིན་ཞེས་ཟེར་བ་ནི། ཇི་སྟེ་དེར་ཡང་ཞེས་བྱ་བའོ། །ཡུལ་འདི་དང་འབྲེལ་པ་བཞིན་དུ་འདི་མེད་པ་ཁོ་ན་ཡིན་པར་ཤེས་
[126b.7]པར་བསྟན་པ་ནི། འདིར་དམིགས་པ་ཞེས་བྱ་བའོ། །གཞན་དུ་ཞེས་བྱ་བ་ནི་མ་ཡིན་ནོ་ཞེས་བྱ་བར་སྦྱར་རོ། །འོ་ན་དེ་ལ་ཞེས་བྱ་བ་ནི་ཡུལ་འདི་དང་འབྲེལ་པ་ལའོ། །རྟེན་དང་ཅིག་ཤོས་མ་གཏོགས་པར་འབྲེལ་པ་མེད་ན། ལོག་པ་དང་ཅིག་ཤོས་ལ་ཐ་དད་པ་མེད་པར་བསྟན་པ་ནི་གལ་ཏེ་
[127a]
[127a.1]འབྲེལ་པ་ལའང་ཞེས་བྱ་བའོ། །བག་ཆགས་ནི་དྲན་པའི་ས་བོན་མ་ཡིན་ལ། ཤེས་པ་དག་གི་འབྲས་བུ་དང་རྒྱུའི་ངོ་བོ་བསྒོ་བྱ་སྒོ་བྱེད་ཀྱི་ངོ་བོར་འགྱུར་ཞིང་རིམ་གྱིས་མ་ཡིན་པར་སྐྱེས་པ་དག་དང་སྐད་ཅིག་པ་རྣམས་དང་། སེམས་དང་རྗེས་སུ་འགྲོ་བ་མེད་པར་
[127a.2]འཇིགས་པ་ལ་ཡང་ངོ་། །བསྒོ་བྱ་སྒོ་བྱེད་དག་ལྷན་ཅིག་པ་མ་ཡིན་པའི་ཕྱིར་འདི་བག་ཆགས་མེད་པ་ཡིན་ནོ་ཞེས་ཟེར་བ་ནི། ཇི་སྟེ་ཤེས་པ་སྐད་ཅིག་པ། །ཞེས་བྱ་བའོ། །ཞིག་པ་ནི་སྔ་མ་བཞིན་དུ་ཆོས་སྔ་མ་བས་ཡང་སྔ་རོལ་དུ་མ་སྐྱེས་པའི་ཕྱིར་སྒོ་བར་བྱེད་པ་མ་ཡིན་ལ། སྐད་ཅིག་
[127a.3]མ་སྔ་མ་རྣམས་ཀྱིས་མ་སྐྱེས་པའི་སྐད་ཅིག་པ་ཕྱི་མ་ནི་བསྒོ་བྱ་མ་ཡིན་ནོ་ཞེས་ཟེར་བ་ནི། མ་སྐྱེས་པ་ནི་བསྒོ་བར་བྱ་བ་མ་ཡིན་ལ་ཞེས་བྱ་བའོ། །སྔ་མ་རྣམས་ནི་ཞིག་པའི་ཕྱིར། །ཕྱི་མ་དག་གིས་བསྒོས་པ་མིན། །ཞེས་ཟེར་བ་ནི། འདས་པའི་དོན་ཡང་ཞེས་བྱ་བ་སྟེ། སྒོ་བར་བྱེད་པ་མ་
[127a.4]ཡིན་ནོ་ཞེས་བྱ་བ་ལ་ཡང་ཡང་གི་སྒྲ་ཡིན་ནོ། །ལྷན་ཅིག་སྐྱེ་བ་དག་ལ་ཡང་དེས་བསྐྱེད་པར་བྱ་བ་མེད་པའི་ཕྱིར་ལྷན་ཅིག་པ་ཡིན་ཀྱང་དེ་དག་ལ་འབྲེལ་པ་ཉིད་ཡོད་པ་མ་ཡིན་པའི་ཕྱིར་བག་ཆགས་མེད་པར་ཞེས་ཟེར་བ་ནི། ལྷན་ཅིག་པ་དག་ཀྱང་ཞེས་བྱ་བའོ། །བསྒོ་བར་བྱ་བ་དང་། 
[127a.5]སྒོ་བར་བྱེད་པ་མ་ཡིན་ན་སྐད་ཅིག་པ་ཉིད་ནི་བསྒྲུབ་བྱ་ཕྱིན་ཅི་ལོག་ཏུ་སྒྲུབ་པར་བྱེད་པ་ཡིན་ནོ་ཞེས་བསྟན་པ་ནི་བཟློག་པར་སྒྲུབ་པར་བྱེད་པ་ཡིན་ནོ་ཞེས་བྱ་བའོ། །དྲན་པའི་ས་བོན་གྱི་ངོ་བོའི་བག་ཆགས་ཀྱང་བཟུང་བའི་དབྱེ་བས་ཁྱད་པར་ཅན་མ་ཡིན་པ་ཉིད་ཀྱི་འཛིན་པའི་དབྱེ་བ་སྐྱེད་པར་
[127a.6]བྱེད་པ་ཡིན་གྱི་ཉམས་སུ་མྱོང་བ་འབའ་ཞིག་པ་ནི་མ་ཡིན་ཏེ། ཐ་མི་དད་པར་ཐལ་བར་འགྱུར་རོ་ཞེས་བསྟན་པ་ནི། དྲན་ལ་འཛིན་དབྱེ་ཡོད་ཅེས་བྱ་བའོ། །སྐད་ཅིག་པ་ཉིད་དུ་རིམ་གྱིས་འབྱུང་བ་ཉིད་ཀྱི་ཕྱིར་རྒྱུ་དང་འབྲས་བུའི་ངོ་བོ་དང་། བསྒོ་བྱ་སྒོ་བྱེད་ཀྱི་ངོ་བོ་ཡིན་པར་བསྟན་པ་ནི། སྐད་ཅིག་པའི་
[127a.7]སེམས་དག་ལ་ཞེས་བྱ་བ་སྟེ། བསྐྱེད་བྱའི་ཁྱད་པར་ནི་བསྒོ་བྱའི་མིང་ཅན་མ་ཡིན་པའི་ཕྱིར་ཞེས་བྱ་བའི་དོན་ཏོ། །འདི་རྟག་པ་ལ་མི་སྲིད་པར་བསྟན་པ་ནི། དོན་འཐད་རྟག་པ་ལ་མ་ཡིན། །ཞེས་བྱ་བའོ། །སྐྱེ་བའི་དེ་མ་ཐག་ཏུ་འཇིག་པའི་གཞན་ལ་བྱེད་པ་མེད་པ་ཡིན་ཏེ་སྐད་ཅིག་པ་ཡིན་
[127b]
[127b.1]པའི་ཕྱིར་རོ། །གཉི་ག་ལ་ཡང་ཕན་ཚུན་བྱེད་པ་མེད་དོ་སྙམ་དུ་སེམས་པ་ལ། བསྒོ་བྱ་སྒོ་བྱེད་དངོས་པོ་འདི། །ཞེས་བྱ་བའོ། །འཇིག་པའི་གནས་སྐབས་ཅན་ནི་ཕྱི་མའི་སྒོ་བྱེད་མ་ཡིན་ཏེ་མེད་པའི་ཕྱིར་རོ། །འཇིག་པར་འགྱུར་བའི་དངོས་པོ་ཡང་འཇིག་པར་འགྱུར་བ་གཞན་གྱིས་
[127b.2]ཇི་ལྟར་བསྒོ་བྱར་འགྱུར་སྙམ་དུ་སེམས་པ་ལ། འཇིག་པ་སྔ་མས་ཞེས་བྱ་བའོ། །རྒྱུ་དང་འབྲས་བུ་མ་གཏོགས་པ་བསྒོ་བྱ་སྒོ་བྱེད་ཀྱི་ངོ་བོ་ནི་བརྟན་པ་རྣམས་ཉིད་དུ་འགྱུར་རོ། །གང་གི་ཕྱིར། བརྟན་པའི་དངོས་ལ་བརྟན་དངོས་ཀྱི། །བག་ཆགས་སྒོ་བར་བྱེད་པ་ཡིན་སྙམ་དུ་སེམས་
[127b.3]པ་ལ། བརྟན་པའི་དངོས་ལ་ཞེས་བྱ་བ་སྨོས་ཏེ། ཕན་པ་བྱེད་པ་མ་ཡིན་པ་ནི་སྒོ་བར་བྱེད་པ་མ་ཡིན་ཞེས་བྱ་བའི་དོན་ཏོ། །ཤེས་པ་ནི་རང་ལས་ཐ་མི་དད་པ་ནི་རྣམ་པར་འགྱུར་བ་བྱེད་ན་འདུ་བྱེད་པ་ནི་བྱེད་པ་པོ་ཉིད་ཡིན་ཏེ། ཐ་དད་པ་སྐྱེད་པ་ལ་ནི་དེའིའོ་ཞེས་འབྲེལ་པ་མེད་པའི་ཕྱིར་རོ། །
[127b.4]གཞན་གྱི་དགོས་པ་ཉིད་རིགས་པ་ཡིན་ནོ་ཞེས་ཟེར་བ་ལ། བརྟན་པར་གནས་པ་སྔ་མ་ལ། །ཞེས་བྱ་བའོ། །ཁྱེད་ཀྱི་བློ་ནི་སྐད་ཅིག་ན། །རྗེས་སུ་མཐུན་ཉིད་དེ་ཡོད་མིན། །ཡིན་ལ་སྔ་མའི་རྗེས་སུ་འཇུག་པ་མ་ཡིན་ན་ཕྱི་མ་འདྲ་བ་མ་ཡིན་ནོ་སྙམ་དུ་སེམས་པ་ལ་དེ་དང་རྗེས་སུ་
[127b.5]མཐུན་ཞེས་བྱ་བ་སྨོས་ཏེ། སྔ་མ་ནི་ཕྱི་མའི་རྗེས་སུ་འཇུག་པ་རིགས་པ་མ་ཡིན་ལ། འདྲ་བ་ཉིད་ནི་ཐ་དད་པ་ཉིད་དུ་རྟོགས་པ་ཡིན་ཏེ། དེ་རྟོགས་པའི་ཡུལ་ཡིན་པར་ངེས་པར་བྱེད་ཅེས་བྱ་བའི་དོན་ཏོ། །དེ་མ་ཐག་ཏུ་བསྐྱེད་པ་ནི་འབྲས་བུ་ཉིད་མིན་ལ། དེ་མ་ཐག་ཏུ་ངེས་པའི་སྔོན་དུ་འགྲོ་བ་ནི་རྒྱུ་
[127b.6]ཉིད་ཡིན་ཏེ། མ་སྐྱེས་པ་དང་སྐྱེས་བཞིན་པ་དང་། མཐོང་བ་རྣམས་མེད་པའི་ཕྱིར་རིགས་པ་མ་ཡིན་ཏེ། སྔར་བྱུང་བ་ཐམས་ཅད་བྱེད་པ་པོ་ཉིད་དུ་ཐལ་བར་འགྱུར་བའི་ཕྱིར་རོ། །སྔ་མའི་ཤེས་པ་མ་སྐྱེས་པའི། །འབྲས་བུར་འགར་ཡང་རྩོམ་མི་བྱེད། །དེ་ལ་འཇིག་པ་ཡོད་མིན་ཞིང་། །
[127b.7]རྫོགས་པའང་སྐད་ཅིག་གནས་པ་ཡིན་སྙམ་དུ་སེམས་པ་ལ། །རྣམ་ཤེས་ཚད་མས་དེ་ཚེ་ཞེས་བྱ་བ་སྟེ་རྗེས་སུ་འགྲོ་བ་ལ་སོགས་པ་ལས་བྱུང་བའི་རྟོག་པས་རྟོགས་པའི་རྒྱུན་གྱི་ཁོངས་སུ་གཏོགས་པ་པའི་སྐད་ཅིག་མ་རྒྱུ་ཉིད་དུ་ཁས་ལེན་ན། སྔ་མ་ཙམ་ལ་ནི་ཐལ་ཆེས་པ་མ་ཡིན་ནོ་ཞེས་
[128a]
[128a.1]བྱ་བའི་དོན་ཏོ། །དེའི་ཕྱིར་སྐྱེས་ནས་འཇིག་པའི་ཕྱིར། །སྐད་ཅིག་མ་ལ་འང་རྩོམ་པ་མེད། །ཅེས་བྱ་བ་མི་རིགས་པར་བསྟན་པ་ནི། དེས་ན་སྐྱེས་ནས་ཞེས་བྱ་བའོ། །རྗེས་སུ་འགྲོ་བ་མེད་པར་འཇིག་པ་པ་ཡིན་ན་སྔ་མའི་ངོ་བོ་རྗེས་སུ་འཇུག་པ་མེད་པའི་ཕྱིར་འདྲ་བ་ཉིད་
[128a.2]མ་ཡིན་ཏེ། རྗེས་སུ་འགྲོ་བ་མེད་པར་ཞིག་པའི་ཕྱིར་རྗེས་སུ་མཐུན་པ་ཉིད་གང་ལས་ཡིན་སྙམ་དུ་སེམས་པ་ལ། རྗེས་འགྲོ་མེད་པར་ཞིག་གྱུར་པར། །ཞེས་བྱ་བའོ། །འདྲ་བ་སྐྱེད་པར་བྱེད་ཉིད་ཀྱིས། །བག་ཆགས་ཉིད་ཡིན་ན་མཚན་ཉིད་མི་མཐུན་པ་དག་ལ་བསྐྱེད་པར་བྱ་བ་དང་། སྐྱེད་པར་
[128a.3]བྱེད་པ་དག་གི་ངོ་བོར་མི་འགྱུར་རོ་སྙམ་དུ་སེམས་པ་ནི་གལ་ཏེ་བ་ལང་ཞེས་བྱ་བའོ། །ལན་ནི་གཞན་གྱིས་བར་དུ་ཆོད་ན་ཡང་ཞེས་བྱ་བའོ། །མཚན་ཉིད་མི་འདྲའི་ཤེས་པ་ཀུན། །མཚན་ཉིད་མི་འདྲ་ཉིད་མིན་ན་སྙམ་དུ་སེམས་པ་ལ། གླང་པོའི་ཤེས་པས་སྔ་མའི་ཞེས་བྱ་བའོ། །གང་གི་ལྟ་བ་ལ་
[128a.4]ཡང་ཀུན་གཞིའི་རྣམ་པར་ཤེས་པ་ནི་འཇིག་པའི་རང་བཞིན་གྱིས་འཇུག་པའི་རྣམ་ཤེས་རྣམས་ཀྱིས་ཀུན་གཞི་ལ་བསྒོས་པ་ཡིན་ལ། དེ་རྣམས་བསྐྱེད་པ་ན་ཅིག་ཅར་བསྐྱེད་པའམ་སྣ་ཚོགས་པ་གཅིག་ཏུ་བསྐྱེད་པ་ཡིན་གྱི་རིམ་གྱིས་ནི་མ་ཡིན་ཏེ། ཕྱི་རོལ་གྱི་དོན་མེད་པས་ལྟོས་པ་མེད་པའི་ཕྱིར་རོ། །
[128a.5]ཕྱི་དོན་ཕན་འདོགས་མིན་པའི་ཕྱིར། །གཞན་དོན་གྱི་དབང་མ་བྱས་པས། །རྗེས་འགྲོ་མེད་པར་འཇིག་འགྱུར་ན། །འབྲས་བུ་རིམ་གྱིས་ཇི་ལྟར་བྱེད། །ཅེས་བྱ་བ་སྟེ། གཞན་གྱི་དོན་གྱི་དབང་མ་བྱས་པ་ནི་བསྐྱེད་པར་རང་བཞིན་གཅིག་པ་རྣམས་སོ། །རྒྱུ་ཞིག་ན་ནི་འདོད་པ་ཡི། །འབྲས་བུ་
[128a.6]རྩོམ་པ་གཞན་དུ་མིན། །ཤེས་པ་འདི་ཉིད་དུ་ཞིག་ན། །བག་ཆགས་ཐམས་ཅད་འཇིག་པར་འགྱུར། །ཞེས་བྱ་བ་སྟེ་བརྩམ་པར་བྱ་བ་ཇི་སྙེད་ཡོད་པ་དུས་གཅིག་ཁོ་ན་བརྩམ་པར་བྱ་བའོ་སྙམ་དུ་སེམས་པ་ལ། ཕྱི་རོལ་མེད་ཀྱང་སྨོན་ལམ་གྱི་སེམས་ཀྱི་ཁྱད་པར་ལ་སོགས་པ་རིམ་གྱིས་འབྱུང་
[128a.7]བ་ནི་ཤེས་པ་རིམ་གྱིས་སྐྱེ་བའི་རྒྱུ་ཡིན་པའི་ཕྱིར་རྒྱུན་ཆད་མེད་པར་བསྟན་པ་ནི། ཤེས་པ་གཅིག་ཉིད་ཞིག་པ་ཡིས། །ཞེས་བྱ་བ་སྟེ། བག་ཆགས་རྣམས་ཀྱིས་རིམ་གྱིས་བྱེད་པའི་ལྷན་ཅིག་བྱེད་པ་གཞན་མ་ཡིན་ཞིང་། མཚན་ཉིད་མི་མཐུན་པའི་རྒྱུ་གཞན་ཡང་མ་ཡིན་ན། གང་གིས་
[128b]
[128b.1]གཞན་དང་འདྲ་བའི་འབྲས་བུར་འགྱུར་ཞེས་གསལ་བ་ཡིན་ནོ་ཞེས་བྱ་བའི་དོན་ཏོ། །མཐོང་ཡང་གཞན་དང་གཞན་པའི་གནས་སྐབས་གཞན་ནི་ཤིང་ཏོག་པི་ཛ་པུ་རའི་མེ་ཏོག་ལ་རྒྱ་སྐྱེགས་ཀྱིས་བསྒོས་པ་འབྲས་བུའི་དུས་སུ་གསལ་བར་བྱེད་པ་ནི། རྒྱུ་གཅིག་ལ་བྱུང་བ་ཡིན་ལ། གནས་
[128b.2]སྐབས་གཞན་ན་བསྒོས་པ་མི་མངོན་པ་ཁོ་ན་འབྲས་བུའི་དུས་སུ་མངོན་པར་གསལ་བར་བྱེད་པ་ནི་མ་ཡིན་ཏེ། སྣང་དུ་རུང་བ་ལན་བརྒྱ་གཤགས་ན་ཡང་དེའི་གནས་སྐབས་ན་མ་དམིགས་པའི་ཕྱིར་རོ། །དམིགས་པར་བྱ་བ་མ་ཡིན་པ་དམིགས་པས་དམིགས་པ་ནི་བག་ཆགས་དེ་ཉིད་ཡིན་པར་
[128b.3]བསྟན་པ་ནི། མེ་ཏོག་ཞིག་པར་ཞེས་བྱ་བའོ། །དམིགས་པ་མ་དམིགས་པ་ནི་ཞིག་པ་ཡིན་ལ། དེའི་ནུས་པ་ཡང་བག་ཆགས་ཡིན་པའི་ཕྱིར་དེ་ལྟ་བུའི་འབྲས་བུ་མ་ཡིན་ནོ། །དེའི་ཕྱིར་འདི་མི་བདེན་ཏེ། བི་ཛ་པུ་རའི་སོགས་མེ་ཏོག །རྒྱ་སྐྱེགས་ཁུ་བས་བསྒོས་པ་གང་། །དེ་ཡི་དངོས་ལ་
[128b.4]འཕོས་ཉིད་ཡིན། །བག་ཆགས་འབྲས་བུ་ལ་གསལ་འགྱུར། །འོ་མ་དང་ཆུ་བ་ལ་སོགས་པ་བཞིན་དུ་རྒྱུད་གཅིག་པ་ནི་འབྲས་བུ་རིམ་གྱིས་འབྱུང་བའི་རིམ་པ་བྱེད་པའི་སད་བྱེད་ཡོད་པ་ཡིན་ནོ་ཞེས་དེའི་ཕྱིར། འདི་དག་ཐམས་ཅད་ལས་ཞེས་བྱ་བ་ལ་སོགས་པ་གསལ་བ་ཡིན་ནོ་ཞེས་བསྟན་པ་ནི། དེའི་
[128b.5]ཕྱིར་འདི་དག་ཐམས་ཅད་ལས་ཞེས་བྱ་བའོ། །ཀུན་གཞི་ཞིག་ཀྱང་བག་ཆགས་གཞན་ལས་བྱུང་བར་ཁས་བླངས་པས་འཇུག་པའི་རྣམ་ཤེས་སྐྱེ་བར་འགྱུར་རོ། །གལ་ཏེ་རྣམ་ཤེས་རྒྱུ་བཞིན་དུ། །བག་ཆགས་རྣམས་ཀྱི་རྒྱུ་ཡང་ནི། །དེའི་རྗེས་བག་ཆགས་ལས་ཤེས་པ། །དེ་ལས་ཀྱང་
[128b.6]ནི་བག་ཆགས་ཡིན། །ཞེས་བྱ་བ་བསལ་བ་ཡིན་ཏེ། ཤེས་པའི་བསྐྱེད་བྱ་ཤེས་པའི་བདག་ཉིད་ཀྱི་ནུས་པའི་བག་ཆགས་ཁས་བླངས་པའི་ཕྱིར་རོ་ཞེས་བསྟན་པ་ནི། བག་ཆགས་ལྡན་རྣམས་ཞེས་བྱ་བ་སྟེ། ཤེས་པ་ལས་ཐ་མི་དད་པ་ཡིན་ན་བག་ཆགས་དང་ཤེས་པ་དག་ཐ་དད་པའི་སྐྱོན་མེད་དོ། །
[128b.7]རེས་འགའ་དེ་དག་ཕན་ཚུན་ནི། །མཚུངས་པ་ཉིད་ནི་བྱེད་པ་ཡིན། །ཞེས་བྱ་བ་བསྟན་པ་ནི། བག་ཆགས་ལས་ཏེ་ཞེས་བྱ་བའོ། །མཚན་ཉིད་མི་འདྲའི་རྒྱུ་གཞན་མིན། །གང་གིས་གཞན་འདྲའི་འབྲས་བུ་ཡིན། །ཞེས་བྱ་བ་ལ་སོགས་པ་ཡང་བསལ་བ་ཡིན་ནོ་ཞེས་བསྟན་པ་ནི། ནུས་
[129a]
[129a.1]པའི་བདག་ཉིད་ཅན་གྱི་རྒྱུ་ཞེས་བྱ་བའོ། །དེའི་ཕྱིར་ཀུན་རྫོབ་བདེན་པ་འདི། །བརྟགས་པ་ཡིན་གྱི་དངོས་ཡོད་མིན། །ཞེས་བྱ་བའང་ཡིད་ལྡོག་པ་ལ་གནས་པ་ཡིན་གྱི་ངོ་བོ་ལ་གནས་པ་མ་ཡིན་པར་བསྟན་པ་ནི། དེའི་ཕྱིར་ལྡོག་པ་ཞེས་བྱ་བའོ། །ཐ་དད་པ་མ་ཡིན་པ་
[129a.2]ཡང་བསྟན་པ་ཉིད་ཀྱིས་བྱེད་པ་པོ་ཉིད་ཡིན་ནོ་ཞེས་བྱ་བ་བསལ་བ་ཡིན་ནོ། །འདི་ལྟ་བུ་ཡི་དངོས་པོ་ལས། །ལ་ལས་འབྲས་བུ་སྐྱེ་བ་མིན། །ཞེས་བསྟན་པ་ནི། དེའི་འབྲས་བུའི་ཞེས་བྱ་བའོ། །ཤེས་བྱེད་གང་གི་ལ་གནས་པ། །ཤེས་པ་གོམས་པས་ལྡན་པར་འགྱུར། །དེ་ཡི་དེ་ནི་བག་
[129a.3]ཆགས་བརྟེན། །བག་ཆགས་ཀྱང་ནི་དེ་ཉིད་ཡིན། །ཞེས་བྱ་བ་བསལ་བ་ཡིན་པར་བསྟན་པ་ནི། །གང་དག་ཤེས་བྱེད་བརྟན་པ་དང་། །ཞེས་བྱ་བའོ། །དེའི་འདི་ལྟར་བག་ཆགས་མེད་པ་ལ་རིགས་པ་རྣམས་རྒྱལ་བ་ཅན་ཡོད་པ་ཡིན་ནོ། །རིགས་པ་མེད་ཅིང་ཡོད་མིན་བརྟགས་ཡིན་ལ། །
[129a.4]བག་ཆགས་གང་ཡིན་དོན་གྱིས་སེལ་བ་འདི། །ཞེན་ལྡོག་དོན་དུ་སངས་རྒྱས་རྣམས་ཀྱིས་གསུངས། གཞན་དག་དེ་ལ་རྣམ་འགར་འཛིན་པར་འགྱུར། །ཞེས་བྱ་བ་འདི་ལ་ཡང་ལན་ནི། རིགས་པས་འཐད་པའི་ཞེས་བྱ་བའོ། །ཉོན་མོངས་རྒྱ་མཚོ་ཕྲག་དོག་གི། །རྦ་ཀློང་འཁྱིལ་བར་འཁོར་
[129a.5]བ་ཡི། །འགྲོ་རྨོངས་མཐོང་ལས་རྒྱལ་བ་ཅན། །ལམ་དེས་སུ་ཞིག་གྲོལ་མི་འགྱུར། །རྣམ་པའི་བག་ཆགས་ལས་རྣམས་མ་ཡིན་ནམ། ཤེས་པའི་ཡང་དེ་ཡིན་པའི་ཕྱིར་ལ་དེ་ལྟ་ཡིན་དང་གཉི་ག་ཡང་སོ་སོ་བ་ཉིད་ཡིན་ནོ་ཞེ་ན་དེའི་ཕྱིར། རྣམ་པའི་རྣམ་དབྱེ་བས་ཞེས་བྱ་བ་སྨོས་ཏེ། རྣམ་པའི་
[129a.6]རྣམ་པར་དབྱེ་བ་ཡིན་གྱི་ཤེས་པ་ནི་མ་ཡིན་པ་དེའི་ཕྱིར་དབྱེ་བ་ནི་མེད་དོ་ཞེས་བྱ་བའི་དོན་ཏོ། །ཕྱི་རོལ་གྱི་དོན་ཉིད་དང་བྲལ་ན་རིག་པའི་ཁོངས་སུ་གཏོགས་པ་ཐ་མི་དད་པའི་དམིགས་པ་ཅན་གྱི་ཤེས་པ་དམིགས་པ་མེད་པར་བརྗོད་པ་ཡིན་པར་བསྟན་པ་ནི། དེ་ཉིད་ཀྱི་ཕྱིར་ཞེས་བྱ་བའོ། །རང་
[129a.7]ཉིད་ཅེས་བྱ་བ་ནི་ཚད་མའི་མཚན་ཉིད་ཡིན་པའི་ཕྱིར་རོ། །ཚད་མའི་འབྲས་བུ་ནི་སྒྲུབ་པར་བྱེད་པའི་ནུས་པ་ལས་བྱུང་བའོ། །འདིའི་ཕྱིར་ཡང་འདིའོ་ཞེས་དཔེ་མ་གྲུབ་པ་མ་ཡིན་ནམ་ཞེས་ཟེར་བ་ལ། རྩོད་པའི་གཞི་ཞེས་བྱ་བ་སྟེ། ཕ་རོལ་ལ་ཡང་གྲུབ་པ་ཁོ་ན་ཡིན་ནོ། །རྨི་ལམ་གྱི་གོམས་
[129b]
[129b.1]པའི་རྗེས་སུ་འགྲོ་བ་ཉིད་ཡིན་ཡང་གཞན་ལ་ཡང་གནོད་པ་མེད་པ་དེ་ཅི་ལས་ཡིན་ཞེས་ཟེར་བ་ནི། ཇི་ལྟར་ཁྱབ་པ་ཞེས་བྱ་བའོ། །གོམས་པའི་རྗེས་སུ་འགྲོ་བ་ཉིད་ལ་གནོད་པའི་དོན་ཅན་གྱི་གནོད་པ་ནི་མྱུར་དུ་ཉམས་པ་ཡིན་གྱི་གཞན་གྱི་མ་ཡིན་པར་བསྟན་པ་ནི། རིགས་གང་ཞེས་བྱ་བའོ། །རིགས་
[129b.2]གང་གང་ལས་གྲུབ་པ་ནི་ཞེས་བྱ་བའི་རིགས་པ་བསྟན་པ་ནི་གུས་པར་གོམས་པ་ཞེས་བྱ་བའོ། །སྐད་ཅིག་གིས་ཉམས་པས་གནོད་པ་ཡིན་ན་གོམས་པའི་རྗེས་སུ་འགྲོ་བ་ཉིད་ཀྱིས་རྨི་ལམ་དུ་དེ་ལ་དམིགས་པ་མ་ཡིན་པ་རང་ལ་དམིགས་པ་མ་ཡིན་གྱི་ཤེས་པ་ཉིད་ལ་མ་ཡིན་ནོ་ཞེས་ཟེར་བ་ནི། གལ་ཏེ་
[129b.3]རྨི་ལམ་གྱི་ཞེས་བྱ་བའོ། །སྐད་ཅིག་གིས་ཉམས་པ་གནོད་པར་གྱུར་པ་ཉིད་ནི་རྨི་ལམ་ཡིན་གྱི། གཞན་ལ་མ་ཡིན་ནོ་ཞེས་ཟེར་བ་ནི། རྨི་ལམ་མཐོང་བ་ནི་ཞེས་བྱ་བའོ། །དེ་ཚེ་དེས་སམ་ཞེས་བྱ་བ་ནི་རྨི་ལམ་དང་ལྡན་པའོ། །གཞན་གྱིས་བྱ་བ་ནི་སད་པ་རྣམས་ཀྱིས་སོ། །གནོད་པར་བྱེད་པ་ནི་
[129b.4]ཉམས་པར་བྱེད་པ་སྟེ། ཡུལ་མེད་པའི་སྒོ་ནས་དམིགས་པ་མེད་པ་ཉིད་རང་ལ་དམིགས་པ་ཉིད་དུ་རྟོགས་པར་བྱེད་ན་གོམས་པའི་རྗེས་སུ་འགྲོ་བ་ཉིད་དུ་གོ་བར་བྱེད་པ་ཡིན་གྱི་མེད་པ་ཉིད་དུ་མ་ཡིན་ནོ་ཞེས་ཟེར་བ་ནི། གནོད་བྱེད་ཤེས་པས་ཞེས་བྱ་བའོ། །གོམས་པའི་རྗེས་སུ་འགྲོ་བ་ཉིད་ནི་རྗེས་སུ་
[129b.5]འགྲོ་བ་ལ་སོགས་པ་ལས་ཡིན་གྱི། གནོད་པར་བྱེད་པ་ལས་མ་ཡིན་པར་བསྟན་པ་ནི། གནོད་བྱེད་ཤེས་པས་ཞེས་བྱ་བ་ལ་སོགས་པའོ། །གཞན་དག་གིས་མ་མཐོང་བ་ཉིད་གནོད་པར་བྱེད་པ་མ་ཡིན་ཞིང་མི་དམིགས་པ་ཉམས་པར་བྱེད་པ་མ་ཡིན་ལ་དེའི་ཕྱིར་སྐྱེས་ནས་འཇིག་པ་ཡིན་པར་མི་རིགས་པར་
[129b.6]བསྟན་པ་ནི། དངོས་པོ་མེད་པར་ཞེས་བྱ་བའོ། །འགལ་བའི་ཤེས་པ་གནོད་པར་བྱེད་པ་ཡིན་ནོ་ཞེས་བྱ་བ་འདི་ཡང་མི་དམིགས་པ་ཉིད་ཀྱིས་བྱས་པ་ཡིན་པར་བསྟན་པ་ནི། འགལ་བ་མེད་པར་ཞེས་བྱ་བའོ། །རིགས་པའི་འབྲས་བུ་ནི་སྟོབས་ལ་ལྟོས་པ་ཡིན་གྱི་རང་དབང་བ་ནི་མ་ཡིན་ནོ། །
[129b.7]དེའི་ཕྱིར་ཁྱད་པར་མེད་དོ་ཞེས་ཟེར་བ་ནི་དེས་ན་ཇི་ལྟར་ཞེས་བྱ་བ་སྟེ། དེ་ལས་ཀྱང་ཞེས་བྱ་བ་ནི་རིག་པ་ལ་སོགས་པ་ཉིད་ལས་ཞེས་བྱ་བའི་དོན་ཏོ། །རང་དབང་ནི་ཚད་མ་མ་ཡིན་པས་ཁྱད་པར་དུ་བྱེད་པ་ཉིད་མ་ཡིན་པར་བསྟན་པ་ནི། འབྲས་བུས་ཞེས་བྱ་བའོ། །རིག་པ་བཞིན་དུ་འབྲས་བུ་ཉིད་ཀྱང་
[130a]
[130a.1]རང་དབང་ཉིད་ཡིན་ནོ་ཞེས་ཟེར་བ་ནི། རིག་པ་མེད་པར་ཞེས་བྱ་བའོ། །འབྲས་བུ་ཉིད་ནི་རང་དབང་མ་ཡིན་གྱི་རང་རིག་པ་ནི་ཡིན་ནོ་ཞེས་བསྟན་པ་ནི། རང་རིག་པས་ཞེས་བྱ་བའོ། །རིག་པ་ཡང་དེ་ཉིད་ཀྱིས་སྐྱེད་པར་བྱེད་པ་ཉིད་ཀྱིས་སོ་ཞེས་བསྟན་པ་ནི། དེ་ནས་འབྲས་
[130a.2]བུ་བཞིན་དུ་ཞེས་པའོ། །དེ་མ་ཐག་པའི་ཁྱད་པར་གྱི་སྐྱེད་པར་བྱེད་པ་ཉིད་ལ་སོགས་པ་དངོས་སུ་བ་མ་ཡིན་པར་བསྟན་པ་ནི། དོན་རིག་ཅེས་བྱ་བའོ། །གང་ཞིག་གཞན་གྱི་ངོ་བོ་འཛིན་པར་བྱེད་པ་ཉིད་ཀྱི་རང་ཉིད་འཛིན་པར་བྱེད་པ་ཉིད་གང་ཡིན་པ་དེ་ནི་སད་པའི་ཤེས་པ་ལ་ཡང་མཚུངས་པར་བསྟན་པ་ནི། 
[130a.3]དེ་ཡང་ཤེས་པ་ཞེས་བྱ་བའོ། །ཉལ་བ་ཞེས་བྱ་བ་ནི་གཉིད་འོངས་པའི་སྔ་རོལ་དུའོ། །ལངས་པ་ཞེས་བྱ་བ་ནི་སད་པ་ན་སྟེ་དེའི་ཚེ་ན་དེ་དང་བྲལ་བའི་སེམས་རང་ཉིད་རིག་པ་ཡིན་ནོ། །དེ་ལྟར་འགྱུར་ཞེས་བྱ་བ་ནི་སད་པ་ལ་སོགས་པའི་རྣམ་པར་དབྱེ་བའོ། །རྨི་ལམ་ནི་སྐད་ཅིག་གིས་ཉམས་པའི་
[130a.4]ཕྱིར་དེ་ལས་གཞན་པའི་ཡིན་ཞིང་། གཞན་ལས་ཁྱད་པར་མ་ཡིན་ནམ་སད་པའི་ཤིན་ཏུ་ངེས་པའི་བློ་ཡིན་པའི་ཕྱིར། གནོད་པར་བྱེད་པའི་ཤེས་མེད་ན། །ཤེས་པ་ངེས་པས་དེ་དག་ལ། །ཚད་མ་ལྟར་སྣང་ཉིད་མེད་པ། །དེའི་ཕྱིར་སྟོབས་ནི་བསྟན་པ་ཡིན་སྙམ་དུ་སེམས་པ་ནི། དེར་
[130a.5]རྣམ་པར་མི་གནས་པ་ཞེས་བྱ་བའོ། །རྣམ་པའི་རྣམ་པར་དབྱེ་བ་ལས་བག་ཆགས་ཀྱི་དབྱེ་བ་རྟོགས་པ་འདི་ནི་ཁྱད་པར་ལས་ཀྱང་སྐད་ཅིག་གིས་ཉམས་པ་ལ་སོགས་པའི་སྐྱེད་བྱེད་ཀྱི་ཁྱད་པར་ནི་བསྟན་པ་ལ་སོགས་པ་ཉིད་དུ་གོ་བ་ཡིན་གྱི་ཕྱི་རོལ་ཡོད་པ་དང་མེད་པ་ནི་མ་ཡིན་པར་བསྟན་པ་ནི། བག་
[130a.6]ཆགས་བསྟན་པ་ཡིན་གྱི་ཞེས་བྱ་བའོ། །ཡིད་དུ་འོང་བ་ལ་སོགས་པ་མཐོང་བ་ནི་ཡིད་དུ་འོང་བ་ལ་སོགས་པ་དམིགས་པའོ། །དེ་འདི་ནི་མངོན་སུམ་ལ་སོགས་པའི་ཡུལ་ཕྱི་རོལ་ཉིད་དུ་གནས་པ་སྟེ། དེ་དགག་བྱས་པ་དེ་ཡི་ཕྱིར། །དེ་ལྟར་ན་ཕྱོགས་ལ་གནོད་འགྱུར། །ཞེས་བྱ་བ་ཕྱིན་ཅི་ལོག་
[130a.7]ཡིན་ཏེ། གང་གི་ཕྱིར་བག་ཆགས་ཀྱི་བསྐྱེད་བྱའི་རྣམ་པ་ལས་རང་ཉིད་ཀྱི་རིག་བྱའི་དམིགས་པ་གཞན་མ་མཐོང་ངོ་། །གལ་ཏེ་དམིགས་པ་མེད་པ་ཉིད་ཀྱི་རྗེས་སུ་དཔག་པ་དང་། དེའི་རྩ་བ་ཕྱོགས་དང་། ཅིག་ཤོས་ཀྱི་ཤེས་པ་རང་གི་ཆ་ལ་དམིགས་པ་མ་ཡིན་ཏེ། འདོད་པ་གྲུབ་པའི་ཕྱིར་
[130b]
[130b.1]དམིགས་པ་ཡིན་པས་སྣ་ཚོགས་པའི་དམིགས་པ་ཡིན་ནོ་ཞེས་ཟེར་བ་ནི། གལ་ཏེ་རྨི་ལམ་དང་རྨི་ལམ་མ་ཡིན་པ་ཞེས་བྱ་བའོ། །ཐ་དད་པ་གང་གི་སྒྲུབ་བྱེད་ཡིན་པ་དེ་རྗེས་སུ་དཔག་པ་ཡིན་པའམ་ཐ་དད་པའི་སྒྲུབ་བྱེད་ཀྱི་མངོན་སུམ་ཡིན་ཏེ། གཞན་དུ་ན་ཐུག་པ་མེད་པའི་ཕྱིར་རོ། །མངོན་སུམ་
[130b.2]དམིགས་པ་མེད་པ་ཡིན། །ཞེས་ཟེར་བ་ནི། ཇི་སྟེ་ཚད་མ་མ་ཡིན་ན། །ཞེས་བྱ་བའོ། །རྗེས་སུ་དཔག་པའི་ཕྱོགས་ལ་ཞེས་ཟེར་བ་ནི། དམིགས་པ་མེད་པ་ཉིད་ཇི་ལྟར་གྲུབ་ཅེ་ན་ཞེས་བྱ་བའོ། །དོན་རང་གི་ངོ་བོས་སྣང་བའི་ཕྱིར་རྗེས་སུ་དཔག་པ་དམིགས་པ་མེད་ཀྱང་མི་སླུ་བ་ཡིན་པའི་ཕྱིར་རྗེས་
[130b.3]སུ་དཔག་པ་ཚད་མ་ཡིན་པར་བསྟན་པ་ནི། དེ་ཚད་མ་ཉིད་ཡིན་པས་ཞེས་བྱ་བའོ། །ཡང་དག་པ་ཉིད་འདི་ཡིན་ཡང་། །རྣམ་པ་དག་ཁྱོད་མི་འདོད་པ། །ཞེས་བྱ་བ་འདི་བསལ་བ་ཡིན་ནོ། །དེ་དམིགས་པ་དང་བཅས་པ་ཉིད་ཡིན་ན་དེ་བཞིན་དུ་གཞན་ཡང་ཡིན་ནོ་ཞེས་བྱ་བའི་རིགས་པ་མཚུངས་པས་
[130b.4]ཐམས་ཅད་དམིགས་པ་དང་བཅས་པ་ཉིད་དམ་ཡང་ན་འདི་ཡང་མ་ཡིན་ནོ་ཞེས་ཟེར་བ་ལ་གལ་ཏེ་རྨི་ལམ་དང་ཞེས་བྱ་བའོ། །དེ་ལ་དམིགས་པ་ཉིད་ཡིན་ན་ཡང་ཇི་ལྟར་ཐ་དད་པ་འགྲུབ་པ་ཡིན་ཞེས་ཟེར་བ་ལ། དེ་གཉིས་ཐ་དད་ཅེས་བྱ་བ་ལ་སོགས་པ་སྟེ། མི་བསླུ་བ་ཅན་གྱི་ངེས་པ་ཐ་དད་པའི་
[130b.5]སྒྲུབ་བྱེད་ནི་མི་སྣང་ངོ་ཞེས་བྱ་བའི་དོན་ཏོ། །འདི་ཞེས་བྱ་བ་ནི་མཚུངས་པ་ཉིད་དུ་སེམས་པའོ། །དོན་དམ་པར་མི་མཐུན་པ་ཉིད་མེད་པ་ཁོ་ན་དཔེ་ལ་དཔེ་ཅན་གྱིའོ་ཞེས་བསྟན་པ་ནི་དེ་ནས་ཕྱིས་ཞེས་བྱ་བ་སྟེ། སྔར་སྣང་བའི་ཁྱད་པར་ལས་མ་ཡིན་གྱི་འཇིག་རྟེན་ལས་ཡིན་ནོ་ཞེས་བྱ་བའི་དོན་ཏོ། །
[130b.6]འཇིག་རྟེན་ལ་གྲགས་པ་ཐ་དད་པའི་རྗེས་སུ་དཔག་པ་ཡིན་པར་བསྟན་པ་ནི། གལ་ཏེ་ཉེས་པ་ཡོད་ན་ཞེས་བྱ་བའོ། །དོན་དམ་པར་གྲུབ་པ་ནི་རྗེས་སུ་དཔག་པ་འཇུགས་པ་ལ་གནོད་པ་ཡིན་པར་བསྟན་པ་ནི། གལ་ཏེ་ཚད་མ་མེད་པ་ན། །ཞེས་བྱ་བའོ། །དེ་ལྟ་མ་ཡིན་ན་ཞེས་བྱ་བ་ནི་གལ་ཏེ་
[130b.7]ཚད་མ་མ་ཡིན་ན་ཞེས་བྱ་བའམ་རིག་བྱེད་མ་ཡིན་པའོ། །འདི་ཉིད་འཇིག་རྟེན་ལ་གྲགས་པ་ཡིན་པར་བསྟན་པ་ནི། དེ་ལྟ་ན་འོ་ན་ཞེས་བྱ་བའོ། །ཕྱི་མ་དོན་དམ་པས་སྔ་མ་འཇིག་རྟེན་ལ་གྲུབ་པ་ལ་གནོད་ན་ཐམས་ཅད་རྗེས་སུ་དཔག་པ་ཉིད་དུ་མི་འབྱུང་བར་བསྟན་པ་ནི། ཆོས་ཅན་ཐུན་མོང་བ་
[131a]
[131a.1]ཉིད་དུ། །རྟོགས་པ་གང་ཡིན་ཚད་མ་མིན། །དེ་ལྟར་ཡིན་དང་དེ་ལྟ་བུའི། །སྒོ་ཅན་ཕྱི་རོལ་གཞན་ཡང་མིན། །ཞེས་བྱ་བ་ལ་དེའི་ཕྱིར་གཞན་ཡང་མིན་པ་ནི་རྗེས་སུ་དཔག་པ་ཡིན་ཡང་ངོ་། །དེ་ལྟ་བུའི་སྒོ་ཅན་ཚད་མ་མ་ཡིན་པའི་ཆོས་ཅན་རྟོགས་པའི་སྒོ་ཅན་ནི་ཚད་མ་
[131a.2]མིན་ཞེས་བྱ་བར་སྦྱར་རོ། །ཐ་མི་དད་པ་བསྒྲུབ་པ་ནི། དཔེ་ལ་སོགས་པའི་ཐ་དད་པ་དང་འགལ་བ་ཅན་ཡིན་གྱི་འཕེལ་བ་ལ་ནི་མ་ཡིན་ནོ་ཞེས་ཟེར་བ་ནི། གལ་ཏེ་དེའི་ཞེས་བྱ་བའོ། །འདི་ལ་ཡང་ཚད་མ་དང་ཅིག་ཤོས་ཉིད་ཐུན་མོང་བ་དང་ཐུན་མོང་མ་ཡིན་པའི་ཚད་མ་ཉིད་དང་འགལ་བ་ཉིད་
[131a.3]ཡིན་པར་བསྟན་པ་ནི། རང་བཞིན་ཚད་མ་ཉིད་ཅེས་བྱ་བའོ། །དེ་ལ་ནི་ཆོས་ཅན་ལའོ། །དེ་དང་བྲལ་བ་ནི་ཞེས་བྱ་བ་ནི་བསྒྲུབ་པར་བྱ་བཞིན་པ་ཉིད་ཀྱི་ཁྱད་པར་དང་བྲལ་བ་ནི་སྤྱིས་འཛིན་པ་ཡིན་གྱི་ཚད་མ་ནི་མ་ཡིན་ནོ། །དེ་ལས་བཟློག་པར་འཛིན་པ་ན་ཞེས་བྱ་བ་ནི་ཁྱད་པར་ལས་བཟློག་པར་འཛིན་
[131a.4]པ་ལའོ། །དེ་ལས་བཟློག་པའི་གཞལ་བྱ་དྲུངས་ཕྱུང་ན་ཞེས་བྱ་བ་ནི་ཁྱད་པར་ལས་བཟློག་པའི་གཞལ་བྱ་དྲུངས་ཕྱུང་ན་སྟེ་གནོད་པ་ནའོ། །རང་གི་ངོ་བོ་ཉིད་ཀྱིས་ཏེ་སྔ་མས་མ་བཟུང་བ་ནི་སྔ་ནས་ཡོད་པའོ། །འགའ་ཞིག་ཅེས་བྱ་བ་ནི་སྤྱིའི་ཆའོ། །སྤྱིའི་དང་ཁྱད་པར་དག་གི་དབྱེ་བ་ཡིན་ན་གཞན་
[131a.5]དང་གཅིག་ཏུ་འཛིན་པ་མ་ཡིན་པར་ཟེར་བ་ནི་ཆོས་ཐ་དད་པར་ཞེས་བྱ་བའོ། །གཟུང་བའི་སྤྱི་དང་འགལ་བ་ཅན་མ་ཡིན་པའི་ཁྱད་པར་སྒྲུབ་པར་བྱེད་པ་བཞིན་དུ་སྒྲོ་བཏགས་པའི་ཐ་དད་པའི་འགལ་བ་ཅན་ཡིན་ལ། ཐ་མི་དད་པར་སྒྲུབ་པར་བྱེད་པ་འགལ་བ་ཅན་མ་ཡིན་པར་བསྟན་པ་ནི། ཐ་
[131a.6]དད་པར་ནི་ཞེས་བྱ་བའོ། །རྣམ་པར་དབྱེ་བ་ཞེས་བྱ་བའི་བཤད་པ་ནི། ཆོས་ཅན་དུ་བྱེད་པ་ཞེས་བྱ་བ་སྟེ། ཐ་མི་དད་པར་རིག་པ་རྒྱུ་དང་འགལ་བ་ཡིན་ན་ཇི་ལྟར་འབྲས་བུ་ཐ་དད་པ་སྒྲུབ་པར་བྱེད་པ་ཡིན་ཞེས་བྱ་བའི་དོན་ཏོ། །ཤེས་པ་ཉིད་དམིགས་པ་དང་བཅས་པ་ལས་གནོད་པར་བྱེད་པ་
[131a.7]མི་དམིགས་པས་བཟློག་པ་ནི་དམིགས་པ་མེད་པ་ཉིད་ཀྱིས་ཁྱབ་པ་ཡིན་ནོ་ཞེས་བསྟན་པ་ནི་ཇི་ལྟར་རྨི་ལམ་གྱི་ཤེས་པ་དང་ཁྱད་པར་མེད་པའི་ཕྱིར་ཞེས་བྱ་བ་སྟེ། འབྲེལ་པའི་ཕྱིར་ཞེས་བྱ་བ་དང་གཞི་མཐུན་པའོ། །དེ་ཉིད་དམིགས་པ་མེད་པ་ཉིད་ཡིན་ནོ་ཞེས་བྱ་བ་ནི་ཡོད་པ་དང་མེད་པ་ཉིད་ལས་
[131b]
[131b.1]རྣམ་པར་གྲོལ་བ་ཉིད་ཅེས་བྱ་བའི་དོན་ཏོ། །འགལ་བ་མི་འཁྲུལ་པ་ཅན་ཉིད་ནི་མ་ཡིན་ཏེ། ནུས་པ་མི་མཚུངས་པའི་ཕྱིར་རོ་ཞེས་བསྟན་པ་ནི་དམིགས་པ་དང་བཅས་པ་ཉིད་ཅེས་བྱ་བའོ། །གཞན་པའི་སྐྱེས་བུ་གཞན་གྱིའོ། །དམིགས་བཞིན་པ་ཉིད་དམིགས་པ་ཡིན་པར་རྨི་ལམ་ལ་ཡང་ཡིན་
[131b.2]པའི་ཕྱིར་འབྲེལ་པ་མཚུངས་པ་ཡིན་ནོ་ཞེས་ཟེར་བ་ནི། དེ་ལ་ཡང་ཞེས་བྱ་བའོ། །ཐམས་ཅད་ཀྱི་ཚེ་མེད་པར་འགྱུར་རོ་ཞེས་བྱ་བ་ནི་དུ་བའོ། །ཀིང་ཤུ་ཀའི་ཕུང་པོ་ནི་དུ་བ་མི་བྱེད་ཀྱང་རང་གི་བྱ་བ་བྱེད་པས་ཡོད་པ་ཁོ་ན་ཡིན་གྱི་རྨི་ལམ་གྱི་མཐའ་ཅན་ནི་མ་ཡིན་ནོ་ཞེས་ཟེར་བ་ནི། ཀིང་ཤུ་ཀའི་ཕུང་པོ་བཞིན་
[131b.3]དུ་ཞེས་བྱ་བའོ། །རྣམ་པ་དེ་ལྟ་བུ་ཞེས་བྱ་བ་ནི་འཇིག་རྟེན་ལས་འདས་པའོ། །རྣམ་པར་ཤེས་པ་ཉིད་དོ་ཞེས་བྱ་བ་ནི་བདེ་བ་ལ་སོགས་པ་བཞིན་དུ་རིག་པ་ཙམ་དོན་ཡིན་པ་ཉིད་ཀྱི་ཕྱིར་རོ། །རིག་པ་ཙམ་གྱི་དོན་ཅན་གྱི་བདེ་བ་ལ་སོགས་པ་ཡང་ཕྱི་རོལ་གྱི་དོན་ཅན་གྱི་དོན་ཡིན་ནོ་ཞེས་ཟེར་བ་ནི། དོན་གྱི་རང་
[131b.4]བཞིན་ཉིད་ཅེས་བྱ་བའོ། །གོམས་པའི་སྟོབས་ཀྱིས་བྱུང་བ་ཉིད་ནི། ཕྱི་རོལ་གྱི་ཉེ་བར་ལེན་པ་ཅན་གྱི་མིག་ལ་སོགས་པ་ལ་ཡང་ཡོད་པས་རང་གི་རྟོགས་པའི་ཁྱད་པར་ཡིན་པའི་ཕྱིར། རང་གི་རྟོགས་པ་ཉིད་དོན་ཉིད་ལ་འགལ་བའི་འབྲས་བུ་ཡིན་པར་བསྟན་པ་ནི། མ་ཡིན་ཏེ་ནང་གི་བྱེད་པ་ལ་
[131b.5]རག་ལས་པར་ཞེས་བྱ་བ་སྟེ། ཤེས་པའི་བྱེད་པ་ལ་རག་ལས་པ་ཉིད་ཀྱིའོ། །སད་པ་ལ་ཡང་ཐམས་ཅད་དེ་ལ་རག་ལས་པ་ཉིད་ཡིན་པར་བསྟན་པ་ནི། དེ་ལྟར་ཡང་བློ་ཙམ་དུ་ཞེས་བྱ་བའོ། །རིག་པ་ལ་ནི་དོན་གཞན་ཉིད་ཁྱད་པར་བྱེད་པ་འགལ་བ་ཡིན་པར་བསྟན་པ་ནི། རང་བཞིན་དེ་ནི་ཞེས་བྱ་བའོ། །
[131b.6]དེ་བཞིན་དུ་གཞན་ཡང་ཞེས་བྱ་བ་ནི་འཁྲུལ་པར་འདོད་པའི་ཤེས་པའི་དོན་ཡང་ངོ་། །དེ་བཞིན་དུ་མིག་ལ་སོགས་པ་ཡོད་ན་གཞན་གྱི་ཤེས་པ་ལ་ཡང་སྲིད་དོ་ཞེས་ཟེར་བ་ནི། འོན་ཏེ་ཕ་རོལ་དག་གིས་ཀྱང་ཞེས་བྱ་བའོ། །གོམས་པའི་ཁྱད་པར་ལས་འཆོལ་བ་དང་ཅིག་ཤོས་ལ་སོགས་པའི་
[131b.7]ཁྱད་པར་ཡིན་གྱི། དོན་ཡོད་པ་དང་ཅིག་ཤོས་ལས་མ་ཡིན་པ་བསྟན་པ་ནི། གོམས་པའི་བྱེ་བྲག་གིས་ཞེས་བྱ་བའོ། །དེས་ན་ཞེས་བྱ་བ་ནི་མངོན་སུམ་གྱིས་སོ། །རང་ཉིད་ལས་ཚད་མ་མ་ཡིན་པ་རྣམ་པར་རྟོག་པ་ལ་འབྲེལ་པ་ལས་ཚད་མ་ཉིད་ནི་རྟོག་པ་གཞན་གྱི་གོ་བྱ་ཡིན་ཏེ། འབྲེལ་པ་
[132a]
[132a.1]གཞན་ཉིད་ལས་ཡིན་པ་ནི་ཐུག་པ་མེད་པ་ཡིན་པར་བསྟན་པ་ནི། འདི་ལས་ཡང་ཕྱོགས་ཉིད་དོ་ཞེས་བྱ་བའོ། །རྣམ་ཤེས་ཕྱི་རོལ་གྱི་བསྐྱེད་བྱ་ཡིན་པར་ཟེར་ན་བག་ཆགས་ཀྱི་བསྐྱེད་བྱ་ཡིན་པར་གཉི་ག་ལ་གྲུབ་པའི་ཕྱིར་ཁས་བླང་བར་འོས་པ་ཡིན་ནོ་ཞེས་དེ་དག་ཙམ་བརྗོད་བྱ་ཡིན་
[132a.2]གྱི་བསྒྲུབ་བྱ་མ་ཡིན་ནོ་ཞེས་བསྟན་པ་ནི། ཕྱི་དང་རྒྱུ་འབྲས་ཞེས་བྱ་བའོ། །བག་ཆགས་ལས་སྐྱེ་བ་ཉིད་དུ་མ་གྲུབ་ཀྱང་སྔོན་པོ་ལ་སོགས་པ་ནི་ཤེས་པ་ཉིད་ཡིན་ཏེ། བདེ་བ་བཞིན་དུ་རང་རིག་པའི་ཕྱིར་རོ་ཞེས་བསྟན་པ་ནི། བག་ཆགས་ཀྱིས་བསྐྱེད་པ་མེད་ཀྱང་ཞེས་བྱ་བའོ། །སྔོན་པོ་ནི་རིག་པའི་
[132a.3]དུས་ཙམ་ལ་ཡོད་པས་དེ་དག་ཐ་མི་དད་པའི་ཕྱིར་སད་པ་ན་ཡང་རྨི་ལམ་དང་མཚུངས་པ་ཡིན་པར་བསྟན་པ་ནི། དེ་དང་མཚུངས་པའི་ཕྱིར་ཞེས་བྱ་བའོ། །རྗེས་སུ་དཔག་པའི་དུས་ན་འབྲེལ་པ་འཛིན་པ་མ་ཡིན་ཏེ། དེའི་ཕྱིར་འབྲེལ་པ་གཟུང་བ་ཡིན་པར་བསྟན་པ་ནི། རྗེས་སུ་དཔག་པའི་དུས་ན་ཞེས་བྱ་བའོ། །
[132a.4]བར་དུ་ཆོད་པའི་མེའི་བསྐྱེད་བྱ་དུ་བ་བཞིན་དུ་བར་དུ་ཆོད་པའི་གོམས་པའི་སད་པ་ཡིན་པར་བསྟན་པ་ནི། བསྒོམ་པ་ཆོད་པར་གྱུར་ན་ཡང་། །ཞེས་བྱ་བའོ། །སད་པ་ན་མཐོང་བ་ཅུང་ཟད་ཉིད་ནི་དེ་ལྟ་བུ་གོམས་པའི་བསྐྱེད་བྱ་ཡིན་གྱི། སྐྱེ་བའི་དང་པོ་ལ་མཐོང་བ་ཡང་ནི་མ་ཡིན་ནོ་སྙམ་དུ་སེམས་པ་ལ། 
[132a.5]དེ་ཡང་སྐྱེ་བ་སྔ་མ་ལ་གོམས་པ་དྲན་པ་ཉིད་ལོག་པའི་དེ་མ་ཐག་ཏུ་རྨི་ལམ་མཐོང་བ་ཡིན་པར་བསྟན་པ་ནི། སྐྱེ་བ་གཞན་སོགས་མཐོང་བ་ཡང་། །ཞེས་བྱ་བའོ། །འཆི་བའི་གཉིད་ནི་གཉིད་ལོག་པའོ། །རྨི་ལམ་ནི་མཐོང་བའོ། །དོན་མཐོང་བ་ཞེས་བྱ་བ་ནི་སྐྱེ་བ་འདི་ལའོ། །ཕྱིས་ཀྱི་ནི་མཚན་
[132a.6]མོ་ནི་མ་རིག་པའི་མཚན་མའོ། །དེས་ཆོད་པ་ནི་བསྒྲིབས་པའོ། །ཉིན་མོ་ནི་འོད་གསལ་བའི་རང་བཞིན་གྱི་སེམས་ཙམ་ཉིད་གང་གི་ཡིན་པ་དེ་ཡང་དེ་ཡིན་ལ། རྨི་ལམ་བཞིན་དུ་དེ་ཁོ་ན་ཉིད་འཇུག་པ་མེད་པས་མཐོང་བའི་ཐ་སྙད་མེད་པས་འཇིག་རྟེན་པ་ཡིན་ནོ། །རྨི་ལམ་དུ་མཐོང་བ་གོམས་པ་ལས་
[132a.7]བྱུང་བ་ཉིད་དུ་བསྒྲུབས་ནས་འདི་ལས་ཁྱད་པར་མེད་པའི་ཕྱིར། གཉིད་ཀྱི་དུས་ན་འབྱུང་བ་ཉིད་བསལ་བ་ནི་མ་ཡིན་ཏེ། གོམས་པའི་ཁྱད་པར་ལས་ཞེས་བྱ་བའོ། །འདི་ཡང་ཞེས་བྱ་བ་ནི་སད་པའིའོ། །དམིགས་པ་དང་བཅས་པ་ཉིད་དུ་དམ་བཅས་པ་ནི་མངོན་སུམ་དང་འགལ་བ་ཡིན་ཏེ། སྒྲ་ནི་མཉན་
[132b]
[132b.1]པར་བྱ་བ་མ་ཡིན་ནོ་ཞེས་ཟེར་བ་ལ། གནོད་པར་བྱེད་པའི་ཤེས་པ་ནི། །ཞེས་བྱ་བ་སྟེ། མངོན་སུམ་སྔོན་དུ་འགྲོ་བ་ཅན་གྱི་རྗེས་སུ་དཔག་པ་ནི་དེ་དང་འགལ་བས་ཚད་མ་མ་ཡིན་ནོ་ཞེས་ཟེར་ན། དེ་སྔོན་དུ་འགྲོ་བ་ཅན་ནི་མངོན་སུམ་དང་འགལ་བ་ཡིན་ན་ནི་མ་ཡིན་ནོ་ཞེས་བྱ་བ་འདི་ཡང་དམ་བཅའ་
[132b.2]བར་འགྱུར་རོ། །དེའི་ཕྱིར་རྗེས་སུ་དཔག་པ་ནི་མངོན་སུམ་ཙམ་དང་འགལ་བ་ཅན་མ་ཡིན་ནོ་ཞེས་བྱ་བའི་དོན་ཏོ། །ཁྱེད་ལ་ཡང་བསྒྲུབ་བྱ་དང་སྒྲུབ་བྱེད་དག་ཕན་ཚུན་བསྟེན་པ་དག་ཇི་ལྟར་མ་ཡིན་ཏེ། མངོན་སུམ་ཡིན་པའི་ཕྱིར་དང་། གཞན་གྱི་བསྒྲུབ་བྱ་མ་ཡིན་པའི་ཕྱིར་རོ་ཞེས་བསྟན་པ་ནི། 
[132b.3]འདི་ནི་བཤད་ཟིན་ཏེ་ཞེས་བྱ་བའོ། །འབྱུང་བར་འགྱུར་བ་མྱོང་བ་ཉིད་ཡིན་ནོ་ཞེས་བསྟན་པས་དེ་ཡང་ཚད་མ་ཉིད་ཡིན་པར་ཚད་མས་གྲུབ་པ་མ་ཡིན་པར་བསྟན་པ་ནི། དེ་ཡང་ཐོག་མ་མེད་པ་ཞེས་བྱ་བའོ། །ལོང་བ་བརྒྱུད་པ་ལས་འོངས་པ་ཇི་ལྟར་ཚད་མ་ཉིད་ཡིན་ཞེ་ན། མི་སླུ་བ་ལས་ཡིན་པར་བསྟན་
[132b.4]པ་ནི། དེ་ཡང་མི་སླུ་བ་ལས་ཞེས་བྱ་བ་སྟེ། ལྷག་པར་ཞེན་པར་བྱ་བ་དང་ཕྲད་པའི་ཚད་མ་ཉིད་ནི་ལྷག་པར་ཞེན་པ་དང་ཕྲད་པ་དག་གི་ཡུལ་གཅིག་ཉིད་ལ་ཐ་སྙད་རྟོགས་པ་ན། ཤེས་པ་ཡིན་ཞེས་བྱ་བའི་དོན་ཏོ། །རང་གི་ངོ་བོའི་ཡུལ་ལ་ཞེས་བྱ་བ་ནི་མི་གསལ་བ་ལའོ། །དེ་ལ་ཞེས་བྱ་བ་ནི་ཤེས་
[132b.5]པའི་རང་གི་ངོ་བོ་ལའོ། །དེའི་ཞེས་བྱ་བ་ནི་རྗེས་སུ་དཔག་པའིའོ། །མངོན་སུམ་ཉིད་ཅེས་བྱ་བ་ནི་རང་གི་རིག་པའི་ངོ་བོའོ། །གནོད་པར་བྱེད་པའི་རྗེས་སུ་དཔག་པ་ཡང་རང་རིག་པའི་མངོན་སུམ་ལ་ནི་མ་ཡིན་ཏེ། ལྐོག་ཏུ་གྱུར་པའི་ཡུལ་ཅན་ཉིད་ཀྱི་ཡུལ་མཚུངས་པ་མ་ཡིན་ནོ་ཞེས་ཟེར་བ་ལ་
[132b.6]དེས་ན། རྗེས་སུ་དཔག་པས་ཞེས་བྱ་བ་སྨོས་སོ། །ལྐོག་ཏུ་གྱུར་པ་ལ་ཡང་ཡུལ་མཚུངས་པ་ཉིད་ཇི་ལྟར་ཡིན་ཏེ། མངོན་སུམ་མི་བྱེད་པའི་ཕྱིར་རོ་སྙམ་དུ་སེམས་པ་ནི། ཇི་ལྟར་ལྐོག་ཏུ་གྱུར་པ་ལ་ཞེས་བྱ་བའོ། །འཇུག་པར་བྱེད་པ་ཉིད་ཀྱིས་ཡིན་གྱི་འཛིན་པར་བྱེད་པས་ནི་མ་ཡིན་ནོ་ཞེས་བྱ་བ་ནི་འཛིན་
[132b.7]པ་དང་ཞེན་པ་དག་མེད་ན་འཇུག་པར་བྱེད་པ་ཉིད་མེད་པའི་ཕྱིར་མི་རིགས་སོ་སྙམ་དུ་སེམས་པ་ལ། འདི་ལྟར་ཐ་དད་པའི་ཞེས་བྱ་བའོ། །རྗེས་སུ་དཔག་པས་གནོད་ན་ཞེས་བྱ་བ་ནི་ངེས་པ་ཙམ་གྱིས་ནི་མ་ཡིན་ཏེ། མི་འཛིན་པའི་ཕྱིར་དང་། འབྲེལ་པ་མེད་པའི་ཕྱིར་རོ་ཞེས་བསྟན་པ་ཡིན་ནོ། །དེའི་ཕྱིར་རྗེས་
[133a]
[133a.1]སུ་དཔག་པ་ནི་འཛིན་པས་གཙོ་བོ་མ་ཡིན་ཏེ། ངེས་པ་ལས་ཞེས་བརྗོད་པར་བྱའོ། །དེ་ཡང་དེ་མེད་ན་ཡང་མ་ཡིན་ཏེ། གོམས་པ་འཛིན་པ་ཉིད་ཀྱིས་འཇུག་པའི་ཕྱིར་དེ་ཉིད་ངེས་པའི་སོ་སོ་བའི་ཐབས་ཡིན་ལ། རྗེས་སུ་དཔག་པ་ལ་ཡང་སྔར་འཇུག་པའི་ནུས་པ་ལས་
[133a.2]ཡིན་ནོ་ཞེས་བྱ་བའི་དོན་ཏོ། །ལྐོག་ཏུ་གྱུར་པའི་དོན་གྱི་རྗེས་སུ་དཔག་པ་ནི་དེ་མེད་པའི་རྗེས་སུ་དཔག་པ་མངོན་སུམ་ལས་བྱུང་བས་གནོད་པ་ཡིན་ཏེ། རྣམ་པར་རྟོག་པ་ཙམ་ལས་བྱུང་བའི་ཕྱིར་རོ་ཞེས་ཟེར་བ་ལ། དེ་ནི་ལོང་བ་བརྒྱུད་པ་ལས་བྱུང་བའི་ཞེས་བྱ་བའོ། །རང་རིག་པའི་མངོན་སུམ་
[133a.3]ལས་བྱུང་བ་ཕྱི་རོལ་མེད་པའི་རྗེས་སུ་དཔག་པ་མ་དམིགས་པ་གང་ཡིན་པ་ནི་རང་རིག་པ་གཉིས་ལས་བྱུང་བའི་ཐ་སྙད་པ་དེ་ནི་གོམས་པ་ལས་མངོན་སུམ་ཡང་ཡིན་ལ། མངོན་སུམ་རྩ་བ་ཡིན་པའི་ཕྱིར་གནོད་པར་བྱེད་པ་མ་ཡིན་པ་ཉིད་དུ་བསྟན་པ་ནི། མངོན་སུམ་དང་དེས་བསླང་བའི་རྗེས་སུ་
[133a.4]དཔག་པ་དག་ལ་ནི་ཞེས་བྱ་བའོ། །ཕྱི་རོལ་གྱི་རྗེས་སུ་དཔག་པ་འབའ་ཞིག་ནི་དེ་མེད་ན་གནོད་པ་མ་ཡིན་ཏེ། ལོག་པར་འཛིན་པའི་ཕྱིར་རང་རིག་པའི་རྗེས་སུ་དཔག་པ་ཡང་ཞེས་རྒོལ་བ་སྔོན་དུ་འགྲོ་བས་བསྟན་པ་ནི། གལ་ཏེ་མངོན་སུམ་ཡང་ཞེས་བྱ་བའོ། །དེའི་ཕྱིར་མངོན་སུམ་མ་ཡིན་པ་ཉིད་ཀྱིས་
[133a.5]རྗེས་སུ་དཔག་པ་ལ་སོགས་པའི་ཡུལ་མ་ཡིན་པའི་ཕྱིར། མངོན་སུམ་ལ་སོགས་པའི་ཡུལ་ཡང་ཕྱི་རོལ་མ་ཡིན་པ་ཉིད་དུ་གནས་པ་ཡིན་ནོ། །དེ་དགག་བྱས་པ་དེ་ཡི་ཕྱིར། །དེ་དག་ཕྱོགས་ལ་གནོད་པར་འགྱུར། །ཞེས་ཟེར་བ་མི་རིགས་པར་བསྟན་པ་ནི། དེས་ན་ཤེས་པ་ཐམས་ཅད་ཅེས་བྱ་བའོ། །
[133a.6]དེ་ལྟ་ཡིན་ན་དཔེ་དེས་ཞེས་བྱ་བ་ནི་གནོད་པའི་བློའི་དཔེས་སོ། །དེ་རང་གི་ངོ་བོ་མ་ཡིན་པ་ལ་དམིགས་པ་ཡིད་ཀྱིས་ཕྱི་རོལ་མ་ཡིན་པ་ཉིད་རིག་པ་ཡིན་ནོ། །དེའི་ཕྱིར། བསླད་པའི་ཤེས་པས་གཟུང་བའི་དོན། །དགག་པར་ཡང་ནི་རིགས་པ་ཡིན། །བཟུང་བ་ཙམ་ལ་གནོད་བྱེད་ན། །རང་གི་ཕྱོགས་ཀྱང་
[133a.7]འགྲུབ་མི་འགྱུར། །ཞེས་བྱ་བ་ནི་ལེགས་པར་སྨྲས་པ་མ་ཡིན་ཏེ། དམིགས་པ་མེད་པར་དེ་ཉིད་དུ་དམིགས་པའི་བློ་རྣམས་ཀྱི་ཤེས་པ་ཉིད་དམིགས་པ་མེད་པ་ཉིད་དུ་མ་ངེས་པ་ཡིན་ཏེ། དེ་རྣམས་དམིགས་བཅས་ཉིད་ཡིན་ནའང་། །དེ་དག་གིས་ནི་མ་ངེས་འགྱུར། །ཞེས་ཟེར་བ་ནི་གལ་ཏེ་དམིགས་
[133b]
[133b.1]པ་མེད་པ་ཉིད་ཅེས་བྱ་བའོ། །སད་པའི་བློ་དམིགས་པ་དང་བཅས་པ་ཉིད་ཡིན་ན་ཅིག་ཤོས་དམིགས་པ་དང་བཅས་པ་ཉིད་དུ་ཐལ་བར་འགྱུར་བཞིན་དུ་འདི་ཡང་དེ་ལྟར་འགྱུར་བ་ནི་མ་ཡིན་ནོ། །རང་གི་ཆ་ལ་ངེས་པ་གནོད་པར་བྱེད་པའི་མངོན་སུམ་གྱིས་རྗེས་སུ་གཟུང་བའི་ཤེས་པ་དམིགས་པ་དང་བཅས་པ་ཉིད་
[133b.2]ཡིན་ནོ། །གཞན་ཡང་དེ་ལྟ་ནི་མ་ཡིན་ཏེ། ཐལ་ཆེས་པའི་ཕྱིར་རོ་ཞེས་བསྟན་པ་ནི། གལ་ཏེ་མངོན་སུམ་སྔོན་དུ་འགྲོ་བ་ཅན་ཡིན་པའི་ཕྱིར་ཞེས་བྱ་བ་སྟེ། ཐམས་ཅད་སྒྲུབ་པར་བྱེད་པའི་བློ། །གལ་ཏེ་འཁྲུལ་འདོད་དེ་ཡི་ཕྱིར། །ཇི་ལྟར་འདོད་བཞིན་ཀུན་མེད་པའམ། །མ་ཚང་ལ་སོགས་ཐལ་བར་འགྱུར། །
[133b.3]ཞེས་བྱ་བའི་དོན་ཏོ། །མངོན་སུམ་གྱིས་གྲུབ་པ་ལ་ཡང་འདི་དེ་ཚད་མ་ཡིན་ཏེ། ལྟོས་པ་མེད་པའི་ཕྱིར་ཞེས་སྨྲ་བ་པོས་གཞན་དག་ལ་སྨྲ་བ་ནི་དེ་ལྟ་བུའི་ཐ་སྙད་ཡིན་པས་ཚད་མར་བརྗོད་པ་དེས་དོན་སྒྲུབ་པར་བྱེད་པ་ཡིན་ནོ་ཞེས་ཟེར་བ་ལ། འདི་ཐ་དད་པ་ཞེས་བྱ་བ་སྨོས་ཏེ། ཐ་དད་པ་ནི་རང་ལས་སོ། །དམིགས་
[133b.4]པ་མེད་པ་ཉིད་ཀྱི་ཐ་སྙད་ལ་ཚད་མར་ཐ་སྙད་འདོགས་པའི་རྒྱུ་མཚན་བསྟན་པ་ནི། གཞན་ལས་ཞེས་བྱ་བའོ། །ཐ་སྙད་ཀྱི་ངོ་བོའི་བློ་ཡང་བདག་ཅག་གི་ནི་ཡུལ་ལ་དམིགས་པ་ཉིད་ཡིན་ནོ་ཞེས་ཟེར་བ་ནི། གལ་ཏེ་དེ་ཡི་རང་བཞིན་ཞེས་བྱ་བའོ། །ཁོ་བོ་ཅག་གི་ཡང་མི་བསླུ་བ་ལས་དེ་ལྟ་བུའི་ཐ་སྙད་ཡིན་གྱི་
[133b.5]དམིགས་པ་ཉིད་ལས་མ་ཡིན་པར་བསྟན་པ་ནི། དེ་ལ་མི་བསླུ་བའི་ཕྱིར་རོ་ཞེས་བྱ་བ་སྟེ། ཇི་ལྟར་འདོད་པ་དང་ཕྲད་པ་ནི་མི་བསླུ་བ་ཡིན་གྱི་དམིགས་པ་ནི་མ་ཡིན་ནོ་ཞེས་བྱ་བའི་དོན་ཏོ། །དམིགས་པ་མེད་པར་ཡང་དེ་ལ་དམིགས་པ་ཅན་གྱི་བློ་ཡིན་ལ། དེ་ཉིད་ཀྱི་ཕྱིར་རིག་པར་བྱ་བ་དང་རིག་པར་བྱེད་པའི་
[133b.6]རྣམ་པ་འདི་ལ་མེད་དོ་ཞེས་བྱ་བ་ནི་གནས་སྐབས་ཀྱི་རྗེས་སུ་དཔག་པ་ལ་དགོས་པ་མ་ཡིན་པར་བསྟན་པ་ནི། རིག་བྱ་བའི་དངོས་པོ་མེད་པ་ཁོ་ནར་ཞེས་བྱ་བའོ། །རིག་པར་བྱ་བ་མེད་ཀྱང་རིག་པར་བྱེད་པ་ནི་རིག་པར་བྱེད་པ་ཁོ་ན་ཡིན་པར་བསྟན་པ་ནི་རིག་པར་བྱེད་པ་ལྟ་བུའི་རྣམ་པ་གང་ལ་ཡོད་པ་དེ་ནི་རིག་པར་
[133b.7]བྱེད་པའི་རྣམ་པ་ཡིན་ནོ། །རིག་པར་བྱེད་པ་མེད་ན་དེ་དང་འདྲ་བ་ཇི་ལྟར་ཡིན་ཞེས་ཟེར་བ་ལ། འཁྲུལ་པས་ཞེས་བྱ་བ་སྟེ། ཐོག་མ་མེད་པའི་འཁྲུལ་པ་བག་ཆགས་ཀྱིས་སྒྲོ་བཏགས་པའི་རིག་པར་བྱེད་པ་ཞེས་བྱ་བའི་དོན་ཏོ། །དེས་ན་ཞེས་བྱ་བ་ནི་དེ་ཉིད་ལ་ཚད་མ་ཡིན་པའོ། །དེའི་ཕྱིར་མངོན་སུམ་ལ་
[134a]
[134a.1]སོགས་པའི་ཡུལ་ཕྱི་རོལ་ཁོ་ནར་གནས་པ་ཡིན། དེ་དགག་བྱས་པ་དེ་ཡི་ཕྱིར། །དེ་དག་ཕྱོགས་ལ་གནོད་པར་འགྱུར། །འོན་ཏེ་འདི་ནི་ཤེས་པའམ། །ལས་དང་ཡོད་པ་སོགས་ཡོད་འགྱུར། །ཞེས་བྱ་བ་ལ་སོགས་པ་བསལ་བ་ཡིན་པར་བསྟན་པ་ནི། དམིགས་པ་དང་བཅས་པ་ཉིད་ནི་
[134a.2]ཞེས་བྱ་བ་སྟེ་དངོས་སུ་བའོ། །བདེ་བའི་དུས་སུ་དཀར་པོ་ལ་སོགས་པ་དམིགས་པ་ཁོ་ན་མ་ཡིན་ནམ་ཞེས་ཟེར་བ་ལ་ཐོབ་པར་བྱ་བའི་རང་བཞིན་ཞེས་བྱ་བ་སྨོས་སོ། །ཐོབ་པར་བྱ་བ་ནི་འཇུག་པའི་ཡུལ་ཏེ་དམིགས་པ་ཡིན་གྱི་ཅིག་ཤོས་ནི་མ་ཡིན་ཏེ། །ཐོབ་པ་ལ་འཇུག་པ་མེད་པའི་ཕྱིར་རོ། །སྣང་བ་ནི་རྟོགས་
[134a.3]པ་སྟེ་ཐོབ་པ་ཉིད་དོ། །དེ་ལྟ་མ་ཡིན་ན་ཞེས་བྱ་བ་ནི་དུས་མཚུངས་ནའོ། །ཡང་དང་ཡང་ཞེས་བྱ་བ་ནི་གླང་པོ་ཆེའི་ཞེས་བྱ་བ་ལ་སོགས་པའི་ཤེས་པ་བཟུང་བའི་དོན་དུའོ། །ཇི་ལྟར་ཞེ་ན་ཐོབ་པའི་ཕྱིར་རོ། །ཡུལ་དུ་མ་བྱས་པ་ལ་ཁྱད་པར་མེད་པའི་ཕྱིར་ཐམས་ཅད་ལ་འགྱུར་རོ་ཞེས་ཟེར་བ་ལ། རྒྱུ་དང་
[134a.4]འབྲས་བུའི་དངོས་པོ་འདི་ཞེས་བྱ་བའོ། །འབྲས་བུའམ་རྒྱུ་ཡང་མཐོང་ནས་ངེས་པ་ནི་མ་གོམས་པ་ན་རང་གི་རྒྱུའི་ནུས་པ་ཉིད་ཀྱིས་དེ་ལྟར་ངེས་པའི་རྒྱུ་དེའི་བག་ཆགས་དང་གོམས་པས་ཀྱང་ངེས་པ་ཁོ་ན་བྱེད་པ་ཡིན་ཏེ། ཤེས་པ་གཞན་ཡིན་པའི་ཕྱིར་རང་གི་ངོ་བོའི་ཤེས་པ་ཙམ་ལས་ཐོབ་པའི་ཤེས་
[134a.5]པ་ཡང་མ་ཡིན་ཏེ། འཇུག་པའི་དོན་ཡོད་པའི་ཕྱིར་རོ་ཞེས་བྱ་བ་ནི་རྒྱལ་བ་ཅན་གྱིའོ། །རིག་པར་བྱ་བ་དང་རིག་པར་བྱེད་པའི་རྣམ་པ་འདི་ལ་མེད་དོ་ཞེས་བྱ་བ་ཡང་སྔ་མ་དང་ཕྱི་མ་དང་དེའི་ཚེ་ཡང་རིག་པར་བྱེད་པ་པོའི་རིག་པ་མེད་པ་ལ་ཐ་དད་པ་ལ་སོགས་པ་མེད་པར་བརྗོད་པ་ཡིན་པར་བསྟན་པ་ནི། ཡང་ན་
[134a.6]ཞེས་བྱ་བའོ། །ཐོབ་པར་བྱ་བའི་དོན་བྱེད་པའི་མཐའི་སྐད་ཅིག་ནི་དོན་བྱེད་པར་རིག་པའི་དུས་སུ་གཏོགས་པའི་ངོ་བོ་ཡང་བྱེད་པ་པོ་ཡོད་པ་ཡིན་པར་ཁྱད་པར་མེད་པའི་ཕྱིར་ཞེས་བསྟན་པ་ནི་དུས་མཉམ་པ་ཡང་ཞེས་བྱ་བའོ། །འདི་ལྟར་བརྗོད་པའི་མཚུངས་པ་ནི་སད་པའི་ཤེས་པ་ལ་ཡང་ངོ་། །རྣམ་པར་
[134a.7]ཕྱེ་བའི་མཚན་ཉིད་ནི་རྨི་ལམ་དང་ཅིག་ཤོས་ཚད་མ་དང་ཅིག་ཤོས་ལ་སོགས་པས་སོ། །དེ་ལྟར་རྣམ་པར་ཕྱེ་བ་ཡང་རིག་བྱ་མ་ཡིན་པ་ལ་སོགས་པའི་རྣམ་པ་ཅི་ལས་ཤེས་ཞེས་ཟེར་བ་ལ། བཟུང་བ་དང་ཞེས་བྱ་བ་སྨོས་སོ། །བསླད་པ་ཁོ་ན་ཡིན་ཏེ་ཞེས་བྱ་བ་ནི་འདིར་གྲུབ་པ་ལ་དེ་རྒྱུ་ཉིད་ཡིན་ནོ། །དེ་
[134b]
[134b.1]ལྟ་ཡིན་དང་རྨི་ལམ་དང་ཅིག་ཤོས་ལ་སོགས་པའི་གཟུང་བ་ལ་སོགས་པ་བདེ་བ་ཁོ་ན་ཡིན་ནོ་ཞེས་ཟེར་བ་ལ། དེས་ན་ཞེས་བྱ་བ་སྨོས་སོ། །གཟུང་བ་ལ་སོགས་པའི་རྣམ་པར་རྟོག་པ་ཙམ་འབའ་ཞིག་ནི་མ་ཡིན་གྱི་རྨི་ལམ་དང་ཅིག་ཤོས་ལ་སོགས་པ་ཡང་ཡིན་ནོ། །ཅི་ལས་ཤེ་ན་རང་གི་ངོ་བོ་ཙམ་ཞེས་
[134b.2]བྱ་བ་སྨོས་སོ། །གཞན་ཞེས་བྱ་བ་ནི་རྨི་ལམ་ལ་སོགས་པ་ཡང་ངོ་། །སྔོན་གྱི་འཕེན་པ་ནི་དེའི་བག་ཆགས་ཀྱིས་སོ། །དེ་ལས་ནི་རྣམ་པར་རྟོག་པ་ལས་སོ། །དེ་ལྟར་ནི་སད་པ་དང་རྨི་ལམ་ལ་སོགས་པས་སོ། །དེ་ནི་འདི་ལྟར་རང་གི་ས་བོན་ཡོངས་སུ་སྨིན་པ་ལས་བྱུང་བའི་རྣམ་པར་རྟོག་པ་
[134b.3]ལས་ཚད་མ་ལ་སོགས་པ་ཉིད་ཕྱི་རོལ་དང་ཅིག་ཤོས་ལ་སོགས་པ་མེད་ཀྱང་ངོ་། །དེའི་ཕྱིར་དོན་གྱིས་སྟོང་པའི་བློ་རྣམས་ཀྱི་དངོས་པོ་མེད་པ་ཉིད་ལ་ཚད་མ་མ་ཡིན་པ་ཉིད་དང་། བསོད་ནམས་དང་སྡིག་པ་ལ་སོགས་པ་དང་། དེའི་འབྲས་བུ་ལ་སོགས་པ་ཐམས་ཅད་བསྟན་པ་ཡིན་ཏེ། དེ་ལྟ་བུའི་
[134b.4]ངོ་བོ་ལ་རང་རིག་པར་བྱ་བ་དང་ཅིག་ཤོས་ཉིད་དུ་ཉམས་སུ་མྱོང་བ་མེད་པའི་ཕྱིར་ཏེ། ཕྱི་རོལ་ཉིད་དུ་ཞེན་པས་སྣང་བ་མ་ཡིན་པའི་ཕྱིར་དང་མངོན་དུ་སེམས་པ་ཙམ་གྱི་བྱེད་པ་ཡིན་པར་ཐ་མི་དད་པའི་ཕྱིར་ཞེས་བྱ་བའི་དོན་ཏོ། །དེ་ཡང་རང་གིས་ཞེས་བྱ་བ་ནི་ངོ་བོར་མི་རྟོགས་པས་གཞན་ལས་ཁྱད་པར་མེད་
[134b.5]པའི་ཕྱིར་རོ། །དེའི་ཕྱིར་རང་རིག་པ་ལས་དེ་ཉིད་ཅེས་བྱ་བའི་དོན་ཉིད་དོ། །དེ་བཤད་པ་ནི་གལ་ཏེ་ཞེས་བྱ་བའོ། །དེས་མ་རྟོགས་པ་མི་གཞན་གྱིས་རིག་པའི་ཕྱིར་མེད་པར་མི་འགྱུར་བ་ཞེས་ཟེར་བ་ལ། གཞན་ཞེས་བྱ་བ་སྨོས་སོ། །དེས་ནི་གཞན་གྱིས་སོ། །དེ་ལས་ཀྱང་གཞན་གྱིས་རིག་པ་ཡིན་ཞེ་ན་
[134b.6]གཞན་གྱིས་ཞེས་བྱ་བ་སྨོས་སོ། །སྤྱིའི་ཞེས་བྱ་བ་ནི་འདྲ་བ་ཉིད་དེ། འདྲ་བའི་བདག་ཉིད་ཀྱིས་སོ། །དེའི་ཡུལ་རྗེས་སུ་དཔག་པ་མ་ཡིན་ཞིང་འདྲ་བའི་ཡུལ་ཅན་དུ་མཐོང་བར་བསྟན་པ་ནི། ཇི་སྤུ་ལྡང་ཞེས་བྱ་བའོ། །ཡུལ་ནི་ལུས་སོ། །གཅིག་ཉིད་ལ་ཞེས་བྱ་བ་ནི་རྗེས་སུ་དཔག་པས་གྲུབ་པ་
[134b.7]ལའོ། །དེ་གཉིས་ལས་ཞེས་བྱ་བ་ནི་ཡུལ་ཐ་དད་པ་ཉིད་ལས་སོ། །ཅིས་མ་ཡིན་ཞེས་བྱ་བ་ནི་ཐ་དད་པ་ཞེས་བྱ་བ་དང་སྦྱར་རོ། །འབྲས་བུ་ཐ་དད་པ་ལས་འཛིན་བྱེད་ཐ་དད་པ་ཡིན་ལ། དེས་བཟུང་བ་བསྟན་པ་ཡིན་པར་བསྟན་པ་ནི། སྤུ་ལྡང་ལ་སོགས་ཞེས་བྱ་བའོ། །བ་སྤུ་ལྡང་བ་ལ་སོགས་པ་
[135a]
[135a.1]ཐ་མི་དད་པ་ལས་བཟུང་བ་ཐ་མི་དད་པ་ཡིན་ན་འཛིན་བྱེད་ཀྱང་ཐ་དད་པར་མི་འགྱུར་བར་བསྟན་པ་ནི། གལ་ཏེ་སྤུ་ལྡང་ལ་སོགས་ཀྱང་ཞེས་བྱ་བ་སྟེ། བདེ་བ་ལ་སོགས་པ་བཞིན་དུའམ། བ་སྤུ་ལྡང་བ་ལ་སོགས་པ་ཡང་རྟགས་སུ་དབྱེ་བ་མེད་དོ་ཞེས་བྱ་བའི་དོན་ཏོ། །རང་
[135a.2]རིག་པའི་ཁོངས་སུ་གཏོགས་པ་ལས་ཀྱང་བ་སྤུ་ལྡང་བ་ལ་སོགས་པ་ནི་རང་གི་བདེ་བ་མེད་ཀྱང་ཡོད་པའི་ཕྱིར། གཞན་གྱི་བདེ་བའི་ཁྱད་པར་རྟོགས་པ་བཞིན་དུ་གཞན་གྱི་རིག་བྱའི་ཁྱད་པར་རྟོགས་པ་ཡིན་པར་ཟེར་བ་ལ། གལ་ཏེ་ཁོ་བོའི་ཞེས་བྱ་བ་སྨོས་སོ། །གཉི་ག་དུས་གཅིག་ཏུ་རིག་བྱ་
[135a.3]ཡིན་ལ། དུས་ཐ་དད་པ་ལ་ནི་ཐ་དད་པ་ཡིན་ཏེ། གཅིག་རིག་པ་མ་ཡིན་ཡང་རིག་པ་ཡིན་པར་ཟེར་བ་ནི། གལ་ཏེ་དེར་ཡང་ཞེས་བྱ་བ་སྨོས་སོ། །དུས་ཐ་དད་པ་མ་ཡིན་པ་བཞིན་དུ་ཐ་དད་པ་ལ་ཡང་རྟགས་ཐ་མི་དད་པས་ཐ་མི་དད་པ་ནི་དུས་ཐ་དད་པས་བསྒྲིབས་པ་མ་ཡིན་པར་བསྟན་པ་ནི། ངོ་བོ་
[135a.4]ཉིད་ཀྱིས་དབྱེར་མེད་ལ་ཞེས་བྱ་བའོ། །རྟགས་དང་དུས་དག་ཐ་མི་དད་པ་དང་ཐ་དད་པ་དག་གིས་གཉི་གའི་བདག་གཅིག་ཡིན་ནོ་ཞེས་ཟེར་བ་ནི། དེར་ཡང་ཐ་དད་མེད་པའང་ཡིན། །ཞེས་བྱ་བའོ། །གཅིག་གི་ཚེ་ཉིད་དུས་ཐ་མི་དད་པ་ཉིད་ཡིན་ཡང་མངོན་སུམ་ཉིད་ཡིན་ཏེ། དེ་ཉིད་ཡོད་པའི་ཕྱིར་རོ་
[135a.5]ཞེས་བསྟན་པ་ནི། དེ་ནི་ལྐོག་གྱུར་ཞེས་བྱ་བ་སྟེ། དེའི་ཚེ་ཡང་གཉི་ག་རིག་པར་འགྱུར་རོ་ཞེས་བྱ་བའི་དོན་ཏོ། །རྟགས་ཐ་མི་དད་པ་ནི་སྔ་ན་ཡང་ཐ་མི་དད་པ་ཡིན་ན་མངོན་སུམ་དང་འགལ་བར་བསྟན་པ་ནི། རིག་པ་ཞེས་བྱ་བའོ། །ལྐོག་ཏུ་གྱུར་པ་ཡིན་ཞེས་བྱ་བ་ནི་བཤད་ཟིན་ཏོ། །གལ་ཏེ་ཞེས་བྱ་བ་དང་
[135a.6]རིག་པ་ཞེས་བྱ་བ་ནི་ཕན་ཚུན་དུའོ། །གཉི་ག་ཅིག་ཅར་སྣང་བ་ན་མངོན་སུམ་གྱི་རིག་བྱ་གཅིག་ཡིན་གྱི་ཕན་ཚུན་སྤངས་པ་མ་ཡིན་ནམ་ཞེས་ཟེར་བ་ནི། གལ་ཏེ་ཐུན་མོང་བཞིན་དུ་ཞེས་བྱ་བ་སྟེ། རྟོགས་ནས་ངེས་པ་ལ་སྔོན་པོ་བཞིན་དུ་ཐེ་ཚོམ་མ་ཡིན་ཞེས་བྱ་བའི་དོན་ཏོ། །ཚད་མ་གཞན་གྱིས་ནི་
[135a.7]ཚིག་ལ་སོགས་པས་སོ། །རང་གི་སྣང་བ་ཉིད་ནི་ཉན་པ་པོའི་འོ། །ཐུན་མོང་བ་ཉིད་ཀྱི་ཉན་པ་པོའི་ཚིག་ལ་སོགས་པའི་རྟོགས་པ་ནི་སྨྲ་བ་པོ་ཡིར་ཡང་འགྱུར་ལ། དེ་བཞིན་དུ་ཉན་པ་པོའི་ཤེས་པ་སྔོན་དུ་འགྲོ་བའི་ཚིག་ལས་སྨྲ་བ་པོ་ཤེས་པ་སྔོན་དུ་འགྲོ་བའི་ཚིག་ལ་དེ་ལས་ཀྱང་འདིའི་ཡིན་པར་ཟེར་
[135b]
[135b.1]བ་ནི། དེས་ཀྱང་ཞེས་བྱ་བ་སྟེ། སྨྲ་བ་པོས་ཀྱང་ངོ་། །ཕན་ཚུན་བསྟེན་པ་ཡིན་པར་བསྟན་པ་ནི་མངོན་སུམ་གྱིས་ཞེས་བྱ་བའོ། །མངོན་སུམ་གྱིས་ངེས་པ་ལ་ཡང་ཚིག་ལ་དགོས་པ་མེད་པར་བསྟན་པ་ནི། མངོན་སུམ་གྱིས་ཞེས་བྱ་བའོ། །མངོན་སུམ་གྱིས་མ་རྟོགས་པ་ལ་ཚིག་ཡིན་པར་བསྟན་ཏེ། 
[135b.2]འདིའི་ཚད་མ་ཉིད་ནི་ཚིག་ལ་ངེས་པའི་ཕྱིར་དང་། གཞན་དུ་ངེས་པ་མ་ཡིན་པའི་ཕྱིར་རོ་སྙམ་དུ་སེམས་པ་ལ། གཞན་ཡང་མངོན་སུམ་ཞེས་བྱ་བའོ། །རྒོལ་བ་གཞན་ལ་ཕྱི་མ་དང་ཕྱི་མ་ཐམས་ཅད་དུ་བསྡུས་པ་ནི་མ་ཡིན་ནོ། །རེ་རེ་ཞིང་ཚད་མ་མ་ཡིན་པ་ནི་བསྡོམས་ཀྱང་ཚད་མ་ཉིད་མ་ཡིན་པར་
[135b.3]བསྟན་པ་ནི། རབ་རིབ་ཅན་གཉིས་ཞེས་བྱ་བའོ། །ཤེས་པ་ཉིད་ཡིན་པས་ཞེས་བྱ་བ་ནི་རིག་པར་བྱ་བ་མ་ཡིན་པའི་སྔོན་པོ་ལ་སོགས་པ་རིག་པར་བྱེད་པ་བཞིན་དུ་རྣམ་པ་གང་གི་ཡིན་པ་དེ་བློ་ཡིན་ལ། དེར་ཡང་མངོན་པར་སེམས་པ་ལས་མ་གཏོགས་པར་བློའི་ངོ་བོ་རྟོགས་བྱ་དང་བྲལ་བ་
[135b.4]ཡིན་ནོ། །དེ་ཁོ་ན་ལྟར་ནི་མངོན་པར་སེམས་པ་ཇི་ལྟ་བའོ། །དེ་ཉིད་ལ་ཞེས་བྱ་བ་ནི་རིག་པ་གཞན་དོན་མེད་པའི་ངོ་བོར་བྱེད་པའི་ཕྱིར་རོ། །དོན་མྱོང་བ་ཡོད་པ་མ་ཡིན་པ་ནི་ཕྱི་རོལ་གྱིའོ། །སྨྲས་པ་གང་ཡིན་པ་ཞེས་བྱ་བ་ནི། ཁྱེད་ཀྱིས་གཟུང་དང་འཛིན་པ་དག །གཅིག་པར་འདོད་པ་འདི་
[135b.5]མིན་ཏེ། །དེ་ལྟའི་བདག་ཉིད་གཅིག་ཉིད་ན། །ཁྱོད་ལ་དཔེ་ནི་འགའ་ཡང་མེད། །ཅེས་བྱ་བའོ། །བཟློག་པ་མེད་པ་ནི་བཟུང་བ་དང་འཛིན་པའི་ངོ་བོ་དབྱེ་བ་མེད་པ་ལའོ། །དེའི་ཕྱིར་ཞེས་བྱ་བ་ནི་གལ་ཏེ་རང་གི་ཆ་གཟུང་བ་གསལ་བར་བཟློག་ནུས་པ་དེའི་ཚེ་གཟུང་བ་བཟློག་པའི་ཁྱེད་ཀྱི་ཕྱོགས་
[135b.6]དགག་པ་ཡིན་ནོ་ཞེས་བཤད་པ་ཡིན་ལ་ཕྱོགས་དེ་ནི་ཞེས་བྱ་བ་ནི། མངོན་སུམ་ལ་སོགས་པ་ཡི་ཡུལ། །ཕྱི་རོལ་ཉིད་དུ་གནས་པ་ཡིན། །དེ་དགག་བྱས་པ་དེ་ཡི་ཕྱིར། །དེ་དག་གི་ཕྱོགས་ལ་གནོད་འགྱུར། །ཞེས་བྱ་བའོ། །ཤིན་ཏུ་ངེས་པས་དེ་དག་ལ། །གནོད་པའི་ཤེས་པ་མེད་པ་ན། །
[135b.7]ཚད་མ་ལྟར་སྣང་ཉིད་ཡོད་མིན། །དེ་ཕྱིར་སྟོབས་ནི་བརྗོད་པ་ཡིན། །ཞེས་ཟེར་བ་ནི་ཤིན་དུ་རྣམ་པར་ངེས་པའི་ཕྱིར་ཞེས་བྱ་བའོ། །སད་པའི་བློ་ནི་ཀ་བའོ་ཞེས་བྱ་བའམ། རྩིག་པའོ་ཞེས་བྱ་བར་ཤིན་ཏུ་ངེས་པ་ནི་ཇི་ལྟར་ཕྱིན་ཅི་ལོག་པར་འགྱུར་རོ་ཞེས་ཤིན་ཏུ་རྣམ་པར་ངེས་པ་སྨོས་པས་སོ། ། 
[136a]
[136a.1]དམིགས་པ་མེད་པ་ཡིན་ཏེ་ཤེས་པ་ཡིན་པའི་ཕྱིར། རྗེས་སུ་དཔག་པ་འདི་ལས་སྣང་བ་དྲན་པ་དག་གི་དངོས་པོའི་ངེས་པ་རྟོགས་པའི་བདག་ཉིད་ཀྱི་སྔོན་པོ་ལ་ཡིན་གྱི་རྟོགས་པ་མ་ཡིན་པའི་བདག་ཉིད་ལ་ནི་མ་ཡིན་ཏེ། ཡུལ་དུ་མ་བྱས་པ་ལ་མི་རིགས་པའི་ཕྱིར་རོ། །
[136a.2]སྔོན་པོ་བདག་གིས་རིག་གི་ཞེས་བྱ་བ་ཡང་ལས་ལ་སོགས་པའི་རྣམ་པར་དབྱེ་བ་ཅི་ནས་ཀྱང་སྣང་བ་ཁོ་ན་ཡིན་ནོ། །དེ་ལྟ་ཡིན་དང་རིག་པའི་བདག་ཉིད་ཁོ་ན་ཡིན་པར་བསྟན་པ་ནི། ཤིན་ཏུ་རྣམ་པར་ངེས་པ་ཉིད་ཅེས་བྱ་བའོ། །བཟུང་བ་ཙམ་ལ་གནོད་པ་ནི། །རང་གི་ཕྱོགས་ཀྱང་འགྲུབ་མི་
[136a.3]འགྱུར། །ཞེས་བྱ་བ་འདི་ལ་བསྟན་པ་ནི། གཟུང་མེད་ཅེས་བྱ་བ་སྟེ་སྔོན་པོའོ་ཞེས་རང་རིག་པ་ལས་ཉིད་འཛིན་པ་ཁོ་ན་ཡིན་གྱི་དེ་ཉིད་ནི་མ་ཡིན་ནོ་ཞེས་བྱ་བའི་དོན་ཏོ། །བཟུང་བ་ནི་མངོན་སུམ་གྱིས་རྟོགས་པའོ། །མ་བཟུང་བ་ནི་ཞེས་བྱ་བ་ནི་དེའི་འཛིན་པ་ཅན་ཡང་དམིགས་པ་མེད་པ་ཉིད་ཡིན་
[136a.4]ནོ། །ཁྱད་པར་དང་ཁྱད་པར་ཅན་དག་གི་ཆོས་དང་ཆོས་ཅན་ནོ། །གང་ཡང་རུང་བ་ཞེས་བྱ་བ་ནི་མ་གྲུབ་པ་ཉིད་དོ། །ཐ་དད་འཛིན་པ་ལས་ཞེས་བྱ་བ་ནི་ཕྱིས་སྟེ(ཏེ)། སྔར་ནི་བདག་མེད་པ་རྟོགས་པ་ལས་ཏེ་ཕྱོགས་སྔ་མ་བཞིན་དུའོ། །སྔར་དེ་ཉིད་ལས་ཐ་དད་པ་ཡིན་ན་ཕྱིས་ཇི་ལྟར་གཞན་དུ་འགྱུར་
[136a.5]ཞེས་ཟེར་བ་ལ། ལྡོག་པ་ཞེས་བྱ་བ་སྨོས་ཏེ་སྔ་ན་ཡང་དེ་ཉིད་མ་ཡིན་ནོ་ཞེས་བྱ་བའི་དོན་ཏོ། །མ་སོན་ཏམ་ཞེས་བྱ་བ་ལ་སོགས་པ་ནི་སོང་བའི་རྗེས་སུ་འབྲེངས་པའོ། །ཡུལ་དེ་སྐྱེ་བའི་གནས་སྤྱི་ལ་སོགས་པ་གང་གི་ཡིན་པ་དེའོ། །དེ་ཉིད་ནི་སྔར་ཡང་སྒྲ་དང་རྟོགས་པ་དག་ལས་ལྡོག་པའི་ཡུལ་
[136a.6]ཅན་ཉིད་ཀྱིས་དམིགས་པ་མེད་པའི་ཕྱིར་གཉི་ག་ལ་ཡང་རང་གི་ཚིག་གིས་གནོད་པ་ཡིན་པར་མི་རིགས་པར་བསྟན་པ་ནི། འཆད་པོ་ཉན་པའི་ཞེས་བྱ་བའོ། །ལྡོག་པའི་ཡུལ་གྱི་རྣམ་པར་རྟོག་པའི་དབྱེ་བས་ཆོས་དང་ཆོས་ཅན་ཐ་དད་པ་ཡིན་ཡང་། དམ་བཅས་དོན་ནི་མཛེས་པ་ལ། །དེ་ཕྱིར་
[136a.7]ངེས་པར་བརྟགས་པ་མེད། །ཅེས་བྱ་བ་མི་རིགས་པར་བསྟན་པ་ནི། ཡོད་ཡིན་པ་ཞེས་བྱ་བའོ། །དམིགས་པ་མེད་པ་ཞེས་བྱ་བའི། །ཞེས་བྱ་བ་ནི་སངས་རྒྱས་པའོ། །གལ་ཏེ་དངོས་མེད་ཅེས་བྱ་བ་ནི་རྒྱལ་དཔོག་པའི་སྟེ། བློའི་ཡུལ་ཉིད་ཀྱི་དངོས་པོ་ཉིད་ཅེས་བྱ་བའོ། །མངོན་སུམ་གྱི་བློའི་
[136b]
[136b.1]ཡུལ་ཉིད་ནི་རྣམ་པར་རྟོག་པའི་མ་ཡིན་ཏེ། དངོས་པོ་མ་ཡིན་པའི་འདས་པ་ལ་སོགས་པ་ཡང་འབྱུང་བའི་ཕྱིར་རོ་ཞེས་བསྟན་པ་ནི་འདི་ནི་བཤད་ཟིན་ཏོ་ཞེས་བྱ་བའོ། །དེ་ཉིད་ཀྱི་ཕྱིར་ཏེ་ཞེས་བྱ་བ་ནི་རྟོག་པའི་ཡུལ་ཉིད་ཡིན་པའི་ཕྱིར་རམ་ཡོད་པ་ཉིད་ཀྱི་ཕྱིར་རོ། །ཡོད་པའི་ངོ་བོ་སྣང་བའི་ཕྱིར་རྟོགས་
[136b.2]པ་མ་ཡིན་པར་བསྟན་པ་ནི། དངོས་པོ་ལ་ཞེས་བྱ་བའོ། །དེ་ལྟར་ཞེས་བྱ་བ་ནི་རྟོག་པ་ཉིད་ཡིན་ནའོ། །དངོས་པོའི་ངོ་བོ་མ་ཡིན་ན་ནི་མི་སྣང་བ་ཡིན་ཏེ། མེད་པ་བཞིན་དུ་ངོ་བོ་མེད་པའི་ཕྱིར་རོ། །གཞན་དུ་ན་མེད་པ་ཞེས་བྱ་བར་རྗེས་སུ་བརྗོད་པར་མི་རིགས་སོ། །གཞན་སེལ་བའི་རྗེས་སུ་བྱེད་
[136b.3]པ་ལས་དེ་ཉིད་མེད་པར་རྟོགས་པ་མ་ཡིན་ནམ་ཞེས་ཟེར་བ་ལ། མེད་ལ་ཞེས་བྱ་བའོ། །གཞན་སེལ་བ་ཉིད་མེད་པའི་ཕྱིར་དང་། སྒྲའི་སྦྱོར་བ་མི་དམིགས་པའི་ཕྱིར་རྗེས་སུ་དཔག་པ་དམིགས་པ་མ་ཡིན་ནོ་ཞེས་ཟེར་བ་ལ། ཇི་སྟེ་ཤེས་པ་ཞེས་བྱ་བའོ། །དངོས་པོ་ལ་སོགས་པ་རྣམས་ལ་
[136b.4]འགལ་བར་འགྱུར་རོ་ཞེས་ཟེར་བ་ལ། ལན་འདེབས་པ་ནི་གལ་ཏེ་རྟོགས་པས་ཞེས་བྱ་བ་སྟེ། རང་གི་བདག་ཉིད་ལ་གནས་པའི་རང་གི་ངོ་བོ་རིག་པའི་བྱེད་པ་ནི་ཡུལ་གཞན་ལ་མ་ཡིན་ཏེ། བྱེད་པའི་ཡུལ་གཞན་རང་གི་ངོ་བོའི་ཡུལ་ཡིན་པ་ཉིད་ཀྱིས་ཕྱི་རོལ་མེད་ཀྱང་དངོས་པོ་ལ་སོགས་པ་
[136b.5]ཡོད་པ་ལ་འགལ་བ་མེད་དོ་ཞེས་བྱ་བའི་དོན་ཏོ། །ལས་ལ་ཡིན་གྱི་སྒྲོ་བཏགས་པ་དེའི་ངོ་བོས་གཞན་གྱིས་དམིགས་པར་བྱེད་པ་ཞེས་བྱ་བ་ནི་དམིགས་པ་མེད་པ་ཉིད་ཡིན་ན་ཇི་ལྟར་ཡིན། གལ་ཏེ་ལས་ཡིན་ན་ནི་གྲུབ་པ་ལ་སྒྲུབ་པ་ཡིན་ནོ། །དེ་བསྟན་པ་ནི་ལས་ཡིན་ནོ་ཞེས་བྱ་བའོ། །རྟོགས་པ་མེད་
[136b.6]དོ་ཞེས་བྱ་བས་དམིགས་བྱ་འགེགས་པ་བཀག་པ་ཡིན་ནོ། །ཅི་ལས་ཤེ་ན། རང་གི་ངོ་བོས་ཞེས་བྱ་བ་སྟེ། ཐ་དད་པའི་འཛིན་པས་སོ། །ངེས་ཞེས་བྱ་བ་ནི་གོམས་པ་ལས་སོ། །ཕྱི་རོལ་མངོན་པར་འདོད་པ་དང་རང་གི་བདག་ཉིད་ལ་ཡང་མཐོང་ངོ་ཞེས་བསྟན་པ་ནི་ངའོ་སྙམ་པ་ཞེས་བྱ་བའོ། །
[136b.7]བདེ་ཅན་ཞེས་བྱ་བ་ནི་རང་ཉིད་རིག་པ་ལ་དམིགས་པའོ། །དེ་དག་ཙམ་མི་དམིགས་པའི་རྗེས་སུ་འབྲངས་པའི་རྣམ་པར་རྟོག་པ་ནི་འདི་རང་དབང་དུ་འཛིན་པ་མ་ཡིན་པར་བསྟན་པ་ནི། དབང་པོ་ལ་སོགས་པ་ཞེས་བྱ་བའོ། །སེམས་པ་ཅན་མ་ཡིན་པ་རྣམས་ནི་ནུས་པ་མེད་པའི་ཕྱིར་འདི་རྣམས་
[137a]
[137a.1]ཀྱི་སྐུལ་བྱེད་རྗེས་སུ་དཔོག་པ་ཡིན་ལ། དེ་ནི་བདག་ཉིད་ཡིན་ནོ་ཞེས་ཟེར་བ་ནི། གང་གིས་ཞེས་བྱ་བའོ། །སྐུལ་བྱེད་ཡོད་པ་ལས་ན་དབང་པོ་ལ་སོགས་པ་རྣམས་ལས་གཞན་པ་ནི་རྗེས་སུ་དཔག་པའི་ཤེས་པས་རིག་པ་མ་ཡིན་ནོ་ཞེས་བསྟན་པ་ནི། གཞན་དུ་རིག་
[137a.2]མེད་ཅེས་བྱ་བའོ། །དེ་ཉིད་ཅེས་བསྟན་པ་གསལ་བར་བྱེད་པ་ནི་བློའི་ངོ་བོ་ཞེས་བྱ་བའོ། །དེའི་འདུ་བྱེད་པའམ་ཞེས་བསྟན་པ་ནི། སྔ་མ་སྔ་མར་ཞེས་བྱ་བའོ། །དབང་པོ་ལ་སོགས་པའི་བློའི་སྐྱེད་བྱེད་རིག་བྱ་ཡིན་ནོ་ཞེས་ཟེར་བ་ནི། བདེ་དབང་ཞེས་བྱ་བ་སྟེ། དབང་པོ་ནི་དེའི་རྣམ་པ་ཅན་
[137a.3]གྱི་བློ་ལས་གཞན་མ་ཡིན་ནོ་ཞེས་བྱ་བའི་དོན་ཏོ། །བློ་ཉིད་ལས་བློ་གཞན་རྣམ་པ་དང་ལྡན་པ་ཡིན་པར་བསྟན་ནས། རིམ་མ་ཡིན་པ་ལ་ཡང་རིག་བྱ་རིག་བྱེད་དག་མེད་པ་ཡིན་ཏེ། ཕན་ཚུན་བྱེད་པ་མེད་པའི་ཕྱིར་རོ་ཞེས་བསྟན་པ་ནི། དུས་མཉམ་པར་ནི་ཞེས་བྱ་བའོ། །ཤེས་པའི་བདག་ཉིད་
[137a.4]མ་ཡིན་པའི་དེ་མ་གྲུབ་པ་ཡིན་ཏེ། སྣང་བའི་བདག་ཉིད་ཡིན་པའི་ཕྱིར་རོ་ཞེས་བསྟན་པ་ནི། གཟུགས་ལ་སོགས་པ་ཞེས་བྱ་བ་སྟེ། སྐྱེས་བུ་རེ་རེ་ཞིང་ཤེས་པ་ཐ་དད་པས་དེའི་བདག་ཉིད་ཀྱི་སྔོན་པོ་ནི་ཉེ་བ་དང་ཅིག་ཤོས་དག་ལ་གཅིག་གི་ངོ་བོར་སྣང་བ་མ་ཡིན་ནོ་ཞེས་བྱ་བའི་དོན་ཏོ། །བྱེད་པ་
[137a.5]པོ་ཉིད་ལ་སོགས་པའི་བཤད་པ་ནི། དེ་དག་གིས་ཀྱང་ཞེས་བྱ་བའོ། །སྒྲ་ཤ་ལྷག་ཙམ་ནི་དམིགས་པ་མེད་པའི་ཤེས་པ་ཡང་ངོ་། །དེ་ལྟར་ཤིན་ཏུ་ལེགས་པར་བརྗོད་པ་ཞེས་བྱ་བ་བཤད་པ་ལ་དོན་ནི་ཕྱི་རོལ་ཏེ། དམིགས་པ་མ་ཡིན་པ་ཉིད་དེ་སྒྲ་རྣམས་ནི་དོན་ལ་རེག་པ་མ་ཡིན་པའི་ཕྱིར་
[137a.6]ལྡོག་པའི་དབྱེ་བ་བཀར་ནས་མངོན་པར་འདོད་པ་ལས་རྗོད་པར་བྱེད་པ་ཉིད་མ་ཉམས་པ་ཡིན་པར་བསྟན་པ་ནི། ལྡོག་པའི་སྒྲའི་ཞེས་བྱ་བའོ། །བཀར་བའི་ལྡོག་པ་ཉིད་བསྒྲུབ་བྱར་ཐལ་བར་འགྱུར་བ་མ་ཡིན་ཏེ་ཕྱི་རོལ་ཉིད་མངོན་པར་འདོད་པའི་ཡུལ་ཉིད་ཡིན་པའི་ཕྱིར་རོ་ཞེས་བསྟན་པ་ནི། 
[137a.7]སྒྲའི་སྤྱོད་ཡུལ་ཞེས་བྱ་བའོ། །སྒྲུབ་པར་བྱེད་པ་ཡང་མངོན་པར་འདོད་པ་ཉིད་ལས་ཕྱོགས་ཀྱི་ཡུལ་ཉིད་དམིགས་པ་མེད་པ་ཉིད་དུ་འགལ་བ་མེད་དོ། །དེའི་རྒྱུ་ཅན་ཞེས་བྱ་བ་ནི་བྱེད་པ་པོ་ལ་སོགས་པའི་རྒྱུ་མཚན་ལའོ། །རྟོགས་པར་བྱེད་པ་ཞེས་བྱ་བ་ནི་བྱེད་པ་པོའོ། །དེས་ཞེས་བྱ་བ་ནི་
[137b]
[137b.1]བྱེད་པའོ། །རྟོགས་པར་བྱ་བ་ཞེས་བྱ་བ་ནི་ངོ་བོའོ། །ལས་མེད་ན་བྱེད་པ་པོ་ལ་སོགས་པའི་རྒྱུ་མཚན་མེད་པ་ཡིན་ཏེ། སྒྲུབ་པ་མེད་པའི་ཕྱིར་ཕྱོགས་དེ་ལས་འབྱུང་བའི་སྐྱོན་མེད་དོ་ཞེས་བསྟན་པ་ནི། དེ་རྒྱུ་ཅན་ཡིན་ན་ཞེས་བྱ་བའོ། །དེའི་རྒྱུ་མཚན་ལ་རྗེས་སུ་བརྗོད་པ་མེད་པ་མ་ཡིན་ཏེ། 
[137b.2]བརྟགས་པའི་ཡུལ་ཅན་ཡིན་པའི་ཕྱིར་རོ་ཞེས་བསྟན་པ་ནི། གང་ཡིན་པ་དེ་ཉིད་ནི་ཞེས་བྱ་བའོ། །ཁྱེད་ཀྱིས་ཞེས་བྱ་བ་ནི་རྒྱལ་དཔོག་པས་སོ། །བསྒྲུབ་པར་བྱ་བ་ནི་སངས་རྒྱས་པོའིའོ། །འདོད་པ་ཉིད་དོ་ཞེས་བྱ་བ་ནི་ཤེས་པ་འདོད་པའི་བྱེ་བྲག་དང་ལྡན་པའི་ཆོས་ཅན་ཉིད་ཀྱི་ཕྱིར་སྐྱོན་མེད་དོ་
[137b.3]ཞེས་བྱ་བའི་དོན་ཏེ། །གཏན་ཚིགས་སྐྱོན་ཅན་ཉིད་དུ་སྨྲ་བ་ནི། མ་ངེས་པ་ཉིད་དམ་ཞེས་བྱ་བ་སྟེ། ཁྱབ་པ་མ་གྲུབ་པའི་ཕྱིར་རོ། །དེ་ཉིད་ཀྱི་ཕྱིར་ཞེས་བྱ་བ་དང་འབྲེལ་པས་སྔར་དྲིས་པ་ནི། རང་གི་ངོ་བོ་ཉིད་ནི་ཞེས་བྱ་བ་སྟེ། དེ་མ་གྲུབ་པ་ཉིད་ན་ཤེས་པར་འདོད་པའི་བྱེ་བྲག་དང་ལྡན་པ་ཉིད་
[137b.4]དོ་ཞེས་བྱ་བའི་དོན་ཏོ། །གཞན་ལ་ཡང་མ་གྲུབ་ན་དཔེ་མེད་པའི་ཕྱིར་དེ་སྐྱོན་ཉིད་ཡིན་ལ་དེའི་རྗེས་སུ་འབྲངས་པ་སྟེ། བསྒྲུབ་བྱའི་རྗེས་སུ་འབྲངས་པས་དེ་ཉིད་སྔ་ན་ཡོད་པར་བསྟན་པ་ནི། དེའི་ཚེ་ཞེས་བྱ་བའོ། །ལུང་ལ་མ་གྲུབ་ན་ཡང་ཚད་མས་གྲུབ་མ་གྲུབ་པ་མ་ཡིན་པར་བསྟན་པ་ནི། བདག་
[137b.5]གི་ཆོས་ཞེས་བྱ་བའོ། །དེ་ལྟར་མ་གྲུབ་ན་རྒྱལ་དཔོག་པའི་ཡང་སྒྲུབ་པར་བྱེད་པ་ཅུང་ཟད་ཀྱང་མེད་པར་བསྟན་པ་ནི། དེ་ལྟ་མ་ཡིན་ན་ཞེས་བྱ་བའོ། །བརྗོད་བྱའི་དབྱེ་བ་ནི་རྗོད་བྱེད་ལ་ཐ་དད་པའི་བརྗོད་བྱ་ཁས་མི་ལེན་པའི་ཕྱིར་རོ། །སྒྲ་དང་དོན་ཙམ་ལ་འདི་ནི་སྒྲ་འདི་ནི་དོན་ནོ་ཞེས་བརྟག་པར་མི་
[137b.6]ནུས་པའོ། །སྐྱི་ཉིད་ནི་སྒྲ་དང་དོན་དག་གིའོ། །དེས་ནི་ཞེས་བྱ་བ་ནི་གང་ཞིག་ཅེས་བསྟན་པའོ། །ཁྱད་པར་མེད་པ་ནི་ཐ་དད་པ་ཅིག་ཤོས་འཛིན་པར་བྱེད་པ་ཉིད་ལ་སོགས་པའི་ཁྱད་པར་མེད་པའི་ཕྱིར་རོ། །སྒྲ་དོན་ཙམ་ནི་སྒྲའི་སྣང་བ་ལས་དོན་གྱི་སྣང་བ་ཤེས་པ་སྟེ། དེ་ཉིད་ནི་ཤེས་པའམ་
[137b.7]གཞན་ཡང་རུང་བའི་ཕྱིར་ཐམས་ཅད་དུ་ཅུང་ཟད་དམིགས་པ་མ་ཡིན་ནོ། །ཁྱད་པར་མ་གྲུབ་པ་ཞེས་བྱ་བ་ནི་ཤེས་པ་ཐམས་ཅད་ལ་ཇི་ལྟར་ཡང་དམིགས་པ་མེད་པའི་ཕྱིར་རོ། །སད་པའི་ཞེས་བྱ་བ་ནི་བསྒྲུབ་བྱའོ། །དེ་ལྟ་ཡང་ནི་དམིགས་པ་མེད་པ་ཉིད་དེ་དུས་གཞན་གྱི་ཚེ་དམིགས་པ་མེད་པ་ཉིད་
[138a]
[138a.1]ཡིན་ནའོ། །དུས་དེར་དམིགས་པ་ཅན་གྱི་བློའི་འཛིན་བྱེད་ཀྱི་ཆ་ཡིན་ནོ། །གང་ཞིག་གི་རྣམ་པ་ཅན་ནི་བཟུང་བ་སྔོན་པོའི་རྣམ་པ་ཅན་ནོ། །ཁས་བླང་ཕྱིར་ཞེས་བྱ་བ་ནི་གཟུང་བ་དང་འཛིན་པའི་ཆ་གཉི་ག་ཁས་བླངས་པའི་ཕྱིར་རོ། །འགལ་བ་ཉིད་བསྟན་པ་ནི་འཛིན་པའི་
[138a.2]ཆ་ཞེས་བྱ་བའོ། །བློ་དེ་ནི་ཕྱི་རོལ་གྱི་བློ་སྟེ། ཀ་བའམ་རྩིག་པ་ཞེས་བྱ་བའི་བློ་འབྱུང་བའི་ཕྱིར་རོ། །ཕྱི་རོལ་ཉིད་ནི་ཕྱི་རོལ་གྱི་ཤེས་པའི་ཡུལ་ཡིན་གྱི་ཀ་བ་ལ་སོགས་པའི་ཤེས་པའི་མ་ཡིན་པའི་ཕྱིར་ཀ་བ་ལ་སོགས་པའི་ངོ་བོས་ཀ་བ་ལ་ཀ་བའི་ཤེས་པས་འཛིན་པ་མ་ཡིན་ནོ། །ཟླ་བ་གཉིས་
[138a.3]དང་དབང་པོ་ཕྲད་པ་མེད་པ་ཅི་ལས་ཡིན་ཞེ་ན། ཟླ་བ་གཅིག་ཅེས་བྱ་བའོ། །ཐམས་ཅད་དུ་ཞེས་བྱ་བ་ནི་ཟླ་བ་གཅིག་ཏུ་གཏོགས་པའི་ཚེ་ཡང་ཟླ་བ་གཉིས་ཀྱི་ཤེས་པའི་དམིགས་པ་མེད་པའི་རྒྱུ་ཉིད་མེད་པར་ཐལ་བར་འགྱུར་བའི་ཕྱིར་རོ། །དེའི་ཕྱིར་ཞེས་བྱ་བ་ནི་རིགས་པ་དང་འགལ་བའི་
[138a.4]ཕྱིར་རོ། །སྐབས་ལ་སོགས་པ་ལས་རྟོགས་ཞེས་བྱ་བ་ནི། ཁམས་གསུམ་པ་ནི་སེམས་ཙམ་མོ་ཞེས་བྱ་བ་ལ་སོགས་པ་སྟེ། སེམས་ལས་གཞན་བཀག་པའི་ཕྱིར་རོ། །གནས་སྐབས་ལ་སོགས་པ་ལ་མ་ལྟོས་པ་ཁོ་ནར་འོན་ཏེ་གང་གི་རྣམ་པའི་བློ་ཞེས་བྱ་བ་ལ་སོགས་པས་བརྟགས་
[138a.5]པ་ཡིན་ནོ། །དེ་ལྟ་ན་ཡང་། འཆད་པར་འགྱུར་བ་མ་བཅད་ནས། །ཡོངས་སུ་རྒོལ་བ་སྲིད་པ་ནི། །སངས་རྒྱས་བཀའ་སོགས་འདོན་པ་ལ། །དེ་འདྲའི་རྒོལ་བ་བྱེད་པར་འགྱུར། །ཞེས་བྱ་བ་ལ་སོགས་པ་གནས་སྐབས་མ་བཅད་པ་དང་ཅིག་ཤོས་ཉིད་ཀྱི་ཕྱོགས་སྔ་མ་དང་ཅིག་ཤོས་
[138a.6]ལ་བརྟེན་ནས་འབྲེལ་བ་མེད་པ་ཡིན་པར་བསྟན་པ་ནི། དེ་ལྟ་མ་ཡིན་ན་སྒྲ་ལས་ཞེས་བྱ་བའོ། །འདི་ལྟར་ཁོ་ན་ཞེས་བྱ་བ་ནི་སེམས་ཙམ་དུ་བསྒྲུབ་པའི་གནས་སྐབས་ལས་ཡིན་ལ། དེ་གནས་པ་ནི་དབྱེ་བ་དང་ཅིག་ཤོས་སེམས་པ་ཡིན་ནོ། །མི་རིགས་པ་ཅི་ཡོད་ཅེས་བྱ་བ་ནི་སྒྲོ་འདོགས་པ་
[138a.7]སེལ་བར་བྱེད་པའི་རྗེས་སུ་དཔག་པ་ལ་མངོན་པར་འདོད་པ་ཡིན་པའི་ཕྱིར་རེ་ཞིག་འདི་ཞེས་བྱ་བ་ལ་ཐེ་ཚོམ་ཟ་བ་ལས་འདི་ཁོ་ནའོ་ཞེས་རྣམ་པར་འཇོག་པའི་ཕྱིར་རོ་ཞེས་བྱ་བའི་དོན་ཏོ། །སྒྲོ་འདོགས་པ་ཉིད་བཤད་པ་ནི་གལ་ཏེ་འགའ་ཞིག་ཅེས་བྱ་བའོ། །ནམ་མཁའ་ཞེས་བྱ་བ་ནི་སྐྱོན་གྱི་སྟོབས་
[138b]
[138b.1]ཀྱིས་སྒྲོ་བཏགས་པའི་རྣམ་པ་གཞན་སྐྲ་ཤད་ཀྱི་ཤེས་པའི་གོ་བྱ་དང་རྒྱུ་ཡང་ཡིན་ནོ། །གོ་བྱའི་དོན་ལ་རྣམ་པར་དཔྱོད་པ་ན་རྒྱུ་གནས་སྐབས་པ་མ་ཡིན་པ་དང་། གོ་བྱ་ཡང་རྣམ་པ་གཞན་ལ་གཞན་མ་ཡིན་ཏེ། ཐལ་ཆེས་པའི་ཕྱིར་རོ་ཞེས་བསྟན་པ་ནི། འོ་ན་ཇི་ལྟར་ཞེས་བྱ་བའོ། །སྐྱོན་ཡོད་ན་
[138b.2]རྣམ་པ་གཞན་ཡིན་ལ་མེད་ན་རང་གིའོ་ཞེས་བྱ་བ་ཡང་འདི་ལ་ཡང་རྣམ་པར་དབྱེ་བའི་རྒྱུ་མེད་པ་ཡིན་ཏེ། ཐམས་ཅད་ཁོ་ནར་བག་ཆགས་ཀྱི་སྐྱོན་ཡོད་པས་ཕྱི་རོལ་ཡོད་པ་མི་འགྲུབ་པའི་ཕྱིར་རོ་ཞེས་བསྟན་པ་ནི། འདི་ལ་ཡང་ཞེས་བྱ་བའོ། །ནམ་མཁའ་ལས་ཕྱིན་ཅི་ལོག་ཏུ་སྣང་བ་ནི་སྐྲ་
[138b.3]ཤད་ཀྱིའོ། །དྲན་པ་ནི་སྐྲ་ཤད་ཀྱིའོ། །ནམ་མཁར་རྟོགས་པ་ཡང་འཁྲུལ་པ་ཐམས་ཅད་ཡིད་ཀྱི་ཡིན་པའི་ཕྱིར་དྲན་པའི་ཆ་ཞིག་པ་དང་ནམ་མཁའ་ཡང་དྲན་བཞིན་པ་ལས་ཐ་དད་པ་མི་འཛིན་པ་ནི་བརྗེད་པ་ཡིན་ནོ། །འཇིག་རྟེན་པ་ནི་རང་གི་དོན་བྱེད་པ་ཡིན་ལ། དེ་མི་བྱེད་པ་དེའི་འདི་ལྟ་བུ་ནི་འཇིག་
[138b.4]རྟེན་ལས་འདས་པ་ཡིན་ནོ། །སོགས་པ་ནི་མིང་དང་རྒྱུ་མཚན་དང་རྨི་ལམ་གྱི་མཐའི་མི་ལྡན་པ་འཛིན་པ་ཙམ་ལ་སྩོགས་པའོ། །དོན་བྱེད་པ་ལ་མི་སླུ་བས་གནོད་པར་བྱེད་པ་མེད་པ་དང་ཅིག་ཤོས་ཀྱི་ཤེས་པ་རྣམས་དེའི་ངོ་བོ་ལས་འདས་པ་ན་རྒྱུ་མེད་པའི་ཕྱིར་རོ་ཞེས་བྱ་བའི་དོན་ཏོ། །དེའི་རང་
[138b.5]བཞིན་ཅན་ཡིན་པའི་ཕྱིར་ཞེས་བྱ་བ་ནི་ཟླ་བ་གཉིས་སུ་སྣང་བ་ལས་ཟླ་བ་གཅིག་ཏུ་སྣང་བ་དང་ཁྱད་པར་མེད་པའི་ཕྱིར་རོ། །དེ་ལ་ཡང་ཞེས་བྱ་བ་ནི་ཟླ་བ་གཅིག་གི་ཤེས་པ་ལ་སྟེ། དེའི་རྣམ་པའི་ཕྱི་རོལ་སྣང་བ་མ་ཡིན་པ་ནི་གནོད་བྱེད་ཡིན་ལ་རྣམ་པ་ཡང་སྣང་བཞིན་པར་གཉི་ག་ལ་ཡང་ཁྱད་པར་མེད་དོ། །
[138b.6]ཤེས་པའི་བདག་ཉིད་ཀྱི་སྔོན་པོ་ཡང་སེར་པོ་ལ་སོགས་པ་ཡོད་པས་མི་འབྱུང་ན་རྗེས་སུ་མཐུན་པའི་ཕྱི་རོལ་གྱི་སྔོན་པོ་ཉིད་རྒྱུ་ཡིན་པར་རྟོགས་པར་བྱེད་དོ་སྙམ་དུ་སེམས་པ་ལ། ཅི་ལྟར་གཟུགས་ཀྱི་ཞེས་སྟེ། གཞན་གྱི་བསྐྱེད་བྱ་ཡང་དེའི་རྣམ་པ་ཅན་དུ་མཐོང་བའི་ཕྱིར་རོ་ཞེས་བྱ་བའི་དོན་ཏོ། །ཇི་ལྟར་
[138b.7]རོའི་ཤེས་པས་གཟུགས་ལ་སོགས་པས་སྟོང་པའི་ཕྱིར་གྲུབ་པ་ལ་སྒྲུབ་པ་ཇི་ལྟར་ཡིན་ཞེས་ཟེར་བ་ནི། ཇི་ལྟར་གཟུགས་ཀྱི་ཞེས་བྱ་བའོ། །གདུངས་པའི་དགོན་དུང་ལ་ཆུའི་ཤེས་པ་ངེས་པར་འབྱུང་བ་ནི་རོ་ལ་གཟུགས་ཀྱི་ཤེས་པ་ངེས་པར་སྐྱེ་བ་དང་། མཚུངས་པ་ཡིན་པར་བསྟན་པ་ནི། །
[139a]
[139a.1]རོ་ལ་སོགས་པ་མེད་པར་ཡང་། །ཞེས་བྱ་བའོ། །དེའི་ཕྱིར་དེས་ན་རྗེས་སུ་མཐུན་པའི་ཕྱི་རོལ་གྲུབ་པས་གྲུབ་པ་ལ་སྒྲུབ་པ་མ་ཡིན་ནོ་ཞེས་བྱ་བའི་དོན་ཏོ། །འཁྲུལ་པའི་ཆག་གིས་ཀྱང་མ་ངེས་པ་བསྟན་པ་ནི། འབྱུང་བ་ཡིན་ནོ་ཞེས་བྱ་བའོ། །ཁྱད་པར་ནི་མེད་ཀྱང་འབྱུང་བ་དེའི་
[139a.2]བསྐྱེད་བྱ་བའིའོ། །དམིགས་པ་མེད་པ་ནི་དགོན་དུང་གི་ཆུའི་ཤེས་པ་ལྟ་བུའོ། །དེ་ལྟ་མ་ཡིན་པར་ཞེས་བྱ་བ་ནི་བདེན་པའི་ཆུའི་ཤེས་པ་བཞིན་དུ་དམིགས་པ་དང་བཅས་པ་ཡིན་ནོ། །མི་སྣང་བའི་འོད་ཟེར་གྱིས་གདུངས་པའི་དགོན་དུང་གི་བག་ཆགས་ཡིན་ཏེ། རྨི་ལམ་ལ་སོགས་པ་ལ་ནུས་པ་
[139a.3]མཐོང་བའི་ཕྱིར་རོ། །འོ་ན་སྣང་བ་ཉིད་ཅེས་བྱ་བ་ནི་བདེ་བ་ལ་སོགས་པའི་འཛིན་པར་བྱེད་པ་ལས་ཐ་དད་པའི་བཟུང་བ་ཉིད་ཀྱིས་སོ། །མངོན་སུམ་དང་རྗེས་སུ་དཔག་པ་ལ་ཡང་རྟོག་པ་མེད་པའི་བདེ་བ་ལ་སོགས་པ་ནང་དང་ཕྱི་རོལ་ཡིན་ལ། དེའི་ཕྱིར་ཁྱད་པར་མེད་དོ། །ཤེས་པ་བཞིན་དུ་དེ་ཉིད་ནི་མ་ཡིན་
[139a.4]ཏེ། གཟུང་བ་རྣམ་པ་གཉིས་མ་གཏོགས་པའི་བྱ་བ་གཞན་མེད་པའི་ཕྱིར་རོ། །དེ་དང་ལྡན་པའི་སྦྱོར་བའི་རྣམ་པར་རྟོག་པ་ནི་སོ་སོ་ཁོ་ན་ཡིན་ཏེ། བདེ་བ་དང་སྦྱོར་བ་དག་ཐ་དད་པར་ཉམས་སུ་མྱོང་བའི་ཕྱིར་རོ། །དེ་བསྟན་པ་ནི་སྣང་བ་ལ་ནི་ཞེས་བྱ་བའོ། །མངོན་སུམ་ནི་རྟོགས་པ་མེད་པ་སྣང་བའི་
[139a.5]དོན་བྱེད་པས་དོན་མ་ཡིན་པ་ཉིད་དུ་མི་རིགས་པའི་ཕྱིར་མ་ལུས་པ་འཁྲུལ་པ་མེད་པ་ཁོ་ན་ཡིན་གྱི་དབྱེ་བ་མེད་པར་བསྟན་པ་ནི། འཇིག་རྟེན་གྲགས་རྟེན་ཞེས་བྱ་བའོ། །ཁྱེད་ལ་ཡང་། ཚད་མ་ཉིད་དང་ཚད་མིན་ཉིད། །དགེ་དང་སྡིག་སོགས་དེའི་འབྲས་བུ། །དོན་དང་སྟོང་པའི་བློ་རྣམས་ལ། །འདི་
[139a.6]ལ་སོགས་ཀུན་མི་རིགས་འགྱུར་སྙམ་དུ་སེམས་པ་ལ། ཐམས་ཅད་རང་གི་ངོ་བོ་ལ་ཞེས་བྱ་བ་སྟེ། སྣང་བཞིན་པ་ལའོ། །གཞན་གྱི་ངོ་བོ་ལ་ཞེས་བྱ་བ་ནི་སྣང་བཞིན་པ་མ་ཡིན་པའི་མངོན་པར་འདོད་པའི་ཡུལ་ལའོ། །ཐོབ་པ་མེད་ཅེས་བྱ་བ་ནི་སྔར་རྟོགས་པ་དུས་ཕྱི་མ་ལ་རྟོགས་པ་མ་ཡིན་པའི་
[139a.7]ཕྱིར་རོ། །འོན་ཏེ་སྣང་བ་དང་ཅིག་ཤོས་ཀྱང་དེ་མ་ཡིན་པ་ལས་ལོག་པས་གཅིག་ཉིད་དུ་ཞེན་པ་ནི་ཉེ་བར་བསྟན་པ་ཡང་ཡིན་ལ་ཐོབ་བྱ་ཡང་ཡིན་ཞེས་ཟེར་བ་ལ། སྨིག་རྒྱུ་ལ་ནི་ཞེས་བྱ་བ་སྨོས་ཏེ། སྨིག་རྒྱུ་ལ་ཆུའི་ཤེས་པ་ལ་ཡང་རེས་འགའ་ཁུང་བུའི་དང་། ཆུ་བོའི་ཆུ་དང་ཕྲད་ན་དེ་དམིགས་པ་དང་བཅས་
[139b]
[139b.1]པ་ཡིན་ནོ། །སྨིག་རྒྱུའི་ཤེས་པ་ལ་ནི་ཀུན་ཚེ་མིན་ན་ཞེས་བྱ་བ་ཐོབ་པ་མ་ཡིན་ཞེས་བྱ་བ་སྦྱར་བས་རྒོལ་བའོ། །ལན་ནི་ཐམས་ཅད་ལ་ཞེས་བྱ་བ་སྟེ། བདེན་པའི་ཆུའི་ཤེས་པ་ལ་ཡང་། །ངེས་པའི་སྐད་ཅིག་ལ་འཇུག་པ་མ་ཡིན་པས་ནུས་པ་ཡང་འབྲས་བུ་མི་ཤེས་ན་ངེས་པ་མེད་པའི་ཕྱིར་རོ། །
[139b.2]འོན་ཏེ་མིག་མི་འཛུམས་པར་མཐོང་བ་ཉིད་ནི་འཐོབ་པ་ཡིན་ནོ་ཞེས་ཟེར་བ་ནི། མ་ཞིག་ན་ཞེས་བྱ་བའོ། །ཞིག་པ་གང་ཡིན་པ་དེ་ཡང་ཇི་ལྟར་འཇིག་པར་འགྱུར་ཞེས་བྱ་བ་ནི་ལན་ཡིན་ཏེ། སྔ་མ་དང་ཕྱི་མའི་ཆ་དང་བྲལ་བའི་སྣང་བ་ཉིད་ནི་ཞེས་པ་ཡིན་ལ། གཞན་དུ་ཡང་མ་ཉམས་པ་ཡིན་ནོ་ཞེས་བྱ་
[139b.3]བའི་དོན་ཏོ། །སྔར་མཐོང་བ་ངོ་ཤེས་པ་ནི་དེ་མ་ཡིན་པའི་འབྲས་བུ་རྣམ་པར་གཅོད་པའི་ཡུལ་ཅན་ཏེ། འགལ་བ་ཅན་མ་ཡིན་པར་བསྟན་པ་ནི། ངོ་ཤེས་པ་ནི་ཞེས་བྱ་བའོ། །ཁྱད་པར་ནི་དམིགས་པ་མེད་པ་ཉིད་དོ། །ཁྱད་པར་གྱི་ཁྱད་པར་ནི་ཕྱི་རོལ་གྱི་ངོ་བོའོ། །རྣམ་གཞག་འགྱུར་ཞེས་བྱ་བ་ནི་རྗེས་
[139b.4]སུ་དཔག་པ་ལའོ། །དོན་དམ་པར་ཞེས་བྱ་བས་སྒྲོ་བཏགས་པས་ནི་གྲུབ་པ་ཡིན་པའོ། །བློ་ལ་མི་གནས་པ་ནི་ཁྱད་པར་མ་ཡིན་པ་ཉིད་ཀྱི་ཕྱིར་དོན་དམ་པར་མེད་པ་སྒྲུབ་པར་བྱེད་པའི་རྒྱུར་འགྱུར་བར་བསྟན་པ་ནི། ཚད་མ་ལ་ཚད་མས་ཞེས་བྱ་བའོ། །སྣང་བ་དགག་པ་ཡིན་གྱི་སྒྲོ་བཏགས་པ་ནི། 
[139b.5]སྣང་བ་མ་ཡིན་ནོ་ཞེས་ཟེར་བ་ནི། ཡུལ་དང་ཞེས་བྱ་བའོ། །ཡུལ་གཞན་ལ་སོགས་པའི་ཁྱད་པར་ནི་གཞན་དུ་ངེས་པ་ཡིན་གྱི་སྒྲོ་འདོགས་པ་མ་ཡིན་ཏེ། འཁྲུལ་པའི་རྒྱུ་མ་ཡིན་ནོ་ཞེས་བསྟན་པ་ནི། ཡུལ་ལ་སོགས་པ་ཞེས་བྱ་བའོ། །མེད་པར་སྒྲུབ་པ་ནི་མེད་པའི་དོན་དུའོ། །འགའ་ཞིག་ལས་
[139b.6]ནི་གྲངས་ཅན་ལ་སོགས་པའི་ལས་སོ། །གཞན་ལས་ཀྱང་ཞེས་བྱ་བ་ནི་སྔར་མཐོང་བའི་ངོ་ཤེས་པ་ལས་སོ། །ཡུལ་གཞན་ལ་སོགས་པར་མཐོང་བ་ཡང་གཞན་དུ་སྒྲོ་གཏགས་པའི་སྣང་བ་ཉིད་ཁོ་ན་དགག་པ་ནི་གཞན་ལ་ཡང་མཚུངས་པར་བསྟན་པ་ནི། ཚད་མས་མཐོང་བ་ཞེས་བྱ་བའོ། །རྣ་བ་
[139b.7]ལས་བྱུང་བ་བཤད་པ་ནི་རེས་འགའ་འཁྲུལ་པ་གང་ཡིན་པ་དེ་ཞེས་བྱ་བས་ནི་འཁྲུལ་པའོ། །གཞན་དུ་ནི་ཡོད་པའི་ཡུལ་ལས་སོ། །གནོད་པའི་ཚད་མ་ནི་སྣང་བ་མི་དམིགས་པའོ། །ཇི་ལྟར་ཞེས་བྱ་བ་ནི་དེ་མེད་པའི་མ་དམིགས་པ་ཙམ་ནི་གནོད་བྱེད་མ་ཡིན་པའི་ཕྱིར་རོ། །གནོད་བྱེད་ཀྱི་འཁྲུལ་
[140a]
[140a.1]པ་ཉིད་སེལ་བར་བྱེད་ཅིང་མངོན་པར་འདོད་པ་ལས་གཞན་པའི་གནོད་པར་བྱེད་པ་ཞེས་བྱ་བ་ནི་ཉམས་པ་ཏེ་རྒྱུན་གཅོད་པའོ། །མེད་པ་ལ་ནི་བྱེད་པ་པོ་ཉིད་དེ་ཤེས་བྱེད་པ་སྟེ། ཇི་ལྟར་བསྒྲུབ་པར་འགྱུར་བའོ། །དེ་ལྟ་བུའི་མེད་པ་ནི་མེད་པའོ། །རྒྱུ་དང་གནོད་བྱེད་དག་གིས་
[140a.2]ཡོད་པ་དང་མེད་པའི་བདག་ཉིད་གཅིག་ཏུ་བྱེད་པ་མ་ཡིན་ནམ་ཞེས་ཟེར་བ་ལ་དེ་མེད་ཅེས་བྱ་བའོ། །ཡོད་པའི་ངོ་བོ་དེ་ཁོ་ནས་ཡོད་པ་མ་ཡིན་དུ་ཟིན་ཀྱང་གྲུབ་པ་ལ་སྒྲུབ་པ་ཡིན་གྱི་དེའི་ཞིག་པ་མ་ཡིན་པར་བསྟན་པ་ནི། གཞན་གྱི་ངོ་བོས་ཞེས་བྱ་བ་སྟེ། འཇིག་པར་འགྱུར་ཞེས་བྱ་བར་སྦྱར་རོ། །དེའི་ངོ་བོས་ཞེས་
[140a.3]བྱ་བ་ནི་གཞན་མ་ཡིན་པའོ། །ཕྱིས་ཞེས་བྱ་བ་ནི་སྔར་མ་ཡིན་པའོ། །ཐམས་ཅད་ཀྱི་ཚེ་ཞེས་བྱ་བ་ནི་རེས་འགའ་བ་མ་ཡིན་པ་སྟེ། ཕྱིས་ཀྱང་འཇིག་པར་འགྱུར་རོ་ཞེས་བྱ་བའི་དོན་ཏོ། །ཇི་ལྟར་ཞེས་བྱ་བའི་དེའི་ངོ་བོ་དེའི་ཚེ་ཡང་རྗེས་སུ་འཇུག་པའི་ཕྱིར་རོ། །རྗེས་སུ་འཇུག་པ་མ་ཡིན་ན་འཇིག་
[140a.4]པའི་དོན་མེད་དེ་སྔ་ན་ཉིད་མེད་པའི་ཕྱིར་རོ་ཞེས་བསྟན་པ་ནི། དེ་ཚེ་ཉིད་ཅེས་བྱ་བ་སྟེ་སྔ་ན་ཉིད་ནའོ། །སྔ་མ་ཉིད་ནི་རྒྱུ་ཡོད་པར་རྟོག་པ་ཉིད་ནའོ། །ཇི་ལྟར་སྐྱེས་པ་མ་ཡིན་པའི་ཞེས་བྱ་བའོ། །སྒྲུབ་པ་ནི་མི་དགོས་ཕྱིར་དང་ཞེས་བྱ་བའོ། །འདི་ཇི་ལྟར་སྐྱེས་པ་ཡང་ཡིན་མ་སྐྱེས་པ་ཡང་ཡིན་པའི་འཇིག་
[140a.5]པའི་ཕྱོགས་འཛིན་པར་བྱེད་པའི་ཚད་མ་འཇུག་པ་མེད་པས་དེ་ཁས་ལེན་པ་རིག་པ་མ་ཡིན་ནོ་ཞེས་བསྟན་པ་ནི། ཚད་མས་ཞེས་བྱ་བའོ། །དེ་ཚེ་ཞེས་བྱ་བ་ནི་མ་མཐོང་བ་ནའོ། །དངོས་པོ་རྟོགས་པའི་དུས་སུ་ཁྱད་པར་དང་བཅས་པར་མ་གྲུབ་པའི་ཕྱིར་དེའི་ཚེ་དངོས་པོའི་ཁྱད་པར་དེ་ཇི་ལྟར་གཞན་
[140a.6]རྟོགས་པར་མི་ནུས་པས་མ་གྲུབ་པའི་ཁྱད་པར་ལ་ཕྱོགས་གྲུབ་པ་མ་ཡིན་པ་དེ་ཁོ་ན་བཞིན་དུ་འགྱུར་ཞིང་། ཁྱད་པར་གྱི་ཁྱད་པར་ལ་ཡང་དེ་བཞིན་ནོ་ཞེས་བྱ་བ་ནི་ཁྱོད་ལ་ཡང་འགྱུར་བ་ཡིན་པར་བསྟན་པ་ནི། ཁྱད་པར་རབ་ཏུ་མ་གྲུབ་ན། །ཞེས་བྱ་བའོ། །རང་གི་ངོ་བོས་གཞན་གྱི་རྗེས་སུ་ཆགས་
[140a.7]པས་བྱས་པའི་ཁྱད་པར་མེད་པ་ཅུང་ཟད་ཀྱང་མེད་པར་བསྟན་པ་ནི། དེ་དངོས་རང་བཞིན་ཞེས་བྱ་བའོ། །དངོས་པོ་ཉིད་ཁ་ཅིག་ལ་འཇུག་བཞིན་པ་ཡིན་ཞིང་གཞན་ལ་ལྡོག་བཞིན་པ་ཡིན་ནོ། །ཁྱད་པར་ནི་མེད་པའི་མ་ཡིན་ནམ་སྙམ་དུ་སེམས་པ་ནི། དེ་ཉིད་ཅེས་བྱ་བའོ། །དེ་ལྟ་བུ་ཉིད་དུ་ཞེས་བྱ་བ་
[140b]
[140b.1]ནི་ཁ་ཅིག་ཏུ་འཇུག་པ་དང་ལྡོག་པས་ཀྱང་ངོ་། །དགག་པ་ལ་ནི་དོན་ཅི་ཡོད་ཅེས་བྱ་བ་ནི་མ་དམིགས་པ་ལས་མ་སྐྱེས་པའོ། །གཞན་དུ་ན་ཁ་ཅིག་ཏུ་འཇུག་པ་དང་ལྡོག་པ་མེད་ན་ཚད་མས་རྟོགས་པ་ལ་གཞན་དུ་རྟོགས་པ་ནི་འཁྲུལ་པ་ཡིན་ཏེ། དེ་ལ་ཡང་བསྟན་པ་ནི། འདི་ནི་སྔར་
[140b.2]བཤད་ཟིན་པའི་ཕྱིར་ཞེས་བྱ་བའོ། །ཚད་མས་མཐོང་ལ་འཁྲུལ་པ་གང་། །ས་ཕྱོགས་འགའ་ཞིག་ཉིད་དུ་སྟེ། །ཚད་མ་དག་གིས་ལྡོག་པ་ན། །འཁྲུལ་པ་ཉིད་དུ་བཟོད་དམ་ཅི། །ཞེས་བྱ་བ་ལ་སོགས་པར་མི་འགྱུར་བའི་ཕྱིར་ཁྱད་པར་གྲུབ་པ་མ་ཡིན་ནའང་། ཁྱོད་ཀྱི་རྟོགས་ནུས་ཇི་ལྟར་
[140b.3]ཡིན། །ཞེས་བྱ་བའི་རྒོལ་བ་གཞན་བསལ་བའི་ཕྱིར་རྒོལ་བ་གཞན་ཡང་སྨྲ་བ་ནི། གལ་ཏེ་དེར་ནི་དྲན་པ་ཡིན། །ཞེས་བྱ་བའོ། །རང་བཞིན་ཞེས་བྱ་བ་ནི་ཕྱི་རོལ་གྱིའོ། །ཇི་ལྟ་བུར་འགག་པ་མེད་ཅེས་བྱ་བ་ནི་འགལ་བའི་ཕྱིར་རོ། །རང་བཞིན་མིན་བཟུང་ན་ཞེས་བྱ་བ་ལ་མེད་པའི་ཁྱད་པར་ནི་རང་
[140b.4]བཞིན་མ་ཡིན་ན་ཞེས་བྱ་བར་སྦྱར་རོ། །འོན་ཏེ་ཞེས་བྱ་བ་ལ་སོགས་པས་ནི་དྲན་པ་ལ་སོགས་པ་ཕྱི་རོལ་མ་ཡིན་པའི་ཡུལ་ཉིད་བསྟན་པ་ཡིན་ནོ། །འཇིག་རྟེན་རྟོགས་དང་ཞེས་བྱ་བ་ནི་སད་པའི་ཀ་བའི་ཤེས་པའི་ཕྱོགས་སོ། །དེ་ནི་དེ་ཙམ་ཉིད་ཅེས་བྱ་བ་ནི་རྟོགས་པ་ཙམ་ཉིད་དོ། །དེ་ཉིད་དུ་ཞེས་བྱ་བ་ནི་
[140b.5]ཕྱི་རོལ་ཉིད་དུ་སྟེ། འདི་བཤད་པ་ནི་རྟོགས་པ་ཙམ་ཉིད་ཅེས་བྱ་བའོ། །དཔེ་གཞན་བསྟན་པ་ནི། རྨི་ལ་སོགས་པ་ཞེས་བྱ་བའོ། །དེ་ནི་འདི་ལྟར། འོན་ཏེ་དྲན་དང་རྣམ་རྟོག་ལས། །ཞེས་བྱ་བ་ལ་སོགས་པས་གནོད་པར་བྱ་བ་ལ་སོགས་པ་ཡོད་པ་དང་མེད་པ་ཡིན་ཡང་རྟོགས་པའི་སྣང་བ་
[140b.6]རྗེས་སུ་དྲན་ནས་དམིགས་པ་ཉིད་དུ་བརྗོད་པ་ཡིན་ནོ། །རྟོགས་པ་ཉིད་ཐོབ་པར་བྱ་བ་ཡིན་ནོ་ཞེས་སྒྲོ་བཏགས་པའི་ཡུལ་ཅན་གྱི་གནོད་བྱེད་ཉིད་ནི་བརྟགས་པ་པ་ཉིད་ཡིན་པར་བསྟན་པ་ནི་རྟོགས་བཞིན་པ་ནི་ཞེས་བྱ་བའོ། །སྒྲོ་བཏགས་པའི་འབྱུང་བར་འགྱུར་བ་དེ་ལ་ཡང་དེ་དག་འབྲེལ་པའི་རྟོགས་
[140b.7]བཞིན་པ་ཡོད་པ་ཉིད་གནོད་པར་བྱེད་པའི་ཡུལ་ཅན་དུ་བསྟེན་པ་ནི། གལ་ཏེ་གནོད་བྱེད་ཅེས་བྱ་བ་སྟེ། བརྟགས་ནས་ཏེ་བསམས་ནས་བརྟགས་པའི་ཡུལ་སྣང་བ་མ་ཡིན་ནོ་ཞེས་བྱ་བའི་དོན་ཏོ། །དེའི་དུས་ནི་བརྟགས་པའི་དུས་སོ། །གཞན་གྱི་དངུལ་ལ་ཉ་ཕྱིས་ཀྱི་ངོ་བོའོ། །དེས་ཞེས་བྱ་བ་ནི་
[141a]
[141a.1]ཤེས་པས་སོ་ཞེས་བྱ་བ་སྟེ་རྗེས་སུ་འགྲོ་བའོ། །གལ་ཏེ་ཞེས་བྱ་བ་ནི་ལྡོག་པའོ། །དམིགས་པར་ཞེས་བྱ་བ་ནི་དངོས་པོའོ། །སྲིད་པའི་ཡུལ་ཉིད་བསྟན་པ་ནི་ལྡོག་གྱུར་ཅེས་བྱ་བའོ། །འབྱུང་བར་འགྱུར་བ་ནི་ཡོད་པ་ཉིད་དོ། །དེ་ཡི་རྣམ་ཅན་ཤེས་སྐྱེས་ན། །དེའི་ཚེ་དམིགས་པ་ཉིད་དུ་
[141a.2]འཇོག །ཅེས་བྱ་བ་ནི་རྣམ་པ་མེད་པར་སྨྲ་བ་པོའི་ཡང་འདི་ཁོ་ན་ལྟར་འཇོག་པ་ཡིན་པར་བསྟན་པ་ནི། དེ་བཞིན་ཤེས་པ་ཞེས་བྱ་བའོ། །གཞན་དུ་ན་ཡུལ་གྱི་ངེས་པ་མ་ཡིན་ཏེ། དེ་མིན་ངོ་བོ་མི་རིག་ཕྱིར་རོ། །འདི་ནི་ལྐོག་ཏུ་གྱུར་པའི་སྐྱེད་པར་བྱེད་པ་བརྟན་པར་བྱེད་པའི་རྒྱུ་དམིགས་པར་བྱེད་པ་
[141a.3]ཡིན་གྱི། ལས་ནི་མ་ཡིན་ནོ་ཞེས་བསྟན་པ་ནི། སེམས་ནི་ཡོངས་སུ་ཞེས་བྱ་བའོ། །ལྐོག་གྱུར་འབྱུང་བར་འགྱུར་བའི་དོན། །རྣམ་ངེས་ཏེ་རྟོགས་པས་བྱས་པར་མི་རིགས་པ་དེ་བཞིན་དུ། །དེ་ཡི་རྣམ་ཅན་ཤེས་སྐྱེས་ན། །ཞེས་བྱ་བ་ལ་སོགས་པ་དེ་ཉིད་དོ། །ལྐོག་ཏུ་གྱུར་པ་ཁོ་ན་ཉིད་ཇི་སྟེ། 
[141a.4]མིན་ཞེ་ན་ཞེས་བྱ་བ་ནི་རྒོལ་བའོ། །མ་ཡིན་ཏེ་མངོན་སུམ་ཞེས་བྱ་བ་ནི་ལན་ནོ། །འབྲེལ་པ་ནི་རྟགས་སོ། །འཁོར་ལོ་ལྟ་བུ་ཞེས་བྱ་བ་ནི་དངོས་པོ་ཡོད་ན་མངོན་སུམ་དམིགས་པ་དང་བཅས་པ་ཡིན་ལ། དེ་ལ་རྟགས་ལས་བྱུང་བའི་རྗེས་སུ་དཔག་པ་ཡིན་ཞིང་དེ་ལས་ཀྱང་དངོས་པོ་ཡོད་པ་ཉིད་
[141a.5]དོ། །དེ་ལྟར་ན་ཇི་ལྟར་ཕྱི་རོལ་ཡིན་ཞེས་ཟེར་བ་ལ། དེ་ལྟར་ན་ཞེས་བྱ་བ་ནི་ཁས་བླངས་པ་ཏེ་སྲིད་པའོ། །ཚད་མས་བསལ་བའི་ཁས་བླངས་པ་ཡང་ཇི་ལྟར་ཡིན་ཏེ། མི་ཤེས་པའི་ཕྱིར་ཞེས་བསྟན་པ་ནི། ཚད་མའི་རང་བཞིན་ཞེས་བྱ་བའོ། །ཅིའི་ཕྱིར་མ་རིག་པའི་ཁས་བླངས་པ་ཡིན་ནོ་ཞེས་
[141a.6]ཟེར་བ་ལ། རང་རིག་ཡོད་པ་ཞེས་བྱ་བ་སྟེ། རེས་འགའ་བའི་ཁྱད་པར་ཅན་གྱི་རྣམ་པའི་རྟོགས་པ་དེའི་ཞེས་བྱ་བའི་ཁས་བླངས་པའི་རྟོགས་པའོ། །ཁྱད་པར་དང་ཁྱད་པར་དུ་བྱ་བ་ཉིད་ཕྱི་རོལ་གྱི་དམིགས་པ་མེད་པ་ཉིད་ན་ངེས་སམ་ཞེས་བསྡུ་བ་ཡིན་ནོ། །དེའི་རང་བཞིན་ནི་བདེན་པ་ཉིད་ཀྱིའོ། །
[141a.7]རྟོགས་པ་ནི་ཤེས་པ་ཡིན་ནོ་ཁྱོད་ཀྱིས་ཀྱང་རྟོགས་པ་ཞེས་བྱ་བར་སྦྱར་རོ། །ཁས་བླངས་པ་གྲུབ་པ་ནི་མ་བཏགས་པ་ཕྱིན་ཅི་ལོག་པས་ལྡོག་པ་ཡིན་པ་དེའི་ཕྱིར་དམིགས་པ་མེད་པ་ཉིད་བསྟན་པ་ནི། ཕྱི་ནས་ཞེས་བྱ་བའོ། །དེའི་ཕྱིར། ཕྱི་རོལ་ཉིད་ནི་མ་གྲུབ་པས། །དེའི་ཕྱིར་དམིགས་པ་མེད་པའི་བློ། །
[141b]
[141b.1]འདི་ནི་ཇི་ལྟར་སྒྲུབ་བྱེད་མིན། །དེའི་ཚེ་ཕྱོགས་ཀྱང་ཤེས་པ་ཡིན། །ཞེས་བྱ་བ་བསལ་བ་ཡིན་ནོ། །ཁས་བླངས་པས་གྲུབ་པ་ནི་མངོན་སུམ་མ་ཡིན་ན་གང་གིས་དེ་བཀག་པ་ན་དེས་གནོད་པར་འགྱུར་དེའི་ཕྱིར་མི་རིགས་སོ། །མངོན་སུམ་ལ་སོགས་པ་ཡི་ཡུལ། །ཕྱི་རོལ་ཁོ་ནར་གནས་པ་ཡིན། །
[141b.2]དེ་དགག་བྱས་པ་དེ་ཡི་ཕྱིར། །དེ་དག་གི་ཕྱོགས་ལ་གནོད་འགྱུར། །ཞེས་ཟེར་བ་ནི། གལ་ཏེ་དེ་ལྟར་ཞེས་བྱ་བའོ། །འཁྲུལ་པ་དང་ཅིག་ཤོས་དག་གིས་གནོད་པར་བྱ་བ་ལ་སོགས་པའི་ངོ་བོར་འདོད་པ་ཁོ་ན་ཡིན་ནོ་ཞེས་ཟེར་བ་ནི། གལ་ཏེ་སྔ་ཕྱི་ཞེས་བྱ་བའོ། །ཉ་ཕྱིས་ལ་དངུལ་གྱི་ཤེས་
[141b.3]པ་བཞིན་དུ་དངུལ་མ་ཡིན་ན་ཇི་ལྟར་དངུལ་གྱི་ཁྱད་པར་དགག་པ་ཡིན་ཞེས་བརྒལ་ཞིང་བརྟགས་པའོ། །དེའི་འཁྲུལ་པ་ཉིད་ག་ལས་ཞེས་བྱ་བ་ནི་གཞན་ནོ། །ཅི་ལས་ཤེ་ན་འཁྲུལ་ཉིད་ཅེས་བྱ་བའོ། །དོན་དམ་པར་ན་ཕྱི་རོལ་གྱི་འཁྲུལ་པ་མེད་པ་ཅུང་ཟད་ཀྱང་ཡོད་པ་མ་ཡིན་པའི་ཕྱིར་
[141b.4]ཁྱབ་ཆེས་པ་ཡིན་ནོ། །རྒྱུ་དང་ལྡན་པ་ཉིད་ཀྱིས་འཁྲུལ་པ་ནི་མ་ཡིན་གྱི་འོན་ཀྱང་དེ་རྒྱུ་དང་ལྡན་པ་ནི་ཡིན་ཏེ། དེ་ལས་བསྟན་པ་ནི་གལ་ཏེ་རྒྱུར་བཅས་ཞེས་བྱ་བ་སྟེ། མ་འཁྲུལ་པར་འདོད་པ་དེ་དང་རྒྱུ་དང་ལྡན་པ་ཡིན་ན་དེ་ལས་བརྒལ་ཞིང་བརྟགས་པ་མཚུངས་སོ་ཞེས་བྱ་བའི་དོན་ཏོ། །འཁྲུལ་
[141b.5]པ་ཡོད་མོད་ཅེས་བྱ་བ་ནི་གནས་སྐབས་ལས་སོ། །འཁྲུལ་པར་འདོད་པ་དེ་སྒྲུབ་པར་བྱེད་པས་མ་འཁྲུལ་པས་འཁྲུལ་པ་ཐོབ་པར་འགྱུར་རོ་ཞེས་ཟེར་བ་ནི། གལ་ཏེ་མ་འཁྲུལ་པ་ནི་ཞེས་བྱ་བའོ། །ཕྱི་རོལ་དུ་འཁྲུལ་པ་ལ་སྒྲུབ་པའི་ངོ་བོ་འཐོབ་པ་མ་ཡིན་ཏེ་མི་མཐོང་བའི་ཕྱིར་རོ། །དེའི་
[141b.6]ཕྱིར་ཁྱད་པར་དུ་འཁྲུལ་པ་ཡིན་པར་ངེས་པ་ཉིད་དུ་བསྟན་པ་ནི། སྒྲུབ་པའི་ཚུལ་དུ་མཐོང་བ་གང་ཞེས་བྱ་བའོ། །འཁྲུལ་པ་ཉིད་ནི་རྗེས་སུ་བརྗོད་པར་བྱ་བ་ཡིན་གྱི། བསྒྲུབ་པར་བྱ་བ་ནི་མ་ཡིན་ཏེ། ཐལ་ཆེས་པའི་ཕྱིར་རོ་ཞེས་བསྟན་པ་ནི། གང་ཡིན་པ་དེ་ཞེས་བྱ་བའོ། །ཁྱད་པར་དང་བཅས་པའི་
[141b.7]བློ་གང་དུ་རྒྱུ་ཡིན་པ་དེ་འཁྲུལ་པ་ཡིན་ནོ་ཞེས་བྱ་བའི་ཁྱད་པར་གྱིས་ཉེ་བར་བཀོད་པ་ལས་ཡིན་གྱི། རྒྱུ་ངེས་པ་ལས་ནི་སྔར་རྟོགས་པའི་འཁྲུལ་པ་ཉིད་རྟོགས་པ་ནི་མ་ཡིན་ནོ་ཞེས་བསྟན་པ་ནི། འཁྲུལ་པའི་རང་བཞིན་ཤེས་ན་ཡང་། །ཞེས་བྱ་བ་སྟེ། ཁས་བླངས་པ་ཙམ་ལས་ནི་འཁྲུལ་པ་ཉིད་མ་ཡིན་
[142a]
[142a.1]ནོ་ཞེས་བྱ་བའི་དོན་ཏོ། །དེས་རྟོགས་པ་ཡིན་ཡང་མངོན་སུམ་གྱི་ངེས་པ་མ་ཡིན་པ་ནི་འཁྲུལ་པ་ངེས་པ་ཡིན་པར་བསྟན་པ་ནི། རང་བཞིན་གང་གིས་ཞེས་བྱ་བའོ། །མངོན་སུམ་གྱིས་མ་ངེས་པས་རང་གི་ངོ་བོ་སྟེ། མངོན་སུམ་གྱི་རྟོགས་པར་བྱ་བས་འཁྲུལ་པ་ཉིད་འཛིན་
[142a.2]པའི་ཡུལ་ཡང་མངོན་སུམ་གྱིས་ངེས་པ་མ་ཡིན་ཏེ། འཁྲུལ་པ་ཉིད་བཞིན་ནོ་ཞེས་བྱ་བ་ནི་དེ་ཡང་ཞེས་བྱ་བའོ། །གལ་ཏེ་འདི་ཡང་ཞེས་བྱ་བ་ནི་འཁྲུལ་པ་ཉིད་འཛིན་པའོ། །དེ་ལྟར་ཡང་ཞེས་བྱ་བ་ནི་ཁས་ལེན་པའོ། །ཟད་པར་སྒྲུབ་པར་བྱེད་བློ་ཡང་། གལ་ཏེ་བརྫུན་འདོད་དེ་ཡི་ཕྱིར། །ཇི་ལྟར་
[142a.3]འདོད་པས་ཀུན་པའམ། །མ་ཚང་སོགས་པར་ཐར་བར་འགྱུར། །དེ་ལྟར་ཡང་། དེ་བརྫུན་ཉིད་དུ་ཐལ་འགྱུར་ན། །སྔ་མ་ཐམས་ཅད་མེད་པར་འགྱུར། །ཞེས་བསྟན་པ་ནི། དངུལ་དུ་རྟོགས་པར་བྱེད་ན་ནི། །ཞེས་བྱ་བའོ། །གང་གི་ཚེ་ཉ་ཕྱིས་སུ་འགྱུར་ཞེ་ན། རྟོགས་པ་ལྡོག་པ་ཡིན་པ་ནི་
[142a.4]དངུལ་གྱིའོ། །ལྡོག་པའི་རྒྱུ་ནི་གནོད་པར་བྱེད་པའོ། །རྟོགས་པ་གཉིས་ཀྱི་ཡུལ་མི་དམིགས་པ་ལ་ཁྱད་པར་མེད་པས་དེའི་ཚེ་ཀ་བ་སྒྲུབ་པར་བྱེད་པའི་ཤེས་པའི་དབྱེ་བ་མ་ཡིན་ནོ་ཞེས་བྱ་བ་ནི་འདོད་པ་ཁོ་ན་ཡིན་པར་བསྟན་པ་ནི། གཉི་ག་དག་ཀྱང་ནི་ཞེས་བྱ་བའོ། །སྒྲུབ་པར་བྱེད་པའི་ཤེས་པ་ནི་
[142a.5]ཀ་བ་ལ་སོགས་པའི་ཤེས་པའི་ཡུལ་མ་ཡིན་པའི་མི་དམིགས་པ་རྗེས་སུ་བརྗོད་པ་ལས་ཁྱད་པར་དུ་བྱ་བ་ཁོ་ན་ཡིན་ནོ་ཞེས་ཟེར་བ་ནི། གལ་ཏེ་ཡང་ཞེས་བྱ་བའོ། །ལ་ལ་དག་ཏུ་ནི་སྒྲུབ་པར་བྱེད་པའི་ཤེས་པ་ལའོ། །དེ་ལ་བསྟན་པ་ནི་མི་དམིགས་པ་སྟེ་ཉེ་བར་བསྟན་པའོ། །གཞན་ལ་ནི་
[142a.6]ཀ་བ་ལ་སོགས་པའི་ཤེས་པ་ལའོ། །གནོད་པར་བྱེད་པའི་ཤེས་པའི་དབང་དུ་བྱས་པའི་བསྒྲུབ་བྱ་ཉིད་ནི་སྔ་མའི་ངོ་བོ་ཡིན་པ་དེ་ཚད་མ་ཉིད་མ་ཡིན་ན་མི་འགྱུར་རོ་སྙམ་དུ་སེམས་པ་ནི། གནོད་བྱེད་རྟོགས་པ་ཞེས་བྱ་བའོ། །དེ་ལས་ལྡོག་པ་ནི་གནོད་བྱ་ལས་བཟློག་པའོ། །བཟློག་པ་ཡི་ནི་གནོད་
[142a.7]པར་བྱ་བའིའོ། །མེད་པ་ནི་གནོད་པར་བྱ་བ་ཉིད་དོ། །བཟློག་པ་དང་ཅིག་ཤོས་དག་ཀྱང་རིག་ཡིན་ན་སྔ་མས་ཅི་ཞིག་འཐོབ་པ་ཡིན་ན་གང་གིས་ངེས་པ་མེད་པར་འགྱུར། གང་གི་ཕྱིར་སྔོན་པོ་ནི་སེར་པོ་རིག་ན་མེད་པར་འགྱུར་རོ་ཞེས་བསྟན་པ་ནི་གལ་ཏེ་ཞེས་བྱ་བའོ། །བཟློག་རིག་དེ་སྟེ་དེ་
[142b]
[142b.1]ལྟར་མིན། །ཞེས་བྱ་བ་ནི་བཟློག་པ་རིག་པའོ། །གལ་ཏེ་སྔ་མ་མི་དམིགས་པའི་བདག་ཉིད་ཡིན་ན་མི་དམིགས་པ་ཁོ་ན་མེད་པར་ངེས་པ་ཁོ་ན་ཡིན་ནོ་ཞེས་བསྟན་པ་ནི་ངེས་པ་མི་དམིགས་པས་བྱས་ནས་ཞེས་བྱ་བ་སྟེ། ཀ་བའོ་ཞེས་སམ་རྩིག་པའོ་ཞེས་པའི་ངེས་པ་ལ་ངེས་པ་
[142b.2]མ་དམིགས་ཉིད་གནོད་པར་བྱེད་པ་ཡིན་ན་ཕྱིན་ཅི་ལོག་ཏུ་དམིགས་པས་ཅི་ཞིག་བྱ་ཞེས་བྱ་བའི་དོན་ཏོ། །བཟློག་པ་ཡང་རང་རིག་པ་ཙམ་ཉིད་དུ་དམིགས་པ་ཡོད་དོ་ཞེས་ཟེར་བ་ལ། གལ་ཏེ་བཟློག་པ་དམིགས་པའི་ཕྱིར། །ཞེས་བྱ་བའོ། །དེ་ཞེས་བྱ་བ་ནི་སྔ་མིའོ། །མ་གྲུབ་པ་ནི་མེད་པའོ། །
[142b.3]གྲུབ་པར་བྱེད་པ་ཡང་མི་དམིགས་པ་ཁོ་ན་ལ་རྗེས་སུ་འབྲང་བ་ཡིན་པར་བསྟན་པ་ནི། དེའི་ཕྱིར་ཞེས་བྱ་བའོ། །མི་དམིགས་པ་ནི་རང་རིག་པ་ཙམ་གྱི་ཉེ་བར་མཚོན་པ་ཡིན་ནོ། །དེའི་ཕྱིར་ཕྱི་རོལ་གྱི་དོན་ལ་དམིགས་པའི་བློ་ནི། །ཡང་དག་པ་ཉིད་ཀྱི་བློ་འདི་ཡིན་ཏེ། གནོད་བྱེད་ཀྱི་བློ་དང་
[142b.4]བྲལ་བའི་ཕྱིར་དཔེར་ན་རྨི་ལམ་ལ་སོགས་པའི་གནོད་པའི་བློ་བཞིན་དུའོ་ཞེས་བྱ་བའི་མི་དམིགས་པའི་གནོད་པས་མ་གྲུབ་པ་ཡིན་པར་བསྟན་པ་ནི་ཇི་ལྟར་རྣམ་པར་ཤེས་པ་ཞེས་བྱ་བའོ། །ཡང་བརྗོད་པ། གང་ཡིན་པ་ཞེས་བྱ་བ་ནི། །ཁྱད་པར་དང་ནི་ཁྱད་པར་དུ། །བྱ་བ་དག་ལ་དབྱེ་མེད་དང་། །
[142b.5]ཕྱོགས་ཀྱང་ངག་གི་དོན་ཡིན་པར། །རྣམ་པར་གཞག་པ་བྱེད་པ་ཡིན། །ཞེས་བྱ་བ་ཡང་ངོ་། །ལྡན་པའི་དོན་མེད་ཉིད་ཅེས་བྱ་བ་ནི་དམིགས་པའི་འབྲེལ་པ་མེད་པའོ། །དངོས་པོ་གཞན་ནི་མེད་པ་གཞན། །འགའ་ཡང་མེད་དེ་མ་བརྟགས་ཕྱིར། །ཞེས་བྱ་བའི་རིགས་པས་དམིགས་པ་དང་བྲལ་
[142b.6]བའི་རིག་པ་ཉིད་རང་ཉིད་རིག་པའོ་ཞེས་བརྗོད་པ་ཡིན་ན། དངོས་པོ་མེད་པའི་ཆོས་རྣམས་ལ། །ཇི་ལྟར་ཁྱོད་ནི་རྟོགས་པར་འདོད། །གལ་ཏེ་རང་བློས་རྟོགས་ན་ནི། །ཁྱོད་ནི་ཀླན་ཀ་ཚོལ་བ་ཡིན། །ཞེས་བསྟན་པ་ནི། དངོས་པོ་མེད་པ་དང་ལྡན་པར་ཞེས་བྱ་བའོ། །མེད་པའི་རྟོག་པ་ཅི་འདྲ་ཞིག །རྟོག་
[142b.7]བྱེད་དངོས་པོར་ཐལ་བར་འགྱུར། །ཞེས་བྱ་བ་འདི་ལ་བསྟན་པ་ནི་ལྡོག་པའི་སྒོ་ནས་ཞེས་བྱ་བའོ། །གལ་ཏེ། ཀུན་རྫོབ་ལ་ནི་བདེན་མེད་ན། །བདེན་པའི་དབྱེ་འདི་ཅི་ལས་ཡིན། །གལ་ཏེ་བདེན་ཀུན་རྫོབ་འདི་གང་། །གལ་ཏེ་བརྫུན་ན་ཇི་ལྟར་བདེན། །ཞེས་ཟེར་བ་ལ། བདེན་པར་སྣང་བ་ཞེས་
[143a]
[143a.1]བྱ་བའོ། །རྣམ་པར་མི་དཔྱད་པའི་རྟོགས་པ་ནི་ཀུན་རྫོབ་ཀྱང་ཡིན་ལ་བདེན་པ་ཡང་ཡིན་ཏེ། དེ་ལྟ་བུའི་རྟོགས་པ་དང་ལྡན་པ་ལ་གནོད་པར་བྱེད་པ་མི་འབྱུང་བའི་ཕྱིར་ཏེ། འཁྲུལ་པ་བསྟན་པའི་ཕྱིར་རོ། །ཚད་མ་ལ་གནས་པ་རྩ་བ་ཡིན་པའི་ཕྱིར་འདིར་ད་ལྟར་ནི་རྣམ་པར་
[143a.2]དཔྱད་ན་ཞེས་བྱ་བ་ལ་སོགས་པས་རྣམ་པར་དཔྱོད་པའི་ཁས་བླངས་པའི་ཕྱིར་དེ་བསྟན་པ་ནི་མེད་ན་ནི་དངོས་པོ་སྟེ། འདི་ཞེས་བྱ་བ་ནི་འཁྲུལ་པ་ཉིད་དོ། །དངོས་པོ་ལ་ཡང་དེ་བཞིན་དུ་རྗེས་སུ་འགྲོ་བ་ཡིན་ནོ། །དངོས་པོ་དང་ཅིག་ཤོས་རྣམ་པར་དཔྱད་མི་བཟོད་པའི་ཤེས་པ་ནི་འཁྲུལ་པ་ཡིན་
[143a.3]ལ་དེ་ལྟ་ན་དེ་ཉིད་ཀུན་རྫོབ་ཡིན་པར་ཟེར་བ་ནི། གལ་ཏེ་དེ་ཉིད་མི་སྣང་འཁྲུལ། །ཞེས་བྱ་བའོ། །དེའི་ཕྱིར་རང་དང་གཞན་གྱི་འདོད་པ་མ་དཔྱད་པས་དོན་མཚུངས་པ་ཡིན་ཡང་དེས་འདི་ལོག་པ་དང་ཀུན་རྫོབ་ཀྱི་སྒྲ་དག་སླུ་བའི་དོན་དུ་ཉེ་བར་བཀོད་པ་ཡིན་ཏེ། ཁ་ཆུ་འཐུང་ཞེས་བརྗོད་པ་བཞིན། ། 
[143a.4]ཞེས་པ་བསྟན་པ་ནི། དེས་ན་བདེན་ལྟར་ཞེས་བྱ་བའོ། །གང་ཞིག་ཅེས་བྱ་བ་ནི་རྒྱལ་དཔོག་པ་ལ་སོགས་པའིའོ། །བདེན་པའི་མིན་ལ་ཡང་ཞེས་བྱ་བ་ནི་རིག་བྱེད་དང་། ཕྱི་རོལ་གྱི་དོན་ལ་སོགས་པ་ཡང་ངོ་། །མི་འབྱོར་པ་ནི་རིགས་པ་དང་འགལ་བས་སོ། །དེའི་ཕྱིར་ཞེས་བྱ་བ་ནི་སྨྲ་བ་
[143a.5]ལས་སོ། །མ་ཡིན་པར་དགག་པ་ནི་ཕྱི་རོལ་ལས་གཞན་དམིགས་པ་ཡིན་གྱི་ཕྱི་རོལ་དམིགས་པ་ནི་མ་ཡིན་ནོ། །གལ་ཏེ་ཡང་ཞེས་བྱ་བ་འདི་ལ་ཡང་གྲུབ་པ་ལ་སྒྲུབ་པ་ཡིན་ཞེས་བྱ་བར་རྗེས་སུ་འཇུག་གོ། །ཤིན་ཏུ་ཐ་དད་པས་དམིགས་པ་མེད་པར་ཞེས་བྱ་བ་ནི་གྲུབ་པ་ཡིན་ཏེ། 
[143a.6]སྔོན་པོ་དང་དེའི་བློ་དག་ཀུན་རྫོབ་ཀྱི་དབྱེ་བར་ཁས་བླངས་པའི་ཕྱིར་རོ། །རྣམ་པ་འགས་ཀྱང་ཐ་དད་པ་དམིགས་པ་མ་ཡིན་ནོ་ཞེས་ཁས་བླངས་པ་དང་འགལ་བ་ཡིན་པར་བསྟན་པ་ནི། རྣམ་འགས་ཡིན་ན་ཞེས་བྱ་བའོ། །བློ་ནི་སྔོན་པོ་ལ་སྔོན་པོའི་རྣམ་པ་ཉིད་ཀྱིས་དམིགས་པ་མ་ཡིན་ནོ་ཞེས་
[143a.7]གྲུབ་པ་ཁོ་ན་ཡིན་ནོ་ཞེས་བསྟན་པ་ནི། དངོས་སོགས་རྣམས་ལས་ཀྱང་། །ཞེས་བྱ་བའོ། །རང་ཉིད་ཀྱི་དམིགས་པས་ལྷན་ཅིག་དམིགས་པར་ངེས་པ་ཡིན་པ་འདི་ལ་ཟེར་བ་ནི། འཛིན་ལས་ཞེས་བྱ་བའོ། །གཟུང་བ་སྔ་མ་ལ་ཕྱིས་འབྱུང་བའི་འཛིན་བྱེད་ཅེས་གཅིག་ཉིད་དུ་ནུས་པའི་
[143b]
[143b.1]དབྱེ་བ་འགལ་བ་ཡིན་པ་ནི་དམིགས་པ་མེད་པའི་བློ་འབའ་ཞིག་ཡིན་ནོ། །ཆོས་དང་ཆོས་ཅན་བརྗོད་པའི་སྟོབས་ཀྱིས། མོ་གཤམ་ལས་སྐྱེས་བུ་འདི་ནི། །སྨིག་རྒྱུའི་ཆུ་ལ་ཁྲུས་བྱས་ནས། །རི་བོང་རྭ་ཡི་གཞུ་ཐོགས་ཤིང་། །ནམ་མཁའི་མེ་ཏོག་ཐོད་བཅིངས་འགྲོ། །ཞེས་བྱ་བ་ལྟ་
[143b.2]བུའི་བློའི་སྐྱེ་བ་ཡིན་པར་བསྒྲུབ་པ་ལ་བློའི་སྐྱེ་བ་བསྒྲུབ་པ་ནི་གྲུབ་པ་ལ་སྒྲུབ་པ་ཡིན་པར་བསྟན་པ་ནི། གལ་ཏེ་དམིགས་པ་མེད་པའི་བློ་ཡང་ཞེས་བྱ་བའོ། །འདི་ལ་ཁྱོད་ཀྱི་ཡང་ལོག་པའི་དོན་ཁོ་ན་ཡིན་པར་བསྟན་པ་ནི། ཁྱེད་ནི་རྣམ་པ་ཇི་ལྟར་ཡང་། །ཞེས་བྱ་བའོ། །སྒྲུབ་བྱེད་ཀྱིས་བསྐྱེད་
[143b.3]པའི་བློ་ནི་རང་གི་ཆ་ལ་མཐར་ཐུག་པའི་ཕྱིར་ཀ་བ་ལ་སོགས་པའི་བློ་དམིགས་པ་ཉིད་ཀྱི་ཡུལ་མ་ཡིན་ཞིང་གནོད་པ་ཅན་ཡང་མ་ཡིན་ཏེ། ཡུལ་ཐ་དད་པའི་ཕྱིར་རོ་ཞེས་བསྟན་པ་ནི་ནག་པ་ལ་སོགས་ཞེས་བྱ་བའོ། །ཀ་བ་ལ་སོགས་པའི་བློ་གནོད་པར་བྱ་བ་མ་ཡིན་པ་གཟུང་བའི་ཡུལ་ཅན་ནི་དམིགས་
[143b.4]པ་ཅན་དང་བཅས་པ་ཉིད་ཡིན་པར་བསྟན་པ་ནི། རང་བཞིན་ཡིན་ཕྱིར་ཞེས་བྱ་བ་སྟེ། གཟུང་བའི་བྱེད་པའི་ཕྱིར་རོ། །བྱེད་པ་སྒྲུབ་པའི་རྟོགས་པར་བྱེད་པའི་སྒྲ་ནི་ཆོས་ཅན་གྱི་རྗོད་བྱེད་ཡིན་ཞིང་། རང་ཉིད་ཀྱང་ཆོས་ཅན་ཉིད་དུ་བརྗོད་པ་ལ་དོན་རིག་པའི་ངོ་བོ་དམིགས་པ་ཉིད་འགོག་ན་གྲུབ་
[143b.5]པ་ལ་སྒྲུབ་པ་ཡིན་ཏེ། སེམས་པ་ཅན་མ་ཡིན་ནོ་ཞེས་བསྟན་པ་ནི། གལ་ཏེ་ཞེས་བྱ་བའོ། །བློ་སྐྱེད་པའི་ངོ་བོའི་དམིགས་པ་ཉིད་འགོག་པ་ན་མངོན་པར་འདོད་པའི་དམིགས་པ་མེད་པའི་ཤེས་པ་ཉིད་བསྟན་པར་མི་འགྱུར་བར་བསྟན་པ་ནི། གལ་ཏེ་བློ་སྐྱེད་ཅེས་བྱ་བའོ། །ཅི་ལས་ཤེ་ན་
[143b.6]སྒྲུབ་བྱེད་ཅེས་བྱ་བའོ། །ཁྱེད་ཀྱི་སྒྲ་ནི་དོན་ལ་རྗོད་བྱེད་མ་ཡིན་པ་ཉིད་དུ་བསྟན་པ་ནི། བརྗོད་པ་འབྲེལ་པ་མེད་པར་མིན། །ཞེས་བྱ་བ་སྟེ། སྒྲ་དང་དོན་གྱི་དབྱེ་བའི་འབྲེལ་པ་འཛིན་པ་མེད་པ་ནི་དམིགས་པ་མེད་པ་ཉིད་ཡིན་ནོ་ཞེས་བྱ་བའི་དོན་ཏོ། །དེར་རྟེན་ནི་སྒྲའི་དོན་གྱི་རྟེན་ནོ། །དེ་ཉིད་ཀྱི་
[143b.7]ཕྱིར་ཁྱོད་ལ་སྒྲུབ་བྱེད་ཀྱི་དབྱེ་བའི་སྦྱོར་བ་མེད་དོ་ཞེས་བསྟན་པ་ནི། ཆ་ཤས་བཅས་པའི་ཞེས་བྱ་བ་སྟེ། འདྲི་བ་པོ་རྣམས་ཀྱིས་མ་རྟོགས་པའི་དོན་རྟོགས་པར་བྱེད་པར་འདོད་པ་ནི་ཕྱོགས་དང་གཏན་ཚིགས་དང་དཔེའི་ཚིག་འཛིན་པར་བྱེད་པ་དམིགས་པ་མེད་པ་ཉིད་ཡིན་ན་མི་འགྲུབ་པོ་
[144a]
[144a.1]ཞེས་བྱ་བའི་དོན་ཏོ། །དེ་དམིགས་པ་དང་བཅས་པ་ཉིད་ཡིན་ཡང་ཁས་བླངས་པ་དང་འགལ་བ་ཡིན་པར་བསྟན་པ་ནི་གལ་ཏེ་དེ་ལྡན་ཞེས་བྱ་བའོ། །མ་ཡིན་པར་དགག་པ་འདི་ལ་བསྟན་པ་ནི་ཤེས་ལས་ཞེས་བྱ་བའོ། །གྲུབ་པ་ལ་སྒྲུབ་པ་མ་ཡིན་པར་བསྟན་
[144a.2]པ་ནི། སྔོ་སོགས་ཞེས་བྱ་བའོ། །དེ་ཆོས་ཡོད་ཀྱང་ཞེས་བྱ་བ་ནི་གཞལ་བྱ་ཉིད་ལ་སོགས་པས་སྔོན་པོ་ལ་སོགས་པའི་ཆོས་ཀྱང་ངོ་། །ཐ་མི་དད་པ་མ་ཡིན་ཡང་འོན་ཀྱང་ཐ་དད་པ་ཁོ་ན་ཡིན་ཏེ། ཕྱི་རོལ་གྱི་ཚུལ་ཞེས་བྱ་བ་ནི་ལྷག་མའོ། །གཞལ་བྱ་ལས་ནི་ཆོས་ཅན་ལས་ཏེ། ཇི་ལྟར་ཐ་དད་
[144a.3]པ་དེ་ལྟར་དམིགས་པ་སྟེ། དེའི་བདག་ཉིད་མ་ཡིན་པ་ལས་ཞེས་བྱ་བའི་དོན་ཏོ། །ཤེས་པ་ལས་ཐ་དད་པའི་རྒྱུ་མཚན་གྲུབ་པ་ལ་སྒྲུབ་པ་ཅི་ལས་ཡིན་ཞེས་བྱ་བར་སྦྱར་རོ། །ཐ་མི་དད་པ་ཉིད་གསལ་བར་བྱེད་པ་ནི་ཐ་དད་ཉིད་ཕྱིར་ཞེས་བྱ་བའོ། །གལ་ཏེ་ཡང་ཞེས་བྱ་བ་འདི་ལ་བསྟན་པ་ནི་ཤིན་
[144a.4]ཏུ་ཞེས་བྱ་བའོ། །རྣམ་འགས་ཞེས་བྱ་བ་འདི་ལ་བསྟན་པ་ནི། གལ་ཏེ་རྣམ་པ་འགའ་ཞིག་གིས་ཞེས་བྱ་བ་སྟེ། ཀུན་རྫོབ་པའི་དོན་ལ་བརྟེན་ནས་སོ། །བལྟ་བར་ཞེས་བྱ་བ་ནི་ཐ་དད་པ་དང་ཅིག་ཤོས་མཐོང་བ་དག་ཅིག་ཅར་འགལ་བའི་ཕྱིར་རོ། །སྔོ་སོགས་རྣམ་པ་ཐ་དད་པར། ཞེས་བྱ་
[144a.5]བ། འདོད་པ་བླངས་ནས་བསྟན་པ་ནི། །ཤེས་པའི་རྣམ་པ་ཉིད་ཀྱིས་ཞེས་བྱ་བའོ། །དངོས་སོགས་རྣམ་པ་ལས་ཀྱང་ངོ་། །ཞེས་འདོན་པ་ལ་བསྟན་པ་ནི། གཉི་ག་རྟོགས་པའི་ངོ་བོར་ནི། །ཞེས་བྱ་བའོ། །རྟོགས་ལས་ཞེས་བྱ་བ་ནི་རྣམ་པའིའོ། །དབྱེ་བ་ལ་ནི་རང་གི་རིག་པ་གཉིས་བདེ་
[144a.6]བ་དང་སྡུག་བསྔལ་བཞིན་དུ་གཟུང་བ་ལ་སོགས་པ་ཉིད་མ་ཡིན་ཏེ། དེའི་དམིགས་པ་དང་བཅས་པ་ཉིད་ཡོད་པ་མ་ཡིན་ཞེས་བྱ་བ་དང་སྦྱར་ཏེ། དངོས་པོ་ལ་རང་ལ་ཡོད་པའི་གཞལ་བྱ་བ་ལ་སོགས་པའི་ངོ་བོས་འཛིན་པ་ཡིན་ཏེ་ཐ་མི་དད་པའི་ཕྱིར་རོ་ཞེས་བྱ་བའི་དོན་ཏོ། །གཞལ་བྱ་ལ་སོགས་པ་
[144a.7]ལས་ཐ་མི་དད་པ་ཞེས་བྱ་བ་དེ་ལ་སེལ་བར་བྱེད་པས་བསལ་བ་ཡིན་ནོ། །འཛིན་ལས་ཞེས་བྱ་བ་དེ་ལ་བསྟན་པ་ནི། །རྟོགས་ལས་མི་གཞན་གཟུང་འཛིན་གྱི། །དབྱེ་དང་ཞེས་བྱ་བའོ། །ནུས་པའི་དབྱེ་བ་འགལ་བར་འགྱུར། །ཞེས་བྱ་བ་དེ་འདིས་བསལ་བ་ཡིན་ཏེ། གཟུང་བ་དང་འཛིན་པ་
[144b]
[144b.1]ཉིད་ཀྱིས་ཅིག་ཅར་རམ་རིམ་གྱིས་ནུས་པའི་དབྱེ་བ་ཡིན་པ་རྣལ་འབྱོར་སྤྱོད་པ་པ་རྣམས་འདོད་པ་མ་ཡིན་ནོ། །དབྱེ་བར་ཡང་ནི་ཇི་ལྟར་འགྱུར། །ཞེས་བྱ་བ་ནི་གནས་སྐབས་པའོ། །དབྱེ་བ་འགའ་ཡང་མེད་པ་མ་ཡིན་ཏེ། དབྱེ་བ་མེད་པ་ཡིན་ཞེས་བྱ་བའི་དོན་ཏོ། །དེ་གསལ་བར་བྱེད་པ་ནི་དཔེར་
[144b.2]ན་རྟོགས་པའི་ཞེས་བྱ་བའོ། །གཞན་རྣམས་ཁོ་ནས་འཛིན་པར་བྱེད་པ་ལ་སོགས་པ་བརྟགས་པ་ཡིན་པར་བསྟན་པ་ནི། དེའི་ཕྱིར་ཞེས་བྱ་བའོ། །སྔར་གྱི་ཕྱོགས་ལས་ནི་ཞེས་བྱ་བ་ནི་ཐམས་ཅད་ཉིད་དམིགས་པ་མེད་པ་མ་ཡིན་ནམ་ཞེས་བྱ་བ་ལས་སོ། །དེ་ལ་ཡང་སྐྱེ་བ་དང་ལྡན་པ་ཉིད་དུ་འདོད་
[144b.3]པ་ཡིན་པར་བསྟན་པ་ནི། དེ་བཞིན་ཐམས་ཅད་སྐྱེ་བ་ནི། །ཞེས་བྱ་བའོ། །སྒྲུབ་བྱེད་ལས་བྱུང་བའི་བློ་ཆོས་སུ་གྱུར་པའི་དམིགས་པ་མེད་ཉིད་མི་འཛིན་ཀྱང་ཞེན་པར་བྱེད་པ་ཡིན་ནོ། །དེས་ན་ནག་པ་ལ་སོགས་ཤེས་པའི་ཞེས་བྱ་བ་ལ་སོགས་པ་ངོ་བོ་མེད་པའི་ཕྱིར་བསལ་བ་ནི། བློ་ནི་དམིགས་དང་
[144b.4]བཅས་པ་ཉིད། །ཅེས་བྱ་བའོ། །གལ་ཏེ་རྟོགས་བྱེད་སྒྲ་ཡང་ནི། །ཞེས་བྱ་བ་དེ་ལ་བསྟན་པ་ནི། རྟོགས་པའི་སྒྲ་ཞེས་བྱ་བ་སྟེ། གནས་སྐབས་ལས་གཞན་པ་ལའོ། །གལ་ཏེ་བློ་སྐྱེ་ནུས་པ་ནི། །ཞེས་བྱ་བ་དེ་ལ་སེལ་བ་ནི་བློ་སྐྱེད་པའི་ནུས་པ་ནི་འགོག་པར་འདོད་པ་ཞེས་བྱ་བའོ། །བསྒྲུབ་
[144b.5]བྱ་ཡིན་པའི་ཕྱིར་ནི་ཕ་རོལ་གྱི་འདོད་པའི་རྗེས་སུ་དཔག་པ་ལའོ། །ཕ་རོལ་པོའི་སྒྲོ་བཏགས་པའི་དམིགས་པ་མེད་པ་ཉིད་ཅེས་བྱ་བ་ལ་སོགས་པ་ནི། རྒོལ་བ་ཡིན་ལ་མ་ཡིན་ཏེ། །ཞེས་བྱ་བ་ལ་སོགས་པ་ནི་ལན་ནོ། །ཇི་ལྟར་མི་སླུ་བ་ཡིན་ཞེས་བྱ་བ་ནི་དམིགས་པ་དང་བཅས་པ་ཉིད་དུ་འཇུག་
[144b.6]པའི་ཕྱིར་རོ། །མེད་པ་ཇི་ལྟར་ཡིན་ཞེ་ན། །དམིགས་པ་ཞེས་བྱ་བའོ། །གཞན་སེལ་བ་རྟོགས་པར་བྱེད་པ་ནི་ཕ་རོལ་པོས་སྒྲོ་བཏགས་པའི་མེད་པ་རྟོགས་པར་བྱེད་པ་ཡིན་ནོ། །འགྱུར་རམ་ཅི་ཞེས་བྱ་བ་ནི་སྤོང་བའི་དོན་ཏོ། །དེ་ཡང་ཞེས་བྱ་བ་ནི་ཐ་དད་འཛིན་པའོ། །ཕྱི་ནས་ཞེས་བྱ་བ་ནི་
[144b.7]དམིགས་པ་མེད་པ་རྟོགས་པ་འབྲས་བུའི་དུས་སོ། །འབྲས་བུ་གྲུབ་པ་ནི་དམིགས་པ་མེད་པ་ཉིད་དུ་རྟོགས་པ་ནའོ། །དམིགས་པ་མེད་པ་ཉིད་སེལ་བར། །སྣང་བ་ཅིའི་ཕྱིར་གཞན་དག་བྱེད། །ཅེས་ཟེར་བ་ལ། འཐད་བྲལ་བུད་མེད་ཅེས་བྱ་བ་སྟེ། དེ་ཁོ་ན་ཉིད་རྟོགས་པ་གང་ལ་ཡོད་པའི་
[145a]
[145a.1]མཁས་པ་དེའི་ངོ་མཚར་སྐྱེས་པ་མ་ཡིན་ཞེས་བྱ་བར་སྦྱར་རོ། །ཅི་ལས་ཤེ་ན་དེའི་མདུན་དུ་མི་རིགས་པའི་ཕྱིར་འཇིག་པར་འགྱུར་བ་ནི། ཕྱིར་ཡང་ཏེ་ཕྱིས་ཀྱང་ངོ་། །མཆོག་ཏུ་འཛིན་པ་ནི་རྣམ་པར་དཔྱོད་པ་ནའོ། །སྐྱོན་མེད་པ་ནི་དུས་མཚུངས་པ་མ་ཡིན་པ་ཉིད་ཀྱིས་
[145a.2]འགལ་བ་མེད་པའི་ཕྱིར་རོ། །གཞན་གྱིས་རྟོགས་པ་མ་ཡིན་པ་ཉིད་འཛིན་པ་ནི་དུས་གཅིག་ཁོ་ན་ལའོ། །ཅིའི་ཕྱིར་མི་འགལ་ཞེས་བྱ་བ་ནི་ངས་ཞེས་བྱ་བའོ། །ཚིག་ལས་ཐམས་ཅད་དམིགས་པ་མེད་པ་ཁོ་ན་ཡིན་པའི་ཕྱིར། འབྲས་བུའི་དུས་སུ་ནི་ཕྱིར་རྒོལ་བ་ལ་ཡང་འགལ་བ་མེད་དོ་ཞེས་
[145a.3]བྱ་བ་ནི་དེས་ན་ཞེས་བྱ་བའོ། །གནས་སྐབས་དེ་ལ་ཕྱིར་རྒོལ་བའམ་འདྲི་བ་པོ་ཡང་རྒོལ་བ་པོ་ཉིད་དུ་མ་ཡིན་པར་ཟེར་བ་ནི་འོན་ཏེ་ཞེས་བྱ་བའོ། །དེ་ཉིད་རིག་པ་ཅན་ཉིད་ཀྱིས་དཔྱད་བཟོད་པའི་ཕྱིར་འདྲི་བ་པོ་རྣམས་ཁོ་ན་ཡིན་པར་བསྟན་པ་ནི་དེ་ཉིད་རྟོགས་བྱེད་ཅེས་བྱ་བའོ། །འདྲི་བ་པོ་མེད་པས་
[145a.4]རྒོལ་བ་པོའི་དྲི་བ་ཉིད་ཡོད་པར་མི་འགྱུར་ཏེ། ཕྱོགས་སུ་ལྷུང་བའི་ཕྱིར་ཞེས་ཟེར་བ་ནི་རྒོལ་དག་ཅེས་བྱ་བའོ། །དེ་དག་འགལ་བ་ཅན་ནི་ཚད་མ་ལས་བྱུང་བ་དང་འགལ་བ་ཅན་ནོ། །དེ་ཞེས་བྱ་བ་ནི་སྔར་ཁས་བླངས་པའོ། །སེལ་བ་ནི་འདོར་བའོ། །གལ་ཏེ་དེ་ཞེས་བྱ་བ་ནི་དབྱེ་བའོ། །དེ་དག་
[145a.5]གིས་ནི་འདྲི་བ་པོ་རྣམས་ཀྱིས་སོ། །རྣམ་པ་ཅི་ཞིག་ལྟར་ཞེས་བྱ་བ་ནི་ཚད་མ་ཅན་མ་ཡིན་པས་སོ། །འདིས་ནི་ཞེས་བྱ་བ་ནི་སྒྲུབ་པར་བྱེད་པའི་ཤེས་པས་སོ། །ཚད་མའི་སྟོབས་ལས་ཞེས་བྱ་བ་ནི་མི་དམིགས་པའི་ཁྱད་པར་ལས་སོ། །གང་ལ་ཞེས་བྱ་བ་ནི་ཉེ་བར་བསྡུ་བའོ། །ཆོས་དང་
[145a.6]ཆོས་མ་ཡིན་པ་དང་སློབ་མ་དང་སློབ་དཔོན་དག་འཛིན་པར་བྱེད་པ་དམིགས་པ་མེད་པ་ཡིན་ན། སློབ་དཔོན་གྱིས་སློབ་མ་རྣམས་ལ་སོགས་པ་སྟོན་པར་མི་འགྱུར་རོ་ཞེས་ཟེར་བ་ནི། ཆོས་དང་ཆོས་མིན་རྟོགས་པ་དང་། །ཞེས་བྱའོ། །དམིགས་པ་མེད་པ་ཉིད་ཀྱི་མདོ་སྡེ་ལས་མདོ་སྡེ་གཞན་གྱི་དོན་
[145a.7]རྣམ་པར་ངེས་པ་ལ་སོགས་པ་དེ་ལའོ། །རྣམ་པར་རིག་པ་ལས་ཐ་དད་པའི་དོན་ཁས་བླངས་པ་ལས་དམ་བཅའ་བ་ལུང་དང་འགལ་བ་ཡིན་ནོ་ཞེས་ཟེར་བ་ནི་གསལ་བར་དེས་ཞེས་བྱ་བའོ། །འཇིག་རྟེན་ལ་གྲགས་པ་དང་འགལ་བ་ཅན་ཡིན་ནོ་ཞེས་ཟེར་བ་ནི་འཇིག་རྟེན་ཀུན་ཞེས་བྱ་བའོ། །ཚུལ་
[145b]
[145b.1]གསུམ་འཛིན་པར་བྱེད་པ་དམིགས་པ་མེད་པ་ཡིན་ན་གསུམ་མམ་གཅིག་ཀྱང་རུང་བ་ཇི་ལྟར་འདོད་པ་བཞིན་མེད་པར་འགྱུར་རོ་ཞེས་ཟེར་བ་ནི། གལ་ཏེ་མ་ལུས་ཞེས་བྱ་བའོ། །དེ་དམིགས་པ་དང་བཅས་པ་ཉིད་ཡིན་ན་གཏན་ཚིགས་མ་ངེས་པ་ཡིན་པར་ཟེར་བ་ནི་དེ་དག་ཅེས་བྱ་བའོ། །ཤེས་
[145b.2]པ་རྣམས་དམིགས་པ་མེད་པ་ཡིན་ཏེ། སྒྲུབ་པར་བྱེད་པའི་བློ་ལས་གཞན་ཉིད་ཡིན་ཞིང་། ཤེས་པ་ཡིན་ནོ་ཞེས་བྱ་བའི་གཏན་ཚིགས་མ་ངེས་པ་མ་ཡིན་ནོ་ཞེས་ཟེར་བ་ནི་དེ་ལས་གཞན་པ་ཞེས་བྱ་བའོ། །ལན་དུ་སྨྲ་བ་ན་གཞན་པའི་རྟོགས་པ་ཞེས་བྱ་བའོ། །དགོས་པ་བཤད་པ་ནི་ཕྱོགས་
[145b.3]སོགས་ཞེས་བྱ་བ་སྟེ། དེ་ལས་གཞན་པ་ཉིད་ནི་དམ་བཅའ་བ་དང་གཏན་ཚིགས་དེ་དག་གི་ཁྱད་པར་ཞེས་བྱ་བའི་དོན་ཏོ། །དེ་ལས་གཞན་པའི་འཛིན་བྱེད་ཀྱི་ཁྱད་པར་ལ་སོགས་པའི་ཁོངས་སུ་གཏོགས་པས་དམིགས་པ་མེད་པ་ཉིད་ན་གཟུང་བ་དང་དེ་ལས་གཞན་པ་ཉིད་མ་གྲུབ་པས་གཏན་
[145b.4]ཚིགས་མ་གྲུབ་པའི་ཕྱིར། དམིགས་པ་མེད་པ་ཉིད་འགྲུབ་པ་མ་ཡིན་ནོ་ཞེས་ཟེར་བ་ནི། དེ་ནི་ལོག་པར་གྲུབ་ན་ཡང་ཞེས་བྱ་བའོ། །ཐ་དད་མེད་པར་འགྱུར་ཞེས་བྱ་བ་ནི་དམིགས་པ་མེད་པ་ཉིད་ཀྱིས་གཞན་དུ་འཛིན་པའི་སྒྲུབ་པར་བྱེད་པའི་བློའིའོ། །དམིགས་པ་དང་བཅས་པ་དེ་ཉིད་ལ་
[145b.5]འཇུག་པའི་གཏན་ཚིགས་མ་ངེས་པ་ཡིན་ལ། སྒྲུབ་པར་བྱེད་པའི་བློ་ལས་གཞན་ཉིད་དུ་འཛིན་པར་བྱེད་པ་དེ་ལས་གཞན་པ་ཉིད་ཀྱི་ཁྱད་པར་ཡིན་ན། དེ་འཛིན་པ་པོ་བརྫུན་པ་ཉིད་ཡིན་པའི་ཕྱིར་མ་གྲུབ་ན། དེས་ཁྱད་པར་དུ་བྱས་པ་མ་གྲུབ་པ་དེའི་ཕྱིར་དམིགས་པ་མེད་པ་ཉིད་མ་ཡིན་ནོ་ཞེས་
[145b.6]ཟེར་བ་ནི་ཅི་སྲིད་ཅེས་བྱ་བའོ། །དེ་ལྟར་དེ་ལས་གཞན་བྱེད་པ་ཞེས་བྱ་བར་ཡང་འདོན་པ་ཡོད་དོ། །ཕྱི་མ་རྣམས་ནི་ཁྱད་པར་འཛིན་པར་བྱེད་པ་རྣམས་སོ། །སྔ་མ་ནི་དང་པོ་སྟེ་དམིགས་པ་མེད་པ་ཉིད་དུ་འཛིན་པའིའོ། །ཕྱོགས་ཐམས་ཅད་ལ་ནི་དེ་ལས་གཞན་པའི་ཉིད་ཀྱི་ཁྱད་པར་ཅན་གྱི་གཏན་
[145b.7]ཚིགས་ཀྱི་ཕྱོགས་རྣམས་ལའོ། །ཤེས་པ་ཉིད་ཀྱི་འགལ་བ་མ་འཁྲུལ་པ་ཉིད་དམ། དམ་བཅའ་བ་ལ་རྗེས་སུ་དཔག་པ་དང་འགལ་བ་ཉིད་ཡིན་ཞེས་ཟེར་བ་ནི། འགལ་བ་མི་འཁྲུལ་ཅན་དུ་འང་འགྱུར། །ཞེས་བྱ་བའོ། །དེ་ལྟར་བསྟན་པའི་བཤད་པ་ནི་ཕྱི་རོལ་དོན་ཡོད་ཅེས་བྱ་བའོ། །
[146a]
[146a.1]བློ་ནི་ཀ་བ་ལ་སོགས་པའི་ཡུལ་ཅན་གྱི་རྩོད་པའི་ཡུལ་ཡིན་ནོ། །གནོད་དང་བྲལ་བའི་ཞེས་བྱ་བ་ནི་ཁྱད་པར་གྱི་བློ་ཡིན་པའི་ཕྱིར་རོ་ཞེས་བྱ་བའི་གཏན་ཚིགས་སོ། །རྨི་ལམ་ལ་སོགས་པའི་གནོད་པ་ཅན་གྱི་བློ་ཡང་ཕྱི་རོལ་གྱི་དོན་ལ་དམིགས་པ་ཅན་མ་ཡིན་ཏེ། བསྒྲུབ་
[146a.2]བྱ་མ་ཚང་བའི་ཕྱིར་གཏན་ཚིགས་ཁྱབ་པ་མ་ཡིན་ནོ་ཞེས་ཟེར་བ་ནི་དེ་ཡང་ཞེས་བྱ་བའོ། །གནོད་པར་བྱེད་པ་བརྫུན་ཉིད་ཡིན་ན་གནོད་པར་བྱ་བ་རྨི་ལམ་བདེན་པ་ཡིན་པའི་ཕྱིར་མི་བདེན་པའི་དོན་ཉིད་བསྒྲུབ་བྱ་མ་ཚང་བའི་ཕྱིར་རྣམ་པ་མེད་པ་ཉིད་ཀྱིས་ཤེས་པ་ཉིད་ཁྱབ་པ་མ་ཡིན་པར་ཡང་བསྟན་
[146a.3]པ་ནི་རྨི་སོགས་དག་ལ་ཞེས་བྱ་བའོ། །གལ་ཏེ་མ་ལུས་སྒྲུབ་བྱེད་བློ། །ཞེས་བྱ་བ་འདི་མ་གྲུབ་པ་ཉིད་དང་། དེ་དག་དམིགས་དང་བཅས་ན་ནི། །ཞེས་བྱ་བས་མ་ངེས་པར་ནན་གྱིས་ཁས་ལེན་དུ་བཅུག་ཅིང་བརྗོད་ནས་དེ་ཁས་ལེན་པ་ཉིད་ཀྱིས་བསྟན་པ་ནི། རྣམ་ཤེས་ཡོད་དང་ཞེས་བྱ་བ་ལ་
[146a.4]ཐ་དད་པ་ནི། རྒྱུ་རྣམས་ཀྱིའོ། །སྐད་ཅིག་པ་ཉིད་ནི་སྔ་མ་དང་ཕྱི་མའི་ངོ་བོས་སོ། །ཕྱོགས་ལ་གནོད་པ་ནི་ཁས་བླངས་པ་ལ་གནོད་པའོ། །རབ་ཏུ་གྲུབ་པའི་ཆོས་ཅན་རབ་ཏུ་གྲུབ་པའི་བྱེ་བྲག་གི་ཁྱད་པར་ཅན་ཞེས་བྱ་བ་འདི་ལ་ཆོས་དང་ཆོས་ཅན་དག་མེད་པས་མེད་པ་ཡིན་ནོ་ཞེས་གཞན་
[146a.5]གྱིའོ། །ཤེས་པ་ཉིད་མེད་པ་ལས་ཀྱང་དེ་བསྒོམས་པས་བྱས་པའི་ཐར་པ་མ་ཡིན་པ་དེའི་ཕྱིར་དེའི་དོན་དུ་འབད་པ་མི་བྱེད་དོ་ཞེས་ཟེར་བ་ནི་དེའི་ཕྱིར་ཐར་པ་ཡིན་ཞེས་བྱ་བའོ། །ཆོས་དང་ཆོས་མིན་རྟོགས་པ་དང་། །ཞེས་བྱ་བ་དེ་ལ་བསྟན་པ་ནི། གལ་ཏེ་ད་ལྟ་ལ་ཞེས་བྱ་བ་སྟེ་ཚུ་རོལ་གྱི་
[146a.6]གནས་སྐབས་ལའོ། །དེ་ཉིད་ཁྱད་པར་དུ་བྱེད་པ་ནི་འཁོར་བའི་ཞེས་བྱ་བའོ། །བྱིས་པའི་རྩེད་མོ་བཞིན་དུ་བསྙེན་པ་དང་སློབ་གཉེན་ལ་སོགས་པ་དེའི་དོན་དང་དོན་མ་ཡིན་པའི་དབྱེ་བ་ལ་སོགས་པ་འདོད་པ་དང་ཅིག་ཤོས་སུ་མངོན་པར་ཞེན་པ་ཡང་བྱིས་པའི་རྩེད་མོ་བཞིན་དུ་ཆོས་ལ་སོགས་པ་
[146a.7]ལ་དོན་དུ་གཉེར་བ་བསྐྱེད་པས་འཇུག་པ་ཡིན་པར་བསྟན་པ་ནི། འགྲོ་ཀུན་གང་ལ་ཞེས་བྱ་བའོ། །དེ་དང་ནི་ཐ་དད་པར་མངོན་པར་ཞེན་པ་ཅན་གྱིའོ། །དེ་ལ་མངོན་པར་ཞེན་པ་ཅན་མ་ཡིན་པའི་རྣལ་འབྱོར་པས་ཀྱང་བསྟན་པ་སྟེ། གླང་པོ་ཆེའི་ལྟ་སྟངས་ཀྱིས་བསྟན་པ་ནི། གླང་ཆེན་ཞེས་བྱ་བའོ། །
[146b]
[146b.1]དེ་ནི་འདི་ལྟར་ཐ་མི་དད་པ་ལ་ཡང་ཐ་དད་པའི་ཐ་སྙད་ནི་ཐ་དད་པའི་རིག་པ་འཕེན་པ་ཡང་མ་ཡིན་ཏེ། གཞན་དུ་ཡང་ཡིན་པའི་ཕྱིར་རོ། །དེ་ནི་མ་ཡིན་ཏེ་དེ་བསྒྲུབ་ཕྱིར་ནི་ཞེས་བྱ་བ་ལ་སོགས་པ་ལེགས་པར་གསུངས་པ་ཡིན་པར་བསྟན་པ་ནི། འདིས་དེར་ནན་ཏན་ཞེས་བྱ་བའོ། །མདོ་གཞན་
[146b.2]དག་ཅེས་བྱ་བ་དེ་ལ་བསྟན་པ་ནི། དེའི་བསམ་པས་ཞེས་བྱ་བའོ། །འཇིག་རྟེན་ཀུན་གྱི་ཞེས་བྱ་བ་དེ་ལ་བསྟན་པ་ནི། དེ་ཉིད་རིག་མེད་ཅེས་བྱ་བ་སྟེ། དེ་ཉིད་རིག་པ་པོའི་རབ་ཏུ་གྲགས་པས་གནོད་པ་ཡིན་ན། ཁྱོད་ཀྱི་རིག་བྱེད་དཔྱད་པ་ལ་ཡང་གནོད་པར་འགྱུར་རོ་ཞེས་བྱ་བའི་དོན་ཏོ། །
[146b.3]དེ་གྲགས་པས་ཀྱང་གནོད་པ་མ་ཡིན་པ་དེའི་ཕྱིར་གཉིས་སུ་མེད་པ་ལ་ལྷག་པར་བྱར་མེད་པ་ཉིད་ཀྱི་རྟོགས་བྱ་ཉིད་ཡིན་པས་རིམ་པ་ལ་ལྟོས་པའི་ཕྱིར། ཐམས་ཅད་ཡོད་ཅེས་བརྗོད་པར་བྱ། །ཞེས་བྱ་བའི་རིགས་པས་སོ་ཞེས་བསྟན་པ་ནི་དེ་ཉིད་རིག་མེད་ཅེས་བྱ་བའོ། །དེ་ལ་ཉེ་བར་ཞེས་
[146b.4]བྱ་བ་ནི་ཕྱི་མ་ཕྱི་མའི་དེ་ཉིད་ཀྱི་ཁྱད་པར་ལ་འདོད་པ་མེད་པའོ། །གལ་ཏེ་མ་ལུས་སྒྲུབ་བྱེད་བློ། །ཞེས་བྱ་བ་དེ་ལ་བསྟན་པ་ནི། དེ་ལ་སྒྲུབ་བྱེད་བློ་ཞེས་བྱའོ། །དེའི་སྟེ་དེ་ཉིད་མི་རིག་པ་ནི་དམིགས་པ་མེད་པ་མིན་ཞེས་བྱ་བར་སྦྱར་རོ། །གང་ཚེ་ཞེས་བྱ་བ་ནི་དེ་ཉིད་ཤེས་པར་འདོད་པའི་ཚེ་ནའོ། །བསྒྲུབ་
[146b.5]བྱ་དང་སྒྲུབ་བྱེད་ཀྱི་བློ་དག་དམིགས་པ་མེད་པ་ཉིད་ཡིན་ན་བསྒྲུབ་བྱ་སྒྲུབ་བྱེད་དུ་མི་འགྲུབ་བོ་ཞེས་ཟེར་བ་ནི། གལ་ཏེ་དེའི་སྒྲུབ་བྱེད་ནི་ཞེས་བྱ་བ་སྟེ། དམིགས་པའམ་རྒྱུ་མཚན་ཡང་རུང་། ཤེས་པ་གང་གི་ཡིན་པ་དེ་དེ་ཤེས་པ་དེ་ལས་གལ་ཏེ་སྒྲུབ་བྱེད་དང་བསྒྲུབ་བྱ་ཡང་ངོ་། །ལན་ནི། སླུ་བ་
[146b.6]མེད་པ་ཉིད་དེ་ཡིས། །ཞེས་བྱ་བ་སྟེ། ངེས་པ་ཇི་ལྟ་བ་བཞིན་འཐོབ་པའོ། །དེ་ཡིས་ཞེས་བྱ་བ་ནི་བསྒྲུབ་བྱ་དང་སྒྲུབ་པར་བྱེད་པའི་ཤེས་པས་སོ། །ཡོད་མ་ཡིན་ནི་ངོ་བོ་དམིགས་པའོ། །མངོན་སུམ་ནི་བཟུང་བས་དབེན་པ་ཡིན་ལ། ལྷག་པར་ཞེན་པ་རྗེས་སུ་བརྗོད་པ་ལ་དམིགས་པ་
[146b.7]དང་བཅས་པ་ཞེས་བྱ་བ་ནི་ཁོ་ན་བཞིན་ཡིན་ནོ། །གཞན་དུ་ན་དེ་ཡང་བདག་ཉིད་གཞན་ལ་ཡིན་པའི་ཕྱིར་ཐུག་པ་མེད་པ་ཡིན་ཏེ། ཚད་མ་མ་ཡིན་ན་ཡང་དེ་བསྒྲུབ་པ་ཐམས་ཅད་མེད་པའམ། ཇི་ལྟར་འདོད་ཀུན་མེད་པའམ། མ་ཚང་ལ་སོགས་ཐལ་བར་འགྱུར། །དེ་ནི་འདི་ལྟར་མི་སླུ་བ་ཅན་
[147a]
[147a.1]ཡང་ཞེན་པ་ནི་དངོས་པོ་འཛིན་པ་མ་ཡིན་པ་ཉིད་ཀྱིས། དམིགས་ཉིད་ཀྱིས་ནི་མ་ཡིན་ཏེ། །དེ་དག་དམིགས་དང་བཅས་ནས་ནི། །ཞེས་བྱ་བ་བསལ་བ་ཡིན་པར་བསྟན་པ་ནི། དེ་ནི་ཞེས་བྱ་བ་སྟེ་བསྒྲུབ་བྱ་དང་སྒྲུབ་བྱེད་ཀྱི་ཤེས་པའིའོ། །མཐོང་ཕྱིར་ཞེས་བྱ་བ་ནི་དཔེ་ཡིན་
[147a.2]པའི་ཕྱིར་རོ། །ཡིན་ན་དེ་ལྟར་ཞེས་བྱ་བ་ནི་དཔེ་ཡིན་པས་ཕྱོགས་དང་། དཔེ་དག་ཐ་དད་པའི་ཕྱིར་ཏེ། དེ་ལས་གཞན་པ་ཁས་ལེན་ན་ཞེས་བྱ་བ་འདོད་པ་ཁོ་ན་ཡིན་པས་གནོད་པ་མ་ཡིན་ནོ་ཞེས་བྱ་བའི་དོན་ཏོ། །དེ་ལས་གཞན་པའི་རྟོགས་པ་བརྫུན། །ཞེས་བྱ་བ་ཡང་ཐམས་ཅད་བརྫུན་པ་
[147a.3]ཡིན་པའི་ཕྱིར་སྐྱོན་མེད་པ་ཁོ་ན་ཡིན་པར་བསྟན་པ་ནི། དེ་ལས་གཞན་པའི་རྟོགས་པ་ཡང་། །ཞེས་བྱ་བ་ཡང་མི་འདོད་པ་མ་ཡིན་ནོ་ཞེས་བྱ་བ་ནི་རིམ་པའོ། །དེ་ནི་ལོག་པར་གྲུབ་ན་ཡང་། །སྔ་མ་ཐམས་ཅད་འགྲུབ་མི་འགྱུར། །ཞེས་བྱ་བ་དེ་ཡང་མི་འགྲུབ་པར་བསྟན་པ་ནི། དེས་ན་
[147a.4]ལོག་པ་སྔོན་འགྲོ་ཅན། །ཞེས་བྱ་བ་སྟེ་ངོ་བོ་གཙོ་བོའོ། །དཔེའི་དོན་དུ་ཡང་དེ་ལས་གཞན་པ་ཞེས་བྱ་བ་ཁྱད་པར་ཡིན་ན་ཐུག་པ་མེད་པ་ཡིན་ཏེ། དེ་དག་ཙམ་གྱིས་ཐམས་ཅད་བརྫུན་པ་ཉིད་དུ་གྲུབ་པའི་ཕྱིར་རོ། །ཅུང་ཟད་ཀྱང་དམིགས་པ་དང་བཅས་པ་ཉིད་མ་ཡིན་པར་བསྟན་པ་ནི། དེ་ལས་
[147a.5]གཞན་པ་ཞེས་བྱ་བའོ། །དེ་འདི་གསལ་བར་བྱེད་པ་ནི་གང་ལ་ཞེས་བྱ་བའོ། །གཞན་ལ་ཡང་ནི་ཕྱི་རོལ་གྱི་ཚུལ་ལ་ཡང་ངོ་། །ངེས་པ་རྣམས་ཀྱི་མ་ངེས་པ། །དེ་ནི་ཇི་ལྟར་དེ་དག་ཡུལ། །ཞེས་བྱ་བ་སྟེ། དེ་མ་ཡིན་ལ་དེ་འཛིན་ཕྱིར། །འཁྲུལ་ཡང་འབྲེལ་ཕྱིར་ཏེ་མི་སླུ་བའི་ཕྱིར་ཚད་མ་ཡིན་ཞེས་
[147a.6]བྱ་བའི་དོན་ཏོ། །རྗེས་སུ་དཔག་པས་གནོད་པ་ན། །འགལ་བ་མི་འཁྲུལ་ཅན་དུའང་འགྱུར། །ཞེས་བྱ་བའི་ཕྱི་རོལ་གྱི་མི་དམིགས་པ་ནི་མངོན་སུམ་དང་འགལ་བ་ཡིན་ནོ་ཞེས་ཟེར་བ་ལ་སྒྲུབ་བྱེད་བསྟན་པར་ཞེས་བྱ་བའོ། །ཕྱི་རོལ་ཉིད་མི་རིགས་པའི་ཕྱིར་དེ་ལ་གནོད་པ་ཉིད་མི་འགྲུབ་པར་
[147a.7]བསྟན་པ་ནི། གནོད་པ་དང་བྲལ་ཞེས་བྱ་བའོ། །བདེན་པ་ཉིད་ཀྱང་རྨི་ལམ་ལ་སོགས་པའི་གནོད་བྱེད་ཀྱི་གནོད་པར་བྱེད་པ་མི་དམིགས་པ་ཡིན་ལ། ཀ་བ་ལ་སོགས་པའི་ཤེས་པ་ནི་ཕྱི་རོལ་གྱི་གནོད་བྱེད་མི་དམིགས་པར་བསྟན་པ་ནི། རྨི་སོགས་ཞེས་བྱ་བའོ། །དེ་སྐྱེད་ཅེས་བྱ་བ་ནི་ཕྱི་རོལ་
[147b]
[147b.1]གྱི་གནོད་བྱེད་མི་དམིགས་པ་ཡིན་པའོ། །རྣམ་ཤེས་ཡོད་དང་ཞེས་བྱ་བ་རྗེས་སུ་བརྗོད་པ་ནི་སྐད་ཅིག་སོགས་ཞེས་བྱ་བའོ། །ཤེས་པའི་ངོ་བོ་དམིགས་པ་ཡིན་ཡང་དེ་ཉིད་དམིགས་པ་དང་བཅས་པ་ཉིད་ཡིན་ནོ་སྙམ་དུ་སེམས་པ་ལ་གྲུབ་པ་ལ་སྒྲུབ་པ་ཡིན་པར་བསྟན་པ་ནི་རྣམ་ཤེས་ངོ་བོ་ཞེས་བྱ་བའོ། །
[147b.2]དམིགས་མེད་མིན་པ་ཞེས་བྱ་བ་ནི་དམིགས་པ་དང་བཅས་པ་ཉིད་དོ། །གཞན་ཉིད་ཀྱི་ཕྱི་རོལ་མ་ཡིན་པ་ལ་དམིགས་པ་དང་བཅས་པ་ཉིད་ཡིན་ན། རྨི་སོགས་དག་ལ་གནོད་མེད་པས། །ད་ནི་ཁྱོད་ཀྱི་སྒྲུབ་བྱེད་པ། །ཆོས་མཐུན་ཅན་དཔེ་མེད་པར་འགྱུར། །ཞེས་བྱ་བ་དེ་ལ་བསྟན་པ་ནི་དེས་ན་
[147b.3]རྣམ་པར་ཤེས་པའི་བདག་ཉིད་ཅེས་བྱ་བའོ། །རིག་པ་ཡིན་པ་ནི་ཚོད་མ་ཡིན་པ་སྟེ། མངོན་སུམ་གྱི་བདག་ཉིད་ཀྱི་རིག་པའོ། །རྗེས་སུ་དཔག་པ་ནི་བདག་ཉིད་མ་ཡིན་པ་ལ་ལྷག་པར་ཞེན་པ་ཅན་ཡིན་གྱི་ཞེན་པ་ཇི་ལྟ་བ་བཞིན་དུ་ཐོབ་པ་ནི་འཛིན་བྱེད་མ་ཡིན་ཞིང་དམིགས་པ་མ་ཡིན་ཏེ། ཕྱི་རོལ་དུ་
[147b.4]སྨྲ་བ་པོའི་ལྟ་བུའོ་ཞེས་བསྟན་པ་ནི་རྗེས་དཔག་ཅེས་བྱ་བའོ། །ཐོབ་པ་ཡང་རང་དང་རྗེས་སུ་མཐུན་པའི་ཤེས་པ་གཞན་སྐྱེད་པའི་རྗེས་སུ་དཔག་པ་ལའོ། །མངོན་སུམ་ལ་ནི་ངོ་བོ་རིག་པ་ཡིན་གྱི། ཤེས་པ་ནི་མ་ཡིན་ཏེ་ཁྱད་པར་མེད་པའི་ཕྱིར་རོ། །ཁྱད་པར་ཡོད་ན་དེ་ཡང་རྗེས་སུ་དཔག་
[147b.5]པར་འགྱུར་བར་བསྟན་པ་ནི་མི་སླུ་བ་ཅན་གང་ཡིན་པ་ཞེས་བྱ་བའོ། །དེ་ལྟར་ན་དེའི་བསྐྱེད་བྱའི་ཤེས་པ་གཞན་སྐད་ཅིག་པ་ཉིད་ལ་སོགས་པ་ལས་ཐ་དད་པར་རིག་པ་ཡིན་པར་བསྟན་པ་ནི། རྐྱེན་གཞན་གྱིས་ཞེས་བྱ་བའོ། །བཟློག་པའི་ཚད་མ་རྣམས་ཀྱིས་རང་ལ་བྱེད་པ་འགལ་བའི་ཕྱིར། 
[147b.6]མངོན་སུམ་ལ་སོགས་པ་ཡི་ཡུལ། །ཕྱི་རོལ་ཉིད་དུ་གནས་པ་ཡིན། །དེ་དགག་བྱས་པ་དེ་ཡི་ཕྱིར། དེ་དག་གི་ཕྱོགས་ལ་གནོད་འགྱུར། །གནོད་དང་བྲལ་བའི་བློ་ཡིན་ཕྱིར། །ཕྱི་རོལ་དོན་ཡོད་སྙམ་པ་ཡི། །ཞེས་བྱ་བ་ལ་སོགས་པ་ལ་རིག་པའི་བདག་ཉིད་ཡིན་ཞིང་། གཞན་གྱི་ཡུལ་ཡང་མ་ཡིན་པ་ལྐོག་ཏུ་
[147b.7]གྱུར་པའི་ངོ་བོ་ནི་རང་ཉིད་རིག་པ་ཡིན་ལ་དེ་ལ་འགལ་བ་ཅུང་ཟད་ཀྱང་མེད་དེ། དེ་མེད་པ་ལ་དོན་གྱིས་གོ་བར་མི་འབྱུང་བའི་ཕྱིར་རོ་ཞེས་བསྟན་པ་ནི། དེའི་རང་བཞིན་ཞེས་བྱ་བའོ། །རིག་པ་ན་ཞེས་བྱ་བ་ནི་རིག་པའི་བདག་ཉིད་ཡིན་ན་སྟེ། གང་ལ་རིག་པ་ཡོད་པ་མ་ཡིན་པ་དེས་རིག་བཞིན་པ་མ་ཡིན་
[148a]
[148a.1]པའི་དོན་ཏོ། །ཐམས་ཅད་ཀྱིས་ནི་སྐྱེས་བུ་རྣམས་ཀྱིས་སོ། །རྣམ་པ་གཞན་དུའང་ཞེས་བྱ་བ་ནི། །གཅིག་ཉིད་ཀྱིས་ཀྱང་སྟེ། གཉི་ག་ལ་ཡང་ངོ་བོ་ལས་གཞན་པའི་ལས་ཉིད་དུ་རིག་པ་མེད་པའི་ཕྱིར་མཐོང་བ་མེད་དོ་ཞེས་བྱ་བའི་དོན་ཏོ། །ལྟོས་པ་མེད་པའི་རིག་པ་ནི་
[148a.2]རིག་པར་བྱེད་པ་གཞན་ཐོབ་པ་ལ་གེགས་བྱེད་པ་ཡིན་པར་བསྟན་པ་ནི་དོན་གྱིས་གོ་བ་ཞེས་བྱ་བའོ། །ཇི་ལྟར་ཞེས་བྱ་བ་ནི་ཡུལ་གཞན་མ་ཡིན་པ་ཉིད་ཀྱིས་དེ་རིག་པར་བྱེད་པ་གཞན་དུ་རྟོག་པ་ཉིད་ནི་མཐོང་བ་དང་འགལ་བ་ཡིན་ནོ་ཞེས་བྱ་བའི་དོན་ཏོ། །ཁྱད་མེད་ཅེས་བྱ་བ་ནི་ལས་ཉིད་སྔོན་པོའི་རིག་པ་ལ་
[148a.3]ཁོངས་སུ་གཏོགས་པ་མ་ཡིན་པའི་ཕྱིར། ཕྱི་རོལ་གྱི་ཞེན་པ་ནི་འདིའི་དེ་ཉིད་འབྲེལ་པ་མ་ཡིན་པ་དེའི་ཕྱིར་གང་གི་ཚེ་གཟུང་བའི་རྣམ་པ་སྔོན་པོ་ལ་སོགས་པ་རྟོགས་པ་དེའི་ཚེ་འཛིན་པར་བྱེད་པའི་རྣམ་པར་རིག་པ་ནི་གང་དུ་མ་མཐོང་ངོ་ཞེས་བྱ་བ་ལ་སོགས་པས་གཟུང་བ་དང་འཛིན་པ་དག་གཅིག་གི་བདག་
[148a.4]ཉིད་ཡིན་པའི་ཕྱིར་རིག་པ་གཅིག་ལ་རིག་པ་གཞན་དུ་ཐལ་བར་འགྱུར་བ་ནི་བྱུང་བའི་ཚུལ་མི་ཤེས་པ་ཉིད་ཡིན་ལ། གཉི་ག་མ་ཡིན་པའི་ངོ་བོ་རིག་པ་ཅན་གྱི་རིག་པ་སྨྲ་བ་པོ་ལ་གཉི་ག་རིག་པར་ཐལ་བར་འགྱུར་བའི་གནས་སྐབས་གང་ཡིན། རྣམ་པ་འགས་ཀྱང་དངོས་པོའི་ངོ་བོ་ལས་ཐ་དད་པ་
[148a.5]ཉིད་ཀྱི་ཤེས་པ་དེའི་འཛིན་བྱེད་དུ་འགྱུར་ཞིང་། དེ་ལ་གཟུང་བྱ་ནི་རྫས་ལ་སོགས་པ་ཡིན་གྱི་རང་ཉིད་ནི་མ་ཡིན་ནོ་ཞེས་རྗེས་སུ་བརྗོད་ནས་བསྟན་པ་ནི། བདག་གི་ཞེས་བྱ་བ་སྟེ། སྔོན་པོ་ལ་སོགས་པའི་ཡང་གཟུང་བར་བྱ་བ་ནི་སྤྱི་ཡིན་ལ། འཛིན་པར་བྱེད་པ་ནི་རིག་པར་བྱེད་པ་ཉིད་ཡིན་ནོ་ཞེས་བྱ་བའི་
[148a.6]དོན་ཏོ། །སྔོན་པོ་ཉིད་རིག་པ་རིག་པས་ཞེས་བྱ་བ་ནི་རིག་པའི་བདག་ཉིད་ཡིན་ལ་དེའི་ཕྱིར། གཉི་གའི་བདག་ཉིད་ཅིས་མ་ཡིན། །བུམ་པ་ཤེས་པ་པོ་ཉིད་དང་། །བུམ་པ་ལ་ཤེས་པ་པོ་ཉིད་དང་ཤེས་པ་པོ་ཉིད་ཀྱི་ཤེས་པ་བོ་ཉིད་ཡིན་ན་བདག་གིས་བུམ་པ་ཤེས་སོ་ཞེས་རྟོགས་པའི་ཕྱིར། ཁོ་བོ་
[148a.7]ཅག་གི་སྦྱོར་བས་འབྲེལ་པའི་བདག་གོ་ཞེས་བྱ་བའི་ཤེས་པ་ཉིད་ཀྱང་བུམ་པའི་ཤེས་པའི་བྱེད་པ་པོ་ཉིད་དུ་ཤེས་པ་པོ་ཉིད་ཡིན་ན་བུམ་པའི་ཤེས་པ་པོ་ཉིད་ཡིན་ན་ཞེས་བྱ་བའི་ཐ་ཚིག་གོ། །འགྱུར་རོ་ཞེས་བྱ་བ་དེ་ལ་བདག་ཉིད་རིག་པ་ནི་བདག་ཉིད་བྱེད་པ་པོ་ལ་ཡང་རིགས་པ་ཡིན་ཞེས་བྱ་བ་དེ་ལ་བསྟན་
[148b]
[148b.1]པ་ནི་བདག་བཞིན་དུ་ཞེས་བྱ་བའོ། །གཉི་གའི་རང་བཞིན་ཉིད་ནི་སྔོན་པོ་ལ་སོགས་པའི་ཡིན་པ་དེའི་ཕྱིར་དག་པ་ཉིད་ཀྱི་རྣམ་པ་མེད་པ་འཛིན་པ་ཡིན་ནོ། །རིག་པ་ནི་གཟུང་བ་ལས་ཐ་མི་དད་པ་ཉིད་ཡིན་ན་ཡང་དེ་རིག་པ་ཡིན་པར་མི་རིགས་སོ་ཞེས་བྱ་བ་ནི་གཏམ་ཙམ་མོ། །སྔོན་པོ་དང་བདེ་བ་ལ་
[148b.2]སོགས་པ་ཡང་རང་རིག་པ་གཅིག་གིས་བྱེད་པའི་ཁོངས་སུ་གཏོགས་པའི་ཕྱིར་ཐ་དད་པ་མ་ཡིན་ཏེ་ལྷན་ཅིག་རིག་པ་མེད་པར་ཐལ་བར་འགྱུར་བའི་ཕྱིར། རྗེས་སུ་འགྲོ་བ་ནི་རིག་པའི་དོན་དང་ལྷན་ཅིག་གཉི་གའི་ངོ་བོར་མ་འདྲེས་པའི་སྣང་བ་ལས་གྲུབ་པར་གཅིག་པ་ཉིད་བསལ་བ་ཡིན་ཏེ། 
[148b.3]གཅིག་གི་ངོ་བོར་གཅིག་འགྱུར་བ། །འདི་ནི་དབང་ཕྱུག་གིས་བཤད་མིན། །ཞེས་བྱ་བ་བསལ་བ་བཤད་པ་ནི། གཅིག་གི་རང་བཞིན་ཞེས་བྱ་བའོ། །ཐམས་ཅད་ཅེས་བྱ་བ་ནི་རྣམ་པར་ཆད་པར་སྣང་བའོ། །ཐ་དད་ཉམས་ཕྱིར་རྫས་རེ་ལ། །ཐ་དད་ངོ་བོར་དམིགས་པ་མིན། །མངོན་སུམ་རིག་
[148b.4]པ་མ་ཡིན་ཏེ། ལས་ཀྱི་ངོ་བོ་ཡིན་ཞེས་ཟེར་བ་ནི། །རིག་བྱ་རིག་བྱེད་ཅེས་བྱ་བའོ། །ཐམས་ཅད་གཅིག་ཏུ་ཞེས་བྱ་བའི་བཤད་པ་ནི། ཚེ་སྔོན་པོ་ཞེས་བྱ་བའོ། །རང་བཞིན་ཐ་དད་ལས་ཞེས་བྱ་བ་ནི་རིག་བྱ་རིག་བྱེད་དག་ལས་སོ། །རང་བཞིན་ཐ་དད་པའི་རྒྱུ་ཉིད་དུ་ཡུལ་ཐ་དད་པ་ཡིན་ཞེས་བསྟན་
[148b.5]པ་ནི། ཡུལ་ཐ་དད་པས་ཞེས་བྱ་བའོ། །རང་བཞིན་ལ་དབྱེ་བ་མེད་ན་ཡུལ་ཐ་དད་པ་ཡིན་ཡང་ཐ་དད་པར་བྱེད་པ་མ་ཡིན་པའི་ཕྱིར་ཁྱབ་པ་མ་ཡིན་པར་བསྟན་པ་ནི་དེ་ལྟར་ཞེས་པའོ། །དམ་པའི་དོན་དུ་ཞེས་བྱ་བ་ནི་ཐོག་མ་མེད་པའི་བག་ཆགས་ལས་བྱུང་བའི་འཁྲུལ་པ་ཡོད་པ་ཉིད་མེད་པ་ཙམ་གྱི་
[148b.6]ཕྱིར་རོ། །ཐར་པ་ལ་འབད་པ་ནི་འདི་དང་འདི་བྱའོ་ཞེས་ཞེན་པ་ཡིན་ལ། དེའི་རྒྱུ་མཚན་གྱི་བྱེད་པ་ཡང་བསམ་པ་དང་སྦྱོར་བ་དག་ནི་རྣམ་པར་རྟོག་པའི་བདག་ཉིད་ཡིན་པའི་ཕྱིར་མངོན་པར་འདོད་པ་ཙམ་ཡིན་ཏེ། རང་རིག་པ་མ་ཡིན་པ་མེད་པའི་ཕྱིར་རོ་ཞེས་བསྟན་པ་ནི་ཐར་པ་ལ་སོགས་ཞེས་
[148b.7]བྱ་བ་ལ་དོན་མེད་པ་ཉིད་སེམས་པ་སྟེ། དེའི་ཕྱིར་ཐར་པའི་འབད་པ་ཡང་། །ཁྱེད་ལ་འབྲས་བུ་མེད་པར་ཐལ། །ཞེས་བྱ་བ་དང་། རྣམ་ཤེས་ཡོད་དང་ཐ་དད་དང་། །དེ་བཞིན་སྐད་ཅིག་ཉིད་སོགས་བློ། །གལ་ཏེ་བདེན་པར་ཁས་ལེན་ན། །ཞེས་བྱ་བ་དེ་ལ་ཆོས་དང་ཆོས་ཅན་གྱི་འབྲེལ་པ་ནི། 
[149a]
[149a.1]རྟོག་པ་མེད་པའི་སྤྲུལ་པ་ཡིན་པའི་ཕྱིར་ལ་རྟོག་པ་ཡང་བརྫུན་པ་ཡིན་པའི་ཕྱིར། རྣམ་པར་རྟོག་པ་སྐྱེ་བ་ན་ཞེས་བྱ་བ་ལ་སོགས་པ་ཡང་བརྗོད་པར་བྱའོ། །རྣལ་འབྱོར་སྤྱོད་པ་པའི་ལྟ་བ་ལ་སྐད་ཅིག་པ་རྣམ་པར་ཤེས་པའི་བདག་ཉིད་དུ་གྱུར་པ་བསྒྲུབ་པར་བྱ་བ་ཡིན་ཏེ། 
[149a.2]ཞེས་བྱ་བ་ལ་སོགས་པས་ལན་བཏབ་པ་ཡིན་ནོ། །ཐ་མི་དད་པ་ལ་ནི་རྟོག་པ་མེད་པའི་ཁོ་ན་འཇུག་པ་ཡིན་ཏེ། རང་ཉིད་རིག་པའི་ཕྱིར་རོ། །ཕྱི་རོལ་ལ་ནི་རིགས་པ་ཁོ་ན་ཡིན་པར་བསྟན་པ་ནི། གཞན་ཡང་རྣམ་པར་རྟོག་པ་ཞེས་བྱ་བའོ། །ཤེས་པའི་རང་གི་ངོ་བོ་ཉིད་རྟོག་པ་མེད་པའི་
[149a.3]ཚད་མ་གཞན་ཡིན་ལ་བློ་ནི་དོན་གྱིས་གོ་བའི་རྟོགས་བྱ་ཡིན་པའི་ཕྱིར་བརྟག་བྱ་ཡིན་ཏེ། འདི་སྐད་ཅིག་པ་ཉིད་ལ་སོགས་པ་དང་འབྲེལ་པ་ཡིན་ནོ་ཞེས་བྱ་བའི་དོན་ཏོ། །དེ་ལྟ་བུའི་རྣམ་པ་བཤད་པ་ནི་རྣམ་པར་རྟོག་པ་མེད་པ་ནི་ཞེས་བྱ་བའོ། །གཞན་མེད་ན་ནི་རྟོག་པ་མེད་པ་མེད་ནའོ། །གལ་
[149a.4]ཏེ་ནི་ཁས་ལེན་ནའོ། །མཐོང་བ་མེད་ན་འདི་མཐོང་ངོ་། །ཞེས་བྱ་བའི་རྣམ་པར་རྟོག་པའང་མེད་དེ། རྣམ་པར་རྟོག་པ་ཙམ་ནི་ཚད་མ་མ་ཡིན་ཏེ། ཐལ་ཆེས་པའི་ཕྱིར་རོ། །རྣམ་པར་རྟོག་ཅེས་བྱ་བ་སྟེ་དྲན་པ་ཡིན་པའི་ཕྱིར་དང་། དངོས་པོ་མ་ཡིན་པའི་ཡུལ་ཅན་ཡིན་པའི་ཕྱིར་རོ་ཞེས་
[149a.5]བྱ་བའི་དོན་ཏོ། །ཕྱི་རོལ་ལ་ནི་མཐོང་བའི་རྗེས་སུ་འབྲང་བ་ཅན་གྱི་རྣམ་པར་རྟོག་པའམ་གཞན་མ་ཡིན་པར་བསྟན་པ་ནི་གང་ཚེ་ཞེས་བྱ་བའོ། །ཐ་སྙད་མེད་ཅེས་བྱ་བ་ནི་ཕྱི་རོལ་ལའོ། །དོན་དམ་པར་ཞེས་བྱ་བ་ནི་བདེན་པའི་ཕྱི་རོལ་གྱི་ཡུལ་མཐོང་བའི་རྗེས་སུ་འབྲངས་པའི་ཕྱིར། སླུ་བ་ཅན་གྱི་
[149a.6]རྣམ་པར་རྟོག་པ་ཡིན་ནོ་ཞེས་བྱ་བའི་དོན་ཏོ། །ཤེས་པའི་རྣམ་པ་ཉིད་རང་ཉིད་རིག་པར་བྱེད་པ་ལ་ཕྱི་རོལ་གྱི་བག་ཆགས་ཀྱི་ཕྱི་རོལ་གྱི་རྣམ་རྟོག་ཡིན་གྱི་གཞན་ལ་ནི་མ་ཡིན་པར་བསྟན་པ་ནི། མི་མངོན་པའི་རང་བཞིན་ཅན་ཞེས་བྱ་བ་སྟེ། རང་ཉིད་རིག་བྱ་ཡིན་གྱི་ཕྱི་རོལ་ནི་མ་ཡིན་ནོ། །ཤེས་
[149a.7]པའི་རྣམ་ཉིད་ཡིན་ན་ཐུན་མོང་བ་ཉིད་ཇི་ལྟར་ཡིན་ཞེས་ཟེར་བ་ལ་མིག་སེར་ཅན་ཞེས་བྱ་བ་སྟེ། ཕྱི་རོལ་གྱི་བག་ཆགས་ཐུན་མོང་བ་ཉིད་ཡིན་པའི་ཕྱིར་རོ། །འཁོར་བ་པའི་ཤེས་པ་ཐམས་ཅད་གཟུང་བ་ལ་སོགས་པའི་ངོ་བོས་བརྙོགས་པ་ཡིན་པའི་ཕྱིར་རྣམ་པར་རྟོག་པ་དང་བརྫུན་པ་ཡིན་ཏེ། 
[149b]
[149b.1]ཕྱི་རོལ་གྱི་དོན་གྱི་སྟོང་པའི་ཕྱིར་ཡང་ཡོད་པའི་དོན་དང་ཅིག་ཤོས་ཉིད་ཀྱི་ཉེ་བ་དང་ཅིག་ཤོས་མེད་པ་ཚད་མ་དང་ཅིག་ཤོས་ཀྱི་རྣམ་པར་དབྱེ་བ་མེད་ལ་འུ་བུ་ཅག་ལ་སོགས་པའི་ཤེས་པ་ཐམས་ཅད་ལོག་པ་ཡིན་ཏེ། རྣམ་པར་རྟོག་ལ་ཡིན་པའི་ཕྱིར། ཉེ་དང་བསྐལ་པ་ཉིད་ལ་ནི། །ཡོད་དང་མེད་པ་རྙེད་
[149b.2]དཀའ་ལ། །ཞེས་བྱ་བ་བསྟན་པ་ནི། ཐམས་ཅད་ཀྱང་ཞེས་བྱ་བ་སྟེ་ཁས་བླང་བའོ། །རྣམ་པ་གཞན་གྱིས་དགག་པར་བྱ་བ་རྗེས་སུ་བརྗོད་པ་ནི་འདི་ནི་བཅོམ་ལྡན་ཞེས་བྱ་བའོ། །བཟློག་པ་ནི་བསྐལ་པ་སྟེ་མེད་པའོ། །དེ་འདི་ཉེ་བ་ལ་སོགས་པ་སྟེ་དགེ་བ་དང་ཅིག་ཤོས་ལ་སོགས་པའི་བག་
[149b.3]ཆགས་མང་བའི་ཕྱིར་དཀའ་བ་མ་ཡིན་ནོ་ཞེས་བྱ་བའི་དོན་ཏོ། །ཡོད་མིན་པ་ལ་འབྱུང་ཡོད་མིན། །ཡོད་པ་ལ་ནི་མེད་པ་མེད། །ཅེས་བྱ་བ་དང་། འདུ་བྱེད་ཐམས་ཅད་སྐད་ཅིག་པ། །ཞེས་བྱ་བ་ཡང་བརྫུན་པ་ཉིད་དུ་ཁྱད་པར་མེད་པའི་ཕྱིར་རོ། །གྲངས་ཅན་པའི་ལྟ་བ་སྤངས་ནས་སངས་རྒྱས་པའི་
[149b.4]ཕྱོགས་སུ་ལྷུང་བ་ནི་དོན་མེད་པ་ཡིན་ཏེ། ལོག་པའི་ཤེས་པ་ཁྱད་པར་མེད་བཞིན་དུ་གྲངས་ཅན་ལ་སོགས་པའི་ཡོངས་སུ་དོར་ནས་སངས་རྒྱས་ཀྱི་ལྟ་བ་ཕྱོགས་གཅིག་ཏུ་མ་ལྷུང་བ་མི་རིགས་སོ་ཞེས་ཟེར་བ་ལ། སངས་རྒྱས་པའི་ཞེས་བྱ་བ་སྟེ། མི་སླུ་བ་དང་ཅིག་ཤོས་དག་གི་ཚད་མ་དང་
[149b.5]ཅིག་ཤོས་ཉིད་ཡིན་པས་ཕྱོགས་སུ་ལྷུང་བ་དང་ཅིག་ཤོས་དག་ཡིན་ནོ་ཞེས་བྱ་བའི་དོན་ཏོ། །སད་པའི་ཤེས་པ་རྣམས་བརྫུན་པ་ཉིད་ཡིན་ན། ཡུལ་སོགས་པ་ལ་གནོད་པར་འགྱུར་ལ། མི་གནོད་ཀྱང་རྣལ་འབྱོར་པའི་ཤེས་པ་བརྫུན་པ་ཉིད་ཡིན་པ་དེའི་ཕྱིར། ཀ་བ་ལ་སོགས་པའི་ཤེས་པ་
[149b.6]ལས་ཁྱད་པར་མེད་དོ། །གལ་ཏེ་བློ་ནི་བརྫུན་ཉིད་ན། །གནོད་པ་ཇི་ལྟར་དམིགས་མ་ཡིན། །གནོད་པ་མེད་ཀྱང་དེར་འགྱུར་ན། །རྣམ་པར་གཞག་པ་འཐད་པ་མིན། །ཞེས་བྱ་བ་འདི་ལ་བསྟན་པ་ནི། བློ་རྣམས་བརྫུན་པ་ཉིད་ལ་ནི། །ཞེས་བྱ་བའོ། །དེ་ལྟར་གནོད་པ་ཉིད་ཀྱིས་ཁོ་བོ་ཅག་
[149b.7]གི་ཕྱོགས་ལ་ཡང་གནོད་པར་བྱེད་པ་ཡོད་པ་དང་མེད་པ་ཉིད་ཀྱིས་བྱས་པ་ཚད་མ་དང་ཅིག་ཤོས་སུ་རྣམ་པར་གཞག་པ་འདི་ནི་མི་མཐུན་པའི་སད་པའི་ཤེས་པ་མཐོང་ན་ཁོ་བོ་ཅག་གི་རྨི་ལམ་ལ་སོགས་པའི་ཤེས་པ་བརྫུན་པར་འགྱུར་རོ་ཞེས་བྱ་བ་འདི་ལ་བསྟན་པ་ནི་གནོད་བྱེད་ཅེས་བྱ་བའོ། །
[150a]
[150a.1]གནོད་པར་བྱེད་པ་མེད་ན་ཡང་ཀ་བ་ལ་སོགས་པའི་ཤེས་པ་ཚད་མ་མ་ཡིན་པ་དང་། རྣལ་འབྱོར་པའི་ཤེས་པ་ཚད་མ་ཡིན་ནོ་ཞེས་བྱ་བའི་རྣམ་པར་དབྱེ་བ་མེད་པ་ཡིན་ན། ཁྱོད་ཀྱིས་དབྱེ་བ་སུ་ཡིས་བྱས། །ཞེས་བྱ་བ་འདི་ལ་བསྟན་པ་ནི། འཁྲུལ་པར་ཞེས་བྱ་བ་སྟེ། 
[150a.2]ཀ་བ་ལ་སོགས་པར་རང་གི་རིག་བྱ་ཉིད་ཡིན་པས་ཕྱི་རོལ་མི་དམིགས་པའི་ཕྱིར་རོ་ཞེས་བྱ་བའི་དོན་ཏོ། །ཀ་བ་ལ་སོགས་པའི་ཤེས་པ་ལོག་པའི་ཤེས་པ་ཡིན་པའི་ཕྱིར་རོ་ཞེས་བྱ་བའི་རྗེས་སུ་དཔག་པ་གནོད་པར་བྱེད་པ་ཉིད་ཡོད་པ་ཡིན་ན་ཇི་ལྟར་གནོད་པ་ཇི་ལྟར་དམིགས་པ་ཡིན་ཞེས་ཟེར་བ་ནི། གཞན་
[150a.3]ཡོད་ཅེས་བྱ་བ་སྟེ། མངོན་སུམ་དང་འགལ་བ་འདི་ནི་གནོད་བྱེད་མ་ཡིན་ཏེ། མངོན་སུམ་ལ་མངོན་སུམ་གཞན་གནོད་བྱེད་ཡིན་ནོ་ཞེས་བྱ་བའི་དོན་ཏོ། །རྨི་ལམ་གྱི་ཤེས་པ་ཡང་གནོད་བྱེད་ཉིད་མ་ཡིན་ཏེ། གནོད་པར་བྱེད་པའི་ཆོས་དང་ཆོས་མི་མཐུན་པ་ཉིད་ཀྱིས་གནོད་པར་བྱ་བ་ཡིན་
[150a.4]པའི་ཕྱིར་ལ། གནོད་བྱེད་ཀྱི་ནི་དེའི་ཆོས་དང་ཆོས་མི་མཐུན་པ་ཅན་ཉིད་གནོད་པར་བྱེད་པ་ཉིད་ཡིན་ནོ་ཞེས་ཟེར་བ་ནི་མི་སོགས་ཞེས་བྱ་བའོ། །བག་ཆགས་སད་པ་པ་ལས་ཞེས་བྱ་བ་ནི་དེའི་བསྐྱེད་བྱ་དེའིའོ། །མི་བདེན་པའི་དོན་ཉིད་ནི་མི་སླུ་བ་ལ་ཡང་ངོ་། །མེད་པའི་དོན་ཉིད་
[150a.5]ནི་ཕྱི་རོལ་གྱི་དོན་ཉིད་མ་ཡིན་པར་བསྟན་པ་ནི། མི་སླུ་བའི་རྣམ་པ་ཡང་ཞེས་བྱ་བའོ། །འདི་མ་ཡིན་ནོ་ཞེས་བྱ་བ་ཡང་བག་ཆགས་དང་འབྲེལ་པའི་ཤེས་པ་ཉིད་ལ་བརྟེན་པ་ཡིན་པར་བསྟན་པ་ནི། མི་སླུ་བར་སྣང་བ་ཡང་ཞེས་བྱ་བ་སྟེ། གནོད་པར་བྱེད་པའི་ཤེས་པ་འབའ་ཞིག་ལས་དེ་དང་
[150a.6]འབྲེལ་པས་ངེས་པ་ལ་བསྒྲུབ་བྱ་ཡིན་ནོ་ཞེས་བྱ་བའི་དོན་ཏོ། །བག་ཆགས་དང་འབྲེལ་པ་ཉིད་ཀྱང་སྤྱི་ལ་མི་སླུ་བ་དང་ཅིག་ཤོས་དག་ནི་ཁྱད་པར་ཡིན་པར་བསྟན་པ་ནི། བག་ཆགས་དང་ནི་འབྲེལ་ཡིན་ཡང་། །ཞེས་བྱ་བ་སྟེ། ཐམས་ཅད་དུ་སྔོན་པོ་ལ་སོགས་པ་ལ་མ་ཡིན་ཞིང་། གསལ་བ་ཉིད་
[150a.7]ལ་སོགས་པ་ལ་ནི་ཡིན་ནོ། །སྔོན་པོ་ལ་སོགས་པ་ཡང་བག་ཆགས་ཁོ་ན་ལས་ཡིན་པར་བསྟན་པ་ནི། དོན་གྱི་བདག་དེ་ཞེས་བྱ་བའོ། །འཇིག་རྟེན་པ་མི་ནི་ཉོ་ཚོང་ལ་སོགས་པའི་ཐ་སྙད་ཀྱི་ཡུལ་མ་ཡིན་པའི་ཕྱིར་རོ། །གཉི་གའི་བདག་ཉིད་ནི་གནོད་བྱ་དང་ཅིག་ཤོས་དག་གིས་ཡོད་པ་དང་མེད་
[150b]
[150b.1]པར་སྦྱོར་བས་སོ། །དྲན་པ་ཉམས་ཕྱིར་ནི་འཛིན་པ་དང་དྲན་པ་དག་གི་ཁྱད་པར་ནུས་པའི་ཕྱིར་རོ། །ཕྱིན་ཅི་ལོག་ཏུ་སྣང་བ་ནི་དེ་ཉིད་གཞན་དུ་སྣང་བའོ། །གནོད་པ་དང་བཅས་པ་ནི་གནོད་བྱེད་ཡོད་པ་སྟེ་དེའི་ངོ་བོའོ། །འདིས་ཀྱང་དོན་མེད་པ་ཉིད་བསྟན་པ་ཡིན་ཏེ་གཞན་དུ་ན་སླུ་བ་མ་ཡིན་པར་བསྟན་
[150b.2]པ་ནི། དེ་ལྟའི་དོན་ཡོད་མིན་ཞེས་བྱ་བའོ། །རྣམ་རྟོག་གི་འཁྲུལ་པ་ལ་རྣམ་པ་བག་ཆགས་ཀྱི་འབྲེལ་པ་ཡིན་པར་བསྟན་པ་ནི། སྔོན་སྦྲུལ་མཐོང་བ་མེད་པར་ནི། །ཞེས་བྱ་བའོ། །བཟློག་པའི་སྣང་བ་ཡང་སྔར་མཐོང་བ་ལས་བྱུང་བ་ཡིན་པས་བག་ཆགས་ལས་བྱུང་བ་ཁོ་ན་ཡིན་པར་བསྟན་
[150b.3]པ་ནི། ཕྱིན་ཅི་ལོག་ལ་སོགས་པ་ཞེས་བྱ་བ་སྟེ། དུང་ལ་སེར་པོའི་ཤེས་པ་ནི་སྔར་མཐོང་བ་ལས་བྱུང་བ་མ་ཡིན་ན་ཇི་ལྟར་བག་ཆགས་ལས་བྱུང་བ་ཡིན་ཞེ་ན། མ་ཡིན་ཏེ་དེ་ལས་ཡང་གསེར་ལ་སོགས་པ་མཐོང་བ་རྒྱུ་ཡིན་པ་དེའི་ཕྱིར་བག་ཆགས་ལས་བྱུང་བ་ཉིད་ཁོ་ན་ཡིན་པར་བསྟན་པ་ནི། རྟོགས་
[150b.4]པ་གཞན་དག་ཀྱང་ཞེས་བྱ་བ་སྟེ། སྐྱེ་བའི་དང་པོ་ནས་མིག་སེར་ཅན་ལ་ཡང་སྐྱེ་བ་གཞན་གྱི་མཐོང་བ་རྒྱུ་ཡིན་ནོ་ཞེས་བྱ་བའི་དོན་ཏོ། །གནོད་པར་བྱེད་པ་མེད་ན་དོན་གྱི་ཡུལ་ཉིད་ལ་ཐོབ་པོ་སྙམ་དུ་སེམས་པ་ནི། གཞན་ལ་དོན་ཐོབ་ཅེས་བྱ་བའོ། །ཐོབ་པ་ཡོད་མིན་ན་མ་དམིགས་པའོ། །དོན་གྱི་
[150b.5]ངེས་པ་མ་ངེས་པ་ཡིན་པར་བསྟན་པ་ནི་ངེས་པའི་ཕྱིར་ཞེས་བྱ་བའོ། །དོན་མེད་པར་ངེས་པ་མ་ཡིན་པར་བསྟན་པ་ནི། དོན་ཞེས་ངེས་པ་ཞེས་བྱ་བའོ། །གནོད་པར་བྱེད་པར་ཡང་སད་པའི་ཤེས་པའི་བག་ཆགས་ཙམ་རྒྱུ་མཚན་ཡིན་པ་ཉིད་ཀྱི་ཤེས་པ་ནི། དོན་ལས་སྐྱེས་པ་ཉིད་ཀྱི་ངེས་པའི་གནོད་
[150b.6]བྱེད་ཡིན་པར་བསྟན་པ་ནི། བག་ཆགས་གཞི་ཅན་ཞེས་བྱ་བའོ། །བག་ཆགས་ལས་སྐྱེས་པ་ཉིད་ཇི་ལྟར་ཡིན་ཞེ་ན། ཤེས་པ་སྔོན་མཐོང་ཞེས་བྱ་བའོ། །བག་ཆགས་ཙམ་རྒྱུ་མཚན་ཉིད་ཡིན་པའི་ཤེས་པ་གནོད་བྱེད་ཉིད་ཡིན་ན་རྣལ་འབྱོར་པའི་ཤེས་པའི་གནོད་བྱེད་ཉིད་ཀྱི་རྟོག་པ་སུས་
[150b.7]ཀྱང་མ་བྱས་སོ་ཞེས་བསྟན་པ་ནི་དེས་ཀྱང་འདི་ཡང་ཞེས་བྱ་བའོ། །བག་ཆགས་ཀྱི་གཞི་ཅན་ཉིད་ཀྱི་ཤེས་པ་ལས་འདི་ངེས་པས་མི་སྲིད་པ་མ་ཡིན་པར་བསྟན་པ་ནི་གོམས་པའི་སྟོབས་ཀྱིས་ཞེས་བྱ་བ་སྟེ། འདོད་པ་དང་མྱ་ངན་ལ་སོགས་ལ་རིག་པ་ཉིད་ཡིན་གྱི་ཚད་མ་ཅན་མ་ཡིན་པ་ཁོ་ན་བརྟགས་
[151a]
[151a.1]པ་མ་ཡིན་ཞེས་བྱ་བའི་དོན་ཏོ། །དེའི་གཉེན་པོ་འདི་མ་ཡིན་ནོ་ཞེས་བྱ་བའི་དེ་ལས་བཟློག་པ་ཉ་ཕྱིས་ཀྱི་ཤེས་པ་བཞིན་དུ་དངུལ་གྱི་ཤེས་པ་ཡང་ཞེས་བྱ་བ་ནི། གྲངས་ཅན་ལ་སོགས་པའི་འདོད་པ་ལ་ངེད་ཀྱི་ནི་བསྒོམས་པའི་སྟོབས་ལས་བྱུང་བ་ཅན་གྱི་བློ་མྱ་ངན་ལས་
[151a.2]བསླད་པའི་བློ་གང་ཡིན་པ་དེ་དག་གི་ཞེས་བྱ་བར་སྦྱར་རོ། །འུ་བུ་ཅག་ལས་མཚན་ཉིད་མི་མཐུན་པ་ནི་རྣལ་འབྱོར་པ་རྣམས་ཡིན་ལ་དེའི་ཤེས་པ་ཡང་ཀ་བ་ལ་སོགས་པའི་ཤེས་པའི་གནོད་བྱེད་ཡིན་ནོ་ཞེས་བྱ་བ་འདི་ལ་རྗེས་སུ་དཔག་པ་ཅུང་ཟད་ཀྱང་མེད་པ་ཡིན་ཏེ་དཔེ་མེད་པའི་ཕྱིར་རོ། །དེ་ལྟ་བུའི་
[151a.3]རྣལ་འབྱོར་ཅན་གྱི་བློའི་དཔེའི་ཁྱེད་ལ་མེད་དོ་ཞེས་བྱ་བ་དེ་ལ་བསྟན་པ་ནི། དེ་འདྲའི་ཞེས་བྱ་བའོ། །ཁྱོད་ཀྱི་རྣལ་འབྱོར་པ་ལས་བཟློག་པའི་བློ་ཅན་གྱི་རྣལ་འབྱོར་པ་རྣམས་ནི་ལམ་པོ་ཆེའི་མིའི་དཔེ་ཉིད་ཀྱིས་གྲུབ་པ་ཡིན་ནོ། །ཁྱེད་ཅག་གི་དཔེ་གང་ཡིན་པ། །གཟུང་བ་དེ་ནི་ཡོད་པ་ཡིན། །ཞེས་
[151a.4]བྱ་བ་དེ་ལ་བསྟན་པ་ནི་ཁྱེད་ཀྱི་ལ་ནི་ཞེས་བྱ་བ་སྟེ། ཕྱི་རོལ་མི་དམིགས་པས་གནོད་པའི་ཕྱིར་རོ་ཞེས་བྱ་བའི་དོན་ཏོ། །དེ་བསྟན་པ་ནི་དེ་ནས་ཞེས་བྱ་བ་སྟེ། ཕྱི་རོལ་མི་དམིགས་པས་གནོད་པའི་ཀ་བ་ལ་སོགས་པའི་བློ་ནི་དེ་ལྟར་མངོན་དུ་བྱེད་པ་པོ་ཤེས་ལ་གོ་བྱེད་ཡིན་ནོ་ཞེས་བྱ་བའི་དོན་ཏོ། །འོན་
[151a.5]ཏེ་ཞེས་སྨོས་པ་བོར་ནས་དེས་ན་ཞེས་བྱས་པས་ལན་ཁོ་ན་ཡིན་ནོ། །གཉེན་པོ་དང་ནི་བཅས་པར་འགྱུར། །ཞེས་བྱ་བ་ནི་གནོད་བྱེད་དང་བཅས་པ་ཉིད་དུའོ། །རྒྱལ་དཔོག་པའི་ལ་ཡང་གཉེན་པོ་ཉིད་འགྲུབ་པ་ཡིན་ཏེ། མངོན་སུམ་ལ་སོགས་པ་སྨིག་རྒྱུ་ལ་སོགས་པའི་བློ་དག་དང་། མི་མཐུན་པ་
[151a.6]ཉིད་ཀྱི་ཕྱིར་དང་བློ་ཉིད་དུ་ཁྱད་པར་མེད་པའི་ཕྱིར་དེ་ཉིད་དེ་ཡིན་ནོ་ཞེས་གནོད་བྱ་ཉིད་རོ་ལ་སོགས་པ་ལ་གཟུགས་ཀྱི་བློ་བརྫུན་པ་ཉིད་ཡིན་ནོ་སྙམ་དུ་སེམས་པ་ནི། གཉེན་པོ་དང་བཅས་ཞེས་བྱ་བའོ། །གནོད་པར་བྱེད་པ་ཇི་ལྟ་བ་ཉིད་དམ་ཅིག་ཤོས་ཀྱང་གནས་པ་ནི། སྔ་མ་གནོད་པས་བསྐྱེད་པ་
[151a.7]ནི། །ཕྱི་མ་དག་གིར་འགྲུབ་པ་མིན། །དེ་ཕྱིར་རྟོགས་པའི་བདག་ཉིད་ཀྱིས། །བློ་ཡི་ཚད་མ་ཉིད་འཐོབ་པོ། །དེས་ན་གཞན་དུ་རྒྱུས་བསྐྱེད་པའི། །སྐྱོན་གྱི་ཤེས་པས་དམིགས་བསལ་ཡིན། །གང་གི་རྒྱུ་སྐྱོན་ཅན་ཡིན་པ་དང་། བརྫུན་པ་ཡིན་ནོ་ཞེས་ཀྱང་ཤེས་པ་དེ་ཉིད་མི་རིགས་པ་ཡིན་
[151b]
[151b.1]པའི་ཕྱིར་ལ། འདི་ནི་དེ་ལྟ་བུ་མ་ཡིན་པར་བསྟན་པ་ནི། ལྟག་ཆོད་སྨྲས་པ་ཡིན་ཞེས་བྱ་བའོ། །གཅོད་པར་བྱེད་པའི་ཕྱི་རོལ་ལ། །ཀུན་གྱིས་ཐམས་ཅད་གནོད་བྱེད་ཡིན་པ་སྟེ་སྒྲུབ་བྱེད་མ་ཡིན་པའི་སྐྱོན་གཞན་མི་ཤེས་པ་ཡིན་ནོ་ཞེས་བསྟན་པ་ནི། ཇི་ལྟར་ཞེས་བྱ་བའོ། །གཉེན་པོ་
[151b.2]ཉིད་ནི་མི་མཐུན་པ་ཉིད་དོ། །གནོད་བྱེད་མ་ཡིན་པའི་རྣལ་འབྱོར་པའི་ཤེས་པ་ལ་ཡང་གནོད་བྱེད་ཀྱི་བློ་ཉིད་འབྱུང་ན་མ་ངེས་པ་ཡིན་པ་ནི། གནོད་བྱེད་ཀྱིས་ཀྱང་མ་ངེས་དང་། །ཞེས་བྱ་བའོ། །གནོད་པར་བྱེད་པའི་བློ་ལས་གཞན་ཉིད་ནི་རྒྱུའི་ཁྱད་པར་ཉིད་ཡིན་ཏེ། སྒྲུབ་པར་བྱེད་པའི་བློ་གཞན་ཉིད་
[151b.3]བཞིན་དུ་བསལ་བར་བྱ་བ་ཡིན་པ་ནི། དེ་ལས་གཞན་པའང་སྔ་མ་བཞིན། །ཞེས་བྱ་བའོ། །སྔ་མ་བཞིན་ཞེས་བསྟན་པའི་བཤད་པ་ནི། སད་སོགས་ཞེས་བྱ་བའོ། །ཇི་ལྟར་ངེས་པར་བརྟགས་པ་ཡིན་ཞེ་ན། སད་སོགས་ཤེས་པ་ཞེས་བྱ་བའོ། །ཐ་སྙད་ཅེས་བྱ་བ་ནི་གནོད་བྱ་གནོད་
[151b.4]བྱེད་ལ་སོགས་པའོ། །དེ་ནི་བརྗོད་པར་འགྱུར་ཞེས་བྱ་བ་ནི་བག་ཆགས་བརྟན་པ་དང་ཅིག་ཤོས་ལ་སོགས་གནོད་པར་བྱེད་པ་གྲུབ་ན་ཡང་རྨི་ལམ་བཞིན་དུ་བརྫུན་པའི་བློ་ཉིད་ལ་འགྱུར་རོ། །ཡང་དག་པའི་བློ་ལ་ནི་དེ་ལས་བཟློག་པ་ཆོས་ཀྱི་ཁྱད་པར་ཕྱིན་ཅི་ལོག་ཏུ་སྒྲུབ་པར་བྱེད་པར་འདོད་པར་འགྱུར་
[151b.5]བར་བསྟན་པ་ནི། ལོག་བློ་ཞེས་བྱ་བའོ། །སྔ་མ་བཞིན་དུ་བརྗོད་པ་བསྟན་པ་ནི། །བློ་ཀུན་ལོག་པ་ཉིད་ཡིན་ཡང་། །ཞེས་བྱ་བའོ། །རྒྱལ་དཔོག་པའི་འདོད་པ་ལ་ཅི་ནས་ཀྱང་ཐམས་ཅད་དམིགས་པ་དང་བཅས་པ་ཉིད་ཡིན་པའི་ཕྱིར། ཅི་ལས་མི་བརྫུན་པ་ཉིད་ཡིན། །ཞེས་བསྟན་པ་ནི། 
[151b.6]ཕྱི་དང་ཞེས་བྱ་བའོ། །ཁྱད་པར་མ་ལུས་པས་དེ་ལྟར་འདི་ད་ལྟར་ཞེས་ཡུལ་དང་དུས་ཀྱི་མིང་ཅན་འདི་སྒྲུབ་བྱེད་མ་ཡིན་པ་དང་དེ་ལྟར་ཁྱབ་པ་ཡང་འདི་ལ་ད་ལྟར་མེད་པར་སྒྲུབ་པར་བྱེད་པ་ཡིན་གྱི་ཁྱད་པར་ཞེས་བྱ་བ་འདོད་ཆགས་ལ་སོགས་པ་ཟད་པའི་རྒྱུ་མཚན་དང་ལྡན་པ་ཉིད་དང་། རྣལ་འབྱོར་པ་ཉིད་
[151b.7]ཀྱི་རྒྱུ་མཚན་དང་ལྡན་པ་ཉིད་ཀྱང་ལོག་པར་སྒྲུབ་པར་བྱེད་པ་དང་བཅས་པ་འདི་གཏན་ཚིག་ཡིན་ནོ་ཞེས་ཟེར་བ་ནི། སྐྱེ་བོ་མང་ཞེས་བྱ་བའོ། །ཕྱི་རོལ་ལ་མ་དམིགས་པས་གཉེན་པོ་དང་བཅས་པ་ཉིད་ཀྱིས་བློ་ཉིད་དུ་བཟློག་པའི་སྒྲུབ་བྱེད་མི་སྲིད་པར་ནུས་པར་བྱེད་པར་བསྟན་པ་ནི་གལ་ཏེ་འབྲེལ་པ་
[152a]
[152a.1]ཞེས་བྱ་བའོ། །མ་མཐོང་བ་ཙམ་ནི་མི་མཐུན་པའི་ཕྱོགས་ལའོ། །མཐོང་བ་ཙམ་ནི་མཐུན་པའི་ཕྱོགས་ལའོ། །ཁྱབ་པ་ཉིད་བསྟན་པ་ནི། དོན་དམ་པར་ཞེས་བྱ་བའོ། །ཇི་ལྟར་བདེན་པ་དང་ཅིག་ཤོས་ཡིན་ཞེས་ཟེར་བ་ནི། ཀུན་རྫོབ་ཏུ་ནི་ཞེས་བྱ་བའོ། །ཆེས་ཆེ་བའི་
[152a.2]ཞེས་བྱ་བ་ནི་བག་ཆགས་ཀྱིའོ། །ཆེ་བ་དང་ཆེས་ཆེ་བ་དེ་ལ་ལྟོས་པ་མེད་པར་གནོད་པར་བྱེད་པ་ཉིད་ནི་ཕྱིན་ཅི་ལོག་པ་དམིགས་པ་ཉིད་ཁོ་ན་ཡིན་པར་བསྟན་པ་ནི་སད་པའི་བློ་ནི་ཞེས་བྱ་བའོ། །མི་བདེན་ཡང་ཞེས་བྱ་བ་ནི་ཕྱི་རོལ་ལ་མ་ལྟོས་པར་རང་ཉིད་ཙམ་རིག་པ་ནའོ། །གཞལ་བྱ་གཞན་ཡང་
[152a.3]ཞེས་བྱ་བ་ནི་ཕྱི་རོལ་གྱི་ཚུལ་ལའོ། །གལ་ཏེ་འདི་ཡང་ཞེས་བྱ་བ་ནི་གནོད་པའི་བློའོ། །སྒྲུབ་བྱེད་དོན་ནི་ཞེས་བྱ་བ་ནི་སྒྲུབ་པར་བྱེད་པ་རྟོགས་པའི་དུས་སུ་གཟུང་བ་ལ་སོགས་པའི་དབྱེ་བ་མཐོང་བ་ཅན་ནོ། །བསྒྲུབ་བྱ་རྟོགས་པ་ལ་དེ་མེད་པ་ལ་སྐྱོན་ཅུང་ཟད་ཀྱང་ཡོད་པ་མ་ཡིན་ཏེ་གྲུབ་པའི་ཕྱིར་རོ། །
[152a.4]གང་གི་ཕྱིར་དེའི་སྔ་མའི་སྒྲུབ་བྱེད་ནི་དམིགས་པ་མེད་པ་ཡིན་ཏེ། ཤེས་པ་ཡིན་པའི་ཕྱིར་རོ། །དེའི་སྐྱོན་ནི་འདིས་རྟོགས་པར་བྱེད་པའི་ཕྱིར་རྟོགས་པ་ཡིན་པའམ་དེ་ཉིད་ཀྱང་རུང་ཞེས་བྱ་བ་ལ་སོགས་པ་རྣམས་སོ། །དྲན་བྱས་དེ་བློ་ཉིད་དུའོ། །དེ་བསྟན་པ་ནི་རྟོགས་པར་བྱེད་པའི་ཞེས་བྱ་བའོ། །འདིར་
[152a.5]ཞེས་བྱ་བ་བཤད་པ་ནི་བསྒྲུབ་བྱ་དང་ཐ་དད་མེད་པས་ཞེས་བྱ་བའོ། །ཐ་དད་པ་ནི་གསལ་བྱའི་དབྱེ་བ་མངོན་སུམ་ཡིན་པའི་ཕྱིར་རོ། །ཐ་མི་དད་པ་ནི་བརྟགས་པའི་ངོ་བོར་མཚུངས་པའི་ཕྱིར་ཐ་མི་དད་པར་བསྟན་པ་ནི། ལྡོག་པ་མཚུངས་པར་ཞེས་བྱ་སྟེ། བརྟགས་པར་རོ། །དངོས་པོ་ནི་བྱེད་པ་པོའོ། །
[152a.6]དངོས་པོ་དང་འབྲེལ་པ་ཉིད་བསྟན་པ་ནི། ཉམས་སུ་མྱོང་བ་ཞེས་བྱ་བ་སྟེ། དེ་བཞིན་དུ་འདི་ནི་མ་གྲུབ་པའོ་ཞེས་བྱ་བར་སྦྱར་རོ། །ཤེས་པའི་སྒྲ་ལས་ཞེས་ལྔ་པའི་མཐའ་ཅན་ལས་རང་གི་ཆ་ལ་དམིགས་པའི་ཤེས་པ་འབྱུང་བ་ནི་རྗེས་སུ་འགྲོ་བ་དང་ཕྱོགས་ཆོས་ཉིད་དག་མེད་པའི་ཕྱིར་གཏན་ཚིགས་མ་
[152a.7]ཡིན་པར་བསྟན་པ་ནི་དོན་མེད་པར་ནི་ཞེས་བྱ་བའོ། །དེའི་གཏན་ཚིགས་ཉིད་དུ་འཛིན་པར་བྱེད་པའི་བློའོ། །རང་གི་ཆ་ལ་དམིགས་པའམ་དེའི་སྒྲས་བསྐྱེད་པ་ནི་དེའི་བློའོ། །གཞི་མ་གྲུབ་པ་ནི་ཁྱད་པར་དུ་བྱ་བའི་མ་གྲུབ་པའི་ཕྱོགས་བརྗོད་པ་ཡིན་ནོ་ཞེས་བསྟན་པ་ནི། གཞི་ཡང་ཞེས་བྱ་བའོ། །
[152b]
[152b.1]དཔེ་ལ་བསྒྲུབ་བྱ་མ་ཚང་བ་ཉིད་དང་གཏན་ཚིགས་འགལ་བ་ཉིད་ནི་ཁྱད་པར་མ་གྲུབ་པ་ཞེས་བྱ་བ་ཉིད་བརྗོད་པ་ཡིན་པར་བསྟན་པ་ནི་དེ་བཞིན་གཏན་ཚིགས་ཞེས་བྱ་བའོ། །སྔར་སྤངས་ཟིན་ཏོ་ཞེས་བྱ་བ་ནི་ཁྱད་པར་ལ་སོགས་པ་མ་གྲུབ་པའི་ལན་གྱིས་སོ། །སད་པའི་ཤེས་པ་བཞིན་རྨི་ལམ་གྱི་ཤེས་
[152b.2]པའི་ཡང་ཕྱི་རོལ་དུ་དམིགས་པ་མ་ཡིན་ནམ། འདི་སྔོན་པོའོ་ཞེས་རང་རིག་པ་བྱེད་པ་ལས་ཐ་དད་པར་སྔོན་པོ་བཞིན་དུ་གཟུང་བ་ཉིད་སྣང་བའི་ཕྱིར་བདག་སྔོན་པོའོ་ཞེས་གཟུང་བ་ཉིད་དང་འགལ་བའི་སྣང་བ་ཡིན་ནོ། །དེ་ནི་འདི་ལྟར་ཕྱི་རོལ་དམིགས་པ་ཉིད་ཡིན་ན་སྣང་བ་ནི་སྣང་བས་སྟོང་པ་མ་
[152b.3]ཡིན་ཏེ། དེ་ལྟ་བུར་མི་རིག་པ་ཉིད་ཀྱིས་སོ། །མི་སོགས་ཤེས་པ་ལ་ཕྱི་རོལ་ཀུན་དུ་མི་འདོད་པ་མིན་ཏེ་ཕྱི་རོལ་ལ་མི་དམིགས་པ་ཉིད་དུ་མཚུངས་པ་ཡིན་ཡང་། གནོད་པའི་ཤེས་པ་ལས་ཁ་ཅིག་ཚད་མ་ཉིད་མ་ཡིན་ནོ། །ཚད་མ་དང་ཅིག་ཤོས་དག་གི་ཡུལ་ལ་ལྐོག་ཏུ་མ་གྱུར་པ་དང་རང་ཉིད་
[152b.4]མ་ཡིན་པ་ཉིད་དུ་ཡང་སྣང་བ་ལ་ཁྱད་པར་འགའ་ཡང་མེད་ལ། ཡོད་པ་དང་མེད་པ་ཉིད་ཀྱིས་ཁྱད་པར་ཡིན་པའི་ཕྱིར། དེ་དག་གི་དེ་ཉིད་ཡིན་ནོ། །དེ་སྨྲས་པ་ནི་ཡུལ་དུས་གཞན་དུ་བདག་ཉིད་ཅན་ནོ། །གལ་ཏེ་ཡང་སྣང་བའི་རྒྱུ་མཚན་ཡོད་པ་ཉིད་ཡིན་ན། །དེ་ཡང་འདི་མ་ཡིན་ནོ་ཞེས་བཟློག་
[152b.5]པར་གོ་བའི་ཕྱིར་གཉི་གའི་བདག་ཉིད་ཡིན་ལ། དེ་ལྟ་ན་ཡང་དེ་ཚད་མ་མ་ཡིན་པའི་སྒྲའི་སྦྱོར་བ་ལས་ཚད་མ་མ་ཡིན་ནོ་སྙམ་དུ་སེམས་པ་ལ་རྟོག་པ་མེད་པ་ལ་ནི་སྔོན་པོ་བཞིན་དུ་བཟུང་བ་མ་ཡིན་ལ། རྟོག་པ་ནི་གོམས་པ་ལས་བྱུང་བ་ཡིན་གྱི་ཉམས་སུ་མྱོང་བ་ཇི་ལྟ་བ་བཞིན་དུ་མ་ཡིན་ཏེ། 
[152b.6]བདག་མེད་པའི་ལུས་ལ་ཡང་རྣམ་པ་འགགས་ཀྱང་བདག་གོ་ཞེས་པ་འབྱུང་བའི་ཕྱིར་དང་། སྔོན་པོའི་ཚོགས་པ་ལ་ཡང་དེ་ལྟ་བུ་ཡོད་པའི་ཕྱིར་རོ། །དེའི་ཕྱིར་དེ་ལྟ་མ་ཡིན་ཏེ། ཉམས་སུ་མྱོང་བ་དང་འགལ་བའི་ཕྱིར་རོ་ཞེས་བསྟན་པ་ནི་དེས་ན་འདི་ཞེས་བྱ་བ་སྟེ། དཔེ་ལ་བསྒྲུབ་བྱ་མ་ཚང་བ་
[152b.7]མ་ཡིན་ནོ་ཞེས་བྱ་བའི་དོན་ཏོ། །ང་རྒྱལ་རྣམ་པར་བསྲེགས་ན། །རྒྱལ་བ་ཅན་བཟང་འགྱུར་ཞིང་། །ཤེས་རབ་ཤིན་ཏུ་ཆེན་པོ། །མྱུར་བ་ཉིད་དུ་ཐོབ་འགྱུར། །དེས་ན་གཞན་རིག་ཅེས་བྱ་བ་ནི་ཕྱི་རོལ་རིག་པ་སྟེ། ཕྱི་རོལ་ལ་ལྟོས་པའི་གཟུགས་ལ་སོགས་པའི་ཤེས་པ་དེ་སྟོང་པ་ཉིད་མ་
[153a]
[153a.1]ཡིན་པའི་ཚིག་ནི་རྣམ་པར་རིག་པའི་ཕྱིར་རྣམ་པར་ཤེས་པ་ནི། ཕྱི་རོལ་ཉིད་ལའོ་ཞེས་བྱ་བའི་དོན་ཏོ། །ལྷག་མ་ཉིད་ནི་མ་རིག་པ་ཡིན་པས་སུན་དབྱུང་བ་མ་ཡིན་པར་བསྟན་པ་ནི་རང་རིག་ཅེས་བྱ་བའོ། །ཕྱི་རོལ་གྱི་རིག་པ་ཅིའི་ཕྱིར་མ་ཡིན་ཞེས་ཟེར་བ་ལ། རང་རིག་
[153a.2]པ་ཉིད་ཅེས་བྱ་བ་སྨོས་སོ། །ཅི་ལས་ཤེ་ན་རྣམ་པར་ཤེས་པ་ཞེས་བྱ་བ་སྟེ། བདག་ཉིད་མ་ཡིན་པ་ལ་ནི་རེག་པ་མ་ཡིན་ནོ། །རེག་ན་ཡང་དེའི་བདག་ཉིད་ཡིན་ནོ་ཞེས་བྱ་བའི་དོན་ཏོ། །རྣམ་པར་རྟོག་པ་ལས་བདག་གིས་སྔོན་པོ་རིག་གོ་ཞེས་ཐ་སྙད་ཡིན་པའི་ཕྱིར། གསུམ་ཉིད་ཁོ་ན་དེ་ཉིད་ཡིན་
[153a.3]ཏེ། རྟོག་པ་མེད་པ་ལ་ཐ་སྙད་མེད་པའི་ཕྱིར་རོ་སྙམ་དུ་སེམས་པ་ནི། གལ་ཏེ་ཞེས་བྱ་བའོ། །འདིའི་རྣམ་པར་རྟོག་པ་ཡང་ཉམས་སུ་མྱོང་བའི་རྗེས་སུ་འགྲོ་ཞིང་གསུམ་ཀ་རྣམ་པར་གཞག་པར་བྱེད་པ་མ་ཡིན་ཏེ། ཉམས་སུ་མྱོང་བ་ལ་ནུས་པ་མེད་པའི་ཕྱིར་རོ་ཞེས་བསྟན་པ་ནི་འདི་ཉིད་ཅེས་བྱ་བ་
[153a.4]སྟེ། ཉམས་སུ་མྱོང་བའི་འཐོབ་པ་དེའི་བདག་ཉིད་ཁོ་ན་ཡིན་ནོ་ཞེས་བྱ་བའི་དོན་ཏོ། །གལ་ཏེ་ཞེས་བྱ་བ་བཤད་པ་ནི། ཞིབ་མོ་ཞེས་བྱ་བ་སྟེ། ཐ་སྙད་ལ་མི་དགོས་པ་འདི་ཅི་ཞིག་བྱ་ཞེས་བྱ་བའོ། །ཁྱོད་ཀྱི་ཡང་རིག་བྱེད་ལ་སོགས་པ་སྐྱེས་བུས་མ་བྱས་པ་ཉིད་ལ་སོགས་པ་ཞིབ་མོར་དཔྱད་པ་ནི་
[153a.5]ཐ་སྙད་ཀྱི་འབྲས་བུ་དང་བཅས་པ་མ་ཡིན་པར་བསྟན་པ་ནི། གལ་ཏེ་ཐ་སྙད་ཅེས་བྱ་བའོ། །ཁྱད་པར་ཅན་གྱི་ཐ་སྙད་འབྲས་བུ་ཡིན་གྱི་དེ་ཙམ་ནི་མ་ཡིན་ནོ་ཞེས་ཟེར་བ་ནི་ཇི་སྟེ་ཞེས་བྱ་བའོ། །རྟོག་པ་མེད་པའི་ཡུལ་རྣམ་པར་དཔྱད་པ་ལ་ཁྱེད་ལ་འབྲས་བུ་ཅི་ཡོད་ཅེས་ཟེར་བ་ལ་གང་ཚེ་ཕྱི་རོལ་ཞེས་
[153a.6]བྱ་བའོ། །ཉམས་སུ་མྱོང་བའི་རྗེས་སུ་འཇུག་པ་མི་སྲིད་པའི་ཕྱིར་རྗེས་སུ་འཇུག་པ་བསྟན་པ་ནི། གལ་ཏེ་བློ་ནི་ཞེས་བྱ་བའོ། །རྣམ་པའི་རྗེས་སུ་ཞུགས་ཅན་ནི་རྗེས་སུ་འཇུག་པའི་རྣམ་པ་ཅན་ནོ། །གཞན་ལས་ཞེས་བྱ་བ་ནི་བག་ཆགས་ལས་སོ། །དེའི་རྣམ་པ་ཅན་གྱི་འབྲས་བུའི་ཤེས་པ་
[153a.7]གཞན་ཤེས་པར་བྱ་བའི་དོན་དུ་དེ་ཉིད་ནི་སྐྱེད་བྱེད་སྔ་མའོ། །དེ་ཉིད་ཅེས་བྱ་བ་ནི་རྣམ་པ་མེད་པ་ཉིད་འཛིན་པར་བྱེད་པ་མ་ཡིན་པར་མཐོང་བར་འདོད་དོ། །གལ་ཏེ་བློ་ནི་དེ་རྣམ་ཅན། །ཞེས་བྱ་བས་དེ་འདི་ལྟར་རྟོགས་པ་ཡིན་ནོ་ཞེས་ཟེར་བ་ནི་ཇི་སྟེ་ཞེས་བྱ་བའོ། །གཉི་ག་ཡང་ཞེས་བྱ་བ་ནི་དཀར་པོ་དང་
[153b]
[153b.1]བདེ་བ་ལ་སོགས་པའི་བདག་ཉིད་དོ། །ཕན་ཚུན་ཞེས་བྱ་བ་ནི་རང་རིག་པ་གཅིག་གི་ཁོངས་སུ་གཏོགས་པའོ། །ཕན་ཚུན་རྗེས་སུ་འཇུག་པ་མེད་ན་རྡུལ་ཕྲ་རབ་ཀྱི་བར་དུ་ཐ་དད་པ་ཡིན་པས་མ་རིག་པར་འགྱུར་རོ་ཞེས་བསྟན་པ་ནི་འགའ་ཡང་ཞེས་བྱ་བའོ། །གཉི་ག་ཡང་རང་རིག་པ་གཅིག་གིས་བྱེད་
[153b.2]པ་ལ་འཇུག་པའི་ཕྱིར་རྣམ་པ་དང་བཅས་པའི་ལྟ་བ་གཞན་འཐོབ་པ་ཡིན་པར་བསྟན་པ་ནི་རང་རིག་པ་ཉིད་དོ་ཞེས་བྱ་བའོ། །འདི་ཉིད་ཅེས་བྱ་བ་ནི་ལྐོག་ཏུ་མ་གྱུར་པ་ཉིད་དོ། །ལྐོག་ཏུ་མ་གྱུར་པ་ཉིད་ཅེས་བྱ་བ་གཞན་དུ་བརྟག་པར་བྱ་བ་མ་ཡིན་པར་བསྟན་པ་ནི་འོན་ཏེ་ཞེས་བྱ་བའོ། །
[153b.3]གཞན་བརྟག་པར་བྱ་བ་མ་ཡིན་པ་ནི་ཕྱི་རོལ་ལོ། །སྔོན་པོའི་ནི་བློ་བཞིན་དུ་ལྐོག་ཏུ་མ་གྱུར་པའི་ཁོངས་སུ་གཏོགས་པ་ཡིན་ན་གཞན་གྱིས་ཅི་ཞིག་བྱ་བ་ཞེས་བསྟན་པ་ནི་མཐོང་བའི་ཁྱད་པར་ཞེས་བྱ་བའོ། །བྲལ་བ་ནི་མི་སྣང་བའོ། །དེ་འཛིན་ན་ནི་དེའི་བདག་ཉིད་དུ་འཛིན་པས་སོ། །སྔོན་པོ་ནི་
[153b.4]གཉི་གའི་རྗེས་སུ་འཇུག་པ་རང་རིག་པ་གཅིག་པོའི་ཁོངས་སུ་གཉི་ག་གཏོགས་པའི་ཕྱིར་ཞེས་བྱ་བའི་དོན་ཏོ། །ཡན་གར་ཞེས་བྱ་བ་ནི་རིག་པ་ཡིན་པ་ལས་མཐོང་བ་ལས་ཕྱི་རོལ་ཡིན་ནོ། །ཞེན་པ་ཇི་ལྟར་མཐོང་བ་མ་ཡིན་པ་ནི་ཐོག་མ་མེད་པའི་བག་ཆགས་ལས་བྱུང་བས་ལོག་པར་འཛིན་པ་
[153b.5]ཡིན་པར་བསྟན་པ་ནི་མཐོང་བ་གང་ཡིན་པ་དེ་ཉིད་ཅེས་བྱ་བའོ། །གཞན་ནི་མ་ཡིན་ནོ་ཞེས་བྱ་བ་ནི་སྣང་བ་གཉིས་མི་སྣང་བའི་ཕྱིར་རོ། །ཐ་དད་པ་ཡིན་ན་ཞེས་བྱ་བ་ནི་ནང་གི་བདེ་བ་ལ་སོགས་པའོ། །དེ་ལ་ནི་ཕྱི་རོལ་ལ་སྟེ་སྣང་བར་ཞེས་བྱ་བར་སྦྱར་རོ། །གཉི་ག་དེ་བཞིན་ལྐོག་ཏུ་མ་གྱུར་པ་
[153b.6]ཡིན་ཏེ། དེ་ལྟ་བུའི་བག་ཆགས་ཡོད་པའི་ཕྱིར་ཞེས་བསྟན་པ་ནི་གལ་ཏེ་ཐ་དད་ཅེས་བྱ་བའོ། །སྣང་བའི་སྒོ་ནས་བསྟན་ནས་ཚོགས་པ་ཐ་མི་དད་པར་བསྟན་པ་ནི། དཔེར་ན་ཞེས་བྱ་བའོ། །དེ་དང་དུས་མཚུངས་པ་ཅན་ནི་གསལ་བར་དུས་མཚུངས་པ་སྟེ། དེ་དང་དེ་མིན་ངོ་བོའི་ཞེས་བྱ་བའི་
[153b.7]རིགས་པས་སོ། །དེ་བཞིན་ཉིད་དོ་ཞེས་བྱ་བ་ནི་སྔ་མ་ཉིད་དོ། །གང་གིས་རྟོགས་ཞེས་བྱ་བ་ནི་ཐ་མི་དད་པའི་སྣང་བ་ལས་སོ། །ལྐོག་ཏུ་མ་གྱུར་པ་ཉིད་ཀྱང་ཞེས་བྱ་བར་ཐལ་བའི་ཕྱིར་རོ་ཞེས་བྱ་བའི་བར་དུ་རྒོལ་བ་ཡིན་ནོ། །མ་ཡིན་ཏེ་ལྐོག་ཏུ་གྱུར་པར་ཐལ་བར་འགྱུར་བ་མ་ཡིན་པའོ། །
[154a]
[154a.1]སྐྱེས་བུའི་དབྱེ་བས་ཞེས་བསྟན་པ་ནི། གཞན་གྱི་ཞེས་བྱ་བའོ། །ལྐོག་ཏུ་མ་གྱུར་པ་ཉིད་ཡོད་ཀྱང་ལྐོག་ཏུ་མ་གྱུར་པ་མ་ཡིན་ཏེ། གཞན་གྱི་རྒྱུ་ལ་ཡོད་པའི་ཕྱིར་ངའི་ཞེས་བྱ་བ་ནི་རྟོགས་པར་བྱེད་པ་པོའིའོ། །ལྐོག་ཏུ་མ་གྱུར་པ་ཉིད་བཞིན་དུ་དེའི་བདག་ཉིད་ཀྱི་སྔོན་པོ་
[154a.2]ཡང་ལྐོག་ཏུ་གྱུར་པར་བརྟགས་པ་མ་ཡིན་ཏེ། དགོས་པ་མེད་པའི་ཕྱིར་རོ་ཞེས་བསྟན་པ་ནི་དེས་ན་ལྐོག་ཏུ་གྱུར་པ་མ་ཡིན་པ་ཞེས་བྱ་བའོ། །འགྲོ་བའམ་ཅི་ག་ཞེས་བྱ་བ་ནི་སྔོན་པོ་ཉིད་དོ། །གཞན་ལ་ནི་རྫས་ལ་སྟེ་སྐྱེས་བུ་ལའོ། །ལྐོག་ཏུ་གྱུར་པའི་གནས་སྐབས་ཀྱང་ཞེས་བྱ་བ་ནི་དུ་བ་ལས་
[154a.3]མེ་རྗེས་སུ་དཔག་པའི་གནས་སྐབས་ལ་སྟེ། མངོན་སུམ་ཡིན་ན་ནི་དུ་བ་བཞིན་དུ་རྗེས་སུ་དཔག་པ་ལ་དོན་མེད་པའི་ཕྱིར་རོ། །དྲན་པ་ཉིད་ཅེས་བྱ་བ་ནི་རྗེས་སུ་དཔག་པའོ། །འདི་ན་ཞེས་བྱ་བ་ནི་དུ་བའི་ཡུལ་ལའོ། །མེ་གང་གི་ཡུལ་གཅིག་གང་ཡིན་པ་དེ་ནི་ཡུལ་གཅིག་གོ། །དུ་བའི་ཡུལ་དུ་ནི་རྗེས་སུ་
[154a.4]དཔག་པར་བྱ་བའི་ཡུལ་དུའོ། །སྒྲོ་བཏགས་བཞིན་པ་ནི་སྣང་བཞིན་པ་ལས་གཞན་ཡིན་ཏེ། ལྐོག་ཏུ་གྱུར་པ་ཡིན་ནོ་སྙམ་དུ་སེམས་པ་ལ། མཐོང་བ་ལས་ཐ་དད་པར་ཞེས་བྱ་བ་སྨོས་སོ། །སྒྲོ་འདོགས་པའི་དུས་སུ་ཡང་སྣང་བཞིན་པ་ཉིད་ནི་ནང་གི་བདག་ཉིད་ཀྱི་རྗེས་སུ་བྱེད་པ་
[154a.5]ཉིད་ཡིན་པར་བསྟན་པ་ནི། མཐོང་བ་ཉིད་དུ་རྟོགས་པ་མེད། །ཅེས་བྱ་བའོ། །ཡོད་པ་གང་ཡིན་པ་ཞེས་བྱ་བ་ནི་གང་ཡིན་པ་དེ་ཡང་རུང་བའོ། །འཇུག་པར་བྱེད་པ་ཞེས་བྱ་བ་ནི་འཇུག་པར་བྱེད་པའི་མིའོ། །དེའི་ཕྱིར་སྒྲོ་འདོགས་པས་སྒྲོ་བཏགས་པ་ཡིན་པར་བསྟན་པ་ནི་སྒྲོ་
[154a.6]འདོགས་པ་དེ་ལྟ་བུ་ཞེས་བྱ་བ་སྟེ། ཉམས་སུ་མྱོང་བ་ལས་སམ་སྒྲོ་འདོགས་པ་ལས་ཀྱང་འཇིག་རྟེན་འཇུག་པར་མཐོང་ངོ་ཞེས་བྱ་བའི་དོན་ཏོ། །སྔོན་མཐོང་བ་ཡང་དེ་ཡིན་ལ་སྨིག་རྒྱུའི་ཆུའི་ཡུལ་ཡང་ཡིན་པའོ། །གང་ལ་ནི་མེ་ལའོ། །ཡུལ་མེད་པའི་སྒྲོ་འདོགས་པ་མི་རིགས་པའི་ཕྱིར་མ་གཏོགས་
[154a.7]པ་སྒྲོ་འདོགས་པའི་ཡུལ་མ་ཡིན་པར་བསྟན་པ་ནི་མ་ཡིན་ཏེ་དེ་ཞེས་བྱ་བའོ། །སྒོ་འདོགས་པར་བྱ་བ་བཞིན་དུ་ཡུལ་ཡང་སྒྲོ་འདོགས་པར་བྱ་བ་རྟོགས་པར་བྱ་བ་ཉིད་ཡིན་ནོ། །གཞན་དུ་ན་སྒྲོ་འདོགས་པ་མེད་པའི་ཕྱིར་རོ་ཞེས་ཟེར་བ་ནི་དེ་ཉིད་ཡིན་ནོ་ཞེས་བྱ་བའོ། །ལྐོག་ཏུ་མ་གྱུར་པ་ཉིད་ཅེས་བྱ་
[154b]
[154b.1]བ་ནི་སྒྲོ་འདོགས་པའི་ཡུལ་མཐོང་བ་ཡིན་ནོ་ཞེས་བྱ་བའི་དོན་ཏོ། །གཞན་གྱིས་རྟོགས་པས་ལྐོག་ཏུ་གྱུར་པ་ཉིད་ཡིན་གྱི། བདག་ཉིད་ཀྱིས་རང་གི་ངོ་བོ་རྟོགས་པ་ནི། ལྐོག་ཏུ་མ་གྱུར་པ་ཉིད་ཅེས་བྱ་བར་སྦྱར་རོ། །གཞན་གྱིས་སམ་རང་ཉིད་ཀྱིས་རྟོགས་པའི་ལྐོག་ཏུ་གྱུར་པ་ལ་ཁྱད་པར་ཅི་ཡོད་
[154b.2]ཅེས་ཟེར་བ་ལ། དེ་ཉིད་ཅེས་བྱ་བ་སྨོས་སོ། །དེའི་ཕྱིར་སྒྲོ་འདོགས་པ་བརྫུན་པ་ཅི་ལས་ཡིན་ཞེས་ཟེར་བ་ལ་ཕྱི་རོལ་ཞེས་བྱ་བ་སྟེ། མི་སླུ་བ་མེད་པས་གཞན་གྱིས་རྟོགས་པའི་སྒྲོ་འདོགས་པ་ཚད་མ་མ་ཡིན་ནོ་ཞེས་བྱ་བའི་དོན་ཏོ། །སྐྲ་ཤད་སྣང་བ་བཞིན་དུ་ཞེས་བྱ་བ་འདི་ལ། སྐྲ་ཤད་ལ་སོགས་
[154b.3]པ་ཞེས་བྱ་བ་ནི་གནས་སྐབས་ལ་སྟེ། རང་བཞིན་ཐ་དད་པ་ལས་སོ། །རང་བཞིན་གཅིག་ཏུ་འགྱུར་གྱི་ཞེས་བྱ་བ་ནི། ཉམས་པའི་རྒྱུ་ཐ་མི་དད་པའི་ཕྱིར་རོ། །སྒྱུར་ན་སྐྲ་ཤད་ལ་སོགས་པ་སྟེ། འགྱུར་རམ་ཅི་ཞེས་བྱ་བ་ནི་མ་ཡིན་ཞེས་བྱ་བའོ། །དེས་ན་ནི་མིག་ལས་སོ། །སྔོན་པོ་ལ་སོགས་
[154b.4]པ་དང་དེའི་ལྐོག་ཏུ་མ་གྱུར་པ་དག་ལ་རྣམ་པ་འགས་ཀྱང་མངོན་པར་ཞེན་པ་ཡིན་ཡང་རྒྱུ་ཐ་དད་པས་གཅིག་དང་དུ་མ་ཡིན་པའི་ཕྱོགས་སྔ་མའོ། །བག་ཆགས་ཀྱི་དབྱེ་བ་དང་དེ་སད་པར་བྱེད་པའི་སེམས་ཀྱི་ཁྱད་པར་མིག་ནི་ལྷན་ཅིག་བྱེད་པ་ཅན་ཡིན་ཏེ་རྨི་ལམ་གྱི་ཤེས་པ་ལྟ་བུའོ་ཞེས་བྱ་བའི་གྲུབ་
[154b.5]མཐའ་བསྟན་པ་ནི། འདིར་འགའ་ཞིག་ནི་ཞེས་བྱ་བའོ། །སྔོན་པོ་དང་ཅིག་ཤོས་ལ་སོགས་པའི་ཤེས་པའི་ཁྱད་པར་འགའ་ཞིག་སད་པར་བྱེད་པ་ཡིན་གྱི་ཕྱི་རོལ་མ་ཡིན་པར་བསྟན་པ་ནི་ནང་གི་ཞེས་བྱ་བའོ། །ཐ་དད་པའི་བག་ཆགས་ཀྱང་འབྲས་བུས་གོ་བྱ་ཡིན་ལ་དེས་ན། རྒྱུ་མཚན་ལ་ནི་
[154b.6]ངེས་པ་ཉིད། །བག་ཆགས་ཡིན་པར་གང་བརྗོད་པ། །དེ་མི་སྲིད་པས་འདི་ཡིན་དང་། །གཞན་དོན་མེད་ཕྱིར་རྙེད་པར་དཀའ། །ཡུལ་དང་དུས་དང་རྒྱུ་མཚན་སོགས། །ཁྱོད་ལ་ངེས་པར་བྱེད་པ་མེད། །ཅེས་བྱ་བ་བསལ་བ་ཡིན་ནོ། །གཞན་དོན་མེད་ཕྱིར་ཞེས་བྱ་བ་རྩོམ་པར་མི་བྱེད་པའི་
[154b.7]ཕྱིར་རོ། །ཡུལ་ལ་སོགས་པ་དང་དེའི་ཤེས་པ་ལ་ཡང་ཁྱད་པར་མེད་དོ། །དེ་ཡང་ཡིན་ལ་ཁྱད་པར་གྱི་བག་ཆགས་ལ་སོགས་པ་ཡང་ཡིན་ནོ་ཞེས་སྦྱར་བར་བྱའོ། །དེ་ཡང་མིག་ལ་སོགས་པའི་ཁྱད་པར་བག་ཆགས་ཀྱི་ངོ་བོའི་རྟོག་པའོ། །ལུས་ཀྱང་ཞེས་བྱ་བ་ནི་བདག་ལ་སོགས་པའི་ཉེ་
[155a]
[155a.1]བར་མཚོན་པའོ། །ཤེས་པའི་བདག་ཉིད་མ་ཡིན་པ་ནི་རྒྱུ་མ་ཡིན་པ་ཉིད་ཡིན་ཏེ། མི་དམིགས་པ་མེད་པའི་ཕྱིར་རོ་ཞེས་བསྟན་པ་ནི་མ་ཡིན་ཏེ་ལུས་སུ་སྣང་བ་ཞེས་བྱ་བའོ། །དེ་མ་ཐག་པའི་རྐྱེན་གྱི་ཁྱད་པར་ཉིད་ཀྱི་བག་ཆགས་ཀྱི་ཁྱད་པར་གྱི་ངོ་བོ་ལས་ཡུལ་
[155a.2]དང་དུས་དང་རྣམ་པ་ལ་སོགས་པ་ངེས་པ་ཡིན་གྱི། ཕྱི་རོལ་ལས་ནི་མ་ཡིན་པ་མ་མཐོང་བ་ཁྱད་པར་མེད་ན་ཇི་ལྟར་ཡིན་ཞེས་ཟེར་བ་ལ་ཇི་ལྟར་ཆགས་སོགས་ཞེས་བྱ་བ་སྨོས་ཏེ། བག་ཆགས་ཀྱི་ནུས་པ་མཐོང་བ་ཡིན་གྱི་ཕྱི་རོལ་གྱི་ནི་མ་ཡིན་ནོ་ཞེས་བྱ་བའོ་དོན་ཏོ། །མེད་པར་ཡང་ཞེས་བྱ་བ་ནི་འབད་
[155a.3]པ་མེད་ན་ཡང་ངོ་། །གཞན་དུ་ཡང་ཞེས་བྱ་བ་ནི། ཕྱི་རོལ་མེད་ན་ཡང་ངོ་། །ཇི་ལྟར་ཡིན་ཞེས་ཟེར་བ་ལ། །ཕྱི་རོལ་ཉིད་ནི་ཞེས་བྱ་བའོ། །སེམས་པ་གཞན་པ་དེ་ལས་གཞན་པའི་སད་པར་བྱེད་པར་གང་དུ་ཡིན་ཞེས་ཟེར་བ་ལ་དཔེར་ན་ཞེས་བྱ་བ་སྨོས་སོ། །གར་ཡང་ཞེས་བྱ་བ་ནི་ཕྱི་རོལ་ལའམ་མི་
[155a.4]བདེན་པ་ལའོ། །ཡང་མ་གོམས་པ་ནི་ནང་གི་ཡན་ལག་ཡིན་ཏེ་འབད་པ་ལས་ཀྱང་ངོ་ཞེས་བསྟན་པ་ནི་མངོན་དུ་ཕྱོགས་པར་མཚུངས་ཀྱང་ཞེས་བྱ་བའོ། །ཡུལ་དང་དུས་དང་རྒྱུ་མཚན་སོགས། །ཁྱེད་ལ་ངེས་པར་བྱེད་པ་མེད། །ཅེས་བྱ་བ་མི་རིགས་སོ་ཞེས་བྱ་བའི་དོན་ཏོ། །དེ་བསྟན་པ་ནི་
[155a.5]རྨི་ལམ་ལ་སོགས་པའི་ཞེས་བྱ་བའོ། །ཅི་ཞིག་ཡོད་ཅེས་བྱ་བ་ནི་ཕྱི་རོལ་ལོ། །སྐྱེ་བ་གཅིག་ལའམ་ཐ་དད་ལ། །དེ་ཚེ་ནའམ་དུས་གཞན་ནའང་། །ཡུལ་དེའམ་ཡུལ་གཞན་ལ་ཡང་རུང་། །རྨི་ལམ་ཤེས་པའི་སྤྱོད་ཡུལ་ཡིན། །ཞེས་ཟེར་བ་ནི་སྐྱེ་བ་གཞན་དུ་ཞེས་བྱ་བའོ། །མཐོང་བ་ནི་
[155a.6]མ་ངེས་པ་ཡིན་པས་ངེས་པར་བྱེད་པ་མ་ཡིན་པར་བསྟན་པ་ནི་ཐམས་ཅད་ཅེས་བྱ་བའོ། །ཡུལ་ངེས་པ་ཅན་ལ་སོགས་པའི་ངེས་པར་བྱེད་པ་མེད་པའི་ཕྱིར་ཡུལ་མ་ངེས་པ་ལ་སོགས་པ་ཐམས་ཅད་སྣང་བར་འགྱུར་བ་ཡིན་པར་ཟེར་བར་བསྟན་པ་ནི། གལ་ཏེ་ཡུལ་ལ་སོགས་པ་ཞེས་བྱ་བའོ། །མཐོང་
[155a.7]བ་ལ་སོགས་པ་ཞེས་བྱ་བ་ནི། མི་སྣང་བ་ངེས་པར་བྱེད་པ་མ་ཡིན་པའི་ཕྱིར་དོན་གྱི་རྣམ་པ་ཅན་གྱི་མཐོང་བ་ཉིད་ནི་ངེས་པར་བྱེད་པ་ཡིན་དུ་ཟིན་ཀྱང་དོན་ནི་མ་ཡིན་ཏེ། མ་མཐོང་བའི་ཕྱིར་རོ་ཞེས་བསྟན་པ་ནི་ད་ནི་དོན་གྱིས་ཞེས་བྱ་བའོ། །སྔོན་གྱི་སྣང་བ་ཉིད་ལས་ངེས་པར་བྱེད་པ་ཉིད་ནི་ཡུལ་འདིའོ་
[155b]
[155b.1]ཞེས་བྱ་བ་ལ་སོགས་པའི་སྣང་བ་ལ་ནི་སྔ་མའི་དོན་ཡང་མཚུངས་པ་ཡིན་པར་བསྟན་པ་ནི་སྣང་བ་དོན་གྱི་ཞེས་བྱ་བའོ། །ཡུལ་དེ་ལ་སོགས་པའི་སྣང་བ་ད་ལྟར་ལ་སོགས་པའི་ཡུལ་ཅན་གྱིས་དེས་དེ་ཞེས་བྱ་བ་ནི་དོན་ཏོ། །ད་ལྟར་ནི་དུས་འདི་དང་འབྲེལ་པ་ཅན་ནོ། །སྔོན་གྱི་སྣང་བ་འདི་ལ་སྣང་
[155b.2]བ་མ་ཡིན་པར་བསྟན་པ་ནི་སྣང་བ་ནི་ཞེས་བྱ་བའོ། །གལ་ཏེ་ཡང་ཞེས་བྱ་བ་ནི་ཕྱི་རོལ་ཡང་ད་ལྟར་བ་མ་ཡིན་ནོ་ཞེས་བྱ་བའི་དོན་ཏོ། །ཁས་བླངས་པའི་ཕྱིར་རོ་ཞེས་བྱ་བ་ནི་དེ་མིན་ངོ་བོ་རིག་མིན་ཕྱིར་རོ། །མི་འཐད་པ་ཅི་ཡོད་ཅེས་བྱ་བ་ནི་རིག་པ་ཡིན་ནོ་ཞེས་བྱ་བའི་དོན་ཏོ། །བརྒྱུད་པས་ཞེས་བྱ་བ་
[155b.3]མཐར་ཐུག་པ་མེད་པའོ། །གལ་ཏེ་མི་སླུ་བ་མེད་པས་དེར་འབྲེལ་པ་མ་ཡིན་ཞིང་འོན་ཀྱང་གནོད་པར་བྱེད་པ་མེད་པའི་ཕྱིར་གལ་ཏེ་གང་ཞིག་ཅེས་བྱ་བའོ། །ཤིན་ཏུ་ངེས་པ་ཉིད་ཅེས་བྱ་བ་ནི་གནོད་པ་མེད་པ་ཉིད་ཡིན་ལ། ཕྱི་རོལ་དུ་རྟོག་པར་བྱེད་པ་མ་ཡིན་ཏེ། གཞན་དུ་ཡང་ཡོད་པའི་ཕྱིར་རོ་ཞེས་
[155b.4]བསྟན་པ་ནི་བག་ཆགས་བསྟན་པ་ཞེས་བྱ་བའོ། །རྟོག་པ་ནི་ཐ་དད་པ་རྣམས་སོ། །སད་པའི་ཆུ་ལ་སོགས་པའི་འབྲས་བུ་གཤེར་བའི་གནས་སྐབས་ལ་སོགས་པ་ནི་རྨི་ལམ་ན་རྗེས་སུ་འཇུག་པ་མ་ཡིན་ནམ། རྨི་ལམ་ལ་སོགས་པ་ན་འབྱུང་བ་སད་པའི་གནས་སྐབས་ན་ནི་མ་ཡིན་ནོ་ཞེས་ཟེར་བ་ལ་རྨི་
[155b.5]ལམ་ཞེས་བྱ་བ་སྨོས་ཏེ། ཅུང་ཟད་ཅེས་བྱ་བ་ནི་གཤེར་བའི་གནས་སྐབས་ལ་སོགས་པའོ། །རྗེས་སུ་འཇུག་པ་མེད་ཅེས་བྱ་བ་ནི་དེ་འདྲ་བ་གང་ཡིན་པ་ཞེས་བྱ་བར་སྦྱར་རོ། །གནས་སྐབས་ནི་ལུས་ཀྱིའོ། །གནས་སྐབས་ཀྱི་ཁྱད་པར་ལས་ནི་འབྱུང་བར་བསྟན་པ་ནི། བྱིས་པའི་ཞེས་བྱ་
[155b.6]བ་སྟེ་ཕྱི་རོལ་གྱི་བྱིས་པ་ཡོད་པ་དེའི་ཕྱིར་ཕྱི་རོལ་དང་འདི་ན་དང་འདིའོ་ཞེས་འཛིན་པར་བྱེད་པའི་ཆ་ལས་ཐ་དད་པའི་རིག་བྱ་སྔོན་པོ་དང་སེར་པོ་ལ་སོགས་པ་མངོན་སུམ་ལ་སོགས་པས་བསྟན་པ་ཡིན་ནོ་ཞེས་བྱ་བ་སེལ་བ་ཡིན་ཏེ། མཐོང་བ་ལས་ཐ་དད་པའི་སྣང་བ་མེད་དོ་ཞེས་བྱ་བའི་དོན་ཏོ། །
[155b.7]དེའི་ཕྱིར་མཐོང་བ་ཡང་མ་ཡིན་པར་བསྟན་པ་ནི། དེའི་ཕྱིར་གཅིག་ལ་ཞེས་བྱ་བའོ། །སྔོན་པོ་བཞིན་དུ་འདི་ཉམས་སུ་མྱོང་བ་ཡང་ཉམས་སུ་མྱོང་བ་འབའ་ཞིག་ཡུལ་མ་ཡིན་ལ། རྣམ་པར་རྟོག་པ་ཡང་བདག་གི་དོན་གང་ཡང་དེའི་ཚེ་གཟུང་བ་མི་དྲན་ནོ་ཞེས་དྲན་པར་བྱེད་པ་སྟེ། འཛིན་པར་
[156a]
[156a.1]བྱེད་པའི་རྣམ་པ་ནི་གཟུང་བར་བྱ་བའི་ངོ་བོ་དང་བྲལ་བ་ཡིན་ནོ། །དེ་བསྟན་པ་ནི་གཅིག་ལ་ཚུལ་གཉིས་ཞེས་བྱ་བ་སྟེ། ཉམས་སུ་མྱོང་བས་གང་ལས་དེ་ལྟར་ཉམས་སུ་མྱོང་བའོ། །ཡུལ་ཉེ་བར་གནས་པ་ལས་བྱུང་བའི་ཉམས་སུ་མྱོང་བ་ནི་སེམས་པ་ཅན་གཞན་མ་ཡིན་ན་
[156a.2]གང་གི་བྱེད་པའི་ཤེས་པའི་བྱ་བའམ། ལས་ཀྱང་རུང་བའི་ཕྱི་རོལ་གྱི་ཉམས་སུ་མྱོང་བ་ལས་ཐ་དད་པའི་གསུམ་པོ་ནི་ཉམས་སུ་མྱོང་བར་མ་གྲུབ་ན་གང་གིས་ཤེས་པར་འགྱུར། འོན་ཏེ་བདག་གིས་འདི་མཐོང་ངོ་ཞེས་ཤེས་པ་པོའི་དྲན་པ་ནི་སྐད་ཅིག་པ་ནི་ཉམས་སུ་མྱོང་བ་ལ་མི་སྲིད་པས་ཡུལ་
[156a.3]གཞན་ལ་རྗེས་སུ་དྲན་པ་དང་བཅས་པ་གཞན་གྱི་སྒྲུབ་བྱེད་མ་ཡིན་པའི་སེམས་པ་ཅན་ནི། འདིར་བདག་ཡིན་ནོ་ཞེས་ཐ་སྙད་གདགས་པར་བྱ་བ་དེའི་བྱེད་པ་ནི་བྱ་བ་ཡིན་ལ་ཤེས་པ་ནི་དེའི་འབྲས་བུ་ཉམས་སུ་མྱོང་བ་ལས་གཞན་དུ་མི་འཐད་པ་ཡིན་པའི་ཕྱིར། དེ་ལ་རྣམ་པ་གཉིས་ཉིད་རིགས་པ་ཡིན་ཏེ། 
[156a.4]མཐོང་བ་ནི་ཤིན་ཏུ་སྟོབས་དང་ལྡན་པ་ལས་བྱེད་པ་པོའི་མཆོག་ཡིན་པར་རང་ལ་རང་གིས་ཤེས་པ་ཡིན་ཏེ། གཞན་གྱིས་གསལ་བར་བྱ་བ་མ་ཡིན་ནོ་ཞེས་བྱ་བའི་དོན་ཏོ། །ཡིད་ཀྱི་རྒྱུ་མཚན་ཡིན་པའི་གོ་བྱ་ཉིད་འདིའི་བདེ་བ་ལ་སོགས་པ་ནི་ཡུལ་གྱི་རྙོགས་པས་བརྙོགས་པའི་འཁོར་བ་ལ་རྟགས་དང་
[156a.5]དང་སྒྲ་ལ་སོགས་པའི་སེལ་བས་ཡིད་དང་ཕྲད་པའི་རྒྱུ་ཅན་མངོན་སུམ་ཡང་འདི་ཡིན་ཏེ། དེ་ངེས་པས་བདེ་བ་ལ་སོགས་པ་ལ་བཞིན་དུ་བརྟགས་པ་ཡིན་ནོ་ཞེས་བྱ་བའི་གཞན་གྱི་འདོད་པ་ཉིད་བསྟན་པ་ནི་དྲན་པས་ཞེས་བྱ་བའོ། །རྣམ་པར་རྟོག་པ་ནི་དྲན་པ་ཡིན་ལ་ཉམས་སུ་མྱོང་བའི་རྗོད་བྱེད་
[156a.6]ལ་སོགས་པ་དང་སྦྱོར་བའི་ཉམས་སུ་མྱོང་བའི་ཡུལ་ཏེ། དེ་ཡི་འོག་ཏུའང་དངོས་པོ་ནི། །རིགས་ལ་སོགས་པའི་ཆོས་གང་གིས། །བློ་ཡི་ངེས་པ་དེ་ཡང་ནི། །མངོན་སུམ་ཉིད་དུ་ཡང་དག་འདོད། །གཞན་དུ་སྔོན་པོ་ལ་སོགས་པའི་ལས་སམ་དེའི་ཡུལ་མ་ཡིན་ནོ། །དྲན་པ་དང་ནི་ངོ་ཤེས་དག །
[156a.7]བག་ཆགས་དབང་གིས་བྱུང་གྱུར་ན། །ཤེས་པ་པོ་ཡི་དོན་གཞན་ལ། །ངོ་ཤེས་པར་ནི་འགྲུབ་མི་འགྱུར། །ཞེས་བྱ་བ་མ་ཡིན་ནམ་བག་ཆགས་ལས་དྲན་པ་ནི་ཕྱི་རོལ་ཤེས་པ་པོའི་བདག་ཉིད་ལས་གཞན་དུ་འགྱུར་ཞིང་འདྲ་བ་ལས་ཀྱང་བག་ཆགས་སད་པ་ལས་ཡིན་གྱི་ཤེས་པ་པོའི་དྲན་པ་
[156b]
[156b.1]གཞན་ཉིད་ཡིན་ན་མི་འབྱུང་སྟེ་གཞན་ཤེས་པ་པོ་མ་ཡིན་པའི་ཕྱིར་རོ། །འདི་ལ་བརྗོད་པ་ནི་འབྱུང་བར་འགྱུར་བའི་བདག་ཉིད་ཀྱི་རྣམ་པ་ཅན་གྱི་ཉམས་སུ་མྱོང་བ་ལས་ཐ་དད་པར་མ་ངེས་པ་ལས་བྱུང་བའི་བག་ཆགས་ནི་ཐ་མི་དད་པ་ཉིད་ཀྱིས་མཆོག་ཏུ་འཛིན་པ་སྐྱེད་པར་བྱེད་ལ། ཐ་དད་པར་ངེས་པ་
[156b.2]ཡིན་ན་ནི་དེ་ལྟར་མི་འགྱུར་ཏེ། དེ་ནི་རྣལ་འབྱོར་པའི་གནས་སྐབས་ཡིན་ཏེ། བདག་མེད་པ་ལ་སོགས་པ་རྟོགས་པའི་ཕྱིར་རོ། །དེ་ལ་བརྟེན་ནས་ཚུ་རོལ་མཐོང་བ་རྣམས་མི་རིགས་སོ་ཞེས་རྒོལ་བར་བྱེད་པ་མི་རིགས་སོ་ཞེས་བྱ་བའི་དོན་ཏོ། །ཉམས་སུ་མྱོང་བ་ནི་ལས་ཡིན་ལ། །སྔོན་པོ་ནི་
[156b.3]ཉམས་སུ་མྱོང་བ་མ་ཡིན་ནམ། འདི་སྔོན་པོའོ་ཞེས་བྱ་བའི་ཤེས་པ་ལ་ཕྱི་རོལ་དུ་ངེས་པར་རྟོགས་པ་ཡིན་ནོ་ཞེ་ན། གཟུང་བ་དང་ཅིག་ཤོས་ཀྱི་རྣམ་པ་དག་གིས་གཉིས་ཉིད་འགྲུབ་པ་ཡིན་པར་བསྟན་པ་ནི་འདིའི་ཞེས་བྱ་བ་སྟེ། གཟུང་བ་དང་འཛིན་པ་མ་ཡིན་པ་སྔོན་པོ་མ་ཡིན་པ་དང་། རིག་པ་
[156b.4]ཡིན་པ་ལས་ལྡོག་པས་རྣམ་པ་གཉིས་ནི་གཟུང་བ་ལ་སོགས་པ་ཉིད་དུ་རིག་པ་ནི་ལྐོག་ཏུ་མ་གྱུར་པ་ཉིད་ཡིན་གྱི། གང་དུ་ཡང་འགའ་ཞིག་གིས་བྱེད་པ་མེད་པ་ཡིན་པ་དེའི་ཕྱིར། གཟུང་བྱ་ཉིད་དུ་ཁྱོད་འདོད་ཕྱིར། །གཅིག་ཉིད་ཡོད་པ་འདི་མིན་ཏེ། །དེ་ལྟའི་གཅིག་གི་བདག་ཉིད་ལ། །
[156b.5]ཁྱོད་ལ་དཔེ་འགའ་ཡོད་མ་ཡིན། །ཞེས་བྱ་བའི་ཕ་རོལ་པོའི་འདོད་པ་བསལ་བ་ཡིན་ཏེ། གཟུང་བ་དང་འཛིན་པ་དག་གཅིག་མ་ཡིན་གྱི། འོ་ན་ཅི་ཞེ་ན་གཟུང་བ་ལ་སོགས་པའི་མངོན་པར་ཞེན་པའི་ཡུལ་ནི་གཅིག་སྟེ་མངོན་སུམ་མ་ཡིན་ནོ་ཞེས་བྱ་བའི་དོན་ཏོ། །རེ་ཞིག་སྔོན་པོ་ཉིད་ལས་
[156b.6]ཉིད་ནི་རྣམ་པར་རྟོག་པ་ལ་སྣང་བ་མ་ཡིན་པར་བསྟན་པ་ནི་ཐ་དད་པར་ཞེས་བྱ་བའོ། །སྔོན་པོའོ་ཞེས་བྱ་བའི་རྣམ་པར་རྟོག་པ་ནི་བརྫུན་པ་ཡིན་ཏེ། ཇི་ལྟ་བ་བཞིན་དུ་མ་ཡིན་པའི་བག་ཆགས་ལས་བྱུང་བའི་ཕྱིར་རོ་ཞེས་བསྟན་པ་ནི་ལྡོག་པ་དེའི་བརྟགས་པས་ཞེས་བྱ་བའོ། །རྣམ་པ་གཉིས་
[156b.7]ལས་ཞེས་བྱ་བ་ནི་འདི་ནི་ལྡོག་པའི་དོན་གྱིའོ། །སྡུག་པ་དང་མི་སྡུག་པ་དག་ལེན་པ་དང་འདོར་བའི་ཤེས་པའི་སྒྲུབ་བྱེད་དག་ཤེས་པ་ཉིད་དུ་དབྱེ་བ་མེད་པ་མ་ཡིན་ནམ། འབད་པ་ཆེན་པོས་བསྒྲུབ་པར་བྱ་བའི་ཕྱི་རོལ་འགྲུབ་ན། ཡིད་ལ་འདོད་པ་འབྲས་བུ་དང་བཅས་པ་ཉིད་དུ་འགྱུར་གྱི། །
[157a]
[157a.1]འབད་པ་མེད་པར་འགྲུབ་པའི་ཤེས་པ་ལས་འབྱུང་བ་ནི་མ་ཡིན་ནོ་ཞེས་ཟེར་བ་ལ་གང་ཚེ་ཞེས་བྱ་བ་སྨོས་སོ། །མ་གྲུབ་པ་ནི་མ་རྫོགས་པའོ། །དེའི་དངོས་པོར་ནི་འདོད་པ་དང་མི་འདོད་པའི་ངོ་བོ་གང་གི་ཡིན་པ་དེ་གཞན་ནི་ཕྱི་རོལ་ལོ། །རྣམ་རིག་རྒྱུ་ཞེས་བྱ་བ་ནི་
[157a.2]རྣམ་པར་རིག་པ་དང་དུས་མཚུངས་པ་མ་ཡིན་པ་ཉིད་རྫོགས་པའི་རྒྱུའོ། །དུས་མཚུངས་པ་ཉིད་ཡིན་ཡང་ཚོགས་པ་གཅིག་ལ་རག་ལས་པ་ཉིད་ཀྱིས་གཟུང་བར་བྱ་བ་མ་ཡིན་པར་བསྟན་པ་ནི། ཡུལ་ཞེས་བྱ་བ་སྟེ་དབྱིབས་ཅན་ནམ། གཅིག་ཤོས་ཀྱང་དུས་མཚུངས་པར་ཕན་ཚུན་བྱ་
[157a.3]བ་བྱེད་པའི་མངོན་སུམ་ནི་བདེ་བ་དང་སྔོན་པོ་དག་གཉིས་སམ་གཉིས་མེད་པ་ནི་དེ་དག་རང་གི་རིག་པ་གཅིག་གིས་བྱེད་པའི་ཁོངས་སུ་གཏོགས་པ་ཡིན་ནོ་ཞེས་བྱ་བའི་དོན་ཏོ། །དེའི་ཚེ་འདི་ཉམས་སུ་མྱོང་བ་གང་གི་ཡིན་ཞེས་ཟེར་བ་ལ་དེ་ནི་ཞེས་བྱ་བ་སྟེ་རྣམ་པར་ཤེས་པའི་འོ། །དེ་ལྟར་ཞེས་བྱ་
[157a.4]བ་ནི་འདོད་པ་དང་ཅིག་ཤོས་ཉིད་ཀྱིས་སོ། །མྱོང་བ་ཞེས་བྱ་བ་ནི་ཕྱི་རོལ་མ་ཡིན་པ་ཉིད་དེ། ཕྱི་རོལ་ཉིད་དང་འགལ་བའི་ཕྱིར་ཤེས་པ་ཉིད་སྡུག་པ་ལ་སོགས་པའི་དབྱེ་བ་གོམས་པ་ལ་སོགས་བྱུང་བ་ཡིན་ཏེ། དེ་ལྟར་མཐོང་བ་ཡིན་ཞེས་བྱ་བའི་དོན་ཏོ། །གང་གི་ཚེ་ཞེས་བྱ་བ་འབངས་
[157a.5]པ་ནི་དེའི་ཚེའོ། །རྒྱུ་ནི་རྣམ་པར་རིག་པའིའོ། །གྲུབ་པ་ཞེས་བྱ་བ་ནི་ཚད་མས་གྲུབ་པའོ། །ཉམས་སུ་མྱོང་ཡང་ཞེས་བྱ་བ་ནི་ངེས་པ་ཡིན་ན་སྟེ། དོན་ཉམས་སུ་མྱོང་བ་དང་འགལ་བའི་རང་ཉིད་ཀྱིས་ཉམས་སུ་མྱོང་བ་ཞེས་བྱ་བའི་དོན་ཏོ། །གནོད་པ་མེད་པའི་ཕྱིར་འགལ་བ་མེད་པ་ན་
[157a.6]ཡང་ཕྱི་རོལ་ཐོབ་པར་འགྱུར་བ་མ་ཡིན་པར་བསྟན་པ་ནི། གང་གི་ཚེ་ཤེས་ཆ་ཞེས་བྱ་བ་སྟེ། ཉམས་སུ་མྱོང་བ་ཇི་ལྟ་བཞིན་དུ་ངེས་པར་ཁས་ལེན་པ་ཡིན་ཡང་ཕྱི་རོལ་མ་ཡིན་ཏེ། ཤེས་པ་ཆ་ཁ་ཅིག་ཉིད་དུ་དོན་ཉིད་དུ་ངེས་པའི་རྗེས་སུ་འགྲོ་བའི་ཕྱིར་བདག་ནི་སྔོན་པོ་རིག་གོ་ཞེས་བྱ་བ་
[157a.7]ཡང་རང་ཉིད་རིག་པའི་ལས་ཉིད་རྗེས་སུ་བརྗོད་པ་ཡིན་གྱི་ལས་གཞན་ཉིད་ནི་མ་ཡིན་ཏེ། མ་མཐོང་བའི་ཕྱིར་རོ་ཞེས་བྱ་བའི་དོན་ཏོ། །གཟུང་བའི་རྣམ་པ་ནི་སྔོན་པོའོ་ཞེས་བྱ་བར་ངེས་པའི་སྟོབས་ཀྱིས་ཡིན་གྱི་སྣང་བ་ལས་གཞལ་བྱའོ་ཞེས་བྱ་བ་ནི་མ་ཡིན་ཏེ། ཕྱི་རོལ་དང་སྦྱོར་བ་འཛིན་པའི་
[157b]
[157b.1]རྣམ་པ་ནི་ཤེས་པ་ཉིད་ཡིན་ནོ། །ཡང་ན་ཞེས་བྱ་བ་ནི་སྦྱོར་བཞིན་པ་མ་ཡིན་པ་སྟེ་ཕྱི་རོལ་ཡོད་ཀྱང་ཤེས་པའི་རིག་པ་ཁོ་ན་དེའི་རིག་པ་ཡིན་ནོ། །རིག་པའི་བྱེད་པ་རྟོགས་པ་རང་གི་རིག་པ་ཉིད་མ་ཡིན་ནམ། རང་གི་རིག་པ་ལས་གཞན་གྱི་ཤེས་པའི་ངོ་བོའམ། བྱེད་པ་ནི་མ་ཡིན་ཞེས་
[157b.2]བསྟན་ན་ནི་གལ་ཏེ་འདོད་པ་མྱོང་བར་འགྱུར་བ་ནི་རང་རིག་པ་ཉིད་ཡིན་ཏེ། རང་རིག་པ་ལས་གཞན་པའི་འདོད་པའི་རྣམ་པའི་དོན་ལ་རིག་པ་རྣམ་པ་མེད་པའི་ཕྱིར་རོ། །འདོད་པའི་བདག་ཉིད་རིག་པ་དང་དོན་རིག་པ་དག་ཐ་མི་དད་པ་ཡིན་ནོ་ཉེ་བར་བཏགས་པའི་ཁྱད་པར་ཡོད་ན་སྒྲོ་བཏགས་པ་
[157b.3]ཡིན་ལ། དེ་ཤེས་ན་རྗེས་སུ་དཔག་པ་ལ་ཤེས་སོ་ཞེས་བྱ་བར་མི་རིགས་ཏེ། ཤེས་པའི་ཤེས་པ་ཉིད་དོན་གྱི་ཤེས་པ་ཉིད་ཡིན་པའི་ཕྱིར་ཞེས་བྱ་བའི་དོན་ཏོ། །དེས་ཀྱང་ཞེས་བྱ་བ་ནི་འདོད་པའི་རྣམ་པ་ཉམས་སུ་མྱོང་བས་སོ། །འགྱུར་བ་ཡིན་ཞེས་བྱ་བ་ནི་གཞན་དུ་མི་འཐད་པའི་ཕྱིར་རོ། །
[157b.4]དེ་བསྟན་པ་ནི་རིག་པ་གཞན་ཉིད་ལ་ཞེས་བྱ་བའོ། །ཉེ་བར་བཏགས་པ་ལས་ནི་ཐ་མི་དད་པ་ལས་ཏེ། གཉིས་སུ་མི་དམིགས་པ་ལས་ཕྱི་རོལ་རིག་པ་ཁས་བླངས་པའི་ཕྱིར་འདོད་པའི་རྣམ་པ་སྔོན་པོ་ལ་སོགས་པའི་ཉེ་བར་མཚོན་པ་ཡིན་ཏེ། རང་རིག་པ་ཉིད་ཀྱིས་གཉི་ག་གྲུབ་པར་ཡོངས་སུ་
[157b.5]གཟུང་བའི་ཕྱིར། ཐ་དད་པའི་རིག་པ་ལས་ཡང་བདེ་བ་ཁོ་ནའི་རིག་པ་མ་ཡིན་ཏེ། སྔོན་པོ་གཞན་ཉིད་དུ་ཡོད་པའི་ཕྱིར་དབྱིབས་དང་བཅས་པ་རིག་པ་ཡིན་ལ། བདེ་བ་ཁོ་ན་ཡིན་ནོ་ཞེས་བྱ་བ་ཡང་ཐོབ་པར་མི་འགྱུར་བའི་ཕྱིར་ཐམས་ཅད་བདེ་བ་ཉིད་ཡིན་པས་ཇི་ལྟར་ཐ་དད་མ་ཡིན་པའོ། །ཇི་ལྟར་ཐ་དད་པ་
[157b.6]ཡིན་ཞེས་བྱ་བའི་ཐ་དད་པའི་ཕྱོགས་སེལ་བའི་ཚིགས་སུ་བཅད་པ་ལ་གནས་པ་བསྟན་པ་ནི་གལ་ཏེ་ཞེས་བྱ་བའོ། །རྣམ་པ་གཞན་དུ་ནི་མི་འདོད་པའི་རྣམ་པའོ། །མྱོང་བར་འགྱུར་ན་ནི་ཞེས་བྱ་བ་ནི་དོན་ནོ། །འདོད་པའམ་མི་འདོད་པ་ཞེས་བྱ་བ་ནི་དོན་གྱི་གཉི་གའི་བདག་ཉིད་ཡིན་ཏེ། རྣམ་
[157b.7]པ་གཉི་གའི་བདག་ཉིད་ཀྱིས་གོ་རིམས་བཞིན་དུ་གཉི་ག་མེད་པར་འགྱུར་རོ། །གོ་རིམས་ཇི་བཞིན་མ་ཡིན་པར་འགྱུར་བར་བསྟན་པ་ནི། འདོད་པའི་རྣམ་པས་ཞེས་བྱ་བའོ། །དངོས་ཀྱི་འཇུག་པས་ཞེས་བྱ་བ་ནི་ཐ་དད་པས་ཉམས་སུ་མྱོང་བས་ཡིན་གྱི། བེམས་པོ་དང་ཅིག་ཤོས་ཀྱི་
[158a]
[158a.1]ངོ་བོས་ནི་མ་ཡིན་ཞིང་ཉམས་སུ་མྱོང་བར་ཁྱད་པར་མེད་པའི་ཕྱིར་རོ། །དེ་ལྟ་མ་ཡིན་ན་ཞེས་བྱ་བ་ནི་གོ་རིམས་ཇི་ལྟ་བ་བཞིན་བསྟན་པ་མ་ཡིན་ནའོ། །ཉེ་བར་བཏགས་པ་ཉིད་ནི་ཐ་མི་དད་པ་ཉིད་ནི་བདེ་བ་དང་བདེ་བ་མ་ཡིན་པ་གཉིས་གཅིག་ལ་གཅིག་གི་ཚེ་འགལ་བ་
[158a.2]ཡིན་ནོ། །ཕྱི་དེར་བྱེ་བྲག་མེད་མོད་ཀྱི། །གོམས་པ་ཤིན་ཏུ་ཕུལ་བྱུང་ལས། །བློ་ལ་དགའ་དང་ཡོངས་སུ་གདུང་། །བདེ་སོགས་དོན་གྱི་ངོ་བོ་མིན། །ཞེས་བྱ་བ་མ་ཡིན་ནམ། དེ་ལྟར་ན་འདོད་པ་དང་ཅིག་ཤོས་ཀྱི་དོན་རྟོགས་པ་ཇི་ལྟར་བརྗོད་པ་ཡིན། འདོད་པ་དང་ཅིག་ཤོས་
[158a.3]ཀྱི་རྒྱུ་ལྷན་ཅིག་བྱེད་པ་ཉིད་ཀྱི་འདོད་པ་དག་ཅིག་ཤོས་ཉིད་ཡིན་གྱི་རང་ལ་ནི་མ་ཡིན་ནོ་ཞེ་ན། ཇི་ལྟ་དེ་ལྟ་ཡིན་དུ་ཆུག་ཀྱང་རྣམ་པ་ཐམས་ཅད་དུ་དོན་དེ་ཉིད་ཁོ་ན་ཡིན་པར་གོ་རིམས་བཞིན་དུ་སྟོན་པ་མ་ཡིན་ན་ཡང་དབྱེ་བ་མེད་དོ། །དེའི་ཕྱིར་རང་གི་རིག་པ་ཉིད་དོན་གྱི་བྱེད་པ་དང་འབྲས་བུ་ཡང་ཡིན་
[158a.4]ཏེ། ཐ་མི་དད་པའི་ཕྱིར་དབང་པོ་ལ་སོགས་པ་ལ་དོན་ཉིད་རིག་པར་ཅིའི་ཕྱིར་མི་འདོད་ཅེས་ཟེར་བ་ལ། ཕྱི་རོལ་དོན་ནི་ཞེས་བྱ་བ་སྟེ། རང་གི་རིག་པ་ཉིད་ཡིན་ན་ཉམས་སུ་མྱོང་བ་ཉིད་འདི་ཡིན་གྱི་དོན་ནི་མ་ཡིན་ནོ་ཞེས་བྱ་བའི་དོན་ཏོ། །སྐྱེས་བུ་རེ་རེ་ཞིང་དབང་པོའི་དབྱེ་བས་སྐྱེད་པའི་
[158a.5]རིམ་པ་རྣམས་ཉིད་ཐ་དད་པས་དོན་ཐུན་མོང་བ་ཉིད་དུ་མི་འགྱུར་བར་བསྟན་པ་ནི། རང་ངོ་བོས་ཞེས་བྱ་བའོ། །དུ་མའི་བདག་ཉིད་ཅེས་བྱ་བ་ནི་ཐུན་མོང་མ་ཡིན་པ་ཉིད་དོ། །དོན་ནི་རྡུལ་ཕྲ་རབ་ཀྱི་བདག་ཉིད་ཡིན་པའི་ཕྱིར། རྡུལ་ཕྲ་རབ་ཀྱི་མཐར་ཐུག་པར་རིག་པའི་དབྱེ་བ་ལས་རིག་པ་
[158a.6]མེད་པར་ཐལ་བར་འགྱུར་རོ། །རང་གི་རྒྱུའི་བསྐྱེད་བྱ་ཉིད་ལ་དུ་བའི་བདག་ཉིད་ཉིད་དུ་ཐག་རིང་བ་དང་ཅིག་ཤོས་ཀྱི་དབྱེ་བས་རིག་པ་དང་ཅིག་ཤོས་ཀྱི་བདག་ཉིད་དེ་ལ་སྐྱོན་ནི་སུན་དབྱུང་བས་ཏེ། བསལ་བའོ་ཞེས་བྱ་བ་ནི་རྒྱལ་བ་ཅན་གྱིའོ། །གཞན་དག་ན་རེ་རིག་པ་གཅིག་གི་བདག་
[158a.7]ཉིད་ལས་བཟློག་པ་ནི་དོན་གཉིས་པའི་དམིགས་པ་ཁས་བླངས་པས་དོན་དང་ལྡན་པའི་ཉམས་སུ་མྱོང་བའི་འབྲས་བུ་ལ་ཡང་བྱ་བ་ནི་བྱེད་པ་པོའི་བྱ་བ་ཡིན་ལ། བྱེད་པ་པོ་ཡང་དེ་དང་ལྡན་པ་ཡིན་ནོ་ཞེས་ཟེར་རོ། །རྣམ་པར་རིག་པར་སྨྲ་བ་ཡང་དོན་བཞིན་དུ་ཁས་ལེན་པ་ཙམ་མ་ཡིན་ཏེ། 
[158b]
[158b.1]ཚད་མས་གྲུབ་པའི་ཕྱིར་རོ་ཞེས་བསྟན་པ་ནི། རྣམ་པར་ཤེས་པ་སྨྲ་བ་ཞེས་བྱ་བའོ། །ཚད་མ་མེད་ན་ནི་ཁྱད་པར་མེད་པར་ཁས་མ་བླངས་པས་ངེས་འགྱུར་བར་བསྟན་པ་ནི་རྟེན་མེད་པས་ཞེས་བྱ་བའོ། །རང་གི་ངོ་བོ་ཉིད་ཅེས་བྱ་བ་ནི་ཤེས་པའི་རིག་པ་ཡིན་ན་ནི་ཞེས་བྱ་བ་དང་སྦྱར་རོ། །འདོད་པ་ནི་
[158b.2]རིག་པར་རོ། །སྣ་ཚོགས་པའི་བདག་ཉིད་ཀྱི་དོན་ཡང་བག་ཆགས་ཀྱི་ངེས་པ་ལས་སྐྱེས་བུ་རེ་རེ་ཞིང་ངེས་པར་མཐོང་བ་ཡིན་གྱི། ཤེས་པའི་བདག་ཉིད་ཡིན་པའི་ཕྱིར་ནི་མ་ཡིན་ཏེ། ལས་ཉིད་དུ་སྣང་བའི་ཕྱི་རོལ་ལ་སོགས་པའི་བློ་ཉིད་ལ་དེ་ལྟར་འདྲ་བའི་ངོ་བོ་ཉིད་དུ་རྣམ་པར་གནས་པ་ལ་བག་
[158b.3]ཆགས་དང་ལྷན་ཅིག་བྱེད་པ་ཉིད་རྣམ་པར་འཇོག་པར་བྱེད་པ་ཡིན་གྱི་མཐོང་བ་ལ་མ་ཡིན་པར་ཟེར་བ་ནི་དོན་དུ་མའི་རང་བཞིན་ཞེས་བྱ་བའོ། །བག་ཆགས་ཀྱི་སྔ་རོལ་དུ་ཡོད་པ་ལ་ཚད་མ་མེད་པའི་ཕྱིར་དང་། དེ་མ་ཐག་ཉིད་དུ་དམིགས་པའི་ཕྱིར་དེའི་བསྐྱེད་བྱ་ཉིད་ཀྱིས་ཤེས་པ་ཉིད་ཡིན་ན་ལས་ཉིད་
[158b.4]བེམས་པོ་བཞིན་དུ་འགལ་བར་བྱེད་པ་ཉིད་མ་ཡིན་བསྟན་པ་ནི་ཁས་བླངས་ན་ཡང་ཞེས་བྱ་བ་སྟེ། དུ་མ་ཉིད་དུ་དབྱེ་བས་རྣམ་པར་གཞག་པ་ནི་སྐྱེས་བུ་ཉིད་ཀྱི་བག་ཆགས་ཀྱི་ངེས་པས་སྔ་ན་ཡོད་པ་ལ་ཚད་མ་མེད་པས་ཚད་མའི་བདག་ཉིད་དུ་ཐལ་བར་འགྱུར་ཞེས་བྱ་བའི་དོན་ཏོ། །རྣམ་པ་གཞན་
[158b.5]དང་ལྡན་པ་ལ་རྣམ་པ་གཞན་དུ་རྟོགས་པ་སྟེ། ཁོང་དུ་ཆུད་པ་ཡིན་ན་རྣམ་པར་གཞག་པ་མེད་པར་ཐལ་བར་འགྱུར་བ་བསྟན་པ་ནི་རང་གི་རྣམ་པ་ཞེས་བྱ་བའོ། །ཡང་ན་ཞེས་བྱ་བ་ནི་ཐབས་ཁས་ལེན་པ་ཡིན་ནའོ། །ཐ་དད་པར་ནི་དུ་མའི་བདག་ཉིད་དུ་སྟེ་ལས་སུ་སྒྲུབ་བྱེད་ཡིན་པའི་ཕྱིར་རྣམ་པ་གཉིས་
[158b.6]པོ་དག་ལས་གཅིག་ཉམས་སུ་མྱོང་ན་ཅིག་ཤོས་ཀྱང་ཉམས་སུ་མྱོང་བར་འགྱུར་རོ། །དངོས་པོའི་དོན་ཏོ་ཞེས་བྱ་བ་ནི་བག་ཆགས་ཀྱི་ཁྱད་པར་ཕྱི་རོལ་དུ་ངེས་པར་བྱེད་པ་ཡིན་པའི་ཕྱིར་རོ། །རང་གི་ཤེས་པའི་རྗེས་བྱེད་པ། །མང་པོའི་རྣམ་པའི་དངོས་རྣམས་ལ། །ངེས་པར་བཟུང་བས་ནུས་པར་
[158b.7]འགྱུར། །སྔར་མིན་རྣམ་པའི་རྟོག་པ་མིན། །རང་གི་ཤེས་པའི་རྗེས་སུ་བྱེད་པ་ནི་བག་ཆགས་ཡིན་ན། ཕྱི་རོལ་ཉིད་ནི་བག་ཆགས་ཀྱི་ངེས་པ་མ་ཡིན་པ་མ་ཡིན་ནོ་ཞེས་བྱ་བ་ནི་ཡང་ན་ཞེས་བྱ་བ་གཞན་དུ་སྦྱར་བའོ། །སྔ་མ་ལ་ནི་གཅིག་ཏུ་འགྱུར་བར་མ་བཤད་ལ། འདི་ལ་ནི་ཐ་དད་
[159a]
[159a.1]པར་མི་འགྱུར་བ་ཡིན་ནོ། །འོན་ཀྱང་ཐ་མི་དད་པ་སྟེ་ངེས་པ་མེད་པས་རྣམ་པ་ཐམས་ཅད་ཀྱི་ཤེས་པར་འགྱུར་རོ་ཞེས་བྱ་བ་ནི་རྣམ་པར་དབྱེ་བའོ། །ཡང་གི་སྒྲས་ནི་རེ་ཞིག་ཇི་ལྟ་བ་བཞིན་ཉམས་སུ་མྱོང་བ་དོན་རིག་པ་མ་ཡིན་ཏེ། ཐ་དད་པར་ཁས་བླངས་ཀྱང་སྟེ་དོན་ནི་སྔ་བ་
[159a.2]ཡིན་ལ་ཤེས་པ་ནི་འཕྱི་བ་ཡིན་ནོ། །གཉིས་པོ་དག་མྱོང་མི་འགྱུར་ཞེས་བྱ་བ་ནི་དོན་གྱི་རིག་པ་གཅིག་ཉིད་ཀྱིས་རྫོགས་པའི་ཕྱིར་དོན་གྱིས་གོ་བ་མ་ཡིན་པའི་ཕྱིར་རོ་ཞེས་བྱ་བ་ནི་རྒྱལ་བ་ཅན་གྱིའོ། །དོན་རིག་པའི་དུས་ན་ཤེས་པ་ཡོད་ཀྱང་མ་མཐོང་བས་བསྒྲིབས་པས་སམ་ཚད་མ་མེད་པས་རིག་པ་
[159a.3]མ་ཡིན་པ་ཡིན་གྱི། མེད་པས་ནི་མ་ཡིན་ནོ་ཞེས་ཟེར་བ་ནི་མ་མཐོང་ཞེས་བྱ་བའོ། །རིག་བཞིན་པའི་དོན་གྱིས་བསྒྲིབས་པས་རིག་པར་མི་འགྱུར་རོ་ཞེས་བསྟན་པ་ནི་རྟོགས་མི་འགྱུར་ཞེས་བྱ་བའོ། །དོན་གྱི་རིག་པ་ནི་ཤེས་པའི་རིག་པ་ལ་ཚད་མ་མ་ཡིན་ཏེ། དེ་ཡོད་ཀྱང་འཛིན་པར་འདོད་པ་མ་
[159a.4]ཡིན་ན་མི་རིགས་པའི་ཕྱིར་རོ། །འདོད་པ་གྲུབ་པ་ཡང་དངོས་སུ་བ་མ་ཡིན་ཏེ། དུ་བ་ནི་མེད་ན་མེ་འབྱུང་བ་ཉིད་ཀྱི་ཕྱིར་ཤེས་པའི་སྒོ་ནས་རིག་པར་བྱེད་པ་ཡིན་གྱི་དོན་གྱི་ཤེས་པ་ནི་དེ་ལྟ་མ་ཡིན་ཏེ། བསྒྲུབ་བྱ་མངོན་སུམ་མ་ཡིན་པ་ཉིད་ཀྱིས་དེ་མེད་ན་མི་འབྱུང་བས་མི་ཤེས་པའི་ཕྱིར་རོ། །དེའི་ཕྱིར་མ་ཤེས་
[159a.5]པའི་དོན་ལ་སུ་ཞིག་གིས་ཀྱང་བློ་དམིགས་པ་མ་ཡིན་ཏེ། དོན་ཤེས་ན་ནི་རྗེས་སུ་དཔག་པ་ལས་བློ་རྟོག་པ་ཡིན་ནོ་ཞེས་ཤེས་པའི་དོན་ཅན་མ་ཡིན་ནོ། །གང་གི་ཕྱིར་ཚད་མ་ནི་ཡོད་ལ་གཞལ་བྱ་རྟོགས་པ་ནི་མ་ཡིན་ནོ་ཞེས་བྱ་བ་ནི་རིགས་པ་མ་ཡིན་པའོ། །འགྲེལ་པར་ནི་དོན་གྱི་རྣམ་པ་གཅིག་ཤེས་
[159a.6]པ་ན་རྣམ་པ་གཞན་བསྒྲིབས་པ་ཡིན་པ་ལ་བརྒལ་བའི་བསལ་བས་དེ་ལྟ་ན་དོན་ཇི་ལྟ་བ་བཞིན་དུ་རིག་པར་མི་འགྱུར་རོ་ཞེས་བསྟན་པ་ནི་གཅིག་ཏུ་སྟེ་དོན་གྱིའོ། །རྣམ་པ་གཉིས་དང་ལྡན་པ་སྔ་ན་ཡོད་པ་ལ་ཚད་མ་མེད་པའི་ཕྱིར་མ་མཐོང་བའི་ལོག་པར་སྟོན་པ་ཡིན་གྱི་བསྒྲིབས་པ་མ་ཡིན་པར་
[159a.7]བསྟན་པ་ནི་རབ་རིབ་ལྟ་བུར་ཞེས་བྱ་བའོ། །རབ་རིབ་ནི་ཟླ་བ་གཅིག་ལ་རྣམ་པ་གཉིས་སུ་མཐོང་བར་བྱེད་པས་བརྫུན་པ་ཡིན་པ་དེ་བཞིན་དུ་མ་མཐོང་བ་ཡང་གཅིག་ཉིད་ལ་གཉིས་ཀྱི་རྣམ་པར་རོ་ཞེས་བསྟན་པ་ནི། ཟླ་བ་གཉིས་ཉིད་ཅེས་བྱ་བའོ། །དོན་གྱི་དབང་གིས་མ་ཡིན་ནོ་ཞེས་བྱ་བ་ནི་
[159b]
[159b.1]བརྫུན་པ་ཉིད་ཀྱི་ཕྱིར་རོ། །དེ་བསྟན་པ་ནི་མ་མཐོང་བ་ཉིད་ཀྱིས་ཞེས་བྱ་བའོ། །མེད་པ་མཐོང་བར་མི་ནུས་པ་ནི་ཡོད་པ་བསྒྲིབས་པ་དང་མཚུངས་པ་ཡིན་པར་བསྟན་པ་ནི་རུང་བའི་ཡུལ་ན་ཞེས་བྱ་བའོ། །ཡོད་པ་ལ་དམིགས་པའི་བདག་ཉིད་ཀྱིས་ལོངས་སྤྱོད་པ་གཞན་དུ་མི་འཐད་པས་
[159b.2]རྟོགས་པར་བྱ་བའི་མ་མཐོང་བ་ནི་ལོངས་སྤྱོད་པའི་བདག་ཉིད་མ་ཡིན་པ་བསྒྲིབས་པའི་འབྲས་བུར་མི་འཐད་པ་ཡིན་པར་བསྟན་པ་ནི། དེ་ལ་ཞེས་བྱ་བ་སྟེ་ཇི་ལྟར་རིག་པར་བྱེད་པ་ཡིན་ཞེས་བྱ་བར་སྦྱར་རོ། །ཆེས་འདོད་པའི་རིག་པའི་གོ་བྱ་ལས་ཕྱིན་ཅི་ལོག་ཏུ་བྱེད་པ་མ་ཡིན་ཏེ། ཚད་མ་མེད་
[159b.3]པའི་ཕྱིར་རོ་ཞེས་བྱ་བའི་དོན་ཏོ། །བསྡུ་བ་ནི་གནས་སྐབས་ཀྱི་དབང་དུ་བྱས་པའོ། །ལས་ནི་ལས་གཞན་དང་འབྲེལ་པས་རང་ཉིད་ཀྱིས་ཉམས་སུ་མྱོང་བ་སྐྱེད་པར་བྱེད། འགའ་ལ་ནི་སྒྲིབ་པར་བྱེད་པ་ལས་ཀྱི་ཕྱེད་མྱོང་ནས་ལས་གཞན་བར་དུ་གཅོད་པར་བྱེད་པ་ཡིན་ནོ་སྙམ་དུ་སེམས་པ་ལ་
[159b.4]གོམས་པའི་དབང་གིས་འབྱུང་བར་མཐོང་ཞེས་བྱ་བ་སྟེ། གོམས་པའི་བདག་ཉིད་ཀྱི་ལས་རིག་པར་བྱེད་པ་ནི་ཚད་མ་ཅན་ཡིན་ལ། སྣ་ཚོགས་ལ་སོགས་པའི་བསྟན་བཅོས་ཀྱི་ནི་མ་ཡིན་ཏེ། འབྲས་བུ་དེའི་རྗེས་སུ་འགྲོ་བ་ལ་སོགས་པའི་རྗེས་སུ་བྱེད་པར་ཉམས་སུ་མྱོང་བ་མེད་པའི་ཕྱིར། 
[159b.5]སྒྲ་ཉིད་ཉམས་སུ་མྱོང་བ་ནི་མ་ཡིན་ཏེ། མངོན་དུ་བྱེད་པ་དང་འབྲེལ་པ་དག་མེད་པའི་ཕྱིར་རོ། །རྣམ་པར་རྟོག་པ་ཙམ་ནི་སྐྱེས་བུས་མ་བྱས་པ་ཉིད་མ་ཡིན་པ་ལ་ཡང་དོན་ལ་ཐེ་ཚོམ་ཟ་བའི་ཕྱིར་རྟོགས་པར་བྱེད་པ་མ་ཡིན་ཞིང་སྒྲ་ནི་འདི་ཚད་མ་ཉིད་མ་ཡིན་པ་ལས་འདས་པ་མ་ཡིན་ནོ་ཞེས་བྱ་བའི་དོན་
[159b.6]ཏོ། །གོམས་པའི་བདག་ཉིད་ཀྱི་ལས་ཀྱང་དེ་ལས་གཞན་པས་བར་ཆོད་པས་རང་གི་འབྲས་བུ་རིག་པ་སྐྱེད་པར་བྱེད་པ་ནི་སྒྲིབ་པ་ཁོ་ན་ཡིན་ནོ་ཞེས་ཟེར་བ་དེ་ཉིད་ཅེས་བྱ་བའོ། །དེ་ལྟ་བུའི་མཐོང་བ་ནི་རིག་པའི་བདག་ཉིད་ཀྱིས་དོན་གྱི་སྐྱེད་བྱེད་ཉིད་ཡིན་གྱི་རིག་པ་མ་ཡིན་པ་རིག་པར་བྱེད་པ་མ་
[159b.7]ཡིན་པར་བསྟན་པ་ནི་གྲུབ་པ་ཉིད་ཅེས་བྱ་བའོ། །དེ་ཉིད་བསྟན་པ་ནི་བག་ཆགས་སྟོབས་ལས་ཞེས་བྱ་བའོ། །བག་ཆགས་ནི་རྟོག་པའི་སྐྱེད་བྱེད་ཡིན་གྱི། དོན་གྱི་ནི་མ་ཡིན་ཞེས་ཟེར་བ་ནི་གལ་ཏེ་དོན་ནི་ཞེས་བྱ་བའོ། །དེ་ལྟར་ནི་འདོད་པ་དང་མི་འདོད་པ་ཉིད་ཀྱིས་སོ། །མཚམས་སྦྱོར་
[160a]
[160a.1]མེད་ཅེས་བྱ་བ་ནི་རྣམ་པ་སྣ་ཚོགས་པ་ཉིད་ཀྱི་ཕྱིར་རོ། །སེམས་ཀྱང་ནི་དོན་གྱི་བློ་རྣམས་ཀྱང་ངོ་ཞེས་རིམ་པ་གཞན་དུ་སྦྱར་བའམ། དེ་ལ་འང་སྟེ་དོན་ལ་ཡང་ངོ་། །དེའི་ཕྱིར་ཇི་ལྟར་ཉམས་སུ་མྱོང་བ་སྟེ། ཇི་ལྟར་རིག་པའི་ངོ་བོར་ཤེས་པའི་བདག་ཉིད་
[160a.2]ཡིན་པའི་ཕྱིར་རང་ཉིད་ཉམས་སུ་མྱོང་སྟེ་རིག་པའི་ངོ་བོའོ། །ཇི་ལྟར་ཉམས་སུ་མྱོང་བ་ཡིན་ཞེས་ཟེར་བ་ལ། ཉམས་སུ་མྱོང་བ་མཆོག་ཏུ་འཛིན་པ་ནི་གང་ཕྱིར་ཞེས་བྱ་བའོ། །འདིའི་ནི་ཉམས་སུ་མྱོང་བའིའོ། །ཕྱིའི་དོན་ལ་ཡང་ཞེས་བྱ་བ་ཡང་ཞེས་བྱ་བ་ནི་ཐ་དད་པར་ཁས་ལེན་པ་ནའོ། །
[160a.3]དེ་སྟེ་དོན་རིག་པ་ལའོ། །རང་རིག་པ་ཞེས་བྱ་བ་ནི་ཉམས་སུ་མྱོང་བའི་ངོ་བོའོ། །ཇི་ལྟར་རིག་པས་ནི་རིག་པ་ཁོ་ནར་འགྱུར་ན་ཐ་དད་པ་ལས་དོན་རིག་པར་ཇི་ལྟར་འགྱུར་ཞེས་ཟེར་བ་ལ་འདི་ལ་ཡང་ཉམས་སུ་མྱོང་བའི་རང་རིག་པ་ལ་ཤེས་པའི་ཉམས་སུ་མྱོང་བ་བོར་ནས་ཕྱི་རོལ་ཉིད་རྟོགས་པ་
[160a.4]ཡིན་ནོ་ཞེས་མི་རིགས་སོ་ཞེས་བྱ་བའི་དོན་ཏོ། །སློབ་དཔོན་ནི་སློབ་དཔོན་ཕྱོགས་ཀྱི་གླང་པོའོ། །ཤེས་པ་ནི་ཤེས་པའི་བདག་ཉིད་དོ། །འདིའི་ནི་རང་གི་ངོ་བོའོ། །ཀུན་དུ་སྣང་བ་ནི་འདྲ་བ་ཉིད་དོ། །ཅི་ལས་ཤེ་ན་གང་གི་ཕྱིར་ཞེས་བྱ་བ་སྟེ། དེའི་ཕྱིར་ཡུལ་དུ་སྣང་བའོ་ཞེས་བྱ་བ་ནི་རྒྱུ་ཡིན་པའི་
[160a.5]ཕྱིར་རོ་ཞེས་བྱ་བའི་དོན་ཏོ། །ཇི་ལྟར་ཞེས་བྱ་བ་ནི་རབ་ཏུ་བསྟན་པའོ། །སྡུག་གུ་ལ་སོགས་པ་ནི་བདེ་བ་ལ་སོགས་པ་ཉིད་ཀྱིས་ཏེ། འདི་ནི་ཉེ་བར་མཚོན་པ་ཡིན་པར་བསྟན་པ་ནི། དེའི་ཕྱིར་ཞེས་བྱ་བའོ། །རྣམ་པ་ཐ་དད་པས་ཞེས་བྱ་བ་ནི་སྔོན་པོ་ལ་སོགས་པ་སྟེ་ཉེ་བར་བརྟགས་པའོ། །
[160a.6]རྣམ་པ་ཐ་དད་པ་མེད་པའི་ངོ་བོ་ཡིན་པས་འཛིན་པའི་རྣམ་པ་ནི་རང་རིག་པར་རུང་བའི་ངོ་བོར་ཐ་མི་དད་ཀྱང་ཉེ་བར་བཏགས་པ་ཉིད་ཀྱིས་རྣམ་པར་གཞག་པར་ཅིའི་ཕྱིར་མི་བྱེད་ཅེས་བྱ་བ་ལ་ཀུན་ལ་ཞེས་བྱ་བ་སྨོས་སོ། །སྔོན་པོ་ཞེས་དོན་གྱི་ཁྱད་པར་གྱི་ངེས་པ་བྱུང་བ་ནི་ཉམས་སུ་མྱོང་བའི་ཆའི་ཁྱད་པར་
[160a.7]སྔར་ཉམས་སུ་མྱོང་བ་ལ་རག་ལས་པ་ཡིན་གྱི་ཉམས་སུ་མྱོང་བའི་བདག་ཉིད་ཀྱི་རང་མཚན་ཉིད་ཀྱིས་དབྱེ་བ་ལ་རིག་པའམ་ངེས་པ་ལ་ཁྱད་པར་དུ་བྱེད་པ་མ་ཡིན་ཏེ། ཁྱད་པར་མེད་པའི་ཕྱིར་རོ། །ཚོགས་པ་གཅིག་ལས་རག་ལས་པ་ཉིད་ཀྱི་ཁྱད་པར་གྱིས་དེ་མི་རིགས་པས་རིག་པར་བྱ་བ་མ་
[160b]
[160b.1]ཡིན་ཞིང་ཡོད་པ་ཙམ་གྱིས་ཀྱང་ཁྱད་པར་མེད་པ་མ་ཡིན་ཏེ་ངོ་བོ་ལ་དབྱེ་བ་མེད་པའི་ཕྱིར་རོ། །རང་གི་མཚན་ཉིད་ཐ་དད་པའི་རྒྱུ་ཉིད་ཀྱང་དེ་ལས་གཞན་པ་ལས་ངོ་བོ་ཐ་དད་པ་བྱེད་པ་མ་ཡིན་ཏེ། དེའི་ཡུལ་ཅན་ཡིན་པའི་ཕྱིར་རོ། །གལ་ཏེ་ཡང་ཁྱད་པར་མེད་ན་རིག་པར་བྱ་བ་མ་ཡིན་ལ། རིག་
[160b.2]ན་ཡང་རྣམ་པའི་ཁྱད་པར་ཐོབ་པར་འགྱུར་བ་དེའི་ཕྱིར། རྣམ་པ་མེད་པའི་ཁོ་བོ་ཅག་གི་བློ་ཞེས་བྱ་བ་ནི་མ་ཡིན་ནོ། །ཉེ་བ་གང་གིས་དོན་ཉིད་ཀྱི་རྣམ་པ་བདག་གིར་བྱེད་པ་དེ་ཉིད་ཀྱིས་དེ་རིག་པར་བྱེད་པར་འགྱུར་ན་རྣམ་པས་ཅི་ཞིག་བྱ་བ་འདི་ཡང་ལེགས་པ་མ་ཡིན་ཏེ་གཟུང་བའི་རྣམ་པ་རིག་པ་
[160b.3]ནི་འཛིན་པ་ཉམས་སུ་མྱོང་བ་འདི་ལས་སོ་ཞེས་བྱ་བ་ནི་མི་རིགས་པ་ཁོ་ན་ཡིན་པའི་དོན་ཏོ། །རྣམ་པ་ཡང་ཤེས་པ་ལ་གནས་པ་མ་ཡིན་ནམ། གཞན་གྱི་དོན་དུ་དོན་རྣམ་པར་གཞག་པར་བྱེད་པ་ཇི་ལྟར་མ་ཡིན་ཞེས་ཟེར་བ་ལ། གང་ཕྱིར་ཞེས་བྱ་བ་སྨོས་སོ། །རྣམ་པ་ནི་རང་ལས་ཐ་དད་པ་མེད་པས་
[160b.4]དོན་རིག་པར་སྒྲོ་བཏགས་པ་མ་ཡིན་ཏེ། འོན་ཀྱང་རང་ཉིད་ཀྱི་རྗེས་སུ་མཐུན་པ་ངེས་པས་ཐ་དད་པར་རྣམ་པར་འཇོག་པར་བྱེད་ཀྱི་འཛིན་པའི་རྣམ་པ་ནི་མ་ཡིན་ཏེ་ཁྱད་པར་མེད་པའི་ཕྱིར་རོ། །དོན་གྱི་བདག་ཉིད་ནི་རྣམ་པའོ། །གནས་པ་ནི་ཉེ་བའོ། །འདི་ནི་ཞེས་བྱ་བ་རྣམ་པ་ནི་ཚད་མ་ཡིན་ལ། དོན་
[160b.5]ངེས་པ་ནི་འབྲས་བུ་ཡིན་གྱི་རང་ཉིད་ཀྱི་རིག་པ་ནི་མ་ཡིན་པ་ཡིན་ནམ་ཞེས་ཟེར་བ་ལ་བདག་ཉིད་རིག་པ་ཡིན་ཞེས་བྱ་བ་ནི་བདག་ཉིད་རིག་པ་ལས་ཏེ། རིག་པ་མ་ཡིན་པ་ལ་ངེས་པའི་མི་རིགས་པའི་ཕྱིར་རོ། །རྣམ་པའི་བདག་ཉིད་རིགས་པ་ནི་དོན་རིག་པ་གཞན་མེད་པའི་ཕྱིར་རོ། །འབྲས་བུ་
[160b.6]ཡིན་ནོ་ཞེས་བྱ་བའི་དོན་ཏོ། །དེ་བསྟན་པ་ནི་དེའི་ཕྱིར་ཞེས་བྱ་བ་ནི་དེའི་ཕྱིར་རོ། །དོན་དང་ཤེས་པ་དང་དེ་དག་དང་འབྲེལ་པ་ཅན་གྱི་བློ་ནི་མ་ཡིན་ཏེ་ཉམས་སུ་མྱོང་བ་མ་ཡིན་པར་བསྟན་པ་ནི། དོན་བདག་སྣང་བ་མ་ཡིན་པ་ཞེས་བྱ་བའོ། །ཕྱི་རོལ་ནི་རྗེས་སུ་དཔག་པ་ལས་བཞིན་དུ་མངོན་སུམ་
[160b.7]ལ་ཡང་སྣང་བཞིན་པ་མ་ཡིན་པ་ཉིད་ཡུལ་དུ་འགྱུར་བ་མ་ཡིན་ནམ་ཞེས་ཟེར་བ་ལ་གང་གི་ཕྱིར་ཞེས་བྱ་བ་སྨོས་ཏེ། མངོན་སུམ་གྱི་ཡུལ་ཉིད་ནི་ངོ་བོར་སྣང་བ་ཡིན་གྱི་གཞན་ཞིག་གཞན་དུ་ངེས་པ་ནི་མ་ཡིན་ཏེ་དེ་སྔོན་དུ་འགྲོ་བ་ཅན་ཉིད་ཀྱིས་དེ་ཉིད་གཙོ་བོ་ཡིན་ཞེས་བྱ་བའི་དོན་ཏོ། །རང་གི་ངོ་བོ་ནི་ཕྱི་
[161a]
[161a.1]རོལ་མ་ཡིན་པའོ། །རང་རིག་པ་ནི་རང་གི་ངོ་བོ་རིག་པ་སྟེ། མངོན་སུམ་མ་ཡིན་པའི་ཕྱིར་ཞེས་བྱ་བ་ནི་ཐབས་ཡིན་པ་དང་དང་པོར་རིག་པར་ཁས་བླངས་པ་ནི་མ་ཡིན་ནོ། །རང་རིག་པ་ནི་དོན་རྣམ་པར་ངེས་པས་རྣམ་པར་ངེས་པའི་ཡང་རྒྱུ་མཚན་ནི་རྣམ་པ་ཡིན་ལ། དོན་
[161a.2]རིག་པའི་ཡང་ངེས་པར་བྱེད་པའི་ངེས་པར་བྱེད་པ་གཅིག་པ་ཉིད་དུ་སྒྲོ་བཏགས་པ་ཡིན་པར་བསྟན་པ་ནི། དེའི་ཞེས་བྱ་བ་ནི་རང་རིག་པའི་སྟེ་ངེས་པ་དོན་དུ་སྒྲོ་བཏགས་པའིའོ། །བློ་ལ་ནི་གནས་དོན་ཞེས་བྱ་བ་ནི་རང་རིག་པའི་རྣམ་པའོ། །སྒྲུབ་བྱེད་ནི་ངེས་པ་ཅན་གྱི་ངེས་པ་སྒྲུབ་པར་བྱེད་པའི་ཕྱིར་
[161a.3]རོ། །དེ་ཉིད་ཀྱི་ཕྱིར་བྱ་བ་ཉིད་ནི་དབང་པོ་ལས་འདས་པའི་བྱ་བ་དང་། དེའི་འབྲས་བུ་ལ་སོགས་པའི་རྟོག་པ་ནི་ཚད་མ་དང་ལྡན་པ་ཡིན་ནོ་ཞེས་བྱ་བའི་དོན་ཏོ། །དེས་ན་ཞེས་བྱ་བ་ནི་དེའི་ཞེས་བྱ་བའི་བཤད་པའོ། །རྣམ་པས་བྱས་པའི་རིག་པས་རྣམ་པ་གཞན་མི་གནས་པ་སྟེ། ངེས་པར་འགྱུར་
[161a.4]བ་མ་ཡིན་ནམ་ཞེས་ཟེར་བ་ལ་ཇི་ལྟར་དོན་དེ་ནི་གནས་པ་ཞེས་བྱ་བ་སྟེ། རང་རིག་པའི་དུས་ཀྱི་རྣམ་པ་ཡིན་ལ་དེ་བཞིན་དུ་དོན་ཉེ་བའི་དུས་ན་ཡང་གསལ་བས་ངེས་པ་མེད་པ་ཡིན་ནོ་ཞེས་བྱ་བ་དེ་ཉིད་བཤད་པ་ནི་དེའི་རང་བཞིན་དུ་ཞེས་བྱའོ། །དོན་ཉེ་བའི་དུས་ན་ཡང་རྣམ་པ་ཡོངས་སུ་འདོར་ན་དོན་ཇི་
[161a.5]ལྟར་རིག་པ་ཡིན་ཞེས་ཟེར་བ་ལ་དེའི་བདག་ཉིད་ཕྱིར་ཏེ། རྣམ་པའི་ངོ་བོས་དོན་གནས་པ་སྟེ། རྣམ་པར་འཇོག་པའམ་ཐ་སྙད་ལས་སོ་ཞེས་བྱ་བ་ཡང་ངོ་། །དེ་ལྟ་ན་འོ་ན་ཞེས་བྱ་བ་ལ་སོགས་པའི་འབྲེལ་པ་ཡང་ཡུལ་གྱི་དབྱེ་བ་དང་དེའི་ལན་གྱི་སྒོ་ནས་དེ་ལྟ་བུ་ཡིན་ནོ་ཞེས་བྱ་བ་ནི་རྒྱལ་བ་ཅན་གྱིའོ། །
[161a.6]རང་རིག་ཡང་ཞེས་བྱ་བ་ནི་ཉེ་བའི་དུས་ན་ཡང་རང་གི་རྣམ་པ་ཙམ་ཡུལ་ཡིན་པའི་ཕྱིར། དོན་རིག་པ་ཡིན་ཏེ་རྣམ་པའི་རིག་པ་ཇི་ལྟ་བ་བཞིན་དུ་དོན་ཁས་བླངས་པའི་ཕྱིར་རོ། །གཉི་ག་ཡང་ཞེས་བྱ་བ་ནི་ཚད་མ་དང་འབྲས་བུའོ། །དེ་ཉིད་ཅེས་བྱ་བ་ནི་ཕྱི་རོལ་དང་དོན་དམ་པ་ལས་ཡང་དེ་དག་གི་
[161a.7]ཡུལ་ཐ་མི་དད་པའི་ཕྱིར་རོ། །དེའི་ཕྱིར་རྣམ་པར་རིག་པ་ཇི་ལྟ་བ་བཞིན་དུ་ཕྱི་རོལ་གནས་པའི་ཕྱིར་ཡུལ་ཐ་དད་པ་མ་ཡིན་ནོ། །དེ་ལྟ་ན་ཕྱི་རོལ་ཉིད་དུ་བྱ་བ་ཡིན་པའི་ཕྱིར། ཕྱི་རོལ་རིག་པ་ཉིད་ཡིན་ན་རང་རིག་པས་ཅི་ཞིག་བྱ་ཞེས་ཟེར་བ་ལ་རང་རིག་ཅེས་བྱ་བ་སྟེ་ཉེ་བའི་དུས་ནའོ། །གང་ལས་
[161b]
[161b.1]ཤེ་ན་དེའི་བདག་ཉིད་ཕྱིར་ཏེ། རྣམ་པ་ཇི་ལྟ་བ་བཞིན་དུ་རང་རིག་པ་ནི་དོན་རིག་པ་ཡིན་པའི་ཕྱིར་རོ། །དོན་རིག་པ་དེའི་བདག་ཉིད་ཀྱིས་ནི་མ་ཡིན་ཏེ། རང་རིག་པའི་བདག་ཉིད་ཡིན་པའི་ཕྱིར་འདི་ལྟར་དོན་བདག་སྣང་བ་ཡིན་ཞེས་བྱ་བ་འགལ་བའི་ཕྱིར་ཤེས་པའི་རིག་པ་ཁོ་ན་དོན་གྱི་རིག་པ་མ་
[161b.2]ཡིན་ཏེ་གཞན་ཉིད་ཡིན་ན་གཞན་དུ་མི་འཐད་པ་ཡང་དེ་མེད་ན་ནི་ཇི་ལྟར་ཡིན། ཡོད་ན་ནི་རྟོགས་པ་ཁོ་ན་ཡིན་ནོ་ཞེས་བྱ་བ་ནི་རྒྱལ་བ་ཅན་གྱིའོ། །དོན་དམ་པ་ན་ཞེས་བྱ་བའི་འགྲེལ་པ་ནི་དོན་རིག་པ་དེའི་བདག་ཉིད་དང་རང་རིག་པའི་ཚད་མ་ཉིད་དང་དོན་གྱི་ཡུལ་ཉིད་མེད་པ་རྣམས་བསྟན་པ་
[161b.3]ཡིན་ནོ། །བདག་ཉིད་དང་ཅིག་ཤོས་རིག་པ་ཉིད་ཀྱིས་ངེས་པ་དང་ཅིག་ཤོས་དག་ཏུ་འགལ་བ་མ་ཡིན་ཏེ། ཤེས་པ་དང་ཤེས་པ་མ་ཡིན་པ་ཉིད་གཞན་དུ་རྣམ་པར་དབྱེ་བ་ཡིན་པའི་ཕྱིར་རོ་ཞེས་བསྟན་པ་ནི་གལ་ཏེ་ན་ཞེས་བྱ་བའོ། །སྔོན་པོའི་རྣམ་པའི་ཤེས་པའི་གཉུག་མ་ཉིད་ཡིན་ན་སེར་པོ་ལ་
[161b.4]སོགས་པའི་རྣམ་པ་ཉིད་མི་འགྱུར་རོ་ཞེས་ཟེར་བ་ནི་རྣམ་པ་དུ་མ་ཅན་ཞེས་བྱ་བ་སྟེ། བག་ཆགས་སྣ་ཚོགས་པ་ཡིན་པའི་ཕྱིར་རོ། །རྣམ་པའི་བདག་ཉིད་རིག་པས་དོན་ནོ་ཞེས་ངེས་པ་ཡིན་ཡང་དོན་གཞལ་བྱ་ཉིད་ཇི་ལྟར་ཡིན་ཏེ། འབྲེལ་པ་མེད་པའི་ཕྱིར་རོ་ཞེས་བྱ་བ་ནི་རྒོལ་བའི་དགོས་པའི་དོན་ནོ། །
[161b.5]དོན་ནོ་ཞེས་ངེས་པར་རིག་པར་བྱེད་པའི་ཤེས་པ་ནི་དོན་གྱི་འབྲས་བུ་ཡིན་པར་བསྟན་པ་ནི་དེ་ལྟར་སྣང་བ་ཞེས་བྱ་བ་སྟེ། སྔོན་པོ་ལ་སོགས་པ་རྣམ་པ་ཉིད་ཀྱི་དོན་ནོ་ཞེས་པ་ཉིད་ཀྱི་ཕྱིར་འཛིན་པར་བྱེད་པ་ཉིད་བཞིན་དུ་འབྲས་བུ་ཉིད་ཀྱང་ངོ་ཞེས་བྱ་བའི་དོན་ཏོ། །དོན་ཡང་ངོ་ཞེས་བྱ་བ་འདི་ཡང་རྩ་བ་ཉིད་མ་ཡིན་
[161b.6]ཏེ། ངེས་པར་རྣམ་པར་འཇོག་པར་མི་བྱེད་པའི་ཕྱིར་ངེས་པར་གཟུང་བའི་དོན་མ་ཡིན་པར་བསྟན་པ་ནི། གལ་ཏེ་ཡང་ཞེས་བྱ་བ་སྟེ། དོན་ཙམ་ལ་ངེས་པ་ཡིན་གྱི་ཁྱད་པར་ལ་ནི་མ་ཡིན་ནོ་ཞེས་བྱ་བའི་དོན་ཏེ། །ཁྱད་པར་བཞིན་དུ་དེ་ཙམ་ཡང་ངེས་པ་ནི་རྣམ་པར་འཇོག་པར་བྱེད་པ་མ་ཡིན་ནོ་ཞེས་ཟེར་
[161b.7]བ་ནི་གལ་ཏེ་ཞེས་བྱ་བ་སྟེ། སྨིག་རྒྱུ་ལ་ཆུར་སྣང་བ་ནི་ཆུའི་བག་ཆགས་ཀྱི་རྒྱུ་ཅན་ཡིན་ནོ་ཞེས་བྱ་བ་ལོག་པར་རྟོགས་པ་མེད་དེ། གཞན་དུ་མི་འབྱུང་བའི་ཕྱིར་རོ་ཞེས་བྱ་བའི་དོན་ཏོ། །དོན་རྒྱུ་ཡིན་ནོ་ཞེས་བྱ་བར་མི་འཛིན་པ་ནི་དོན་འཛིན་པ་ཡིན་ནོ། །ཇི་ལྟར་རྣམ་པ་འགའ་ཞིག་ལྟར་ཞེས་བྱ་བ་
[162a]
[162a.1]ནི་དོན་མེད་ཀྱང་བག་ཆགས་ལས་འབྱུང་བའི་ཕྱིར་རོ། །བདེན་ཞེས་བྱ་བ་ནི་བག་ཆགས་ཙམ་ལས་བྱུང་བ་ཉིད་དོ། ཁས་བླངས་པ་སྒྲུབ་པར་བྱེད་པ་ནི་དོན་ཉེ་བར་གནས་པའི་ཞེས་བྱ་བའོ། །དེ་ཞེས་བྱ་བ་ནི་ཉེ་བའོ། །འཛིན་པ་མ་ཡིན་པ་ནི་འཛིན་བྱེད་མ་ཡིན་པ་སྟེ། 
[162a.2]དེའི་ཡུལ་ཉིད་མ་ཡིན་ན་དེར་སྣང་བ་ནི་བག་ཆགས་ལས་བྱུང་བ་ཡིན་ནོ་ཞེས་བྱ་བའི་དོན་ཏོ། །ཡུལ་ཞེས་བྱ་བ་དངོས་པོ་ལས་གཞན་མེད་དེ། ཡུལ་ལ་ཡང་ཡུལ་གཞན་དུ་ཐལ་བར་འགྱུར་བའི་ཕྱིར་རོ་ཞེས་ཟེར་བ་ན་ཡུལ་གཞན་དུ་མཐོང་བ་ཞེས་བྱ་བའོ། །དེའི་དུས་ཉིད་ནི་མེད་པའི་བག་ཆགས་ལས་བྱུང་བ་ཡིན་པར་
[162a.3]བསྟན་པ་ནི་ཡུལ་གཞན་ཡང་ཞེས་བྱ་བའོ། །དེའི་དུས་ཉིད་ཀྱང་དངོས་པོ་ལས་ཐ་དད་པ་མ་ཡིན་ནོ་ཞེས་ཟེར་བ་ནི་གང་ལ་ཡོད་པ་ཞེས་བྱ་བའོ། །ཡུལ་དང་དུས་ཀྱི་ངེས་པ་མེད་ན་དངོས་པོ་ཞེས་བྱ་བ་མེད་པར་བསྟན་པ་ནི་གལ་ཏེ་ཞེས་བྱ་བའོ། །གང་ན་ཡང་ནི་ཡུལ་ལའམ་དུས་ལའོ། །ཡུལ་
[162a.4]ལ་སོགས་པ་རྣམ་པར་མ་བཅད་པའི་དངོས་པོ་ཡོད་པ་ཡིན་ཏེ། སྣང་བའི་འབྲས་བུ་སྐྱེད་པའི་ཕྱིར་རོ་ཞེས་ཟེར་བ་ནི་གདོན་མི་ཟ་བར་ཞེས་བྱ་བ་ནས་རྟོགས་སོ་ཞེས་བྱ་བའི་བར་དུའོ། །འོ་ན་མ་མཐོང་བ་ཞེས་བྱ་བ་ནི་ཡུལ་པཎ་ཌི་དང་ཡུལ་མ་ཐུ་ར་ལ་སོགས་པ་མ་མཐོང་བ་གང་གིའམ་རྨི་ལམ་དུ་སྣང་བ་ཡང་
[162a.5]ངོ་། །རང་ཉིད་ཀྱིས་མཐོང་བ་ཉིད་དུ་ཁྱད་པར་མེད་པས་ཐམས་ཅད་ལ་ཐམས་ཅད་སྣང་བར་འགྱུར་བར་བསྟན་པ་ནི་མ་མཐོང་བར་ཡང་ཞེས་བྱ་བ་སྟེ་དོན་ཐམས་ཅད་ཅེས་བྱ་བར་སྦྱར་རོ། །ཐམས་ཅད་ནི་སྐྱེས་བུ་སྟེ། ཡུལ་ལ་སོགས་པ་ཤེས་པའི་ལྷན་ཅིག་བྱེད་པ་མ་ཡིན་པའི་ཕྱིར་ཞེས་བྱ་བའི་དོན་ཏོ། །གནས་
[162a.6]སྐབས་ཀྱི་ཁྱད་པར་ཡིན་ཟེར་བ་ནི་རབ་རིབ་ལ་སོགས་ཞེས་བྱ་བའོ། །དེ་ཉིད་ནི་མཐོང་བ་ཉིད་ཅེས་བྱ་བ་དང་སྦྱར་རོ། །སྣང་བས་ཞེས་བྱ་བ་ནི་མཐོང་བས་ཞེས་བྱ་བ་དང་སྦྱར་རོ། །འདི་ཉིད་ཅེས་བྱ་བ་ནི་རབ་རིབ་ཅན་གྱིས་མཐོང་བས་སོ། །གཉི་ག་ལ་ཡང་ཞེས་བྱ་བ་ནི་རུང་བའི་ཡུལ་ན་གནས་པ་མ་
[162a.7]གཏོགས་པར་མ་མཐོང་ངོ་ཞེས་བྱ་བའི་རྒོལ་བ་པོ་དག་ནི་ནུས་པ་མ་གཏོགས་པར་རོ། །དེ་ཉིད་ཅེས་བྱ་བ་ནི་སྣང་བཞིན་པའོ། །དོན་ཉིད་ཅེས་བྱ་བ་ནི་དོན་བྱེད་པར་ནུས་པ་ཉིད་དོ། །དེ་ལྟ་བུར་གྱུར་པ་ནི་དོན་བྱེད་པས་ནུས་པའོ། །ཐམས་ཅད་དེ་ལྟར་ཞེས་བྱ་བ་ནི་ནུས་པར་མངོན་པར་འདོད་པ་ཡང་
[162b]
[162b.1]ངོ་། །ནུས་པས་དོན་ཉིད་ཡིན་པ་ནི་ཤེས་པ་ཉིད་ལ་ཡང་འགལ་བ་མེད་ལ། གཟུང་བ་ཉིད་ཀྱི་དོན་ཉིད་ཡིན་ན་རབ་རིབ་ལས་བྱུང་བ་ལ་ཡང་འགྱུར་རོ། །དེ་ཉིད་དུ་ཡོད་པ་ལས་གནོད་པར་བྱ་བ་ཉིད་དམ་སླུ་བ་ཉིད་མ་ཡིན་ཏེ། དེ་ཉིད་ཀྱི་ཚེ་མི་སླུ་བའི་ཕྱིར་ཕྱིས་དེ་མེད་པ་ནི་དེ་ཉིད་མ་ཡིན་ནོ། །དེས་ན་
[162b.2]ཐམས་ཅད་མཚུངས་པའམ་ཅིག་ཤོས་ཀྱང་རུང་བ་ཡིན་ཏེ། སྐྱེས་ནས་ཞིག་པ་ནི་རྒྱུན་གྱི་རྒྱུ་མེད་པ་ཡིན་གྱི་མེད་པས་ནི་མ་ཡིན་ཏེ། ཡོད་པ་ནི་དམིགས་པའི་མཚན་ཉིད་ཡིན་པའི་ཕྱིར་རོ། །འདི་དེ་ལྟ་བུ་མ་ཡིན་ཞེས་བྱ་བ་ཡང་དེའི་རང་གི་ངོ་བོར་རྟོག་པ་ཙམ་ནི་འགལ་བ་ཅན་མ་ཡིན་ཏེ་དེ་ལྟར་བརྗོད་ཀྱང་
[162b.3]དེ་ལས་མ་འདས་པའི་ཕྱིར་རོ། །འཇུག་པ་མེད་ཀྱང་དེ་དེ་ལྟ་བུ་ཁོ་ན་ཡིན་ཏེ། དེ་ཡང་དོན་དུ་གཉེར་བའི་དགོས་པ་ལས་དེའི་ངོ་བོ་དང་ཅིག་ཤོས་ཀྱིས་བྱས་པའི་ཚད་མ་དང་ཅིག་ཤོས་ཉིད་ནི་ཤེས་པ་ཉིད་ལ་ཡང་ཡིན་ནོ་ཞེས་བསྟན་པ་ནི་མཐོང་བ་པ་མ་གཏོགས་པའི་ཞེས་བྱ་བའོ། །ཁྱད་པར་
[162b.4]ནི་རབ་རིབ་ལས་གཞན་པ་ལས་སོ། །གཞན་གྱིས་བྱ་བ་ནི་མི་གཞན་གྱིས་ཏེ་སོགས་པ་ཞེས་བྱ་བ་ནི་མི་སྣང་བ་ཡང་ཐུན་མོང་བ་དང་ཅིག་ཤོས་ཉིད་ཅེས་བྱ་བའི་དོན་ཏོ། །དང་པོ་དང་གཟུང་བ་ལ་ཡོད་པ་དང་། མེད་པར་ཐེ་ཚོམ་ཟ་བ་ནི་ཕྲད་པའི་ཤེས་པ་ལ་ཡང་མཚུངས་ཏེ། ཁྱད་པར་མ་
[162b.5]མཐོང་བའི་ཕྱིར་རོ་ཞེས་བསྟན་པ་ནི་ཅི་ལྟར་ཞེས་བྱ་བའོ། །རང་ཉིད་ལས་ཞེས་བྱ་བ་ནི་མཐོང་བ་ཉིད་ཐེ་ཚོམ་ཟ་བའི་གཉེན་པོ་ཡིན་པའི་ཕྱིར་རོ། །ཐམས་ཅད་ཅེས་བྱ་བ་ནི་རབ་རིབ་ལས་བྱུང་བ་ལ་ཡང་མཐོང་བ་ཡོད་པའི་ཕྱིར་རོ། །དེ་ནི་འདི་ལྟར་ངེས་པའི་ཡུལ་ཅན་ལ་ཡང་མེད་པའི་ཡུལ་ཅན་ཉིད་
[162b.6]དུ་མཐོང་བའི་ཕྱིར་ཅིག་ཤོས་ལ་ཡང་དེ་ཉིད་དུ་ཐལ་བར་བྱེད་པ་དང་། རྒྱུའི་སྐྱོན་ཤེས་པས་བརྫུན་པ་ཉིད་དང་། སྐྱོན་མེད་པའི་ཤེས་པས་ཀྱང་ཡང་དག་པ་ཉིད་དང་། དེ་ལྟའི་རྒྱུའི་སྐྱོན་རྣམས་ལས། །གང་ཞིག་གང་ལ་ཐེ་ཚོམ་འགྱུར། །དེ་ཉིད་ཡོད་དམ་མེད་པའི་ཕྱིར། །དེ་ལ་ཡང་དག་
[162b.7]དང་བརྫུན་བློ། །ཞེས་བྱ་བ་ནི་མི་རིགས་པར་བསྟན་པ་ནི་འོན་ཏེ་རྒྱུ་ནི་ཞེས་བྱ་བ་ལ་སོགས་པའོ། །དེའི་ཤེས་པ་ནི་རྒྱུ་དག་པ་ཉིད་ཀྱིས་ཤེས་པ་ཡང་ངོ་། །ཕྱི་རོལ་ལས་སྐྱེས་པ་ཉིད་ཤེས་པར་དཀའ་འོ་ཞེས་བྱ་བ་འཐད་པར་བྱས་ནས་བག་ཆགས་ལས་བྱུང་བ་ཉིད་ཤེས་པར་སླ་བར་བསྟན་པ་ནི་བག་
[163a]
[163a.1]ཆགས་ལས་ཞེས་བྱ་བའོ། །རྣམ་པར་གནས་ཞེས་བྱ་བ་ནི་ཆུ་མ་མཐོང་བ་ལ་ཆུའི་ངེས་པ་མི་འབྱུང་བའི་ཕྱིར་རོ། །ཤེས་པ་ཅན་གྱི་བསྐྱེད་བྱ་ཉིད་དུ་ཉེ་བར་ལེན་པ་ཐ་མི་དད་པ་ནི་རྣམ་པར་རྟོག་པ་དང་ཅིག་ཤོས་དག་ངེས་པ་མེད་པ་དང་ཅིག་ཤོས་སུ་འཛིན་པ་དག་ལ་ཅིག་ཅར་ཉེ་
[163a.2]བར་བླང་བ་ཉིད་དུ་འགལ་བ་ཡང་མ་ཡིན་ཏེ། བག་ཆགས་ཀྱི་ཁྱད་པར་ཉེ་བར་ལེན་པའི་ཕྱིར་བདེ་བ་དང་སྡུག་བསྔལ་ལྟ་བུར་ལེན་གདབ་པར་སླ་བ་ཡིན་པར་བསྟན་པ་ནི། ཐོག་མེད་འབྲེལ་པ་ཡིན་པར་ནི། །ཞེས་བྱ་བའོ། །བག་ཆགས་དང་འབྲེལ་པ་མ་ཡིན་ཏེ། རྣམ་པར་རྟོག་པ་ཡང་རང་རིག་པ་
[163a.3]ཙམ་ཉིད་ཡིན་པའི་ཕྱིར་རོ་ཞེས་ཟེར་བ་ནི་གལ་ཏེ་ཞེས་བྱ་བའོ། །རང་བཞིན་ལས་ཞེས་བྱ་བ་ནི་གཞན་ཡིན་ན་ཞེས་བྱ་བ་དང་སྦྱར་རོ། །གང་གིས་ཞེས་བྱ་བ་ནི་བེམས་པོ་ཉིད་ཀྱིས་ཤེས་པའི་ཡུལ་མ་ཡིན་པའི་ཕྱིར་རོ། །རང་བཞིན་ཉིད་ཅེས་བྱ་བ་ནི་གཞན་མ་ཡིན་པའི་ཕྱིར་འབྲེལ་པ་མེད་ན་དེས་
[163a.4]བྱས་པའི་འབྲེལ་པ་ཅན་མེད་པར་བསྟན་པ་ནི་འབྲེལ་པ་དང་འབྲེལ་པ་ཅན་དག་ཅེས་བྱ་བའོ། །ཕྱི་རོལ་གྱི་ཚུལ་ལ་ཡང་འདི་ལས་འདི་སྐྱེའོ་ཞེས་ངེས་པའི་རྟེན་ཡོད་པ་ནི་སྔ་མ་དང་ཕྱི་མའི་ཁྱད་པར་དང་བཅས་པ་ནི་དུས་ཀྱིས་བྱས་པ་ཡིན་ཡང་རྟོག་པ་མེད་ན་གོ་བ་མ་ཡིན་པར་བསྟན་པ་ནི་བག་
[163a.5]ཆགས་དང་འབྲེལ་པ་ཞེས་བྱ་བ་སྟེ། སྔར་མཐོང་བའི་བསྐྱེད་བྱ་ཉིད་ཁོ་ན་བག་ཆགས་ཀྱི་སྐྱེད་བྱེད་ཉིད་ཡིན་ནོ་ཞེས་བྱ་བའི་ཕྱིར་རོ་ཞེས་བྱ་བའི་དོན་ཏོ། །དྲན་པ་མེད་པ་ནི་རྣམ་པར་རྟོག་པ་མེད་པ་ལ་རྣམ་པར་རྟོག་པ་གཞན་དེ་ཉིད་དུ་རྣམ་པར་འཇོག་པ་ཡིན་པར་བསྟན་པ་ནི་དེ་ལ་ཡང་ཞེས་
[163a.6]བྱ་བའོ། །དེ་ཉིད་འདིར་ཞེས་བྱ་བ་ནི་བསྡུ་བའོ། །འཛིན་པ་མ་ཡིན་ན་ཞེས་བྱ་བ་ནི་རང་རིག་པ་ཙམ་ཡིན་པའི་ཕྱིར་རོ། །ཕྱི་རོལ་ན་ཡང་འབྲས་བུ་ལ་སོགས་པ་དེ་ཉིད་དེ་ལྟ་མ་ཡིན་པར་བསྟན་པ་ནི་དེ་ལྟ་ཡིན་ན་ཞེས་བྱ་བའོ། །རྣམ་པར་ཤེས་པ་ཕྱི་རོལ་གང་གི་འབྲས་བུ་ཡིན་པའོ། །དངོས་
[163a.7]པོ་ནི་རྣམ་པར་འཇོག་པར་བྱེད་པ་རྟོག་པར་བྱེད་པ་ཡིན་ཡང་རྣམ་པར་རྟོག་པའི་གོ་བྱ་ཡང་འབྲས་བུའི་དུས་ལས་འདས་པ་བཞིན་དུ་ཡུན་རིང་པོར་འདས་པ་ཡང་ཡིན་ཏེ་རྟོག་པ་མེད་པའི་ཕྱིར་རོ། །དེའི་ནུས་པ་ཡིན་ཡང་དུས་འདས་པས་ཡོད་པ་ཉིད་ཡིན་ཡང་དེ་མ་ཐག་པ་ཡང་རྒྱུ་མ་ཡིན་ཏེ། འབྲས་
[163b]
[163b.1]བུའི་དུས་ལས་འདས་པ་དང་ལྷན་ཅིག་ཡོད་པ་དང་རི་བོང་གི་རྭ་ལྟ་བུའོ། །ཡོད་ཀྱང་རེ་ཞིག་དེའི་ཚེ་མ་རྟོགས་པ་དེ་བཞིན་དུ་དེ་མ་ཐག་པ་ཡང་དེ་ཉིད་ཁོ་ནས་མ་ཡིན་ཏེ། འོ་ན་ཅི་ཞེ་ན་དེ་ལྟར་རྟོགས་པའི་རྒྱུ་ཡིན་ནོ། །དེ་ནི་འདས་ནས་ཡུན་རིང་བ་ལ་ཡང་ངོ་། །དེ་ལ་དེ་མ་ཐག་པ་དེ་ཉིད་
[163b.2]གཞན་གྱི་ནུས་པ་མ་རྟོགས་པའི་ཕྱིར་དེ་མ་ཐག་པ་ཡང་རྒྱུད་ལ་གནས་པས་རྗེས་སུ་འགྲོ་བ་ལ་སོགས་པའི་གོ་ཆ་ཡིན་ལ་འདས་ཀྱང་རྒྱུ་ཡིན་ནོ། །རྒྱུ་ཡིན་པའི་ཕྱིར་རོ་ཞེས་བྱ་བ་ནི་རྟོགས་པ་ལ་གནས་པ་མ་ཡིན་ཏེ། རྟོགས་པ་མཚུངས་པའི་ཕྱིར་རོ། །དེ་ལ་ཡང་གལ་ཏེ་ནུས་ན་དེའི་ཚེ་ཉིད་བྱེད་པར་
[163b.3]འགྱུར་ལ། མི་ནུས་པ་ཉིད་དེ་ལྟ་ན་དུས་གཞན་དུ་ཡང་བྱེད་པར་ཐལ་འགྱུར་མཚུངས་པ་ཡིན་ཏེ། གནས་པའི་བྱེད་པ་པོ་ཉིད་མ་གཏོགས་པའི་ཕྱིར་རོ། །མཐའི་སྐད་ཅིག་ལ་ཡང་དེའི་ངོ་བོ་ལས་མ་འདས་པའི་ཕྱིར་སྐད་ཅིག་གཞན་དང་གནས་པ་ཉིད་ཀྱི་བྱེད་པ་པོ་ཉིད་དུ་ཐལ་བར་འགྱུར་བ་མ་ཡིན་
[163b.4]ནམ་མཐར་གནས་པ་ནི་དུས་དེ་སྙེད་ནི་སྔ་མ་ལ་ལྟོས་པ་ན་བྱེད་པ་པོ་ཉིད་ཇི་ལྟར་མ་ཡིན་པ་དེ་ལས་བྱུང་བ་ཡང་རྟོགས་པའི་ཕྱིར་རྒྱུ་མེད་པ་ཅན་ཉིད་ཀྱི་སྐྱོན་ཡང་མ་ཡིན་ནོ། །དེ་ལ་ཡང་དེ་མ་ཐག་པའི་སྔར་བྱུང་བ་དང་། དེ་ཉེ་བར་བྱེད་པ་ཞེས་བྱ་བ་ལ་ཡང་རྟོགས་པ་མ་ཡིན་པ་དང་། རིགས་པ་
[163b.5]ཡང་མངོན་སུམ་དང་འགལ་བ་ཡིན་ནོ། །ཕྱི་རོལ་ནི་མ་མཐོང་བ་ཉིད་འབའ་ཞིག་ལ་རྒྱུ་མ་ཡིན་པ་མ་ཡིན་གྱི་ངེས་པར་བྱེད་པ་མ་ཡིན་པ་ལས་ཀྱང་ངོ་ཞེས་བསྟན་པ་ནི་དེ་བཞིན་དུ་ཡུལ་དང་ཞེས་བྱ་བའོ། །ཆུ་ལས་ཆུ་དང་ཆུ་མ་ཡིན་པ་ཆུ་ཤེལ་གྱི་ལྷན་ཅིག་པའི་ཟླ་བའི་འོད་ཟེར་གྱིས་འཕོག་པའི་
[163b.6]རྒྱུན་ལས་ཀྱང་ངོ་། །ཆུ་ཉིད་དུ་ཆུ་དེའི་ས་བོན་ཡིན་ལ། རོ་དང་ནུས་པ་ལ་སོགས་པས་ཐ་དད་པས་རིགས་མི་མཐུན་པ་ཉིད་ཅིག་ཤོས་ལ་ཡང་ཡིན་ཏེ། ཡུལ་རེ་རེ་ཞིང་ནང་གི་ཁྱད་པར་ཡོད་པའི་ཕྱིར་རོ། །དེ་བཞིན་དུ་བ་ལས་དུ་བ་དང་དུ་བ་མ་ཡིན་པ་རྡུལ་ལྟ་བུ་ཤིང་གི་ཆ་ལས་ཀྱང་ངོ་། །མེ་ལས་
[163b.7]མེ་དང་མེ་མ་ཡིན་པའི་ཤིང་བསྲུབས་པ་ལས་ཀྱང་ངོ་ཞེས་བྱ་བ་ལ་སོགས་པ་ངེས་པ་ཅན་མ་ཡིན་པའི་རྒྱུ་ཉིད་ནི་ཕྱི་རོལ་གྱི་ཚུལ་ལ་རྒྱུ་མ་ཡིན་པའི་དོན་ཏོ། །ཤེས་པའི་ཚུལ་ལས་ནི་དུ་བ་ནི་དུ་བ་ལས་དང་དེའི་བག་ཆགས་ལས་ཀྱང་འབྱུང་ན་དུ་བ་ཉིད་ལས་ཡིན་ཏེ། འདས་པའི་དམིགས་པ་ཅན་གྱི་དུ་
[164a]
[164a.1]བ་ཉིད་ཁོ་ན་བག་ཆགས་ཀྱི་མིང་ཅན་ཡིན་པའི་ཕྱིར་དུ་བ་ལས་ཀྱང་འབྱུང་བའམ་དུ་བ་མ་ཡིན་པ་ལས་བཞིན་དུ་དེའི་བག་ཆགས་ཉིད་དེས་སད་པ་ལས་ཞེས་བྱ་བ་ངེས་པ་ཡིན་པར་བསྟན་པ་ནི་རིག་པའི་ཕྱོགས་ལ་ནི་ཞེས་བྱ་བའོ། །ཆུར་སྣང་བ་ཡང་ནི་བདེན་པར་མངོན་པར་འདོད་
[164a.2]པ་སྟེ། སྦྲང་བུའི་ཚོགས་ལ་དུ་བ་ལྟ་བུར་དང་། སྨིག་རྒྱུ་ལ་ཆུ་ལྟ་བུར་འདི་དག་སྔར་དེའི་དམིགས་པ་ལས་བྱུང་བའི་ཕྱིར་རོ། །ཕྱི་རོལ་ཉིད་ཅེས་བྱ་བ་ནི་ཕྱི་རོལ་དུ་ཞེན་པའི་ཡུལ་ཉིད་དུ་འདོད་པ་ཡིན་ནོ། །དེ་བསྟན་པ་ནི་ཕྱི་རོལ་འདི་ནི་ཞེས་བྱ་བའོ། །མིང་ཙམ་ཞེས་བྱ་བ་རིག་པའི་བདག་ཉིད་ཀྱིས་ཤེས་
[164a.3]པ་ཡིན་པའི་ཕྱིར་ཚང་བང་དུ་དུ་བ་མེའི་བསྐྱེད་བྱ་ཉིད་ཡིན་པ་ལྟ་བུའོ། །བག་ཆགས་ཀྱི་འབྲས་བུ་ཉིད་ནི་སྣང་བའོ། །ཤེས་པ་ཉིད་ཡིན་པར་བསྟན་པ་ནི་རྒན་པོས་ཞེས་བྱ་བའོ། །བག་ཆགས་ཀྱི་སྟོབས་ལས་ཀྱང་སྔར་ཉམས་སུ་མྱོང་བའི་ཕྱི་རོལ་ཉིད་ཉམས་སུ་མྱོང་བར་བྱེད་པ་ཡིན་ཏེ། ཉམས་སུ་མྱོང་
[164a.4]བ་ལས་གཞན་མ་གཏོགས་པའི་ཕྱིར་ཞེས་བསྟན་པ་ནི་དེའི་ཕྱིར་ཞེས་བསྟན་པའོ། །ཕྱི་རོལ་ཉིད་ཅེས་བྱ་བ་ནི་བཅོས་མའི་དཔེ་ནི་ལྟ་བུའོ། །བག་ཆགས་ལས་བྱུང་བའི་རྣམ་ཤེས་ཡུལ་གཅིག་ཉིད་དུ་རྨི་ལམ་མཐོང་བ་རྣམས་ཀྱི་ཐུན་མོང་བ་མཐོང་བ་ནི། ཡུལ་རུང་ཅན་གྱིས་མི་ཤེས་པས། །རང་གིས་
[164a.5]ཤེས་ཕྱིར་དེ་ཤེས་ཡིན། །ཞེས་བྱ་བ་བསྟན་པ་ནི་ཐོག་མེད་ཅེས་བྱ་བའོ། །འབྲས་བུ་ཉིད་བག་ཆགས་ལས་བྱུང་བ་ཉིད་ཀྱིས་ཁྱབ་པ་ཡིན་པར་བསྟན་པ་ནི། འབྲས་བུ་ཡིན་ཕྱིར་ཞེས་བྱ་བའོ། །རྨི་ལམ་མཐོང་བ་ཡང་དེ་ཡིན་ལ་འབྲས་བུ་ཡང་དེ་ཡིན་པའོ། །གཙོ་བོ་དང་དབང་ཕྱུག་ལ་སོགས་པ་
[164a.6]ནི་བག་ཆགས་མ་གཏོགས་པར་མཐོང་བའི་ཡུལ་མེད་པར་བསྟན་པ་ནི་གཙོ་བོ་ཞེས་བྱ་བའོ། །གཞན་ཡང་ཞེས་བྱ་བ་ནི་དུས་ལ་སོགས་པའོ། །ཕ་རོལ་པའི་ལྷག་མ་ནི་ཚད་མས་མ་གྲུབ་པའི་ཕྱིར་རྟོག་པ་དང་ལྡན་པ་ལ་གཤའ་མ་མ་ཡིན་པ་སྟེ། འབྲས་བུའི་འགལ་བ་ཡིན་པར་བསྟན་པ་ནི་དེ་
[164a.7]ལྟ་མིན་ན་ཞེས་བྱ་བའོ། །མི་མཐུན་པའི་ཕྱོགས་ལ་གནོད་པར་བསྟན་པ་ནི་རང་དབང་དུ་ཞེས་བྱ་བའོ། །ལུང་ཕོགས་པ་ལས་དེ་ཡང་རྟོགས་པ་ཡིན་པར་ཟེར་བ་ནི། ལུང་དབོག་བྱེད་པའི་ཞེས་བྱ་བའོ། །ལེགས་པའི་དོན་ནི་དོགས་པ་འབྱུང་བའོ། །གང་གི་ལུང་འཕོགས་པ་གང་ལས་དེ་དེ་ལྟ་བུ་དེའི་
[164b]
[164b.1]མི་སྡུག་པ་སྟེ་གཤའ་མ་མ་ཡིན་པ་བྱེད་པ་ཅན་གྱི་ལས་ཡིན་ལ་དེ་ལས་སྐྱེས་པ་ཡིན་པར་ཁས་བླངས་པས་དེ་བྱེད་པ་ཅན་ལས་ཀྱི་སྒོ་ནས་ཕྱིན་ཅི་ལོག་ཏུ་བྱེད་པ་ཡང་རྟོག་པ་དང་མི་ལྡན་པ་ཉིད་ལ་ངེས་པ་ཡིན་པར་བསྟན་པ་ནི་ཅི་རུང་བར་ནི་ཞེས་བྱ་བ་སྟེ། གཤའ་མ་ཉིད་ནི་དངོས་སུ་རིག་པ་ཡིན་པའོ། །གཞན་
[164b.2]དུ་ནི་འདི་ལ་དངོས་སུའམ་བརྒྱུད་པས་ཀྱང་བག་ཆགས་ལྷན་ཅིག་བྱེད་པ་ཉིད་ཡིན་ན། དེ་ཉིད་གཙོ་བོར་འགྱུར་རོ་ཞེས་བསྟན་པ་ནི། བག་ཆགས་སྟོབས་ལས་བྱུང་བ་ཞེས་བྱ་བའོ། །སྔར་བྱུང་བའི་ཤེས་པ་ལ་བརྟེན་ནས་ཕྱིས་འབྱུང་བ་རྗེས་སུ་འགྲོ་བའི་རྗེས་སུ་བྱེད་པ་ནི་བག་ཆགས་ཞེས་བརྗོད་
[164b.3]ཀྱི་ལྷན་ཅིག་བྱུང་བ་ཙམ་ལས་ནི་མ་ཡིན་ཏེ། ཕན་མི་འདོགས་པའི་ཕྱིར་རོ། །ཡོད་པ་ལ་མ་གཏོགས་པ་ནི་བྱེད་པ་མ་ཡིན་ཏེ། དེ་ལ་ཡང་དེ་མ་གཏོགས་པར་རྒྱུར་ཐལ་བར་འགྱུར་བའི་ཕྱིར་རོ་ཞེས་བསྟན་པ་ནི་དེ་ལྟར་ཞེས་བྱ་བའོ། །ཟད་པ་མིན་པ་ནི་གནོད་པ་མེད་པའི་ཕྱིར་རོ། །སྐྱེ་དང་འཇིག་པ་
[164b.4]མཚུངས་ན་ཡང་། །ཕན་ཚུན་ལྟོས་པ་མེད་པའི་ཕྱིར། །རྒྱུ་དང་འབྲས་བུ་ཉིད་ཡིན་ཏེ། །དེ་ཡི་བྱེད་ལས་མི་ཕན་ཕྱིར། །ཞེས་བྱ་བས་བར་མ་ཆོད་པར་སྐྱེད་པར་བྱེད་པ་ཉིད་མི་རིགས་ཏེ་གཟུགས་ཀྱིས་གཟུགས་བཞིན་དུ་སྣམ་བུ་ལ་ཡང་ཡིན་ནོ་སྙམ་དུ་སེམས་པ་སེལ་བ་ནི་རྗེས་སུ་འགྲོ་བ་ལ་
[164b.5]སོགས་པའི་རྗེས་སུ་བྱེད་པ་ཅན་བར་དུ་ཆོད་པའི་ཕྱིར་རོ་ཞེས་དགོངས་པས་སོ། །དེའི་ཕྱིར། བུམ་པའི་གཟུགས་ནི་འཇིག་པ་ལས། །དྲི་ལ་སོགས་པ་སྐྱེ་བཞིན་པ། །ཇི་ལྟར་རྒྱུར་ནི་མི་འདོད་པ། །ངོ་བོ་གཞན་ལའང་དེ་བཞིན་ནོ། །ཞེས་བྱ་བ་ནི་ལེགས་པར་སྨྲས་པ་མ་ཡིན་ནོ། །བདེ་ལ་
[164b.6]གོམས་ལས་བདེ་འབྱུང་བ། །དབང་ཕྱུག་བསྙེན་པས་མ་ཡིན་ནོ། །ཞེས་བསྟན་པ་ནི་ལེགས་པའི་ཐབས་ཀྱིས་ཏེ། སྦྱིན་པ་དང་ཚུལ་ཁྲིམས་ལ་སོགས་པས་སོ། །དེ་བས་ན་ཞེས་བྱ་བ་ནི་ཤེས་པའི་རྣམ་པ་ཁས་བླངས་པས་དོན་འཛིན་པ་ཡིན་ནོ་དོན་ཞིག་པའི་ཕྱིར་རོ། །དེ་ལྟ་ཡིན་ན་ཁྱོད་ཀྱིས་རྣམ་
[164b.7]པ་མེད་པ་ལ་དོན་འཛིན་པ་མི་སྲིད་པ་རྣམ་པ་དང་འབྲེལ་པར་འགྱུར་བ་ཇི་ལྟར་བརྗོད་ཅེས་ཟེར་བ་ལ་དེའི་བསམ་པ་ཞེས་བྱ་བའོ། །ཤེས་པ་དོན་འཛིན་པ་ཞེས་བྱ་བ་ནི་མཐར་ཐུག་པའི་ཚུལ་ཡིན་ལ། རྣམ་པ་མེད་ན་ཐམས་ཅད་དུ་འཛིན་བྱེད་མ་ཡིན་ཏེ། རྣམ་པ་མེད་པ་ལ་འབྲེལ་པའི་ཕྱིར་རོ། །རྣམ་པ་
[165a]
[165a.1]དང་བཅས་པ་ལ་ཡང་དོན་མེད་པ་ཡིན་ལ། ཤེས་པ་དོན་འཛིན་པར་བྱེད་པ་ཡིན་ནོ་ཞེས་བྱ་བ་ནི་ལེགས་པར་བྱས་པ་མ་ཡིན་ནོ། །ཐ་སྙད་ཅེས་བྱ་བ་ནི་རྣམ་པར་རྟོག་པའམ་སྒྲ་ལ་སོགས་པ་ཡང་ངོ་། །རྣམ་པར་དབྱེར་མེད་ནི་ཐམས་ཅད་རང་རིག་པ་ཙམ་ཡིན་པའི་ཕྱིར་རོ། །ཕྱིན་
[165a.2]ཅི་ལོག་རྣམས་ཀྱིས་ཞེས་བྱ་བ་ནི་ཕྱིན་ཅི་ལོག་པའི་རྣམ་པར་རྟོག་པ་ཡིན་ཏེ། དོན་མ་ཡིན་པའི་རང་གི་སྣང་བ་ལ་དོན་དུ་སྒྲོ་འདོགས་པས་འཇུག་པའི་ཕྱིར་རོ། །རྟོག་པ་མེད་པ་ནི་ཕྱིན་ཅི་ལོག་མ་ཡིན་ཏེ། རང་རིག་པ་ལས་འཁྲུལ་པར་མི་རིགས་པའི་ཕྱིར་རོ། །དེ་ཉིད་ཀྱི་ཕྱིར་བཞིན་ཞེས་བྱ་བའི་སྒྲ་
[165a.3]ཡིན་ནོ། །ཤེས་པ་ཡིན་ན་རང་གིའམ་གཞན་གྱི་ཐུན་མོང་མ་ཡིན་པ་ཞིག་ན་རེ་ཞིག་རང་གི་ནི་མ་ཡིན་ཏེ། ང་མེད་ཀྱང་གཞན་ལ་ཡོད་པའི་ཕྱིར་རོ་ཞེས་བསྟན་པ་ནི་གཞན་ཞེས་བྱ་བའོ། །གཞན་གྱི་ཡང་མ་ཡིན་ཏེ། དེ་མེད་ཀྱང་རང་གིས་མཐོང་བའི་ཕྱིར་རོ་ཞེས་བསྟན་པ་ནི་འདི་ད་ལྟར་ཞེས་བྱ་བའོ། །
[165a.4]གྱུར་པ་ཉིད་དོ་ཞེས་བྱ་བ་ནི་མེད་པའོ། །གཞན་གྱིས་ཇི་ལྟར་ཞེས་བྱ་བ་ནི་རང་རིག་པ་ཙམ་གྱི་ངོ་བོར་ཐུན་མོང་ཡིན་པའི་ཕྱིར་རོ། །དེ་ལྟ་ཡིན་དང་གཞན་གྱིས་མཐོང་བ་གང་ཡིན་པ་ལ་སོགས་པ་ནི་ཐུན་མོང་མ་ཡིན་པའི་མཚུངས་པ་དང་ཅིག་ཤོས་ཀྱི་བག་ཆགས་ལས་བྱུང་བ་ཡིན་ལ། དེ་ཕྱིར་སྐྱེས་ནས་
[165a.5]འཇིག་པ་ལ། །སྐད་ཅིག་མ་ཡང་རྩོམ་པ་མེད། །ཅེས་བྱ་བ་ནི་འཇིག་པར་མཚུངས་པའི་དུས་ཉིད་ཀྱིས་དེའི་རྒྱུ་ཉིད་མེད་པས་གཞན་དུ་ཡོད་པའི་རྒྱུ་ཡིན་པའི་ཕྱིར་མི་རིགས་སོ། །གང་གི་ཕྱིར་དུས་མཚུངས་པའི་ཡོད་པ་ནི་རང་གི་ངོ་བོས་ཅུང་ཟད་ཀྱང་བྱེད་པ་མ་ཡིན་ལ་འབྱུང་བ་འབའ་ཞིག་ནི་མེད་ན་མི་འབྱུང་
[165a.6]བའི་ཕྱིར་ཚད་མའི་རྗེས་སུ་འབྲང་བ་རྣམས་དེ་ཙམ་རྒྱུ་མཚན་ཡིན་པ་དེའི་འབྲས་བུ་ཉིད་ཁ་ཅིག་ཏུ་གོ་བར་བྱེད་པ་ཡིན་གྱི་ཐམས་ཅད་དུ་ནི་མ་ཡིན་ཏེ་ཚད་མ་མེད་པའི་ཕྱིར་རོ། །གཞན་གྱིས་མཐོང་བ་གང་ཡིན་པ་དེ་ངས་མཐོང་ངོ་ཞེས་བྱ་བ་ལ་རྗེས་སུ་དཔག་པར་འགྱུར་རོ་ཞེས་ཟེར་བ་ནི་འོན་ཏེ་དེ་ཡང་སྟེ་གཞན་
[165a.7]ཡང་ངོ་། །བདག་གིས་མཐོང་ངོ་ཞེས་བྱ་བ་དེ་ལ་གཞན་གྱིས་མཐོང་བ་གང་ཡིན་པ་དེ་རྗེས་སུ་སྦྱར་རོ། །དེ་ལྟ་ཡིན་ན་ཞེས་བྱ་བ་ནི་མངོན་སུམ་མེད་ན་དེ་མངོན་དུ་འགྲོ་བ་མེད་པའི་ཕྱིར་རོ། །དེ་ལ་མེད་པའི་མངོན་སུམ་ཡང་། །དེ་ཡི་འབྲས་བུ་ལ་ཡོད་དོ། །ཞེས་ཟེར་བ་ནི་འབྲས་བུ་ཞེས་བྱ་བའོ། །ཐལ་
[165b]
[165b.1]བ་མ་ཡིན་པའི་ཕྱིར་ནི་མེད་པའི་ཕྱིར་རོ། །སྤུ་ལྡང་བ་ལ་སོགས་པ་ཞེས་བྱ་བ་ནི་སྣང་བའི་དངོས་པའི་འབྲས་བུའོ། །གཞན་ནི་གཞན་པའོ། །མཐོང་བ་ནི་མངོན་སུམ་གྱིས་འདྲེས་པར་འགྱུར་བ་སྟེ་གཅིག་ཉིད་དུ་དེ་ལྟ་མ་ཡིན་ན་གཅིག་ཉིད་དུ་མངོན་སུམ་གྱིས་རྟོགས་པའོ། །ངོ་བོ་ཉིད་ནི་
[165b.2]དངོས་པོའི་རང་གི་ངོ་བོའོ། །མངོན་སུམ་མ་ཡིན་པ་ཞེས་བྱ་བ་ནི་ཡོད་བཞིན་པའོ། །གཞན་གྱིས་མཐོང་བ་ཉིད་ནི་སྣང་བའི་རང་བཞིན་ཡིན་པས་སྣང་བ་བཞིན་དུ་སྣང་བ་མི་དམིགས་པ་ལས་མེད་བཞིན་པར་བསྟན་པ་ནི་གཞན་ཀྱིས་ཞེས་བྱ་བའོ། །མ་ཡིན་ནམ་ཞེས་བྱ་བ་ནི་སླར་དྲི་བའོ། །སྣང་
[165b.3]བ་མི་དམིགས་པ་ལ་ཐེ་ཚོམ་མེད་པར་བསྟན་པ་ནི་དེ་ལྟ་ན་ནི་འོ་ན་ཞེས་བྱ་བའོ། །ཡོད་དོ་ཞེས་བྱ་བ་ནི་སྔར་དུ་བ་ཙམ་མཐོང་བ་ན་གཞན་གྱིས་མཐོང་བ་ཉིད་ལ་ཐེ་ཚོམ་ཟ་བ་ཡོད་ཅེས་བྱ་བའི་དོན་ཏོ། །མ་མཐོང་བ་ཉིད་བདག་གིས་མཐོང་ངོ་ཞེས་བྱ་བ་ནི་ཐ་སྙད་ཁོ་ན་ཡིན་ནོ། །ལྐོག་ཏུ་གྱུར་པ་ལ་ནི་
[165b.4]ཕྱི་རོལ་ལའོ། །གཅིག་ཉིད་ལ་ཡང་ཞེས་བྱ་བ་ནི་ཕྱི་རོལ་ཉིད་དུ་ཁྱད་པར་མེད་པའི་ཕྱིར་རོ། །མ་ཡིན་ནོ་ཞེ་ན་ཞེས་བྱ་བའི་རང་གི་ངོ་བོ་ཙམ་ལ་མཐར་ཐུག་པའི་ཕྱིར་རོ། །ཇི་ལྟར་ཞེ་ན་ཞེས་བྱ་བ་ནི་ཁྱད་པར་མེད་པའི་ཕྱིར་རོ། །གཅིག་ཏུ་བྱས་པ་ཞེས་བྱ་བ་ནི་མངོན་པར་འདོད་པ་ཡིན་གྱི་དེའི་
[165b.5]བདག་ཉིད་ནི་མ་ཡིན་ནོ། །དེའི་བདག་ཉིད་ཡིན་པ་ལ་སྐྱོན་བསྟན་པ་ནི་མ་ཡིན་ཏེ། ཤེས་ཡུལ་ཞེས་བྱ་བའོ། །སྣང་འདིར་ཞེས་བྱ་བ་ནི་རྣམ་པར་བརྟག་པར་བྱ་བའི་བདག་ཉིད་ཀྱིས་སོ། །དེ་མེད་ན་མངོན་པར་འདོད་པ་ལས་གཞན་དུ་ལྐོག་ཏུ་གྱུར་པ་ནི་ཡུལ་ཉིད་མ་ཡིན་པའི་ཕྱིར་རོ་ཞེས་བསྟན་པ་
[165b.6]ནི་སྣང་བ་སྤངས་པས་ཞེས་བྱ་བའོ། །ངག་གི་ཚུལ་ནི་རྣམ་པར་རྟོག་པ་སྟེ་མངོན་པར་འདོད་པའོ། །དེ་ལས་ཞེས་བྱ་བ་ནི་མངོན་པར་འདོད་པ་ལས་སོ། །མི་སླུ་བའི་ཕྱིར་ནི་ཇི་ལྟར་ངེས་པ་ཐོབ་པའི་ཕྱིར་རོ། །ཐོབ་པ་ཡོད་པ་ནི་རང་གི་ངོ་བོ་སྣང་བའོ། །དེ་ནི་ཕྲད་པར་བྱ་བའོ། །ཡོད་པར་ཞེས་བྱ་བ་
[165b.7]ནི་ངོ་བོ་ཉེ་བར་མཚོན་པའི་ཕྱིར་རོ། །སྔར་ནི་དེ་མེད་པ་ན་ཞེན་པ་ཙམ་ལའོ། །ཐོབ་པ་ཡོད་པ་ཞེས་བྱ་བ་དེ་བཤད་པ་ནི་དངོས་ཡོད་པར་ཞེས་བྱ་བའོ། །སྔར་ཞེས་བཤད་པ་ནི་འབྱུང་བའི་ཞེས་བྱ་བའོ། །རྗེས་སུ་དཔག་པ་ཡོད་ན་ནི་ཞེན་པ་ཡོད་ནའོ། །རྟོགས་པ་ཉིད་ནི་ངོ་བོའི་སྣང་བའོ། །སྤྲིན་
[166a]
[166a.1]ལྡང་བ་ལས་ཆར་འབབ་པར་རྗེས་སུ་དཔག་པར་འབྱུང་བར་འགྱུར་བའི་ཡུལ་ཅན་མ་ཡིན་ནམ། དུ་བས་མེ་ལ་ནི་མ་ཡིན་ནོ་ཞེས་ཟེར་བ་ལ་ཐམས་ཅད་དུ་ཞེས་བྱ་བ་སྟེ། དེ་ལ་ཡང་མི་སླུ་བ་ནི་འབྱུང་བར་འགྱུར་བ་ཁོ་ན་ལ་ཞེས་བྱ་བའི་དོན་ཏོ། །སྔ་མ་དང་ཕྱི་མར་གྱུར་པའི་རྒྱུན་
[166a.2]རྗེས་སུ་དཔག་པའི་ཡུལ་ཡིན་གྱི་འབྱུང་བར་འགྱུར་བ་ཁོ་ན་མ་ཡིན་ནོ་ཞེས་ཟེར་བ་ནི་གཉི་ག་ཞེས་བྱ་བའོ། །བྱུང་བར་གྱུར་པ་ལས་འབྱུང་བར་འགྱུར་བ་ཤིན་ཏུ་ཐ་དད་པ་ཇི་ཞིག་ཡིན་ཞེས་བསྟན་པ་ནི་རང་བཞིན་གཅིག་ཉིད་དུ་ཞེས་བྱ་བའོ། །བྱུང་དང་ཞེས་བྱ་བ་ནི་བྱུང་བའི་ངང་ཚུལ་ཅན་ཏེ་ད་ལྟར་
[166a.3]བའོ། །ཞེན་པས་གཅིག་ཉིད་ནི་མངོན་པར་འདོད་པ་ཙམ་ཡིན་པར་བསྟན་པ་ནི་དེས་ན་ཞེས་བྱ་བའོ། །རྒྱུ་ནི་རྫ་མཁན་ལ་སོགས་པའོ། །དེ་ལྟ་ཉིད་དུ་ཞེས་བྱ་བ་ནི་བུམ་པ་དང་རྫ་མཁན་ལ་སོགས་པའམ། འདུས་བྱས་པའི་ཁྱིམ་ལ་སོགས་པ་ཡང་ངོ་། །དེ་ལྟར་མཐོང་བ་མིན་ན་སྔ་ན་ཡོད་པར་
[166a.4]རོ། །རྗེས་སུ་དཔག་པའི་དུས་སུ་ཡང་གཞན་གྱིས་མཐོང་བ་ཉིད་མ་ཡིན་ནམ། དེ་ཇི་ལྟར་འབྱུང་བར་འགྱུར་བ་ཡིན་ཞེས་ཟེར་བ་ལ་དེའི་ཚེའང་ཞེས་བྱ་བ་སྟེ་སྔ་རོལ་དུའོ། །ཅི་ལས་ཤེ་ན་དེ་བཞིན་ཏེ་ཞེས་བྱ་བ་སྟེ། གཞན་གྱིས་མཐོང་བའི་ངོ་བོས་ཡོད་དོ་ཞེས་བྱ་བ་ལ་ཚད་མ་མེད་དོ་ཞེས་བྱ་བའི་
[166a.5]དོན་ཏོ། །གཞན་ཡང་རང་གི་སྣང་བ་ཉིད་ཁོ་ན་རིག་པ་ཡིན་གྱི་གཞན་གྱི་སྣང་བ་ཉིད་ནི་མ་ཡིན་པར་བསྟན་པ་ནི་གཞན་ཡང་ཞེས་བྱ་བའོ། རྟོགས་པར་འགྱུར་བ་མིན་པ་ཞེས་བྱ་བ་ནི་མངོན་སུམ་གྱིས་སོ། །ཕྱི་རོལ་སྣང་བ་ཉིད་ནི་གཞན་གྱིས་མཐོང་བ་ཡིན་པའི་ཕྱིར་དང་། གཞན་གྱིས་
[166a.6]མཐོང་བ་ཉིད་ཀྱང་ཁོ་བོ་ཅག་གིས་བརྗོད་པས་གཞན་གྱིས་མཐོང་བ་ཡིན་པའི་ཕྱིར་རང་ལས་མ་ཡིན་པར་བསྟན་པ་ནི། རྗེས་སུ་དཔག་པ་ཡིས་ཤེས་ན། །ཞེས་བྱ་བ་སྟེ། མངོན་སུམ་གྱིས་མ་ཤེས་ནའོ། །དེ་ཡང་ཞེས་བྱ་བ་ནི་གཞན་གྱི་ཡང་ངོ་། །ཅི་ལས་ཤེ་ན་གཞན་དང་ཐུན་མོང་ཉིད་ཡིན་ན་ཞེས་བྱ་བ་སྟེ། 
[166a.7]གཞན་གྱིས་མཐོང་བ་ཉིད་དུ་ཤེས་པ་ཡིན་ནའོ། །དེ་ནི་ཡོད་ཅེས་བྱ་བ་ནི་ཕྱི་རོལ་ཡིན་ཏེ། དེའི་བདག་ཉིད་ཀྱི་སྣང་བའོ། །དེ་ཡོད་ཉིད་ན་ནི་དེའི་བདག་ཉིད་སྣང་བའི་ཕྱི་རོལ་ཉིད་ཀྱི་ཤེས་པ་ཡོད་ན་སྟེ། འབྲེལ་པ་འཛིན་པ་སྔོན་དུ་འགྲོ་བ་ཅན་གྱི་རྗེས་སུ་དཔག་པའི་སྒོ་ནས་གཞན་གྱི་སྣང་བ་ཉིད་ཤེས་
[166b]
[166b.1]པ་ལས་ཕྱི་རོལ་གྱི་བསྒྲུབ་བྱའི་ཤེས་པ་མེད་ན་དེ་དང་འབྲེལ་པའི་མི་ཤེས་པའི་ཕྱིར་རོ་ཞེས་བྱ་བའི་དོན་ཏོ། །མངོན་སུམ་གྱིས་བསྒྲུབ་བྱ་ཤེས་ན་དེ་དང་འབྲེལ་པ་ཤེས་པའི་ཕྱིར་རྗེས་སུ་དཔག་པ་ཡིན་པར་བསྟན་པ་ནི་དེས་ན་ཞེས་བྱ་བའོ། །རྗེས་སུ་དཔག་པ་ཙམ་ནི་འབྲེལ་པ་མི་ཤེས་པའི་ཕྱིར་
[166b.2]ཕན་ཚུན་བསྟེན་པར་བརྗོད་དོ་ཞེས་བྱ་བ་ནི་རྗེས་སུ་དཔག་པ་ཞེས་བྱ་བའོ། །འདམ་བུའི་ཕུང་པོ་གཉིས་ལུས་དང་སེམས་ཀྱང་གཞན་ལས་ཡོད་པ་གྲུབ་པ་ནི་ཕན་ཚུན་བསྟེན་པ་ཡིན་གྱི་མ་གྲུབ་པ་ཡོད་པ་ཅན་མ་ཡིན་པར་བསྟན་པ་ནི་ཕན་ཚུན་བསྟན་པའི་ཕྱིར་ཞེས་བྱ་བའོ། །རང་གི་རྒྱུད་ལ་
[166b.3]སྔོན་པོ་མཐོང་བའི་འབྲས་བུ་ཕྱི་རོལ་གྱི་ཡིན་ནོ་ཞེས་ཐོག་མ་མེད་པའི་བག་ཆགས་ལས་བྱུང་བའི་རྣམ་པར་རྟོག་པས་ངེས་པར་བྱས་ནས་གཞན་དུ་འབྲས་བུ་དེ་དེའི་བསྐྱེད་བྱ་ཡིན་ནོ་ཞེས་ངེས་པར་བྱེད་ཅིང་གཟུང་བ་ཉིད་རིག་པར་བྱེད་པ་ཡིན་པར་བསྟན་པ་ནི། དེའི་ཕྱིར་ཐོག་མ་མེད་པ་ཅན་གྱི་དེ་ལྟ་བུར་གྱུར་
[166b.4]པའི་རྗེས་སུ་དཔག་པ་ཞེས་བྱ་བ་སྟེ་རྣམ་པར་རྟོག་པ་ནི་རྣམ་པར་རྟོག་པའི་བག་ཆགས་ལས་རྗེས་སུ་བྱུང་བའི་ཕྱིར་རོ། །དོན་དམ་པར་ནི་ཞེས་བྱ་བ་ནི་མངོན་སུམ་གྱིས་བྱེད་པ་ཡིན་པའི་ཕྱིར་རོ། །མྱོང་བ་ཉིད་དོ་ཞེས་བྱ་བ་ནི་རང་རིག་པ་ཙམ་གྱི་མཐར་ཐུག་པའི་ཕྱིར་རོ། །ཡུལ་རུང་ཅན་གྱིས་མི་ཤེས་
[166b.5]པ། །རང་གིས་ཤེས་ཕྱིར་དེ་ཤེས་ཡིན། །ཞེས་བྱ་བའི་མཚན་ཉིད་ལས་ཐམས་ཅད་མ་འདས་པའི་ཕྱིར་རོ། །དབྱེ་བ་མེད་པ་ཞེས་བྱ་བ་ནི་ཉེ་བའི་ཁོངས་སུ་གཏོགས་པས་རྗེས་སུ་འགྲོ་བ་རིག་པའི་ཕྱིར་རོ། །ག་ལས་ཤེས་ན་ཞེས་བྱ་བ་ནི་འཁྲུལ་པ་ལ་ཡང་གཟུང་བ་ལ་སོགས་པའི་རྣམ་པར་
[166b.6]རྟོག་པ་མ་སྤངས་པའི་ཕྱིར་རོ། །འཁྲུལ་པའི་ངོ་བོ་ཕྱི་རོལ་ན་མེད་པ་ཉིད་སྔགས་ལ་སོགས་པས་སྣང་བ་ཆེ་བ་ལ་ཆུང་བར་དང་། ཆུང་བ་ལ་ཆེ་བར་ཡིན་ལ། དེ་ཉིད་ནི་ཕྱི་རོལ་མ་ཡིན་ཏེ་དེའི་རྒྱུ་མ་ཡིན་པའི་ཕྱིར་དང་། གཞན་གྱིས་མ་མཐོང་བའི་ཕྱིར་དང་། རྣམ་པར་རྣམ་པ་མ་གཏོགས་པར་ཕྱི་
[166b.7]རོལ་སྣང་བ་མ་ཡིན་པའི་ཕྱིར། གཉི་ག་ཞེས་བྱ་བ་དེ་དག་ཙམ་གྱིས་བཟུང་བ་དང་ཅིག་ཤོས་མ་ཡིན་པར་བསྟན་པ་ནི་སྔགས་དང་རྒྱུད་ལ་སོགས་པ་ཞེས་བྱ་བའོ། །ཕྱི་རོལ་སྣང་བ་ལ་འཁྲུལ་པ་ཉིད་ནི་གནོད་པར་བྱེད་པའམ་མེད་པར་ཡང་མ་ཡིན་ལ། ཉུང་བ་ལ་ཡང་ཡིན་ཏེ་འཕེལ་བ་ལས་ཡུལ་ལྷག་
[167a]
[167a.1]པ་ཉིད་ཀྱི་ཕྱིར་ལ། དེ་བཞིན་དུ་འགྲིབ་པ་ཡིན་ཡང་དེ་ལྟ་བུ་ཡིན་པའི་ཕྱིར་ཞེས་བྱ་བའི་དོན་ཏོ། །མ་རྟོགས་པ་ནི་མ་དཔྱད་པའོ། །གང་གི་རང་བཞིན་ནི་ཕྱི་རོལ་དང་ཕྱི་རོལ་མ་ཡིན་པ་ཡང་ངོ་། །དེ་ཁོ་ན་བཞིན་དུ་ཞེས་བྱ་བ་ནི་རིག་པར་བྱེད་པའོ། །མ་ཡིན་ཏེ་རྗེས་སུ་དཔག་
[167a.2]པ་ཞེས་བྱ་བ་ནི་རྣམ་པར་དཔྱད་པའོ། །ནུས་པ་ཞེས་བྱ་བ་ནི་དེའི་སྔ་རོལ་དུ་མངོན་སུམ་ལ་དེ་མེད་པའི་ཕྱིར་རོ། །མངོན་སུམ་ཉིད་ཅེས་བྱ་བ་ནི་དཔྱོད་ན་ཡང་ངོ་། །ཐལ་བ་མ་ཡིན་པའི་ཕྱིར་ཞེས་བྱ་བ་ནི་དུ་བ་ལས་མེ་དཔོག་པ་ལ་ཡང་ངོ་། །མངོན་སུམ་པ་ཡོད་པས་རྣམ་པར་དཔྱོད་པའི་ཉིད་མངོན་སུམ་ཡིན་གྱི། 
[167a.3]དུ་བ་ལས་མེ་དཔོག་པ་ལ་ནི་མ་ཡིན་ནོ་ཞེས་ཟེར་བ་ནི། དེ་ཉིད་མངོན་སུམ་ཡིན་ལ་རག་མོད་ཅེས་བྱ་བ་ནི་རིམ་པ་བཟློག་པ་ཡིན་ནོ། །དེ་རྣམ་པར་དཔྱོད་པའི་བདག་ཉིད་ཀྱི་བག་ཆགས་ཡིན་ཏེ། རྣམ་པར་དཔྱོད་པའི་རིམ་གྱིས་འབྱུང་བའི་ཕྱིར་རོ། །དོན་དམ་པ་ཉིད་མ་ཡིན་པ་ནི་ཕྱི་རོལ་མ་ཡིན་པའོ། །
[167a.4]འོན་ཏེ་དཔྱོད་པའི་བདག་ཉིད་ཀྱི་རྣམ་པར་རྟོག་པས་ཕྱི་རོལ་རྣམ་པར་གཞག་པར་བྱེད་ན་དེ་བཞིན་དུ་ཕྱི་རོལ་མ་ཡིན་པ་ཡང་ཡིན་པ་འགལ་བར་བསྟན་པ་ནི་བཟློག་པ་ལ་ཡང་རྗེས་སུ་དཔག་པ་སྟེ། རྣམ་པར་རྟོག་པ་ཕྱི་རོལ་མི་དམིགས་པ་ལས་བྱུང་བའོ། །གཉི་གར་ཞེས་བྱ་བ་ནི་སྔར་ཡོད་པ་དང་ཕྱིས་མེད་པ་
[167a.5]རྟོགས་པ་ཡིན་ཏེ། སྐྱེས་བུ་རེ་རེའི་ཤེས་པ་རེ་རེ་ལ་ཐུན་མོང་མ་ཡིན་པའི་ཕྱིར་རོ། །ཤེས་པ་བོར་ནས་དེ་ལས་གཞན་རྗེས་སུ་རྟོགས་པར་བྱེད་ན། ཐ་དད་པར་འགྱུར་བ་དེའི་ཕྱིར་གཟུང་བ་ཉིད་ནི་ལྐོག་ཏུ་གྱུར་པའི་ངོ་བོ་ལས་གཞན་མ་ཡིན་ནོ། །དེའི་ཕྱིར་ནི་ཐུན་མོང་མ་ཡིན་པའི་ཕྱིར་རོ། །དེ་ལྟར་ནི་བཟློག་
[167a.6]པས་ཡོད་པ་མ་ཡིན་པ་ཉིད་ཀྱིས་སོ། །དེ་ལྟ་ན་ཡང་ཞེས་བྱ་བ་ནི་བཟློག་པས་མ་རྟོགས་ན་ཡང་ངོ་། །ཐུན་མོང་བ་ཉིད་དུ་ཡོད་པ་ཞེས་བྱ་བ་རྒོལ་བའོ། །འོན་ཏེ་ཞེས་བྱ་བ་ནི་གྲུབ་མཐའ་ཅན་གྱིས་དྲིས་པ་སྟེ། མ་རྟོགས་སོ་ཞེས་བྱ་བ་ནི་བཟློག་པ་ཡིན་ལ་གཞན་གྱིས་བཟློག་པ་མ་རྟོགས་པའོ། །རྗེས་སུ་
[167a.7]དཔག་པ་རྟོགས་ན་བཟློག་པ་ལ་ཡང་ཡིན་པར་བསྟན་པ་ནི་བཟློག་པ་ལ་ཡང་ཞེས་བྱ་བ་སྟེ་འགལ་ལོ་ཞེས་བྱ་བའི་དོན་ནོ། །མེད་དོ་ཞེས་བྱ་བ་ནི་ཐུན་མོང་བ་ཉིད་འཛིན་པའི་རྗེས་སུ་དཔག་པས་གནོད་པའི་ཕྱིར་རོ། །ཇི་ལྟར་ཞེས་བྱ་བ་ནི་རང་དང་གཞན་ལས་སྣང་དུ་རུང་བ་གཅིག་ཉིད་ཀྱིས་ཡུལ་ཅན་རྗེས་སུ་དཔག་
[167b]
[167b.1]པ་མ་ཡིན་པའི་ཕྱིར་རོ། །འབྲས་བུ་སྤུ་ལྡང་བ་ལ་སོགས་པ་གཅིག་བདེ་བ་བཞིན་དུ་འདྲ་བ་ཡིན་ཡང་སྐབས་དང་བཅས་པ་ཡིན་པར་བསྟན་པ་ནི། གཅིག་ཉིད་དང་ཞེས་བྱ་བའོ། །དེ་ལྟར་བཟློག་པའི་རྗེས་སུ་དཔག་པ་མ་ཡིན་ཏེ། མ་མཐོང་བའི་ཡུལ་ཅན་ཡིན་པའི་ཕྱིར་རོ་ཞེས་བསྟན་པ་ནི་འདིར་ནི་ཞེས་
[167b.2]བྱ་བ་སྟེ། དེ་ཉིད་དང་གཞན་ཉིད་འདི་ལ་ཁྱད་པར་མེད་དོ་ཞེས་བྱ་བའི་དོན་ཏོ། །དེའི་ཕྱིར་ན་ཐུན་མོང་བ་ཉིད་ལ་མངོན་སུམ་མི་འཇུག་པའི་ཕྱིར་གཞན་ལ་དེ་ལྟར་ཐུན་མོང་བ་ཉིད་དུ་རྟོགས་པ་མ་ཡིན་ཏེ། གཞན་ལ་ནི་དེ་ལྟར་ངེས་པ་ཡིན་ཞེས་བྱ་བ་ནི་གྲུབ་མཐའི་ཉེ་བར་བསྡུ་བ་ཡིན་ནོ། །གཞན་གྱིས་མངོན་
[167b.3]སུམ་ནི་ཐུན་མོང་བ་ཉིད་ལ་མ་ཡིན་ཡང་ཇི་ལྟར་དེ་མེད་ཀྱང་གཞན་གྱི་དེ་ཡིན་ཞེས་རྒོལ་བའོ། །འོན་ཏེ་ཞེས་བྱ་བ་ནི་མངོན་སུམ་མེད་ཀྱང་རྗེས་སུ་དཔག་པ་དེ་ལྟ་བུ་ཡིན་སྙམ་དུ་སེམས་པ་ལ། རྗེས་སུ་དཔག་པ་ཐུན་མོང་བ་ཉིད་ལ་ཡང་ངོ་ཞེས་བསྟན་པ་ནི་བཟློག་པ་ལ་ཡང་ཞེས་བྱ་བ་སྟེ་ཐུན་མོང་ཉིད་ལའོ། །མེད་དོ་
[167b.4]ཞེས་བྱ་བ་ནི་དེ་མེད་པ་དང་འགལ་བའི་ཕྱིར་རོ། །ཇི་ལྟར་ཞེས་བྱ་བ་ནི་གཞན་གྱིའོ། །འགལ་བ་ཉིད་ལ་ལན་འདེབས་པ་ནི་གཅིག་ཉིད་དང་ཞེས་བྱ་བའོ། །དེ་ལྟ་ཡིན་ན་ཐུན་མོང་བ་ཉིད་དུ་རྗེས་སུ་དཔག་པ་ཇི་ལྟར་འཇིག་རྟེན་པ་ཡིན་ཞེས་ཟེར་བ་ལ་འདྲ་བ་ཞེས་བྱ་བའོ། །ཐུན་མོང་མ་ཡིན་པའི་དོན་
[167b.5]ཉིད་ནི་མངོན་སུམ་གྱི་ཡིན་ཏེ་ཁྱོད་ཀྱིས་ཀྱང་འདི་མཐོང་ངམ་ཅི་ཞེས་བྱ་བ་ལ་སོགས་པའི་ཐ་སྙད་ལས་ཤེས་པར་སླ་བ་ཡིན་པར་བསྟན་པ་ནི་འདིར་ནི་ཞེས་བྱ་བའོ། །འདི་ཡང་ཞེས་བྱ་བ་ནི་ཤེས་པའི་བདག་ཉིད་ཁོ་ན་ཐུན་མོང་བ་ཉིད་དུ་བརྟགས་པ་ཡིན་གྱི་གཞན་ནི་མ་ཡིན་ནོ། །དེ་ཉིད་བསྟན་པ་ནི་
[167b.6]དེ་དག་མ་བསླད་ཅེས་བྱ་བའོ། །དཔེར་ན་ཞེས་བྱ་བ་ནི་ཐུན་མོང་བ་ཉིད་དུ་བརྟགས་པའོ། །འདི་དག་ནི་སྔགས་ལ་སོགས་པ་བསླད་པས་མཐོང་བ་རྣམས་ཀྱིའོ། །ཆུང་ངུའང་ཆེན་པོར་ཞེས་བྱ་བའི་འང་གི་སྒྲ་ལས་ཆེན་པོ་འང་ཆུང་ངུར་ཇི་ལྟར་མཐོང་བ་ཐུན་མོང་བ་ཉིད་ཀྱིས་དེ་བཞིན་དུ་མཐོང་བའི་ཕྱིར་
[167b.7]ཞེས་བྱ་བར་སྦྱར་རོ། །གཟུང་བའི་རྣམ་པ་ལས་གཞན་པ་གཟུང་བ་མ་ཡིན་གྱི་གཟུང་བ་དང་གཟུང་བ་མ་ཡིན་པའི་རྣམ་པ་ཡང་མ་ཡིན་པར་བསྟན་པ་ནི་དེ་བཞིན་དུ་འདི་ནི་ཞེས་བྱ་བའོ། །དེའི་ཕྱིར་ཐུན་མོང་བ་དེ་ལས་གཞན་དུ་ཐུན་མོང་བ་མ་ཡིན་པའོ། །དེ་སྟེ་ཐུན་མོང་བ་མ་མཐོང་བའོ། །རང་རིག་པ་
[168a]
[168a.1]ཙམ་རིག་པ་མ་ཡིན་ནམ་རྟགས་ལ་སོགས་པ་མེད་པ་ནི་རྗེས་སུ་དཔག་པ་མ་ཡིན་ནོ་ཞེས་ཟེར་བ་ལ་གཞན་གྱིས་ཞེས་བྱ་བ་སྨོས་ཏེ། རྗེས་སུ་དཔག་པ་ནི་མི་དམིགས་པ་ལས་བྱུང་བའོ། །གཞན་གྱིས་ཁས་བླངས་པའི་རྟགས་ནི་རྟོགས་པས་སྒྲོ་བཏགས་པ་མ་ཡིན་ནམ། ཇི་
[168a.2]ལྟར་འགའི་ཡང་སྒྲུབ་བྱེད་ཡིན་ཞེས་ཟེར་བ་ལ་ཡང་ན་ཞེས་བྱ་བ་སྟེ་རྟོག་པས་བྱས་པ་ཉིད་ནི་མི་སླུ་བ་ཅན་ཉིད་ཡིན་པའི་ཕྱིར་དངོས་སུ་བ་ཡིན་པའི་ཕྱིར་རོ་ཞེས་བྱ་བའི་དོན་ཏོ། །གང་ཞིག་ནི་རིག་པའོ། །ཇི་ལྟར་ནི་ཐ་མི་དད་པའོ། །གཞན་ནི་ཕྱི་རོལ་ལོ། །རྗེས་སུ་དཔག་པ་ནི་
[168a.3]དེའི་ངོ་བོའི་རྣམ་པར་འཇོག་པར་བྱེད་པར་ཐ་དད་པར་མཐོང་བར་བྱེད་པ་མ་ཡིན་ནམ་ཞེས་ཟེར་བ་ལ་རྗེས་སུ་དཔག་པ་ཡང་ཞེས་བྱ་བ་སྨོས་ཏེ། གཞན་ལ་ཐ་མི་དད་པར་རྣམ་པར་འཇོག་པར་བྱེད་ན་རང་ཉིད་ལ་ཡང་མཚན་ཉིད་མཚུངས་པའི་ཕྱིར་ཞེས་བྱ་བའི་དོན་ཏོ། །གལ་ཏེ་ཞེས་བྱ་བ་ནི་མི་དམིགས་པའི་
[168a.4]རྗེས་སུ་དཔག་པ་བཞིན་དུ་འདི་ཡང་མངོན་པར་འདོད་པའི་ཁྱད་པར་ཡིན་པའི་ཕྱིར་ལ། མངོན་པར་འདོད་པ་ཡང་རང་གི་རིག་པ་ཙམ་ཡིན་པར་བསྟན་པ་ནི་དེ་ཡང་ཞེས་བྱ་བའོ། །མངོན་པར་འདོད་པ་ཙམ་གྱི་བག་ཆགས་ལས་བྱུང་བ་ལས་ཚད་མ་དང་འབྲས་བུ་ལ་སོགས་པའི་རྣམ་པར་གཞག་པ་ནི་ཐལ་ཆེས་
[168a.5]པ་ཡིན་ནོ་ཞེས་ཟེར་བ་ནི་འོ་ན་ཇི་ལྟར་ཞེས་བྱ་བའོ། །མཐོང་བའི་བྱེད་པ་དང་ཅིག་ཤོས་ཀྱི་རྗེས་སུ་འབྲངས་པ་ལས་རྣམ་པར་དབྱེ་བ་བསྟན་པ་ནི་གཟུང་བ་འཛིན་པ་ཞེས་བྱ་བའོ། །ཇི་ལྟར་རྗེས་སུ་སྣང་བཞིན་པ་ནི་མཐོང་བའི་རྗེས་སུ་འབྲང་བའི་རྣམ་པར་རྟོག་པ་ལས་མ་འདས་པས་སོ། །གཟུང་བ་དང་རིག་པ་
[168a.6]རྣམ་པར་རིག་པ་ནི་གཞལ་བྱ་ལ་སོགས་པའི་བདག་ཉིད་རྣམས་སོ། །གནས་པ་ནི་དབྱེ་བས་གཞག་པ་སྟེ་རྣམ་པར་རྟོག་པས་བསྟན་པའི་གཟུང་བ་ལ་སོགས་པ་ལ་གཞལ་བྱ་ལ་སོགས་པའི་རྣམ་པར་རྟོག་པ་ཡང་དེ་དང་དེ་ལས་ལོག་པའི་ཕྱིར་ཐལ་ཆེས་པ་མ་ཡིན་ནོ། །ལྡོག་པའི་དབྱེ་བ་བསྟན་པ་ནི་དེ་ཉིད་
[168a.7]ཅེས་བྱ་བ་སྟེ། སྔོན་པོ་ལ་སོགས་པའོ། །གཞན་ལ་ཞེས་བྱ་བ་ནི་འཛིན་བྱེད་གཞན་ལའོ། །ཐ་སྙད་དུ་ཞེས་བྱ་བ་ནི་མངོན་པར་འདོད་པ་ལས་སོ། །ཡོད་པ་མ་ཡིན་པ་སྟེ་མེད་པ་ཐོབ་པའི་ཕྱིར་ཡོད་པ་མ་ཡིན་པ་གང་གི་བདག་ཉིད་ཡིན་པ་དེ་ལ་ཡོད་པ་ཡིན་གྱི། ཡོད་པ་ལ་ནི་མ་ཡིན་ཏེ་རང་ཉིད་ཀྱིས་ཡོད་
[168b]
[168b.1]པའི་ཕྱིར་རོ། །ཡོད་པ་མ་ཡིན་པ་འཛིན་པ་ཞེས་བྱ་བ་ནི་སྐད་ཀྱི་བྱིངས་ཀྱི་དོན་དུ་མ་ཡིན་པའི་ཕྱིར་རོ། །ཐུན་མོང་བ་ལ་སོགས་པ་ཞེས་བྱ་བའི་ཐུན་མོང་བའི་ཚད་མའོ། །ལྷག་མ་ཞེས་བྱ་བ་ནི་མེད་པ་མ་ཡིན་པའོ། །འདི་བདག་གིས་མཐོང་བར་གྱུར་ཏོ་ཞེས་འཛིན་པ་སྔར་མཐོང་བ་ངོ་ཤེས་པའི་སེམས་
[168b.2]པ་ཅན་ནི་བདག་མ་ཡིན་ནམ། དེའི་དབང་པོ་ལ་སོགས་པའི་རྣམ་པར་འགྱུར་བ་ནི་འདི་ཤེས་པའི་ཕྱིར་ཤེས་པ་ཡིན་ཏེ། དེས་བྱས་པ་ཡང་ཡུལ་ཉེ་བར་གཞག་པ་དང་། ཉམས་སུ་མྱོང་དང་རྟོགས་པ་ཞེས་བྱ་བ་ཡང་ངོ་། །ཡུལ་ཡང་ཕྱི་རོལ་གྱི་དངོས་པོ་འཛིན་པའི་ཤེས་པས་རྟོགས་པའི་བདག་ཉིད་གང་
[168b.3]ཡིན་པ་འདིའི་ཡུལ་ཡང་ཡིན་པ་མ་རིག་པའི་དབང་གིས་ངེས་པ་ཡིན་ནོ་ཞེས་ཟེར་བ་ནི་གལ་ཏེ་ཞེས་བྱ་བའོ། །ཤེས་པ་ཉིད་ལས་ལོག་པས་དེ་ལྟར་ཐ་སྙད་འདོགས་པ་ནི་མ་ཡིན་ནོ་ཞེས་བྱ་བའི་དོན་ཏོ། །ཤེས་པ་ཉིད་སྔོན་པོ་ལ་སོགས་པའི་རྣམ་པར་དབྱེ་བ་ཡིན་ཡང་དེ་མ་ཡིན་པ་ལས་ལོག་པས་གཅིག་
[168b.4]ཏུ་ཞེན་པ་ཡིན་ཏེ། མངོན་སུམ་གྱི་ཡུལ་ཡིན་པའི་ཕྱིར་གཞན་མ་ཡིན་པར་བསྟན་པ་ནི་དེ་ལྟ་མིན་ན་ཞེས་བྱ་བ་སྟེ། གཞན་གྱིས་ཡང་བདག་ལ་ཐ་དད་པ་ནི་བརྟགས་པ་ཁོ་ན་ཡིན་ཏེ། གཞན་དུ་ན་འགལ་བའི་ཕྱིར་རོ་ཞེས་བྱ་བའི་དོན་ཏོ། །འགལ་བ་བསྟན་པ་ནི་གལ་ཏེ་གཅིག་ཡིན་ན་ཞེས་བྱ་བའོ། །སྣང་བ་ནི་
[168b.5]མངོན་སུམ་མོ། །སྣ་ཚོགས་པར་སྣང་བ་གཅིག་ཉིད་ཡིན་ན་སྔོན་པོ་ལ་སོགས་པའི་ཡུལ་ལ་ཐལ་ཆེས་པར་བསྟན་པ་ནི་གཞན་ལ་ཞེས་བྱ་བའོ། །སྔོན་པོ་ལ་སོགས་པ་ཡང་རྣམ་པར་དབྱེ་བ་དང་ལྡན་པ་མ་ཡིན་ནམ་ཞེས་ཟེར་བ་ལ་ཐ་དད་མེད་པ་ནི་གཅིག་ཉིད་དོ། །གཞན་གྱི་ཐ་མི་དད་པའི་རང་བཞིན་མཐོང་
[168b.6]བ་མེད་པའི་ཕྱིར་ཐ་མི་དད་པར་ཉམས་སུ་མ་མྱོང་བའི་ཕྱིར་ཞེས་བྱ་བའི་དོན་ཏོ། །ཤེས་པ་ཚུལ་ལ་ནི་སྔོན་པོ་ལ་སོགས་པ་ཡང་ཤེས་པ་ལས་ཐ་མི་དད་པ་ཉམས་སུ་མྱོང་བའི་ཕྱིར་དེ་དང་རྗེས་སུ་མཐུན་པར་ངེས་པ་ཡིན་པར་བསྟན་པ་ནི་བློས་དངོས་ཐ་དད་མེད་ཅེས་བྱ་བའོ། །གཞན་གྱིས་ཞེས་བྱ་བ་ནི་རྒོལ་
[168b.7]བ་པོའིའོ། །བཤད་པར་བྱ་བར་ཉེ་བར་བླངས་པའམ། གཞན་ཡང་སྔོན་པོ་ལ་སོགས་པའི་ཐ་མི་དད་པ་དགག་པར་བྱ་བ་ལ་ཐ་དད་པའི་ངོ་བོ་མཐོང་བའི་ཕྱིར་འགལ་བ་དམིགས་པ་ཡིན་པའི་བཤད་པ་ནི། དེ་ལྟ་ན་ནི་འོ་ན་རང་བཞིན་ཐ་དད་པར་སྣང་བས་ན་ཞེས་བྱ་བའོ། །ཡོད་པའི་རང་བཞིན་ཐ་དད་པར་
[169a]
[169a.1]ཞེས་འདོད་པ་ལ་ནི་རང་བཞིན་མི་དམིགས་པར་བཤད་པའོ། །ཐམས་ཅད་བདེན་པ་ཉིད་དོ་ཞེས་བཤད་པ་ནི་གསལ་བ་ཉིད་ཅེས་བྱ་བའོ། །བདག་ཉིད་གཞན་ནོ་ཞེས་བྱ་བ་ནི་ཐ་དད་པ་ཡིན་ནའོ། །བདག་ཉིད་ཁོ་ན་ཡིན་པར་བསྟན་པ་ནི་གསལ་བའི་རང་བཞིན་ཉིད་ཅེས་བྱ་
[169a.2]བའོ། །མང་པོ་ཉིད་ནི་བདག་རྣམས་ཀྱི་སྟེ་སེམས་པ་ཅན་གཅིག་ཡིན་པའི་ཕྱིར་རོ། །སྟོང་པར་ཞེས་བྱ་བ་ནི་ཐ་དད་པའི་ངོ་བོ་ཡིན་ཏེ། དངོས་དམིགས་པའི་ཕྱིར་གཅིག་ཉིད་མ་ཡིན་ཏེ་ངོ་ཤེས་པ་ནི་ལྡོག་པའི་ཡུལ་ཅན་ཡིན་པའི་ཕྱིར་རོ། །ཡོད་པ་མ་ཡིན་ནོ་ཞེས་བྱ་བ་ནི་འདི་ཐམས་ཅད་བདག་ཁོ་ན་
[169a.3]ཡིན་པའོ། །འཁྲུལ་པ་མེད་ན་ཞེས་བྱ་བ་ལ་སོགས་པ་ནི་རྒོལ་བ་ཡིན་ཏེ། བདག་ཐ་མི་དད་པའི་ཕྱིར་དང་དེ་ཉིད་མ་ཡིན་པ་སྣང་བ་ཉིད་ལས་སྣང་བ་ཡིན་ནོ་ཞེས་བྱ་བ་ནི་གཞུང་ལུགས་ཡིན་པའི་ཕྱིར་རོ། །མེད་པ་ཉིད་ཀྱི་ཕྱིར་གནོད་བྱ་ཉིད་མི་འགྲུབ་པར་བསྟན་པ་ནི་འདི་ནི་འཁྲུལ་པ་ཞེས་བྱ་བའོ། །མེད་པར་
[169a.4]མ་ངེས་པ་ལས་ཀྱང་སྔོན་པོ་ལ་སོགས་པའི་ཁྱད་པར་གྱི་སྣང་བ་ལྡོག་པའི་ཕྱིར་རྣལ་འབྱོར་པ་འཇུག་པར་མི་འགྱུར་བར་བསྟན་པ་ནི་འཁྲུལ་པར་ངེས་པ་ལ་ཞེས་བྱ་བའོ། །དེའི་ཕྱིར་འཇུག་པའི་ཤེས་པ་བཞིན་བདག་བཞིན་དུ་དངོས་པོ་ཐམས་ཅད་ཀྱང་གཉི་གའི་ངོ་བོ་མ་ཡིན་ཏེ། འགལ་བའི་ཕྱིར་རོ་ཞེས་
[169a.5]བསྟན་པ་ནི་གང་གིས་དངོས་པོ་ཞེས་བྱ་བ་སྟེ་གཉི་གའི་བདག་ཉིད་ཀྱིས་ཏེ། སྔོན་པོ་དང་སྔོན་པོ་མ་ཡིན་པ་ཡོད་པ་དང་མེད་པ་ལ་སོགས་པས་སོ། །གཅིག་དང་དུ་མའི་ཞེས་བྱ་བ་ནི་ཉེ་བར་མཚོན་པའོ། །རང་བཞིན་ནི་གཉི་གའི་བདག་ཉིད་ཀྱིའོ། །བློ་ནི་དངོས་པོ་ཐམས་ཅད་ལས། །ལྡོག་དང་རྗེས་འགྲོའི་བདག་ཉིད་ལས། །
[169a.6]གཉི་གའི་བདག་ཉིད་སྐྱེད་པ་ན། །དེ་མེད་ན་ནི་མི་འགྲུབ་བོ། །ཞེས་བྱ་བ་བསལ་བ་ཡིན་གྱི་རིག་པའི་བདག་ཉིད་ནི་མ་ཡིན་ནོ། །གཉི་གའི་བདག་ཉིད་འགལ་བ་ཁོ་ན་ཡིན་པར་བསྟན་པ་ནི་གཅིག་ནི་ཡོད་པ་མ་ཡིན་ཏེ་ཞེས་བྱ་བའོ། །རིག་པའི་བདག་ཉིད་ཀྱིས་གཅིག་ཉིད་ཡིན་ན་གཉི་གའི་བདག་ཉིད་དུ་འགལ་
[169a.7]བ་ཉིད་དུ་བསྟན་པ་ནི་གཅིག་ནི་ཞེས་བྱ་བའོ། །རིག་པའི་བདག་ཉིད་ཀྱིས་དུ་མ་ཉིད་དུ་མངོན་པར་འདོད་པ་ལ་གཅིག་ཉིད་བསྟན་པ་ནི་མྱོང་བ་མ་ཡིན་པ་ཞེས་བྱ་བའོ། །རང་གི་ངོ་བོའི་མཐར་ཐུག་པ་ལ་ཡང་གཅིག་ཉིད་ཡིན་ཏེ། མཐར་ཐུག་པ་མ་རྟོགས་པའི་ཕྱིར་རོ། །ཐ་དད་པར་མ་རྟོགས་པའི་ཕྱིར་
[169b]
[169b.1]རྟོགས་པའི་མཐར་ཐུག་པ་མ་ཡིན་པར་བསྟན་པ་ནི། རང་རིག་པ་ཉིད་ཅེས་བྱ་བའོ། །དེའི་ནང་དུ་ཞེས་བྱ་བ་ནི་རིམ་པ་གཅིག་རྟོགས་པ་ན་ཐ་དད་པ་ཉིད་རྟོགས་པ་ཡིན་ཏེ། རྟོགས་པའི་རྗེས་སུ་འགྲོ་བའི་ཕྱིར་རོ་ཞེས་བྱ་བ་ནི་རྒོལ་བའོ། །སྣ་ཚོགས་པའི་རྣམ་པའི་ཕྱི་རོལ་གྱི་ཕྱེ་མ་ལེབ་ཁྲ་བོ་ལ་སོགས་
[169b.2]པ་སྔོན་པོ་ལ་སོགས་པ་ཕྱི་རོལ་དུ་མ་ཡིན་ལ། རིག་པ་ནི་གཅིག་གི་རྗེས་སུ་འགྲོ་བ་ཉམས་སུ་མྱོང་བའི་ཕྱིར་མ་བཀག་པ་ཡིན་ལ། བསྒོམས་པ་ལས་བྱུང་བ་ཉིད་ནི་ཅིའི་ཕྱིར་མི་བདེན་ཞེས་ཟེར་བ་ལ་བཟློག་པར་ནུས་པའི་ཕྱིར་ན་ཞེས་བྱ་བའོ། །བཟློག་པར་ནུས་པ་ནི་མི་བདེན་པ་ཡིན་ཏེ། རང་གི་རྒྱུ་ལས་
[169b.3]བྱུང་བའི་ཕྱི་རོལ་ནི་བསྒོམས་པས་བཟློག་པར་ནུས་པ་མ་ཡིན་ནོ་ཞེས་བྱ་བའི་དོན་ཏོ། །དབྱེ་བ་མེད་པར་རིག་པ་ནི་དབྱེ་བ་དང་ལྡན་པ་འཁྲུལ་པས་རྟོགས་པ་ཡིན་ནོ་ཞེས་བསྟན་པ་མ་ཡིན་ནམ། དབྱེ་བ་དང་ལྡན་པ་མེད་ན་ཡང་གཙོ་བོའི་རྗེས་སུ་བྱེད་པ་ཅན་ནི་འཁྲུལ་པ་མ་ཡིན་ནོ་ཞེས་ཟེར་བ་ནི་ཆོས་མཐུན་
[169b.4]པ་ཉིད་ཅེས་བྱ་བ་སྟེ། རྣམ་པར་དབྱེ་བ་དང་ལྡན་པ་ནི་དངུལ་གྱི་བཞིན་དུ་ཉ་ཕྱིས་ལ་དངུལ་དུ་འཁྲུལ་པ་ཡིན་ནོ་ཞེས་བྱ་བ་ནི་རྒོལ་བའོ། །ནང་གིས་བསླད་པ་ནི་རྣམ་པར་རྟོག་པའི་བག་ཆགས་ཏེ། ཡུལ་ལ་སོགས་པ་ལ་ཡོད་པའི་འདྲ་བ་ཉིད་ལ་སོགས་པ་ལ་ལོག་པའོ། །ནང་གིས་ཞེས་བྱ་བ་
[169b.5]རྣམ་པར་རྟོག་པར་བྱ་བའི་གཟུང་བ་ལ་སོགས་པ་ཡིན་ལ། རྣམ་པར་རྟོག་པ་ཡང་བག་ཆགས་ལས་བྱུང་བ་ཡིན་པར་བསྟན་པ་ནི་གང་ཞེས་བྱ་བའོ། །རྣམ་པར་རྟོག་པའི་རྣམ་པར་དབྱེ་བ་མ་མཐོང་ན་ཇི་ལྟར་དེའི་བག་ཆགས་སད་པ་ཡིན་ཞེས་ཟེར་བ་ལ། དེ་ནི་ཞེས་བྱ་བ་སྨོས་ཏེ། དེའི་མཐོང་བ་ནི་
[169b.6]འཁྲུལ་པ་ཡིན་ནོ་ཞེས་དགོངས་པའོ། །འོན་ཏེ་དེ་ལྟ་མ་ཡིན་པར་མཐོང་ན་ཇི་ལྟར་འཁྲུལ་པ་མ་ཡིན་ཞེས་སྦྱར་བས་ཆོས་མཐུན་པ་ཉིད་མཐོང་བ་ལས་ཞེས་བྱ་བའི་དོན་ཏོ། །མ་ཡིན་ཏེ་འདི་ནི་འཁྲུལ་པ་བརྒྱུད་པ་ཞེས་བྱ་བ་ནི་ལན་ཡིན་ནོ། །བརྟགས་པ་ནི་ཚད་མ་དང་ཅིག་ཤོས་ཀྱི་ཞེན་པའོ། །མཐོང་
[169b.7]བའི་རྗེས་སུ་འབྲངས་པའི་རྟོགས་པས་གཞལ་བྱ་ལ་སོགས་པ་ལ་གཟུང་བ་ལ་སོགས་པ་རྣམ་པར་གཞག་པ་མི་རིགས་པ་མ་ཡིན་ནམ། མཐོང་བ་ལ་ནི་དབྱེ་བ་ཐམས་ཅད་ནུབ་པའི་ཕྱིར་རོ་ཞེས་ཟེར་བ་ནི་ཇི་ལྟར་ཞེས་བྱ་བའོ། །རང་གི་བདག་ཉིད་ཅེས་བྱ་བ་ནི་དབྱེ་བ་ནུབ་པས་རྒྱུ་མཚན་མེད་པའི་རྣམ་
[170a]
[170a.1]པར་གཞག་པ་ངེས་པས་སོ་ཞེས་བྱ་བའི་དོན་ཏོ། །དེ་ལ་ནི་འཁྲུལ་པ་ལ་སྟེ་ཇི་ལྟར་མཐོང་བའི་རྣམ་པར་གཞག་པ་སྟེ་ལྡོག་པའི་རྒྱུ་མཚན་ལ་ལྡོག་པར་བྱེད་པའི་ངོ་བོ་ཐ་མི་དད་པ་ནི་ཡོངས་སུ་གཅོད་པ་ཡིན་ཏེ། འདིས་སྟོན་པོ་ལ་སོགས་པའི་བློ་ཡོད་པ་དེའི་བདག་ཉིད་ཀྱིས་ཡོངས་
[170a.2]སུ་གཅོད་པས་སོ། །གཞན་ལ་མ་ལྟོས་པའི་འཛིན་པར་བྱེད་པའི་རྣམ་པ་ཚད་མ་ཡིན་ཏེ་བྱེད་པ་པོ་མེད་པའི་ཕྱིར་དང་། དོན་གྱིས་གོ་བ་ཉམས་པའི་ཕྱིར་ཏེ། དེ་ཉིད་ཀྱི་ཕྱིར་དེའི་སྒྲུབ་བྱེད་ཡིན་པར་འདོད་པའོ། །དེའི་ནི་ཡོངས་སུ་གཅོད་པའི་བདག་ཉིད་རིག་པའོ། །ཅི་ལས་ཤེ་ན་དེའི་བདག་ཉིད་ཕྱིར་ཏེ་རིག་
[170a.3]པའི་བདག་ཉིད་ཀྱི་ཕྱིར་རོ། །དེ་ལྟར་རབ་ཏུ་རྟོགས་པར་བྱེད་པའི་ཚིག་ལས་དེའི་ཡུལ་ཅན་གྱི་གཞལ་བྱ་ཤུགས་ཀྱིས་བསྟན་པ་ཡིན་ནོ། །དེ་བསྟན་པ་ནི་དེ་ཉིད་བསྒྲུབ་བྱ་ཞེས་བྱ་བ་སྟེ་དེའི་ཡུལ་ཉིད་ཀྱིས་རིག་པ་དང་། ངེས་པ་དག་འབྱུང་བའི་ཕྱིར་དེ་ཉིད་སྒྲུབ་བྱེད་ཡིན་ཏེ་དེ་ཡོད་ན་གཞན་མེད་ཀྱང་རིག་པའི་
[170a.4]ཕྱིར་དང་། རིག་པའི་བདག་ཉིད་དེ་ལས་ཐ་མི་དད་པའི་ཕྱིར་རོ། །རིག་པའི་བདག་ཉིད་དང་འགལ་བའི་ཕྱིར་རང་ལ་རིག་པ་མ་ཡིན་པ་མ་ཡིན་ནམ་འོ་ན་ཅི་ཞེ་ན། གཞན་ལའོ་ཞེས་ཟེར་བ་ལ་དེ་ལ་ནི་བསྒྲུབ་པར་བྱ་བའི་རང་གི་རིག་པའི་བདག་ཉིད་ལ་ཚད་མ་ནི་འདོད་ཆགས་ལ་སོགས་པ་རིག་པར་མཐོང་
[170a.5]བ་དེ་ལ་འགལ་བ་མེད་དེ། རིག་པ་ལས་གཞན་པས་རིག་ན་བདེ་བ་མ་ཡིན་པ་ཉིད་དུ་ཐལ་བར་འགྱུར་རོ་ཞེས་བྱ་བ་ལ་སོགས་པ་བསྒྲུབ་པའི་ཕྱིར་རོ། །རིག་པའི་དོན་བྱེད་པ་ནི་གཞན་དུ་ཡང་མ་ཡིན་ལ། བདེ་བ་ནི་གཞན་ཡང་མ་ཡིན་ལ་དེ་བཞིན་དུ་སྔོན་པོ་ལ་ཡང་མ་ཡིན་ཏེ། ཁ་བསྒྱུར་བ་
[170a.6]ལ་སོགས་པ་ཡོད་པའི་ཕྱིར་ཞེས་ཟེར་བ་ལ་འདི་ནི་ཀུན་ལ་ཞེས་བྱ་བའོ། །སྔོན་པོ་ལ་ནི་རིག་པ་དང་ཁ་བསྒྱུར་བ་ལ་སོགས་པ་ཡང་རིག་པའི་བདག་ཉིད་ཀྱི་དོན་བྱེད་པ་གཉིས་ཡིན་ལ། བདེ་བ་ལ་སོགས་པ་ལ་ནི་རིག་པ་ཁོ་ན་ཡིན་གྱི་དེ་དག་ཙམ་གྱི་ཁྱད་པར་ནི་མ་ཡིན་ཏེ། རིག་པ་ལས་ཐ་མི་
[170a.7]དད་པར་ཉམས་སུ་མྱོང་བའི་ཕྱིར་རོ་ཞེས་བྱ་བའི་དོན་ཏོ། །ཇི་ལྟར་བདེ་བ་ལ་སོགས་པ་ཇི་ལྟར་རང་རིག་པ་ཡིན་པར་མི་འགལ་བ་ཡིན་ཞེས་ཟེར་བ་ལ་བདེ་བ་ལ་སོགས་པ་ཞེས་བྱ་བ་སྨོས་སོ། །གོམས་པའི་སྟོབས་ལས་ཞེས་བྱ་བ་ནི་རང་རིག་པ་སྒྲུབ་པར་བྱེད་པའོ། །ཐ་དད་པ་མེད་པ་ཉིད་དུ་ཞེས་བྱ་བ་ནི་ཐ་དད་པ་ཉམས་
[170b]
[170b.1]སུ་མ་མྱོང་བའི་ཕྱིར་རོ། །དེའི་ཕྱིར་ཐ་དད་པའི་ཚིག་ནི་རྨོངས་པ་ཡིན་པར་བསྟན་པ་ནི་རྣམ་པ་བཞིར་ཞེས་བྱ་བའོ། །ཐ་དད་པ་ཁོ་ནའོ་ཞེས་བྱ་བ་ནི་བདེ་བ་ལ་སོགས་པ་ཉིད་འཛིན་པར་བྱེད་པའི་ཕྱིར་དབྱིབས་མ་ཡིན་པའོ། །སྔོན་པོའི་རྣམ་པ་ཞེས་བྱ་བ་ནི་དབྱིབས་དང་བཅས་པ་དང་ཅིག་ཤོས་ཞེས་བྱ་བའི་
[170b.2]ཁྱད་པར་ཡིན་གྱི་གཟུང་བ་དང་ཅིག་ཤོས་ནི་མ་ཡིན་ཏེ། ལས་དང་བྱེད་པ་པོ་ཉིད་དུ་མ་རྟོགས་པའི་ཕྱིར་རོ། །མི་སླུ་བ་དང་ཅིག་ཤོས་དག་གིས་ཚད་མ་དང་ཅིག་ཤོས་ཉིད་དུ་ལས་དང་འབྲས་བུའི་ངོ་བོ་འཐད་པའི་ཕྱིར་ཤེས་པ་ཙམ་ལ་ཡང་དགེ་བ་དང་ཅིག་ཤོས་རྣམ་པར་དབྱེ་བ་མ་ཡིན་ནོ། །རྣམ་པ་མེད་པ་
[170b.3]ལ་ནི་རྣམ་པར་དབྱེ་བ་རང་ཉིད་གྲུབ་པ་མ་ཡིན་ཏེ། སྔོན་པོ་ལ་སོགས་པ་ནི་བདེ་བ་ལ་སོགས་པ་བཞིན་དུ་ཆོས་མི་མཐུན་པ་ཉིད་ཀྱིས་རང་ཉིད་རིག་པ་ཇི་ལྟར་ཡིན། བདེ་བ་ལ་སོགས་པའི་བདག་ཉིད་བཞིན་དུ་བདེ་བ་དང་སྔོན་པོ་ལ་སོགས་པ་དག་ལ་ཁྱད་པར་མེད་དེ་ལས་དང་ཅིག་ཤོས་ཀྱི་ངོ་བོས་གཉི་ག་
[170b.4]མ་ཡིན་པའི་ཕྱིར་རོ་ཞེས་བསྟན་པ་ནི་དེ་ལའང་ཞེས་བྱ་བའོ། །ཉམས་མྱོང་བདག་ཉིད་ཕྱིར་ནི་ཉམས་སུ་མྱོང་བ་གཞན་ལ་མི་ལྟོས་པའི་ཕྱིར་རོ། །གཞན་གྱིས་ཉམས་སུ་མྱོང་ན་དེའི་ཉམས་སུ་མྱོང་བ་མི་རིགས་པའི་ཕྱིར་རུང་བ་ཉིད་ནི་གཞན་ལ་མ་ལྟོས་པའི་ངོ་བོའོ། །ལྐོག་ཏུ་གྱུར་པའི་རང་བཞིན་ཡིན་
[170b.5]པའི་ཕྱིར་དང་། སྣང་བཞིན་པ་ཡིན་པའི་ཕྱིར་རོ། །དེ་བསྟན་པ་ནི་སྔོན་པོ་ལ་སོགས་པ་ཞེས་བྱ་བའོ། །མ་ཡིན་ཏེ་རང་གི་ངོ་བོས་ཞེས་བྱ་བ་ནི་སྐྱེད་པར་བྱེད་པའི་ཕྱིར་མིག་ལ་སོགས་པ་སྣང་བ་མ་ཡིན་ཞེས་བྱ་བའི་དོན་ཏོ། །སྐྱེད་པར་བྱེད་པ་ཡང་འབའ་ཞིག་མ་ཡིན་པར་བསྟན་པ་ནི། གང་གི་
[170b.6]ཕྱིར་ཞེས་བྱ་བའོ། །མ་ཞུགས་ཀྱང་ཞེས་བྱ་བ་ནི་རྨི་ལམ་ལ་སོགས་པ་ལ་ལྟོས་པ་མེད་པའོ། །འདི་ལྟར་ཞེས་བྱ་བ་ནི་སད་པའི་གནས་སྐབས་ནའོ། །གཞན་ཉིད་དུ་ཞེས་བྱ་བ་ནི་འདོད་པ་དང་མི་འདོད་པ་ཉིད་ཀྱིས་སོ། །མིག་ལ་སོགས་པ་ཞེས་བྱ་བ་བཤད་པ་ནི་གལ་ཏེ་ཞེས་བྱ་བའོ། །མངོན་
[170b.7]དུ་ཕྱོགས་པར་བྱེད་པ་དང་སྣང་བ་དག་ལ་དབྱེ་བ་ཞེས་བྱ་བའི་དོན་ཏོ། །དེ་གོམས་པ་དང་ཅིག་ཤོས་དག་གིས་མིག་ལ་ཕན་འདོགས་པའི་ཕྱིར་འདིའི་དབྱེ་བ་ཡིན་ནོ་སྙམ་དུ་སེམས་པ་ནི་འོན་ཏེ་ཞེས་བྱ་བའོ། །དེ་ལྟ་ན་གོམས་པ་ཉིད་གཙོ་བོ་ཡིན་ལ། མིག་ནི་རྗེས་སུ་འཇུག་པ་ཡིན་པའི་ཕྱིར་གཟུགས་འཛིན་
[171a]
[171a.1]པ་ལ་ངེས་པར་བྱེད་པ་ཡིན་ཡང་དེ་ལ་ངེས་པ་དང་མ་ངེས་པ་འཛིན་པའི་ཤེས་པ་སྐྱེད་པར་བྱེད་པ་ནི་བག་ཆགས་ཀྱི་རྣམ་པར་དབྱེ་བ་ལས་ཡིན་ཏེ། བདེ་བ་དང་ཅིག་ཤོས་བསྟན་པ་ནི་གལ་ཏེ་མིག་སོགས་ཞེས་བྱ་བ་སྟེ། མིག་ལས་བྱུང་བ་གཟུགས་མངོན་དུ་བྱེད་པ་གཞན་
[171a.2]ལས་ཇི་ལྟར་ཡིན་ཞེས་བྱ་བ་བསལ་བ་ཡིན་ནོ། །གཞན་དུ་གྱུར་པ་ལ་རང་གི་ངོ་བོ་མེད་པས་སྣང་བ་ལ་ཁྱད་པར་མེད་ན། དངོས་པོའི་ངོ་བོ་མེད་པ་ཇི་ལྟར་ཡིན་ཞེས་ཟེར་བ་ལ་མ་ཡིན་ཏེ་ཕན་ཚུན་ཞེས་བྱ་བ་སྟེ། མི་སླུ་བ་ཡང་སྣང་བ་ཉིད་ཡིན་ཞེས་བྱ་བའི་དོན་ཏོ། །འཁྲུལ་ན་ཞེས་བྱ་བ་ནི་ཕྱི་རོལ་ན་ཐམས་
[171a.3]ཅད་དུ་མེད་པ་ཡིན། ཡུལ་དང་དུས་སུ་གཞན་པའི་བདག་ཉིད་འཁྲུལ་པ་ཡིན་པའི་ཕྱིར་རོ་ཞེས་བསྟན་པ་ནི་ཡིད་བརྟན་པ་ག་ལས་ཡིན་ཞེས་བྱ་བ་སྟེ། དོན་ལ་མི་སླུ་བ་ཡང་མེད་དོ་ཞེས་བྱ་བའི་དོན་ཏོ། །རང་གི་ངོ་བོ་ལས་གཞན་རིག་ན་ཡུལ་ལ་སོགས་པ་གཞན་དུ་ཡང་འགྱུར་བ་ཞིག་ན། གཞན་
[171a.4]དུ་ནི་མ་ཡིན་ནོ་ཞེས་བསྟན་པ་ནི་དེས་ན་སྣང་བ་ཞེས་བྱ་བའོ། །སྣང་བཞིན་དུ་ནི་ཕྱི་རོལ་གྱི་དོན་གྱིའོ། །ཤེས་པ་ཐམས་ཅད་ཕྱི་རོལ་ཉིད་མ་ཡིན་ནམ། དབྱེ་བ་ན་གནོད་པར་བྱེད་པ་མེད་པའི་ཤེས་པ་ལས་ཡིན་ནོ་ཞེས་ཟེར་བ་གནོད་བྱ་ཞེས་བྱ་བའོ། །དེའི་གནོད་བྱ་ནི་ཕྱི་རོལ་གྱིས་བྱས་པའི་འདྲ་བ་ཉིད་
[171a.5]དམ་ཕྱི་རོལ་གྱི་བདག་ཉིད་ཀྱིས་སྒྲོ་བཏགས་པའི་ངོ་བོའོ། །དེ་ལའང་ཉམས་མྱོང་བདག་ཉིད་ཕྱིར། །ཞེས་བྱ་བ་ལ་སོགས་པས་རྣམ་པ་དང་བཅས་པའི་རིགས་པ་དང་དོན་རིག་པ་ལ་ཡང་དེའི་རིག་པ་ཡིན་ན་དེའི་ལན་ནི་རྣམ་པར་རིག་པ་ཙམ་གྱི་ཚུལ་ཡིན་ཏེ། ཕྱི་རོལ་ཡོད་ན་དེའི་རིག་པ་ཉིད་དུ་འགྱུར་རོ། །
[171a.6]དེ་ཉིད་རྣམ་པའི་རིགས་པ་ཡིན་ནོ་སྙམ་དུ་སེམས་པ་ནི་གལ་ཏེ་ཤེས་པ་རྣམ་པ་དང་བཅས་པ་ཞེས་བྱ་བ་སྟེ། ཐམས་ཅད་ཁོ་ན་ཞེས་བྱ་བ་ནི་ཤུགས་ཉིད་ཀྱིས་སོ། །ཉེ་བར་གཞག་པས་བསྒྱུར་ཕྱིར་ན། །ཞེས་བྱ་བ་ནི་རྣམ་པ་དང་བཅས་པ་ཞེས་བྱ་བར་སྦྱར་རོ། །མིག་ལ་སོགས་པའི་སྣང་བ་ཉེ་བ་
[171a.7]ལས་ཡུལ་མ་ཡིན་ཡང་དྲི་ལ་སོགས་པ་མིག་ལ་སོགས་པ་ལ་སྣང་བར་འགྱུར་རོ་ཞེས་ཟེར་བ་ལ་ཇི་སྲིད་པ་ཞེས་སྨོས་སོ། །ཉེ་བ་ལས་སྨད་པ་མ་ཡིན་ཏེ་འོན་ཀྱང་མིག་ལ་སོགས་པའི་བསྐྱེད་བྱ་སྣང་བ་ཁྱད་པར་ཅན་ཡིན་པར་བསྟན་པ་ནི་འོན་ཏེ་ཞེས་བྱ་བའོ། །དེར་ཤར་བ་ཞེས་བྱ་བ་ནི་མིག་འབྲས་
[171b]
[171b.1]ལ་ཤར་བ་སྟེ་སྣང་བའོ། །ཆེན་པོ་མ་ཡིན་པར་ནི་རགས་པར་མ་ཡིན་པ་སྟེ་མིག་འབྲས་ཙམ་ཡིན་པའི་ཕྱིར་རོ། །ཅི་འདྲ་ཞེས་བྱ་བ་ནི་སྔོན་པོའམ་སེར་པོ་སྟེ། གསལ་བར་བྱེད་པའི་རྣམ་པ་བསྒྲིབས་པའི་ཕྱིར་རོ། །འདི་ཉིད་བསྟན་པ་ནི་མདོག་ཀྱང་ཞེས་བྱ་བའོ། །ཞུགས་པ་ནི་འོད་ཟེར་རྣམས་སོ། །རྒྱབ་
[171b.2]དང་མདུན་ཇི་སྙེད་པའི་ཡུལ་གྱི་ཚད་ཀྱིས་ཆེན་པོ་ལ་སོགས་པ་རྣམས་ཏེ། ཆེན་པོ་དང་ཆུང་ངུ་ལ་སོགས་པ་རྣམས་ལའོ། །ཁྱད་པར་ཅན་ནི་སྔར་མི་གསལ་བ་ལས་གསལ་བ་དང་། མིག་གི་སྣང་བའི་དང་འབྲེལ་པ་ཡིན་ན། རིག་པའི་བདག་ཉིད་ཡིན་ལ་སྔར་རིག་པའི་བདག་ཉིད་
[171b.3]མ་ཡིན་པ་དང་། དེའི་བསྐྱེད་བྱའི་ཁྱད་པར་མེད་ན་སྔར་མི་གསལ་བ་འམ་མི་རིག་པའོ། །ཁྱད་པར་གཞན་ཡིན་ན་ནི་ཐུག་པ་མེད་པར་འགྱུར་བར་བསྟན་པ་ནི་གལ་ཏེ་ཞེས་བྱ་བའོ། །འོད་ཟེར་ལས་རིག་པ་ཡིན་ན་ཐམས་ཅད་དེའི་ངོ་བོ་ཡིན་ལ། འོད་ཟེར་འགྲུབ་པ་ལ་ཚད་མ་མེད་པར་བསྟན་པ་
[171b.4]ནི་འོན་ཏེ་རང་བཞིན་ཞེས་བྱ་བའོ། །ཀུན་གྱི་རྣམ་པར་ཞེས་བྱ་བ་ནི་མིག་ལ་སོགས་པའི་རྣམ་པར་རོ། །དོན་གནས་ནི་ཉེ་བ་ནའོ། །སྐྱེས་ཙམ་ཞེས་བྱ་བ་ནི་ལྡོག་པ་དང་བྲལ་བའི་རྗེས་སུ་འགྲོ་བ་ཙམ་ལས་སོ། །གང་ལས་ཞེས་བྱ་བ་ནི་ལྡོག་པ་དང་བཅས་པའི་རྗེས་སུ་འགྲོ་བ་ལས་སོ། །ཉེ་བ་གང་
[171b.5]ལས་ཤེས་པ་དོན་ཉིད་ཀྱི་རྗེས་སུ་བྱེད་པ་དེས་དེ་ཉིད་རྗེས་སུ་འཛིན་པར་འགྱུར་ན་རྣམ་པའི་རྟོག་པ་ལ་དགོས་པ་མེད་དོ་ཞེས་བྱ་བའི་དོན་ཏོ། །སྐྱེ་བ་ལ་ཉེ་བ་ཉིད་ནི་དབང་པོ་ལས་འདས་པ་ཡིན་ཡང་རིག་པ་ལ་ནི་ཤེས་ན་སྟེ། དེ་རིག་པ་ཉིད་ནི་དེ་ལྟ་བུའི་དོན་གྱིས་རིག་པའི་ཕྱིར་དང་། རང་ཉིད་མངོན་སུམ་
[171b.6]པས་གཞན་ལ་མི་འཇུག་པའི་ཕྱིར་དང་། འཇུག་ན་ཡང་དེའི་ངོ་བོར་ཐལ་བར་འགྱུར་བའི་ཕྱིར་དབང་པོ་ཡང་ངེས་པར་བྱེད་པ་ཉིད་ཡིན་ནོ། །དབང་པོ་ཙམ་ལས་ངེས་པ་ཡིན་ན་དེའི་ཡུལ་ཡང་དེ་ཉིད་ལས་ཡིན་པའི་ཕྱིར་དོན་མེད་པར་འགྱུར་རོ། །དོན་ལས་སྐྱེ་བཞིན་པ་ནི་དབང་པོ་ལ་ངེས་པ་ཅན་
[171b.7]ཡིན་ནོ་ཞེས་བྱ་བ་ཡང་ཡིད་ཀྱི་ལ་ཐུ་ཙམ་ཡིན་ཏེ། དེ་ལས་སྐྱེ་བ་ཉིད་དེའི་བདག་ཉིད་མ་ཡིན་པས་མ་ངེས་པའི་ཕྱིར་རོ། །དབང་པོ་ཡོད་ཀྱང་དེ་མེད་ན་རིག་པ་མ་ཡིན་ནོ། །དེ་ལྟ་ཡིན་ན་དབང་པོའི་སྒོ་ནས་དེའི་བདག་ཉིད་ཀྱི་རྣམ་པར་སྒྲོ་བཏགས་པ་ནི་རྗེས་སུ་འགྲོ་བ་ལ་སོགས་པས་རྟོགས་པར་བྱ་བ་
[172a]
[172a.1]ཡིན་གྱི་འབའ་ཞིག་ནི་མ་ཡིན་པར་བསྟན་པ་ནི་ཡུལ་རྣམས་ལས་ཞེས་བྱ་བའོ། །རྣམ་འགའ་ཞེས་བྱ་བ་ནི་སྐྱེ་བ་ལ་ངེས་པར་བརྟགས་པ་མ་བྱས་ཀྱང་སྐྱོན་མེད་དོ་ཞེས་བྱ་བའི་དོན་ཏོ། །ཡུལ་དང་འདྲ་བའི་རྣམ་པ་སྟེ། འདྲ་བ་ཉིད་དམ་དེ་ཉིད་དུ་སྒྲོ་བཏགས་པ་ཡང་རུང་བ་
[172a.2]གང་གི་ཡིན་པ་ཤེས་པ་སྟེ། དབང་པོ་ལས་ཡུལ་འཛིན་པ་ལ་སོ་སོར་ངེས་པ་ཡིན་ཏེ། ངེས་པའི་རྣམ་པ་སྐྱེད་པར་བྱེད་པས་ཕན་འདོགས་པའི་ཕྱིར་རོ་སྙམ་དུ་དགོངས་པའོ། །གང་ཁོ་ན་ལས་ཞེས་བྱ་བ་ནི་གང་དང་གང་ཁོ་ན་ལས་སོ། །སྐྱེད་པར་བྱེད་པ་ཉིད་དུ་ཁྱད་པར་མེད་ཀྱང་ཅུང་ཟད་ཉིད་ནི་འདྲ་བ་ཉིད་
[172a.3]ཀྱིས་སྐྱེད་པར་བྱེད་པའམ། དེ་ཉིད་དུ་སྒྲོ་བཏགས་པའི་ཡུལ་ཡིན་པར་བསྟན་པ་ནི་དཔེར་ན་ཞེས་བྱ་བ་སྟེ། རིག་པའི་སྔོན་པོ་ནི་རིག་པ་ལས་ཐ་མི་དད་པར་ཕྱི་རོལ་གྱིས་བྱས་པ་ནི་ཕས་བྱས་པའི་བུའི་ངོ་བོ་བཞིན་དུ་མཐོང་ངོ་ཞེས་བྱ་བའི་དོན་ཏོ། །གཅིག་གི་ཞེས་བྱ་བ་ནི་བྱེད་པ་པོ་ཡིན་ཡང་དེ་ལས་གཞན་པ་
[172a.4]རྣམ་པའི་བྱེད་པ་པོ་མ་ཡིན་པར་ཤེས་པར་བྱ་བའི་ཆེད་དུའོ། །དེ་བསྟན་པ་ནི་དེ་ལས་བྱུང་བ་ཞེས་བྱ་བའོ། །དེ་བཞིན་དུ་དོན་ཉིད་ལས་དོན་གྱི་རྣམ་པ་མཐོང་ངོ་ཞེས་བསྟན་པ་ནི་དེའི་ཕྱིར་ཞེས་བྱ་བ་སྟེ། དོན་ཉིད་རྣམ་པ་བྱེད་པ་ཡིན་ཏེ། དེའི་རྣམ་པ་མཐོང་བའི་ཕྱིར་རོ་ཞེས་བྱ་བའི་དོན་ཏོ། །དོན་ཉིད་རྣམ་
[172a.5]པའི་ཁྱད་པར་སྐྱེད་པར་བྱེད་པས་ཡུལ་འཛིན་པ་ལ་ངེས་པར་བྱེད་པ་ཡིན་གྱི་དབང་པོ་ནི་མ་ཡིན་ནོ་ཞེས་བསྟན་པ་ནི་ཐག་རིང་ཞེས་བྱ་བའོ། །རྣམ་པའི་བྱེད་པ་པོ་ཉིད་ནི་གཟུང་བ་ཉིད་ན་ལ་ཡན་ལག་གི་གཙོ་བོ་ཡིན་ན། །ཁྱབ་པ་ཐལ་ཆེས་པའི་རྒྱུ་ཉིད་ཀྱིས་ཅི་ཞིག་བྱ་ཞེས་བསྟན་པ་ནི་དེ་ལས་གཞན་དང་
[172a.6]ཞེས་བྱ་བ་སྟེ། དེའི་རྒྱུ་ཉིད་དུ་ནི་ཤེས་པའི་རྒྱུ་ཉིད་དུའོ། །མཚུངས་པ་ནི་དེ་ལས་གཞན་པ་དབང་པོ་ལ་སོགས་པ་རྣམས་དང་ངོ་། །ཡུལ་དག་ལ་ནི་མཚུངས་པ་ལའོ། །དེའི་ཆས་ནི་རྣམ་པ་བྱེད་པ་ཉིད་གཙོ་བོ་ཡིན་པའི་ཕྱིར་རོ། །དེ་ཉིད་ནི་མ་ཡིན་ཏེ་སྨིག་རྒྱུ་དཀར་པོ་ལ་སོགས་པ་ལ་ཡང་ཆུའི་
[172a.7]རྣམ་པ་སེར་པོ་ཅན་ལ་རང་གི་རྣམ་པར་སྒྲོ་བཏགས་པས་རྒྱུ་མ་ཡིན་པས་ཡུལ་མ་ཡིན་པའི་ཕྱིར་རོ། །ཡུལ་ངེས་པ་ཅན་ཉིད་ཀྱང་སྐྱོན་རྣམས་ཀྱི་དེ་ཉེ་བ་ཡོད་པས་ནུས་པ་མངོན་པར་གསལ་བའི་ཕྱིར་རོ། །དེ་མེད་པར་ཞེས་བྱ་བ་ནི་རང་གི་རྣམ་པར་སྒྲོ་འདོགས་པར་བྱེད་པ་ཉིད་མེད་ན་དེ་ཡུལ་ཉིད་མ་ཡིན་
[172b]
[172b.1]ནོ། །རྒྱུ་ཉིད་ཀྱིས་རང་གི་རྣམ་པར་སྒྲོ་འདོགས་པར་བྱེད་པ་ཉིད་བརྗོད་པར་འདོད་པ་ཉིད་དུ་བསྟན་པ་ནི། རྒྱུ་ཉིད་ཀྱིས་ནི་ཞེས་བྱ་བའོ། །དེའི་རྣམ་པ་ནི་བདག་ཉིད་ཀྱི་རྣམ་པའོ། །གཉི་གའི་རྒྱུ་ཉིད་དང་བདག་གི་རྣམ་པར་སྒྲོ་འདོགས་པར་བྱེད་པ་ཉིད་ཀྱང་ངོ་། །དེ་ལྟ་མ་ཡིན་ཡང་ཞེས་བྱ་བ་ནི་མྱོང་བ་ཉིད་མ་ཡིན་ནའོ། །
[172b.2]མ་རྟོགས་པའམ་གཞན་རྟོགས་པ་ཙམ་ཡིན་ན་ཡུལ་རྟོགས་པར་འགྱུར་བ་མ་ཡིན་ནམ་ཞེས་ཟེར་བ་ལ་རྟོགས་པ་དང་ཞེས་བྱ་བ་སྨོས་སོ། །ཡུལ་མི་རིགས་པར་བསྟན་པ་ནི་གལ་ཏེ་ཞེས་བྱ་བ་སྟེ་སྔོན་པོ་ལ་སོགས་པའོ། །དོན་མེད་པའི་ཕྱིར་རོ་ཞེས་བྱ་བ་ནི་དེ་ལ་སྟེ་དབང་པོ་ལ་སོགས་པ་ལ་བརྟེན་པའི་བདག་
[172b.3]ཉིད་ཡིན་པའི་ཕྱིར་ཏེ། གཞན་དུ་ན་དེ་མི་རིགས་པའི་ཕྱིར་རོ། །མི་ནུས་པའི་ཕྱིར་ཞེས་བྱ་བ་ནི་རྟོགས་པར་བྱེད་པའི་ཚད་མ་མེད་པའི་ཕྱིར་རོ། །དེ་བསྟན་པ་ནི་མ་རྟོགས་པ་ནི་ཞེས་བྱ་བའོ། །རྟོགས་བཞིན་པ་ལ་ནི་དེའི་ངོ་བོ་ཉིད་ཁོ་ན་རྟོགས་པ་ཡིན་པའི་ཕྱིར་གཞན་ལྷག་མ་ཡིན་ནོ། །དེ་བསྟན་པ་ནི་
[172b.4]རྟོགས་སོ་ཞེ་ན་ཞེས་བྱ་བའོ། །རྟོགས་བཞིན་པ་ཉིད་འབྲས་བུ་ཡིན་པས་བྱེད་པ་རྟོགས་པར་བྱེད་པ་མ་ཡིན་ནམ། དེ་ཡང་བདག་གི་འགྱུར་བའི་བློའམ་དབང་པོ་ལ་སོགས་པའི་བྱེད་པའང་རུང་ཞེས་ཟེར་བ་ལ་བྱ་བ་གཞན་ཞེས་བྱ་བའོ། །བསྟན་ཏོ་ཞེས་བྱ་བ་ནི་དབང་པོ་ལ་སོགས་པ་ཉིད་ལས་དེ་ལྟ་
[172b.5]བུའི་ངོ་བོ་སྐྱེད་པ་ལས་རྟོགས་པར་བྱེད་པ་མེད་པའི་ཕྱིར་ཞེས་བྱ་བ་བསྟན་ཟིན་པ་ནི་དེ་མེད་ན་ནི་དེ་མི་འབྱུང་ཞེས་བྱ་བ་ལ་སོགས་པས་སོ། །ཡུལ་ཤེས་དེའི་ཤེས་པའི་ཞེས་བྱ་བ་ནི་སློབ་དཔོན་ཕྱོགས་ཀྱི་གླང་པོའི་གཞུང་ངོ་། །དོན་གྱི་རང་གི་སྣང་བ་ནི་དོན་སྣང་བ་དང་རང་སྣང་བ་ཞེས་བྱ་བས་
[172b.6]ཚུལ་གཉིས་ཉིད་ཅེས་བྱ་བ་བཤད་པ་ཡིན་ནོ། །ཡུལ་ཤེས་པའི་ཤེས་པ་ཞེས་བྱ་བ་ནི་བྱེ་བྲག་ལས་སོ། །འོག་མ་དག་ནི་ཞེས་བྱ་བ་ནི་འདི་ཉིད་དོ། །དེ་ལྟ་མ་ཡིན་ན་ཞེས་བྱ་བ་ལ་སོགས་པ་ནི་དེ་ལྟ་མ་ཡིན་ཏེ། གལ་ཏེ་ཞེས་བྱ་བ་ལ་སོགས་པའོ། །རེ་ཞིག་འདི་ལྟར་རྣམ་པ་རྣམས། །སྤྲོས་
[172b.7]དང་ལྡན་པར་མཐོང་བ་མིན། །ཞེས་བྱ་བའི་གཏན་ཚིགས་མ་གྲུབ་པ་ཉིད་ཡིན་ཏེ། འདི་བུམ་པའོ་ཞེས་བྱ་བ་ལས་བུམ་པའི་རྣམ་པ་མ་རྟོགས་པར་ཤེས་པའི་རྣམ་པར་མི་རྟོག་པའི་ཕྱིར་མི་རིགས་པ་ཡིན་ནོ། །བུམ་པའི་རྣམ་པ་འདི་ཉམས་སུ་མྱོང་བས་མྱོང་བ་མ་ཡིན་ན་བུམ་པ་ཉམས་
[173a]
[173a.1]སུ་མྱོང་བར་མི་འགྱུར་ཞིང་། རྣམ་པ་དང་བཅས་པ་ཉིད་ཀྱིས་ཁྱད་པར་མེད་པ་ན་བུམ་པའི་ཤེས་པ་དེའི་ཤེས་པའི་དབྱེ་བ་ལས་ནི་མ་ཡིན་ནོ། །རྣམ་པ་མེད་པ་ཉིད་ཡིན་ཡང་རང་ཉིད་ཁོ་ན་ཡིན་ཏེ། རྣམ་པ་མེད་པ་ཉིད་དུ་མཚུངས་པ་ཡིན་
[173a.2]ཡང་ཇི་ལྟར་རྣམ་པ་དང་བཅས་པ་རྣམས་ཀྱི་དབྱེ་བའི་ངེས་པ་རང་བཞིན་ཅན་ཡིན་པ་དེ་བཞིན་དུ་ཤེས་པ་རྣམས་ཅིའི་ཕྱིར་མ་འགྲུབ་ཅེ་ན། ཤེས་པ་དང་མ་ཤེས་པ་ཉིད་ཀྱིས་ཐ་དད་པའི་ཕྱིར་རོ། །བུམ་པ་དང་དེའི་ཤེས་པ་ལ་སོགས་པའི་ཡུལ་ཐ་དད་པ་ལས་དེས་མ་རིག་ན་
[173a.3]ཤེས་པ་ཐ་དད་པ་ཡང་མ་ཡིན་ལ་རིག་ན་ཡང་ཚུལ་གཉིས་ཉིད་ཡིན་ནོ། །དེའི་ཕྱིར། ཡུལ་དུ་ཐ་སྙད་འདོགས་པ་ནི། །ཤེས་ལ་ངེས་རྟོགས་མེད་ན་མིན། །དེ་ཕྱིར་ཤེས་བདག་ཉིད་གཅིག་ལ། །གཟུང་བྱ་ཐ་དད་རྒྱུ་མཚན་ནི། །རིག་པའི་དབྱེ་བ་འགྲུབ་འདི་ལ། །རྣམ་གཞན་ངེད་ལ་ཅི་ཞིག་དགོས། །
[173a.4]ཞེས་བྱ་བའི་དོན་ནི་བདེན་པ་མ་ཡིན་ནོ། །ཕྱིས་ཀྱི་དུས་སུ་དྲན་པ་ལས། །འདི་ནི་ངེས་པ་མེད་མ་ཡིན། །ཞེས་བྱ་བ་བཤད་པ་ནི་ཅི་འདྲ་ཞིག་ཅེས་བྱ་བ་ནི་དྲན་པ་སྟེ། མངོན་སུམ་གྱིས་རྟོགས་པ་ལ་ལྷག་པར་མོས་པ་ནི། རྗེས་སུ་དཔག་པ་མ་ཡིན་པ་ལས་ཡིན་གྱི་རྗེས་སུ་དཔག་པ་ལས་
[173a.5]བྱུང་བ་མ་ཡིན་ནོ་ཞེས་བྱ་བའི་དོན་ཏོ། །ཉམས་སུ་མྱོང་བའི་བག་ཆགས་ལས་བྱུང་བའི་དྲན་པ་ཡང་མ་ཡིན་ཏེ། གཞན་དུ་ཉམས་སུ་མྱོང་བ་ལ་ཐ་སྙད་མེད་པར་ཐལ་བར་འགྱུར་རོ་ཞེས་བསྟན་པ་ནི་གང་ཞིག་ཅེས་བྱ་བའོ། །ཉམས་སུ་མྱོང་བ་དྲན་པ་ཕྱི་རོལ་ལ་ཡིན་གྱི་རྣམ་པ་ནི་མ་ཡིན་པར་
[173a.6]བསྟན་པ་ནི་དེ་ལྟ་བུར་ཞེས་བྱ་བ་སྟེ། མངོན་སུམ་གྱི་སྣང་བ་སྟེ་དེའི་རྗེས་སུ་འབྲང་བའི་དྲན་པ་ཡིན་གྱི་ཕྱི་རོལ་ནི་མ་ཡིན་ནོ་ཞེས་བྱ་བའི་དོན་ཏོ། །མངོན་སུམ་པ་ཕྱི་རོལ་ལོ་ཞེས་བྱ་བ་ཡང་མངོན་སུམ་པ་མ་ཡིན་པར་བསྟན་པ་ནི་གལ་ཏེ་ཞེས་བྱ་བའོ། །མངོན་སུམ་གྱི་སྣང་བ་མ་རྟོགས་པ་གཞན་
[173a.7]མ་ཡིན་ནོ་ཞེས་བྱ་བའི་དོན་ཏོ། །སྣང་བ་ནི་སྣང་བཞིན་པའི་དོན་དུའོ། །དོན་ནི་ཕྱི་རོལ་ལོ། །དེ་འདྲ་བ་ནི་སྣང་བ་ཅི་འདྲ་བའོ། །གཅིག་པ་ཉིད་དེ་ཐ་མི་དད་པ་ཡིན་ནའོ། །དོན་ནི་སྣང་བས་སོ། །རགས་པ་ཞེས་བྱ་བ་ནི་དོན་དང་དོན་མ་ཡིན་པའི་ཐུན་མོང་བ་ཡིན་ཏེ། དོན་མ་ཡིན་པ་ཡང་ཕྱི་རོལ་ཡིན་པའི་
[173b]
[173b.1]ཕྱིར་རོ། །དེ་སྐད་ཟེར་བ་ནི་ཆ་གཉིས་ཞེས་བྱ་བའོ། །སྣང་བཞིན་པ་ནི་ཕྱི་རོལ་ལམ་དོན་མ་ཡིན་པས་ཡང་མ་ཡིན་ཏེ། གཞན་དུ་དེ་ལྟར་ངེས་པའི་ཕྱིར་ཞེས་བསྟན་པ་ནི་འདི་ནི་ཕྱིས་ཞེས་བྱ་བ་དེ་མེད་ན་ནི་དེ་མི་འབྱུང་ཞེས་བྱ་བས་སོ། །རིག་པ་ཁོ་ན་ཤེས་པའི་དོན་གྱི་རྣམ་པ་ཉིད་རྟོགས་བྱ་མ་ཡིན་ནོ། །
[173b.2]སོ་སོར་སྣང་བས་ཀྱང་ངོ་ཞེས་བསྟན་པ་ནི་དོན་དང་ལྡན་པ་ཞེས་བྱ་བའོ། །དོན་དང་འདྲ་བའི་རྣམ་པ་ནི་དོན་གྱི་རྣམ་པའི་ཤེས་པའི་ཡིན་ལ་དེ་མ་ཡིན་པའོ། །དེ་ལ་དགོས་པ་ནི་འདི་ཁོ་ན་དོན་ཉིད་ཡིན་ནོ་ཞེས་བྱ་བར་རོ། །ངེས་པ་ནི་དེའི་རྣམ་པ་ཅན་ཉིད་ཀྱི་འདས་པ་ལ་སོགས་པར་འཛིན་པ་ལའོ་ཞེས་
[173b.3]བསྟན་པ་ནི་འདས་པའི་ཞེས་བྱ་བའོ། །ཚུལ་གཉིས་ཞེས་བྱ་བ་ནི་སྔོན་པོའི་རྣམ་པ་ཉིད་ཀྱི་གཞལ་བྱ་དང་། གཞན་གྱིས་མི་འགྲུབ་པའི་རྟོགས་པ་ཉིད་དོ། །འཛིན་པར་བྱེད་པ་རང་རིག་པར་གྱུར་པ་ནི་འབྲས་བུའོ། །དགག་པར་བྱ་བ་བསྟན་པ་ནི་གང་དག་ཤེས་པ་ནི་ཞེས་བྱ་བའོ། །ཤེས་པ་ནི་རྟོགས་པ་
[173b.4]ཉིད་ཡིན་ན་ཤེས་པ་ལ་ངེས་པ་ཡིན་ཏེ་ངེས་ན་བདག་གིར་འགྱུར་བ་སྟེ་བྱེད་པ་ཤེས་པ་པོ་ཉིད་ཀྱི་ངོ་བོ་ནི་ལྐོག་ཏུ་གྱུར་པ་ཡིན་ནོ་ཞེས་ཟེར་བ་ནི་མྱོང་བ་མ་ཡིན་ལ་ཞེས་བྱ་བ་སྟེ་མངོན་སུམ་མོ། །དེ་ཉིད་ཀྱི་ཕྱིར་དེ་ནི་རྣམ་པ་མ་ཡིན་ཏེ་མངོན་སུམ་དང་ཅིག་ཤོས་དག་དེའི་བདག་ཉིད་མ་ཡིན་ནོ་ཞེས་ཟེར་བ་ནི་དོན་གྱི་
[173b.5]རྣམ་པ་ཡང་ཞེས་བྱ་བའོ། །གསལ་བ་ཞེས་བྱ་བ་ནི་ཕྱི་རོལ་ཉིད་དུ་ངེས་པ་རྣམ་པར་འཛིན་པ་ཡིན་ནའོ། །དེ་ཡང་ཞེས་བྱ་བ་ནི་འཛིན་པའོ། །ཐམས་ཅད་ལ་ནི་རབ་རིབ་ལས་བྱུང་བ་ལ་སོགས་པ་ལ་ཡང་ངོ་། །དོན་ལྟ་བུའི་རྣམ་པར་ཤེས་པ་གང་གི་ཡིན་པ་དེའི་ངོ་བོ་ཞེས་བྱ་བས་རིག་པར་བྱ་བ་
[173b.6]བསྟན་པ་ཡིན་ནོ། །དེ་ལ་བསྟན་པ་ནི་གང་ལ་དོན་ཡོད་པ་ཞེས་བྱ་བས་ཚིགས་སུ་བཅད་པ་བཤད་པ་ཡིན་ནོ། །མངོན་སུམ་གྱིས་གནོད་པ་ཞེས་བྱ་བ་ནི་ཉེ་བའི་སྣང་བ་ནི་འདས་པའི་དོན་དང་འགལ་བ་ཅན་ཡིན་པའོ། །འབྲེལ་པ་འཛིན་པ་ཉེ་བའི་མངོན་སུམ་གྱི་སྣང་བ་ལྐོག་ཏུ་གྱུར་པ་མ་ཡིན་པ་ཕྱི་རོལ་
[173b.7]ལས་གཞན་པའོ། །དེས་ན་ཞེས་བྱ་བ་ནི་འབྲེལ་པ་འཛིན་པ་ལས་སོ། །དེ་ཞེས་བྱ་བ་ནི་ཤེས་པ་ཡིན་ནའོ། །ཐམས་ཅད་དུ་ནི་དོན་བཞིན་དུ་མངོན་པར་འདོད་པ་ལ་ཡང་ངོ་། །ཡུལ་ཤེས་པ་ལ་རང་བཞིན་ནི་ཚུལ་གཉིས་ཉིད་དོ། །དེའི་སྟེ་ཡུལ་ཤེས་པའི་ཤེས་པ་ཡིན་ལ་དེའི་དེ་ཡང་ཚུལ་
[174a]
[174a.1]གཉིས་ཡིན་ནོ། །དེ་ཁོ་ན་བཞིན་དུ་ཐམས་ཅད་ལའོ། །ཚུལ་གཉིས་ཉིད་འཛིན་པ་ཅན་གྱི་རང་བཞིན་ཡིན་པའི་ཕྱིར་དེས་མ་ངེས་པ་མ་ཡིན་ཏེ་ཕྱི་རོལ་གྱི་ཡུལ་ཉིད་མངོན་པར་འདོད་པ་ཙམ་ལས་ཡིན་པའི་ཕྱིར་དང་། མི་སླུ་བས་ཀྱང་ཚད་མ་ཡིན་པའི་ཕྱིར་རོ། །དེའི་ཕྱིར། མ་
[174a.2]ལུས་སྒྲུབ་པར་བྱེད་བློ་ཡང་། །གལ་ཏེ་བརྫུན་འདོད་དེ་ཡི་ཕྱིར། །ཇི་ལྟར་འདོད་པ་ཀུན་མེད་པའམ། །མ་ཚང་སོགས་པར་ཐལ་བར་འགྱུར། །དེ་རྣམས་དམིགས་བཅས་ཉིད་དུ་འགྱུར། །ཞེས་བྱ་བ་ལ་སོགས་པར་ལེགས་པར་སྨྲས་པ་མ་ཡིན་ནོ། །དེ་འཛིན་པ་ལ་འདས་པ་ཉིད་སྣང་བ་མ་ཡིན་
[174a.3]ཏེ་ངོ་བོ་རིག་པ་མ་ཡིན་ན། ངོ་བོ་རིག་ན་ཡང་འདས་པ་ཉིད་མ་ཡིན་ཞེས་བྱ་བའི་དོན་ཏོ། །དེའི་ཕྱིར་འདིའི་ངོ་བོ་ཉིད་སྤྱིར་གཟུང་བ་ཉིད་དུ་སྣང་བ་ཡིན་པར་བསྟན་པ་ནི་སྔོ་སོགས་ཞེས་བྱ་བའོ། །རིགས་ནི་ཁ་དོག་དང་ལྡན་པ་མ་ཡིན་ལ། བསྒོས་ན་ཡང་ཤེལ་ལྟ་བུར་ཐ་དད་པར་གྲུབ་ནའོ། །དེ་ཡང་རང་
[174a.4]གི་རིག་པར་བྱ་བ་ཤེས་པའི་ངོ་བོ་ཕྱི་རོལ་དུ་མངོན་པར་འདོད་པའི་བྱེད་པའི་ཡུལ་ནི་རང་གི་རིག་པ་ལ་གསལ་བ་ཡིན་ཞིང་ཕྱི་རོལ་ལ་ནི་མི་གསལ་བ་ཡིན་ནོ། །དེ་ལྟར་དབྱེ་བ་ཡང་མ་ཡིན་ཏེ། དེའི་མངོན་པར་འདོད་པ་ཉིད་དང་རང་ཉིད་རིག་པ་ལ་ཐ་དད་པ་མེད་པའི་ཕྱིར་མི་རྟག་པ་ནི་རེས་འགའ་བའི་སྣང་བ་
[174a.5]ཡིན་པའི་ཕྱིར་རོ། །སྐྱེད་པར་བྱེད་པ་ནི་སྣང་བ་ཡིན་ལ་སྣང་བཞིན་པ་ནི་མ་ཡིན་ཏེ། ཡུལ་དང་དུས་ལ་སོགས་པ་མ་ཆད་པ་མི་འགྲུབ་པའི་ཕྱིར་རོ་ཞེས་བྱ་བའི་དོན་ཏོ། །རྒྱུ་ཉིད་ཀྱི་ཕྱིར་ནི་སྣང་བཞིན་པ་ཉིད་ཀྱི་ཕྱིར་རོ། །སྐྱེད་པར་བྱེད་པ་མ་ཡིན་པ་ནི་སྣང་བར་འགྱུར་བ་མ་ཡིན་པ་སྟེ། ཁྱབ་
[174a.6]པ་ཅན་གྱི་སྣང་བ་མི་རིགས་པའི་ཕྱིར་རོ། །རང་གི་རིག་པ་ཞེན་པ་དང་བརྗོད་པ་དག་ལ་མངོན་པར་འདོད་པའི་ཡུལ་ཉིད་ལ་སོགས་པའི་དོན་ཡང་དེ་མ་རྟོགས་པའམ་ཅིག་ཤོས་མེད་པར་བསྟན་པ་ནི་མིང་སོགས་ཞེས་བྱ་བའོ། །ཞེན་པར་བྱ་བ་ནི་རང་གི་རིག་པ་ལས་ཐ་དད་པའི་ཤེས་བྱ་མ་
[174a.7]ཡིན་ཞིང་ཞེན་པ་ལས་ཐ་དད་པ་དང་ཅིག་ཤོས་དང་བྲལ་བ་དངོས་པོ་མེད་པའི་ཞེན་པར་བྱ་བ་ཡང་མ་ཡིན་ཏེ། རང་གི་རྣམ་པ་ཕྱི་རོལ་དུ་སྒྲོ་བཏགས་པ་ནི་རྣམ་པར་རྟོག་པའི་ཤེས་བྱ་ཡིན་ཏེ། དེ་ལྟར་འཕངས་པ་ནི་དེའི་བྱེད་པ་ཡིན་པའི་ཕྱིར་རོ། །རྣམ་པར་རྟོག་པའི་བག་ཆགས་ལས་བྱུང་བ་ཡང་དོན་
[174b]
[174b.1]མེད་པ་ཉིད་དུ་མི་རིགས་པའི་ཕྱིར། མ་རིག་པ་ལས་དེ་ལྟ་བུའི་བྱེད་པ་ཡིན་གྱི། དེ་ལྟ་བུའི་གཟུང་བ་ནི་མ་ཡིན་ཏེ། རྣམ་པ་མེད་པ་རིག་པ་མ་ཡིན་པའི་ཕྱིར་དང་རྒྱུ་མ་ཡིན་པ་ཡུལ་མ་ཡིན་པའི་ཕྱིར་དང་། འབྲས་བུ་ལ་སོགས་པ་ཉིད་ཀྱིས་ཀྱང་དོན་མེད་པ་ཉིད་དུ་མི་རིགས་པའི་ཕྱིར་རོ་ཞེས་བསྟན་པ་
[174b.2]ནི་ཚུལ་འདི་ཞེས་བྱ་བ་སྟེ། རྣམ་པར་རྟོག་པ་ལ་ཡོད་པའི་རིགས་པའོ། །ཅི་ལས་ཤེ་ན་འདོད་པ་ཙམ་ཞེས་བྱ་བ་སྟེ། མ་རིག་པ་ལས་བྱུང་བ་སྐྱེད་བྱེད་མ་ཡིན་པ་གཟུང་བ་མ་ཡིན་ཏེ། དམིགས་པའི་ཤེས་པ་སྐྱེད་པར་མི་བྱེད་པ་མི་རིགས་པའི་ཕྱིར་ཏེ། འདོད་པ་ཙམ་ལས་བྱུང་བ་ནི་དམིགས་པ་དང་
[174b.3]འགལ་བ་མ་ཡིན་ནོ་ཞེས་བྱ་བའི་དོན་ཏོ། །རྣམ་པ་ཉམས་སུ་མྱོང་བ་དག་དེའི་བདག་ཉིད་ཉམས་སུ་མྱོང་བ་ལས་ཚུལ་གཉིས་ཉིད་འབའ་ཞིག་མ་ཡིན་གྱི། དྲན་པ་ལས་ཀྱང་རྗེས་སུ་དཔག་པ་ལས་བྱུང་བ་ཡིན་པར་བསྟན་པ་ནི་རྣམ་པ་འདི་འདྲ་ཞེས་བྱ་བ་སྟེ། རྣམ་པ་འདི་འདྲ་བ་ཞེས་བྱ་བ་ནི་འདས་པ་འཛིན་
[174b.4]པའོ། །མྱོང་ལས་ཞེས་བྱ་བ་ནི་དེའི་ཡུལ་ཉིད་དོ། །སྟོང་ན་ཞེས་བྱ་བ་ནི་དེའི་ཡུལ་དུ་ཐ་སྙད་འདོགས་པས་སོ། །ཤེས་ལ་ངེས་རྟོག་མེད་ན་མིན། །ཞེས་བསྟན་པ་ནི་དེའི་བདག་ཉིད་མ་ཡིན་པའི་ཡུལ་ཡང་མ་ཡིན་ན་ཁྱད་པར་མ་ཡིན་ལ། ཉམས་སུ་མྱོང་བ་དང་རྣམ་པ་དག་འདྲེས་པས་ཐ་མི་
[174b.5]དད་པར་སྣང་བ་མ་ཡིན་ཏེ། དྲན་པའི་རྣམ་པར་མཐོང་བའི་ཕྱིར་རོ་ཞེས་བྱ་བའི་དོན་ཏོ། །སྣང་བཞིན་པ་འདི་ཕྱི་རོལ་མ་ཡིན་པ་ནི་བདེན་ཏེ། དེ་ནི་འདས་པ་ཡིན་ལ་དེས་སྒྲོ་བཏགས་པའི་ངོ་བོ་ཡང་དྲན་པའི་དངོས་སུ་བ་ཡིན་ནོ་ཞེས་ཟེར་བ་ནི། འོན་ཏེ་དེའི་རྣམ་པ་ཅན་གྱི་ཞེས་བྱ་བའོ། །དེ་ཞེས་བྱ་བ་ནི་དེའི་ཕྱིར་རོ། །
[174b.6]དེ་ཚེ་ཞེས་བྱ་བ་བརྟེན་པའི་རྣམ་པའི་དུས་སུའོ། །མེད་ཕྱིར་ནི་འདས་པའི་ཕྱིར་རོ། །དེ་ལྟར་ཡིན་ན་མྱོང་ལའང་འགྱུར་རོ་ཞེས་བྱ་བ་ནི་དྲན་པ་ལྟ་བུའོ། །དེར་ཞེས་བྱ་བ་ནི་རྣམ་པར་ཏེ་རྣམ་པ་མེད་པ་ཉིད་མི་རིགས་སོ་ཞེས་བྱ་བའི་དོན་ཏོ། །འདས་པ་ལས་ནི་མི་གསལ་བའི་རྣམ་པ་ཡིན་ལ། གསལ་བ་
[174b.7]ནི་དོན་ཉིད་མ་ཡིན་ནམ། ཉམས་སུ་མྱོང་བ་ལ་ནི་རྣམ་པར་རྟོག་པ་མ་ཡིན་ནོ་ཞེས་ཟེར་བ་ལ་རྣམ་པ་དེ་ནི་ཞེས་བྱ་བ་སྨོས་ཏེ་འདི་ནི་དོན་གྱི་བསྐྱེད་བྱ་མ་ཡིན་ཏེ། མཚན་ཉིད་མི་མཐུན་པའི་ཕྱིར་ལ་གསལ་བ་དོན་བྱེད་པར་ནུས་པ་ནི་ཉམས་སུ་མྱོང་བའི་བདག་ཉིད་རྗེས་སུ་མཐུན་པར་བྱེད་པ་ཞེས་བྱ་
[175a]
[175a.1]བ་འདི་ཉིད་རིགས་པ་ཡིན་ནོ་ཞེས་བྱ་བའི་དོན་ཏོ། །དེས་ན་དྲན་པ་ལ་སྣང་བ་ཅན་གྱི་དོན་གྱི་མ་ཡིན་ནོ་ཞེས་དམ་བཅས་གཞན་ཉིད་ཡིན་པའི་ཕྱིར་དོན་གྱི་བསྐྱེད་བྱ་རྣམ་པ་དེ་མ་ཡིན་དུ་ཟིན་ཀྱང་། བག་ཆགས་ཀྱི་བསྐྱེད་བྱ་ཤེས་པ་ལ་ཐ་དད་པ་ནི་ཞེན་པར་བྱ་བ་ཉིད་ཀྱིས་ཕྱི་
[175a.2]རོལ་ཡིན་ལ། ཤེས་པ་དོན་གྱི་བྱ་བ་བྱེད་པ་ཉིད་ཀྱིས་དངོས་པོ་ཡིན་ནོ་སྙམ་དུ་སེམས་པ་ལ་རྣམ་པ་དེ་ནི་ཞེས་བྱ་བ་སྨོས་སོ། །ཐུན་མོང་མ་ཡིན་པའི་ཤེས་པ་ལས་གཞན་པ་ནི་གཞན་པའོ། །བདག་ལ་འབྲེལ་པ་ཞེས་བྱ་བ་ནི་རང་གི་བག་ཆགས་ཀྱི་བསྐྱེད་བྱ་ཡིན་པའི་ཕྱིར་ཐུན་མོང་མ་ཡིན་པ་ཉིད་ནི་
[175a.3]ཐུན་མོང་བ་མ་ཡིན་པ་སྟེ། དུ་བ་ལྟ་བུ་ཡིན་ལ་དེ་ལྟ་ཡིན་དང་ཞེས་བྱ་བ་ནི་ཐུན་མོང་མ་ཡིན་པ་ཉིད་ཀྱི་ཕྱིར་རོ། །དེ་ལྟ་མ་ཡིན་ན་ཡང་ཞེས་བྱ་བ་ནི་མ་བསྟན་པར་ཏེ། དེ་ལྟ་ན་ཡང་ཐུན་མོང་བ་ཉིད་ཀྱི་ཕྱིར་རོ། །གཞན་ཉིད་དོ་ཞེས་བྱ་བ་ནི་སྟོན་པ་པོ་དང་འབྲེལ་པ་དང་འདྲ་བ་ཡིན་གྱི་ཕྱི་རོལ་གྱི་ངོ་བོ་
[175a.4]དང་ལྡན་པ་ནི་མ་ཡིན་ནོ། །རེ་རེ་དག་དང་ཞེས་བྱ་བ་ནི་སྐྱེས་བུ་རེ་རེ་ཞིང་ཐ་དད་པའི་ཕྱི་རོལ་གྱིས་སོ། །དེའི་བདག་ཉིད་ལ་སོགས་པ་ཞེས་བྱ་བ་ནི་དེའི་བདག་ཉིད་ཀྱི་བདག་ཉིད་བཞིན་དུ་ཐུན་མོང་མ་ཡིན་པའོ་ཞེས་དགོངས་པའོ། །མཚམས་སྦྱོར་བ་ནི་ལོག་པར་རྟོགས་པ་མ་ཡིན་པའོ། །དེར་
[175a.5]སྣང་མིན་ནི་ཐ་དད་པ་མ་ཡིན་པར་སྣང་བ་དག་གིའོ། །ཐ་མི་དད་པའི་བློ་ནི་འདྲ་བ་ཉིད་དམིགས་པ་མ་ཡིན་གྱི་འོ་ན་ཅི་ཞེ་ན། དེ་ཉིད་ལ་ཕྱི་རོལ་དེ་ནི་མེད་པ་ཡིན་ལ་དེའི་རྣམ་པའི་བློའི་རྣམ་པ་དང་ལྡན་པ་ནི་ཐ་དད་པ་ཡིན་ན་ཡང་གཞན་ཡང་རྟོགས་པར་འགྱུར་རོ་ཞེས་སྔ་མ་བཞིན་དུ་ཐལ་བར་འགྱུར་བ་
[175a.6]བསྟན་པ་ནི་དེ་ཚེ་ཞེས་བྱ་བ་སྟེ། ཐ་དད་པ་ལ་ཐ་མི་དད་པར་སྣང་བ་ཁས་བླངས་པའི་དུས་ནའོ། །འོན་ཏེ་འདྲ་བ་ཉིད་ཅེས་བྱ་བ་ནི་དེ་ཉིད་ཀྱི་ཤེས་པའི་ཡུལ་ལ་རེ་རེ་ཞིང་ཁས་བླངས་པ་ཡིན་ན་ནི་མ་ཡིན་ནོ། །ཐ་དད་པར་སྣང་བ་ཡང་ཐུན་མོང་བ་ཉིད་ཀྱི་ཕྱིར་དེའི་ཤེས་པ་དེ་ཡིན་པར་བསྟན་པ་ནི་དེ་ལྟ་ན་འོ་ན་ཞེས་
[175a.7]བྱ་བའོ། །གང་གི་ཚེ་ནི་གང་གི་དུས་སུ་ཡང་ངོ་། །བདེན་པ་ལ་ཡང་ཐ་མི་དད་པ་ལ་ཐ་དད་པའི་བློའི་རྣམ་པ་ཡིན་པའི་ཕྱིར་བློ་ཐ་དད་པའམ་ཐུན་མོང་བ་ཉིད་དམ་ཐུན་མོང་མ་ཡིན་པ་ཉིད་ལ་ཡང་ཤེས་པའི་རྣམ་པ་གྲུབ་པོ་ཞེས་བྱ་བའི་དོན་ཏོ། །དོན་དང་ལྡན་པའི་ཉམས་སུ་མྱོང་བའི་སེམས་
[175b]
[175b.1]ལ་དོན་མེད་པའི་རྣམ་པར་དོགས་པ་མ་ཡིན་ནམ། ཇི་ལྟར་སེལ་བར་བྱེད་ཅེས་ཟེར་བ་ལ་གལ་ཏེ་ན་ཞེས་བྱ་བ་སྟེ། ཡོངས་སུ་བརྟགས་པས་ཞེས་བྱ་བ་ནི། སྔོ་སོགས་ཐ་དད་ཅན་སྣང་ཕྱིར། །ཞེས་བྱ་བ་ལ་སོགས་པས་སམ། གནོད་པར་བྱེད་པའི་ཚད་མའི་སྟོབས་ཀྱིས་ཏེ། རྣམ་པ་དེ་ནི་དོན་གྱི་མིན། །ཞེས་
[175b.2]བྱ་བ་ལ་སོགས་པ་ལས་སོ། །ཉམས་སུ་མྱོང་བ་ནི་རྣམ་པ་དང་བཅས་པ་ཡིན་ཏེ། དེ་འཛིན་པ་ལ་དེ་དང་ལྡན་པ་ཉིད་དུ་སྣང་བའི་ཕྱིར་རོ། །དེའི་ཤེས་པ་འཛིན་པ་ཅན་ནི་དེ་དང་ཐ་དད་པའི་ཡུལ་ལ་འཛིན་པ་ཅན་མ་ཡིན་ན་ཡུལ་དུ་ཐ་སྙད་འདོགས་པ་གང་གིས་དེ་འཛིན་པ་ཅན་དུ་འགྱུར་ཞེས་བསྟན་པ་ནི་
[175b.3]དེ་ཡང་ནི་ཞེས་བྱ་བའོ། །ཆ་གཉིས་ཞེས་བྱ་བ་ནི་ཡུལ་དང་ཉམས་སུ་མྱོང་བ་དག་གོ། །རྣམ་པ་གཅིག་གིས་ཞེས་བྱ་བ་ནི་རང་གི་རྣམ་པའོ། །དེ་ཤེས་པ་ཡིས་ཞེས་བྱ་བ་ནི་ཡོངས་སུ་བརྟགས་པ་སྟེ་སྔོན་པོའི་བདག་ཉིད་ཉམས་སུ་མྱོང་བའི་རྣམ་པའི་ཤེས་པ་དེ་ལྟར་དུས་ཕྱིས་ཡོངས་སུ་བརྟགས་པའི་ཕྱིར་རོ་
[175b.4]ཞེས་བྱ་བའི་དོན་ཏོ། །ཡུལ་གྱི་རྣམ་པ་ཉིད་བཞིན་དུ་འཛིན་པ་ཉིད་ཀྱང་སྐྱེ་བའི་དུས་ན་གཉིས་ཀྱི་རྣམ་པ་ཉིད་དུ་ཉམས་སུ་མྱོང་བར་འགྱུར་བ་མ་ཡིན་ནམ། དྲན་པ་ཉེ་བར་དགོད་པས་ཅི་ཞིག་བྱ། ཉམས་སུ་མྱོང་བ་མ་ཡིན་པ་ཡང་འདི་དྲན་པ་མ་ཡིན་ཞིང་དེ་ཤེས་པ་དེའི་འཛིན་པ་ཉིད་ཁོ་ན་ཡིན་ནོ། ། 
[175b.5]དྲན་པའི་རྗེས་ཀྱི་དུས་ལ་ཞེས། །འདི་ནི་བརྫུན་པ་ཉིད་དུ་གྲགས། །དེ་ཉིད་ཚེ་ན་འདི་རིག་པ། །དོན་གྱིས་གོ་བ་སྐྱེ་བ་ཡིན། །དོན་ཤེས་པ་ཉིད་ལས་གཞན་དུ་མི་འཐད་པས་དེའི་ཤེས་པ་རྟོགས་སོ་ཞེས་ཟེར་བ་ལ་དེ་ལྟ་བུར་གྱུར་པ་ཞེས་བྱ་བའོ། །ཉམས་སུ་མྱོང་བཞིན་པའི་སྔོན་པོ་ནི་གཞན་གྱིས་
[175b.6]སྒྲུབ་པར་བྱེད་པ་མ་ཡིན་པའི་ཕྱིར་འཛིན་པ་དང་རིག་པའི་བདག་ཉིད་ཀྱི་ཕྱིར་དེའི་བདག་ཉིད་དུ་གྱུར་པའི་འབྲས་བུ་ཡང་ཡིན་ཏེ། སྔོན་པོ་གཟུང་བའོ་ཞེས་བྱ་བས་དེ་མ་ཡིན་པ་ལས་ལོག་པས་ཐ་མི་དད་པར་མ་རྟོགས་པ་ལོག་པར་རྟོག་པ་རྣམས་རྟོགས་པ་ཡིན་ནོ། །ཕྱིས་ཀྱི་དུས་སུ་དྲན་པ་ལས། འདི་ནི་
[175b.7]ངེས་པ་མེད་མ་ཡིན། །ཞེས་དགོངས་པའོ། །འབའ་ཞིག་ནི་དོན་གྱི་རྣམ་པ་དང་བྲལ་བ་རྒྱལ་དཔོག་པ་གང་གི་ཡིན་པ་དེའི་ཡང་བློ་ངོ་བོ་རྣམ་པ་མེད་པ་ནི་བློ་གཞན་ལས་ཐ་དད་པར་ངེས་པར་རྟོགས་པར་བྱེད་པ་མ་ཡིན་པར་བསྟན་པ་ནི་དོན་གྱིས་གོ་བ་ཞེས་བྱ་བའོ། །ངེས་པ་གཟུང་བྱ་མིན་པ་ནི་རྣམ་པ་
[176a]
[176a.1]མེད་པ་རྟོག་པ་ཙམ་ཡིན་པའི་ཕྱིར་ཤེས་པའི་ཁྱད་པར་ལས་བློ་རྟོགས་པ་ཡིན་ནོ། །ཐ་དད་པར་འགྱུར་བ་མ་ཡིན་པ་ནི་དངོས་པོའི་ངོ་བོ་ཡིན་པའི་ཕྱིར་རོ། །དེས་ཞེས་བྱ་བ་ནི་གྷ་ཉ་ཞེས་བྱ་བས་སོ། །དེ་ནི་ཞེས་བྱ་བ་ནི་ཀྟི་ནའོ། །དེ་ལྟ་ཡིན་ནའོ། །ངེས་པར་བརྟག་པར་བྱ་བ་
[176a.2]ཅི་ཞིག་ཡིན་ཞེས་ཟེར་བ་ལ་དེའི་ཕྱིར་སྔོན་པོ་ལ་སོགས་པ་ཞེས་བྱ་བའོ། །ཆོས་ཀྱི་བྱེ་བྲག་གིས་ནི་ལྡོག་པས་བྱས་པའོ། །དེའི་རྣམ་པ་ཉིད་ནི་རྟོགས་པའི་ངོ་བོའི་སྔོན་པོ་ཉིད་དོ། །སྔོན་པོའི་ཤེས་པའོ་ཞེས་བྱ་བ་ནི་ཐ་མི་དད་པར་ཉམས་སུ་མྱོང་བ་དང་འགལ་བར་བསྟན་པ་ནི་སྔོན་པོ་ལས་ཞེས་བྱ་
[176a.3]བའོ། །ངོ་བོ་གཅིག་ཉིད་ཡིན་ན་ཇི་ལྟར་འདོད་པའི་བློ་ཉིད་མེད་པ་ཡིན་གྱི་མངོན་སུམ་གྱི་དོན་ནི་མ་ཡིན་ནོ་སྙམ་དུ་སེམས་པ་ནི་གལ་ཏེ་ཞེས་བྱ་བ་དང་འོ་ན་ནི་ཞེས་བྱ་བའོ། །ཅི་ལ་བརྟེན་ནས་གང་གི་སེལ་བ་ཡིན་ཞེས་ཟེར་བ་ལ་ཚད་མས་གྲུབ་གྱུར་ཞེས་བྱ་བའོ། །དོན་ནམ་བློ་ཡང་
[176a.4]རུང་ཚད་མས་གྲུབ་པོ་ཞེས་བྱ་བའི་བརྟག་པ་གཉིས་ཡིན་པར་བསྟན་པ་ནི་གལ་ཏེ་དོན་ཞེས་བྱ་བའོ། །དོན་གྱི་ཕྱོགས་ལ་གཉིས་ཉིད་ཡིན་པར་བསྟན་པ་ནི་དེ་ལ་རེ་ཞིག་ཅེས་བྱ་བའོ། །བློ་ནི་དོན་རྟོགས་པ་ཉིད་ཀྱི་ཤེས་བྱ་མ་ཡིན་པར་བསྟན་པ་ནི་དེ་བློ་དང་ལྡན་པ་ཞེས་བྱ་བའོ། །ཕྱི་རོལ་ལ་ཡང་ཉམས་
[176a.5]སུ་མྱོང་བའི་ཉམས་སུ་མྱོང་བ་ཉིད་དེ་ཉམས་སུ་མྱོང་བ་མ་ཡིན་ནམ། གཞན་དུ་ན་ཉམས་སུ་མྱོང་བ་མ་ཡིན་པར་ཟེར་བ་ནི་འོན་ཏེ་དོན་ཡང་ཞེས་བྱ་བའོ། །ཉམས་སུ་མྱོང་བའི་ཉམས་སུ་མྱོང་བ་དང་། དོན་ཉམས་སུ་མྱོང་བ་གཅིག་ཡིན་པར་བསྟན་པ་ནི་དེ་ལྟ་ན་ཞེས་བྱ་བའོ། །དེའི་རྣམ་པ་ཅན་ནི་
[176a.6]དོན་ལ་ཉམས་སུ་མྱོང་བ་ངེས་པར་བྱེད་དོ་ཞེ་ན། དོན་ནི་ཞེས་བྱ་བའོ། །ངེས་པའི་རྣམ་པ་ནི་རྣམ་པའི་སྒོ་ནས་དོན་ལ་ཉམས་སུ་མྱོང་བ་ངེས་པར་བྱེད་པས་ཉམས་སུ་མྱོང་བ་ཉིད་ངེས་པར་བྱེད་པ་མ་ཡིན་པར་བསྟན་པ་ནི་དཀར་པོ་ལས་ནི་ཞེས་བྱ་བའོ། །ངེས་པ་མེད་ན་ཉམས་སུ་མྱོང་བ་ལ་རྣམ་པར་རང་གི་
[176a.7]ངོ་བོ་ལས་ངེས་པར་བྱེད་ཅིང་ངེས་པའི་འཕེན་པར་བྱེད་ཀྱི་ངེས་པ་ནི་མ་ཡིན་ཏེ། རྣམ་པ་མེད་པ་ཉིད་དུ་ཁྱད་པར་མེད་པའི་ཕྱིར་རོ་ཞེས་བྱ་བའི་དོན་ཏོ། །དེའི་རྣམ་པ་ཙམ་ལས་བྱུང་བ་ནི་དེའི་མཐར་ཐུག་པ་ཡིན་པའི་ཕྱིར་དོན་ཞིག་པར་འགྱུར་རོ་སྙམ་དུ་སེམས་པ་ལ་སྐད་ཅིག་ཉིད་སོགས་ཞེས་བྱ་བ་སྨོས་
[176b]
[176b.1]ཏེ། ཐ་མི་དད་པ་ཉིད་དུ་ངེས་པའི་ཡུལ་དེ་ཞིག་པ་མ་ཡིན་ནོ་ཞེས་བྱ་བའི་དོན་ཏོ། །ངེས་པས་ཀྱང་རྣམ་པ་དང་ཕྱི་རོལ་ཐོབ་བྱའི་ཉམས་སུ་མྱོང་བར་བྱེད་པ་ཡང་དེ་ལས་ངེས་པར་བྱེད་པ་མ་ཡིན་པར་བསྟན་པ་ནི་དེ་ཕྱིར་ཞེས་བྱ་བའོ། །རྟོགས་པར་བྱེད་པའི་བློ་ནི་སྤྱིས་ཡིན་ཏེ། དེའི་རྒྱུ་ཉིད་ནི་ཁྱད་པར་ལས་ཡིན་ནོ་
[176b.2]ཞེ་ན་དེས་ན་ཞེས་བྱ་བ་སྨོས་སོ། །རྒྱུ་ཉིད་ཀྱིས་རྟོགས་བྱ་བ་ཉིད་དབང་པོ་ལ་ཡང་ཡིན་ཏེ། རྒྱུ་ཉིད་ཀྱིས་ཞེས་བྱ་བ་ཡང་བློས་བྱས་པ་ཡིན་གྱི་དངོས་སུ་བའི་འབྲེལ་པ་ལ་རག་ལས་པ་ནི་མ་ཡིན་ཏེ། གཞན་དུ་ཡང་ཡོད་པའི་ཕྱིར་མཐོང་བ་ལས་གཞན་དུ་གྲུབ་པ་ཡིན་ནོ་ཞེས་བྱ་བའི་དོན་ཏོ། །རྣམ་པ་
[176b.3]གཉིས་ཉིད་ཡིན་ན་གཟུང་བ་དང་ཅིག་ཤོས་ཀྱི་བདག་ཉིད་ཀྱིས་ཐ་དད་པ་མ་ཡིན་ནམ། རྣམ་པ་དག་ཉིད་དེ་ལྟ་བུ་ཡིན་ནོ་ཞེས་ཟེར་བ་ལ་ཡང་ན་ཞེས་བྱ་བའོ། །རྣམ་པ་གཅིག་གི་ངོ་བོ་ཁྱད་པར་གང་གི་ཡིན་པ་དེའོ། །ཁྱད་པར་ལྷག་པ་ཅན་མ་ཡིན་པ་ཉིད་ཀྱང་འདིར་ཁྱད་པར་བྱེད་པ་ཡིན་པར་
[176b.4]བསྟན་པ་ནི་གཅིག་གིས་ཞེས་བྱ་བའོ། །འདི་ལ་གཅིག་སྣང་བ་ཡིན་གྱི་གཟུང་བ་ལ་སོགས་པ་ཉིད་ནི་མ་ཡིན་ན་ཇི་ལྟར་རྣམ་པ་གཉིས་ཉིད་ཡིན་ཞེས་ཟེར་བ་ལ་ཆ་གཉིས་ལ་ནི་ཞེས་བྱ་བ་སྟེ་ཁྱད་པར་ནི་དེ་དང་དེ་ལས་ལོག་པ་ཡིན་ལ་དེས་བྱས་པའི་རྣམ་པ་གཉིས་ཉིད་ཡིན་གྱི་སྔོན་པོ་དང་སེར་པོ་བཞིན་དུ་སྣང་བའི་
[176b.5]དབྱེ་བས་བྱས་པ་མ་ཡིན་ནོ་ཞེས་བྱ་བའི་དོན་ཏོ། །བདེ་བ་དང་སྔོན་པོ་ཡང་སོ་སོར་སྣང་བ་མ་ཡིན་ནམ། ཇི་ལྟར་གཅིག་ལ་རྗེས་སུ་འཇུག་པ་ཡིན་ཞེས་ཟེར་བ་ལ་རྟོགས་པ་དང་སྔོན་པོའི་རྣམ་པ་དག་དབྱེ་བ་མེད་པའོ། །དེ་དག་གིས་མ་ཡིན་པར་བསྟན་པ་ནི་དེ་དག་ཀྱང་ཞེས་བྱ་བ་སྟེ། དེ་དག་ཀྱང་
[176b.6]གཅིག་ལ་གནས་པའི་རིག་པའི་རྗེས་སུ་འཇུག་པའི་ཕྱིར་ཐ་མི་དད་པ་ཉིད་ཀྱི་ཕྱིར་ཞེས་བྱ་བའི་དོན་ཏོ། །རང་གི་རིག་པ་ཡིན་ལ་སྔོན་པོ་ནི་རིག་པར་བྱ་བ་ཡིན་པས་སོ་སོ་བ་མ་ཡིན་ནམ་ཞེས་ཟེར་བ་ནི་གལ་ཏེ་རྣམ་པ་གཉིས་ཞེས་བྱ་བའོ། །གཞན་དུ་ན་ཞེས་བྱ་བ་ནི་ཐ་དད་པ་ཡིན་ནའོ། །དེ་རྣམ་ཅན་མིན་
[176b.7]ནི་ཐ་དད་པའི་ཕྱིར་གཞན་གྱི་རྣམ་པ་ཅན་ཐ་མི་དད་པ་སྔོན་པོའི་རྣམ་པ་ཅན་ནོ། །ཤེས་ལ་ནི་དྲན་པ་ལ་ཇི་ལྟར་གནས་པར་འགྱུར་རོ། །དྲན་པར་མི་འགྱུར་རོ་ཞེས་བྱ་བའི་དོན་ཏོ། །རྟོགས་པའི་སྔོན་པོ་དྲན་བཞིན་པ་ནི་ལྡོག་པ་ལས་ཚུལ་གཉིས་པར་བརྗོད་དོ་ཞེས་ཟེར་བ་ནི་གལ་ཏེ་བདག་ཉིད་དེའི་རྣམ་པར་
[177a]
[177a.1]ཞེས་བྱ་བའོ། །ཉམས་སུ་མྱོང་བ་དང་ཡུལ་གཉིས་ཉམས་སུ་མྱོང་བ་དྲན་པ་མ་ཡིན་ནམ། གཅིག་ལ་རྣམ་པ་གཉིས་ཇི་ལྟར་འདོད་ཅེས་ཟེར་བ་ལ་འདི་ལྟར་ཕྱི་མ་ཕྱི་མའི་ཞེས་བྱ་བའོ། །རྟོགས་པའི་སྔོན་པོ་ལས་གཞན་པ་རང་གི་ངོ་བོ་མ་རྟོགས་པ་མཆོག་ཏུ་འཛིན་པ་ལ་སྣང་བ་
[177a.2]མ་ཡིན་ཏེ། དེ་ལྟར་དེ་ལ་མཆོག་ཏུ་འཛིན་པ་ཡིན་ན་འདི་ཉིད་གསུམ་དང་བདག་ཉིད་ཅེས་བྱ་བ་ལ་སོགས་པ་ཐ་དད་པར་འགྱུར་བའི་ཕྱིར་རྒྱུན་གྱི་ལེགས་པར་མཚོན་པ་རྨོངས་པའི་གནས་མ་ཡིན་ཞེས་བྱ་བའི་དོན་ཏོ། །ང་ལ་ཅི་ཞིག་ཡོད་པར་གྱུར་ཞེས་རྒྱུན་མཆོག་ཏུ་འཛིན་ན་མི་སྣང་བ་མེད་པར་བསྟན་པ་ནི་
[177a.3]གདོན་མི་ཟ་བར་ཞེས་བྱ་བའོ། །རེ་ཞིག་འདི་ལྟར་རྣམ་པ་རྣམས། །སྤྲོས་དང་ལྡན་པར་མཐོང་བ་མིན། །ཞེས་བྱ་བ་ཡང་མི་རིགས་སོ། །རྒྱུ་མེད་ཕྱིར་ན་འཇིག་རྟེན་པ། །དཔྱོད་པར་བྱེད་པ་མི་འདོད་ཀྱི། །སྟོབས་དང་སྟོབས་མིན་སོགས་བསྒྲུབ་ཕྱིར། །རིགས་པར་ཤེས་རྣམས་དཔྱོད་པར་བྱེད། །
[177a.4]མ་དཔྱད་པར་ནི་གཉིས་སམ་ཅིག་ཤོས་སུ་ཡང་ཞེས་བྱ་བར་ངེས་པར་མ་ཡིན་ནོ་ཞེས་བྱ་བའི་དོན་ཏོ། །འདི་ཉིད་ཅེས་བྱ་བ་ནི་རྣམ་པ་གཉིས་ཅན་གཅིག་ཡིན་པའོ། །རྒྱུན་གྱི་ཡོངས་སུ་བརྟགས་པ་དེ་ཉིད་མཚོན་པའི་ཐབས་ཡིན་པར་བསྟན་པ་ནི་དོན་གྱི་ངོ་བོས་ཞེས་བྱ་བའོ། །དེའི་ཞེས་བྱ་བ་ནི་དང་པོའོ། །
[177a.5]དོན་གྱི་ངོ་བོས་ནི་དོན་གྱི་ངོ་བོ་དང་ལྷན་ཅིག་པའོ། །དེའི་ཞེས་བྱ་བ་ནི་ཤུགས་ཀྱིས་རང་གི་ངོ་བོའོ། །དེའི་ཕྱིར་རྣམ་གཉིས་ཞེས་བྱ་བ་སྟེ་རྣམ་པ་མེད་པ་དང་། རིག་པའི་བདག་ཉིད་མ་ཡིན་པ་ཡང་དེ་ལྟ་བུའི་ཁྱད་པར་གྱི་ཡུལ་མ་ཡིན་ནོ་ཞེས་བྱ་བའི་དོན་ཏོ། །ཡུལ་དུ་ཐ་སྙད་འདོགས་པ་ནི། །ཤེས་ལ་དེས་རྟོག་
[177a.6]མེད་ན་མིན། །དེ་ཕྱིར་ཤེས་བདག་ཉིད་གཅིག་ལ། །གཟུང་བྱ་ཐ་དད་རྒྱུ་མཚན་ནི། །རིག་པའི་དབྱེ་བ་འགྲུབ་འདི་ལ། །རྣམ་གཞག་ངེད་ལ་ཅི་ཞིག་དགོས་སྙམ་དུ་སེམས་པ་ནི། འོན་ཏེ་གཉིས་པས་ཞེས་བྱ་བའོ། །བསྲེ་བ་ནི་རིག་པར་བྱ་བ་དང་། རིག་པར་བྱེད་པ་དག་ཐ་དད་པར་ཤེས་པ་དག་
[177a.7]གཅིག་ཏུ་བྱེད་པའོ། །འཁྲུལ་པ་ཡིས་ཞེས་བྱ་བ་ནི་བསྲེ་བའི་བཤད་པའོ། །འདི་ལ་རྒལ་བ་ནི་དོན་འབྲས་ཉིད་ཀྱིས་ཞེས་བྱ་བ་ཡིན་ལ། དེ་རྗེས་སུ་བརྗོད་ནས་བསྟན་པ་ན་སྣང་བ་དང་ཞེས་བྱ་བ་སྟེ། འབྲེལ་པ་མེད་པ་ཡུལ་ཉིད་ཡིན་ན་ནི་ཐལ་ཆེས་པའི་ཕྱིར་རྒྱུ་མ་ཡིན་ཞིང་། རྒྱུ་ཡང་རྣམ་པ་ཁས་མི་
[177b]
[177b.1]ལེན་ན་དེ་དག་ཙམ་ཡིན་པས་སྣང་བ་དང་ཡིད་ལ་བྱེད་པ་ལ་ཡང་འགྱུར་ཏེ་དྲན་པ་ལ་ཡང་ཉམས་སུ་མྱོང་བ་ལས་བག་ཆགས་ཀྱིས་སྐྱེད་པར་བྱེད་པ་ཡིན་ཞིང་དམིགས་པ་ཡང་རྣམ་པ་མེད་ན་སྐྱེད་པར་བྱེད་པ་ཙམ་ཡིན་ནོ། །བྱེད་པ་པོ་ཉིད་ཀྱང་དོན་ལ་ཁྱད་པར་ཅན་དུ་སྐྱེད་པར་བྱེད་པ་ཡིན་གྱི་ཁྱད་པར་ཅན་ལས་གཞན་
[177b.2]ཤེས་པ་ནི་མ་ཡིན་ནོ། །སྐྱེད་པར་བྱེད་པ་ཡང་དབང་པོ་ལ་སོགས་པ་ཉིད་དང་སྣང་བ་ཡང་སྐྱེད་པར་བྱེད་པ་ནི་ཐལ་ཆེས་པའི་ཡུལ་ཡིན་གྱི་གཟུགས་ཀྱི་བདག་ཉིད་ནི་མ་ཡིན་ཏེ་ཡིད་ལ་བྱེད་པ་ལྟ་བུའོ་ཞེས་བྱ་བའི་དོན་ཏོ། །རྟོགས་པའི་ཚད་ཉིད་ཕུལ་དུ་བྱུང་བ་རྟོགས་པར་བྱ་བ་ཤེས་པར་བྱེད་པ་པོ་ཉིད་ཀྱི་ངོ་བོ་
[177b.3]བདག་གི་འགྱུར་བ་ནི་ཤེས་པ་ཡིན་ནོ་སྙམ་དུ་སེམས་པ་ལ་གཟུགས་ལ་སོགས་པའི་ཞེས་བྱ་བ་སྨོས་སོ། །རང་གི་རིག་པའི་རྟོགས་པའི་ངོ་བོ་ལས་གཞན་པ་ཤེས་པ་མ་ཡིན་ཏེ། རང་གི་རིག་པའམ་གཞན་ཡང་ཞེས་བྱ་བ་ནི་ལོག་པར་རྟོགས་པ་ཡིན་ཏེ། འབྲས་བུའི་ཤེས་པ་འཛིན་པའམ་དྲན་པ་ཡིན་
[177b.4]ན་དེའི་བདག་ཉིད་མ་ཡིན་པའི་དོན་ལ་དེ་དག་ཡོད་པ་མ་ཡིན་ཏེ་ཐལ་ཆེས་པའི་ཕྱིར་རོ་ཞེས་དགོངས་པའོ། །དེ་མི་འཛིན་ན་འཛིན་པ་ལས་ནི་དེའི་འབྲས་བུ་མ་ཡིན་པ་ཡིན་ཏེ་དེའི་འབྲས་བུ་ཡང་དེ་ལྟར་མཐོང་བའི་ཕྱིར་རོ་ཞེས་བསྟན་པ་ནི། དེ་བཞིན་འབྲས་བུ་ཐམས་ཅད་ཀྱང་། །ཞེས་བྱ་བའོ། །ཤེས་པ་ལ་དོན་གྱི་
[177b.5]བསྐྱེད་བྱ་དབང་པོ་ལ་སོགས་པ་ལ་མི་སྲིད་པའི་འབྲེལ་པ་ཅུང་ཟད་ཡོད་པ་ཡིན་གྱི་དོན་གྱི་རྣམ་པ་ནི་མ་ཡིན་ལ། དེ་ཉིད་ཀྱི་དོན་འཛིན་པ་ཡིན་ན་རྣམ་པའི་བརྟགས་པས་ཅི་ཞིག་བྱ་ཞེས་ཟེར་བ་ནི་འོན་ཏེ་བྱ་བ་ལ་སོགས་པའོ། །དོན་དང་འདྲེ་བ་བསྟན་པ་ནི་ཁྱད་པར་ཅན་ཉེ་བ་ཡིན་ནོ། །དོན་གྱི་རྣམ་པ་ནི་
[177b.6]དོན་གྱི་བསྐྱེད་བྱ་ཉེ་བ་སྟེ་དོན་གྱི་རྣམ་པ་ཉིད་ཁོ་ན་ཡིན་པར་བསྟན་པ་ནི་འདྲ་བ་ལས་ཞེས་བྱ་བའོ། །དོན་ལས་དེའི་རྣམ་པ་ཅན་ཉིད་ཉེ་བ་ཡིན་ལ། དབང་པོ་ལ་སོགས་པ་ལས་ནི་རྣམ་པ་མེད་པ་ཉིད་ཀྱི་སྐལ་བ་ནི་རང་གི་རྒྱུ་བརྒྱུད་པ་ལས་འོངས་པ་ཡིན་གྱི། དེ་མ་ཡིན་པའི་ངོ་བོ་འཛིན་པར་བྱེད་པ་ནི་མ་ཡིན་ཏེ། 
[177b.7]ཤེས་པ་ཡོད་ན་དོན་དེའི་ཡུལ་དུ་འགྱུར་རོ་ཞེས་བྱ་བ་ཡང་དེའི་རྣམ་པ་འདི་ཁོ་ན་ཡིན་ནོ་ཞེས་བྱ་བའི་དོན་ཏོ། །མེད་པར་མི་འཛིན་པ་ཞེས་བྱ་བ་ནི་དེའི་བདག་ཉིད་དོ། །སྔོན་པོའི་ཤིང་ཞེས་བྱ་བ་ནི་ཐག་རིང་བའི་ཁྱད་པར་ལའོ། །དེའི་འབྲས་བུ་ཉིད་ཀྱིས་ཤེས་པ་དྲན་པས་དོན་དྲན་པ་མ་ཡིན་པ་དེ་ལྟ་ན་ཅིར་འགྱུར་
[178a]
[178a.1]ཞེས་ཟེར་བ་ལ་དང་པོ་ཞེས་བྱ་བ་སྨོས་ཏེ། དང་པོ་གཅིག་གི་ཤེས་པ་ཙམ་གྱིས་གཟུང་བ་ལའོ། །རྣམ་པ་མེད་པ་ཉིད་དང་རང་གི་རིག་པ་མ་ཡིན་པ་ཉིད་དག་གིས་དང་པོ་བ་གཉི་གའི་རང་བཞིན་ཉིད་མ་ཡིན་ན་འབྱེད་པར་འགྱུར་བ་མ་ཡིན་ཏེ་ཐ་དད་པར་མི་འགྱུར་བའོ། །ངེས་པར་
[178a.2]འཛིན་པའི་སེམས་ཀྱིས་ཞེས་བྱ་བ་ནི་ངེས་པར་དཔྱོད་པའི་སེམས་ཀྱིས་ཏེ། དང་པོའི་ཤེས་པ་ཙམ་དང་གཉིས་པ་གཞན་ཡང་རང་གི་འཛིན་བྱེད་ལ་སྣང་བར་འགྱུར་རོ་ཞེས་བྱ་བའི་དོན་ཏོ། །ངེས་པར་འཛིན་པར་མི་བྱེད་པ་སུ་ཞིག་གིས་ཡིན་ཞེས་ཟེར་བ་ལ་གཉིས་པ་ངེས་པར་འཛིན་པ་ཡི་ཞེས་བྱ་བའོ། །
[178a.3]ཕན་ཚུན་ཐ་དད་པ་ཁོ་ན་ཤེས་པ་སྣང་བ་མ་ཡིན་ཏེ། རྣམ་པའི་ཁྱད་པར་ཉམས་སུ་མྱོང་བ་མ་ཡིན་པར་བསྟན་པ་ནི་དོན་བསྲེ་བ་དང་འབྲེལ་པ་ཅན་ཏེ། ལྡན་པ་སྔོན་པོའོ་ཞེས་དོན་དང་བསྲེ་བ་དང་ལྡན་པ་ཡིན་གྱི་རྣམ་པ་མེད་པའི་ཤེས་པ་ཉམས་སུ་མྱོང་བ་ནི་མ་ཡིན་ཏེ། རྣམ་པ་ཉིད་མངོན་སུམ་པ་ཡིན་པའི་ཕྱིར་
[178a.4]རོ། །རིག་པ་ཙམ་གྱི་རྟོགས་བྱ་རྣམ་པ་དང་བཅས་པ་མ་ཡིན་གྱི་འོན་ཀྱང་མངོན་སུམ་ཡིན་ཏེ། རིགས་པས་དཔྱོད་པ་ཡིན་ནོ་ཞེས་བྱ་བའི་དོན་ཏོ། །དེའི་ཕྱིར་ནི་རིགས་པའི་ཕྱིར་རོ། །དོན་གྱི་རྣམ་པ་ཅན་ཡིན་པའི་ཕྱིར་ཞེས་བྱ་བས་ཡུལ་གྱི་ཡུལ་ཅན་གྱི་རིགས་པ་བསྟན་པ་ཡིན་ནོ། །འབྲེལ་
[178a.5]པ་ནི་ངོ་བོ་ཡིན་གྱི་ངེས་པར་འཛིན་པ་ནི་མ་ཡིན་ནོ། །རྣམ་པ་མེད་པ་ལ་ནི་དེའི་ཚེ་བདག་གིས་དོན་གང་ཡང་འཛིན་པ་ཡིན་པར་མི་དྲན་ནོ་ཞེས་གཟུང་བའི་ངོ་བོ་དང་བྲལ་བའི་འཛིན་པ་སྐྱེ་བ་དྲན་པར་བྱེད་པ་དེའི་ཕྱིར་འགལ་བའམ་མ་ངེས་པ་ཡིན་ནོ་སྙམ་དུ་སེམས་པ་ནི་གལ་ཏེ་འབའ་ཞིག་ཅེས་བྱ་བའོ། །ཅི་ཞིག་
[178a.6]བཟུང་ཞེས་བྱ་བ་ནི་གཟུང་བ་དང་འཛིན་པའི་སྤྱི་ལ་ངེས་པ་ཡིན་གྱི་དེ་དག་གི་ཁྱད་པར་ལ་ནི་ཐེ་ཚོམ་ཟ་བ་ཡིན་ཏེ། གཅིག་ལ་མ་ངེས་པར་ཟེར་བ་ལ་བཟུང་ལ་ཞེས་བྱ་བ་སྟེ། ངེས་པར་འཛིན་པ་དང་ཅིག་ཤོས་དག་ཐ་དད་པ་ནི་མ་ཡིན་ནོ་ཞེས་བྱ་བའི་དོན་ཏོ། །དེར་ནི་ཞེས་བྱ་བ་ནི་འཛིན་པ་ལ་ཤེས་པ་འབའ་
[178a.7]ཞིག་པ་ཉིད་ནི་འཛིན་པ་ཉིད་དང་འགལ་བ་ཡིན་པར་བསྟན་པ་ནི་གལ་ཏེ་ཞེས་བྱ་བའོ། །གཞན་ཉིད་དུ་གྱུར་པ་ཞེས་བྱ་བ་ནི་ཉམས་སུ་མྱོང་བའི་དུས་སུའོ། །དེ་ལྟ་བུར་གྱུར་པ་ཉིད་ནི་འཛིན་བྱེད་མ་ཡིན་པ་ཉིད་དོ། །དེ་ཁོ་ན་ལྟར་ནི་འཛིན་པ་ཉིད་ཀྱིས་སོ། །དེའི་ཕྱིར་ནི་འཛིན་པའི་ཕྱིར་རོ། །དེ་ཞེས་བྱ་བ་
[178b]
[178b.1]ནི་གཟུང་བའོ། །དེའི་ཕྱིར་འབའ་ཞིག་ཉིད་འཛིན་པ་ཉིད་མ་ཡིན་པར་ཐལ་བར་འགྱུར་བའོ། །དེ་ལ་བརྟེན་པ་ནི་གཟུང་བ་ལ་བརྟེན་པའོ། །དབྱེ་བར་མི་ནུས་པ་ཞེས་བྱ་བ་ནི་དྲན་པས་སམ་ཉམས་སུ་མྱོང་བས་ཐ་མི་དད་པར་རྟོགས་པའི་ཕྱིར་རོ། །དང་པོ་རང་བཞིན་གཉིས་མིན་ན། །ཞེས་བྱ་བ་ལ་ཡང་སྔོན་པོ་
[178b.2]ལ་སོགས་པའི་གཟུང་བའི་སྟོབས་ཀྱིས་གཞན་ལས་འབྱེད་པ་ཉིད་མ་ཡིན་ནམ་ཞེས་ཟེར་བ་ལ་གཞན་དུ་ཞེས་བྱ་བའོ། །གལ་ཏེ་ཡང་ཞེས་བྱ་བ་འདི་ཉིད་ཀྱི་བཤད་པ་ནི་དེ་སྐད་དུ་ཡང་ཞེས་བྱ་བ་སྟེ། ཤེས་བྱེད་བསྟན་པ་ཉིད་ནི་གཟུང་བའི་ཡུལ་མ་ཡིན་པ་ཉིད་ལ། དེ་ལ་ངེས་པར་འཛིན་པ་མ་ཡིན་པའི་ཕྱིར་ལ་
[178b.3]དེའི་འཛིན་པ་ལ་སོགས་པ་ཡང་འབྱེད་པ་ཉིད་ཡིན་ནོ་ཞེས་བྱ་བའི་དོན་ཏོ། །ཐག་རིང་པོའི་དོན་གྱི་རྣམ་པ་ལས་ཀྱང་སྐྱེ་བ་ནི་དེའི་རྣམ་པ་ཅན་དང་དེའི་འཛིན་བྱེད་དུ་ཡང་འགྱུར་བར་བསྟན་པ་ནི་དེའི་ཞེས་བྱ་བ་སྟེ། དོན་གྱི་རྣམ་པ་ཅན་གྱི་ཤེས་པ་དེ་ལས་ཏེ་དང་པོ་ལས་སོ། །ཤེས་པ་དང་ཤེས་བྱ་ཐ་དད་པ་ཡང་
[178b.4]ཕན་ཚུན་ལྟོས་པའི་ཤེས་པ་ཡོད་པ་ཅན་ནི་གཞན་དུ་བྱ་བར་མི་ནུས་སོ་སྙམ་དུ་སེམས་པ་ནི་འོན་ཏེ་ཤེས་པ་ཞེས་བྱ་བའོ། །ཅི་ལས་ཤེ་ན་དེ་ལ་གནས་པ་ཉིད་ཅེས་བྱ་བ་སྨོས་སོ། །དེས་ན་ཞེས་བྱ་བ་ནི་ཉེ་བར་བསྡུ་བའོ། །ཤེས་པ་དང་ཤེས་བྱ་དག་ལྷན་ཅིག་པ་ཉིད་ཀྱི་ངོ་བོ་དང་དམིགས་པ་ཡང་ཡུལ་དང་
[178b.5]ཡུལ་ཅན་གྱི་ངོ་བོ་ཡིན་པའི་ཕྱིར་རོ་ཞེས་བྱ་བའི་དོན་ཏོ། །ཐ་དད་པར་མི་རིགས་ན་ཡུལ་ལ་སོགས་པ་ཉིད་ལྷན་ཅིག་པ་ཉིད་ཀྱང་མི་རིགས་པར་བསྟན་པ་ནི་གཉིས་དག་ཅེས་བྱ་བའོ། །དབང་པོ་ལ་སོགས་པ་ཉིད་ཀྱི་བློ་ནི་སྔོན་པོ་རྟོགས་པ་ལ་སོགས་པའི་ངོ་བོས་ཤུགས་ཀྱིས་གཞན་ཡིན་པར་ཟེར་བ་ལ་སྔོན་པོའི་
[178b.6]རྣམ་པ་ཞེས་བྱ་བའོ། །སྔོན་པོ་མཐོང་བ་ན་བདེ་བ་མཐོང་བ་ནི་ཤེས་པ་ཉིད་མ་ཡིན་པར་ཁས་བླངས་པར་བསྟན་པ་ནི་བདེ་བ་ལ་སོགས་པའི་ངོ་བོར་ན་ཞེས་བྱ་བའོ། །བདེ་བའི་ཤེས་པ་ཡང་གཞན་གྱི་འཛིན་བྱེད་མ་ཡིན་ཏེ་ཁྱད་པར་མེད་པའི་ཕྱིར་རོ་ཞེས་བསྟན་པ་ནི་ཇི་ལྟར་ཞེས་བྱ་བའོ། །དེ་མེད་ཀྱང་ནི་འཛིན་བྱེད་
[178b.7]ཉིད་མེད་ན་ཡང་ངོ་། །བདེ་བ་ལ་སོགས་པ་གཞན་གང་ཡང་རུང་བ་མ་ཡིན་ཏེ། དེ་དམིགས་ན་གདོན་མི་ཟ་བར་དམིགས་པའི་ཕྱིར་རོ། །གང་ཞིག་ཅེས་བྱ་བ་ནི་སྣང་བའོ། །གང་མེད་པར་ཡང་ཞེས་བྱ་བ་ནི་འཛིན་པ་ཉིད་མེད་པར་ཡང་ངོ་། །དེས་བྱས་པ་ནི་འཛིན་པ་ཉིད་བྱས་པའི་འཛིན་པ་སྟེ། བདེ་བ་ལ་
[179a]
[179a.1]སོགས་པ་འཛིན་པའི་ངོ་བོ་ཞེས་བྱ་བའི་དོན་ཏོ། །རང་གི་ངོ་བོ་ཁྱད་པར་གྱིས་ནི་སྣང་དུ་རུང་བས་སོ། །བྱས་པ་ནི་རབ་ཏུ་སྦྱར་བའོ། །དེ་མེད་པར་ནི་གཞན་གྱི་སེམས་ལའོ། །སྔོན་པོ་ལ་སོགས་པ་ལྐོག་ཏུ་མ་གྱུར་པ་ཉིད་ནི་དང་པོའི་ཤེས་པ་ལ་གཉིས་པར་ངེས་པར་རྟོགས་པ་ནི་ལྐོག་ཏུ་མ་
[179a.2]གྱུར་པ་ཉིད་འཛིན་པ་ཡིན་ཞེས་བྱ་བའི་དོན་ཏོ། །ལྐོག་ཏུ་མ་གྱུར་པའི་སྔོན་པོ་དང་ལྷན་ཅིག་འབྱུང་བའི་བདེ་བ་རྣམ་པ་མེད་པ་ཚོགས་པ་གཅིག་ལས་འབྱུང་བ་ནི་འདི་ཉིད་འཛིན་པ་ཡིན་ནོ་སྙམ་དུ་སེམས་པ་ལ་གྱུར་པ་ཡིན་དུ་ཟིན་ཀྱང་ཞེས་བྱ་བ་སྨོས་སོ། །ཡུལ་དུ་མ་ཤེས་པ་གཅིག་ལ་རྐྱང་པ་བཞིན་དུ་
[179a.3]སྣང་བ་ནི་བདེ་བ་དང་སྔོན་པོ་ལ་སོགས་པ་རང་གི་རིག་པ་གཅིག་གི་ཁོངས་སུ་གཏོགས་པ་ནི་གཅིག་ཡིན་ཏེ། རྣམ་པ་ལྟ་བུའོ་ཞེས་བསྟན་པ་ནི་ངེས་པར་ཞེས་བྱ་བའོ། །ཅིག་ཅར་དུ་ནི་རང་རིག་པ་གཅིག་གི་ཁོངས་སུ་གཏོགས་པའོ། །ངེས་པར་ཞེས་བྱ་བ་ནི་སོ་སོ་བ་མ་ཡིན་པར་དམིགས་པ་ལས་ཐ་མི་དད་
[179a.4]པའི་དམིགས་པ་ཉིད་དོ། །ལྷན་ཅིག་ཏུ་ཞེས་བྱ་བ་ནི་རྐྱང་པ་རིག་པ་ཉིད་ནི་གཅིག་ཉིད་མ་ཡིན་ཏེ་རྐྱང་པ་ཉིད་ཀྱི་ཕྱིར་རོ། །དུ་མ་མ་ཡིན་ཏེ་རིག་པ་གཅིག་གི་ཁོངས་སུ་གཏོགས་པའི་ཕྱིར་རོ། །དུ་མ་བཞིན་གཅིག་མ་ཡིན་ཏེ་རིག་པ་གཅིག་གི་ཁོངས་སུ་གཏོགས་པས་གཅིག་ཉིད་དུ་ངེས་པའི་ཕྱིར་
[179a.5]རོ་ཞེས་བསྟན་པ་ནི་ཡུལ་ནི་ཞེས་བྱ་བའོ། །ཐ་མི་དད་པ་ཉིད་རྐྱང་པ་ཡིན་པའི་ཕྱིར་ཐ་དད་པར་ཐ་སྙད་འདོགས་པ་ལ་བརྟེན་པར་མཐོང་བར་བསྟན་པའི་རྣམ་ཤེས་འཁྲུལ་པས་ཞེས་བྱ་བའོ། །ཐ་དད་པའི་བག་ཆགས་ཀྱི་སྙིང་པོ་ཅན་ཡིན་པའི་ཕྱིར་རྣམ་ཤེས་འཁྲུལ་པ་གང་དག་གི་ཡིན་པ་དེ་དག་གིས་མཐོང་བ་སྟེ། ཐ་
[179a.6]དད་པའི་ཡུལ་གྱི་མཐོང་བ་སྲིད་པའོ། །ཟླ་བའི་ནི་རབ་རིབ་ཅན་ལ་སྣང་བའོ། །གཉིས་མེད་པར་ཞེས་བྱ་བ་ནི་རིག་པ་གཅིག་གི་ཁོངས་སུ་གཏོགས་པའི་ཕྱིར་རོ། །དེ་ཐ་དད་པའི་བག་ཆགས་ཡིན་ན་རྒྱུད་གཞན་ལྟ་བུའི་ཚུལ་དུ་ཐལ་བར་འགྱུར་བའི་ཕྱིར་རོ། །གཅིག་ཉིད་ལ་ནི་རིག་པ་གཅིག་གི་ཁོངས་
[179a.7]སུ་གཏོགས་པའི་ཕྱིར་རོ། །བདག་ཉིད་ལ་ཡང་ནི་རང་རིག་པ་ལ་སྟེ་དེའི་རྣམ་པའི་ཁྱད་པར་གྱིས་ཁྱད་པར་ཡིན་པའི་ཕྱིར་རོ། །རབ་རིབ་ཅན་གྱི་རྣམ་པ་གཉིས་ལ་འམ་དེ་དང་ལྡན་པའི་མཐོང་བ་ལ་མཐོང་བ་ཐ་དད་པ་མངོན་པར་འདོད་པ་མ་ཡིན་པ་མ་ཡིན་ནམ། ཐ་མི་དད་པས་དེའི་ཡུལ་གྱི་ཟླ་བ་ནི་
[179b]
[179b.1]ཡིན་ནོ་སྙམ་དུ་སེམས་པ་ནི་གལ་ཏེ་ཡུལ་ཞེས་བྱ་བའོ། །རྣམ་པར་ཤེས་པའི་རྣམ་པ་ཐ་དད་པའི་ཕྱིར་ནི་ཁྱད་པར་ཡིན་པའི་ཕྱིར་འདི་ཇི་ལྟ་བུ་ཡིན་པ་དེ་ལྟ་བུ་རབ་རིབ་ཅན་ནི་མ་ཡིན་ནོ། །དེའི་བདག་ཉིད་ལ་ནི་ཟླ་བ་གཉིས་ཀྱི་རྣམ་པའི་ཤེས་པའི་བདག་ཉིད་ལའོ། །དེ་ཞེས་བྱ་བ་ནི་གཞན་ནམ་རང་རིག་གི་ངོ་བོའིའོ། །
[179b.2]ཐ་དད་པའི་བག་ཆགས་ཀྱི་སྙིང་པོ་ཅན་གྱི་མཐོང་བའི་བདག་ཉིད་ཅན་ནི་དེ་སྐྱེད་པར་མཐོང་བར་འདོད་པའི་ཡུལ་ཡིན་ཏེ། གཞན་ཉིད་ཡིན་ནོ་ཞེས་བསྟན་པ་ནི། གལ་ཏེ་རང་གི་ངོ་བོ་ནི་ཞེས་བྱ་བའོ། །གཞན་དུ་ནི་གཞན་གྱི་ངོ་བོ་སྟེ་རང་གི་རིག་པའི་བདག་ཉིད་ཡིན་པའི་ཕྱིར་རོ། །འདི་ཉིད་ཀྱི་ཕྱིར་གཞན་
[179b.3]གྱི་ངོ་བོ་ཡང་རང་གི་ངོ་བོས་ཤེས་པར་བྱ་བ་མ་ཡིན་ཏེ། གང་གི་ཕྱིར་གཞན་གྱི་ངོ་བོ་ནི་རང་ལ་ཡོད་པ་རྣམ་པར་བྱ་བ་ཡིན་གྱི་རྣམ་པ་མེད་པས་ནི་མི་རིགས་སོ་ཞེས་བྱ་བའི་དོན་ཏོ། །ཐ་དད་པར་རྟོགས་པར་ནུས་པ་མ་ཡིན་པ་ནི་ཞེས་བྱ་བ་རང་རིག་པའི་ཁོངས་སུ་གཏོགས་པའི་ཕྱིར་རོ། །ཐ་དད་པར་མ་རྟོགས་
[179b.4]ན་རིགས་པ་ཅི་ཡིན་ཞེས་ཟེར་བ་ལ་གལ་ཏེ་ཞེས་བྱ་བའོ། །རྣམ་པ་སྣ་ཚོགས་པ་ཞེས་བྱ་བ་ནི་བདེ་བ་དང་སྔོན་པོ་ལ་སོགས་པའི་བདག་ཉིད་དོ། །གཞན་དུ་ནི་དུ་མ་ཉིད་དུའོ། །མི་འཐད་པའི་ཕྱིར་རོ་ཞེས་བྱ་བ་ནི་སྣ་ཚོགས་པར་ཉམས་སུ་མྱོང་བའོ། །ཟླ་བ་གཉིས་ནི་གཅིག་ཉིད་མ་ཡིན་པར་རང་གིས་
[179b.5]རིག་པ་མ་ཡིན་ཏེ་ཐ་དད་པའི་ཕྱིར་རོ། །གཞན་གྱིས་ཀྱང་མ་ཡིན་ཏེ་རྣམ་པ་མེད་པའི་ཕྱིར་རོ་ཞེས་བསྟན་པ་ནི་རང་དང་གཞན་དག་གིས་ཞེས་བྱ་བའོ། །དེའི་ཕྱིར་ཞེས་བྱ་བ་ལ་སོགས་པ་ནི་རྩོམ་པ་ཉིད་ཀྱི་ཚེ་བཤད་ཟིན་ཏོ། །ཐ་དད་པ་དྲན་པར་བྱ་བ་ཡང་སྔོན་པོ་དང་སེར་པོ་གཅིག་ཏུ་དམིགས་པར་
[179b.6]མཐོང་བ་མ་ཡིན་ནམ་ཞེས་ཟེར་བ་ལ་དེ་ལྟ་ན་འོ་ན་ཞེས་བྱ་བ་ནི་སྟེ། ཐ་མི་དད་པར་འཛིན་པ་དེ་ཡང་རྐྱང་པ་ལ་དམིགས་པའི་ཕྱིར་གཅིག་ཉིད་ཡིན་ལ་ཐ་དད་པར་འཛིན་པའི་དྲན་པ་ནི་འཁྲུལ་པས་སོ། །དེ་ལྟ་བུའི་རིག་པར་བྱེད་པ་ལས་སྔོན་པོའི་རིག་པ་མ་ཡིན་ཏེ་རིག་པ་ཉིད་ཁོ་ན་མི་དྲན་ན་དེ་མི་དྲན་པའི་ཕྱིར་རོ། །
[179b.7]ངེས་པས་ཞེས་བྱ་བ་ཡང་འདི་ཉིད་ཀྱི་ཁྱད་པར་བརྗོད་པའི་ཆེད་དུ་ཡིན་པར་བསྟན་པ་ནི་དེ་ནི་དེ་བཞིན་ཏེ་ཞེས་བྱ་བའོ། །འདོད་ན་ནི་ཞེས་བྱ་བ་ནི་འཁྲུལ་པས་ཐ་དད་པར་རྣམ་པར་གཅད་པའོ། །འདི་ལྟར་ཞེས་བྱ་བ་ནི་ངེས་པ་མེད་པའོ། །སྔོན་པོ་ནི་ཐ་དད་པར་དམིགས་པའི་སྔོན་པོ་སྟེ་རྐྱང་པ་དམིགས་པ་ཡིན་
[180a]
[180a.1]པའི་ཕྱིར་གཅིག་ཉིད་དུ་འགལ་བས་སེར་པོ་བསལ་བ་ཡིན་གྱི་རང་གི་དམིགས་པ་ལ་ནི་མ་ཡིན་ཏེ། རང་ཉིད་མེད་པར་ཐལ་བར་འགྱུར་རོ་ཞེས་བསྟན་པ་ནི་སོ་སོར་ཐ་དད་ཅེས་བྱ་བའོ། །དེ་བཞིན་དུ་བདེ་བ་དང་སྔོན་པོ་དག་གཅིག་པར་དམིགས་པ་མ་ཡིན་ཏེ། དེ་དག་ནི་འགལ་བ་དམིགས་
[180a.2]པ་གཅིག་པར་དམིགས་པའི་ཁོངས་སུ་གཏོགས་པ་མ་ཡིན་པར་དེ་ལྟར་བརྗོད་པའི་ཕྱིར་རོ་ཞེས་བསྟན་པ་ནི། །རྟག་པ་དང་ནི་ཅིག་ཤོས་དག །ཅེས་བྱ་བའོ། །འགལ་བ་ནི་ཕན་ཚུན་དམིགས་པ་ལ་རྗེས་སུ་ཞུགས་པ་མེད་པའོ། །གཉིས་པ་ནི་བདེ་བ་དང་སྔོན་པོ་དག་ལ་སྟེ། བདེ་བ་ནི་རང་གི་
[180a.3]རིག་པའི་རྟོགས་པ་ཡིན་པ་དེ་ལྟ་ན་ཡང་རྣམ་པ་དང་བཅས་པ་ཡིན་ནོ་ཞེས་བྱ་བའི་དོན་ཏོ། །རྣམ་པར་དབྱེ་བ་མེད་པ་ནི་རང་རིག་པ་གཅིག་གི་ཁོངས་སུ་གཏོགས་པའོ། །དེ་ཉིད་དང་ནི་རང་རིག་པ་དང་ངོ་། །རིག་པར་བྱ་བ་དང་རིག་པར་བྱེད་པ་དག་སྔོན་པོ་དང་སེར་པོ་བཞིན་དུ་ཐ་དད་པར་རིག་པ་མ་ཡིན་པར་
[180a.4]བསྟན་པ་ནི་མྱོང་བ་མེད་པར་ཞེས་བྱ་བའོ། །རང་གི་རིག་པ་གཅིག་ལ་རྗེས་སུ་ཞུགས་པ་ཡིན་པར་བསྟན་པ་ནི་འདི་ལྟར་ཞེས་བྱ་བའོ། །བདེ་བ་དང་སྔོན་པོ་དང་དེ་ཉིད་ཀྱི་ཕྱིར་ཐ་དད་པར་སྣང་ཡང་ཐ་མི་དད་པའམ་ཐ་དད་པའི་འབྲས་བུ་མེད་པའི་ཕྱིར་རོ་ཞེས་བསྟན་པ་ནི་ཐ་དད་པར་ནི་ཞེས་བྱ་བའོ། །ཐ་དད་རིག་པ་
[180a.5]ཞེས་བྱ་བ་ནི་དེ་སྙེད་ལ་སོགས་པའི་ཐ་དད་པ་ཉིད་ཀྱི་ཁྱད་པར་རོ། །རིག་པ་ལས་བཞིན་དུ་སེར་པོ་ལས་ཀྱང་སྔོན་པོ་ཐ་མི་དད་པའི་རིག་པ་ཅན་གཅིག་ཉིད་ཡིན་པར་བསྟན་པ་ནི་བླང་བྱ་དང་ཞེས་བྱ་བའོ། །དུས་གཞན་ལ་ཐ་དད་པར་རིག་པ་ནི་གཞན་ཉིད་ཡིན་པར་བསྟན་པ་ནི་དེའི་ཚེ་ཞེས་བྱ་བའོ། །ཐ་དད་
[180a.6]པ་དང་ཐ་མི་དད་པ་རིག་པའི་སེར་པོ་གཅིག་ཏུ་བརྟགས་ནས་མ་ངེས་པའི་འཁྲུལ་པ་ཡིན་པར་བསྟན་པ་ནི་ཐ་དད་པའི་ཞེས་བྱ་བའོ། །དེའི་ཕྱིར་ཞེས་བྱ་བའི་རྣམ་འགྲེལ་གྱི་དོན་ནི་གཅིག་དམིགས་པའི་རང་བཞིན་དུ་གཞན་ལའང་ཁྱད་པར་མེད་པ་ཡིན་ཏེ། གཞན་དུ་ན་འདི་ལ་ཡང་འགྱུར་རོ་ཞེས་བྱ་བའི་
[180a.7]དཔྱད་པ་ཙམ་ཡིན་ནོ་ཞེས་བྱ་བའི་དོན་ཏོ། །དོན་སྣང་བ་ཡིན་ན་ཤེས་པའི་རྣམ་པ་ཉིད་ཐོབ་པར་འགྱུར་ན་ཞེས་པ་ཇི་ལྟར་ཡིན་ངེས་པ་མ་ཡིན་ན་ཡང་དེ་དང་ལྡན་པ་ཉིད་ལས་དབྱེ་བ་ཡིན་གྱི་རིག་པ་ལས་ནི་མ་ཡིན་ནོ་སྙམ་དུ་སེམས་པ་ནི་ཤེས་པ་འབའ་ཞིག་ཅེས་བྱ་བའོ། །རྒྱུ་ཉིད་ནི་སྐྱེད་པར་བྱེད་པའོ། །
[180b]
[180b.1]ཐ་དད་པར་ནི་ཁྱད་པར་རོ། །འགྱུར་བ་ནི་ཤེས་པའི་རྣམ་པའི་ཁྱད་པར་ལས་སོ་ཞེས་རྗེས་སུ་དཔོག་པ་ནི་དོན་གྱི་ནུས་པ་ཡིན་ཏེ། དེའི་རྣམ་པ་མ་ཡིན་པ་ཉིད་ཐོབ་པར་འགྱུར་བའི་ཕྱིར་རོ། །རང་གི་རྣམ་པ་ལ་དོན་དུ་ལྷག་པར་མོས་པའི་ཕྱིར་སྲིད་པའམ། དེ་མི་འཛིན་ན་འབྲེལ་པ་མི་འཛིན་པས་སྲིད་པ་ནི་མངོན་
[180b.2]པར་འདོད་པ་ཙམ་ཡིན་པའི་ཕྱིར་ལ་དེ་ཉིད་ཀྱི་ན་སྔོན་པོ་འདི་ཞེས་ཤེས་པ་ལ། ཕྱི་རོལ་སྔོན་པོར་ངེས་རྟོག་ཡིན། །ཞེས་བྱ་བའི་དོན་ཏོ། །སྲིད་པ་ལ་ཡང་རྒྱུ་མཚན་མེད་པར་ཐལ་བར་འགྱུར་ཕྱིར་རྒྱུ་མཚན་བསྟན་པ་ནི་རྒྱུ་གཞན་དག་ནི་ཞེས་བྱ་བའོ། །ལྡོག་པ་ཙམ་ལས་འཇུག་པ་ཡིན། ཞེས་བྱ་བ་ནི་སྤྱི་མཐོང་
[180b.3]བའི་མཚན་ཉིད་དོ། །འོ་ན་དེ་ཞེས་བྱ་བ་ནི་རྣམ་པ་གཉིས་ཉིད་དོན་ཡིན་ནོ་ཞེས་བྱ་བའི་འགལ་བའོ། །དེའི་རྣམ་པ་ཞེས་བྱ་བ་ནི་མངོན་སུམ་གྱི་རྣམ་པ་དང་འདྲ་བ་ཉིད་ཡིན་གྱི་རྗེས་སུ་དཔག་པ་ལ་ནི་དེའི་རྣམ་པ་དང་འདྲ་བ་མེད་དོ་ཞེས་བྱ་བའི་དོན་ཏོ། །འདིར་ནི་རིག་པ་ཙམ་ལའོ། །གནས་པའི་ཕྱོགས་
[180b.4]ཞེས་བྱ་བ་ནི་དོགས་ནས་ཞེས་བྱ་བའི་དོན་ཏོ། །སྟོན་པ་ནི་ཞེས་བྱ་བ་ནི་གྲུབ་མཐའོ་ཞེས་བྱ་བ་རྒྱལ་བ་ཅན་གྱིའོ། །འདིར་མ་ཡིན་ནོ་ཞེས་བྱ་བ་ཕྱི་རོལ་མ་གྲུབ་པ་ཡིན་ནོ་ཞེས་བྱ་བ་ནི་གཞན་དག་གིའོ། །མཚུངས་པ་དེ་མ་ཐག་པའི་རྐྱེན་ནི་སྣ་ཚོགས་པའི་རྣམ་པ་ཅན་རྨི་ལམ་མཐོང་བ་ན་དེའི་རྣམ་པ་སྐྱེད་པར་
[180b.5]བྱེད་པ་མཐོང་བ་ཡིན་གྱི་རྣམ་པ་མེད་པ་ཉིད་གྲུབ་པ་མ་ཡིན་ཏེ། སེམས་འཁྲུགས་པ་ཙམ་འབྲས་བུ་ཡིན་པའི་ཕྱིར་རོ་ཞེས་བསྟན་པ་ནི་གང་གི་ཚེ་ཞེས་བྱ་བའོ། །གྲུབ་པ་བཞིན་དུ་དོན་དང་བརྟག་པར་བྱ་བ་མ་ཡིན་ཏེ། འབྲས་བུ་ལ་ཁྱད་པར་མེད་པའི་ཕྱིར་རོ་ཞེས་བསྟན་པ་ནི་མཐོང་བའི་ཞེས་བྱ་བ་སྟེ། 
[180b.6]འབྲས་བུའི་ཁྱད་པར་རོ། མ་མཐོང་བ་ནི་འབྲས་བུ་མ་མཐོང་བའོ། །ཐག་རིང་བ་ལ་ཤིང་གི་རྣམ་པ་ནི་ཤེས་པ་ཡིན་ཏེ་གསལ་བའི་དོན་ནི་མ་རྟོགས་པ་སྟེ། མ་རིག་པ་བག་ཆགས་མ་གཏོགས་པར་དེ་ཡིན་ཏེ། དེས་འགའ་ཉམས་སུ་མྱོང་བ་ཡིན་པའི་ཕྱིར་རོ་སྙམ་དུ་སེམས་པ་ལ་གལ་ཏེ་ཕྱིའི་ཞེས་བྱ་བའོ། །
[180b.7]ཐག་རིང་པོ་ན་ཤེས་པའི་རྣམ་པ་མཐོང་བ་ནི་གང་གི་ཚེ་གཞན་དུ་མཐོང་བ་དེ་ཉིད་མཐོང་བ་ཉིད་ཡིན་གྱི་བག་ཆགས་མ་གཏོགས་པ་ཡིན་པར་བསྟན་པ་ནི་མ་ཡིན་ཏེ་དེར་ཡང་ཞེས་བྱ་བའོ། །དཔྱོད་པ་པོ་དག་གིས་དེ་ལྟར་ཤེས་ཀྱི་ཐ་སྙད་བྱེད་པ་པོ་ནི་མ་ཡིན་ཏེ། དགོས་པ་མེད་པའི་ཕྱིར་རོ་ཞེས་བསྟན་པ་
[181a]
[181a.1]ནི་དཔྱད་པ་ཞིབ་མོ་ཞེས་བྱ་བའོ། །རྟོགས་པ་མ་ཡིན་པ་ནི་དཔྱད་པ་དམན་པ་སྟེ་དཔྱོད་པར་མི་བྱེད་པས་དེའི་རྣམ་པ་ལ་བདག་གིས་སྔོན་པོ་མཐོང་ངོ་ཞེས་ཐ་དད་པར་རྟོག་པའི་ཕྱིར་རོ། །དོན་ཡོད་ན་ལྷན་ཅིག་བྱེད་པ་རྣམས་ཀྱིས་སྒྲོ་བཏགས་པའི་ཁྱད་པར་ཅན་ཉེ་བར་ལེན་པའི་འབྲས་
[181a.2]བུའི་རྒྱུད་ཐ་དད་པར་བྱེད་པ་མ་ཡིན་ཏེ། རྟག་ཏུ་ཚེགས་པའི་ཚོགས་པ་དང་བྲལ་བའི་ཕྱིར་བདག་ཏུ་ལྟ་བ་ཕྱིན་ཅི་ལོག་པ་དང་དེ་དང་རྗེས་སུ་མཐུན་པའི་འཇུག་པ་ནི་བདག་འདི་བྱེད་དོ་ཞེས་སྲོག་གཅོད་པ་ལ་སོགས་པ་མི་འདོད་པའི་འབྲས་བུ་ཅན་ནི། འདོད་པའི་འབྲས་བུ་བྱེད་པ་མ་ཡིན་པའི་ཕྱིར་ལོག་པའི་
[181a.3]ཤེས་པ་ལ་འཇུག་པ་བཞིན་དུ་དེ་ལ་ཡང་འདོད་པའི་ང་རྒྱལ་གྱི་གནས་ཉིད་འཐོབ་པ་མ་ཡིན་ཏེ། དབང་པོའི་དོན་ཙམ་ཉེ་བ་ཡིན་པའི་ཕྱིར་ལ། བདག་མེད་པར་ལྟ་བ་ཕྱིན་ཅི་མ་ལོག་པ་དང་དེ་དང་རྗེས་སུ་མཐུན་པའི་སྦྱོར་བ་ལ་སོགས་པ་འདོད་པའི་འབྲས་བུ་དང་ལྡན་པ་ནི་ཡང་དག་པའི་ཤེས་པ་བཞིན་དུ་འདོད་པ་འཐོབ་
[181a.4]པར་བྱེད་པ་ཡིན་ལ། ཤེས་པ་ཙམ་དུ་དབྱེ་བ་མེད་པའི་ཕྱིར་དགེ་བ་དང་ཅིག་ཤོས་ཀྱི་རྣམ་པར་དབྱེ་བ་མེད་དོ་སྙམ་དུ་སེམས་པ་ནི་གལ་ཏེ་ཕྱི་རོལ་གྱི་དོན་ཞེས་བྱ་བའོ། །རྣམ་པའི་ཁྱད་པར་ལས་ངེས་པ་ཡིན་ནོ་ཞེས་བྱ་བའི་མི་རིགས་ཏེ། །སེར་པོ་ལས་ཀྱང་སྔོན་པོ་མཐོང་བའི་ཕྱིར་རོ་ཞེས་བྱ་བ་ནི་ཕྱི་རོལ་མེད་ན་
[181a.5]ཞེས་བྱ་བའོ། །སེར་པོ་ནི་ཕྱི་རོལ་ཏེ་ཕན་ཚུན་རྒྱུ་ཉིད་ལ་ནི་ངེས་པ་མེད་དོ། །ལྷན་ཅིག་བྱེད་པའི་དོན་ནི་སྔོན་པོའི་སྣང་བ་ལས་སེར་པོ་དང་ལྷན་ཅིག་བྱེད་པ་ལས་སེར་པོར་སྣང་བ་ཡིན་ལ། སེར་པོའི་སྣང་བ་ལས་ཀྱང་སྔོན་པོ་དང་ལྷན་ཅིག་བྱེད་པས་སྔོན་པོའི་སྣང་བ་ཡིན་ནོ། །དེ་དག་ལས་ངེས་པ་མེད་པར་གསལ་
[181a.6]བར་བྱེད་པ་ནི་རྣམ་པར་ཤེས་པར་སྨྲ་བས་ནི་ཞེས་བྱ་བའོ། །མྱུ་གུར་ཞེས་བྱ་བ་ནི་སྐྱེ་བའི་དབང་དུ་བྱས་པའོ། །རིང་དུ་སྤངས་པ་ཉིད་དོ་ཞེས་བྱ་བ་ནི་འབྲས་བུ་ལ་སོགས་པ་ཉིད་མེད་པའི་ཕྱིར་དང་། ལྐོག་ཏུ་གྱུར་པའི་རྗེས་སུ་དཔག་པར་བྱ་བ་མེད་པའི་ཕྱིར་རོ་ཞེས་བྱ་བའི་ཁྱད་པར་ལས་སོ། །ལྷན་ཅིག་བྱེད་པ་
[181a.7]རྣམས་ཀྱིས་སྒྲོ་བཏགས་པའི་ཁྱད་པར་ཅན་གྱི་རྒྱུ་དང་འབྱེད་པར་བྱེད་པ་ནི་ཉེ་བར་ལེན་པ་ནི་ཕྱི་རོལ་ལམ་ཤེས་པ་ལ་ཡང་ཁྱད་པར་མེད་དོ། །དེ་བཞིན་དུ་མི་སླུ་བ་དང་ལྡན་པ་ནི་ཚད་མ་ཡིན་གྱི་ཅིག་ཤོས་ནི་མ་ཡིན་ནོ། །རྣམ་པ་དང་བཅས་པའི་ཤེས་པ་ནི་ཐ་དད་པའི་ཡིན་གྱི་རྨོངས་པ་དང་ཅིག་ཤོས་ལས་བྱུང་
[181b]
[181b.1]བའི་རྟོགས་པ་ཙམ་ནི་མ་ཡིན་ཏེ། བསོད་ནམས་དང་ཅིག་ཤོས་ཀྱང་ངོ་ཞེས་བྱ་བ་ལ་སོགས་པའི་རྣམ་པར་དབྱེ་བ་ཤིན་ཏུ་རྙེད་པར་སླ་བ་ཡིན་པར་བསྟན་པ་ནི་ས་བོན་ལས་ཞེས་བྱ་བའོ། །རྣམ་པ་དང་བཅས་པའི་ཤེས་པ་ནི་ངེས་པར་བྱེད་པ་ཡང་ཡིན་ལ། གཞན་ཡང་སྔོན་པོའི་བག་ཆགས་ཀྱིས་སྙིང་པོ་ཅན་
[181b.2]གྱི་སེར་པོ་ལས་ཀྱང་སྔོན་པོ་ལ་སྣང་བ་ངེས་པ་ཡིན་ནོ། །སད་པར་བྱེད་པ་ཡང་དམིགས་པ་ལ་ལྷན་ཅིག་བྱེད་པ་བཞིན་དུ་དམིགས་པ་ཁ་ཅིག་ལ་རྨི་ལམ་དུ་མཐོང་བ་ཡིན་ཏེ། གཉིད་སྣ་ཚོགས་པ་ཡིན་ཡང་བག་ཆགས་སྣ་ཚོགས་པ་སད་པ་ལས་བྱུང་བ་ཡིན་ནོ། །ཕྱི་རོལ་དུ་སྨྲ་བ་ཡང་འདི་སྤོང་བར་བྱེད་པ་མ་
[181b.3]ཡིན་ཞིང་། འདི་ལ་སེམས་ཀྱི་གནས་སྐབས་ཀྱི་ཁྱད་པར་ཡང་འབྲས་བུའི་ནུས་པ་ཅན་གྱི་རིགས་པ་མེད་ན་ཉེ་བར་མཚོན་པར་བླ་བའི་སད་པར་བྱེད་པ་ཉིད་མ་ཡིན་ནོ་ཞེས་བྱ་བའི་དོན་ཏོ། །ངེས་འབྲེལ་པའི་ནི་འབྲེལ་པ་ངེས་པ་ཙམ་གྱིའོ། །ཕྱི་རོལ་དང་རྣམ་པར་རིག་པ་དག་གི་ཚུལ་མཚུངས་པ་ཡིན་ཡང་
[181b.4]རྣམ་པར་རིག་པ་ལ་ཡོན་ཏན་ཅི་ཡོད་ན་གང་གིས་ཇི་ལྟར་མངོན་པར་འདོད་པའི་ཕྱི་རོལ་ཚུར་བརྒྱུད་ནས་འོངས་པ་བསྒོམས་ནས་དེ་སྨྲ་བར་བྱེད་ཅེས་ཟེར་བ་ལ་སྣང་བ་ཉིད་ཀྱིས་ཞེས་བྱ་བ་སྟེ། རྣམ་པའི་ཁྱད་པར་དང་ལྡན་པའི་ཤེས་པས་སོ། །དགོས་པ་ནི་གྲང་བ་མེད་པར་བྱེད་པ་ལ་སོགས་པའོ། །སྣང་བའི་རྒྱུ་
[181b.5]སྣང་བཞིན་པ་མ་ཡིན་པའི་དབང་པོ་ལ་སོགས་པ་ཡང་ཡོད་པ་མ་ཡིན་ནམ་ཞེས་ཟེར་བ་ལ་མི་སྣང་བའི་ཡོད་ཀྱང་ཞེས་བྱ་བ་སྟེ། དེ་ཡང་མཐོང་བའི་བག་ཆགས་མ་གཏོགས་པ་ཚད་མའི་ཡུལ་མ་ཡིན་ཞེས་བྱ་བའི་དོན་ཏོ། །དམིགས་པ་ཉིད་ཅེས་བྱ་བ་ནི་རྒྱུ་དང་རྒྱུ་ཅན་གྱི་བདག་ཉིད་དོ། །རྒྱུ་ནི་བག་
[181b.6]ཆགས་ཡིན་ལ་དེས་ན་ཕྱི་རོལ་མེད་ཀྱང་དེ་ངེས་པ་ཡིན་པར་བསྟན་པ་ནི་ཕྱིའི་དོན་ནོ་ཞེས་བྱ་བའོ། །དེ་ཡང་ཕྱི་རོལ་དུ་སྨྲ་བའི་ཡང་ཐབས་ཡིན་པའི་ཕྱིར་རོ་ཞེས་བསྟན་པ་ནི་སྣང་བ་མེད་ན་ཞེས་བྱ་བའོ། །འགྱུར་རོ་ཞེས་བྱ་བ་ནི་བག་ཆགས་ཀྱི་ངེས་པ་ལས་སོ། །ཕྱི་རོལ་སྣང་བཞིན་པ་མ་ཡིན་པ་ཡང་འགལ་བ་མེད་དོ་ཞེས་བྱ་
[181b.7]བ་ཡང་མི་རིགས་ཏེ། མེད་པ་ཉིད་དུ་འགལ་བར་འགྱུར་རོ་ཞེས་བྱ་བ་ལ་སོགས་པ་ཁྱད་པར་ཡིན་པར་བསྟན་པ་ནི། །གལ་ཏེ་དོན་དེ་སུ་ལ་ཡང་། །ཞེས་བྱ་བའོ། །གྲུབ་ན་ཞེས་བྱ་བ་ནི་མ་དམིགས་བཞིན་པའི་གནས་སྐབས་ན་ཡང་འབྲས་བུ་ཉིད་ལ་སོགས་པའི་ཁྱད་པར་ཡོད་པའི་ཕྱིར་རོ། །ཁ་ཅིག་ཏུ་མ་དམིགས་
[182a]
[182a.1]པ་དེ་དམིགས་ན་དམིགས་བཞིན་པ་དེའི་འབྲས་བུ་ཡིན་པས་རྣམ་པར་རྟོག་པ་དེ་མ་ཡིན་པ་ལས་ལོག་པའི་ཡུལ་ཅན་ཡིན་པའི་ཕྱིར་ཁྱབ་པ་ཡིན་ནོ་ཞེས་ཟེར་བ་ནི་འོན་ཏེ་གཅིག་ཉིད་དུ་ཞེས་བྱ་བའོ། །ཀུན་རྫོབ་ཏུ་ནི་དེ་མ་ཡིན་པ་ལས་ལོག་པས་སོ། །གཞན་ཞེས་བྱ་བ་ནི་རྒྱུད་གཞན་
[182a.2]ལས་འབྱུང་བའི་ཕྱིར་རོ། །འདི་ནི་མཚུངས་སོ་ཞེས་བྱ་བ་ནི་དེ་ལས་གཞན་གྱིས་དམིགས་པའི་ཕྱིར་རོ། །རང་ལ་སྣང་དུ་རུང་བ་དང་ཅིག་ཤོས་ལ་སྣང་དུ་རུང་བ་དག་གཅིག་པ་ཉིད་དུ་སྒྲོ་འདོགས་པར་ནི་ཕྱི་རོལ་དུ་སྨྲ་བ་དང་ཅིག་ཤོས་ལ་མཚུངས་པ་ཡིན་པར་བསྟན་པ་ནི་རྣམ་པར་ཤེས་པ་སྣང་བ་ལ་ཡང་ཞེས་བྱ་
[182a.3]བའོ། །མྱུ་གུ་སྣང་བ་ལ་ཕྱི་རོལ་བཞིན་དུ་ས་བོན་མི་སྣང་བ་ནི་སྒྲོ་བཏགས་པས་རྒྱུ་ཡིན་ནོ་ཞེས་ཉེ་བར་སྡུད་པ་ནི་དེས་ན་ཞེས་བྱ་བའོ། །དེའི་ངོ་བོ་ཡང་ཡིན་ལ་ངེས་པ་ཡང་ཡིན་ཞིང་། དེ་དག་སྣང་བ་ཡང་ཡིན་ལ། འབྲེལ་པ་ཡང་ཡིན་པ་དེ་དག་གོ་རིམས་བཞིན་དུ་གང་གི་ཡིན་པ་དེ་དག་གོ། །འཁྲུལ་
[182a.4]པས་གཟུང་བའི་མྱུ་གུའི་སྣང་བ་ནི་ཕྱི་རོལ་གྱི་ས་བོན་དུ་སྣང་བའོ། །རྣམ་པར་འཇོག་པར་བྱེད་པ་མ་ཡིན་ཏེ། བག་ཆགས་ཙམ་ལས་བྱུང་བའི་ཕྱིར་རོ་ཞེས་བྱ་བའི་དོན་ཏོ། །གཞན་སྣང་བ་ལ་མི་སླུ་བ་ཅན་གྱི་རྗེས་སུ་དཔག་པ་མ་ཡིན་ཏེ། རང་ཉིད་དོན་བྱེད་པའི་ཉམས་སུ་མོང་བ་ལ་དེ་ལྟར་བརྗོད་པའི་ཕྱིར་མ་ཡིན་ནམ་
[182a.5]ཞེས་ཟེར་བ་ལ་གཞན་ཡང་ཞེས་བྱ་བའོ། །ཕྱི་རོལ་གྱི་རྗེས་སུ་དཔག་པ་ལ་ཡང་སྣང་བ་མི་སླུ་བ་ཡིན་ཏེ། འཇུག་པ་མེད་པར་ཐལ་བར་འགྱུར་བའི་ཕྱིར་རོ་ཞེས་བྱ་བའི་ལན་ནི་རྣམ་པར་ཤེས་པ་སྣང་བ་ལ་ཡང་མཚུངས་ཏེ། གཞན་གྱི་སྣང་བའི་སེམས་པ་ཅན་གྱི་རྗེས་སུ་དཔག་པ་ལ་གནོད་པ་མེད་དོ་ཞེས་བྱ་
[182a.6]བའི་དོན་ཏོ། །འགྱུར་ན་ཞེས་བྱ་བ་ནི་རྗེས་སུ་དཔག་པ་ལའོ། །ཕྱི་ནས་ཉིད་ནི་མི་སླུ་བའི་དུས་ཉིད་ལའོ། །སྔར་ཞེས་བྱ་བ་ནི་རྗེས་སུ་དཔག་པའི་དུས་ནའོ། །རྣམ་པ་ཐམས་ཅད་ཅེས་བྱ་བ་ནི་མི་སླུ་བའི་དུས་ཀྱིའོ། །རྟག་ཏུ་ཞེས་བྱ་བ་ནི་རྟོགས་པའི་ཁྱད་པར་རོ། །གཅིག་ནི་མི་སླུ་བའི་དང་མཚུངས་
[182a.7]པའི་རྣམ་པ་གང་གི་ཡིན་པ་དེའོ། །གཞན་གྱི་ངོ་བོ་ནི་དོན་དམ་པའི་ངོ་བོས་སམ་སྤྱིའི་རྣམ་པས་སོ། །དེར་ནི་ཕྱི་རོལ་དུའོ། །དེས་ཅི་ཞིག་བྱ་ཞེས་བྱ་བ་ནི་དགོས་པ་ཅན་གྱི་ངོ་བོ་མེད་པའི་ཕྱིར་རོ། །དེ་མེད་ན་ཞེས་བྱ་བ་ནི་རྟོག་པས་སྒྲོ་བཏགས་པའི་ཕྱི་རོལ་མེད་ནའོ། །རྣམ་པར་ཆད་པ་སྐྱེས་ཞེས་བྱ་བ་ནི་མི་
[182b]
[182b.1]སླུ་བའི་དུས་ཙམ་ལ་ཡོད་པས་སོ། །དེ་ཞེས་བྱ་བ་ནི་སྔར་རོ། །ནུས་པ་མ་ཡིན་ནོ་ཞེས་བྱ་བ་ནི་སྣང་བ་མེད་པས་གཅིག་མཐོང་བར་མཚུངས་པའོ། །མི་སླུ་བ་ལ་རྒྱ་སྐྱེགས་འབྲས་བུ་ལ་ཡོད་པའི་ཚོན་གྱིས་སོ། །རྣམ་ཤེས་ཚོགས་ནི་རིམ་གྱིས་འབྱུང་བའི་སྐད་ཅིག་མ་རྣམས་བསྡུས་པའོ། །དེའི་བག་ཆགས་ནི་
[182b.2]ཤེས་པ་སྔ་མའི་བག་ཆགས་སོ། །ངེས་པ་ནི་ཤེས་པའོ། །ཕྱི་རོལ་ལ་ཚད་མ་མེད་པའི་ཕྱིར་མེར་སྣང་ལས་ཏེ་རྗེས་སུ་དཔག་པ་ལས་སོ་ཞེས་བྱ་བ་ནི་དཔེ་ཡིན་ནོ། །དཔེ་ཅན་ལ་ནི་དེས་དེའམ་ཞེས་བརྗོད་པ་ཡིན་ལ་རྣམ་པར་ཤེས་པའི་ཚུལ་ལ་འདི་གཉིས་ལ་ཞེས་བྱ་བའི་ཕྱི་རོལ་དང་ཅིག་ཤོས་དག་ལའོ། །དུ་བ་མེས་སྐྱེད་འགྱུར་བ་མིན། །
[182b.3]ཞེས་བྱ་བ་ནི་བག་ཆགས་ཉིད་ལས་བྱུང་བའི་ཕྱིར་རོ། །མེའི་སྣང་བ་ནི་དེའི་བག་ཆགས་སད་པར་བྱེད་པ་ཉིད་ཀྱི་རྒྱུ་ཉིད་ཡིན་པ་ནི་དུ་བ་ལ་ཡང་ཡིན་ཏེ། དེས་ཀྱང་དེ་སད་པར་བྱེད་པའི་ཕྱིར་རོ། །དེའི་ཕྱིར་དེ་ལས་རྗེས་སུ་དཔག་པ་མ་ཡིན་ཏེ། འཁྲུལ་པའི་ཕྱིར་རོ་ཞེས་ཟེར་བ་ནི་རྒྱུ་དག་ནི་ཡིན་ན་ཡང་ཞེས་བྱ་བའོ། །དུ་བ་ནི་
[182b.4]མེའི་བག་ཆགས་དང་བཅས་པའི་རང་གི་བག་ཆགས་ལས་བྱུང་བ་ཡིན་ལ། དེ་གཉི་ག་དེ་ལྟར་སད་པ་ཡིན་པར་གོ་བར་བྱེད་པ་ཡིན་ལ། ཚོགས་པ་གཅིག་ལ་རག་ལས་པ་ལས་མེར་སྣང་བ་ཡང་ངོ་། །གང་གི་དེ་སད་པ་ཡིན་ན་དེའི་འབྲས་བུ་མེད་པ་མ་ཡིན་ཏེ། དེའི་དངོས་པོ་ཉིད་སད་པར་བྱེད་པ་ཉིད་དུ་བརྗོད་
[182b.5]པའི་ཕྱིར་རོ་ཞེས་བསྟན་པ་ནི་དེ་ལའང་ཞེས་བྱ་བའོ། །སད་པས་གསལ་བའི་བག་ཆགས་གང་གི་ཡིན་པ་དེའོ། །དེ་ལྟ་བུའི་གསལ་བ་ཉིད་དུ་བར་སྣང་བའི་རྒྱུའི་ལྷན་ཅིག་བྱེད་པ་ཉིད་ཡིན་པའི་ཕྱིར་མ་སད་པ་ནི་ལྷན་ཅིག་བྱེད་པ་མ་ཡིན་ནོ་ཞེས་བྱ་བའི་དོན་ཏོ། །རྟོགས་འགྱུར་ཞེས་བྱ་བ་ནི་གདོན་མི་ཟ་བར་ཡོད་པའི་ཕྱིར་རོ། །མེ་བཞིན་ཡིན་པ་ནི་སྐྱེད་
[182b.6]པས་ན་ཞེས་བྱ་བ་དང་སྦྱར་རོ། །དུ་བ་དང་འབྱུང་བར་འགྱུར་བའི་མེ་དག་གི་སྣང་བ་དག་སྟེ་དེའི་ངོ་བོའོ། །ལྐོག་ཏུ་གྱུར་པ་ནི་རྗེས་སུ་དཔག་པར་བྱ་བའོ། །མ་གྱུར་པ་ནི་མི་སླུ་བར་རྟོགས་པའོ། །བག་ཆགས་ཀྱི་དབང་ཉིད་ཀྱིས་ཞེས་བྱ་བ་ནི་གཅིག་པ་ཉིད་དུ་འཛིན་པའི་སྔར་མཐོང་བ་ངོ་ཤེས་པ་དེའི་ངོ་བོ་ཡིན་པའི་ཕྱིར་ད་ལྟར་བའི་
[182b.7]སྣང་བ་གཞན་ལ་གནས་པའི་རྗེས་སུ་དཔག་པ་ལ་འགལ་བ་མེད་པར་བསྟན་ནས། རང་ཉིད་ཀྱི་འབྱུང་བར་འགྱུར་བ་ལ་ཡང་བསྟན་པ་ནི་ཕྱིའི་དོན་ལ་ཡང་ཞེས་བྱ་བའོ། །ཇི་ལྟར་ཞེས་བྱ་བ་ནི་མེ་མ་ཡིན་པ་ལ་འཇུག་པའི་རྒྱུད་རྗེས་སུ་དཔག་པར་བྱ་བ་ཡིན་པའི་ཕྱིར་རོ། །གོམས་པའི་ཡུལ་ཅན་གྱིས་བསྒྲུབ་
[183a]
[183a.1]པའི་འབྲས་བུའི་ཆ་ལ་བཏང་སྙོམས་སུ་འཇིག་པ་བཞིན་དུ་དགོངས་པའི་མཐར་ཐུག་པ་ཡིན་པར་བསྟན་པ་ནི་དེ་ལྟ་བུ་ཉིད་དུ་ཞེས་བྱ་བའོ། །རྒྱུད་ལ་ཡང་འདས་པ་ལ་སོགས་པའི་ཆ་ཕྲད་པར་མ་ཡིན་ཏེ། ཆ་རྣམས་ནི་རྒྱུད་དུ་བརྗོད་པར་བྱ་བ་ཡིན་ནོ་ཞེས་བསྟན་པ་ནི་མཐོང་ཕྱིར་
[183a.2]ཞེས་བྱ་བའོ། །ཕྱི་རོལ་ཉིད་དགོས་པ་ཅན་མ་ཡིན་པར་བསྟན་པ་ནི་ཕྱི་དོན་ལ་ནི་ཞེས་བྱ་བའོ། །ཤིན་ཏུ་ངེས་ཞེས་བྱ་བ་ནི་འཇུག་པའི་ཡུལ་ཡིན་པའི་ཕྱིར་གཅིག་ཉིད་དུ་ཞེན་པས་འཇུག་པ་ན་འབྱུང་བར་འགྱུར་བ་ཉིད་དུ་འགྱུར་རོ་ཞེས་བྱ་བའོ། །ཅི་ལས་ཤེ་ན་རིག་པས་ཞེས་བྱ་བ་སྨོས་
[183a.3]ཏེ་ཐོབ་པའི་ཡུལ་ནི་རིག་པའི་ཡུལ་ཡིན་ནོ་ཞེས་བྱ་བའི་དོན་ཏོ། །ད་ལྟར་བའི་དོན་གྱི་ཡུལ་ཅན་ཞེས་བྱ་བ་ལ་སོགས་པ་ནི་གཡོ་འགུལ་བྱེད་པ་ལས་བརྩམས་ནས་འབྲས་བུ་དང་ཕྲད་པའི་བར་དུ་གཅིག་པ་ཉིད་དུ་ཞེན་པས་མངོན་སུམ་ཡིན་པར་བལྟ་བར་བྱ་བའོ། །བག་ཆགས་ནི་རྟོགས་པར་
[183a.4]བྱ་བ་ཡིན་པས་དེའི་བསྐྱེད་བྱའི་སྣང་བ་ལ་གཅིག་པར་ཞེན་པས་མེར་སྣང་བའི་བློ་ཉིད་ནི་རྟོགས་འགྱུར་ཞེས་བྱ་བས་བསྟན་ཟིན་པར་བསྟན་པ་ནི་བག་ཆགས་དེ་ཡང་ཞེས་བྱ་བའོ། །འབྱུང་བར་འགྱུར་བའི་མེ་བཞིན་ནོ་ཞེས་བྱ་བ་ནི་ད་ལྟར་བ་དང་གཅིག་ཉིད་དུ་ཞེན་པ་ནའོ། །ཕྱི་རོལ་གྱིས་བྱས་པའི་སྣང་བ་ལ་དད་པའི་
[183a.5]ཡུལ་ཅན་ཉིད་ནི་རྣམ་པར་ཤེས་པའི་ཚུལ་ལ་མི་འགྱུར་བ་མ་ཡིན་ནམ་ཞེས་ཟེར་བ་ནི་འཇིག་རྟེན་དོན་ཉིད་ཅེས་བྱ་བའོ། །སྣང་བ་ཉམས་པར་མི་བྱེད་པ་ནི་བག་ཆགས་བརྟན་པོ་ཁྱད་པར་དུ་བྱེད་པ་ཡོད་ན་ཤུགས་ཀྱིས་ཕྱི་རོལ་ཐོབ་པར་འགྱུར་བ་མ་ཡིན་པར་བསྟན་པ་ནི་གལ་ཏེ་བག་ཆགས་བརྟན་པ་བརྟེན་ནས་
[183a.6]ཞེས་བྱ་བའོ། །མཚམས་སྦྱོར་ལྡན་ན་ཞེས་བྱ་བ་ནི་ཉམས་པ་ཅན་མ་ཡིན་པའོ། །ཡིན་ཡང་ཞེས་བྱ་བ་བཤད་པ་ནི། རྨི་ལམ་གྱི་ཁྱད་པར་ཉིད་ཅེས་བྱ་བའོ། །འཇུག་པ་མེད་པར་ཐལ་བ་ནི་ཐལ་བར་འགྱུར་བའོ། །དུ་བའི་སྣང་བའི་བློ་ནི་རང་གི་བག་ཆགས་དེའི་བསྐྱེད་བྱ་རྟོགས་པར་བྱེད་པ་ཡིན་
[183a.7]གྱི་དེའི་སྣང་བའི་མཐར་ཐུག་པའི་མེའི་བག་ཆགས་ནི་མ་ཡིན་ནོ་སྙམ་དུ་སེམས་པ་ནི་གལ་ཏེ་མེ་ལ་སོགས་པ་ཞེས་བྱ་བའོ། །རང་གི་བག་ཆགས་བཞིན་དུ་མེའི་བག་ཆགས་ཀྱང་གྲོགས་བྱས་ནས་དུ་བའི་བློ་བསྐྱེད་པ་ཡིན་པར་བསྟན་པ་ནི་སེམས་རྒྱུད་དེ་རུང་ཞེས་བྱ་བའོ། །མེའི་སྣང་བ་ལ་རུང་བའི་
[183b]
[183b.1]བག་ཆགས་སྙིང་པོ་སྟེ། དུ་བའི་བག་ཆགས་ཀྱི་སྙིང་པོ་ཅན་རྒྱུད་གང་གི་ནང་ན་ཡོད་པ་དེའི་སྙིང་པོ་ཅན་ཡིན་གྱི་ཕྱི་རོལ་གྱི་དུ་བ་མེའི་བསྐྱེད་བྱ་ཅན་ནི་མ་ཡིན་ཏེ། དེ་དག་གི་སྣང་བ་ལ་ཚད་མ་མེད་པའི་ཕྱིར་རོ་ཞེས་བསྟན་པ་ནི་འཁོར་བའི་སྤྲོས་པ་ཞེས་བྱ་བའོ། །སེམས་ཉིད་ལས་ཞེས་བྱ་བ་ནི་བག་ཆགས་ཀྱི་ངོ་བོ་ལས་སོ། །དུ་
[183b.2]བའི་བག་ཆགས་ཀྱང་ལྷན་ཅིག་བྱེད་པ་ལའོ། །ཅི་ལས་ཤེ་ན་མེའི་བག་ཆགས་ནི་དུ་བའི་སྣང་བ་སྐྱེད་བྱེད་ཡིན་ཏེ། དུ་བའི་བག་ཆགས་གྲོགས་ཡིན་པའི་ཕྱིར་རོ་ཞེས་བྱ་བ་ནི་རིམ་པའོ། །མེ་སྣང་བའི་བློ་ཉིད་ནི་རྟོགས་འགྱུར་ཞེས་གསུངས་པས་མ་འོངས་པའི་ཡུལ་ཉིད་དུ་གསུངས་པ་ཡིན་པར་བསྟན་པ་ནི་
[183b.3]ཐམས་ཅད་དུ་ནི་མ་འོངས་པ་ཞེས་བྱ་བའོ། །དུ་བ་ལས་ཞེས་བྱ་བ་ནི་ཕྱི་རོལ་གྱི་ཚུལ་ལ་ཡང་ངོ་། །འདིའི་སྣང་བ་ནི་རབ་རིབ་ཅན་གྱིས་མཐོང་བ་ལས་ཁྱད་པར་བྱེད་དེ་དོན་གྱི་དབྱེ་བ་མེད་དོ་ཞེས་བསྟན་པ་ནི་དེའི་དུས་སུ་ཞེས་བྱ་བའོ། །ཕྱི་རོལ་ལ་ཡང་རང་གི་དུས་ན་ཤེས་པ་ལ་མེད་པ་དང་ཁྱད་པར་མེད་
[183b.4]པ་ན་བསྟན་པ་ནི་ཇི་ལྟར་ཚད་མ་ཉིད་ཅེས་བྱ་བའོ། །གཉའ་བོའི་ཚུལ་གྱིས་ཏེ་འཇལ་གཉའ་ལྟ་བུའོ། །བག་ཆགས་ཙམ་གྱིས་གོ་བྱ་ནི་བག་ཆགས་ཙམ་ལས་འབྱུང་བའི་མེའི་ཤེས་པའི་གོ་བྱེད་ཉིད་ཡིན་པའི་ཕྱིར་རང་གི་ངོ་བོ་མངོན་སུམ་གྱིས་རྟོགས་པ་ཡིན་ལ་རང་གི་ངོ་
[183b.5]བོའི་རྟོགས་པ་ཡང་བག་ཆགས་ཉིད་ལས་ཡིན་ཏེ། རྨི་ལམ་ལྟ་བུའི་ཞེས་བསྟན་པ་ནི་བག་ཆགས་ཀྱང་ཞེས་བྱ་བའོ། །རིགས་སོ་ཞེས་བྱ་བ་ནི་ཕྱི་རོལ་ལ་ཚད་མ་མེད་པའི་ཕྱིར་སྣང་བ་གཞན་ཉིད་བག་ཆགས་ཉིད་ཀྱིས་མངོན་སུམ་ཡིན་པའི་ཕྱིར་རོ། །གནོད་པར་བྱེད་པའི་སྣང་
[183b.6]དུ་རུང་བར་བྱེད་པའི་བག་ཆགས་དང་འབྲེལ་པ་ཅན་གྱི་སེམས་ཀྱི་རྒྱུད་ཀྱི་བསྐྱེད་བྱ་དུ་བའི་བློ་ཡིན་ནོ་ཞེས་བྱ་བས་འབྱུང་བར་འགྱུར་བའི་མེའི་བློའི་བསྐྱེད་བྱ་ཉིད་བསྟན་ཏོ། །དེ་ཉིད་ཀྱི་ཕྱིར་ཐོབ་པར་བྱ་བའི་བློའི་བསྐྱེད་བྱ་ཉིད་མངོན་སུམ་གྱི་རང་གི་ངོ་བོ་བསྟན་པ་ཡིན་ནོ་ཞེས་བྱ་བའི་དོན་ཏོ། །འོ་ན་ཇི་ལྟར་ཞེས་
[183b.7]བྱ་བ་ནི་ངེས་པ་ཡང་ཤེས་པའི་རྣམ་པའི་ཡུལ་ཉིད་ཀྱིས་ཕྱི་རོལ་དུ་མེད་པའི་ཕྱིར་རོ། །བདེན་ཏེ་ཕྱི་རོལ་མཐོང་བ་ཉིད་ལ་མཁས་པས་རིག་པ་ལ་མི་མཁས་པ་དག་ཕྱི་རོལ་དུ་མངོན་པར་རློམ་པར་བྱེད་ཅིང་དེ་ལྟར་མངོན་པར་འདོད་པ་ཡང་དེ་རྗེས་སུ་གཟུང་བའི་ཆེད་དུ་ཁས་བླངས་པ་ཁོ་ནས་ཤེས་པའི་རྣམ་པ་
[184a]
[184a.1]ཉིད་བརྗོད་བྱ་ཡིན་པར་བསྟན་པ་ནི་མཁས་པ་རྣམས་ལ་ཞེས་བྱ་བའོ། །ལྷན་ཅིག་ནི་དེའི་བདག་ཉིད་དུ་མཐོང་བ་དེ་མྱོང་བ་ཡང་ཉམས་སུ་མྱོང་བའི་ངེས་པས་སོ། །དེ་ཡང་ནི་ཚུལ་གཉིས་ཉིད་དེ་རང་གི་རིག་པ་དང་སྔོན་པོ་ལ་སོགས་པ་ཉིད་ཀྱིས་སོ། །ཐ་མི་དད་པར་ཉམས་སུ་མྱོང་
[184a.2]བའི་ལྕགས་ནི་མེ་བཞིན་དུ་རྗེས་སུ་འགྲོ་བ་ལ་སོགས་པས་ཐ་དད་པ་ཁོ་ན་ཡིན་པར་བསྟན་པ་ནི་འཛིན་པ་ཉིད་ཅེས་བྱ་བའོ། །དེ་ཉིད་དང་ཞེས་བྱ་བ་ནི་རིག་པའི་རྣམ་པའོ། །ཐ་དད་པར་ཉམས་སུ་མྱོང་བ་ཡང་བདེ་བ་ལ་སོགས་པ་མ་ཡིན་པར་བསྟན་པ་ནི་ཐ་དད་པ་ལ་ཡང་ཞེས་བྱ་བའོ། །དུས་ཐ་དད་
[184a.3]པ་ལ་ཡང་རྣམ་པ་ཐ་མི་དད་པས་གཅིག་པར་རིག་པ་མ་ཡིན་པར་བསྟན་པ་ནི་དེ་ཉིད་ཅེས་བྱ་བའོ། །མངོན་སུམ་ནི་དེ་མ་ཡིན་པ་ལས་ལྡོག་པར་བྱེད་པ་འཛིན་པ་ཡིན་ཏེ། །དེ་ལ་མཆོག་ཏུ་འཛིན་པ་སྐྱེད་པར་བྱེད་པའི་ཕྱིར་འབྲེལ་པར་འཛིན་པར་བྱེད་པ་ཡིན་གྱི་འདི་མ་ཡིན་པའི་ཡུལ་ལ་སོགས་པ་འཛིན་པར་བྱེད་པ་མ་ཡིན་
[184a.4]པར་བསྟན་པ་ནི་མ་ཡིན་ཏེ། སྤྱིའི་ཡུལ་ཅན་ཡིན་པའི་ཕྱིར་ཞེས་བྱ་བ་སྟེ། དེ་མ་ཡིན་པ་ལས་ལོག་པའི་ཡུལ་ཅན་ཡིན་པའི་ཕྱིར་གཅིག་ཉིད་ཁོ་ན་ཡུལ་ལ་སོགས་པའི་དབྱེ་བ་ཅན་མ་ཡིན་པའོ། །དེ་བཞིན་དུ་སྔོན་པོ་མ་ཡིན་པ་དང་རིག་པ་མ་ཡིན་པ་ལས་ལོག་པར་འཛིན་པ་དང་། དེ་ལ་མཆོག་
[184a.5]ཏུ་འཛིན་པ་དག་གིས་ཐ་དད་པ་དང་ཐ་མི་དད་པ་དག་གོ། །རྟོགས་པའི་རང་བཞིན་དང་ཞེས་བྱ་བ་ནི་བདེ་བ་དང་སྔོན་པོ་དག་རིག་པ་གཅིག་གི་བདག་ཉིད་ཀྱི་ཁོངས་སུ་གཏོགས་པ་དག་གོ། །སྤྱིར་ཞེས་བྱ་བ་ནི་འདི་ལྟ་བུར་གྱུར་པའི་མཚན་ཉིད་ཀྱི་གསུམ་པའོ། །ལྷན་ཅིག་དམིགས་པ་ངེས་པ་ཉིད་
[184a.6]ནི་རང་རིག་པ་གཅིག་གི་བྱེད་པ་ལ་རྗེས་སུ་ཞུགས་པ་ཉིད་དོ། །དོན་གྱི་དབྱེ་བས་དབྱེ་བ་མེད་པ་བཞིན་དུ་རྣམ་པ་མེད་པ་ཉིད་ཀྱིས་དབང་པོ་ཐ་དད་པ་ལས་ཀྱང་ཐ་དད་པར་མི་འགྱུར་ཏེ། འདི་རྣམ་པའི་ཡུལ་ཅན་ཡིན་པའི་ཕྱིར་རོ་ཞེས་བསྟན་པ་ནི་གང་གི་ཚེ་ཞེས་བྱ་བའོ། །གཞན་ཡང་ཞེས་བྱ་བ་ནི་
[184a.7]གསལ་བ་དང་མི་གསལ་བ་དང་བསྲེས་པ་ལ་སོགས་པ་ཡང་ངོ་། །དབང་པོ་འགྱུར་བས་བྱས་པའི་འགྱུར་བའི་རྣམ་པ་ཅན་གྱི་ཤེས་བྱ་ནི་ཉམས་སུ་མྱོང་བའི་ཡུལ་ཅན་ཡིན་པར་བསྟན་པ་ནི་དབང་པོའི་ཁྱད་པར་ཞེས་བྱ་བ་སྟེ། རྣམ་པ་ནི་དེ་ལྟ་བུའི་དབྱེ་བ་ཅན་ཡིན་གྱི་རྟོགས་པ་ནི་མ་ཡིན་ཏེ། ཁྱད་པར་
[184b]
[184b.1]མེད་པའི་ཕྱིར་རོ་ཞེས་བྱ་བའི་དོན་ཏོ། །དོན་ལ་ཡང་དེ་ལྟར་ཐ་དད་པ་མེད་དེ་དབྱེ་བ་མེད་པའི་ཕྱིར་རོ། །ཐ་དད་ན་ཡང་ཤེས་པ་ཐམས་ཅད་ལ་དེ་ལྟ་བུར་སྣང་བར་འགྱུར་ཏེ། ངོ་བོ་དེ་རེས་འགའ་བ་མ་ཡིན་པའི་ཕྱིར་རོ་ཞེས་བསྟན་པ་ནི་དོན་གྱི་ཞེས་བྱ་བ་སྟེ། རྣམ་པ་ནི་འབྲས་བུ་ཡིན་ཏེ་ཇི་སྲིད་པ་པོའི་འདྲེས་
[184b.2]པ་ལ་སོགས་པས་ཐ་དད་པར་འགྱུར་གྱི་དོན་ནི་མ་ཡིན་ཏེ་རྟོགས་བྱ་ཡིན་པའི་ཕྱིར་རོ་ཞེས་བྱ་བའི་དོན་ཏོ། །དེ་ནི་ཤེས་པའི་དོན་ལས་དེར་སྣང་བ་ཉིད་མ་ཡིན་ནོ་ཞེས་བྱ་བར་སྦྱར་རོ། །རུང་བའི་ཡུལ་ཉིད་དུ་ཁྱད་པར་མེད་པས་ཆ་བཞིན་དུ་ཆ་གཞན་ལ་ཡང་ཤེས་པ་དེ་ལྟ་བུའི་ངོ་བོ་ཉིད་དུ་འགྱུར་ཏེ། དབང་པོའི་
[184b.3]རྣམ་པར་འགྱུར་བའི་བག་ཆགས་རྣམས་ཀྱང་འཛིན་པའི་ངེས་པ་ཅན་ཉིད་མ་ཡིན་ན། དོན་ཉིད་དེ་ལས་དེའི་ཚེ་སྐྱེ་བ་ནི་ཤེས་པ་བཞིན་ཡིན་ཏེ། སྔར་ཡོད་པ་ལ་ཚད་མ་མེད་པའི་ཕྱིར་རམ། མི་འཛིན་པ་ཉིད་དུ་སྣང་བའི་ཕྱིར་ཡང་ཤེས་པའི་བདག་ཉིད་ཁོ་ན་ཡིན་ནོ་ཞེས་བྱ་བའི་དོན་ཏོ། །དོན་གྱི་རྣམ་
[184b.4]པ་གཅིག་ལས་དེ་དང་རྣམ་པ་གཅིག་པའི་ཤེས་པ་ནི་དབང་པོ་ལ་སོགས་པའི་དབྱེ་བ་སྣ་ཚོགས་པའི་ལྷན་ཅིག་བྱེད་པ་ཅན་སྣ་ཚོགས་པར་ནི་མི་རིགས་སོ་ཞེས་བསྟན་པ་ནི་དོན་ལ་བརྟེན་ནས་སོ་ཞེས་བྱ་བའོ། །དེ་ནི་ཞེས་བྱ་བ་ནི་དེའི་རྣམ་པ་ཅན་གྱིའོ། །འགའ་ཡིས་ཞེས་བྱ་བ་ནི་བསྲེས་པ་ལ་སོགས་
[184b.5]པས་སོ། །གཞན་ལས་ཀྱང་ཞེས་བྱ་བ་ནི་དབང་པོ་ལ་སོགས་པས་ཀྱང་ངོ་། །སྐྱེ་བར་འགྱུར་བ་ཡོད་ན་གཞན་ལས་ཀྱང་སྟེ་དབང་པོ་ལ་སོགས་པས་ཀྱང་ངོ་། །དེའི་རྣམ་པ་ཉིད་ནི་བསྲེས་པ་ལ་སོགས་པའི་རྣམ་པ་ཉིད་དོ། །རྣམ་པའམ་ཤེས་པ་ཉིད་ཀྱང་དེ་ལས་དེའི་ངོ་བོ་ཡིན་ལ་གཞན་ལས་ནི་གཞན་གྱི་རྣམ་
[184b.6]པ་ཅན་ཡིན་ནོ་ཞེས་བྱ་བ་འདི་ལ་བསྟན་པ་ནི་འདི་ལྟར་ཞེས་བྱ་བའོ། །འགའ་ཡིས་ཞེས་བྱ་བ་ནི་ལས་དང་འབྱུང་བ་ཆེན་པོ་ལ་སོགས་པ་ལས་སོ། །དབང་པོ་ནི་ཤེས་པ་སྐྱེད་པར་བྱེད་ཅིང་དེ་ཉིད་རང་གི་སྐྱོན་གྱིས་སྲེ་བར་བྱེད་ཀྱི། དོན་གྱི་བསྐྱེད་བྱའི་རྣམ་པ་ལ་མ་ཡིན་པ་མ་ཡིན་ནམ་སྙམ་དུ་སེམས་པ་ལ་རྣམ་པ་
[184b.7]ལ་ཡང་དབང་པོའི་སྐྱོན་གྱི་བྱེད་པ་མཐོང་བར་བསྟན་པ་ནི་མར་མེ་ལ་སོགས་ཞེས་བྱ་བ་སྟེ། དབང་པོ་ནི་སྐྱོན་བཞིན་དུ་དེའི་རྣམ་པ་ཡང་བྱེད་པ་ཡིན་ནོ་ཞེས་བྱ་བའི་དོན་ཏོ། །མར་མེའི་རང་བཞིན་དེ་ལྟ་བུའི་རྣམ་པ་ཅན་མ་ཡིན་ནམ། ཇི་ལྟར་དབང་པོ་ཉིད་དེ་ལྟ་བུར་བྱེད་པ་ཡིན་ཞེས་ཟེར་བ་ལ་དེའི་ཞེས་བྱ་བ་སྟེ། 
[185a]
[185a.1]མར་མེ་ཡང་རྒྱུ་མཚན་ཡིན་གྱི་དེ་ལྟ་བུའི་བདག་ཉིད་ནི་མ་ཡིན་ཏེ། དེ་ལྟ་བུའི་བདག་ཉིད་མ་ཡིན་པ་ཡང་སྐྱོན་ལས་བྱུང་བའི་རྒྱུ་མཚན་ཡིན་ཏེ། ངེས་པའི་ཡུལ་ཅན་ཡིན་པའི་ཕྱིར་ལ་དེ་ཉིད་ཀྱི་ཕྱིར་འདི་དེ་ཉིད་ཡིན་ན་གཞན་གྱིས་ཀྱང་མཐོང་བར་འགྱུར་རོ་ཞེས་
[185a.2]བྱའི་དོན་ཏོ། །དེ་ལྟ་བུའི་རྣམ་པ་ཕྱི་རོལ་ཉིད་ཡིན་ཡང་དབང་པོའི་སྐྱོན་ཡོད་ཀྱང་ཚད་མ་མ་ཡིན་པར་བསྟན་པ་ནི་ཡང་དག་མཐོང་ན་ཞེས་བྱ་བའོ། །ཉམས་པ་ཉིད་ནི་དེ་ཉིད་མ་ཡིན་ནོ་ཞེས་ཟེར་བ་ནི་འོན་ཏེ་ཡོད་པ་ཞེས་བྱ་བའོ། །ཕྱི་རོལ་ཉིད་ཀྱི་ཁྱད་པར་མཐོང་བ་ན་མ་ཉམས་པ་ཡིན་ལ་དེ་ལས་གཞན་པ་སྣང་
[185a.3]དུ་རུང་བ་དཀྱིལ་འཁོར་དང་བྲལ་བ་ལ་རྒྱས་པ་ཙམ་ཡང་མཐོང་བར་འགྱུར་བར་བསྟན་པ་ནི་རབ་རིབ་ཀྱིས་སྦྱངས་ཞེས་བྱ་བ་སྟེ། གཞན་གྱིས་མཐོང་བའི་ངོ་བོ་འཛིན་པའི་ནུས་པར་སྒྲོ་བཏགས་པའི་ཕྱིར་རོ། །དེ་ནི་ཞེས་བྱ་བ་ནི་མིག་གོ། །གསལ་མ་ཡིན་ནོ་མི་ནུས་པའོ། །དེ་ལྟར་ན་གཞན་ལ་སྣང་བ་མི་
[185a.4]གསལ་བར་མཐོང་བར་འགྱུར་རོ། །འོ་ན་ཇི་ལྟར་ངེས་པར་བསྟན་པ་ཡིན་ཞེ་ན། གང་ཞིག་ཅེས་བྱ་བའོ། །གཞན་གྱི་སྣང་བ་མ་མཐོང་བའི་ཕྱིར་ནུས་པ་ཉམས་པ་ཡིན་གྱི་སྦྱངས་པ་སྟེ་ཁྱད་པར་ཅན་དུ་བྱས་པ་མ་ཡིན་པར་བསྟན་པ་ནི་དེས་ན་ཞེས་བྱ་བའོ། །ཡང་དག་ཡང་དག་མིན་ནི་ཡང་དག་པ་
[185a.5]ཡིན་ན་ཐམས་ཅད་ཡང་དག་པ་དང་ཡང་དག་པ་མ་ཡིན་ན་ཐམས་ཅད་དེ་ལྟ་བུ་ཡིན་ཏེ། མཐོང་བ་ཉིད་དོན་བྱེད་པ་ཉིད་ཡིན་པ་དེའི་ཕྱིར་ཏེ། དེ་ཉིད་ཀྱི་ཕྱིར་ཕྱི་རོལ་གྱི་ཡང་དེ་ཉིད་ཡིན་ཏེ་གཞན་དུ་ན་ཐུག་པ་མེད་དོ་ཞེས་བྱ་བའི་དོན་ཏོ། །ཡང་དག་པ་ཉིད་མིན་ཏེ། ཕྱི་རོལ་གྱི་ཤེས་པའི་ཚོགས་པ་ལས་བྱུང་
[185a.6]བའི་ཕྱིར་རོ་ཞེས་བསྟན་པ་ནི་ཞེས་བྱ་བ་སྟེ། གང་ཞིག་ཅེས་བྱ་བ་ནི་ཤེས་པའི་ངོ་བོས་སོ། །གཞན་དུ་ནི་ཇི་ལྟ་བུར་ན་ཞེས་བྱ་བ་ནི་ཕྱི་རོལ་ཏེ་དབང་པོ་ཉིད་ནི་དེའི་བསྐྱེད་བྱ་མ་ཡིན་ཏེ། རྒྱུ་ཡིན་པའི་ཕྱིར་དང་། དེ་མ་ཡིན་པ་ལས་ལོག་པའི་སྐད་ཅིག་གི་ཁྱད་པར་ཡང་དེའི་རྒྱུ་ཡིན་པའི་ཕྱིར་ཉེ་བར་ལེན་པ་ཡང་
[185a.7]རྒྱུན་ཁོ་ན་ཡིན་གྱི་སྐད་ཅིག་མ་ཉེ་བར་ལེན་པ་ལ་སོགས་པ་ཉིད་ནི་འཇིག་རྟེན་པ་མ་ཡིན་ཏེ་རྟོགས་པ་མ་ཡིན་ནོ་ཞེས་བྱ་བའི་དོན་ཏོ། །རབ་རིབ་ལ་སོགས་པ་ཞེས་བྱ་བ་ནི་ཤེས་པའི་ཚོགས་པ་ལས་འབྱུང་བ་ཉིད་དོ། །གཞན་ཡང་དཀྱིལ་འཁོར་ཉིད་མཐོང་བ་མ་ཡིན་ཏེ་གང་གིས་དེའི་སྣང་དུ་རུང་བ་གཞན་
[185b]
[185b.1]ཡང་མཐོང་ངོ་ཞེས་བྱ་བར་འགྱུར་རོ་ཞེས་བསྟན་པ་ནི་སྣང་དབང་ཞེས་བྱ་བའོ། །གཅིག་གི་ནི་དཀྱིལ་འཁོར་དང་བྲལ་བའོ། །རྟོགས་པ་ནི་འདིས་སོ། །དེས་ན་ནི་རྟོགས་པའི་ནུས་པས་ཡིན་གྱི་གཞན་གྱི་རྒྱུ་མ་ཡིན་ནོ། །དཀྱིལ་འཁོར་མཐོང་བའི་ཡང་དཀྱིལ་འཁོར་ལ་སོགས་པ་རྒྱུ་མ་ཡིན་ཏེ་རང་
[185b.2]རིག་པ་ལས་གཞན་དུ་ཡུལ་མ་ཡིན་ལ། དེས་ན་ཡུལ་ཡང་རང་རིག་པ་ཉིད་ཡིན་ནོ་ཞེས་བྱ་བའི་དོན་ཏོ། །གཞན་དུ་ནི་ཡུལ་གཞན་ལ་སོགས་པ་ལའོ། །ཇི་ལྟར་ཞེས་བྱ་བ་ནི་རབ་རིབ་ཀྱིས་སྦྱངས་ཞེས་བྱ་བའི་རིགས་པས་སོ། །གང་དུ་ཞེས་བྱ་བ་ནི་གཞན་དུའོ། །རང་སྣང་བ་ཡིན་ན་ནི་ཞེས་བྱ་བ་ནི་དཀྱིལ་
[185b.3]འཁོར་རོ། །གཞན་ཡང་ནི་གཞན་དུ་ཡོད་པ་ཡང་ངོ་། །ཕན་ཚུན་དུ་ཞེས་བྱ་བ་ནི་གཞན་དུ་གནས་པ་ནི་འདིར་གནས་པའི་གཞན་དུའོ། །མྱོང་བ་ཉིད་དུ་ཞེས་བྱ་བ་ནི་སྔ་མ་དང་ཕྱི་མ་དག་ལས་གཅིག་ལས་ཡང་ཕྱི་རོལ་མི་གནས་པའི་ཕྱིར་རོ། །དེས་ན་ཡང་མྱོང་བའི་བདག་ཉིད་ལས་མྱོང་བའི་རྒྱུ་རྗེས་སུ་དཔོག་པ་
[185b.4]ཡིན་པར་བསྟན་པ་ནི་སྔོན་པོ་ལ་སོགས་པ་ལ་ཡང་མྱོང་བ་གནས་པར་འགྱུར་བ་རྣམས་ཞེས་བྱའོ། །དཀྱིལ་འཁོར་བཞིན་དུ་གཞན་ལ་ཡང་ཕྱི་རོལ་རྗེས་སུ་དཔག་པ་མ་ཡིན་པ་མ་ཡིན་ནམ་འབྲེལ་པ་མ་མཐོང་བར་ཁྱད་པར་མེད་པར་ཟེར་བ་ལ་དཀའ་བ་ལ་སོགས་པ་ཞེས་བྱ་བའོ། །གཞན་གྱིས་ནི་མི་གཞན་གྱིས་
[185b.5]སོ། །ཤེས་པ་གཞན་གྱིས་ནི་སྐྱོན་ལས་མ་བྱུང་བས་ཡིན་གྱི་དཀྱིལ་འཁོར་ཉིད་ནི་མ་ཡིན་ནོ། །དེའི་འབྲས་བུ་ནི་ཕྱི་རོལ་དོན་གྱི་འབྲས་བུའོ། །དེ་ལྟ་ན་ཇི་ལྟར་རྟོགས་པ་ཡིན་ཞེ་ན་དེ་ལྟ་བུ་མ་ཡིན་པའོ། །འཇིག་རྟེན་གྱི་ཞེས་བྱ་བ་ནི་དེའི་དེ་ལྟ་བུའི་ཞེན་པའི་ཐ་སྙད་དོ། །ཐམས་ཅད་ཉིད་ནི་དོན་བྱེད་པར་
[185b.6]ནུས་པའམ་ཅིག་ཤོས་ཀྱང་ངོ་། །ཅི་སྟེ་མ་ཡིན་ཞེ་ན་ཞེས་བྱ་བ་ནི་དེ་ལྟ་བུའི་ཞེན་པས་སོ། །ཇི་ལྟར་མི་འདོད་ཅེས་བྱ་བ་ནི་དེའི་བདག་ཉིད་མངོན་སུམ་གྱིས་ཉམས་སུ་མྱོང་བའི་ཕྱིར་རོ། །མྱོང་བའི་ངོ་བོ་མ་ཡིན་ཡང་ཞེས་བྱ་བ་ནི་དོན་གྱི་སྟེ། གཞན་མྱོང་བའི་ཕྱིར་རམ་མྱོང་བ་གཞན་འཛིན་པར་བྱེད་པ་མེད་པ་
[185b.7]ན་ཚད་མ་མེད་པའི་ཕྱིར་དང་། རང་ཉིད་རིག་པ་ཡིན་ན་དོན་གྱིས་གོ་བ་མ་ཡིན་པའི་ཕྱིར་རོ། །ཇི་ལྟར་ཡིན་ཞེས་བྱ་བ་ནི་རང་ལ་བྱེད་པ་འགལ་བའི་ཕྱིར་རོ། །མ་ཡིན་ཏེ་མཐོང་བའི་ཕྱིར་རོ་ཞེས་བྱ་བ་ནི་རྟོགས་པ་ཉིད་བཞིན་དུ་དོན་ལྐོག་ཏུ་མ་གྱུར་པ་ཉིད་དུ་འཐད་པའི་ཕྱིར་རོ། །དེ་ལ་ཡང་གཞན་ལ་ལྟོས་པ་ཡིན་
[186a]
[186a.1]ན་རྟགས་མེད་པའི་ཕྱིར་རྒྱུ་རྟོགས་པ་མ་ཡིན་ནོ། །གཞན་གྱིས་ཀྱང་ཞེས་བྱ་བ་ནི་རྗེས་སུ་དཔག་པས་སོ། །འདི་ལ་ཚད་མ་ཅི་ཡོད་ཅེས་བྱ་བ་ནི་དེ་ལ་གཟུང་བ་མེད་པ་ཞེས་བྱ་བའི་དོན་ཏོ། །ཁྱེད་ལ་ཡང་ཞེས་བྱ་བ་ནི་ངེས་པ་ཡོད་པ་ལའོ། །ངེས་པ་མེད་ཀྱང་ཕྱི་རོལ་སྣང་བ་ཡིན་ནོ་ཞེས་
[186a.2]ཟེར་བ་ལ་གཞན་རིག་པ་མ་ཡིན་པ་ཉིད་དོ་ཞེས་བྱ་བའོ། །བུམ་པ་ཞེས་བྱ་བ་ནས་གནས་པའི་ཕྱིར་རོ་ཞེས་བྱ་བའི་བར་དུ་རྒོལ་བ་ཡིན་ནོ། །དེ་ལ་ཞེས་བྱ་བ་ནི་མུན་པའོ། །ཚོགས་པ་གཅིག་ལ་ཞེས་བྱ་བ་ལ་སོགས་པ་ནི་རྒོལ་བའོ། །ངེས་པར་གྲུབ་པ་ཡིན་ན་དོན་དམ་པར་ནི་ཞེས་བྱ་བ་ནི་ལན་ཡིན་ཏེ། མངོན་
[186a.3]སུམ་ཉིད་མ་ཡིན་པའི་ཕྱིར་དང་། ངེས་པ་ཡང་དེའི་མཐར་ཐུག་པ་ཉིད་ཀྱིས་རང་དབང་མེད་པའི་ཕྱིར་དེ་ལྟ་བུའི་ངེས་པ་ལས་ཕྱི་རོལ་གྲུབ་པ་ནི་མ་ཡིན་ནོ། །ངེས་པ་ཙམ་འདི་ནི་རང་རིག་པ་ཡིན་ལ་མར་མེའི་གསལ་བ་ཉིད་ནི་གཞན་ལ་ལྟོས་པ་མ་ཡིན་ཏེ་དབང་པོ་དང་བཅས་པ་ལས་རྟོགས་པ་འབྱུང་བའི་ཕྱིར་
[186a.4]བུམ་པ་དང་སྣང་བ་དང་བཅས་པ་ཉིད་ནི་མ་ཡིན་ལ་མར་མེ་ལས་ནི་ཡིན་གྱི་རང་ཉིད་ལས་ནི་མ་ཡིན་ནོ་ཞེས་བྱ་བ་དེ་དག་ཙམ་ནི་དཔེ་ཡིན་གྱི་རང་ཉིད་རྟོགས་པ་ནི་མ་ཡིན་ནོ། །རྣམ་པ་ནི་དཀྱིལ་འཁོར་གྱི་རྣམ་པའོ། །ཕྱི་རོལ་ཉིད་སྔོན་པོ་ལ་སོགས་པ་བཞིན་དུ་དཀྱིལ་འཁོར་དབང་པོ་ལ་སོགས་པས་རྟོགས་
[186a.5]པ་ནི་རྟོགས་པ་ཉིད་ཀྱི་རྣམ་པ་ཡིན་ནོ་ཞེ་ན་མར་མེའི་སྣང་བ་ཁོ་ན་འཛིན་པར་མི་འགྱུར་ཏེ། གང་གི་ཕྱིར་དངོས་པོ་སོ་སོ་བ་ནི་དེ་ལ་འབྲེལ་པ་མེད་པས་ཏེ་དེ་ཉིད་ཡོད་ན་འཛིན་པ་མ་ཡིན་པར་བསྟན་པ་ནི། གཞན་ཡང་གལ་ཏེ་ཞེས་བྱ་བའོ། །མར་མེ་ལས་ཐ་དད་པ་དེའི་གནས་ཁོ་ན་འཛིན་པར་མི་འགྱུར་
[186a.6]བར་བསྟན་པ་ནི། གལ་ཏེ་དེ་ཉིད་ཅེས་བྱ་བ་སྟེ་དེ་དཀྱིལ་འཁོར་གྱི་རྣམ་པའོ། །གླིང་བུ་རྐྱང་པ་ལ་སོགས་པ་ལ་ཕྱོགས་གཅིག་འཛིན་པ་མ་ཡིན་པར་བསྟན་པ་ནི་ཁྱོན་དང་ལྡན་ཞེས་བྱ་བ་སྟེ། འཛིན་པ་མ་ཡིན་ཞེས་བྱ་བར་སྦྱར་རོ། །དེ་ལྟ་ན་ཞེས་བྱ་བ་ནི་དེ་ལ་ལྟོས་པ་འཛིན་པ་ཡིན་ནོ། །
[186a.7]མར་མེ་ཙམ་གྱིས་ཞེས་བྱ་བ་ནི་མར་མེ་གང་དང་གང་དུ་མར་མེ་སྦར་བ་དེ་དང་དེ་ན་འབྱུང་བ་དེའི་ཕྱིར་གཉི་ག་རྒྱུ་ཉིད་མ་ཡིན་ནོ། །བྱེད་པ་འཇུག་པ་ཞེས་བྱ་བ་ནི་རྟོགས་པ་ཉིད་དུ་བྱེད་པའི་ཕྱིར་རོ། །དུས་མཚུངས་པ་ཉིད་ཀྱིས་ནི་རྟོགས་པ་ཉིད་ཀྱི་འབྲས་བུ་དང་ངོ་། །རྗེས་སུ་འགྲོ་བ་ལ་སོགས་པ་ནི་མིག་
[186b]
[186b.1]དང་དེའི་གཟུགས་ཀྱི་ཡུལ་ལོ། །མར་མེ་ནི་དཔེའོ། །དེ་ཉིད་ནི་དཀྱིལ་འཁོར་ཉིད་དོ། །མིག་ནི་མིག་གི་དབང་པོའོ། །ཡོངས་སུ་གསལ་བ་ནི་སྔོན་པོ་ལ་སོགས་པ་རྟོགས་པའི་ངོ་བོའམ་དཀྱིལ་འཁོར་གྱི་ངོ་བོའོ། །དཔེར་ན་མར་མེས་མར་མེ་གསལ་བར་བྱེད་པ་མ་ཡིན་པ་དེ་བཞིན་དུ་འོད་ཀྱིས་
[186b.2]འོད་གསལ་བར་བྱ་བ་མ་ཡིན་ཏེ། རང་གསལ་བ་ཉིད་ཡིན་པ་དེ་བཞིན་དུ་སྔོན་པོ་ལ་སོགས་པ་ཡང་ངོ་ཞེས་བསྟན་པ་ནི་དེའི་ཕྱིར་ཞེས་བྱ་བའོ། །གཉིས་པོ་ནི་མིག་དང་གཟུགས་དག་གོ། །གཞན་ཞེས་བྱ་བ་ནི་དེ་ལྟ་བུའི་ངོ་བོས་བསྐྱེད་པའི་བག་ཆགས་སོ། །ཚུལ་གཉིས་ནི་རང་རིག་པ་དང་སྔོན་པོའི་ངོ་བོ་
[186b.3]ཡིན་གྱི་རང་རིག་པ་ལས་གཞན་པའི་དཀྱིལ་འཁོར་ནི་མ་ཡིན་ནོ་ཞེས་བྱ་བའི་དོན་ཏོ། །ཡང་ན་དོན་ཉིད་རང་རིག་པའི་རྣམ་པ་མ་ཡིན་པའོ། །མི་རུང་ངོ་ཞེས་བྱ་བ་ནི་རང་རིག་པའི་རྣམ་པར་རོ། །ཁྱད་པར་ལས་ནི་ཚོགས་པའི་ཁྱད་པར་ལས་ཏེ། ཐག་རིང་པོ་ལ་བར་དུ་ཡོད་པའི་སྣང་བ་འཕྲོས་པས་མང་
[186b.4]པོ་ཡིན་པའི་ཕྱིར་བཀབ་པ་མི་གསལ་བར་ནི་རིགས་ཏེ། ལྷ་ཁང་ལ་སོགས་པ་བཞིན་དུ་ཆ་འགའ་མི་འཛིན་པའི་ཕྱིར་དུ་མའི་བདག་ཉིད་དོན་ཡིན་པས་བསགས་པའི་ཕྱོགས་ཀྱིས་བྲི་བ་འཛིན་པ་ལ་འགལ་བ་མེད་དོ། །ཆེན་པོ་ལས་ཆུང་ངུ་ཡོད་པའི་ཕྱིར་རོ། །མྱ་ངན་དུ་ཆུང་ངུ་ལ་ཆེན་པོར་འཛིན་པ་ནི་
[186b.5]འཁྲུལ་པ་ཡིན་ཏེ། རྒྱས་པ་མེད་པའི་ཕྱིར་རོ་སྙམ་དུ་སེམས་པ་ནི་དེར་འགྱུར་ཞེས་བྱ་བ་སྟེ། ཐག་རིང་བ་དང་ཉེ་བའི་ཁྱད་པར་ལས་སྣང་བ་ཐ་དད་པའི་ཕྱིར་བཀབ་པའི་ཆ་ནི་མི་འཛིན་ལ། ཅིག་ཤོས་ནི་འཛིན་པ་ཡིན་ནོ་ཞེས་བྱ་བའི་དོན་ཏོ། །ཆ་གཅིག་བཀབ་པ་ཡིན་ན་དེའི་ཕྱོགས་གཞན་ཡང་བཀབ་
[186b.6]པ་ཡིན་ལ་མ་བཀབ་ན་ཡང་དེའི་ཆ་དང་ལྡན་པ་གཞན་ཡང་བཀབ་པར་མི་འགྱུར་ཏེ། རྡུལ་ཕྲ་རབ་ཉིད་དུ་ཁྱད་པར་མེད་དོ་ཞེས་བསྟན་པ་ནི་དེའི་སྟེ། སྣང་བས་ཆོད་པ་ཡིན་ན་ནི་ཆ་འགའ་ཞིག་མི་མཐོང་ན་ཅིག་ཤོས་ཀྱང་ངོ་། །མ་ཆོད་ན་ཡང་གཞན་མཐོང་ན་གཞན་ཡང་ངོ་ཞེས་བྱ་བའི་དོན་ཏོ། །མཐོང་
[186b.7]བའི་ཡུལ་ཞེས་བྱ་བ་ནི་རུང་བའི་ཡུལ་ན་གནས་པའོ། །གཞན་གྱི་ནི་ཐག་རིང་པོ་ལ་ངོ་བོ་གཞན་མེད་པའོ། །ཤེས་པ་ནི་དེ་ཡོད་པ་ཡིན་ཏེ་ཐ་དད་པའི་ཕྱིར་རོ། །དོན་ལ་མི་སྲིད་ན་ཤེས་པ་ལ་ཡིན་པར་བསྟན་པ་ནི་འདི་ནི་མཐོང་བ་ཞེས་བྱ་བའོ། །མ་ཚང་བ་མེད་པ་ཞེས་བྱ་བ་ནི་རྡུལ་ཕྲ་རབ་རྣམས་ཡོངས་སུ་གྱུར་
[187a]
[187a.1]པར་མཚུངས་པ་ཡིན་པའི་ཕྱིར་རོ། །དེའི་རང་བཞིན་ནི་དོན་གྱི་རང་བཞིན་ནོ། །སྣང་བ་ཐ་དད་ཀྱི་སྣང་དུ་རུང་བ་ནི་མ་ཡིན་ནོ་ཞེ་ན། སྣང་བ་ནི་ཞེས་བྱ་བ་སྟེ། སྣང་བ་ནི་དེ་ལས་ཐ་དད་པའི་ནི་མ་ཡིན་ནོ་ཞེས་བྱ་བའི་དོན་ཏོ། །མཚན་ཉིད་ནི་དེ་ཡིན་པའི་ཕྱིར་རོ་ཞེས་བྱ་བ་ནི་སྣང་
[187a.2]བཞིན་པའི་མཚན་ཉིད་ཡིན་པའི་ཕྱིར་རོ། །དེའི་གནས་སྐབས་ན་མི་སྣང་བ་དང་ལྡན་པ་མ་ཡིན་ཏེ། མེད་པའི་ཕྱིར་དང་ཐག་རིང་པོར་མི་སྣང་བའི་ཕྱིར་རོ་ཞེས་བསྟན་པ་ནི་དོན་ཐ་དད་པ་ཡིན་ན་ཞེས་བྱ་བའོ། །གཞན་ཞེས་བྱ་བ་ནི་སྤྱི་ནི་དོན་གཞན་དུ་འདོད་པའི་ཕྱིར་རོ། །དེའི་ཞེས་བྱ་བ་ནི་དོན་གྱིའོ། །གསལ་
[187a.3]བ་ཉིད་ནི་ཕྱིས་དེ་ལྟ་བུའི་དོན་བྱེད་པའི་ཕྱིར་རོ། །དེ་ཉིད་ནི་ཞེས་བྱ་བ་ནི་དོན་ཉིད་ཡིན་ནའོ། །དེའི་ནི་ཐག་རིང་པོ་ན་སྣང་བའོ། །གཞན་ནི་རིང་པོ་མ་ཡིན་པ་ནའོ། །གཉི་ག་གཅིག་ཡིན་ཏེ། གཅིག་ཉིད་དུ་སྣང་བའི་ཕྱིར་ཞེས་བསྟན་པ་ནི་དེའི་ངོ་བོར་ཞེས་བྱ་བའོ། །རང་བཞིན་ཐ་དད་ནི་སྣང་བ་ལས་སོ། །
[187a.4]དེ་ཞེས་བྱ་བ་ནི་རྟོགས་པ་ཡིན་ཏེ་གཅིག་ཉིད་ཀྱིས་གནོད་པའི་ཕྱིར་རོ། །རྟོགས་པ་ཉིད་བག་ཆགས་ལས་ཐ་མི་དད་པའི་རྣམ་པ་ཅན་ཡིན་པ་དེའི་ཕྱིར་རྣམ་པ་དང་བཅས་པ་ཉིད་ཡིན་པར་བསྟན་པ་ནི་ཐ་དད་མེད་པར་ཞེས་བྱ་བའོ། །ཡང་ཞེས་བྱ་བ་ནི་དུས་ཕྱིས་སོ། །གང་ལས་ཞེས་བྱ་བ་ནི་ཆ་
[187a.5]ཡང་ཉེ་བ་བཞིན་དུ་སྣང་བ་མ་ཡིན་ནོ་ཞེས་བྱ་བའི་དོན་ཏོ། །ཡན་ལག་དུ་མ་ཅན་གྱི་རྫས་ལ་ཡན་ལག་འགའ་ཞིག་རིང་པོར་སྣང་བ་གང་ཡིན་པ་ནི་རགས་པ་ཡིན་ལ་གཞན་ནི་དེ་ལྟ་མ་ཡིན་པ་དེའི་ཕྱིར་གསལ་བ་མ་ཡིན་ནོ་སྙམ་དུ་སེམས་པ་ནི་གལ་ཏེ་སྣང་བ་ཞེས་བྱ་བའོ། །སྣང་བ་མི་གསལ་བ་
[187a.6]ཞེས་བྱ་བ་ནི་ཐག་རིང་བའི་ཕྱིར་རོ། །ཐ་དད་ན་ཞེས་བྱ་བ་ནི་ཡན་ལག་ཐམས་ཅད་ལ་ཁྱབ་པ་ཅན་ཐག་རིང་བའམ། གཞན་དུ་ཡང་སྣང་དུ་རུང་བའོ། །ཐམས་ཅད་ཉིད་ཅེས་བྱ་བ་ནི་ཡན་ལག་ཐམས་ཅད་དང་ལྡན་པ་ཁྱབ་པ་ཅན་ནོ། །མཐོང་བས་ཞེས་བྱ་བ་ནི་ཡན་ལག་མི་འཛིན་ན་ཡང་ངོ་། །
[187a.7]མི་སྣང་བའི་ཡན་ལག་ལ་ལྟོས་ནས་ཡན་ལག་ཅན་གྱི་ངོ་བོ་འཛིན་པ་མི་གསལ་བ་མ་ཡིན་ཏེ་ཐལ་ཆེས་པའི་ཕྱིར་རོ་ཞེས་བསྟན་པ་ནི་ཕྱི་རོལ་དོན་གཅིག་ཅེས་བྱ་བ་སྟེ། ཉེ་བ་ན་ཡང་ཡན་ལག་ཐམས་ཅད་འཛིན་པ་མ་ཡིན་ན་ཞེས་བྱ་བའི་དོན་ཏོ། །དུ་མ་ཉིད་ཡིན་ནའམ། རྡུལ་ཕྲ་རབ་ཀྱི་དབྱེ་བས་
[187b]
[187b.1]གཅིག་ཡིན་པ་ལ་གཅིག་གི་འཛིན་པ་དང་མི་འཛིན་པ་ནི་གཞན་ལ་ཡང་ཡིན་ཏེ། ཁྱད་པར་མེད་པའི་ཕྱིར་རོ་ཞེས་བསྟན་པ་ནི་ཕྲ་རྡུལ་དུ་མ་ཞེས་བྱ་བའོ། །གཞན་དུ་ནད་དང་བཅས་པར་འཛིན་པ་ནའོ། །གཞན་དུ་འགྱུར་བ་ནི་ཡོངས་སུ་གསལ་བའི་རྣམ་པ་ཉིད་དོ། །ཆེས་སྲབ་པའི་ཡན་ལག་མི་
[187b.2]འཛིན་པ་ཉིད་ཡན་ལག་ཅན་འཛིན་པ་ལ་ནི་མི་གསལ་བ་ཉིད་ཀྱི་རྒྱུ་མཚན་མ་ཡིན་ནམ་ཞེས་ཟེར་བ་ལ་གཞན་ཞེས་བྱ་བ་ནི་ཡན་ལག་ཉིད་སེང་ལྡེང་དང་པ་ལ་ཤ་ལ་སོགས་པ་ལ་ནི་མ་ཡིན་ཏེ། ཡན་ལག་ཅན་དེ་ལྟ་བུའི་ངོ་བོ་ཡིན་པའི་ཕྱིར་རོ། །དེ་ལྟ་བུའི་ངོ་བོ་ཉིད་མ་ཡིན་ན་སྣ་ཚོགས་པ་གཅིག་ཏུ་གྱུར་ལ། 
[187b.3]ཐག་རིང་བ་ལ་དེ་ཐ་དད་པར་སྣང་བ་ཇི་ལྟར་དེ་ཙམ་ནི་མི་གསལ་བ་ཉིད་ཡིན་ནོ་ཞེས་བྱ་བ་ཡང་མ་ཡིན་ཏེ། རང་བཞིན་རྟོགས་པ་ཉིད་མི་གསལ་བ་རྟོགས་པ་ཉིད་ཀྱི་ཕྱིར་རོ་ཞེས་བྱ་བའི་དོན་ནི་གསལ་བ་ཡིན་ཏེ། ཐལ་བར་འགྱུར་ཞེས་བྱ་བ་དང་མཚམས་སྦྱོར་རོ། །དུ་མ་ཉིད་ཡིན་ན་ཞེས་བྱ་བ་ནི་རྡུལ་ཕྲ་རབ་
[187b.4]བསགས་པའི་བདག་ཉིད་ཡིན་པའི་ཕྱིར་ཕྱི་རོལ་ལོ། །དེ་མི་འཛིན་ན་ནི་རྡུལ་ཕྲ་རབ་གཅིག་མི་འཛིན་ནའོ། །དེ་ལས་གཞན་པ་ནི་རྡུལ་ཕྲ་རབ་གཞན་ཏེ་དེ་དང་ལྷན་ཅིག་འཛིན་པའི་ཕྱིར་རོ། །རྡུལ་ཕྲ་རབ་གཅིག་མི་འཛིན་ན་གཞན་འཛིན་པ་མ་ཡིན་ཏེ་བསྡུས་པ་འཛིན་པའི་ཕྱིར་རོ། །ཡོངས་སུ་གསལ་བ་
[187b.5]ནི་ངོ་བོའོ། །དེ་ཉིད་ཅེས་བྱ་བ་ནི་ཡོངས་སུ་གསལ་བ་ཉིད་དོ། །དེ་ལས་ཞེས་བྱ་བ་ནི་གཞན་འཛིན་པ་ལས་སོ། །དེ་ཞེས་བྱ་བ་ནི་གསལ་བ་ཉིད་དོ། །དེ་ལྟ་བུར་གྱུར་པ་ནི་དེ་ལས་གཞན་པ་འཛིན་པ་ལས་བྱུང་བའོ། །གཞན་གྱིས་ཀྱང་ནི་ཉེ་བ་ན་ཡོད་པས་པོ། །རྟོགས་པ་ཉིད་ནི་ཤེས་པ་ཉིད་དོ། །
[187b.6]དོན་འབར་བཞིན་པར་མཐོང་བ་ཞེས་བྱ་བ་ནི་བཟུང་བའོ། །འབྲས་བུ་འབར་བཞིན་པ་ཉིད་ཡིན་པས་མིག་ལ་དེ་ལྟར་བརྗོད་པ་ཡིན་གྱིས་རང་ཉིད་ལས་ནི་མ་ཡིན་ཏེ། མངོན་སུམ་ལས་རྟོགས་པའི་ཕྱིར་རོ། །དེ་ལྡན་ཞེས་བྱ་བ་ནི་འབར་བཞིན་པ་དང་ལྡན་པའོ། །དེའི་འབྲས་བུ་མཐོང་བ་ནི་མིག་གིའོ། །འོན་
[187b.7]ཀྱང་ཡུལ་ཉིད་ཀྱིས་རང་གི་ཆོས་ཡུལ་ཅན་ལ་སྒྲོ་འདོགས་པ་ཡིན་ནོ་ཞེས་ཟེར་བ་ནི་དེར་འགྱུར་ན་ཞེས་བྱ་བའོ། །ལན་ནི་སྔོན་པོ་ལ་ཡང་ཞེས་བྱ་བའོ། །ཤེས་པ་ལ་ཡོད་པ་ཉིད་ནི་མི་གསལ་བ་ཉིད་ཡིན་གྱི་དོན་ལ་གནས་པ་མ་ཡིན་པར་བསྟན་པ་ནི་དེའི་ཕྱིར་ཞེས་བྱ་བའོ། །འཇིག་རྟེན་ཐམས་ཅད་
[188a]
[188a.1]ཅེས་བྱ་བ་ནི་ངའི་མིག་ནི་འབར་བཞིན་ཞེས་རྒྱུ་མེད་བཞིན་པའི་གནོད་པ་མེད་པས་སོ། །རང་ཉིད་བདག་ཉིད་དུའོ། །གསལ་བ་དང་ཅིག་ཤོས་ཀྱང་རུང་ཕྱི་རོལ་མ་ཡིན་ནམ་དེ་ལྟར་ཞེན་པའི་ཕྱིར་ལ་ཤེས་པའི་རྣམ་པ་ཡང་དེ་ཉིད་ཀྱི་ཕྱིར་ཕྱི་རོལ་ཉིད་དུ་འཇོག་པར་བྱེད་ཡིན་གྱི་དོན་
[188a.2]གྱི་གནོད་པ་མེད་ན་འཁྲུལ་པའམ། མཐོང་བ་མེད་ན་གསལ་ཉིད་ལ་སོགས་པ་ལ་རྒྱུ་མཚན་འབའ་ཞིག་ནི་མ་ཡིན་ཏེ་བརྟགས་བཞིན་པ་ན་སྣང་བ་མི་གསལ་བ་དང་ཅིག་ཤོས་ལ་སོགས་པ་ཉིད་མཐོང་བའི་ཕྱིར་རོ། །དེ་ལ་ནི་དེ་དེ་ལྟ་བུའི་སྣང་བ་ཡིན་གྱི་དེ་ལྟར་སྣང་བ་ཡང་ཤེས་པའི་ཆོས་མ་ཡིན་ཏེ། ཤེས་
[188a.3]བྱ་ལ་གནས་པ་ཉིད་དུ་སྣང་བའི་ཕྱིར་རོ་ཞེས་ཟེར་བ་ནི་གལ་ཏེ་སྣང་བ་ཞེས་བྱ་བ་སྟེ། མི་གསལ་བ་ནི་སྣང་བ་ལ་ཡོད་པའོ། །མི་གསལ་བ་ལ་སོགས་པའི་དོན་ཇི་ལྟར་ཡིན་ཞེ་ན། དེ་གསལ་བར་བྱེད་པའི་ཕྱིར་རོ། །དེ་ལྟ་ན་དེས་བྱས་པ་ཡིན་པ་དེའི་ཕྱིར་དེར་དེའི་ངོ་བོ་ཉེ་བ་ན་འདུག་པ་ཡང་ཤེས་པར་
[188a.4]འགྱུར་རོ། །འོན་ཏེ་དེའི་བློ་དེ་ལྟར་བྱེད་པ་ཡིན་ན་དེ་ལྟ་ན་དེ་ལས་འོངས་པའི་རྣམ་པ་དང་ལྡན་པ་ཉིད་འདི་མ་ཡིན་པར་བསྟན་པ་ནི་གཞན་ཐ་དད་པ་ཞེས་བྱ་བའོ། །སྣང་བའི་ངོ་བོ་མི་གསལ་བ་ཉིད་ལ་སོགས་པ་བློ་ཐ་དད་པ་སྟེ་ཤེས་པ་འཛིན་པའི་བྱེད་པ་ཐ་དད་པ་ཡིན་གྱི། རང་ལས་ནི་མ་ཡིན་ཏེ་རང་
[188a.5]ལ་གནས་པའི་དབྱེ་བ་ནི་རྣམ་པ་ཡིན་ནོ། །རེ་ཞིག་མི་གསལ་བས་གསལ་བར་བྱེད་པ་མ་ཡིན་ཏེ། ཉེ་བ་ན་གནས་པས་མི་དམིགས་པའི་ཕྱིར་རོ། །དེས་བྱས་པའི་གསལ་བ་མི་གསལ་བ་ཡིན་ཞེས་བྱ་བ་ནི་བློ་ཉིད་ཀྱི་དེ་ལྟ་བུའི་རྣམ་པ་ཉིད་དམ་དེའི་བྱེད་པའི་ཡང་ངོ་། །བློ་དང་དོན་དག་འབྲེལ་པ་
[188a.6]ཅན་མ་ཡིན་པའི་སྣང་བའི་ཆོས་འགའ་ཡང་མེད་པར་བསྟན་པ་ནི་དོན་ནི་ཞེས་བྱ་བའོ། །མེད་པ་ཉིད་སྣང་བ་ནི་མ་ཡིན་ཏེ་འགལ་བའི་ཕྱིར་རོ། །མེད་པའི་ངོ་བོ་སྣང་བ་ནི་མ་ཡིན་ཏེ། ཐག་རིང་བ་དང་ཅིག་ཤོས་ན་གནས་པ་ཐམས་ཅད་མངོན་སུམ་ཡིན་པའི་ཕྱིར་རོ། །སྐར་ཁུང་གི་བུ་གའི་ཉི་ཟེར་ལས་ཡོད་
[188a.7]པར་གོ་བའི་རྡུལ་རྣམས་ནམ་མཁའ་ཁྱབ་པར་བྱེད་པ་དེ་དག་གིས་ཐག་རིང་པོ་ནས་བསྒྲིབས་པའི་རྫས་ལྷ་ཁང་ལ་སོགས་པ་ཆེན་པོ་ཡིན་ཡང་ཆེས་མང་བ་རྣམས་ཀྱིས་བསྒྲིབས་པ་ཡིན་གྱི། སྣང་བ་ཆེན་པོ་ཡིན་ཡང་གསལ་བར་མི་ནུས་པ་ལ་མི་གསལ་བ་ཡིན་ནོ་སྙམ་དུ་སེམས་པ་ལ་ཉེ་བ་ཡིན་རྡུལ་
[188b]
[188b.1]རྣམས་ཀྱིས་གཡོགས་པ་དང་སྣང་བ་མི་གསལ་བར་བྱེད་པ་ཡང་མཚུངས་པ་ཡིན་ཏེ། རྡུལ་ཕྲ་རབ་ཀྱིས་སྲབ་པ་ཉིད་ནི་སྣང་བ་དེའི་ཕྲ་བ་ཉིད་ལ་གནོད་པར་བྱེད་པ་ཡིན་ཏེ། སྣང་བ་ནི་མང་བ་ཉིད་བཞིན་དུ་ཅིག་ཤོས་མང་བ་ཉིད་ཀྱང་ཡིན་པར་བསྟན་པ་ནི་སྣང་བ་དེ་ཡང་ཞེས་བྱ་བ་སྟེ། ཐག་རིང་པོ་ན་ཡོད་པའི་
[188b.2]རྡུལ་རྣམས་ཀྱིས་བསྒྲིབས་པ་ཡིན་གྱི། ཅི་སྟེ་མ་ཡིན་ནོ་ཞེས་བྱ་བའི་དོན་ཏོ། །ཅི་ལས་ཤེ་ན་ཉེ་བ་ལ་ཡང་དེ་སྟེ་བསྒྲིབས་པ་ཅིས་མ་ཡིན་ཞེས་བྱ་བ་ནི་གཡོགས་པ་དང་བསྒྲིབས་པ་དག་ཐག་རིང་བ་བཞིན་དུ་ཁྱད་པར་མེད་པའི་ཕྱིར་རོ། །དམིགས་པར་བྱ་བ་སྒྲིབ་པར་བྱེད་པ་ནི་ཐག་རིང་བ་ལ་ཡིན་གྱི་ཉེ་བ་ལ་
[188b.3]མ་ཡིན་པ་ཡིན་ནམ། ཐག་རིང་བར་ཡང་སྣང་དུ་རུང་བ་ཉེ་བ་ལ་ཆེས་ཤིན་ཏུ་བ་ལ་ཡིན་ནམ། གཞན་དུ་རིགས་སམ་ཡན་ལག་ཅན་ཡང་དེའི་གནས་སྐབས་དང་ལྡན་པ་དེའི་ཚོགས་པ་ལས་དམིགས་པ་ཡིན་ནོ་ཞེས་བྱ་བ་འདི་ཡང་ཅིའི་ཕྱིར་ལན་མ་ཡིན་ཞེས་བྱ་བའི་དོན་ཏོ། །སྒྲིབ་པར་བྱེད་པ་སྲབ་པའི་
[188b.4]ཕྱིར་ཉེ་བ་ལ་མི་སྲབ་པོ་ཞེ་ན། ལན་ནི་སྣང་བ་ཡང་ཞེས་བྱ་བ་སྟེ་ཉེ་བ་ལ་ཡང་འདི་སྲབ་པ་ཉིད་དོ། །ཐག་རིང་བ་ལ་ཡང་གཉི་ག་མཚུངས་པ་ཡིན་པའི་ཕྱིར་སྒྲིབ་པར་འགྱུར་བར་བསྟན་པ་ནི་གཞན་དུའང་ཞེས་བྱ་བ་སྟེ། ཐག་རིང་བ་ལ་ཡང་སྲབ་པར་བྱེད་པ་དང་ཅིག་ཤོས་དག་སྲབ་པར་མ་ཡིན་པར་མཚུངས་
[188b.5]པ་ཉིད་དོ། །ཤིན་ཏུ་ཉེ་བ་དེར་ཡང་ནི་ཉེ་བ་ལ་ཡང་ངོ་། །ནམ་མཁའ་ཅན་གྱིས་ཁྱབ་པས་ནི་རླུང་གིས་སོ། །འདི་ན་ཞེས་བྱ་བ་ནི་ཉེ་བ་པ་ལའོ། །སྲོག་ཆགས་གོ་དྷའི་མཇུག་མ་དང་། རི་བོང་གི་རྣ་བ་རིང་བ་ཉིད་མཚུངས་པ་ཡིན་ལ། ཐག་རིང་བ་ལ་རྡུལ་མང་བ་ཉིད་ཡིན་ན་སྣང་བ་ལ་ཡང་ཡིན་ཏེ། དེ་
[188b.6]ཡང་དེར་དེ་ལྟ་བུ་ཉིད་ཡིན་པའི་ཕྱིར་རོ། །ཉེ་བ་ལ་སྲབ་པ་ཉིད་ཀྱི་ཕྱིར་རྡུལ་སྒྲིབ་པར་བྱེད་པ་མ་ཡིན་ན་ཤིན་ཏུ་ཉེ་བ་ལ་ཆེས་ཤིན་ཏུ་ཡང་ངོ་ཞེས་བསྟན་པ་ནི་ཤིན་ཏུ་ཉེ་བ་ཞེས་བྱ་བའོ། །དེ་ཞེས་བྱ་བ་ནི་དེས་གསལ་བར་བྱས་པ་སྟེ། ཐམས་ཅད་དུ་མི་གསལ་བའི་ངོ་བོ་ཡིན་པས་ཀྱང་མཐོང་བར་མི་འགྱུར་ཏེ་དབང་
[188b.7]པོས་མི་ནུས་པའི་ཕྱིར་རོ་ཞེས་བྱ་བའི་དོན་ཏོ། །ཐག་རིང་པོར་ཁྱད་པར་མཐོང་བ་ལས་དངོས་པོ་མི་སྣང་ངོ་ཞེས་བྱ་བའི་ཐ་ཚིག་གོ། །ཐག་རིང་པོ་ནའམ་ཤིན་ཏུ་ཉེ་བ་ལ་ནི་མ་མཐོང་བའི་དབང་གིས་མི་གསལ་བའི་ངོ་བོ་གཞན་དེའི་ཚེ་ཉིད་ན་བྱུང་བ་ནི་གསལ་བ་མཐོང་བར་བྱེད་པ་ནི་སྣང་བ་ལ་སྒྲིབ་པར་བྱེད་པ་མ་
[189a]
[189a.1]ཡིན་ལ། ཉེ་བ་ལ་ནི་དེ་ཉིད་སྣང་བ་གསལ་བས་བསྒྲིབས་པ་ཡིན་པར་འདོད་པ་གང་དག་གི་ཡིན་དེ་དག་གི་ཐག་རིང་པོ་ན་སྣང་བ་ཉམས་པས་བསྒྲིབས་པ་ནི་གསལ་བར་མཐོང་བར་བྱེད་པ་མ་ཡིན་ཞིང་ཉེ་བ་ལ་ཡང་མི་གསལ་བ་ཡིན་པར་བསྟན་པ་ནི་གལ་ཏེ་དེར་ཡང་ཞེས་བྱ་བའོ། །
[189a.2]དེ་བཤད་པ་ནི་མ་མཐོང་བའི་མིང་ཅན་ཞེས་བྱ་བའོ། །སེམས་པ་མེད་པ་ཞེས་བྱ་བས་རང་གི་ངོ་བོ་བསྟན་པའམ་མི་མཐུན་པ་ཉིད་ལ་སྐྱོན་མེད་པའོ། །དེ་ལ་གཅིག་ཉིད་ནི་ཐག་རིང་བ་དང་ཅིག་ཤོས་དག་ལ་མི་སྒྲིབ་པ་ཉིད་ཡིན་ནོ་ཞེས་བྱ་བ་ནི་གཞན་དག་གིའོ། །མཐོང་བར་འགྱུར་ཞེས་བྱ་བའི་ལན་བཤད་
[189a.3]པ་ནི་དེ་ལྟ་ཡིན་ན་ཞེས་བྱ་བའོ། །གཞན་ནི་མ་ཡིན་ཏེ་ཞེས་བྱ་བ་ནི་གསལ་བའོ། །དེ་ཞེས་བྱ་བ་ནི་གསལ་བར་མཐོང་བར་བྱེད་པའོ། །དེ་ཞེས་བྱ་བ་ནི་མ་མཐོང་བ་ལས་སྐྱེ་བའོ། །རྒྱབ་ཏུ་ནི་གསལ་བར་མཐོང་བའི་ཕྱི་ནས་སོ། །མ་ཡིན་ཏེ་ཡུལ་གཅིག་ཉིད་ཅེས་བྱ་བ་ནི་མ་མཐོང་བ་ལས་བྱུང་བ་སྟེ། གསལ་
[189a.4]པོ་དང་ཡུལ་མཚུངས་པའོ། །འཁྲུལ་པ་ཡིན་ནོ་ཞེས་བྱ་བ་ནི་ཡུལ་ཉེ་བར་འཛིན་པའི་རྒྱུ་མཚན་ཐུན་མོང་མ་ཡིན་པ་ཉིད་མཐོང་བ་ལས་མངོན་པར་འདོད་དོ། །ཡུལ་ལ་འཁྲུལ་པ་ཞེས་བྱ་བ་ནི་གསལ་བར་མཐོང་བ་པོའི་སྟེ་རྒྱབ་ཀྱི་ཕྱོགས་ཉིད་ཀྱང་གསལ་བའི་ཕྱོགས་ཉིད་དུ་སྣང་བའི་ཕྱིར་རོ། །དེ་ལྟར་ན་དེའི་
[189a.5]ཚེ་མེད་པ་ཉིད་ཡིན་ནོ་ཞེས་ཟེར་བ་ཡུལ་དེར་ཡང་ཞེས་བྱ་བའོ། །དེའི་དུས་ན་མེད་ལ་དུས་གཞན་གྱི་ཚེ་ཡོད་པར་དམིགས་ན་ཐལ་ཆེས་པར་བསྟན་པ་ནི་དེའི་དུས་སུ་ཞེས་བྱ་བའོ། །དེའི་དུས་ན་ཐམས་ཅད་མེད་པར་མཐོང་བ་ཡིན་ཞིང་། དོན་ཐམས་ཅད་མཐོང་བ་ཉིད་ཀྱང་མ་ཡིན་ནོ། །གཞན་གྱིས་ཀྱང་ཞེས་བྱ་
[189a.6]བ་ནི་སངས་རྒྱས་པས་ཀྱང་ངོ་། །མ་མཐོང་བ་དེ་ལས་ཞེས་བྱ་བ་ནི་བག་ཆགས་ལས་སོ། །མཐོང་བ་ནི་ཤེས་པ་དེའི་སྐྱེ་བ་སྟེ་གཞུང་འཛུགས་ན་ཞེས་བྱ་བར་སྦྱར་རོ། །རྨི་ལམ་བཞིན་དུ་ཡོད་པ་ཞེས་བྱ་བ་ནི་གཞུང་འཛུགས་པ་ཡིན་ལ། མེད་པ་ཉིད་ཀྱི་ཞེས་བྱ་བ་ནི་སུན་འདོན་པ་ཡིན་ནོ། །དངོས་གང་ཇི་ལྟར་
[189a.7]མཐོང་གྱུར་པ། །ཞེས་བྱ་བ་ནི་གསལ་བའི་ཡུལ་ཅན་ནོ། །རྒྱབ་ཏུ་གསལ་བར་མཐོང་བ་མ་ཡིན་པར་བསྟན་པ་ནི་མི་གསལ་ཞེས་བྱ་བའོ། །མདུན་ན་གནས་པ་ནི་གསལ་བར་མཐོང་བ་པོའི་ཡང་ངོ་། །དེ་ཞེས་བྱ་བ་ནི་གསལ་བའོ། །མ་མཐོང་བ་དེ་ལས་སྐྱེས་པ་པོ་གང་གི་སྒྲིབ་བྱེད་ཡིན་པ་དེ་ཉིད་དེ་མཐོང་
[189b]
[189b.1]བ་ཡིན་པས་གཞན་ནི་མ་ཡིན་ནོ་སྙམ་དུ་སེམས་པ་ལ་དེ་ལ་གཅིག་ཅེས་བྱ་བའོ། །གཞན་གྱིས་ཞེས་བྱ་བ་ནི་ཐག་རིང་པོ་ན་གནས་པའི་གསལ་བའོ། །གལ་ཏེ་ཞེས་བྱ་བ་ནི་ལན་གདབ་པའི་ཆེད་དུ་རྗེས་སུ་བརྗོད་པའོ། །མ་མཐོང་བ་འདིས་བསྒྲིབས་པའི་ཕྱིར་བསྒྲིབས་པ་ཡིན་ན་མཐོང་བར་མི་འགྱུར་རོ་ཞེས་
[189b.2]བྱ་བ་ནི་གནས་སྐབས་ཁོ་ནའི་ཚིག་གི་ལྷག་མ་ཡིན་གྱི་གཞན་ནི་མ་ཡིན་ནོ། །ཅི་བྱེད་ཅེས་བྱ་བ་ནི་གོ་བྱེད་པའོ། །འབྲས་བུ་མེད་པར་རང་ཉིད་མེད་པའི་ཕྱིར་རོ། །ཐག་རིང་པོར་མ་མཐོང་བ་གསལ་བ་གང་ཡིན་པ་འབྲེལ་པ་ཅན་དེའི་མི་གསལ་བར་མཐོང་བ་གང་ཡིན་པའོ། །འདི་ཡང་ཞེས་བྱ་བ་ནི་བཏང་
[189b.3]སྙོམས་ཀྱི་རིག་པར་བྱ་བ་ཡིན་པའི་ཕྱིར་རོ། །སུན་འབྱིན་པ་དང་གཞུང་འཛུགས་པའམ་སུན་འབྱིན་པ་དེའི་ཡང་ངོ་། །དེའི་ཕྱིར་ཞེས་བྱ་བ་ནི་ཐག་རིང་པོར་མི་གསལ་བ་ཤེས་པའི་རྣམ་པ་ཉིད་ཡིན་པའི་ཕྱིར་མྱོང་བ་ནི་ཐམས་ཅད་དོ། །རྒྱུ་བཞིན་དུ་ནི་མཚུངས་པ་དེ་མ་ཐག་པ་དང་དབང་པོ་ལ་སོགས་པའི་
[189b.4]རྒྱུ་ལས་མ་འདས་པའོ། །དོན་ལ་བརྟེན་པ་ནི་དབང་པོ་ལ་སོགས་པ་ལས་མ་ཡིན་ཏེ། དེ་ཡོད་ཀྱང་ཤེས་པ་གཞན་ལ་མེད་པའི་ཕྱིར་རོ། །ལྷག་མ་ནི་རྣམ་པ་མེད་པ་དང་ཐ་མི་དད་པའི་དབང་པོ་ལ་སོགས་པའི་རྣམ་པ་ཞེས་བྱ་བ་ལ་སོགས་པ་རྣམས་སོ། །བློ་ངན་རྣམས་ནི་ལུགས་ངན་ཞེས་བྱ་བ་ནི་རྣམ་པ་
[189b.5]མེད་པ་ཉིད་ཡིན་ན་དབང་པོ་ལ་སོགས་པ་མི་གསལ་བ་དང་འདྲེས་པ་ལ་སོགས་པ་རྗེས་སུ་བྱེད་པ་མེད་པར་ཐལ་བར་འགྱུར་བ་ལ་སོགས་པས་གནོད་པའི་ཕྱིར་རོ། །སྐད་ཅིག་པར་མངོན་པར་འདོད་པ་ནི་དོན་གྱི་ཤེས་པ་ཡང་རྣམ་པ་དང་བཅས་པ་ཡིན་ཏེ། དོན་རྒྱུ་ཡིན་པ་ཉིད་ཀྱི་དེའི་དུས་མ་ཡིན་པ་ན་མེད་
[189b.6]པའི་ཕྱིར་རོ་ཞེས་བསྟན་པ་ནི་ཤེས་པ་སྒྲ་དང་ཞེས་བྱ་བའོ། །ཅིག་ཤོས་ཀྱི་ནི་རྗེས་སུ་དཔག་པ་ལ་སོགས་པའོ། །གང་གིས་ཞེས་བྱ་བ་ནི་རྣམ་པ་མེད་ནའོ། །མེད་པ་ནི་ཞེས་བྱ་བ་ནི་རང་གི་ངོ་བོས་མི་གནས་པ་སྟེ། གཞན་གྱི་ངོ་བོས་ཀྱང་མཐོང་ན་གཞན་གྱི་རྣམ་པ་དང་བཅས་པ་ཉིད་ཡིན་ཏེ། རང་
[189b.7]རིག་པ་ལ་ནི་དེའི་བདག་ཉིད་ཀྱི་ཕྱིར་ཡང་གསལ་བ་ཡིན་ནོ་ཞེས་བྱ་བའི་དོན་ཏོ། །དམིགས་པ་ཉིད་ཁོ་ན་ཕན་འདོགས་པ་མ་ཡིན་ཏེ་ཐམས་ཅད་དེ་ལྟ་བུ་ཉིད་ཐོབ་པར་འགྱུར་བའི་ཕྱིར་རོ་ཞེས་བསྟན་པ་ནི་གསལ་བར་འགྱུར་ཞེས་བྱ་བ་སྟེ། དམིགས་པ་ཉིད་ཀྱིས་ཕན་འདོགས་པ་ཉིད་དུ་རྟོགས་པ་ནི་དུས་གཞན་
[190a]
[190a.1]ཁོ་ན་མ་ཡིན་པའི་ཕྱིར་རྣམ་པ་དང་བཅས་པ་ཉིད་ཡིན་ནོ། །རྗེས་སུ་དཔག་པ་ཡང་ཤེས་པའི་རྒྱུ་ངེས་པར་བྱུང་བ་གཟུང་བ་ཡིན་གྱི་ཐམས་ཅད་ནི་མ་ཡིན་པ་མ་ཡིན་སྙམ་དུ་སེམས་པ་ནི་གལ་རྒྱུ་ཞེས་བྱ་བ་སྟེ་སྔ་མ་ཉིད་ཀྱི་ཚོགས་པ་ནི། ཡུལ་གྱི་སྐད་ཅིག་ཤེས་དང་བཅས། །
[190a.2]སྣང་བ་དང་བཅས་གཟུགས་བཞིན་བྱེད། །དེ་ཕྱིར་ལྷན་ཅིག་རིག་པ་ཡིན། །ཞེས་བྱ་བའི་དོན་ཡིན་ནོ། །སོ་སོར་ངེས་པའི་རང་གི་ཚོགས་པ་ལས་བྱུང་བ་ཞེས་བྱ་བ་འདི་ནི་ངེས་པར་རྟོག་པ་ནི་སྐྱེ་བ་ལ་ཤེས་པ་སྟེ་རིག་པའི་བྱེད་པ་ལ་མེད་དོ། །རང་ལ་ཡོད་པའི་ཁྱད་པར་གྱིས་ཁྱད་པར་དུ་བྱེད་པ་ཡིན་གྱི་སྐྱེ་བས་
[190a.3]ནི་མ་ཡིན་ཏེ་འབྲེལ་པའི་ཉེ་བ་དང་གཞན་ལ་ཡང་ཁྱད་པར་མེད་པའི་ཕྱིར་དང་། གནོད་པའི་བདག་ཉིད་ཡིན་པའི་ཕྱིར་འདི་ལྷན་ཅིག་སྐྱེས་པ་ནི་བྱེད་པ་ལ་ཡོད་པ་མ་ཡིན་ནོ། །དེ་ལྟ་ན་རྣམ་པ་དེ་ཉིད་ཤེས་པའི་རང་བཞིན་ཡིན་པར་སྟོན་གྱི་སོ་སོར་ངེས་པ་ཉིད་ནི་མ་ཡིན་ནོ། །རྒྱུ་ལས་ཞེས་བྱ་བ་ནི་རྟོགས་པ་
[190a.4]བཞིན་དུ་དོན་ལས་ཀྱང་ཤེས་པའི་ཕྱིར་རོ། །དེའི་ཕྱིར་རྟོགས་པ་ཉིད་ལས་གཟུང་བ་ལ་སོགས་པ་ཉིད་མ་ཡིན་ཏེ། གཞན་དུ་ན་དོན་དང་ཤེས་པ་ཡང་རྒྱུ་ལས་སྐྱེས་པ་དོན་བཞིན་དུ་ཁྱད་པར་དུ་སྣང་བ་ནི་རང་ཉིད་རིག་པ་ལ་བྱེད་པ་དང་ལྡན་པ་ཡིན་གྱི་གཞན་དུ་ནི་མ་ཡིན་ཏེ་རྒྱུ་ཉིད་ལས་ངེས་པའི་ཕྱིར་རོ་ཞེས་ཟེར་བ་
[190a.5]ནི་འོན་ཏེ་རྒྱུ་དང་འབྲས་བུར་ཞེས་བྱ་བ་སྟེ། རང་གི་རྒྱུ་ལས་གཞན་སྐྱེ་བ་བཞིན་དུ་ཤེས་པ་ལས་ཀྱང་གཟུགས་ལ་སོགས་པ་མ་ཡིན་པར་བསྟན་པ་ནི་དེའི་ཚེ་ཡང་ཞེས་བྱ་བ་སྟེ་སྐྱེད་པར་བྱེད་པ་ཉིད་འཛིན་པར་བྱེད་པ་མ་ཡིན་ཏེ་ཐལ་ཆེས་པའི་ཕྱིར་རོ་ཞེས་བྱ་བའི་དོན་ཏོ། །ངོ་བོ་བཞིན་དུ་བསྐྱེད་བྱའི་ཁྱད་པར་ལ་ཡང་
[190a.6]ཞིང་ལ་སོགས་པ་བཞིན་དུ་ས་བོན་འཛིན་པ་མ་ཡིན་ནོ། །དབང་པོ་ལ་སོགས་པ་ཉིད་ལས་ཁྱད་པར་ཅན་དུ་འབྱུང་བ་ན་ཤེས་པ་འབྲས་བུ་གཞན་ལས་ལྷག་པ་ཁོ་ན་ཡིན་པར་བསྟན་པ་ནི་གང་གི་ཚེ་ཞེས་དེའི་ཕྱིར་ཞེས་བྱ་བའོ། །གཟུང་བ་དང་འཛིན་པའི་དངོས་པོ་ནི་འཛིན་པ་མེད་པ་ལས་ཁྱད་པར་དང་ལྡན་པ་མ་ཡིན་ཏེ། 
[190a.7]རང་གི་རྒྱུད་ཉིད་ལས་བྱུང་བའི་ཕྱིར་རམ་གཟུང་བའི་ཤེས་པ་ལས་བུམ་པ་བཞིན་དུ་འཛིན་པ་སྐྱེད་པར་བྱེད་པའི་ཚོགས་པ་མ་ཡིན་པར་བསྟན་པ་ནི། གང་གི་ཚེ་ཤེས་པ་ཞེས་བྱ་བའོ། །བདག་དང་ཡིད་ཕྲད་པ་ལས་བྱུང་བའི་མངོན་སུམ་དང་དོན་གྱིས་གོ་བའི་ཤེས་པ་གཞན་ཡང་འདི་ལ་ཡང་སྟེ། འདས་པ་
[190b]
[190b.1]འཛིན་པ་ལ་དེའི་རྣམ་པ་ཉིད་ཡིན་ཞེས་བྱ་བའི་དོན་ཏོ། །ཅིག་ཅར་བ་ཉིད་དེ་ཅིག་ཅར་ཤེས་པ་བྱུང་བ་ནི་ཡིད་ཀྱི་རྟགས་ཡིན་ནོ་ཞེས་པ་འགལ་བ་ཡིན་པར་བསྟན་པ་ནི་གཉིས་དུས་མཉམ་པར་ཞེས་བྱ་བའོ། །ཅིག་ཅར་སྐྱེ་བ་འགལ་བ་ཡིན་གྱི་ཡོད་པ་ནི་མ་ཡིན་ནོ་ཞེས་ཟེར་བ་ལ་དུས་མཉམ་པ་ཉིད་ཡིན་
[190b.2]ན་ཡང་བྱ་བ་སྟེ། འཛིན་བྱེད་འཛིན་པ་ཡིན་ན་གཟུང་བྱ་འཛིན་པ་གཞན་ལས་དེ་དང་དེའི་འཛིན་པ་ཡིན་པའི་ཕྱིར་ཐུག་པ་མེད་པ་ཞེས་བྱ་བའི་དོན་ཏོ། །དོན་ཡང་ཞེས་བྱ་བ་ནི་ཤེས་པ་ཉམས་སུ་མྱོང་བའི་བདག་ཉིད་ཡིན་པའི་ཕྱིར་དེ་འཛིན་པར་འདོད་པ་ཡང་རིགས་པ་མ་ཡིན་པར་བསྟན་པ་ནི་དང་པོ་གཟུང་བ་ཞེས་བྱ་
[190b.3]བ་སྟེ། དང་པོ་ཞེས་བྱ་བ་ནི་སྔ་མའོ། །ཕྱིས་ཀྱང་ཞེས་བྱ་བ་ནི་འཛིན་པའི་དུས་ན་མེད་པའོ། །གཟུང་བ་མ་ཡིན་ཏེ་སྐད་ཅིག་པ་ཡིན་པའི་ཕྱིར་དང་། མཐར་ཐུག་པར་འཛིན་པའི་ཕྱིར་དང་དེའི་དུས་མ་ཡིན་པའི་ཕྱིར་རོ། །ཡོད་ན་ཡང་གཞན་རྟོགས་པར་འགྱུར་ཏེ། དེ་དེའི་དུས་ཅན་མ་ཡིན་པའི་ཕྱིར་རོ་ཞེས་
[190b.4]བསྟན་པ་ནི་དེའི་རང་བཞིན་ཞེས་བྱ་བའོ། །དེའི་དུས་ན་གཟུང་བ་ཡིན་ན་འཛིན་བྱེད་དང་འཛིན་པ་ཡང་དེའི་དུས་ན་ཡིན་ཏེ། དུས་གཞན་ན་ནི་དེ་དང་དེའི་རྣམ་པ་ཡིན་ཏེ། དེའི་རྣམ་པ་མ་ཡིན་པ་ནི་དེའི་འཛིན་བྱེད་མ་ཡིན་པའི་ཕྱིར་རྣམ་པ་དང་བཅས་པ་ཡིན་ནོ་ཞེས་ཟེར་བ་ནི་སྔར་ཡང་ཞེས་བྱ་བ་ནས་ཐལ་བའི་ཕྱིར་རོ་
[190b.5]ཞེས་བྱ་བའི་བར་དུའོ། །དེ་ཞེས་བྱ་བ་ནི་གཟུང་བའི་སྟེ་རིག་པའིའོ། །དེ་ལྟ་བུ་ཡང་ཞེས་བྱ་བ་ནི་རིག་པ་ཉིད་ཡིན་ན་དབང་པོ་ལས་སྐྱེས་པ་ཉིད་ཀྱིས་སོ། །དབང་པོ་དེ་མ་ཡིན་པ་ལས་ལོག་པ་ནི་དེ་ཉིད་ཀྱི་བསྐྱེད་བྱ་མ་ཡིན་ཏེ། སྐད་ཅིག་མའི་སྐྱེད་བྱེད་ཉིད་ལ་སོགས་པ་མ་རྟོགས་པས་དབང་པོ་མ་ཡིན་པ་ལ་
[190b.6]སོགས་པའི་ཕྱིར་རོ། །འཛིན་པའི་རྣམ་པ་ཡང་ཐ་དད་པའམ་ཐ་མི་དད་པ་ཡང་ཏེ། གཞན་དུ་ན་མི་རིགས་པའི་ཕྱིར་རོ། །གཞན་དུ་ན་ནི་ཕྱི་ནས་སོ། །དེ་ལྟ་མ་ཡིན་པ་ནི་དོན་གྱི་དུས་དང་དེ་དང་ཐ་མི་དད་པའི་ངོ་བོ་དག་གོ། །གཞན་གྱི་ཞེས་བྱ་བ་ནི་སྐྱེས་བུ་གཞན་གྱིའོ། །རྟོག་པ་ཡིན་ནོ་ཞེས་བྱ་བ་ནི་ཐ་སྙད་དོ། །
[190b.7]ཚོགས་པ་ངེས་པར་བྱེད་པ་སྐྱེ་བས་འཛིན་པ་ན་ཇི་ལྟར་ངེས་པ་ཡིན་ཞེས་ཟེར་བ་ལ་དེ་བྱས་ཤེས་པ་ཞེས་བྱ་བའོ། །འཛིན་པ་ལ་ངེས་པའི་གཟུང་བྱའི་དོན་སྣང་བ་ཉིད་ཀྱི་ཕྱིར་ཏེ་རྣམ་པ་ལས་སོ། །དེ་ཞེས་བྱ་བ་ནི་རྣམ་པར་སྒྲོ་བཏགས་པའི་དོན་ནོ། །གསལ་བ་ཞེས་བྱ་བ་ནི་འཛིན་པར་བྱེད་པའོ། །གཞན་ནི་མ་
[191a]
[191a.1]ཡིན་ཏེ་དེའི་རྣམ་པས་རིག་པར་ངེས་པའི་ཕྱིར་རོ། །དེའི་བདག་ཉིད་ཡིན་པས་དེ་ཉིད་དེའི་རྣམ་པ་ཡིན་གྱི་དོན་རིག་པ་ནི་མ་ཡིན་ཏེ། དེ་འདི་ལ་རྗེས་སུ་མ་ཞུགས་པའི་ཕྱིར་རོ་ཞེས་བསྟན་པ་ནི་བརྗོད་པ་ཡིན་ཞེས་བྱ་བ་སྟེ། ངེས་པའི་རྣམ་པར་རིག་པ་ནི་ལྐོག་ཏུ་གྱུར་པ་ནི་དེ་ལྟ་བུ་ཉིད་དུ་
[191a.2]ངེས་པ་ལ་ལྟོས་པ་མ་ཡིན་ཏེ། གསལ་བའི་ཕྱིར་གཞན་དུ་ན་དེ་མེད་པས་ལོགས་ན་གནས་པ་ཉམས་སུ་མྱོང་བས་ཉམས་སུ་མྱོང་བ་མ་ཡིན་པའི་བདག་ཉིད་ཐོབ་པའི་ཕྱིར་དེ་ལྟ་བུ་ཉིད་མ་ཡིན་ན་རྗེས་སུ་དཔག་པ་ལས་བྱུང་བ་མ་ཡིན་ཏེ། སྔ་ན་མེད་པར་རིག་པ་རྒྱུ་མཚན་མ་ཡིན་པའི་ཕྱིར་རོ། །དོན་རིག་ན་ཡང་སྔ་
[191a.3]རོལ་དུ་དེ་མ་ཡིན་པའི་རྟོག་པས་འདི་དེ་ཁོ་ན་ཉིད་རྗེས་སུ་དཔག་པ་དང་འགལ་བ་ཡིན་ལ། དེ་ཉིད་ལས་གཞན་ཉིད་དུ་སྒྲོ་བཏགས་པ་ནི་རྗེས་སུ་དཔག་ལས་ལོག་པར་འགྱུར་བའམ་དོན་ལ་རྣམ་པར་གཞག་པ་ཡང་ཡིན་ཏེ། རྗེས་སུ་སྟེ་རྣམ་པ་རིག་པའི་ཕྱི་ནས་དོན་ལ་དཔོག་པ་ནི་རྣམ་པར་
[191a.4]རྟོག་པ་ཡིན་ཏེ། དེས་དོན་རྣམ་པར་འཇོག་པས་དོན་རྣམས་ལ་སྟེ། ངེས་པར་འཛུད་པར་བྱེད་པའི་ཕྱིར་རོ། །དེའི་ཕྱིར་རྣམ་པའི་ངེས་པ་ནི་རང་ལས་ངེས་པ་ཡིན་པར་བསྟན་ཏོ་ཞེས་བྱ་བའི་དོན་ཏོ། །དེ་མེད་ཀྱང་ཞེས་བྱ་བ་ནི་ཤེས་པའི་དུས་ན་སྐྱེད་པར་བྱེད་པ་ཉིད་ཡིན་པས་ཅིག་ཅར་བ་མ་ཡིན་པའི་ཕྱིར་སྔར་བྱུང་བའི་དོན་
[191a.5]དེས་བྱས་པ་ནི་ཤེས་པ་ཡིན་ནོ་ཞེས་བྱ་བར་སྦྱར་རོ། །དེའི་རྣམ་པ་ནི་དོན་དེ་དང་འདྲ་བའི་བསྐྱེད་བྱའོ། །གལ་ཏེ་དེ་མ་གྲུབ་ན་དེའི་རྣམ་པ་ཉིད་ཅི་ལས་ཡིན་ཞེ་ན་དེ་གྲུབ་པར་བསྟན་པ་ནི་གཞན་གྱིས་ཞེས་བྱ་བ་སྟེ། རང་རིག་པ་ནི་གཞན་གྱིས་རིག་པར་བྱ་བ་མ་ཡིན་ཞེས་བྱ་བའི་དོན་ཏོ། །རང་ངམ་ཞེས་བྱ་བ་
[191a.6]ནི་རྣམ་པ་དབང་པོ་ལ་སོགས་པ་རྣམས་ལ་མེད་པའི་ཕྱིར་རོ། །གནས་ན་ནི་གྲུབ་ནའོ། །དེ་མེད་པར་ཞེས་བྱ་བ་ནི་དེའི་རྣམ་པའི་སྐྱེད་བྱེད་ཀྱི་དོན་མེད་ན་སྟེ་བག་ཆགས་ཙམ་གྱི་བསྐྱེད་བྱ་ཡིན་པའི་ཕྱིར་ཉ་ཕྱིས་ལ་དངུལ་དུ་ལྟ་བུའོ། །དོན་དམ་པར་ཞེས་བྱ་བ་ནི་རང་དང་གཞན་ལ་སྣང་བ་དག་གི་དབྱེ་བ་ཉམས་སུ་མྱོང་བའི་
[191a.7]ཕྱིར་ངེས་པ་གལ་ཏེ་མ་ཡིན་ན་ཞེས་བྱ་བའི་རིགས་པས་སོ། །རྗེས་དཔག་ལ་ལྟོས་ན་ཞེས་བྱ་བ་ནི་ཐོབ་པར་བྱ་བ་མངོན་སུམ་མ་ཡིན་པས་སྐྱེད་པར་བྱེད་པ་མ་ཤེས་པའི་ཕྱིར་རོ། །ལོང་བ་ཞེས་བྱ་བ་ནི་རྟོག་པ་ཙམ་ཡིན་པའི་ཕྱིར་རོ། །ཐམས་ཅད་དེ་ཁོ་ན་ཉིད་ཅེས་བྱ་བ་ནི་ཁས་བླངས་པ་ལས་ཀྱང་ཡོད་པས་
[191b]
[191b.1]དེ་ལྟ་བུར་གྱུར་པའི་ལུང་ལ་གོམས་པས་ཁས་བླངས་པའི་ཕྱིར་རོ། །སྣང་བཞིན་པ་ཉིད་ཀྱི་དོན་ལ་དེ་མ་ཡིན་པའི་ངོ་བོ་མི་རིག་པའི་ཕྱིར་ཤེས་པའི་རྣམ་པའི་རྟོག་པར་རྗེས་སུ་དཔག་པ་ལས་འགྱུར་བ་མ་ཡིན་ནམ་ཞེས་ཟེར་བ་ལ་ལྷན་ཅིག་སྐྱེས་པའི་ཞེས་བྱ་བའོ། །རྟོགས་པའི་རྣམ་པ་ནི་བདག་ཉིད་དུ་གྱུར་པ་
[191b.2]རིག་ངེས་པར་བྱེད་པ་ཡིན་གྱི་རྗེས་སུ་དཔག་པར་བྱེད་པ་ནི་མ་ཡིན་ཏེ། ལྷན་ཅིག་སྐྱེས་པ་ཡང་ཤེས་པ་བཞིན་དུ་རྟོགས་པའི་བདག་ཉིད་དུ་ཕན་འདོགས་པར་བྱེད་པ་མ་ཡིན་པ་ནི་རྣམ་པ་དང་ཁྱད་པར་བྱེད་པ་འགལ་བ་དང་གཟུང་བ་ཉིད་ལ་ཡང་འགལ་བ་ཡིན་ནོ། །སྐྱེས་པ་ནི་སྐྱེས་པར་འགྱུར་བའོ། །གཟུང་བ་ཉིད་
[191b.3]ལ་འགལ་བ་དམིགས་པར་བསྟན་པ་ནི་ལྷན་ཅིག་སྐྱེས་པ་ཞེས་བྱ་བའོ། །དེའི་རྣམ་པ་ཁྱད་པར་བྱེད་པ་འགལ་བ་ཡིན་པར་བསྟན་པ་ནི་དེས་ཕན་འདོགས་པ་མེད་པའི་ཕྱིར་ཞེས་བྱ་བའོ། །རྣམ་པ་མེད་ཀྱང་ཡུལ་ཉིད་ཡིན་པའི་ཕྱིར་ཤེས་པའི་གཟུང་བྱ་ཡིན་ནོ་སྙམ་དུ་སེམས་པ་ལ་ཤེས་ལ་ཞེས་བྱ་
[191b.4]བ་སྟེ། ཡུལ་ཉིད་ནི་རྣམ་པ་དང་ལྡན་པ་ཉིད་ཀྱིས་ཁྱབ་པ་ཡིན་ན་དེ་མེད་ན་ཇི་ལྟར་ཡིན་ཞེས་བྱ་བའི་དོན་ཏོ། །རིགས་པ་ཡིན་ཏེ་ཞེས་བྱ་བ་ནི་གཞན་དུ་ན་ཐལ་ཆེས་པའི་ཕྱིར་རོ། །ཤེས་པའི་དུས་སུ་ཞེས་བྱ་བ་ནི་འཛིན་པའི་དུས་སུའོ། །ཇི་ལྟར་ཞེས་བྱ་བ་ནི་སྐྱེད་པར་བྱེད་པ་ཉིད་ཤེས་པ་དང་ལྷན་ཅིག་ཡོད་པའི་ཕྱིར་
[191b.5]རོ། །གཟུང་བར་བྱ་བའི་རྡོ་རྗེ་དང་རྡོ་བ་ལ་སོགས་པ་ཡང་ཤེས་པ་སྐྱེད་ན་གང་གི་ཚེ་སྐྱེད་པར་བྱེད་པ་དེའི་ཚེ་བདག་ཉིད་ཐམས་ཅད་ཀྱིས་རྟོགས་པའི་ཕྱིར་རྟོགས་པ་ཉེ་བ་ཡིན་པས་འཛིན་པར་བྱེད་པའི་དུས་ན་མེད་པ་མ་ཡིན་པར་བསྟན་པ་ནི། བརྟན་གང་རྡོ་རྗེ་རྡོ་སོགས་ཀྱི། ཞེས་བྱ་བའོ། །ཤེས་པ་ནི་ཅིག་ཅར་རང་
[191b.6]ཉིད་སྐྱེད་པར་འགྱུར་ཞེས་བྱ་བ་ནི་ཅིག་ཅར་ཉིད་ཤེས་བྱར་འགྱུར་བའོ། །གཞན་ཡང་དེ་ལྟར་འཛིན་པར་འགྱུར་བར་བསྟན་པ་ནི་ཀུན་གྱི་ཞེས་བྱ་བའོ། །རང་གི་ངོ་བོས་དེའི་ཚེ་ཉིད་འབྱུང་ན་ངོ་བོ་གཞན་གྱིས་ནི་འཛིན་པའི་དུས་ན་ཡང་ངོ་ཞེས་བསྟན་པ་ནི་རང་ཉིད་ཅེས་བྱ་བ་སྟེ། ངོ་བོ་གཞན་ནི་དེ་ཉིད་ཀྱི་མ་ཡིན་ནོ། །དབྱེ་
[191b.7]བ་མེད་ཀྱང་དུས་གཞན་ལ་ཇི་ལྟར་མ་ཡིན་ཞེས་ཟེར་བ་ལ་གཞན་ལ་ལྟོས་མེད་ཕྱིར་ཞེས་བྱ་བ་སྟེ། དབྱེ་བ་མེད་པའི་ངོ་བོ་ནི་གཞན་ལ་མ་ལྟོས་པར་རྫོགས་པ་ནི་དེའི་ཚེ་ཉིད་དུ་ཡིན་གྱི་དུས་གཞན་དུ་ནི་མ་ཡིན་ཏེ། དེ་ལ་དབང་མ་ཡིན་པའི་ཕྱིར་རོ་ཞེས་བྱ་བའི་དོན་བཤད་པ་ནི་དུས་ཀྱི་ཆ་ཡིན་ཞེས་བྱ་བའོ། །ཤེས་པ་
[192a]
[192a.1]གཅིག་གི་དུས་ཉིད་དུ་ཞེས་བྱ་བ་ནི་ཤེས་པ་གཅིག་ལ་སྐྱེད་པའི་དུས་ཉིད་ནའོ། །རྟག་པ་ཉིད་དུ་མི་འགྱུར་བ་ནི་འཛིན་པའི་དུས་ན་ཤེས་པ་ལ་སོགས་པ་བཞིན་དུ་ཡོད་ནའོ། །དེ་ཉིད་བསྟན་པ་ནི་དེ་ཉིད་ཀྱི་ཚེ་ཞེས་བྱ་བ་སྟེ་སྐྱེད་པར་བྱེད་པའི་དུས་ནའོ། །དུས་ཀྱང་གཅིག་ཡིན་པས་དེ་ཉིད་
[192a.2]ཀྱི་ཆར་འགྱུར་བར་བསྟན་པ་ནི་དུས་ཀྱི་ཆ་མཐའ་དག་ཅེས་བྱ་བའོ། །ཤེས་པ་གཅིག་ལ་ཡང་དེ་ལྟ་བུར་ཡིན་པར་བསྟན་པ་ནི་ཤེས་པ་གཅིག་ལ་ཡང་ཞེས་བྱ་བའོ། །སྐད་ཅིག་རེ་རེ་ཞིང་ཤེས་པའི་བྱེད་པ་པོ་ཐ་དད་ཀྱང་ལས་གཅིག་མ་ཡིན་པར་བསྟན་པ་ནི་ལྷན་ཅིག་བྱེད་པ་ཞེས་བྱ་བའོ། །འབྱུང་ན་ཞེས་བྱ་བ་ནི་འབྱུང་
[192a.3]བའི་ངང་ཚུལ་ཅན་ནོ། །དེ་དག་ནི་ཤེས་པ་དག་གོ། །སྐྱེད་པར་བྱེད་པའི་ཤེས་བྱའི་ངོ་བོ་ཐ་དད་པ་རྟོགས་པར་བྱེད་པ་དེའི་དེ་ཉིད་དེ་ཤེས་པ་ལ་སོགས་པའི་སྐྱོན་འདི་ལ་ཡང་ཞེས་བྱ་བ་ནི་རྡོ་རྗེ་ལ་སོགས་པ་ལའམ་བུམ་པ་ལ་སོགས་པའི་སྐྱོན་ཡང་ངོ་། །ཚོགས་པ་ལས་བྱུང་བ་ཅིག་ཅར་གཉི་ག་ཡང་གཟུང་བ་ལ་
[192a.4]སོགས་པ་ཉིད་དང་སྦྱོར་བ་མ་ཡིན་པར་བསྟན་པ་ནི་སྔར་བཞིན་ཞེས་བྱ་བའོ། །སྐྱེ་བ་ནི་ངེས་པ་ཅན་ཡིན་ལ་འཛིན་པ་ལ་སོགས་པ་ནི་མ་ཡིན་ཏེ་འཛིན་པ་མེད་པའི་ཕྱིར་རོ། །ཤེས་པ་ཐ་དད་པ་ཡིན་ན་དེས་བྱས་པ་དེའི་ཡུལ་ཉིད་ཀྱི་ངོ་བོ་ཡང་ཐ་དད་པ་ཡིན་ཏེ། ཡུལ་མ་ཡིན་པ་ལ་དེ་ལྟ་བུ་མེད་པའི་ཕྱིར་རོ་ཞེས་བསྟན་པ་ནི་ཤེས་
[192a.5]པ་རྣམས་ཞེས་བྱ་བའོ། །དེ་ལྟ་བུ་མ་ཡིན་པའི་ཕྱིར་ཞེས་བྱ་བ་ནི། སྔ་མ་དང་ཕྱི་མ་མེད་པའི་ཕྱིར་རོ། །རག་ལས་པའམ་ཞེས་བྱ་བ་ནི་སྣང་དུ་རུང་བ་ཉིད་དོ། །གཞན་དུ་ཞེས་བྱ་བ་ནི་ཤེས་པས་བྱས་པའོ། །སྣང་དུ་རུང་བ་ཉིད་ནི་ཤེས་པ་ཡིན་གྱི་གཞན་མ་ཡིན་པ་མ་ཡིན་ནམ། དེའི་རྒྱུ་མིག་ལ་སོགས་པ་གཅིག་ཡིན་པ་
[192a.6]དེའི་ཕྱིར་དེ་ཡང་གཅིག་ཡིན་ནོ། །དེ་ཟེར་བ་ནི་འོན་ཏེ་ཞེས་བྱ་བའོ། །རང་གི་རྒྱུ་ལས་ཉེ་བར་བསྒྲུབས་པས་ཏེ་བསྐྱེད་པའི་མིག་ལ་སོགས་པ་གང་གི་ཡིན་པ་དེའོ། །རྟགས་ཉིད་ནི་གནས་པ་ཉིད་དོ། །མིག་མི་འཛུམས་པར་ཡང་མཐོང་ཡང་སྐད་ཅིག་རེ་རེ་ཞིང་མིག་ཉེ་བ་ལ་ལྟོས་པར་དེ་ལྟ་བུའི་ཁྱད་པར་གྱི་སྣང་བ་ཉིད་ཀྱང་
[192a.7]རྟོགས་པ་ཡིན་པར་བསྟན་པ་ནི་རྡོ་རྗེ་དང་རྡོ་ལ་སོགས་པ་ནི་ཞེས་བྱ་བའོ། །རྣམ་པ་ཀུན་དུ་ཞེས་བྱ་བ་ནི་མི་འཛུམས་པ་དང་ཅིག་ཤོས་ཀྱིས་མ་རྟོགས་པའི་ཕྱིར་རོ། །དེའི་ཚེ་ན་མེད་པའི་ཕྱིར་རོ། །མཐོང་བ་ཉིད་ཐ་མི་དད་པ་ལ་མ་ཡིན་ནམ་རྟོགས་པ་ནི་ཐ་དད་པའི་ཡུལ་ཅན་ཡིན་པའི་ཕྱིར་དང་དོན་གཅིག་གི་ཡུལ་ཅན་
[192b]
[192b.1]ཡིན་པའི་ཕྱིར་རོ་སྙམ་དུ་སེམས་པ་ལ། ཐ་མི་དད་པ་ལ་ཡང་ཐ་སྙད་ཡིན་པར་བསྟན་པ་ནི་དུས་ཕྱིས་དྲན་པ་ཞེས་བྱ་བ་སྟེ་འདི་མཐོང་ངོ་ཞེས་བྱ་བ་ནི་མཐོང་བའི་བདག་ཉིད་ཀྱི་རང་གི་རིག་པ་ཉིད་ཀྱང་སྔོན་པོར་ངེས་པ་ཡིན་ནོ་ཞེས་བྱ་བའི་དོན་ཏོ། །ཤེས་པ་མེད་པར་ཞེས་བྱ་བ་ནི་མཐོང་བ་དང་རྣམ་པར་རྟོག་པ་དག་ཐ་མི་
[192b.2]དད་པ་ཁོ་ན་ཡིན་ནོ་ཞེས་བྱ་བའི་དོན་ཏོ། །རིག་པར་བྱ་བ་ཞེས་བྱ་བ་ནི་ཤེས་པའི་བདག་ཉིད་དོ། །ཡུལ་དེ་སྔོན་པོ་ལ་སོགས་པ་དེའི་ཤེས་པ་ཉིད་བྱེ་བྲག་ཡིན་པ་དེ་ལས་མཐོང་བ་ནི་རང་ཉིད་དང་ཡུལ་ཡང་རིག་པ་ཡིན་ཞེས་བྱ་བའི་དོན་ཏོ། །རྣམ་པར་ཤེས་པ་ཞེས་བྱ་བ་ནས་ཇི་ལྟར་ཞེས་བྱ་བའི་བར་ནི་རྒོལ་བ་ཡིན་ཏེ། ཚུལ་
[192b.3]གཉིས་པ་ནི་ཡུལ་གྱི་སྟེ་རང་གི་རིག་པ་དང་གཞན་གྱི་རིག་པ་ལ་ཡང་སྐྱོན་མེད་དོ་ཞེས་བྱ་བའི་དོན་ཏོ། །སྐབས་ལས་ཞེས་བྱ་བ་ནི་རང་གི་རིག་པ་ཉིད་མེད་ན་ཡུལ་ཉིད་མི་རིགས་པར་འགྱུར་ཏེ་མ་རིག་པའི་ཕྱིར་རོ། །ཤེས་པའི་རིག་པ་བྱེད་པ་པོ་ཉིད་དུ་ཁས་བླངས་པ་ཉིད་ཀྱི་ཕྱིར་རང་གི་རིག་པ་ཡང་རྟོགས་པ་ཡིན་ལ་ཡུལ་གྱི་རྣམ་
[192b.4]པ་ཉིད་ནི་དེ་ལྟ་མ་ཡིན་པའི་ཕྱིར་སྒྲུབ་པར་བྱེད་པ་ཡིན་པར་བསྟན་པ་ནི་དེར་ཡང་ཞེས་བྱ་བའོ། །འདོད་པ་ནི་ལོག་པར་རྟོགས་པ་ཡིན་པའི་བར་རོ། །རིག་བྱ་ལས་རིག་པ་ནི་རང་ཉིད་ཀྱིས་ལྐོག་ཏུ་མ་གྱུར་པ་ཉིད་ཁོ་ན་ཁྱད་པར་ཡིན་པར་བསྟན་པ་ནི་དེ་དག་ཉིད་ཀྱིས་ཞེས་བྱ་བ་སྟེ། དེ་དག་ཉིད་ཀྱིས་ནི་ལྐོག་ཏུ་མ་གྱུར་པ་
[192b.5]ཉིད་ཀྱིས་སོ། །ཡང་དག་དྲན་ལས་ནི་རིག་པ་ལ་རྗེས་སུ་འཇུག་པ་མ་ཡིན་པ་མི་རིགས་པས་མི་དྲན་པའི་ཕྱིར་རོ། །རང་རིག་པ་ལ་ནི་གཞན་རིག་པ་མ་ཡིན་པ་ལའོ། །རིག་པ་ཙམ་ཞེས་བྱ་བ་ནི་ལྐོག་ཏུ་མ་གྱུར་པ་ཙམ་སྟེ། སྔོན་པོ་རིག་པ་ལྐོག་ཏུ་མ་གྱུར་པ་ལ་ལོག་པར་རྟོག་པ་མ་ཡིན་ནོ་ཞེས་བྱ་བའི་དོན་ཏོ། །
[192b.6]རང་རིག་པ་ཞེས་བྱ་བ་ནི་གཞན་གྱིས་སྒྲུབ་པ་ཉིད་མ་ཡིན་པའོ། །རྣམ་པར་ཕྱེ་ནས་ནི་གསལ་བའི་ངོ་བོས་སོ། །དོན་གྱི་རྣམ་པ་བཞིན་དུ་ཤེས་པ་ལ་ཡང་དྲན་པ་ཡིན་ཏེ། དེས་ན་སྔར་གཉི་ག་ཉམས་སུ་མྱོང་བ་མ་ཡིན་ནམ། མ་ཡིན་ཏེ་དོན་དམ་ཙམ་ཉམས་སུ་མྱོང་བ་ལ་དེ་ལྟ་བུ་མེད་པའི་ཕྱིར་རོ། །དྲན་པ་ལས་ཕྱིས་
[192b.7]དུས་ཀྱང་ཞེས། །འདི་ནི་བརྫུན་པ་ཉིད་སྨྲ་ཡིན། །དེ་ཉིད་ཚེ་འདི་ཡང་དག་རིག །དོན་གྱིས་གོ་བར་ཉེ་བར་སྐྱེད། །དོན་དེ་ཤེས་པར་ཡང་དག་རིག །དྲན་པ་ལས་ཀྱང་རྗེས་དཔག་ཡིན། །ཞེས་བྱ་བ་ནི་མི་རིགས་སོ། །དྲན་པ་ལས་ཞེས་བྱ་བས་དོན་གྱིས་གོ་བ་ཉིད་ཁྱེད་ཀྱིས་བསྟན་པ་ཡིན་ནོ་ཞེས་ཟེར་བ་ནི་རྣམ་པ་
[193a]
[193a.1]མེད་པ་ལ་ཡང་ཞེས་བྱ་བ་སྟེ། ཤེས་པ་རང་རིག་པ་ཡིན་ཡང་རྣམ་པ་དང་བཅས་པ་ཡིན་ཏེ། དྲན་པའི་རྗེས་སུ་དཔག་པ་ལས་དོན་མངོན་སུམ་ཡིན་ནོ་ཞེས་བྱ་བའི་དོན་ཏོ། །ཉམས་སུ་མྱོང་བ་ཇི་ལྟ་བ་བཞིན་དུ་དྲན་པ་ལས་རྣམ་པར་རིག་པ་ཉམས་སུ་མྱོང་བ་ནི་ཉམས་སུ་མྱོང་བ་
[193a.2]གཞན་གྱི་མཚན་ཉིད་ཁོ་ན་འདིས་བརྗོད་པ་ཡིན་གྱི་རྗེས་སུ་དཔག་པ་ནི་མ་ཡིན་ཏེ། གསལ་བའི་ཁྱད་པར་ཉམས་སུ་མྱོང་བ་མ་ཡིན་པས་དྲན་པ་ཡིན་པའི་ཕྱིར་རོ་ཞེས་བསྟན་པ་ནི་འདི་ནི་ཕན་ཚུན་ཞེས་བྱ་བ་སྟེ། སྔོན་པོ་དང་དེའི་རིག་པ་ཡང་དེ་ལ་གནས་པར་རིག་པ་ཉིད་ཡིན་ནོ་ཞེས་བྱ་བའི་དོན་ཏོ། །ཉམས་སུ་
[193a.3]མྱོང་བ་ལ་ཡོད་པའི་གསལ་བའི་ཁྱད་པར་ཉིད་བསྟན་པ་ནི་དྲན་པ་བརྗོད་པར་འདོད་པ་ཞེས་བྱ་བའོ། །གསལ་བ་ཐ་དད་ཅེས་བྱ་བ་ནི་སྔོན་པོ་རིག་པའོ། །དེའི་ཚེ་རིག་པ་ཞེས་བྱ་བའི་དོན་བསྟན་པ་ནི་རང་སྤྱོད་ཡུལ་གྱིས་ཞེས་བྱ་བའོ། །སྔོན་པོ་ལ་སོགས་པ་རིག་པ་ནི་ཕན་ཚུན་མ་འདྲེས་པ་ཉིད་དུ་རིག་པ་ནི་རང་གི་
[193a.4]རིག་པར་བྱ་བ་ལས་གཞན་དུ་ཉམས་སུ་མྱོང་བའི་མ་ཡིན་པར་བསྟན་པ་ནི་ཕྱེ་མེད་ཅིང་ཞེས་བྱ་བའོ། །རང་ཉིད་དུ་གྱུར་པའི་ཡུལ་གྱིས་རྣམ་པ་གཞན་དང་ལྡན་པ་ཤེས་པ་ཉིད་ཀྱི་ཕྱིར་འདི་ནི་འདི་ལྟར་ཏེ་འདི་སྔོན་པོའོ་ཞེས་བྱ་བ་དང་འདི་ལྟར་ནི་མིན་ཞེས་བྱ་བ་ནི་སེར་པོ་མ་ཡིན་པའོ། །འདི་ནི་ཞེས་བྱ་བ་ནི་དྲན་པའོ། །ཐ་
[193a.5]དད་མེད་འགྱུར་གྱི་དད་པ་ནི་གཞན་པའོ། །ཡུལ་གྱི་བྱེད་པ་ལས་དེའི་རྣམ་པ་མ་ཡིན་ཡང་འབྱེད་པར་འགྱུར་རོ་ཞེས་བྱ་བ་མི་རིགས་པར་བསྟན་པ་ནི་རྣམ་འབྱེད་མིན་ཞེས་བྱ་བ་སྟེ། ཤེས་བཞིན་དུ་བྱེད་པ་ལ་ཡང་ཡུལ་ལ་མ་ཞུགས་པའི་ཕྱིར་དབྱེ་བ་མེད་པ་ཡིན་ནོ་ཞེས་བྱ་བའི་དོན་ཏོ། །ཤེས་པ་རྣམས་ཀྱི་བདག་
[193a.6]ཉིད་དུ་གྱུར་པའི་ཡུལ་ལས་རང་གི་མཚན་ཉིད་ཁྱད་པར་གསལ་བ་ནི་གཞན་ཁོ་ན་མ་ཡིན་ནམ་མ་ཡིན་པར་བསྟན་པ་ནི་མེད་པ་ལ་རྣམ་འབྱེད་ཅེས་བྱ་བའོ། །མཚེ་སོགས་ཞེས་བྱ་བ་ནི་བ་ལི་དང་མགྲིན་བཟངས་ལྟ་བུ་དང་། མིག་འཕྲུལ་གྱི་རི་ལུ་གཉིས་ལ་སོགས་པ་དབྱེ་བ་མི་གསལ་བ་ལ་སོགས་པའོ། །
[193a.7]དྲན་པ་ལ་ཁྱད་པར་མི་གསལ་བའི་ཕྱིར་མི་གསལ་བ་ཡིན་ནོ་ཞེས་བྱ་བའི་དོན་ཏོ། །གལ་ཏེ་ཞེས་བྱ་བ་ནས་དྲན་པར་མི་འགྱུར་རོ་ཞེས་བྱ་བའི་བར་གྱིས་རང་སྤྱོད་ཡུལ་གྱིས་ཕྱེ་མེད་ཅིང་ཞེས་བཤད་པ་ཡིན་ནོ། །འོན་ཏེ་ཞེས་བྱ་བ་ནས་དྲན་པ་ཡིན་ནོ་ཞེས་བྱ་བའི་བར་གྱིས་ནི་ཉམས་སུ་མྱོང་བ་ཙམ་གྱིས་ནི་ཞེས་བྱ་བ་
[193b]
[193b.1]བཤད་པའོ། །འགའ་ཞིག་ཅེས་བྱ་བ་ནི་རང་གི་མཚན་ཉིད་ཀྱི་དབྱེ་བའོ། །བརྟག་པ་ཞེས་བྱ་བ་སྟེ་རྣམ་པར་དབྱེ་བ་ཞེས་བྱ་བ་ནི་གནས་སྐབས་ལས་སོ། །རྒྱུ་མ་ཡིན་པ་ཡུལ་མ་ཡིན་པའི་ཕྱིར་དེ་མེད་པས་རྣམ་པ་མེད་པའི་ཤེས་པ་མི་དབྱེ་བ་ཁོ་ནར་འགྱུར་རོ་ཞེས་བརྗོད་པ་ཡིན་པར་བསྟན་པ་ནི་ཡུལ་གྱི་
[193b.2]རྣམ་པ་ཉིད་མེད་པར་ཞེས་བྱ་བ་སྟེ་ཉམས་སུ་མྱོང་བའི་ཡུལ་དྲན་པ་ནི་དེའི་རྣམ་པའོ། །མངོན་སུམ་ལས་གཞན་དུ་འདས་པ་ཡང་རེ་ཞིག་དམིགས་པ་མ་ཡིན་ཏེ་འདས་པ་ཉིད་དུ་ཐལ་བར་འགྱུར་རོ་ཞེས་བསྟན་པ་ནི། རྣམ་པ་དེ་ནི་འདས་པའི་ཞེས་བྱ་བའོ། །ད་ལྟར་ཉམས་སུ་མྱོང་བ་ཉིད་ཡིན་ན་དྲན་པ་ནི་མ་ཡིན་
[193b.3]ཏེ་ཁས་མ་བླངས་པའི་ཕྱིར་རོ་ཞེས་བསྟན་པ་ནི་དེ་ནི་ད་ལྟར་བ་ཡིན་ན་ཞེས་བྱ་བའོ། །དྲན་པ་ཉིད་དེ་ལྟ་བུའི་རྣམ་པ་ཅན་ཡིན་ཏེ། ཐ་མི་དད་པར་ཉམས་སུ་མྱོང་བའི་ཕྱིར་རོ་ཞེས་བྱ་བ་ནི་ཉམས་སུ་མྱོང་བ་ལ་ཡང་འགྱུར་བར་བསྟན་པ་ནི་རྣམ་པ་དེ་ཞེས་བྱ་བའོ། །ཅི་སྟེ་ཞེས་བྱ་བ་ནི་རིམ་པའོ། །ཉམས་སུ་མྱོང་བ་བཞིན་
[193b.4]དུ་དོན་ཉིད་ལས་དྲན་པ་རྣམ་པ་དང་ལྡན་པ་ཉིད་ཇི་ལྟར་ཡིན་ཞིང་གང་ལས་དེ་དེའི་རྣམ་པ་ཅན་ཡིན་ཞེས་ཟེར་བ་ལ་རྣམ་པ་དང་བཅས་པའི་ཞེས་བྱ་བའོ། །ཅི་ལས་ཤེ་ན་ཕན་མི་འདོགས་པར་ཁྱད་པར་མེད་པའི་ཕྱིར་ཐལ་ཆེས་པ་ཡིན་པར་བསྟན་པ་ནི་དོན་ལས་དྲན་བྱུང་ན་ཞེས་བྱ་བའོ། །དེ་ཉིད་ཅེས་བྱ་བ་ནི་དོན་
[193b.5]ཉམས་སུ་མྱོང་བའི་ངོ་བོའོ། །དོན་མེད་ན་མི་འབྱུང་ངོ་ཞེས་བྱ་བའི་མེད་པའི་ལས་ནི་དེ་རྒྱུ་མ་ཡིན་ནོ་ཞེས་བསྟན་པ་ནི་དོན་མེད་པར་ཡང་ཞེས་བྱ་བའོ། །རྣམ་པ་མེད་པ་ཉམས་སུ་མྱོང་བ་ཡིན་ན་ཡང་དྲན་པས་འདིའི་རྣམ་པ་ཇི་ལྟར་འཛིན་པ་ཡིན་ཞེས་བསྟན་པ་ནི་གལ་ཏེ་ཞེས་བྱ་བའོ། །ཉམས་སུ་མྱོང་བ་ལ་ནི་ཇི་ལྟར་ཉམས་
[193b.6]སུ་མྱོང་བ་ཡོད་པ་ངེས་པའི་ཕྱིར་དོན་ལ་བཞིན་དུ་ཐལ་ཆེས་པ་མ་ཡིན་པར་བསྟན་པ་ནི་གང་ཞིག་ཅེས་བྱ་བའོ། །གཉི་གའི་རང་བཞིན་དུ་ཞེས་བྱ་བ་ནི་སྔོན་པོ་ཉིད་དང་ལྐོག་ཏུ་མ་གྱུར་པ་ཉིད་དོ། །རང་རིག་པར་ཡང་རིག་པ་ཡིན་ནོ་ཞེས་བྱ་བ་ནི་སྔོན་པོ་འཛིན་པའི་དུས་ན་དེའི་འཛིན་པ་གཞན་མི་འབྱུང་བའི་ཕྱིར་དང་། རིག་པ་
[193b.7]མ་ཡིན་པས་ཐུག་པ་མེད་པ་མ་ཡིན་པའི་ཕྱིར་རོ། །གལ་ཏེ་འཛིན་བྱེད་གཞན་མེད་ན་སྔོན་པོ་ཉིད་ལྐོག་ཏུ་མ་གྱུར་པ་ཡིན་དུ་ཟིན་ཀྱང་ཇི་ལྟར་རང་རིག་པ་ཡིན་ཞེས་ཟེར་བ་ལ་ཚུལ་གཉིས་ཞེས་བྱ་བ་སྨོས་ཏེ། སྔོན་པོ་ལྐོག་ཏུ་མ་གྱུར་པ་ཞེས་བྱ་བ་ནི་ཚུལ་གཉིས་ཡིན་ལ། དེ་ལྐོག་ཏུ་གྱུར་པ་མ་ཡིན་ཞེས་བྱ་བ་ནི་རང་གི་རིག་པ་
[194a]
[194a.1]ཡིན་ནའོ། །རང་རིག་ཕལ་ཆེར་གྲུབ་པ་ཞེས་བྱ་བ་ནི་ལྐོག་ཏུ་མ་གྱུར་པའོ། །མྱོང་བ་ནི་ལྐོག་ཏུ་མ་གྱུར་པ་ཉིད་དེ་སྔོན་པོ་དང་ལྐོག་ཏུ་མ་གྱུར་པ་དག་ནི་ལྐོག་ཏུ་གྱུར་པ་མ་ཡིན་པའོ་ཞེས་བྱ་བའི་དོན་ཏོ། །ཕལ་ཆེར་ཞེས་བྱ་བ་ནི་སྔོན་པོའོ། །ལྐོག་ཏུ་མ་གྱུར་པ་ཞེས་བྱ་བ་འདི་ལ་ལྐོག་ཏུ་མ་
[194a.2]གྱུར་པ་ཉིད་དེ། སྒྲུབ་པར་བྱེད་པ་ཉིད་དུ་འཛིན་པ་ཡིན་གྱི་བསྒྲུབ་བྱ་ཉིད་དུ་ནི་མ་ཡིན་ནོ་ཞེས་བྱ་བའི་དོན་ཏོ། །སྒྲུབ་པར་བྱེད་པས་ཞེས་བྱ་བ་ནི་གྲུབ་པས་སོ། །ཞར་ལ་ཞེས་བྱ་བ་བཤད་པ་ཡང་འདི་བཞིན་དུ་ཤེས་པར་བྱའོ། །གཟུང་དང་འཛིན་པར་འདོད་པ་ལ། །ཁྱོད་ཀྱི་གཅིག་འདོད་དེ་ལྟ་མིན། །དེ་ལྟའི་བདག་
[194a.3]ཉིད་གཅིག་ཉིད་ལ། །ཁྱོད་ལ་དཔེ་ནི་འགའ་ཡང་མེད། །ཅེས་ཟེར་བ་ནི་གལ་ཏེ་རང་རིག་པ་ཞེས་བྱ་བའོ། །མར་མེ་ལ་སོགས་པ་རྣམས་བུམ་པ་ལ་སོགས་པ་རྣམས་ཀྱི་གསལ་བྱེད་དུ་གྲགས་པ་གང་ཡིན་པ་དེ་དག་གསལ་བར་བྱ་བའི་ངོ་བོ་ཡིན་ཏེ། གསལ་བ་ལ་མི་ལྟོས་པའི་ཕྱིར་རོ་ཞེས་བསྟན་པ་ནི་མ་ཡིན་ཏེ་མར་མེ་ལ་
[194a.4]སོགས་པ་ལ་ནི་ཞེས་བྱ་བའོ། །གཞན་ལ་ནི་དེ་མ་ཡིན་པ་ལའོ། །གསལ་བར་བྱ་བ་ཉིད་ཡིན་པར་གཟུང་བ་ཉིད་ཡིན་པར་བསྟན་པ་ནི་གང་ཚེ་དེ་དག་ཅེས་བྱ་བའོ། །དེས་མ་ཡིན་ཞེས་བྱ་བ་ནི་བྱེད་པ་ཡིན་པའི་ཕྱིར་རོ། །ཁྱེད་ཀྱིས་བདག་གཟུང་བྱ་འཛིན་པར་བྱེད་པ་ཁས་བླངས་པ་མ་ཡིན་ནམ་ཞེས་ཟེར་བ་ལ་
[194a.5]གལ་ཏེ་བདག་ཅེས་བྱ་བའོ། །བདག་ཉིད་དུ་ནི་སེམས་པ་ཅན་གྱི་ངོ་བོ་ཉིད་དུའོ། །ཡོད་མ་ཡིན་ཞེས་བྱ་བ་ནི་དེའི་གཟུང་བྱ་མེད་ཅིང་དེས་ནི་འཛིན་པ་མེད་ཅེས་བྱ་བའི་རིགས་པ་སྟེ་སྔོན་པོར་སྣང་བ་ནི་མངོན་སུམ་ཡིན་གྱི་བདག་སྣང་བ་ནི་མ་ཡིན་ནོ་ཞེས་བྱ་བའི་དོན་ཏོ། །དེ་ལྟར་གཟུང་བ་དང་འཛིན་པ་ཉིད་གཞན་གྱི་
[194a.6]གསལ་བར་བྱ་བ་ཉིད་མ་ཡིན་པ་ནི་རང་ཉིད་གསལ་བ་གསལ་བ་ཉིད་ཡིན་གྱི་རང་ཉིད་ལ་བྱེད་པ་ནི་མ་ཡིན་ནོ། །དེ་བསྟན་པ་ནི་གང་ལ་ཞེས་བྱ་བའོ། །དེ་ཉིད་ཀྱི་ཕྱིར་ཞེས་བྱ་བ་ནི་གསལ་བར་བྱ་བ་མ་ཡིན་པའི་ཕྱིར་དང་། གསལ་བར་བྱེད་པ་མ་ཡིན་པའི་ཕྱིར་རོ། །དེ་བསྟན་པ་ནི་མིག་བྱེད་པ་ཞེས་བྱ་བའོ། །དབང་
[194a.7]པོ་ལས་དེ་འཛིན་པའི་བདག་ཉིད་ཡིན་གྱི་དབང་པོ་ཉིད་དེ་ལྟ་མ་ཡིན་པར་བསྟན་པ་ནི་དེ་ལ་དབང་པོ་ཞེས་བྱ་བ་སྟེ་དབང་པོ་འཛིན་པ་མ་ཡིན་པའོ། །མར་མེ་དང་བུམ་པ་ལ་སོགས་པ་འདིར་དཔེ་ཡིན་ཞིང་བདེ་བ་ལ་སོགས་པ་དེ་དག་ཀྱང་ངོ་། །བདག་དང་སེམས་པ་ཅན་དང་སེམས་པ་ཅན་དུ་འདུ་བ་ཡིན་པས་གཟུང་བ་ཉིད་མ་
[194b]
[194b.1]ཡིན་ཏེ། རང་གི་རིག་པ་ཉིད་དུ་འགྱུར་བར་བསྟན་པ་ནི་འདུ་བས་ཞེས་བྱ་བའོ། །མེད་དོ་ཞེས་བྱ་བ་ནི་འདུ་བ་ཅན་དག་ཐ་དད་པ་ཡིན་ན་འདུ་བ་མ་ཡིན་ལ། ཐ་མི་དད་ན་ཡང་དེ་གཉི་གའི་བདག་ཉིད་ཡིན་ན་ཡང་ངོ་། །བདག་ནི་སྔོན་པོ་རིག་པ་དང་སེར་པོ་ཡང་ངོ་ཞེས་ཚད་མ་པ་ནི་བདག་ཏུ་ཤེས་པའི་ཡུལ་སྔོན་
[194b.2]པོ་ལ་སོགས་པ་དང་ཐུན་མོང་བ་ཡིན་གྱི་དེ་ཉིད་མ་ཡིན་པ་མ་ཡིན་ནམ་ཞེས་ཟེར་བ་ནི་གལ་ཏེ་གཟུང་བར་བྱ་བ་ཞེས་བྱ་བ་སྟེ། སྔོན་པོ་ནི་སེར་པོར་རིག་པ་མ་ཡིན་ནོ་ཞེས་བྱ་བའི་དོན་ཏོ། །རང་ཉིད་བཞིན་དུ་ཚད་མ་བ་ལ་ཡང་ཡུལ་ཐུན་མོང་དུ་འགྱུར་གྱི་བདག་གིས་ཤེས་སོ་ཞེས་བྱ་བ་འདི་ཤེས་པ་ལྡོག་པ་ཉིད་མ་ཡིན་ཏེ། 
[194b.3]སྔོན་པོ་ལ་སོགས་པ་རྣམས་གཟུང་བ་ཉིད་དུ་རང་རིག་པ་རྗེས་སུ་འབྲང་བ་ན་དངོས་པོ་ལྡོག་པ་བཞིན་དུ་དངོས་པོའི་ཤེས་པ་མ་ཡིན་པ་ལྡོག་པ་ཡིན་གྱི་ཤེས་པ་ནི་མ་ཡིན་ཏེ། དེ་ནི་ཚད་མ་བྱེད་པ་པོ་དང་ཐུན་མོང་བ་མ་ཡིན་པར་བསྟན་པ་ནི་ང་ནི་དཀར་ཤམ་ཞེས་བྱ་བའོ། །ལུས་ལྡན་པའི་ནི་ལུས་ལ་གནས་པ་དག་གི་
[194b.4]སྟེ་གཟུང་བ་ཉིད་དང་བདག་ཏུ་འཛིན་པའི་ཤེས་པའི་ཡུལ་ལ་འགལ་བ་མེད་དོ་ཞེས་བྱ་བའི་དོན་ཏོ། །རང་རིག་པ་ཡང་མ་ཡིན་པ་ནི་གཟུང་བ་མ་ཡིན་པའོ། །དེ་ཡོད་ན་ཡང་ཞེས་བྱ་བ་ནི་བདག་གིས་གཟུགས་ཞེས་བྱ་བའི་མཐོང་བ་མེད་ན་ཡང་ངོ་། །མཐོང་བ་ནི་བདག་དཀར་ཤམ་མོ་ཞེས་བྱ་བ་ནི་དེའི་རང་བཞིན་
[194b.5]ཏེ། དཀར་ཤམ་གྱི་རང་བཞིན་གྱི་རྒྱུ་མཚན་ཉིད་ཡིན་པ་མ་ཡིན་ཏེ། འོན་ཀྱང་ཡོད་པ་ཉིད་དོ། །བདག་དཀར་ཤམ་མོ་ཞེས་བྱ་བས་གཟུགས་ཉིད་བརྗོད་པ་ཡིན་པར་བསྟན་པ་ནི་དཀར་ཤམ་ལ་སོགས་ཞེས་བྱ་བའོ། །གཟུང་བ་ཉིད་ཀྱི་ཞེས་བྱ་བ་ནི་བདག་གི་གཟུགས་སོ་ཞེས་བྱ་བ་མེད་པའི་ཕྱིར་རོ། །འགལ་
[194b.6]བ་ཅན་ཡང་མ་ཡིན་ནོ་ཞེས་བྱ་བ་ནི་བདག་དང་དཀར་ཤམ་མོ་ཞེས་གཟུང་བ་ཉིད་ལ་ལོག་པས་དཀར་ཤམ་དང་གཟུགས་དག་ལ་ཐ་དད་པ་མེད་པའི་ཕྱིར་རོ། །རྒྱུ་མཚན་མ་ཡིན་ལ་ཞེས་བྱ་བ་ནི་འབྲེལ་པ་ཡོད་ཀྱང་ཉེ་བར་བཏགས་པ་མེད་པའི་ཕྱིར་གཞན་གྱིས་གསལ་བར་བྱ་བ་མ་ཡིན་པའི་ཡུལ་དུ་བདག་གོ་ཞེས་
[194b.7]བྱ་བའི་སྒྲ་སྔོན་ལ་སོགས་པ་ལ་ཡང་ཡིན་ནོ་ཞེས་བྱ་བ་འདི་ནི་བདེན་པ་ཡིན་ནོ་ཞེས་བྱ་བའི་དོན་ཏོ། །གཞན་གྱིས་གསལ་བར་བྱ་བ་མ་ཡིན་པ་ཉིད་ཀྱི་རྒྱུ་མཚན་ལ་གཙོ་བོ་ཉིད་ཡིན་པར་བསྟན་པ་ནི་ང་དཀར་ཤམ་མོ་ཞེས་བྱ་བའོ། །བདག་དང་བདག་གི་སྒྲ་དག་གཞན་གྱིས་གསལ་བར་བྱ་བ་མ་ཡིན་པར་བརྗོད་པ་
[195a]
[195a.1]དག་སྔོན་པོ་དང་བདེ་བ་ལ་སོགས་གཙོ་བོ་ཡིན་པར་བསྟན་པ་ནི་ངའི་བདེ་བ་ཞེས་བྱ་བ་དེ་དྲུག་པས་ཐ་དད་པར་བརྗོད་པ་ཡང་ངའི་བདག་ཉིད་དོ་ཞེས་བྱ་བ་དེ་ནི་སྨྲ་བ་པོའི་རྟོག་པ་ཙམ་ཡིན་གྱི་དངོས་སུ་ནི་མ་ཡིན་ནོ་ཞེས་བྱ་བའི་དོན་ཏོ། །གཞན་དག་རྟོགས་པ་ཡོད་མ་ཡིན། །ཞེས་བྱ་བ་ནི་བསྡུས་
[195a.2]པ་དང་དེ་དང་ལྡན་པ་དང་བདག་ཉིད་དང་གནས་སྐབས་དང་ལྡན་པའི་དབྱེ་བ་ལས་དེ་ལྟ་བུའི་དབྱེ་བ་ཡིན་ཡང་ཉམས་སུ་མྱོང་བའི་བདག་ཉིད་ཀྱིས་ཡུལ་གཙོ་བོ་ཡིན་ཏེ། དེ་བཞིན་དུ་སྟེ་སེམས་པ་ཅན་གྱི་དབྱེ་བ་བཞིན་དུ་ཞེས་བྱ་བའི་དོན་ཏོ། །སྔ་མའི་ཞག་ལ་མཐོང་བ་ཕྱི་མའི་ཞག་ལ་བདག་གིས་མཐོང་ངོ་ཞེས་བྱ་བར་
[195a.3]འགྱུར་བ་མ་ཡིན་ནམ་ད་ལྟར་ཡོད་པའི་བདག་ཉིད་ལ་ཡང་དེ་ལྟ་བུར་འགྱུར་གྱི་གཞན་ལ་ནི་མ་ཡིན་ཏེ། གཞན་འདི་ནི་སྔོན་པོའམ་ལུས་ལ་སོགས་པའམ་ཉམས་སུ་མྱོང་བའོ་སྙམ་དུ་སེམས་པ་ལ་ཏེ་པོར་བཏགས་ཀྱང་ཞེས་བྱ་བའོ། །གཞན་དམིགས་པ་ནི་གཞན་ལས་མ་ཡིན་ཏེ། ཅི་ལས་ཤེ་ན་གཞན་ཞེས་བྱ་བ་སྟེ་
[195a.4]ལུས་ལ་སོགས་པ་ལས་གཞན་པ་ཉིད་ནི་གཞན་གྲུབ་ན་འགྲུབ་པ་ཡིན་ཏེ། བདག་གོ་ཞེས་བྱ་བ་ཡང་དེ་ཙམ་དུ་ངེས་པ་ཡིན་ནོ་ཞེས་བྱ་བའི་དོན་ཏོ། །ལུས་སམ་གཞན་ཡང་ཤེས་པ་པོའི་རིག་པ་ནི་སྐད་ཅིག་རེ་རེ་ཞིང་ཐ་དད་པ་མ་ཡིན་ནམ། ཉམས་སུ་མྱོང་བ་པོའི་བདག་འདི་མཐོང་ངོ་ཞེས་དྲན་པ་ནི་ཤེས་པ་པོ་གཞན་
[195a.5]གྱི་མ་ཡིན་གྱི་ཡུལ་གཞན་ཡང་དེའི་རང་བཞིན་གྱིས་མ་ཡིན་ནོ། །ཤེས་པ་པོ་ལས་བྱུང་བ་ནི་གཞན་ལ་དམིགས་པ་མ་ཡིན་ལ་རང་ཉིད་རིག་པའི་ཉམས་སུ་མྱོང་བས་རྣམ་པར་མ་ཆད་པར་མ་ངེས་པ་ཅན་གྱི་བག་ཆགས་ཀྱིས་བྱས་པའི་སྒྲོ་འདོགས་པར་བྱ་བའི་དྲན་པའི་རྒྱུ་མ་ཡིན་ཏེ་ཉམས་སུ་མྱོང་བ་ཇི་ལྟ་ཇི་ལྟ་བ་
[195a.6]བཞིན་དྲན་པའི་ཕྱིར་རོ། །ཤེས་པ་པོ་ཡིས་ངོ་ཤེས་པ། །བག་ཆགས་ཀྱིས་བྱེད་འོས་ཡིན་ལ། །དེ་མིན་པ་ལ་དེར་ཤེས་པ། །འདི་ནི་འཁྲུལ་པའི་རྒྱུ་མ་ཡིན། །ཞེས་བསྟན་པ་ནི་ཐོག་མ་མེད་པའི་ཞེས་བྱ་བ་སྟེ་ཉམས་སུ་མྱོང་བ་དང་། དྲན་པ་དང་དེའི་གནས་སྐབས་པར་གནས་པ་རྣམས་ཐ་དད་པ་
[195a.7]ཡིན་ལ། ཐ་མི་དད་ན་ཡང་གཉི་ག་དུས་གཅིག་པར་འགྱུར་རོ། །ཐ་མི་དད་པ་ཡང་ཐ་དད་པར་མ་མཚོན་པ་ལ་རང་གི་རིག་པ་རྗེས་སུ་འཇུག་པ་ཡིན་ན་སྟེ་དེ་ལྟར་བག་ཆགས་ཡོངས་སུ་སྨིན་པའི་ཕྱིར་རོ། །སྔོན་དང་ད་ལྟར་འང་བདག་རིག་ཕྱིར། །བདག་གིས་འདི་ནི་ཤེས་པ་ཡིན། །ཞེས་བྱ་བ་ངེས་པ་
[195b]
[195b.1]ཡིན་གྱི་ཇི་ལྟ་བ་བཞིན་ཉམས་སུ་མྱོང་བ་མ་ཡིན་པ་ལ་བག་ཆགས་དང་དྲན་པ་ཡང་མ་ཡིན་ནོ་ཞེས་བྱ་བའི་དོན་ཏེ་འབྲེལ་པའམ་ཞེས་བྱ་བའི་དོན་དུ་རྟོགས་པ་ཡིན་ནོ། །ལུས་ལ་སོགས་པ་རང་ལ་གནས་པ་རིག་པ་དང་། ཅིག་ཤོས་ཉིད་ལ་ཡང་ཐམས་ཅད་ཀྱི་ཕན་ཚུན་དུ་འབྲེལ་པ་མེད་པ་མ་ཡིན་ཏེ། གཅིག་
[195b.2]གི་བདག་ཉིད་རིག་པའི་ཁོངས་སུ་གཏོགས་པའི་ཕྱིར་རོ། །རིག་པའི་རྒྱུ་མཚན་གྱི་བདག་གོ་ཞེས་བྱ་བ་ལུས་ལ་བཞིན་དུ་རྩིག་པ་ལ་སོགས་པ་ལ་ཡང་འགྱུར་རོ་ཞེས་ཟེར་བ་ནི་འོ་ན་ཇི་ལྟར་ཞེས་བྱ་བའོ། །ཁྱད་པར་མེད་པར་བསྟན་པ་ནི་ཇི་ལྟར་ཞེས་བྱ་བའོ། །དེས་ན་ཞེས་བྱ་བ་ནི་དེ་བཞིན་དུ་ལུས་ལ་ཡང་ནི་མ་
[195b.3]ཡིན་ནོ་ཞེས་བྱ་བའི་དོན་ཏོ། །མ་ཤེས་པ་ཉིད་ཡིན་ཡང་ལུས་བཞིན་དུ་རྩིག་པ་ལ་སོགས་པ་ལ་ཡང་ཅིས་མི་འགྱུར་ཞེས་ཟེར་བ་ལ། ཇི་ལྟར་རང་རིག་མིན་ཉིད་ཀྱང་། །ཞེས་བྱ་བའོ། །ངེས་པའི་བག་ཆགས་ཡོད་པས་དེ་ལྟ་བུའི་ཡུལ་ལ་རྟོག་པ་ཡིན་པར་བསྟན་པ་ནི་ཇི་ལྟར་བག་ཆགས་ཞེས་བྱ་བའོ། །རིག་པ་
[195b.4]ཉམས་སུ་མྱོང་བ་ནི་རྩིག་པ་ལྐོག་ཏུ་གྱུར་པ་མ་ཡིན་ཏེ། རང་ཉིད་ཁོ་ན་ཡིན་གྱི་གཞན་རིག་མ་ཡིན་པའི་ཕྱིར་རོ། །གཞན་དུ་ན་ཐུག་པ་མེད་པར་བསྟན་པ་ནི་དེའི་ཕྱིར་ཞེས་བྱ་བའོ། །གང་ཞིག་ཅེས་བྱ་བ་མར་མེ་ལ་སོགས་པའོ། །མིག་ནི་དེ་ལྟ་བུའི་ངོ་བོའི་རིག་པ་སྐྱེད་པར་བྱེད་པ་ཡིན་གྱི་འཛིན་པ་མ་ཡིན་པར་
[195b.5]བསྟན་པ་ནི་མིག་ནི་ཞེས་བྱ་བ་སྟེ། གཟུང་བ་ཡིན་པའི་ཕྱིར་དང་། རང་རིག་པ་དང་དྲན་པ་ལས་ངེས་པར་གཟུང་བའི་ཕྱིར་རོ། །རང་རིག་པ་ཙམ་ནི་བདག་ཏུ་ཤེས་པའི་ཡུལ་མ་ཡིན་གྱི་རྟག་ཏུ་རྗེས་སུ་འབྲེལ་པ་ཡང་ངོ་ཞེས་བསྟན་པ་ནི་འབྲེལ་མི་རྟག་ཕྱིར་ཞེས་བྱ་བའོ། །རྟག་ཏུ་ནི་ཐེར་ཟུག་པ་ཉིད་དོ། །བདག་གོ་
[195b.6]ཞེས་བྱ་བ་མེད་ན་གཞན་གསལ་བར་བྱེད་པ་ཉིད་དུ་ཇི་ལྟར་གོ་བ་ཡིན་ཟེར་བ་ལ་ངར་འཛིན་པའི་ཞེས་བྱ་བའོ། །གཞན་ལ་ལྟོས་པ་མེད་པར་ཞེས་བྱ་བ་ནི་རང་གི་རིག་པར་བྱ་བ་མངོན་སུམ་པ་ཁོ་ན་ཡིན་ནོ་ཞེས་བྱ་བའི་དོན་ཏོ། །དེའི་རྣམ་པ་ཞེས་བྱ་བ་ནི་འཛིན་པའི་རྣམ་པ་སྟེ། ལུས་དང་སྔོན་པོ་ལ་སོགས་པ་བྱ་བ་བྱེད་པའི་
[195b.7]འཛིན་པར་བྱེད་པ་གཞན་མཐོང་བ་མ་ཡིན་ཏེ། བདེ་བ་ལ་སོགས་པ་ཡང་ནང་གི་རེག་བྱ་ཡིན་པས་གཞན་མ་ཡིན་ནོ། །ལྟོས་པ་མེད་པ་ནི་འཛིན་པ་ལ་སྟེ་ལས་ཀྱི་ངོ་བོ་མེད་ནའོ། །རྟོགས་པ་མེད་དོ་ཞེས་བྱ་བ་ནི་ལུས་དང་བདེ་བ་དག་རང་གི་རིག་པའི་བྱ་བ་གཅིག་ལ་ཞུགས་པའི་ཕྱིར་རོ། །རྐྱང་བ་དམིགས་
[196a]
[196a.1]པ་ལས་ཐ་དད་པ་ཡིན་ན་ཐམས་ཅད་མི་དམིགས་པར་ཐལ་བར་འགྱུར་རོ། །ཐ་དད་པ་ཡིན་ན་ཡང་རང་གི་རིག་པ་ཙམ་ཡིན་པའི་ཕྱིར་བདག་ཉིད་མ་ཡིན་པའི་ངོ་བོ་ལ་མ་ཞུགས་པས་དེ་མིན་ངོ་བོ་མི་རིགས་པས་ཏེ་འདི་རིག་པ་མ་ཡིན་པར་བསྟན་པ་ནི་དེ་དག་ནི་ཞེས་བྱ་བའོ། །
[196a.2]བདེ་བ་ལ་སོགས་པས་ཐ་དད་ན་ཡང་ཞེས་བྱ་བ་ནི་འཛིན་པའི་དབྱེ་བ་འབྱེད་པར་བྱེད་པ་མ་ཡིན་པ་ཉིད་ཡིན་ན་དེའི་དབྱེ་བ་ལ་ཚད་མ་མེད་པའི་ཕྱིར་རོ། །འདོད་པ་ལ་སོགས་པ་ཞེས་བྱ་བ་ནི་འདོད་པ་མ་ཡིན་པ་ལ་སོགས་པ་དང་། གཟུགས་ལ་སོགས་པ་དང་། མཛེས་པའི་གཟུགས་ལ་སོགས་པའོ། །འཛིན་པར་
[196a.3]བྱེད་པ་ལ་ལྟོས་པས་ཞེས་བྱ་བ་ནི་འཛིན་པར་བྱེད་པའི་ཁྱད་པར་ལ་ལྟོས་པ་སྟེ། གཅིག་གི་གཟུང་བ་ནི་ཅིག་ཤོས་ཀྱི་ཡང་མ་ཡིན་ཏེ། གཅིག་གི་འགལ་བ་མི་འཛིན་པའི་ཕྱིར་རོ། །འཛིན་པར་བྱེད་པ་ངེས་པ་ཡིན་ཡང་དངོས་པོ་གཅིག་ཉིད་དུ་འགལ་བ་ཡིན་པར་བསྟན་པ་ནི་གཅིག་ཏུ་རིག་པ་ཞེས་བྱ་བའོ། །ཐམས་
[196a.4]ཅད་ནི་བདེ་བ་ལ་སོགས་པ་དང་སྔོན་པོ་ལ་སོགས་པའོ། །དེ་ཉིད་ཀྱི་ཚེ་ནི་སྔོན་པོ་ལ་སོགས་པ་ཉམས་སུ་མྱོང་བ་ལྐོག་ཏུ་མ་གྱུར་པའི་དུས་ནའོ། །སྔོན་པོ་ཉམས་སུ་མྱོང་བ་ལྐོག་ཏུ་མ་གྱུར་པ་ཉིད་དེ་ལས་གཞན་དུ་མི་འཐད་པའམ་བློ་ཡང་རིག་པར་འགྱུར་བ་མ་ཡིན་པར་བསྟན་པ་ནི་འཇིག་རྟེན་རིག་བྱ་ཞེས་བྱ་བའོ། །ཤེས་
[196a.5]པ་ནི་རིག་པ་སྟེ་ལྐོག་ཏུ་མ་གྱུར་པ་ཉིད་དོ། །ལྐོག་ཏུ་མ་གྱུར་པ་རིག་པ་ནི་སྔོན་པོ་ལ་སོགས་པ་ལ་མ་གཏོགས་པ་དོན་གྱིས་གོ་བའི་ཡུལ་མ་ཡིན་པར་བསྟན་པ་ནི་དོན་གོམས་ཞེས་བྱ་བ་སྟེ། རང་ཉིད་ལྐོག་ཏུ་མ་གྱུར་པ་ཉིད་ཀྱིས་སྔོན་པོ་མ་ཡིན་པ་ལ་སོགས་པའི་ཁྱད་པར་ལས་ཀྱང་དོན་གྱིས་གོ་བ་ལ་ལྟོས་
[196a.6]པ་མེད་པའི་ཕྱིར་ཞེས་བྱ་བའི་དོན་ཏོ། །སྙམ་པའི་བཟུང་བའི་རྣམ་པ་ཞེས་བྱ་བ་ལ་སོགས་པའི་ཁྱད་པར་གྱི་བློའི་ངོ་བོ་རྣམ་པར་རྟོག་པའི་ཤེས་པ་གང་གི་ཡིན་པ་དེ་དེ་ལྟ་བུའི་ངོ་བོའི་ཡུལ་ཅན་ནོ། །མཐོང་བའམ་རྟོགས་པས་ཀྱང་མ་རྟོགས་པའི་ངོ་བོ་ཚད་མའི་སྤྱོད་ཡུལ་མ་ཡིན་པ་མ་ཡིན་ཡང་མེད་པ་ཁོ་ན་ཡིན་
[196a.7]པར་བསྟན་པ་ནི་རང་བཞིན་མ་རྟོགས་པ་ཞེས་བྱ་བའོ། །དེ་ལྟར་ནི་མི་འཛིན་པ་ཉིད་ཀྱིས་སོ། །རྟོགས་པ་མེད་པ་ཉིད་ནི་འཛིན་པ་རྟོགས་པ་མ་ཡིན་པ་ཉིད་དོ། །ངའི་ཞེས་བྱ་བ་འདིའི་དོན་གཙོ་བོ་ཡིན་གྱི་བདག་གི་ནི་མ་ཡིན་ནོ། །ལུས་ལ་སོགས་པ་ལས་གཞན་རྟོགས་པ་མ་ཡིན་
[196b]
[196b.1]པར་བསྟན་པ་ནི་བློ་ཞེས་བྱ་བའོ། །དྲུག་པ་ཐ་དད་པར་ཐ་སྙད་འདོགས་པར་ཡང་རྣམ་པ་འགས་རྟོག་པ་ཙམ་ཡིན་པར་བསྟན་པ་ནི་གཟུགས་ལ་སོགས་པའི་ཁྱད་པར་ཞེས་བྱ་བའོ། །ཇི་ལྟར་གཟུགས་དམིགས་ཀྱིས་བསལ་བ་ལ་བསྟན་པ་ནི་གཟུགས་ལ་སོགས་པ་ནི་ཞེས་བྱ་བའོ། །གཞན་དུ་ཞེས་བྱ་བ་ནི་
[196b.2]གཅིག་གིས་མ་རྟོགས་པ་ནི་གཞན་གྱིས་ཀྱང་མ་རྟོགས་པའོ། །གཞན་ཡང་ཞེས་བྱ་བ་ནི་རྟོགས་པའོ། །གཟུགས་ཀྱི་གསལ་བའི་ངོ་བོ་རང་རིག་པ་ཡིན་པར་གྲུབ་པ་ཉིད་དུ་བསྟན་པ་ནི་རྟོགས་པ་ཉིད་ཅེས་བྱ་བའོ། །སྨྲས་པ་ཞེས་བྱ་བ་ནི། དེའི་ཚེ་བདག་གི་གཟུང་དོན་ལ། །གང་ཡིན་བདག་གིས་
[196b.3]མི་དྲན་པ། །གཟུང་བའི་ངོ་བོ་དང་བྲལ་བའི། །འཛིན་པའི་རྣམ་པ་དྲན་པར་བྱེད། །ཅེས་བྱ་བའོ། །ཁྱད་པར་ལ་ཞེས་བྱ་བ་ནི་གཟུང་བའི་ཁྱད་པར་གྱི་མཐར་ཐུག་པའོ། །ཐེ་ཚོམ་མི་ཟ་བ་ཡིན་ནོ་ཞེས་བྱ་བ་ནི་དོན་གང་ཡང་གཟུང་ངོ་ཞེས་བྱ་བའི་ཤེས་པ་ཡིན་པའི་ཕྱིར་རོ། །སྔོན་པོའི་བདག་ཉིད་ཀྱི་བློ་ཉིད་བློ་
[196b.4]གཞན་གྱིས་གཟུང་བ་ཡིན་ནོ་ཞེས་ཟེར་བ་ནི་གཟུགས་སོགས་ཞེས་བྱ་བའོ། །རེ་ཞིག་སྔོན་པོ་འཛིན་པའི་དུས་ན་དེ་འཛིན་པར་བྱེད་པ་ཅིག་ཅར་མ་ཡིན་ཏེ། ཤེས་པ་མ་སྐྱེས་པའི་ཕྱིར་རོ། །གཞན་ལ་ཆགས་པས་མི་ཕྱོགས་པའི་ཕྱིར་རིམ་གྱིས་ཀྱང་འཛིན་པའི་རྣམ་པ་མེད་པ་དང་། གཟུང་བ་ཡང་མི་
[196b.5]རིགས་པར་བསྟན་པ་ནི་དེ་དངོས་ཅན་ཞེས་བྱ་བའོ། །འགགས་ཞེས་བྱ་བ་ནི་གཟུང་བའོ། །དེ་ཞེས་བྱ་བ་ནི་འཛིན་པར་བྱེད་པ་སྟེ། ཤེས་པ་ཉམས་སུ་མྱོང་བའི་བདག་ཉིད་ཡིན་པའི་ཕྱིར་དོན་ཉམས་སུ་མྱོང་བ་ནི་དེ་མེད་ན་མི་འབྱུང་བའི་ཕྱིར་ཞེས་བྱ་བའི་དོན་ཏོ། །ཁས་བླངས་པའི་ཕྱིར་རོ་ཞེས་བྱ་བ་ནི་
[196b.6]རྒྱུ་ཉིད་དུ་ཅིག་ཅར་བ་མ་ཡིན་པའི་ཕྱིར་རྒྱུ་མེད་ཡིན་པ་ཉིད་དུ་ཐལ་ཆེས་པའི་ཕྱིར་རོ། །གཟུང་བར་བྱ་བ་ཡང་སྔོན་པོ་དང་དེའི་ཤེས་པ་ཡང་ངོ་། །མངོན་སུམ་ལས་གཞན་པའི་འདས་པ་ལ་སོགས་པའི་ཡང་འཛིན་བྱེད་མ་ཡིན་ཏེ་དངོས་པོ་མེད་པའི་ཕྱིར་རོ་ཞེས་བསྟན་པ་ནི་རང་གི་ངོ་བོ་མེད་པ་ཞེས་བྱ་བའོ། །
[196b.7]རང་གི་རང་བཞིན་ཡང་ན་འཛིན་པར་བྱེད་པའི་སྟེ་ཁས་མ་བླངས་པའི་ཕྱིར་ཉམས་སུ་མྱོང་བ་མ་ཡིན་པ་ཞེས་བྱ་བར་སྦྱར་རོ། །ཐུག་པ་མེད་པར་ཞེས་བྱ་བ་ནི་འཛིན་བྱེད་གཞན་འཕེན་པ་ཡིན་ནའོ། །འཛིན་པར་བྱེད་པའི་རིག་པ་ཡང་གཟུང་བ་བཞིན་དུ་མ་ཡིན་ཞིང་། ལས་མེད་པ་ཉིད་ཀྱིས་ཡིན་པར་བསྟན་པ་ནི་
[197a]
[197a.1]དོན་དུ་སྣང་བ་ཞེས་བྱ་བའོ། །གཟུང་བྱའི་ལས་ཅན་གྱི་ཤེས་པ་དེའི་སྔོན་པོའི་ཤེས་པ་དོན་དུ་སྣང་བ་དང་ལྡན་པའོ། །སྔོན་པོ་རིག་པའི་མངོན་སུམ་ཉིད་ལས་ཀྱི་ངོ་བོས་མ་ཡིན་པར་བསྟན་པ་ནི་བློ་ལ་ཞེས་བྱ་བ་སྟེ་སྔོན་པོ་རིག་པ་ལའོ། །འཛིན་པར་བྱེད་པ་ཞེས་བྱ་བ་ནི་མངོན་སུམ་
[197a.2]ཉིད་དོ། །བདག་ལ་ནང་མངོན་ཕྱོགས་ཞེས་བྱ་བ་ནི་ལས་དང་བྱེད་པ་པོ་ཉིད་ཀྱི་ངོ་བོས་ནི་མ་ཡིན་ཏེ། མངོན་སུམ་རིག་པ་འདི་ལས་ཀྱི་ངོ་བོ་མེད་དོ་ཞེས་བྱ་བའི་དོན་ཏོ། །གལ་ཏེ་ཞེས་བྱ་བས་དོན་དུ་སྣང་བ་བཞིན་ཞེས་བྱ་བའི་དོན་བཤད་པ་ཡིན་ནོ། །བདག་གཅིག་ལ་འདུ་བའི་ཕྱིར་གཟུང་བ་དང་ཅིག་
[197a.3]ཤོས་ཀྱི་བློ་དག་ཕན་ཚུན་རྗེས་སུ་ཞུགས་པས་ནང་དུ་ཕྱོགས་པ་ཉིད་དུ་སྣང་བར་མི་རིགས་ཏེ་དྲན་པ་ལ་ཡང་ཁྱད་པར་མེད་པའི་ཕྱིར་རོ་ཞེས་ཟེར་བ་ནི་འོན་ཏེ་བདག་གི་ཉིད་ཀྱིས་བློ་ཞེས་བྱ་བའོ། །དོན་དུ་སྣང་བ་དང་ལྡན་པ་ཉིད་མེད་པས་ཕྱི་རོལ་དུ་མངོན་པར་ཕྱོགས་པ་ཉིད་རང་རིག་པ་མ་ཡིན་པ་ལ་འགྱུར་བ་མ་ཡིན་
[197a.4]པར་བསྟན་པ་ནི་ཡུལ་གང་གི་ནི་སྣང་བ་གང་ཞེས་བྱ་བ་སྟེ་ཁྱད་པར་དུ་སྣང་བའོ། །ཡུལ་གང་གི་ཞེས་བྱ་བ་ནི་བཤད་པ་པོའི་དང་ཤེས་པའི་ཞེས་བྱ་བ་ནི་རྒྱལ་བ་ཅན་གྱིའོ། །དེ་ཞེས་བྱ་བ་ནི་ཡུལ་དུ་སྣང་བའམ་ཡུལ་ཡང་རུང་བ་དེའི་ཤེས་པ་གང་གིས་ཞེས་བྱ་བར་བསྟན་པ་ནི་ཡིན་ནོ། །རང་གི་རིག་པ་མ་ཡིན་གྱིས་རང་
[197a.5]ཉིད་དུ་གྱུར་པའི་སྣང་བ་རིག་པ་མ་ཡིན་པའི་ཕྱིར་དེའི་སྒོ་ནས་དོན་རིག་པ་མ་ཡིན་པ་ནི་བདག་ཉིད་སྣང་བ་འཛིན་པ་ཉིད་དོན་འཛིན་པར་སྟོན་པར་བྱེད་པ་ཡིན་ཏེ། རྩ་བ་ནས་འཐུང་བ་ལ་སོགས་པ་ལྟ་བུའོ། །དོན་དུ་སྣང་བ་ནི་བློ་ནི་དོན་རིག་པ་ཡིན་གྱི་བདག་ཉིད་རིག་པ་ནི་མ་ཡིན་ནོ་སྙམ་དུ་སེམས་པ་ནི་མྱོང་གཞན་ཅི་ཡོད་ཅེས་
[197a.6]བྱ་བ་སྟེ། མྱོང་བའི་བདག་ཉིད་ནི་དོན་རིག་པའི་ངོ་བོ་ཡིན་པས་རྣམ་པ་མེད་པའི་བློ་མི་རིགས་པའི་ཕྱིར་རོ། །དེ་བཤད་པ་ནི་གལ་ཏེ་བློ་ནི་ཞེས་བྱ་བའོ། །དེའི་ངོ་བོར་ཞེས་བྱ་བའི་དོན་དང་འདྲ་བའི་བློ་ནི་དོན་རིག་པ་ཡིན་ཏེ་ངེས་པ་རང་ལས་རྟོགས་པར་བྱ་བ་ཙམ་གྱི་མཐར་ཐུག་པའི་ཕྱིར་རོ། །དེའི་ངོ་བོ་ཡང་དོན་བཞིན་
[197a.7]དུ་རྟོགས་བྱ་རྟོགས་པ་ཉིད་ཡིན་ནོ་ཞེས་ཟེར་བ་ལ། དེ་ཡི་རང་བཞིན་རིག་མེད་ན། །ཞེས་བྱ་བའོ། །དེ་ལ་ཡང་རང་རིག་པ་མ་ཡིན་ནོ་ཞེས་བྱ་བའི་དོན་བསྟན་པ་ནི་རང་རིག་པ་གཞན་ཞེས་བྱ་བ་སྟེ། བདག་ཉིད་དུ་གྱུར་པའི་རྣམ་པ་ཡང་ཕྱི་རོལ་ཉིད་དུ་རྟོགས་པ་ཡིན་ཞེས་བྱ་བའི་དོན་ཏོ། །དེ་མེད་པས་ཞེས་བྱ་བ་ནི་རང་རིག་པ་མེད་པས་
[197b]
[197b.1]ཏེ་དེ་དང་འདྲ་བ་ཉིད་དམ་དེ་རིག་པའོ། །མྱོང་བའི་མཚན་ཉིད་ནི་ངེས་པ་རིག་པའོ། །སྔར་གྱི་དོན་གྱི་རྣམ་པ་ཙམ་ལས་ཞེས་བྱ་བ་ནི་བློའོ། །གཞན་དུ་ཞེས་བྱ་བ་ནི་རྣམ་པ་མེད་པའོ། །དེའི་ཚེ་ངེས་པ་རིག་པ་མ་ཡིན་ན་ཕྱི་རོལ་གྱི་རྣམ་པ་ཡང་བོར་ན་ངེས་པའི་དོན་དུ་རྣམ་པ་གཞན་ལ་བརྟེན་ན་ཐུག་པ་མེད་པ་ཡིན་
[197b.2]པར་བསྟན་པ་ནི་འདྲ་བ་ཐམས་ཅད་ཅེས་བྱ་བའོ། །དེ་ཡང་ཞེས་བྱ་བ་ནི་དོན་ཡང་ངོ་། །དེར་ཞེས་བྱ་བ་ནི་བློ་ཉིད་དོ། །དོན་ཉིད་ཀྱི་ཕྱིར་ནི་བེམས་པོ་ཉིད་ཀྱི་ཕྱིར་སྔོན་པོ་མ་ཡིན་ནོ། །རང་གི་རིག་པ་མ་ཡིན་པ་ལས་དོན་ཉིད་ནི་བློ་ཡིན་པར་མངོན་པར་འདོད་པ་ལ་ཡང་ཡིན་པར་བསྟན་པ་ནི་དོན་ཞེས་བྱ་བ་འདི་ཅི་ཡིན་ཞེས་བྱ་བའོ། །
[197b.3]གཞན་ལ་མཐར་ཐུག་པ་ཡིན་པའི་ངོ་བོ་དོན་ཉིད་ཡིན་ནོ་ཞེས་ཟེར་བ་ནི་བློ་མ་ཡིན་ཞེ་ན་ཞེས་བྱ་བའོ། །རྒྱུ་ལས་གཞན་པ་མཐར་ཐུག་ཉིད་མ་ཡིན་ཏེ། དོན་ལ་ཡང་དེ་ཁྱད་པར་ཅན་མ་ཡིན་པར་བསྟན་པ་ནི་བློ་མ་ཡིན་པ་ཉིད་ཅེས་བྱ་བ་སྟེ་བློ་ཉིད་དང་ལྡན་པ་ནི་མ་ཡིན་ཏེ། ངོ་བོའི་ངེས་པ་ལ་ཕྱིན་ཅི་ལོག་པར་ཁྱད་པར་མེད་པའི་
[197b.4]ཕྱིར་རོ་ཞེས་བྱ་བའི་དོན་ཏོ། །བློ་མ་ཡིན་པ་ཉིད་ནི་དོན་མ་ཡིན་པའི་ངོ་བོའི་བློ་བཀག་པ་ཡིན་ན་དོན་མ་ཡིན་པ་ཉིད་ཀྱང་བློའི་དོན་བཀག་པ་ཡིན་ན་དགག་བྱ་ཡིན་ནོ་ཞེས་དགོངས་པའོ། །བདག་ཉིད་མ་ཡིན་པ་རིག་པ་ཡང་དེའི་ངོ་བོའི་བདག་ཉིད་རིག་པ་ཁོ་ན་ཡིན་པར་བསྟན་པ་ནི་དེས་ན་ཞེས་བྱ་བ་སྟེ། བདག་ཉིད་ལ་
[197b.5]གནས་པའི་བློ་ཉིད་ཅེས་བྱ་བར་སྦྱར་རོ། །གཞན་དུ་ཞེས་བྱ་བ་ནི་དེའི་བདག་ཉིད་དུའོ། །བདག་ལ་གནས་པ་ཞེས་བྱ་བ་བདག་ཉིད་མ་ཡིན་པ་རིག་པ་ནི་གཞན་གྱིས་མ་རིག་པ་ཁོ་ན་ཡིན་པར་བསྟན་པ་ནི་བདག་ལ་གནས་པ་ཉིད་ཀྱང་ཞེས་བྱ་བའོ། །འབད་རྩོལ་ལ་སོགས་ཞེས་བྱ་བ་ནི་འབད་རྩོལ་དང་སྔོན་པོ་
[197b.6]ལ་སོགས་པའོ། །འདྲ་བའི་ཕྱིར་ཞེས་བྱ་བ་ནི་རིག་པ་སྟེ། བློ་ཉིད་ནི་འདྲ་བ་ཉིད་དེ་རིག་པའི་བློ་ཉིད་ཀྱིས་ཞེས་བྱ་བའི་དོན་ཏོ། །རང་ལ་གནས་པ་ཉིད་ནི་མི་སྲིད་པ་ཡིན་ཏེ། རིག་པར་བྱེད་པ་མེད་པའི་ཕྱིར་རོ་ཞེས་བསྟན་པ་ནི་འབད་རྩོལ་ལ་སོགས་པ་རྣམས་ཞེས་བྱ་བ་སྟེ། ཕན་ཚུན་རིག་པར་བྱེད་པ་ནི་བདག་ཉིད་ལ་གནས་
[197b.7]པ་ན་རིག་པར་བྱེད་པ་མ་ཡིན་ནོ་ཞེས་བྱ་བའི་དོན་ཏོ། །བདག་ཉིད་ལ་གནས་པས་ཁྱད་པར་ནི་ཕྱི་རོལ་ལས་ཡིན་གྱི་བློ་གཞན་ལས་མ་ཡིན་པ་དེའི་ཕྱིར་ནང་གི་བདག་ཉིད་ཡིན་པར་བསྟན་པ་ནི་བདག་ལ་གནས་པ་ཡིན་ན་ཞེས་བྱ་བའོ། །ཐ་དད་པ་མེད་པའི་ཕྱིར་ནི་བདག་ཉིད་གཅིག་པའི་ཕྱིར་རོ། །བློ་ནི་བདག་ལ་གནས་པ་ཉིད་
[198a]
[198a.1]ཀྱིས་རྟོགས་བཞིན་པ་མ་ཡིན་པ་ནི། རྟོགས་པ་ཙམ་ལས་བདག་ལ་གནས་པ་མ་ཡིན་ཏེ། གཟུགས་ལ་སོགས་པ་རྣམས་ལ་ཡང་ཁྱབ་པ་ཐལ་ཆེས་པ་ཡིན་པའི་ཕྱིར་རོ་ཞེས་བསྟན་པ་ནི་བདག་མ་རྟོགས་པར་ནི་ཞེས་བྱ་བའོ། །མི་བྱེད་ན་བྱེད་པ་ཉིད་མ་ཡིན་པར་བསྟན་པ་ནི་བྱེད་པ་པོ་
[198a.2]གཞན་བརྟགས་པས་ཞེས་བྱ་བའོ། །བྱེད་པ་པོའི་བྱེད་པ་ཉིད་ནི་བྱེད་པ་པོ་གཞན་གྱིས་ཡིན་པའི་ཕྱིར་དེའི་རྟོག་པ་ཡིན་ནོ་ཞེས་ཟེར་བ་ལ་དེ་དག་ནི་ཞེས་བྱ་བའོ། །བདག་དེ་ཡང་ལུས་ཀྱི་མ་ཡིན་ཏེ། དེ་ལྟ་བུ་ཡིན་པའི་ཕྱིར་ཞེས་བསྟན་པ་ནི་ཡང་ན་ཞེས་བྱ་བའོ། །དེ་ཉིད་ཀྱི་ཕྱིར་ནི་ལུས་ཀྱི་ཁོངས་སུ་གཏོགས་པ་ཉིད་ཀྱི་ཕྱིར་རོ། །
[198a.3]གཞན་དུ་ནི་ལུས་ལས་ཕྱི་རོལ་དུ་གྱུར་པ་གཞན་གྱིས་མ་རྟོགས་པ་ཞེས་བྱ་བའོ། །འགའ་ཞིག་ཀྱང་ནི་རྒྱུ་མ་ཡིན་པ་ལ་སོགས་པ་རྣམས་ཀྱི་ངོ་བོ་གཞན་ལ་བློ་གཞན་ཡིན་ནོ། །བློའི་མཚན་ཉིད་ནི་དོན་དང་འདྲ་བའི་དོན་རིག་པ་ཡིན་གྱི་ཐམས་ཅད་རང་རིག་པ་མ་ཡིན་ནོ་ཞེས་ཟེར་བ་ནི་གལ་ཏེ་བློ་འདྲ་ཞེས་བྱ་བའོ། །བློ་ཡང་རྗེས་
[198a.4]སུ་དཔག་པར་བྱ་བ་རིག་པའི་ངོ་བོ་མ་ཡིན་པ་འདྲ་བ་ནི་ཐལ་ཆེས་པར་བྱེད་པ་ཡིན་པར་བསྟན་པ་ནི་ད་ནི་འདྲ་ལས་ཞེས་བྱ་བ་སྟེ། འདྲ་བའི་བློའི་ཕྱོགས་ལ་ཐལ་ཆེས་པས་འབའ་ཞིག་མ་ཡིན་གྱི་དོན་རིག་པ་སྐྱེ་བོ་ཐམས་ཅད་ཀྱི་མངོན་སུམ་ཡང་འདྲ་བ་མ་ཡིན་པའི་ཕྱིར་དོན་ཉམས་སུ་མྱོང་བ་གྲུབ་པར་འགྱུར་རོ་ཞེས་བྱ་བའི་དོན་ཏོ། །
[198a.5]འདྲ་བ་ཅན་ནི་འདྲ་བའོ། །འཛིན་པའི་བྱེད་པས་རྗེས་སུ་དཔག་པ་ནི་རྒྱུའི་བློ་ཡིན་ནོ་ཞེས་བྱ་བ་ཁྱད་པར་ཉིད་ཡིན་པར་བསྟན་པ་ནི་གལ་ཏེ་འདྲ་བ་རྣམས་ཞེས་བྱ་བ་སྟེ། འདྲ་ཙམ་གྱི་བློ་ཉིད་ཅེས་བྱ་བར་སྦྱར་ཏེ། འདྲ་བ་ཉིད་ཙམ་འཛིན་པར་བྱེད་པ་ཡིན་ནོ་ཞེས་བྱ་བའི་དོན་ཏོ། །དེ་ཉིད་ཅེས་བྱ་བ་ནི་འཛིན་པར་བྱེད་པ་ཉིད་དེའོ། །
[198a.6]ཇི་ལྟར་ཞེས་བྱ་བ་ནི་མིག་ལ་སོགས་པའི་གཟུང་བར་བྱུང་བ་ཞེས་བྱ་བའི་དོན་ཏོ། །རིག་པ་ནི་འདྲ་བ་ཉིད་དོ་ཞེས་བྱ་བའི་དོན་བཤད་པ་ནི་ཁྱད་པར་གང་ལས་ཞེས་བྱ་བའོ། །དེས་བྱས་པ་ཞེས་བྱ་བ་ནི་བློས་བྱས་པའོ། །བློ་ཉིད་ཀྱང་ཞེས་བྱ་བ་ནི་རང་རིག་པ་ནི་གཟུགས་ལ་སོགས་པ་ལ་ཡང་འགྱུར་རོ་ཞེས་བྱ་བའི་དོན་ཏོ། །རང་རིག་པ་
[198a.7]ཡིན་ན་འདྲ་བ་ཉིད་ནི་ངེས་པའི་དོན་དུ་འདོད་པ་ཡིན་གྱི་འདྲ་བ་ཙམ་ནི་མ་ཡིན་པར་བསྟན་པ་ནི་དེ་ལྟ་ན་ཡང་ཞེས་བྱ་བའོ། །འདྲ་བ་ཉིད་ལས་ངེས་པ་རིག་པ་ནི་རང་རིག་པ་ལ་ཡང་ཡིན་པར་བསྟན་པ་ནི་དེའི་མྱོང་དེ་ཞེས་བྱ་བ་སྟེ་གཞན་གྱིས་ནི་མ་ཡིན་ཏེ། ལས་ཡིན་པས་ལྐོག་ཏུ་མ་གྱུར་པའི་ཕྱིར་བློ་དེའི་སེར་པོ་ལ་སོགས་
[198b]
[198b.1]པའི་རིག་པ་ནི་མངོན་སུམ་ཡིན་ནོ། །གཞན་དུ་ན་ཐམས་ཅད་མེད་པར་འགྱུར་རོ་ཞེས་བྱ་བའི་དོན་ཏོ། །འདྲ་བ་ཉིད་ཀྱི་མཚན་ཉིད་ཚད་མ་གང་གི་ཡིན་པ་དེ་ལྟ་བུའོ། །མིན་ཞེས་བྱ་བ་ནི་རང་རིག་པ་ལས་མེད་པ་སྣང་བཞིན་པའོ། །དེ་བསྟན་པ་ནི་མངོན་དུ་བྱེད་ན་ཞེས་བྱ་བའོ། །ཕྱི་རོལ་ནི་འཛིན་བྱེད་དང་འདྲ་བ་ཉིད་ལས་གཟུང་བ་ཡིན་ཡང་
[198b.2]འཛིན་བྱེད་ལས་ཐ་མི་དད་པ་མ་ཡིན་ནོ་ཞེས་ཟེར་བ་ལ་གལ་ཏེ་འདི་ཞེས་བྱ་བའོ། །སྐྱེས་པ་ཉིད་ན་རང་ཉིད་ཀྱིས་ཉམས་སུ་མྱོང་བ་ཡིན་ན་ཡང་ཅི་ཞིག་བྱ་ཞེས་བསྟན་པ་ནི་ཆུས་ཁྱེར་བ་ལ་ཞེས་བྱ་བའོ། །ངེས་པས་ནི་ཕྱི་རོལ་ཏུ་སྒྲོ་འདོགས་ན་དགོས་པ་ཁོ་ན་ཡིན་པར་བསྟན་པ་ནི་བྱ་བ་སྟེ་ཉམས་སུ་མྱོང་བའོ། །ལས་ནི་
[198b.3]ཕྱི་རོལ་གཟུང་བའོ། །རྣམ་གཞག་ནི་དེ་དག་གི་ངེས་པའོ། །འདི་ཞེས་བྱ་བ་ནི་འདྲ་བ་ཉིད་དོ། །འཇིག་རྟེན་ནི་ཕྱི་རོལ་རིག་པ་པོ་སྟེ་དེའི་ངེས་པ་དང་ལྡན་པ་ལ་སྟེ། གཟུང་བ་ཉིད་ལ་སོགས་པ་འཇིག་རྟེན་པའི་ཞེན་པ་ཙམ་གྱིས་སྟོན་པའི་ཕྱིར་རོ། །འདིས་ཞེས་བྱ་བ་ནི་འདྲ་བ་ལས་ཞེས་བྱ་བའོ། །གལ་ཏེ་ཕྱི་རོལ་སྣང་
[198b.4]བ་ཉིད་ཀྱིས་ཅི་ཞིག་བྱ་འོན་ཏེ་མ་ཡིན་ན་དེ་ལྟ་ན་ཡང་ཅི་དགོས་ཤེ་ན་དེ་ཉིད་དེ་ལྟར་ཞེན་པ་ཡིན་ཡང་ཇི་ལྟར་ཕྱི་རོལ་ཡིན་ཞེས་བསྟན་པ་ནི་རང་གི་ངོ་བོ་ཞེས་བྱ་བ་སྟེ་མྱོང་བ་དེའི་ངོ་བོ་ནི་སྔོན་པོ་ལ་སོགས་པའི་རང་བཞིན་རང་རིག་པ་དེའི་རིག་པ་ཡིན་ལ། དེར་སྒྲོ་འདོགས་པ་ནི་རྣམ་པར་རྟོག་པ་ཡིན་ཞིང་དེས་འཁྲུལ་པ་ནི་གཅིག་
[198b.5]ཏུ་བྱེད་པ་སྟེ་དེའི་ངོ་བོ་ཕྱི་རོལ་ཡིན་ལ། དེའི་རིག་པ་ཕྱི་རོལ་རིག་པ་ཡིན་ནོ་ཞེས་བྱ་བ་ནི་བྱེད་པའོ། །དེ་ལས་སྔོ་སོགས་ནི་ཕྱི་རོལ་ལ་ཉམས་སུ་མྱོང་བར་ཐ་སྙད་འདོགས་པ་ཡིན་ནོ། །གཞན་གྱི་བདག་ཉིད་ནི་བདག་ཉིད་མ་ཡིན་ཏེ། རིག་པ་མ་ཡིན་པ་ནི་དེ་ཡོད་ན་ཡང་རིག་པར་མི་འགྱུར་རོ་ཞེས་བྱ་བའི་དོན་ཏོ། །
[198b.6]ཉེ་བར་བཏགས་ན་ཞེས་བྱ་བ་ནི་ཐ་མི་དད་པར་བྱེད་པ་ལས་སོ། །གཉི་ག་མཐོང་བ་ཁ་ཅིག་ཏུ་ཅུང་ཟད་ཉ་ཕྱིས་ལ་དངུལ་བཞིན་དུ་སྒྲོ་བཏགས་པ་མ་ཡིན་ནམ། གང་རུང་གཅིག་མཐོང་བ་ལ་ཇི་ལྟར་ཡིན་ཟེར་བ་ལ་གཞན་རིག་ན་ཡང་ཞེས་བྱ་བ་སྟེ། ཕྱི་རོལ་ལས་རང་རིག་པ་ཡིན་ལ་དེ་ལས་གཞན་པ་ནི་ཕྱི་རོལ་ལོ། །
[198b.7]གང་གི་ཚེ་དེའི་ངོ་བོ་རྟོགས་ཞེས་བྱ་བ་ནི་བག་ཆགས་ཡོངས་སུ་སྨིན་པ་ལས་རྟོགས་པར་བྱེད་པ་དེའི་ཚེ་བདག་གིས་ཞེས་བྱ་བར་སྦྱར་རོ། །ཐ་སྙད་ནི་ལུས་དང་ངག་གི་བདག་ཉིད་ཀྱིའོ། །རྟོག་པ་ཇི་ལྟ་བ་བཞིན་དུ་ཅིས་མི་འགྱུར་ཞེས་ཟེར་བ་ལ་བློ་ནི་ཞེས་བྱ་བ་སྟེ། ཕྱི་རོལ་ལས་བཟློག་པ་ནི་རིག་པ་ཡིན་ནོ་ཞེས་
[199a]
[199a.1]བྱ་བའི་དོན་ཏོ། །དེ་ནི་ཞེས་བྱ་བ་ནི་བློ་རང་གི་ཉམས་སུ་མྱོང་བའོ། །དེའི་ཞེས་བྱ་བ་ཕྱི་རོལ་གྱི་ཇི་ལྟར་ཡིན་པ་སྟེ། དོན་མྱོང་བ་གྲགས་པ་དང་རང་རིག་པ་གཉི་གར་ཞེས་བྱ་བའི་དོན་ཏོ། །གཅིག་རིག་ན་གཞན་མི་རིག་པ་དེས་གཟུང་བར་འགྱུར་བར་བསྟན་པ་ནི་རིག་པར་གྱུར་པ་མ་
[199a.2]ཡིན་པ་ཞེས་བྱ་བའོ། །དེ་ལྟ་བུའི་ངོ་བོ་ཡིན་ན་ཤེས་པ་ཉིད་དངོས་པོར་མི་འགྱུར་བ་མ་ཡིན་ནོ། །ཉེ་བར་བརྟེན་པ་དང་བྲལ་བའི། །ཤེས་པ་ཅུང་ཟད་སྐྱེད་མི་འགྱུར། །ཞེས་ཟེར་བ་ནི་རང་རིག་པ་ཙམ་ནི་ཞེས་བྱ་བའོ། །ལན་ནི་གང་ཚེ་ཞེས་བྱ་བའོ། །མྱོང་བའི་བདག་ཉིད་ནི་གཞན་མ་ཡིན་པ་བསྒྲུབ་པ་ཡིན་
[199a.3]གྱི་འདྲ་བ་ཉིད་ལ་བརྟེན་པ་ནི་མ་ཡིན་གྱི་འདྲ་བ་ཉིད་ལ་སོགས་པ་དེ་ལ་བརྟེན་པ་ཡིན་ནོ། །རང་ཉིད་ཅེས་བྱ་བ་ནི་རང་གི་རྒྱུ་མིག་ལ་སོགས་པ་ལས་སོ། །དོན་ལ་བརྟེན་པ་མ་ཡིན་ཞིང་དེའི་འདྲ་བ་ལ་བརྟེན་པ་མ་ཡིན་པ་སྟེ། བྱེད་པ་ནི་རང་ཉིད་ལ་བརྟེན་པ་ཡིན་ལ། སྐྱེ་བ་ཡང་རང་གི་རྒྱུ་མིག་ལ་བརྟེན་པའི་ཕྱིར་
[199a.4]དོན་ལ་རག་ལས་པ་ཅུང་ཟད་མེད་པའི་ཕྱིར་རོ་ཞེས་བྱ་བའི་དོན་ཏོ། །འབྲེལ་བ་ནི་ཡུལ་ཅན་ཉིད་དང་ངོ་། །དོན་ལ་ཤེས་པ་བསྟན་པ་ཡང་སྣལ་མ་རྣམས་ལ་སྣམ་བུ་བཞིན་དུ་མ་ཡིན་པར་བསྟན་པ་ནི་བདག་ཉིད་ཀུན་གྱིས་ཞེས་བྱ་བའོ། །ཤེས་བྱ་ཤེས་བྱ་མ་ཡིན་པར་འགྱུར་རོ་ཞེས་བྱ་བར་ཡང་རྟོགས་པར་བྱའོ། །ཟངས་
[199a.5]གཞོང་ལ་རྒྱ་ཤུག་གི་འབྲས་བུ་བཞིན་དུ་ཤེས་བྱ་ངེས་པ་མ་ཡིན་ཏེ། དེའི་བདག་ཉིད་མ་ཡིན་པའི་ཕྱིར་རོ་ཞེས་བསྟན་པ་ནི་མཚུངས་ན་ནི་ཕྱེ་ན་ཞེས་བྱ་བའི་དོན་ཏོ། །ཐམས་ཅད་ཅེས་བྱ་བ་ནི་རྟོག་པའི་རྣམ་པ་ལ་མ་རེག་པས་སོ། །ཅི་ལས་ཤེ་ན་གང་ལས་ཞེས་བྱ་བ་སྟེ་མིག་ལས་མ་མཐོང་བའི་ཕྱིར་རོ། །ཤེས་
[199a.6]པ་ནི་ཕྱི་རོལ་ལ་འདུ་བས་སམ་ཕྲད་པ་དེ་ལ་བསྟན་པ་མ་ཡིན་གྱི་འོན་ཀྱང་དེའི་རྣམ་པ་ཅན་དུ་སྐྱེས་པས་མ་ཡིན་ནམ་ཞེས་ཟེར་བ་ལ། ཇི་ལྟར་སྔོ་སོགས་ངོ་བོའི་ཕྱིར། །ཞེས་བྱ་བའོ། །ཉམས་སུ་མྱོང་བ་ལ་ཡོད་པའི་སྔོན་པོའི་ངོ་བོ་མཐོང་བ་ལས་རྟེན་ཡང་ཉམས་སུ་མྱོང་བའི་བདག་ཉིད་དུ་འགྱུར་གྱི་ཕྱི་རོལ་ཉིད་མ་ཡིན་པར་
[199a.7]བསྟན་པ་ནི་དེ་བཞིན་ཞེས་བྱ་བའོ། །དེ་ཡང་སྟེ་ཉམས་སུ་མྱོང་བའི་ཡང་འབྲེལ་པ་ཅན་གྱི་བསྐྱེད་བྱའོ། །འབྲེལ་པར་ཡང་དོན་དེ་ལྟ་བུར་གོ་བར་བྱའོ། །ཉམས་སུ་མྱོང་བ་དང་སྔོན་པོ་ལ་སོགས་པ་ཡང་སོ་སོ་བ་ཉིད་དུ་འཇོག་པར་བྱེད་པ་ཡིན་ནོ་སྙམ་དུ་སེམས་པ་ནི་འོན་ཏེ་སྔོན་པོ་ཞེས་བྱ་བའོ། །ཉེ་བར་གཞག་པ་
[199b]
[199b.1]མིན་པ་ནི་ཉེ་བར་འཇོག་པར་བྱེད་པ་མིན་པའོ། །སྔོན་པོ་རྟོགས་པའི་འབྲས་བུ་སོ་སོ་བ་གཅིག་ཉིད་ཡིན་ན་རྒྱུ་ཐ་དད་པ་ཇི་ལྟར་ཡིན་ཞེས་ཟེར་བ་ལ་ཐ་དད་པ་ཞེས་བྱ་བའོ། །འདི་ཉིད་ཅེས་བྱ་བ་ནི་སྔར་མཐོང་བ་ཉིད་ལས་སོ། །ཐམས་ཅད་དུ་ནི་རབ་རིབ་ལ་དང་གཞན་ལ་ཡང་ངོ་། །རྣམ་པ་ཞེས་བྱ་བ་ནི་ཐ་དད་
[199b.2]པའོ། །རབ་རིབ་བཞིན་དུ་ཉེ་བར་འཇོག་པར་བྱེད་པ་དང་། གཞན་བཞིན་དུ་ཡོད་པ་ཡང་མ་ཡིན་པར་བསྟན་པ་ནི་འགལ་བ་མ་འཁྲུལ་པ་ཞེས་བྱ་བའོ། །མཐོང་བ་སྔ་མ་ཞེས་བྱ་བ་ནི་མངོན་སུམ་ཉིད་ནི་མི་དྲན་པ་ཉེ་བར་འཇོག་པར་བྱེད་པ་མ་ཡིན་ནོ། །བསྟན་པ་ནི་དོན་ནི་ཞེས་བྱ་བའོ། །ངེས་པའི་རྗེས་སུ་
[199b.3]འགྲོ་བའི་བྱེད་པ་ཅན་གྱི་མཐོང་བ་ནི་ཕྱི་རོལ་རྣམ་པར་གཞག་པར་བྱེད་པ་མ་ཡིན་ནམ། ཉམས་སུ་མྱོང་བ་མ་ཡིན་ནོ་ཞེས་ཟེར་བ་ལ་མ་ཡིན་ཏེ་ཞེས་བྱ་བའོ། །དེའི་ཉམས་སུ་མྱོང་བ་མ་ངེས་པར་ཉམས་སུ་མྱོང་ངོ་ཞེས་བྱ་བ་ཇི་ལྟར་ཡིན། དོན་བཞིན་དུ་ནི་ཞེས་བྱ་བ་ནི་ཆོས་མི་མཐུན་པས་སྐྱོན་མེད་དོ་ཞེས་བྱ་བ་ཉམས་སུ་
[199b.4]མྱོང་བའི་བདག་ཉིད་ཀྱི་དོན་ལའོ། །དེ་ནི་ཞེས་བྱ་བ་ནི་ངེས་པའོ། །དོན་ལའང་རྟག་ཏུ་ཞེས་བྱ་བ་ནི་རྟ་ལ་རྟོགས་པར་བྱེད་པ་ན་ཡང་བ་ལང་མཐོང་བའི་ཕྱིར་རོ། །འདི་རེས་འགའ་མཐོང་བ་ཡིན་པའི་ཕྱིར་ཉམས་སུ་མྱོང་བའི་བདག་ཉིད་ལ་ཡང་ཡོད་དོ་ཞེས་བྱ་བར་ཉམས་སུ་མྱོང་བར་འགྱུར་རོ། །དེ་བཞིན་དུ་
[199b.5]ཉམས་སུ་མྱོང་བའི་ཉམས་སུ་མྱོང་བ་ཞེས་བྱ་བའོ། །དེ་ནི་རྟག་ཏུ་མེད་པའི་དོན་བཤད་པ་ནི་ཡང་ན་ཞེས་བྱ་བའོ། །དེ་ལས་ཞེས་བྱ་བ་ནི་ངེས་པ་ཉིད་མ་ཡིན་པ་ལས་ཏེ་ཞེས་པ་ལས་སོ། །དེ་ཁོ་ན་རྣམ་པར་གནས་པ་ནི་ཐ་དད་པའི་ཕྱིར་རོལ་རྣམ་པར་གནས་པའོ། །ཉམས་སུ་མྱོང་བ་ཙམ་ལས་ངེས་པའི་དོན་
[199b.6]བཞིན་ཉམས་སུ་མྱོང་བའི་བདག་ཉིད་ལ་ཡང་འགྱུར་བར་བསྟན་པ་ནི་ལྡོག་པ་ཉིད་ཀྱི་ཞེས་བྱ་བའོ། །གསལ་བར་ཉམས་སུ་མྱོང་བ་ནི་སྔོན་པོའི་ཡིན་གྱི་ཉམས་སུ་མྱོང་བའི་མ་ཡིན་པར་བསྟན་པ་ནི་གཞན་ཡང་ཞེས་བྱ་བའོ། །དཀར་པོ་ལ་སོགས་པ་མངོན་པར་གསལ་བའི་ངོ་བོ་སྣང་བ་ནི་མངོན་སུམ་གསལ་བ་ཉིད་དེ་
[199b.7]ངེས་པར་ནུས་པ་ཉིད་དོ། །དེར་མངོན་པར་གསལ་བ་ལས་གསལ་བའི་ངོ་བོ་གཞན་གྱི་དངོས་པོ་སྟེ་ཐ་དད་པའོ། །བདག་ཏུ་གྱུར་པའི་ངོ་བོའི་མངོན་པར་གསལ་བ་ལས་ཐ་མི་དད་པ་ཞེས་བྱ་བའི་ཐ་ཚིག་གོ། །མངོན་པར་གསལ་བ་གང་གི་ཡིན་པ་དེའི་གཞན་དངོས་ཏེ་སྣང་བ་ཡིན་ནའོ། །གསལ་མིན་ནི་མ་དམིགས་པ་ནའོ། །ཇི་ལྟར་
[200a]
[200a.1]ནི་ཞེས་བྱ་བ་ནི་མ་ཡིན་པའོ། །གསལ་བ་ནི་མ་དམིགས་པའོ་ཞེས་བྱ་བའི་དོན་ཏོ། །མི་གསལ་བའི་ངོ་བོ་ཡིན་པ་ནི་དངོས་པོ་ཅུང་ཟད་ཀྱང་གསལ་བ་མ་ཡིན་པར་བསྟན་པ་ནི་མངོན་པར་གསལ་བ་མ་ཡིན་པས་ནི་ཞེས་བྱ་བའོ། །ལྐོག་ཏུ་གྱུར་པའི་ཤེས་པའི་ངོ་བོའི་གསལ་བས་
[200a.2]དཀར་པོ་གསལ་བར་བྱས་པ་མ་ཡིན་ནམ་ཞེས་བྱ་བ་མི་རིགས་པར་བསྟན་པ་ནི་དེ་མངོན་པར་གསལ་བའི་ཞེས་བྱ་བའོ། །རིག་པར་བྱས་པ་ནི་མངོན་པར་གསལ་བའོ། །དེ་ཉིད་ནི་མངོན་སུམ་ཡིན་ཏེ་གཞན་མ་ཡིན་པ་ནི་མངོན་སུམ་མ་ཡིན་པའོ། །ཇི་ལྟར་ཞེས་བྱ་བ་ནི་དེ་མི་སྐྱེ་བའི་གནས་སྐབས་སུ་
[200a.3]ཁྱད་པར་མེད་པའི་ཕྱིར་རོ། །ལས་ཀྱི་ངོ་བོ་ནི་ཁྱད་པར་ཉིད་ཡིན་ལ་དེ་ཡང་ཁྱད་པར་མེད་པར་ཇི་ལྟར་ཡིན་ཞེས་ཟེར་བ་ལ་འདི་ཅི་ཞིག་ཅེས་བྱ་བ་སྟེ་རང་རིག་པ་མ་ཡིན་པའོ། །ལྷག་པ་དང་ཐུག་པ་མེད་པ་དང་རྟོགས་པ་མེད་པར་ཡང་བྱེད་པ་ཡིན་པར་བསྟན་པ་ནི་དེ་ཞེས་བྱ་བའོ། །མ་རྟོགས་པ་ཉེ་བར་བསྡུ་བ་ནི་
[200a.4]དེའི་ཕྱིར་ཞེས་བྱ་བའོ། །གསལ་མིན་ནི་རྟོགས་པ་མ་ཡིན་པའོ། །གཞན་ནི་རང་གི་ཁྱད་པར་ལས་སོ། །དེ་ལྟ་བུ་ཉིད་ནི་ཤེས་པ་ཉིད་ཀྱིས་སོ། །འདི་ཞེས་བྱ་བ་ནི་ཤེས་པའོ། །མི་གསལ་བ་ཉིད་དང་བདེན་པ་པ་དང་། ལྐོག་ཏུ་གྱུར་པ་དང་། བེམས་པོ་སྟེ་ཕྱི་རོལ་མི་གསལ་བ་ཡིན་ན་གསལ་བས་གསལ་བར་མི་
[200a.5]འགྱུར་ལ། དེའི་གསལ་བ་ནི་དེ་ལས་གཞན་པས་ཡིན་གྱི་རང་ལས་ནི་མ་ཡིན་ནོ་སྙམ་དུ་སེམས་པ་ལ་གསལ་བ་ཞེས་བྱ་བ་སྨོས་ཏེ། གསལ་བའི་གསལ་བ་ནི་གསལ་བ་ཉིད་དེ་དཀར་པོ་ལ་སོགས་པའི་གསལ་བ་ཡང་ཡིན་པའི་ཕྱིར་གསལ་བ་གཞན་ལ་ཐུག་པ་མེད་པས་ཐམས་ཅད་མི་གསལ་བའི་སྐྱོན་ཡིན་ནོ་ཞེས་བྱ་བའི་དོན་ཏོ། །
[200a.6]ཤེས་པས་གསལ་བ་གསལ་བའི་ཕྱིར་གསལ་བ་གཞན་གྱིས་རྟོགས་པ་ཡིན་ནོ་ཞེས་བྱ་བ་འདི་ལ་ཐུག་པ་མེད་པར་འགྲེལ་པས་བསྟན་པ་ནི་གང་གིས་ཞེས་བྱ་བ་སྟེ། དེ་ཡང་ཞེས་བྱ་བ་ནི་གསལ་བའི་ཤེས་པས་གསལ་བ་ཉིད་དུ་འཛིན་པའོ། །རང་གི་ངོ་བོ་ཉིད་ཅེས་བྱ་བ་ནི་རང་ཉིད་ཡིན་གྱི་ཤེས་པས་ནི་མ་ཡིན་ནོ། །
[200a.7]གསལ་བ་སྔ་མས་ཞེས་བྱ་བ་ནི་དཀར་པོ་རྟོགས་པས་སོ། །དེའི་ཡང་ཞེས་བྱ་བ་ནི་དཀར་པོར་གསལ་བའི་ཤེས་པ་གསལ་བ་ཉིད་འཛིན་པའོ། །གཞན་གྱིས་ནི་ཤེས་པས་སོ། །དཀར་པོའི་གསལ་བ་ནི་དཀར་པོ་མ་ཡིན་པའི་གསལ་བ་བཞིན་དུ་གསལ་བ་དེ་རྟོགས་པར་མི་འགྱུར་བར་འཕེན་པ་ཡིན་ན་ཐུག་པ་མེད་པ་ཡིན་ནོ། །
[200b]
[200b.1]གསལ་བ་ནི་རང་ཉིད་དམ་གསལ་བ་གཞན་གྱིས་ཀྱང་གསལ་བར་བྱེད་ལ། དེ་ལྟ་ཡིན་ན་ནི་དཀར་པོ་ལ་སོགས་པ་གསལ་བར་འགྱུར་བ་མ་ཡིན་ནམ་ཞེས་ཟེར་བ་ལ་མཐོང་དང་ཞེས་བྱ་བའོ། །གསལ་བས་གསལ་བའི་ཤེས་པ་ཡིན་ན་ནི་དེ་དང་འབྲེལ་པའི་ཤེས་པས་འབྲེལ་པ་རྟོགས་པ་མ་ཡིན་པ་དཀར་པོ་ལ་
[200b.2]སོགས་པ་གང་གི་ཡིན་པའི་འབྲེལ་པ་ཅན་གྱི་ཤེས་པ་སྔོན་དུ་འགྲོ་བ་ཅན་གྱི་འབྲེལ་པའི་ཤེས་པ་ཉིད་ཁྱད་པར་གྱི་ཤེས་པ་ཡིན་ནོ་ཞེས་བྱ་བའི་དོན་ཏོ། །འབྲེལ་པར་ནི་དེ་ལྟ་མ་ཡིན་ན་ཞེས་བྱ་བ་ལ་སོགས་པ་རྟོགས་པ་ལ་ཡོད་པར་སྣང་བ་ཡིན་ནོ། །ཁྱད་པར་གཟུང་བ་ཉིད་ལས་ཞེས་བྱ་བ་ནི་ཁྱད་པར་
[200b.3]ཅན་བཟུང་བ་ཉིད་ལས་སོ། །གཞན་གྱི་བདག་ཉིད་ཉམས་མྱོང་མེད། །ཅེས་བྱ་བ་ནི་སངས་རྒྱས་པའི་གྲུབ་མཐའ་ཡིན་ནོ་ཞེས་ཟེར་བ་ཁྱེད་ཀྱི་ལྟར་ན་ཡང་ཞེས་བྱ་བའོ། །བསྟན་ཟིན་པས་ཞེས་བྱ་བ་ནི། །རང་གི་ངོ་བོའི་རང་བཞིན་དེའི། །མྱོང་བ་སྒྲོ་འདོགས་འཁྲུལ་པ་ལས། །སྔོ་སོགས་མྱང་བར་གྲགས་
[200b.4]ཡིན་གྱི། །གཞན་གྱི་བདག་ཉིད་མྱོང་ལས་མིན། །ཞེས་བྱ་བས་སོ། །འདིར་ནི་ཞེས་བྱ་བ་ནི་ཁྱོད་ཀྱི་འདོད་པ་ལའོ། །ཁྱེད་ཀྱི་འདོད་པ་ལ་ཁྱད་པར་ཅན་མ་ཡིན་པ་ཉིད་ཅེས་མ་ཡིན་ཞེས་ཟེར་བ་ལ་གང་ཕྱིར་གཉིས་ལས་ཞེས་བྱ་བའོ། །ཁོ་བོ་ཅག་གི་ཤེས་པ་གཅིག་ཉིད་ཤེས་པ་གཉིས་ཡིན་པ་བཞིན་དུ་ཁྱོད་ཀྱི་ནི་
[200b.5]མ་ཡིན་ནོ་ཞེས་བྱ་བ་ནི་རྒྱལ་བ་ཅན་གྱིའོ། །འགྲེལ་པར་ནི་ཤེས་པ་རེ་རེ་ཉིད་ཡིན་གྱི་གཉིས་མ་ཡིན་པར་བཤད་པ་ནི་དོན་རྟོགས་པའི་དུས་སུ་ཞེས་བྱ་བའོ། །ངེས་པ་ལས་ཀྱང་གཅིག་རྟོགས་ན་གཉིས་ཀ་རྟོགས་པ་ཡིན་པར་བསྟན་པ་ནི་གཉིས་དག་འབྲེལ་པར་ཞེས་བྱ་བའོ། །འགྲེལ་པ་ནི་འདི་རང་གི་འདོད་
[200b.6]པ་མ་ཡིན་ཞེས་བྱ་བ་ཡིན་ཏེ། ཁྱེད་ཀྱི་འདོད་པས་ཞེས་བྱ་བའི་ཚིག་གིས་སོ། །ངེད་ཀྱི་ལྟར་ན་ཞེས་བྱ་བ་ལ་སོགས་པ་ཡང་རྟོགས་པ་དོན་ཡིན་ཏེ། ཇི་ལྟར་མཐོང་བ་ཡིན་ཞེས་ངེས་པ་ཡིན་པའི་ཕྱིར་རོ། །དོན་ཞེས་བྱ་བ་ནི་གནས་སྐབས་མ་ཡིན་པའོ། །དོན་རྟོགས་པ་ནི་དེ་ཉམས་སུ་མྱོང་བའོ། །དོན་གྱི་ངོ་
[200b.7]བོ་ཤེས་པ་ཡིན་པའི་ཕྱོགས་ལ་གཉི་ག་འབྲེལ་པ་ཅན་ཉིད་ཡིན་ཡང་དེའི་ཤེས་པ་ནི་ཤེས་པ་གཞན་གྱིས་ཡིན་ནོ་ཞེས་བྱ་བ་ནི་ཁྱད་པར་ཡིན་ནོ་སྙམ་དུ་སེམས་པ་ནི་གང་གི་མཐོང་བ་ཞེས་བྱ་བའོ། །གང་གི་ཞེས་བྱ་བ་ནི་རྒོལ་བ་གང་གི་འདོད་པ་ལའོ། །དེ་ལ་ཞེས་བྱ་བ་ནི་འདོད་པ་ལའོ། །མཐོང་ཞེས་བརྗོད་ཅེས་བྱ་བ་ནི་
[201a]
[201a.1]ངེས་པས་ཏེ་མཐོང་ངོ་ཞེས་བྱ་བ་ཡིན་གྱི་རང་རིག་པ་དང་འབྲེལ་པའི་ཞེས་པ་ལ་ནི་མ་ཡིན་ནོ། །འགྲེལ་པར་ནི་ཁྱད་པར་ལ་སོགས་པ་ཉིད་རང་གི་རིག་པ་གྲུབ་པ་མ་ཡིན་པར་བསྟན་པ་ཡིན་ནོ། །འདྲ་བ་མཐོང་བ་འཛིན་པ་དེ་ལྟ་ན་རང་ཉིད་རིག་པ་ཡིན་གྱི་གཞན་དུ་ན་ཐམས་ཅད་མི་དམིགས་
[201a.2]པར་ཐལ་བར་འགྱུར་བར་བསྟན་པ་ནི། རང་རིག་གྲུབ་ཅེས་བྱ་བའོ། །འདིའི་ནི་གཞན་གྱིའོ། །གང་ལ་ཞེ་ན་འདྲ་བ་ཉིད་ལ་སྟེ་འདྲ་བ་མཐོང་བའི་འདྲ་བ་ཉིད་ལའོ། །འགྲེལ་པར་ནི་ཁྱད་པར་ལ་སོགས་པ་ཉིད་དངོས་སུ་མ་ཡིན་པའི་ཕྱིར་དེར་ཞེན་པ་ཅན་གྱི་བདག་ཉིད་ཀྱི་རིག་པ་ལ་དོན་མེད་པ་ཡིན་ནོ་ཞེས་བྱ་བའི་ལན་གྱི་དོན་
[201a.3]བསྟན་པ་ནི། ཁྱད་པར་དང་ནི་ཁྱད་པར་ཅན། །ཞེས་བྱ་བ་ལ་སོགས་པའོ། །ཁྱད་པར་དང་ཞེས་བྱ་བ་ནི་དོན་དེ་ལྟ་བུའི་ངོ་བོ་མ་ཡིན་པའི་ཕྱིར་རོ། །ཤེས་པ་མི་རིག་ན་ཤེས་བྱ་ཡང་མི་རིག་པ་ཡིན་ཏེ་རྟོགས་པ་ཉིད་རིག་པ་ཡིན་ན་ཡང་རང་གི་རིག་པ་ཉིད་དུ་ཐལ་བར་འགྱུར་བར་བསྟན་པ་ནི། ཉམས་མྱོང་མ་ལུས་ལྡོག་པར་འགྱུར། །
[201a.4]ཞེས་བྱ་བ་ཉིད་ཀྱིས། འགྲོ་བ་མ་ལུས་གསལ་མ་ཡིན། །ཞེས་བྱ་བ་བཞིན་དུ་དྲན་པར་བྱས་པ་ཡིན་ནོ་ཞེས་བྱ་བ་ནི་རྒྱལ་བ་ཅན་གྱིའོ། །ཁྱད་པར་བདག་ཉིད་གཞན་མི་སྲིད་པའི་ཕྱིར་ཞེས་བྱ་བ་ནི་འགྲེལ་པར་ཏེ་དེ་ཡང་ཞེས་བྱ་བའོ། །གཞན་གྱིས་རང་གི་ངོ་བོ་གཟུང་བའི་ཁྱད་པར་ཉིད་ལ་སོགས་པ་ཕྱིས་
[201a.5]གཞན་གྱིས་ཤེས་པར་བཤད་ནས། སྔ་མ་དེའི་ཡུལ་མ་ཡིན་ན་དེའི་ཕྱི་མ་དེའི་ཡུལ་དུ་ཇི་ལྟར་དེ་བཞིན་དུ་འཛིན་པར་འགྱུར་ཞེས་བྱ་བ་མེད་པས་དེའི་ངོ་བོ་མ་ཡིན་པའོ་ཞེས་བྱ་བས། གང་གི་མཐོང་བ་འདྲ་བ་ནི། །ཞེས་བྱ་བ་བཤད་པ་ཡིན་ནོ། །རང་རིག་གྲུབ་ཅེས་བྱ་བ་ལ་སོགས་པའི་བཤད་པ་ནི། དང་པོ་ཁྱད་པར་
[201a.6]མཐོང་བ་མེད། །ཞེས་བྱ་བའོ། །དྲན་པས་ཕན་བཏགས་པའི་དབང་པོ་ནི་དེ་ཉིད་ཀྱི་ཚེ་དེ་རིག་པ་ཡིན་གྱི་སྔར་ནི་མ་ཡིན་ནམ་ཞེས་ཟེར་བ་ནི་འོན་ཏེ་ཕྱིས་ཞེས་པའོ། །ཕན་མ་བཏགས་པའི་གཟུང་བ་ཇི་ལྟར་ཕན་བཏགས་པ་ཡོད་ན་གཞན་དུ་འགྱུར་ཞེས་བསྟན་པ་ནི། དེའི་ངོ་བོར་ཞེས་བྱ་བ་སྟེ་ཁྱད་པར་མ་ཡིན་པ་ཉིད་
[201a.7]ལ་སོགས་པའོ། །ཁྱད་པར་ཅན་ཉིད་ནི་ལྷག་པ་ཉིད་ཡིན་ཏེ་དེའི་ཡུལ་མ་ཡིན་པ་ཉིད་དུ་འགྱུར་བའི་ཕྱིར་དེ་ཉིད་གཞན་དུ་འཛིན་པ་ལ་རང་དབང་མེད་པའི་ཕྱིར་རོ། །ཉ་ཕྱིས་ལ་དངུལ་ལོ་ཞེས་བྱ་བ་ནི་འཁྲུལ་པ་ཉིད་ཡིན་པར་བསྟན་པ་ནི་དེ་ལྟར་ཡིན་པར་ཞེས་བྱ་བའོ། །གང་ཡིན་ཞེས་བྱ་བ་ནི་གནོད་པར་བྱེད་པ་ལ་ཡང་
[201b]
[201b.1]གཞན་དུ་རིག་པར་བྱེད་པའི་ཕྱིར་རོ། །དྲུག་ལྡན་ལ་སོགས་པ་སྔར་མ་རྟོགས་པའི་ཕྱིས་རྟོགས་པ་ཉིད་ཡོད་པ་མ་ཡིན་ནམ་ཞེས་ཟེར་བ་ལ་གལ་ཏེ་སྔར་ཞེས་བྱ་བའོ། །ཁྱད་པར་ཞེས་བྱ་བ་ནི་ཁྱད་པར་ལ་སོགས་པའི་ངོ་བོའོ། །ཐོས་པ་གོམས་པ་ཡིན་ན་དྲུག་ལྡན་ལ་སོགས་པ་ཡིན་གྱི་ཁྱད་པར་ཉིད་ལས་དབང་
[201b.2]པོའི་ཡུལ་མ་ཡིན་པར་བསྟན་པ་ནི་གལ་ཏེ་ཁྱད་པར་ཞེས་བྱ་བའོ། །རྟོགས་མི་འགྱུར་ཞེས་བྱ་བ་ནི་གོམས་པ་དང་གཞན་དུ་ཡང་ཚད་མས་མི་རྟོགས་པའོ། །ཚད་མས་མི་རྟོགས་པ་ཉིད་བསྟན་པ་ནི་རྟག་ཏུ་འབའ་ཞིག་པ་ཞེས་བྱ་བའོ། །རྟག་ཏུ་ནི་གོམས་པ་དང་གཞན་དུ་ཡང་གཞན་གྱིས་སོ། །རང་ཉིད་
[201b.3]ཀྱིས་འདྲ་བ་ཉིད་ཁོ་ནར་ཅིའི་ཕྱིར་རིག་པ་མ་ཡིན་ཞེས་ཟེར་བ་ལ་འདྲ་བ་ལས་ནི་ཞེས་བྱ་བའོ། །སྔར་ཉིད་ཅེས་བྱ་བ་ནི་འདྲ་བ་ཐམས་ཅད་ཕན་ཚུན་དུ་མྱོང་བ་ཉིད་ནི་ཐོབ་པར་འགྱུར་ཞེས་བྱ་བར་རོ། །རང་རིག་པ་མ་ཡིན་པ་ལ་འདྲ་བ་ཉིད་མེད་དོ་ཞེས་བྱ་བ་ཡང་གཉི་ག་རིག་པ་ཡིན་པ་ལས་བསྟན་པ་ནི་མཐོང་བ་དག་ཉིད་
[201b.4]ཅེས་བྱ་བའོ། །དེ་ནི་ཞེས་བྱ་བ་ནི་དོན་ནོ། །དེ་ནི་འདི་ནི་འདྲ་བའོ་ཞེས་བྱ་བས་བསྟན་པའོ། །གཞན་གྱིས་རིག་པ་མ་ཡིན་ཏེ་ཐུག་པ་མེད་པའི་ཕྱིར་དང་། རང་ཉིད་ཀྱིས་ཀྱང་མ་ཡིན་ཏེ་ཁས་མ་བླངས་པའི་ཕྱིར་རོ། །དོན་རིག་པ་མ་ཡིན་པ་ལས་ཀྱང་འདྲ་བ་ཉིད་མ་ཡིན་པའི་ཕྱིར་འགྲོ་བ་མ་ལུས་པ་སེམས་པ་
[201b.5]ཅན་མ་ཡིན་པ་ཐོབ་པར་འགྱུར་བར་བསྟན་པ་ནི་འདྲ་བ་ཉིད་ཀྱང་ཞེས་བྱ་བའོ། །གཉིས་ཀ་ཡང་ཡིན་ལ་མཐོང་བ་ཡང་ཡིན་པ་དེ་མེད་པའོ། །དེ་དང་དེ་ཉིད་བཤད་པ་ནི་དེ་ཚེ་ཞེས་བྱ་བའོ། །ཤེས་པ་ཞེས་བྱ་བ་ནི་རང་དང་གཞན་གྱིས་མི་རིག་པས་སོ། །འབའ་ཞིག་མཐོང་ལ་ནི་དོན་མ་མཐོང་བ་ནའོ། །མཐོང་
[201b.6]བ་ནི་དོན་གྱིས་བྱས་པའི་རྣམ་པ་ཅན་ནི་སྒྲོ་འདོགས་པ་པོའི་དོན་རང་གི་དུས་ན་རྣམ་པར་འཇོག་པར་བྱེད་པ་ཡིན་ནོ་སྙམ་དུ་སེམས་པ་ལ་རྣམ་པ་རང་གི་དུས་ཀྱི་དོན་ལ་མ་ངེས་པ་ཡིན་པར་བསྟན་པ་ནི་འདས་པ་དང་ཞེས་པའོ། །དོན་དང་དོན་གྱིས་མཐོང་བ་ཡང་དེ་དག་གིའོ། །དེ་ཁོང་ནས་དབྱུང་བ་ཡིན་ན་ཡང་
[201b.7]ཞེས་བྱ་བ་ནི་ལྷན་ཅིག་ཡོད་པར་རྟོག་པ་ནའོ། །རྣམ་པར་ཤེས་པ་ཉིད་ཅེས་བྱ་བ་ནི་དོན་དེ་ལ་རྗེས་སུ་ཞུགས་པའི་ཕྱིར་རོ། །ཤེས་པའི་རྗེས་སུ་ཞུགས་པ་མ་ཡིན་པ་ཉིད་ནི་རང་ཉིད་རིག་པ་མ་ཡིན་པའི་ཕྱིར་དོན་ཉིད་ཡིན་ལ་མ་རིག་པ་དང་མཐུན་པ་མེད་པ་ཡང་མི་མཐུན་པར་བྱེད་པ་ཡིན་པར་བསྟན་པ་ནི་ཕྱིས་ཀྱི་
[202a]
[202a.1]ཞེས་བྱ་བའོ། །དེར་སྒྲོ་འདོགས་པ་ནི་དོན་དུ་སྒྲོ་འདོགས་པའོ། །མི་སྲིད་པའི་ཕྱིར་ནི་འདྲ་བ་ཉིད་མེད་པའི་ཕྱིར་རོ། །ཕྱིས་ཞེས་བྱ་བ་ནི་མཐོང་ངོ་ཞེས་བྱ་བའི་རྟོག་པས་སོ། །མི་འདྲ་བས་ནི་ཁྱད་པར་ཉིད་ལ་སོགས་པས་སོ། །ཕྱིས་མཐོང་བས་ཁྱད་པར་མེད་པ་
[202a.2]ལ་སོགས་པ་མཐོང་བ་ན་སྔ་མ་ནི་མཐོང་བའི་དུས་ཡིན་པའི་ཕྱིར། རང་དབང་མ་ཡིན་པར་བསྟན་པ་ནི་རང་གི་ངོ་བོས་ཞེས་བྱ་བའོ། །ཁ་རོག་འདུག་པ་ནི་སེམས་པ་མེད་པའི་ཕྱིར་རོ། །ཀ་བ་ལ་སོགས་པ་ཞེས་བྱ་བ་ནི་མཐོང་བ་མ་ཡིན་ནམ་ཞེས་བྱ་བར་སྦྱར་རོ། །མཐོང་བ་མི་འཐད་པ་མ་ཡིན་
[202a.3]པའི་ལན་ནི་འགལ་ཏེ་ཞེས་བྱ་བའོ། །རང་གི་ངོ་བོས་ནི་རང་ཉིད་ཀྱིས་ཏེ་དེ་གལ་ཏེ་རང་བཞིན་གཞན་ཡིན་ན་ཞེས་བྱ་བར་སྦྱར་རོ། །དེ་ཞེས་བྱ་བ་ནི་ལྐོག་ཏུ་མ་གྱུར་པའི་མི་གསལ་བ་ཞེས་བྱ་བ་ནི་མ་དམིགས་པ་ནའོ། །གང་ཡིན་པ་འདི་ཞེས་བྱ་བ་དང་། སྣང་བ་དང་འདི་ཡིན་ཏེ་ཞེས་བྱ་བར་སྦྱར་ནས་རྒོལ་བའོ། །
[202a.4]ནང་དུ་ཞུགས་པའི་ཞེས་བྱ་བ་ནི་ལན་ཡིན་ཏེ་གསལ་བའི་རྣམ་པ་སྣང་བ་ནང་དུ་ཞུགས་པ་ནི་བློ་ལ་ཞེས་བྱེད་པའི་ཚིག་བསྒྱུར་ནས་སོ། །རང་རིག་པ་མ་ཡིན་ན་རྗེས་སུ་དཔག་པ་བཞིན་དུ་ཡང་དོན་གསལ་བ་མ་ཡིན་པར་བསྟན་པ་ནི་དེ་ཡང་ཞེས་བྱ་བའོ། །དོན་དམིགས་པའི་ངོ་བོའི་བློ་མངོན་སུམ་མ་ཡིན་ན། ཐམས་
[202a.5]ཅད་མངོན་སུམ་ཉིད་དུ་མི་འགྱུར་ཞེས་བསྟན་པའི་རིགས་པ་བསྟན་པ་ནི་བདག་རིག་མིན་པའི་ཞེས་བྱ་བའོ། །བདག་རིག་མིན་པའི་ཕྱོགས་དག་ལ་ཞེས་བྱ་བ་ནི་བློ་གཞན་གྱིས་བློ་མངོན་སུམ་མིན་པའི་ཕྱོགས་ལའོ། །མངོན་སུམ་མིན་ནི་རྟག་ཏུ་རྗེས་དཔག་པར་བྱ་བའོ། །ལན་བཏབ་པ་ཞེས་བྱ་བ་ནི་བློའི་སྣང་
[202a.6]བ་རང་ལས་ངོ་བོ་རྟོགས་པར་ཁྱད་པར་མེད་པའི་ཕྱིར་དེ་ལས་གཞན་པའི་དབང་པོའི་བྱེད་པའི་ངོ་བོ་མ་ཡིན་ཏེ། རང་རིག་པར་བྱ་བ་ཉིད་དུ་ལོག་པར་རྟོགས་པ་མེད་པའི་ཕྱིར་དང་ཁས་མ་བླངས་པའི་ཕྱིར་དང་ལྐོག་ཏུ་གྱུར་པ་ཉིད་དུ་ཁས་བླངས་པའི་ཕྱིར། རྟག་ཏུ་རྗེས་སུ་དཔག་པར་བྱ་བ་ཉིད་ཡིན་ན་བློའི་
[202a.7]ལོངས་སྤྱོད་པར་བྱ་བ་མངོན་སུམ་མ་ཡིན་པ་ཉིད་དུ་བསྟན་ནས། ལོངས་སྤྱོད་པ་མ་ཡིན་པར་བསྟན་པ་ནི་དེ་དག་གི་བློ་ཉིད་ཅེས་བྱ་བ་སྟེ་མངོན་སུམ་ཡིན་ནོ། །གང་ཡིན་ཞེ་ན་བདེ་སྡུག་འདོད་པ་ལ་སོགས་པའི་ཁྱད་པར་གང་དག་ཡིན་པ་དེ་དག་གོ་ཞེས་བྱ་བ་ནི་ངོ་བོ་བསྟན་པ་ཡིན་ནོ། །འདི་དག་བློ་ཉིད་ཅི་
[202b]
[202b.1]ལས་ཡིན་ཞེས་པ་ལ་བསྟན་ཞེས་བྱ་བ་སྟེ་བློའི་ཚོགས་པ་ལས་བྱུང་བའི་ཕྱིར་ཡིན་གྱི་ཉེ་བར་ལེན་པ་དང་བཅས་པ་ནི་མ་ཡིན་ཏེ་རྟེན་ལ་སོགས་པ་བརྗོད་པའི་ཕྱིར་རོ། །དེ་ལྟ་བུའི་ངོ་བོ་ལ་སོགས་པའི་མཚན་ཉིད་དག་ལ་བློ་ཉིད་དམ་ཕུལ་དུ་བྱུང་བ་དག་མ་ཡིན་ཏེ། དེ་མིན་པ་ལས་ལོག་པས་ཕན་ཚུན་ཕན་འདོགས་
[202b.2]པ་དག་གི་རྒྱུ་ཉིད་དུ་ཁས་བླངས་པའི་ཕྱིར་རོ། །རྟེན་གྱི་དབྱེ་བ་ཐ་དད་པ་ནི་རྟེན་གྱི་ཁྱད་པར་རོ། །ཡུལ་ཉིད་ལ་ཞེས་བྱ་བ་ནི་འབྲས་བུ་ཉིད་ལའོ། །དམིགས་པ་ལ་སོགས་པ་ཞེས་བྱ་བ་ནི་མཚུངས་པ་དེ་མ་ཐག་གི་རྐྱེན་ལ་སོགས་པའོ། །གལ་ཏེ་ཞེས་བྱ་བ་ནི་ཤིན་ཏུ་ལྡོག་པས་ཞེས་བྱ་བའི་དགོངས་པའོ། །
[202b.3]མངོན་སུམ་དུ་ཞེས་བྱ་བ་ནི་གསལ་བ་སྟེ་ལས་ཀྱི་ངོ་བོ་དང་བྲལ་བའོ། །དེ་དག་ལས་གཞན་པ་ནི་དེ་ལས་གཞན་པ་སྟེ་བདེ་བ་ལ་སོགས་པའི་ངོ་བོ་དང་བྲལ་བའི་ཤེས་པ་འཛིན་པར་བྱེད་པ་དེ་དག་གི་རྟོགས་མེད་ནི་ལས་མ་ཡིན་པའི་ངོ་བོས་གསལ་བ་ཡིན་ནོ་ཞེས་བྱ་བའི་དོན་ཏོ། །འཛིན་པ་གཞན་གྱིས་ཀྱང་ལྐོག་
[202b.4]ཏུ་མ་གྱུར་པའི་ངོ་བོ་ནི་གཞན་གྱིས་ཀྱང་གཞན་གྱིས་བདེ་བ་རིག་པའི་ཕྱིར་ལས་དང་འབྲས་བུ་མ་ངེས་པའི་ངོ་བོ་ཡང་མ་བྱས་པ་འཐོབ་པའི་སྐྱོན་དུ་ཡང་འགྱུར་བར་བསྟན་པ་ནི་གལ་ཏེ་གཞན་གྱིས་ཞེས་བྱ་བའོ། །གཟུང་བ་ཉིད་དུ་རང་དང་གཞན་དུ་དབྱེ་བ་མ་ཡིན་པར་བསྟན་པ་ནི་གཟུང་བར་བྱ་བ་ཉིད་ཀྱིས་ཞེས་བྱ་བའོ། །
[202b.5]རང་ལ་འདུ་བ་དང་ཅིག་ཤོས་ཉིད་ཀྱིས་ཁྱད་པར་ཡོད་ཀྱང་མ་དམིགས་ན་ལོངས་སྤྱོད་པ་ལ་དགོས་པ་ཅན་མ་ཡིན་ཞེས་ཟེར་བ་ལ་མ་ཡིན་ཏེ་ཞེས་བྱ་བ་སྟེ་ཚིམ་པ་ནི་ལོངས་སྤྱོད་པའོ། །དམིགས་པ་ཡིན་ཡང་བདག་གི་མ་ཡིན་པ་ཉིད་ལ་ནི་ལོངས་སྤྱོད་པ་མིན་ཞེས་ཟེར་བ་ལ་ཡིད་དགེ་ཞེས་བྱ་བའོ། །ཡིད་དགེ་བ་
[202b.6]མིན་པ་ལ་ནི་དམིགས་པ་ཉིད་ལོངས་སྤྱོད་ཡིན་པར་མཐོང་གི་བདག་གི་བ་ཉིད་ལ་སོགས་པ་ནི་མ་ཡིན་ནོ། །ཡིད་དགེ་བ་ལ་ནི་ཇི་ལྟར་གོམས་པས་གཞན་དུ་བ་ཉིད་ཡིན་གྱི་བདག་གི་བ་ཉིད་ལ་སོགས་པས་མ་ཡིན་པར་བསྟན་པ་ནི་ཡིད་དགེ་མིན་ལ་ཞེས་བྱ་བ་སྟེ་གྲུབ་མཐའ་ཅན་གྱིའོ། །དེ་ལ་ཞེས་བྱ་བ་ནི་གཞན་ནོ། །གཞན་གྱི་
[202b.7]རྫས་ཉེ་བར་སྤྱད་པས་ཀྱང་རང་ལ་བདེ་བ་བསྐྱེད་པའི་ཕྱིར་གཞན་གྱི་རྫས་བཞིན་དུ་བདེ་བ་དམིགས་པ་ན་ཡང་འདིའི་རང་གི་བདེ་བ་བསྐྱེད་པར་འགྱུར་བར་བསྟན་པ་ནི་གཞན་གྱི་ཞེས་བྱ་བའོ། །འདི་ལྟ་ཉིད་དུ་ཞེས་བྱ་བ་ནི་བདག་ཉིད་ཀྱི་བདེ་བ་སྐྱེས་པའོ། །དེ་ལྟ་ཡིན་ཡང་བདག་ཉིད་ཀྱི་བདེ་བ་ལ་ལོངས་སྤྱོད་པ་མ་ཡིན་ནམ་
[203a]
[203a.1]སྙམ་དུ་སེམས་པ་ལ། བདག་གིར་མ་དམིགས་ན་ལོངས་སྤྱོད་མ་ཡིན་ལ། ཉེ་བར་དམིགས་པ་ལོངས་སྤྱོད་ཡིན་ན་གཞན་གྱི་ཡང་ཅི་སྟེ་མ་ཡིན་ཞེས་བསྟན་པ་ནི་གང་གི་ཞེས་བྱ་བའོ། །དམིགས་པ་དང་ཅིག་ཤོས་དག་ལ་ལོངས་སྤྱོད་པ་དང་། ཅིག་ཤོས་ཉིད་ཀྱིས་རང་དང་
[203a.2]གཞན་དག་གི་ཁྱད་པར་ཡིན་པར་བསྟན་པ་ནི་མ་ཡིན་རང་བཞིན་དབྱེར་མེད་ཕྱིར་ཞེས་བྱ་བའོ། །རིང་ཕྱིར་དེའི་ཞེས་བྱ་བ་ནི་གཞན་གྱི་བདེ་བ་ཡིན་ཏེ་གཞན་གྱི་ཡུལ་ལ་ཡོད་པའི་ཕྱིར་རོ་ཞེས་བྱ་བ་ནི་རྒོལ་བའོ། །རང་གི་བདེ་བ་བཞིན་དུ་གཞན་གྱི་ཡང་རིག་པ་ལ་རྗེས་སུ་ཞུགས་པའི་ཕྱིར་རིང་བ་ཉིད་མ་ཡིན་པ་ཁོ་ནར་
[203a.3]བསྟན་པ་ནི་རིག་ན་ཞེས་བྱ་བའོ། །གཞན་གྱི་བདེ་བ་ནི་རིག་པའི་རྗེས་སུ་ཞུགས་པ་ཡིན་ཡང་གཞན་གྱི་བདག་ཉིད་ལའམ། ལུས་ལ་རྗེས་སུ་ཞུགས་པ་མ་ཡིན་པ་མ་ཡིན་ནམ་དེའི་ཕྱིར་འདི་ལོངས་སྤྱོད་པ་མ་ཡིན་པར་བསྟན་པ་ནི་གལ་ཏེ་མ་རིག་ཕྱིར་ཞེས་བྱ་བའོ། །རིག་པའི་བདེ་བས་ནི་ལུས་ལ་ཆུ་དང་
[203a.4]འོ་མ་བཞིན་དུ་གཅིག་པ་ཉིད་དུ་འདྲེས་པ་ལ་ལོངས་སྤྱོད་ན་ལུས་རིག་པའི་བདག་ཉིད་དུ་འགྱུར་བར་བསྟན་པ་ནི་རིག་ན་ཞེས་བྱ་བ་སྟེ། ལྐོག་ཏུ་མ་གྱུར་པའི་ངོ་བོ་ནི་རང་གི་རིག་པ་ཡིན་ཞིང་བདེ་བ་བཞིན་དུ་ལུས་ཀྱང་ཀུན་དུ་རེག་པ་ཡིན་ཞེས་བྱ་བའི་དོན་ཏོ། །བདག་ཉིད་ཐམས་ཅད་ཀྱིས་གཅིག་ཏུ་འདྲེས་པར་གྱུར་
[203a.5]པས་གལ་ཏེ་ལུས་ལ་ཡོད་པ་རིག་པ་ནི་གཞན་གྱི་བདེ་བ་དང་བདག་ཉིད་ཐམས་ཅད་ཀྱིས་འདྲེས་པར་མི་བྱེད་པ་དེ་ལྟ་ན་རང་གི་བདེ་བ་ཉིད་དེ་ལྟར་འདྲེས་པ་རིག་པ་ཡིན་ནོ། །དེ་ལྟར་ན་རང་རིག་པ་ཐོབ་པར་འགྱུར་བར་བསྟན་པ་ནི་ཕྱོགས་གཅིག་གིས་ནི་ཞེས་བྱ་བའོ། །གཞན་པ་ཞེས་བྱ་བ་ནི་ལོགས་ན་གནས་པའི་
[203a.6]གཟུང་བྱའོ་ཞེས་བྱ་བའི་དོན་ཏོ། །བདེ་བ་རིག་པའམ་རིག་པར་བྱ་བའི་ལུས་ལ་གཞན་དུ་རྗེས་སུ་དཔག་པ་ལས། གལ་ཏེ་རིག་པའི་ལུས་ལའམ་རིག་པ་ལ་རྗེས་སུ་ཞུགས་པ་ཡིན་ན་དེ་ལྟ་མ་ཡིན་པར་ཏེ། རྗེས་སུ་མ་ཞུགས་ན་རང་རིག་པར་མི་འགྱུར་རོ་ཞེས་བྱ་བ་ནི་གནས་སྐབས་ཀྱི་རྣམ་པར་དབྱེ་བའོ། །རང་
[203a.7]གི་རིག་པ་དང་དེའི་བསྐྱེད་བྱ་ཉིད་ཀྱིས་དེའི་ངོ་བོར་སྣང་བ་ཡང་གཞན་གྱི་བདེ་བ་ལ་སྲེད་པ་མ་ཡིན་ཏེ་རྟགས་ལས་དེའི་རིག་པ་འབྱུང་བའི་ཕྱིར་རོ་ཞེས་བསྟན་པ་ནི་དེ་ལས་སྐྱེས་པ་དང་ཞེས་བྱ་བའོ། །དེ་ལས་མི་སྐྱེ་བ་རྟགས་ཉིད་ལས་འབྱུང་བའི་ཕྱིར་རོ། །དེ་ལས་མི་སྐྱེ་བ་ཉིད་ཀྱིས་དེའི་སྣང་བ་མ་ཡིན་པ་དང་། 
[203b]
[203b.1]རང་གི་རིག་པ་མ་ཡིན་པ་ཡང་ཇི་ལྟར་དེའི་རིག་པ་ཡིན་ཞེས་ཟེར་བ་ལ་དེ་བསྐྱེད་པ་དང་ཞེས་བྱ་བ་སྟེ་དེའི་རྣམ་པ་ཅན་ནོ། །དེར་སྣང་བ་ཞེས་བྱ་བ་ནི་དེའི་བདག་ཉིད་དུའོ། །དེ་རིག་པར་བྱེད་པའི་རྗེས་སུ་དཔག་པ་ལ་ཡང་དེ་གཉི་ག་ཡིན་ཏེ་གཞན་དུ་ན་དེ་རིག་པར་བྱེད་པ་ཉིད་དུ་མི་རིག་པའི་ཕྱིར་ཐལ་ཆེས་པ་ཡིན་
[203b.2]པར་བསྟན་པ་ནི་དམིགས་པར་བྱེད་པ་གཞན་ལ་ཡང་ཞེས་བྱ་བ་སྟེ་དེ་རིག་པ་ཅན་གྱི་སེམས་ལ་ཁས་ལེན་པ་ཉིད་ཀྱིས་དེ་ལ་དམིགས་པ་ཉིད་ཡིན་ནོ། །དེ་ལས་སྐྱེ་བའི་རྟགས་ནི་མིག་ལ་སོགས་པ་བཞིན་དུ་ལྷན་ཅིག་བྱེད་པ་ཡིན་པར་བསྟན་པ་ནི་དེས་ན་ཞེས་བྱ་བའོ། །དོན་གྱི་ཞེས་བྱ་བ་ནི་ངེས་པའི་
[203b.3]དོན་གྱི་ངོ་བོ་སྣང་བའི་ཤུགས་ཀྱིས་སོ། །ཕྱིར་ཞེས་བྱ་བ་ནི་གཏན་ཚིགས་སོ། །ཁྱད་པར་མེད་དོ་ཞེས་བྱ་བ་ནི་གཞན་གྱི་ཤེས་པ་ལས་གཞན་གྱི་བདེ་བའི་ཤེས་པ་ལའོ། །ཁྱད་པར་ཡོད་ན་ཡང་དེ་རིག་པ་མ་ཡིན་ཏེ། དེ་མིན་ངོ་བོ་རིག་མིན་ཕྱིར། །ཞེས་བསྟན་པ་ནི། ཅི་སྟེ་དེ་ལས་སྐྱེས་མིན་ཞིང་། །ཞེས་བྱ་
[203b.4]བའོ། །དུ་བ་ལས་མེ་བཞིན་དེ་ཡི། །དེ་ཡི་སྤྱི་ནི་རིག་པ་ཡིན། །ཞེས་བྱ་བ་ཡིན་ནོ་སྙམ་དུ་སེམས་པ་དགག་པ་བྱེད་པ་ནི་སྤྱི་དག་ཀྱང་ཞེས་བྱ་བའོ། །མི་འཛིན་དེ་ནི་ཞེས་བྱ་བ་ནི་དངོས་པོ་མིན་པའོ། །དེ་འཛིན་པའི་བདག་ཉིད་ཁོ་ན་སྤྱི་འཛིན་པ་ཡིན་ལ། དེ་འཛིན་པ་མེད་ན་མི་སྲིད་པ་ཡིན་གྱི་ཁྱད་པར་ཅན་དེའི་
[203b.5]ངོ་བོ་ལས་གཞན་ཡང་མ་ཡིན་ཏེ་དེ་མི་དམིགས་པའི་ཕྱིར་རོ་ཞེས་བསྟན་པ་ནི་དངོས་མིན་ཞེས་བྱ་བ་སྟེ་རྣམ་པར་རྟོག་པའི་ཞེན་པར་ཁྱད་དང་ལྡན་པ་མ་ཡིན་པའི་གསལ་བའི་ངོ་བོ་སྤྱི་ཡིན་གྱི་གཞན་ནི་མ་ཡིན་ནོ་ཞེས་བྱ་བའི་དོན་ཏོ། །ཡུལ་གྱི་མཚན་ཉིད་ཅེས་བྱ་བ་ནི་འཛིན་བྱེད་རིགས་ཞེས་པས། ཤེས་པའི་རྣམ་པ་
[203b.6]འཇོག་ནུས་པ། །རྒྱུ་ཉིད་ལས་ནི་གཟུང་བར་ཤེས། །ཞེས་བྱ་བའོ། །གཞན་གྱིས་ཁས་བླངས་པའི་སྤྱིའི་བློ་ཡང་བརྟགས་པ་ཡིན་ལ། དེའི་རྣམ་པར་ཞེས་བྱ་བ་གསལ་བའི་རྣམ་པའོ། །འདི་ཞེས་བྱ་བ་ནི་སྤྱིའི་ངོ་བོ་རྟོག་པ་མེད་པ་ལ་ཡུལ་གྱི་རྣམ་ལ་ཡོད་པར་བསྟན་པ་ནི་ཉེ་བར་གཞག་པ་ཡིན་ཞེས་བྱ་བ་སྟེ་ཡུལ་དུ་འདོད་པའོ། །དེ་ལ། 
[203b.7]གང་དང་གང་ལ་ཉེར་གཞག་པ། །དེ་ཡི་གཟུགས་བརྙན་ཐོབ་པར་བྱེད། །ཅེས་བྱ་བའི་རིགས་པས་སོ། །རང་གི་གཞུང་ལུགས་བསྟན་པ་ནི་གོམས་པའི་བྱ་བ་སྟེ་རྨི་ལམ་བཞིན་དུའོ། །བློ་ནི་རྣམ་པར་རྟོག་པ་མ་ཡིན་པའམ་ཅིག་ཤོས་སོ། །འཇིག་རྟེན་རིག་པ་ནི་བཅོམ་ལྡན་འདས་སོ། །དེའི་ཕྱིར་ཞེས་བྱ་བ་ནི་ཐ་
[204a]
[204a.1]དད་པ་སྤྱི་མི་སྣང་བའི་ཕྱིར་རོ། །དེ་ལས་ཞེས་བྱ་བ་ནི་གཞན་གྱི་བདེ་བ་རིག་པ་ལས་སོ། །མངོན་སུམ་གྱི་ལྐོག་ཏུ་གྱུར་པ་མ་ཡིན་པ་དང་། བདག་རིག་ཀྱང་སྟེ་དེ་དག་གྲུབ་པ་ནི་གཞན་གྱི་བདེ་བའི་བློ་ལའོ། །ཕྱི་རོལ་གྱི་ཕྱོགས་སུ་ལྷུང་བའི་ཕྱིར་ཞེན་པ་དང་ཅིག་ཤོས་ཀྱང་ཕྱི་རོལ་ཉིད་
[204a.2]ཡིན་པར་བསྟན་པ་ནི་གལ་ཏེ་ན་ཞེས་བྱ་བའོ། །རང་དབང་མ་ཡིན་ཞེས་ཟེར་བ་ནི་དེ་ཡང་ཞེས་བྱ་བའོ། །གཞན་གྱིས་ཞེས་བྱ་བ་ནི་གང་གི་བདེ་བ་དེའོ། །རང་བཞིན་ཞེས་བྱ་བ་ནི་གཞན་གྱིས་རྟོགས་བཞིན་པའོ། །དེ་ལ་ནི་བདེ་བ་དེ་གང་གི་ཡིན་པ་དེ་ལའོ། །དེ་དང་ཞེས་བྱ་བ་ནི་གཞན་དང་ངོ་། །གཞན་ནི་རང་དང་འབྲེལ་པའི་གསལ་བ་བཞིན་དུ་
[204a.3]ངོ་བོ་དེ་ཡང་རྟོགས་པར་འགྱུར་བ་ཞིག་ན་དེ་མེད་པའི་ཕྱིར་ཞེས་བསྟན་པ་ནི་མ་ཡིན་ཏེ་གཞན་ལ་ཞེས་བྱ་བ་སྟེ་གང་གི་བདེ་བ་དེའོ། །བརྗོད་པ་དེ་ཞེས་བྱ་བ་ནི་གཞན་ནོ། །སྟེང་དུ་གནས་པ་ཡིན་པ་ནི་རྒོལ་བ་ཐམས་ཅད་ཀྱི་ཡིན་གྱི་རིགས་པས་ནི་མ་ཡིན་ནོ། །གཞན་དག་ཀྱང་ཞེས་བྱ་བ་ནི་དེ་གང་གི་མ་ཡིན་པའོ། །
[204a.4]འོན་ཏེ་གཞན་གྱིས་ཀྱང་ཞེས་བྱ་བ་ནི་དེ་གང་གི་རྗེས་སུ་དཔོག་པར་བྱེད་པ་མ་ཡིན་པའོ། །དེ་ཉིད་ཅེས་བྱ་བ་ནི་གཞན་གྱི་བདེ་བའི་ངོ་བོ་སྟེ་རྗེས་སུ་དཔག་པ་ཡང་རང་ཉིད་རིག་པ་མ་ཡིན་ནོ་ཞེས་བྱ་བའི་དོན་ཏོ། །བདེ་བ་ལ་ལོངས་སྤྱོད་པས་བདེ་བ་ལ་ལོངས་སྤྱོད་པ་ཅན་ཞེས་བྱ་བར་སྦྱར་ཏེ། རྗེས་སུ་དཔོག་པ་པོ་གཞན་
[204a.5]བདེ་བའི་བདག་ཉིད་ཀྱི་བློ་གལ་ཏེ་འཛིན་ན་མངོན་སུམ་དུ་བྱེད་པ་ཁྱད་པར་ཅན་གྱི་མངོན་སུམ་མ་ཡིན་པ་དེའི་ཕྱིར་དེའི་ལོངས་སྤྱོད་པ་ཅན་མ་ཡིན་ནོ་ཞེས་བྱ་བའི་དོན་ཏོ། །དོན་མཚུངས་པ་དག་ནི་རང་དང་གཞན་གྱི་རིག་པ་དག་ལ་དོན་གྱི་ངོ་བོ་སྣང་བར་ཁྱད་པར་མེད་པ་ལ་ཐ་དད་ཅེས་བྱ་བ་སྟེ། ལོངས་སྤྱོད་པ་དང་
[204a.6]ཅིག་ཤོས་ཉིད་ཀྱི་ཁྱད་པར་ཉིད་དུ་མི་འགྱུར་བའོ། །རང་གི་ངོ་བོ་མངོན་དུ་བྱེད་པ་ནི་རྗེས་སུ་དཔག་པ་ལ་ཡང་ཡིན་ནོ་ཞེས་ཟེར་བ་ལ་རང་གི་ངོ་བོ་ཞེས་བྱ་བའོ། །རྣམ་པ་མཚུངས་པ་དག་ན་མངོན་སུམ་དང་རྗེས་སུ་དཔག་པ་དག་གོ། །ཚོགས་པ་ཐ་དད་པ་ལས་འདི་དག་གི་སྣང་བ་ཐ་དད་པ་ཡིན་གྱི། ཡུལ་
[204a.7]ཐ་དད་པ་ལས་ནི་མ་ཡིན་པ་མ་ཡིན་ནམ། ཐག་རིང་བ་དང་ཅིག་ཤོས་ཉིད་ཀྱིས་གཅིག་ལ་ཡང་གསལ་བ་དང་ཅིག་ཤོས་ལ་གསལ་བ་དང་ཅིག་ཤོས་ཀྱི་སྣང་བ་ལྟ་བུའོ་ཞེས་ཟེར་བ་ནི་སྣང་བའི་དབྱེ་བས་ཞེས་བྱ་བའོ། །ཐག་རིང་བ་ཉིད་ལ་སོགས་པའི་རྒྱུའི་དབྱེ་བས་ཐ་དད་པ་ཉིད་དུ་སྣང་བ་ནི་དོན་བྱེད་པ་ཡིན་
[204b]
[204b.1]གྱི་དེ་ལས་འདི་གཞན་ཡང་མ་ཡིན་ཞིང་། འདྲེས་པར་བྱེད་ཀྱང་ཞེས་པ་མ་ཡིན་ཏེ་དེ་ལྟར་སྣང་བས་གནོད་པའི་ཕྱིར་རོ། །དོན་གཅིག་གི་ཡུལ་གྱི་ཚད་མ་དང་ཅིག་ཤོས་ཀྱི་སྣང་བ་དག་འབའ་ཞིག་ཡིན་ཏེ་སེར་པོ་དང་ཅིག་ཤོས་ལྟ་བུ་ཡིན་པར་བསྟན་པ་ནི་རང་གི་ངོ་བོ་ལ་གནས་པ་ཉིད་ཅེས་བྱ་བའོ། །དེ་ཡང་རང་
[204b.2]གི་ངོ་བོ་སྣང་བ་ཡིན་ན་མི་རིགས་པར་བསྟན་པ་ནི་གཉི་གའི་ཞེས་བྱ་བའོ། །དེ་ཉིད་ཀྱི་ཕྱིར་རྒྱུ་ཐ་དད་པ་མ་ཡིན་པར་བསྟན་པ་ནི་མི་རིགས་པའོ་ཞེས་བྱ་བ་སྟེ་རྟགས་ཉེ་བ་ཡིན་ཞེས་བྱ་བས་མངོན་དུ་བྱེད་པ་ལ་དབྱེ་བ་མེད་དོ་ཞེས་བྱ་བའི་དོན་ཏོ། །མངོན་དུ་བྱེད་པའི་བྱེད་པ་པོ་ཉིད་ཐ་དད་པ་ཡིན་ཡང་འབྲས་བུ་ཡང་ཐ་
[204b.3]དད་པར་འགྱུར་བར་བསྟན་པ་ནི། རང་གི་ངོ་བོ་ཐ་དད་ཀྱང་། །ཞེས་བྱ་བ་སྟེ་གསལ་བ་དང་ཅིག་ཤོས་ཉིད་དུ་མི་རིགས་པར་འགྱུར་རོ། །རྟོགས་པའི་རང་བཞིན་ཉིད་ཅེས་བྱ་བ་ནི་རྣམ་པའི་ཁྱད་པར་མ་ཡིན་པའོ། །གང་གི་མ་མཐོང་བས་དྲངས་པའི་བདེ་བ་དེ་ཉིད་ལོངས་སྤྱོད་པར་བྱེད་པ་ལ་གང་དང་འབྲེལ་པ་དེ་དང་ལྡན་པའི་
[204b.4]ཤེས་པའི་ཤེས་པ་གང་གི་མིག་ལ་སོགས་པ་ལ་སྐྱེས་པ་དེ་ཉིད་རིག་པ་ཡིན་ནོ་སྙམ་དུ་སེམས་པ་རྗེས་སུ་བརྗོད་པ་ནི་མ་མཐོང་ཞེས་བྱ་བའོ། །རྣམ་ཀུན་དུ་ཞེས་བྱ་བ་ནི་མངོན་སུམ་དང་རྗེས་སུ་དཔག་པས་ཀྱང་ངོ་། །རང་གི་ངོ་བོ་སྣང་བ་ཡིན་ན་དེ་ལྟ་བུའི་དབྱེ་བ་མ་ཡིན་པར་བསྟན་པ་ནི་མྱོང་བའི་ཞེས་བྱ་བའོ། །ངེས་པའི་
[204b.5]ཁྱད་པར་བཤད་པ་ནི་ཅི་སྟེ་འགྱུར་ན་ཡང་ཞེས་བྱ་བའོ། །དེའི་ཚེ་ཞེས་བྱ་བ་ནི་སྔོན་པོ་ལ་སོགས་པའི་མངོན་སུམ་ལ་ཡང་ངོ་། །འདི་ཡང་ཞེས་བྱ་བ་ནི་སྡུག་བསྔལ་ལ་སོགས་པའོ། །འགྱུར་མོད་ཅེས་བྱ་བ་ནི་རྒོལ་བ་ཁས་བླངས་པའོ། །བདེ་བ་དང་སྡུག་བསྔལ་ལ་སོགས་པ་བཞིན་དུ་རང་གི་རིག་པ་ལ་སོགས་
[204b.6]པ་ཡང་མ་མཐོང་བ་ཁོ་ན་ཡིན་ཞེས་ཟེར་བ་ལ་རང་རིག་པའི་ཞེས་བྱ་བའོ། །དེ་ཉིད་ཀྱི་ཕྱིར་ནི་རང་རིག་པ་ཉིད་ཀྱི་ཕྱིར་རོ། །མྱོང་བ་ཐ་དད་པ་ནི་གསལ་བ་དང་ཅིག་ཤོས་ཉིད་དུ་སྣང་བའི་ངོ་བོ་ལའོ། །གསལ་བར་སྣང་བ་ཉིད་ཀྱི་རྗེས་སུ་དཔག་པའི་མིག་ཀྱང་ཅིའི་ཕྱིར་མ་ཡིན་ཞེས་ཟེར་བ་ལ་མིག་ལ་སོགས་པ་ཡང་
[204b.7]ཞེས་བྱ་བའོ། །མིག་ལ་སོགས་པ་མེད་ཀྱང་རང་རིག་པ་བཞིན་དུ་གསལ་བ་ཉིད་ཙམ་ལས་མངོན་སུམ་ཡིན་པར་བསྟན་པ་ནི་དང་པོ་ཞེས་བྱ་བའོ། །མ་གཏོགས་པ་ན་ཞེས་བྱ་བ་ནི་མངོན་སུམ་ཉིད་དུ་ཞེས་བྱ་བར་སྦྱར་རོ། །དེ་ལྟ་ན་ཅི་ཞིག་རྟོགས་པ་ཡིན་ཞེ་ན་འགའ་ཞིག་ཀྱང་ཞེས་བྱ་བའོ། །འདི་གཉིས་མེད་པ་ནི་
[205a]
[205a.1]གསལ་བའི་དབང་པོ་ལས་སྐྱེས་པའི་ངོ་བོའོ། །ཉེ་བ་ཡང་དག་པར་རིག་པའི་ངོ་བོ་ནི་གཉི་ག་ཉེ་བ་ནི་མངོན་སུམ་ཉིད་ལ་རྒྱུ་མཚན་མ་ཡིན་པའོ། །གཞན་དུ་ཡོད་པའི་ཕྱིར་ཞེས་བསྟན་པ་ནི་ཉེ་བ་དང་ནི་ཞེས་བྱ་བའོ། །གསལ་བ་ཉིད་ཀྱི་ཕྱིར་ཐག་རིང་བའི་ཕྱིར་མངོན་སུམ་ཉིད་ཡིན་
[205a.2]ན་དེ་ཉིད་ལ་དེ་ཁོ་ན་རྒྱུ་མཚན་ཡིན་གྱི། ཉེ་བ་མ་ཡིན་པར་བསྟན་པ་ནི་དེའི་གསལ་བ་ཞེས་བྱ་བའོ། །དེ་མེད་ན་ཡང་ཞེས་བྱ་བ་ནི་ཉེ་བ་མེད་ན་ཡང་ངོ་། །མངོན་སུམ་དང་མངོན་སུམ་མ་ཡིན་པར་ཞེས་བྱ་བ་ནི་མངོན་སུམ་ཉིད་ཁོ་ན་ཡིན་གྱི་མངོན་སུམ་དང་ཅིག་ཤོས་ཀྱང་ཡིན་པ་ནི་མ་ཡིན་ནོ། །དེ་འདི་ལྟར་ངོ་བོ་
[205a.3]རིག་པ་ནི་མངོན་སུམ་དང་རྗེས་སུ་དཔག་པ་ལ་དབྱེ་བ་མེད་པར་བསྟན་པ་ནི་གཞན་གྱི་བདེ་བ་རྣལ་འབྱོར་པའི་མངོན་སུམ་ཉིད་ཡིན་གྱི། རང་རིག་པ་མ་ཡིན་པར་འདི་ལ་ཁྱད་པར་མེད་པར་བསྟན་པ་ནི་གང་དག་གིས་ཞེས་བྱ་བ་སྟེ་འདོད་པའོ། །དེ་བཞིན་དུ་ནི་གཞན་བཞིན་དུའོ། །གདུང་བ་ནི་འདོད་ཆགས་ལ་སོགས་
[205a.4]པ་སེམས་པ་ལས་འཁོར་བ་ཅན་དག་གོ། །སྤྲོས་ཟིན་པ་ནི། མ་མཐོང་དོན་གཅིག་ལྡན་སོགས་ཀྱི། །ཞེས་བྱ་བས་སོ། །རྣལ་འབྱོར་པས་ནི་གཞན་ལ་གནས་པ་ཤེས་པ་ཡིན་གྱི་དེ་ལས་སྐྱེ་བ་ནི་མ་ཡིན་ཏེ་རྒྱུ་མེད་པའི་ཕྱིར་རོ་སྙམ་དུ་སེམས་པ་ནི། གལ་ཏེ་ཡུལ་དབང་དུས་མེད་པས། །ཞེས་བྱ་བ་སྟེ། གསུམ་འདུས་པ་ནི་
[205a.5]རིག་པ་ཡིན་ལ་གཞན་གྱི་རྒྱུ་ཡིན་གྱི་རྣལ་འབྱོར་པའི་ནི་མ་ཡིན་ནོ། །སྐྱེ་བ་ཙམ་ནི་ལོངས་སྤྱོད་པ་མ་ཡིན་གྱི་འོ་ན་ཅི་ཞེ་ན། མྱོང་བ་ནི་རྣལ་འབྱོར་པའི་ཡང་ཡིན་པར་བསྟན་པ་ནི་སྡུག་བསྔལ་སྐྱེས་པར་ཞེས་བྱ་བའོ། །སྐྱེ་བ་ཉིད་ལོངས་སྤྱོད་པ་ཅིས་མ་ཡིན་ཞེས་ཟེར་བ་ལ། སྡུག་བསྔལ་ལ་སོགས་ཞེས་བྱ་བའོ། །མ་
[205a.6]རྟོགས་ན་རྗེས་སུ་འཛིན་པ་ལ་སོགས་པར་མི་བྱེད་པར་བསྟན་པ་ནི་འདི་ལྟར་ཕན་ཚུན་ཞེས་བྱ་བ་སྟེ་གཉི་གའི་བསྐྱེད་བྱའི་དེ་ཉིད་ནི་བྱེད་པ་པོ་གཉི་ག་ཉིད་གཞི་ཉིད་ཡིན་པས་སྒྲུབ་པར་བྱེད་པ་ལས་མཚུངས་པར་རྗེས་སུ་འཛིན་པ་སྐྱེད་པར་མི་བྱེད་དེ། དེ་རིག་པ་པོའི་རྗེས་སུ་འཛིན་པ་ཡིན་གྱི་དེ་མི་རིག་པའི་ནི་མ་ཡིན་ཏེ། དེའི་འབྲས་
[205a.7]བུ་སྤུ་ལྡང་བ་ལ་སོགས་པ་མེད་པའི་ཕྱིར་རོ། །ཅི་ཞེས་བྱ་བ་ནི་དྲི་བ་ལ་ཡིན་གྱི་ཐལ་འགྱུར་ལ་ནི་མ་ཡིན་ནོ། །ཐུན་མོང་བའི་འབྲས་བུ་བསྐྱེད་པ་ན་གཉི་གའི་ཐུན་མོང་བའི་བདེ་བ་ཡང་ཡིན་པའི་ཕྱིར་དགའ་བ་མི་མཉམ་པ་དང་། དགའ་བ་ཆེ་བ་དང་། དགའ་བ་ཆུང་བར་མི་འགྱུར་བར་བསྟན་པ་ནི་དེ་ལྟ་བུའོ་ཞེ་ན་
[205b]
[205b.1]ཞེས་བྱ་བ་སྟེ། བ་སྤུ་ལྡང་བ་ལ་སོགས་པ་ཐུན་མོང་བ་བསྐྱེད་པ་ནའོ། །དེའི་ཕྱིར་ནི་རྣམ་པར་དབྱེ་བ་མཐོང་བའི་ཕྱིར་རོ། །མྱོང་བ་ཡོད་པ་དང་མེད་པ་དག་དེའི་རྒྱུ་ཡིན་པར་བསྟན་པ་ནི་རང་རིག་པ་ཡིན་ན་ཞེས་བྱ་བའོ། །གཞན་དུ་ནི་མ་ཡིན་ནོ་ཞེས་བྱ་བ་ནི་མ་མྱོང་ནའོ། །སྐྱེས་པ་ཙམ་ནི་བདེ་བ་ཅན་ཉིད་མ་ཡིན་
[205b.2]པའོ། །མིག་ལ་སོགས་པའི་ཕྲད་པ་ཡོད། །ཞེས་བྱ་བ་ནི་བདེ་བ་ཅན་ཉིད་མ་ཡིན་ནོ། །མེད་པ་ཞེས་བྱ་བ་ནི་རང་རིག་པ་ཙམ་མ་ཡིན་པ་ལའོ། །བདེ་བ་མཚུངས་པ་ཉིད་ཅེས་བྱ་བ་ནི་སྐྱེས་པ་དང་བུད་མེད་གཉི་གའོ། །དེ་ལ་ཞེས་བྱ་བ་ནི་དེ་དག་ལས་གང་ཡང་རུང་བའོ། །དེར་ནི་བདེ་བ་ལའོ། །ཁྱེད་ལ་
[205b.3]ཡང་རྣལ་འབྱོར་པ་ཡོད་པའི་ཕྱིར་གཞན་གྱི་བདེ་བ་རིག་པ་ན་དེ་ཁོ་ན་བཞིན་དུ་གདུང་བ་ཅིའི་ཕྱིར་མ་ཡིན་ཞེས་ཟེར་བ་ལ་གང་ཚེ་རང་ཉིད་ཅེས་བྱ་བ་སྟེ། སྣང་བ་ནི་མ་མྱོང་བ་དགག་པ་ལས་དང་རང་གི་ངོ་བོས་ནི་རྗེས་སུ་དཔག་པ་ལས་གཞན་གྱི་ངོ་བོ་དགག་པ་དང་། རང་ཉིད་ཅེས་བྱ་བ་ནི་འཛིན་པར་བྱེད་པ་གཞན་
[205b.4]གྱིས་གཟུང་བ་ཉིད་དགག་པའི་སྒོ་ནས་གཞན་གྱིས་གསལ་བར་བྱས་པ་མ་ཡིན་པའི་སྡུག་བསྔལ་ནི་གདུང་བ་ཡིན་ཞེས་བསྟན་པ་ཡིན་ནའོ། །གཞན་གྱི་གདུང་བའི་འབྲས་བུ་དང་ལྡན་པ་མ་ཡིན་ནོ་ཞེས་དགག་པ་ཉིད་བསྟན་པ་ནི། དེ་ཞེས་བྱ་བ་ནི་སྡུག་བསྔལ་ཏེ་དམིགས་པ་ཤེས་པ་གང་གི་ཡིན་པ་དེ་གདུང་བ་མ་ཞེས་བྱ་བའི་
[205b.5]དོན་ཏོ། །རྣལ་འབྱོར་པ་ནི་གཞན་གྱི་སྡུག་བསྔལ་རིག་པ་མ་ཡིན་གྱི། འོན་ཀྱང་ཤེས་པ་གཞན་གྱིས་སྔོན་པོ་ལ་སོགས་པ་བཞིན་དུ། དེ་དེའི་རྣམ་པ་ཅན་དེ་ནི་དེ་ལ་དམིགས་པ་ཅན་ཡིན་ཏེ། རང་ལ་ཡོད་པའི་བདེ་བ་ཁྱད་པར་ཅན་གྱི་རང་གི་རིག་པ་དང་ལྡན་པའོ། །རྣལ་འབྱོར་སྤྱོད་པ་པ་ནི་དེ་གཉིས་སུ་མེད་
[205b.6]པའི་རིག་པར་རོ་གཅིག་པ་རྟོག་པ་སྤངས་པ་རང་རིག་པའི་མཐར་ཐུག་པ་ནི་དགའ་བ་སྐྱེད་པར་བྱེད་པ་ཡིན་གྱི། འདི་གཞན་ལ་གནས་པ་ཉིད་ན་ཁོ་བོ་ཅག་ལ་བརྟེན་ནས་དེ་ལྟ་དེ་ལྟར་ཐ་སྙད་འདོགས་པར་བྱེད་པ་ཡིན་ནོ། །རྣལ་འབྱོར་པ་གཞན་གྱི་སྡུག་བསྔལ་རང་ཡང་དག་པར་རིག་པ་མ་ཡིན་ཏེ། དེ་ལྟ་བུའི་རྣམ་པ་
[205b.7]འདིའི་འཛིན་བྱེད་མ་ཡིན་ཏེ་དེ་མེད་ན་དེ་ལྟ་བུ་ཇི་ལྟར་ཡིན་ཞེས་ཟེར་བའི་ཐ་ཚིག་གོ། །རང་རིག་པ་མ་ཡིན་པ་ཡང་མེ་ལ་སོགས་པ་བཞིན་དུ་གཏོགས་པ་གདུང་བར་བྱེད་པ་ཅིས་མ་ཡིན་ཞེས་ཟེར་བ་ནི་མེ་ལ་སོགས་པ་ཞེས་བྱ་བའོ། །དེ་མེད་པའི་ཕྱིར་རོ་ཞེས་བྱ་བ་ནི་བསྒོམ་པ་སྟེའུ་དང་ཙན་དན་འདྲ་བ་ཉིད་དུ་ཡོད་པའི་ཕྱིར་
[206a]
[206a.1]རོ། །དེ་ལྟ་བུ་ཉིད་དུ་ཞེས་བྱ་བ་ནི་ཐ་དད་པ་གདུང་བར་བྱེད་པ་ཉིད་ཀྱིས་སོ། །ཐ་དད་པའི་སྡུག་བསྔལ་ནི་དེ་ལྟར་གདུང་བར་བྱེད་པ་མ་ཡིན་ཏེ། རང་ཉིད་དེའི་བདག་ཉིད་ཡིན་པའི་ཕྱིར་རོ་ཞེས་བསྟན་པ་ནི་རང་རིག་པས་བྱེད་པའི་ཞེས་བྱ་བའོ། །ཐམས་ཅད་ནི་དེ་ལྡན་པ་དང་དེ་ལས་གཞན་པ་ཡང་ངོ་། །
[206a.2]གཞན་གྱི་བདེ་བས་སྒྲོ་བཏགས་པ་རྩིག་པས་བཞིན་དུ་རིག་པ་ཉིད་ཀྱི་ངོ་བོ་མ་ཡིན་ནོ། །དེའི་དངོས་མིན་རིག་མིན་ཕྱིར། ཞེས་ཟེར་བ་ལ། དེས་ན་ཤེས་པ་ཞེས་བྱ་བ། །ཞེས་བྱ་བའོ། །དེས་བྱས་པ་ཡང་དེས་ཕྱོགས་སུ་ལྷུང་བ་ཡིན་ཏེ་གཞན་དུ་ན་དེ་ལས་དེའི་རིག་པ་མ་ཡིན་ཏེ། རང་ཉིད་རིག་པ་ཙམ་ལས་ལྟ་བུ་སྟེ་བདག་ཏུ་
[206a.3]བྱེད་པའི་ཡུལ་དང་ཅིག་ཤོས་ཀྱི་རྒྱུ་མཚན་ཡང་འདི་དག་ལ་ཐ་དད་པ་ཡོད་པ་ཡིན་ནོ་ཞེས་བྱ་བའི་དོན་ཏོ། །ཐམས་ཅད་ཀྱི་རྣལ་འབྱོར་པ་དང་གཞན་གྱིས་ཡང་ངོ་། །དེས་ན་ཞེས་བྱ་བ་ནི་རང་རིག་པ་དང་ཅིག་ཤོས་ཉིད་ཀྱིས་སོ། །དམིགས་པ་ནི་རང་ཉིད་ཀྱི་མྱོང་བ་མ་ཡིན་པ་དང་། མྱོང་བ་ཡང་ཅིག་ཤོས་ཀྱིས་སྟེ་
[206a.4]དེ་དག་ནི་དོན་འདྲ་བ་ཉིད་ཡིན་ཏེ་དམིགས་པའི་ཆོས་ཀྱི་རྗེས་སུ་བྱེད་པའི་ཕྱིར་རོ། །མྱོང་བ་ནི་རིག་པ་སྟེ་བདག་ཅེས་བྱ་བ་ནི་ང་རྒྱལ་གྱི་ཡུལ་ལོ། །རང་ཉིད་གསལ་བ་རྟག་ཏུ་རྗེས་སུ་འགྲོ་བ་ཡིན་པ་དེས་ན་དེ་ལྟར་ཐལ་མི་འགྱུར་ཞེས་བྱ་བར་སྦྱར་ཏེ་གཟུང་བ་དང་ཅིག་ཤོས་བསྙེན་པའི་རང་བཞིན་དང་རང་བཞིན་
[206a.5]མ་ཡིན་པ་དག་གི་རིག་པའི་ཆ་དག་ཡིན་ནོ་ཞེས་བྱ་བའི་དོན་ཏོ། །དམིགས་པའི་ཆོས་ཀྱི་རྗེས་སུ་བྱེད་པ་ནི་རེས་འགའ་བ་ཉིད་དུ་བསྟན་པ་ནི་དེའི་རྣམ་པ་ཞེས་བྱ་བའོ། །མྱོང་བའི་ནི་རང་རིག་པ་ཉིད་ཀྱིས་ཕྱི་རོལ་གྱི་ཆོས་ཀྱི་རྗེས་སུ་བྱེད་པ་བསྟན་པ་ནི་བདག་གི་ངོ་བོ་ཞེས་བྱ་བའོ། །རྣམ་པ་མེད་པ་ལ་
[206a.6]ཡང་ཡུལ་དུ་བྱེད་པ་ནི་རང་རིག་པ་ཉིད་ཡིན་པས་ཅིའི་ཕྱིར་གདུང་བར་མ་བྱེད་ཅེས་ཟེར་བ་ལ་དེའི་རྣམ་པ་ཞེས་བྱ་བ་སྟེ་ལོགས་ན་གནས་པ་ཉིད་ནི་རྣམ་པ་དང་བཅས་པ་ལ་མི་མཐུན་པ་མ་ཡིན་ཞིང་ཅིག་ཤོས་རྣམ་པ་མེད་པ་ལ་ཡང་མ་ཡིན་ཏེ་རིག་པ་ལ་བདག་ཉིད་རིག་པར་ཁྱད་པར་མེད་པའི་ཕྱིར། གཟུང་
[206a.7]བ་ཉིད་ཀྱིས་ཀྱང་དེ་ལ་ཀུན་དུ་རེག་པའི་ཕྱིར་ལ། མ་རེག་ན་ཡང་མི་རིག་པའི་རྣམ་པ་ལ་མངོན་དུ་བྱེད་པ་ཡིན་ལ། གཞན་ལ་ནི་དངོས་དེ་ཁོ་ནར་དེ་རེག་པར་བྱེད་པའི་ཕྱིར་ཆེས་ཤིན་ཏུ་གདུང་བ་ཉིད་ཡིན་ནོ། །རང་རིག་པ་ལ་རྗེས་སུ་ཞུགས་པ་ནི་གཞན་གྱི་རྣམ་པ་དང་དེའི་བདེ་བ་དག་ལ་ཁྱད་པར་ཅན་མ་
[206b]
[206b.1]ཡིན་པ་མ་ཡིན་ནམ་ཞེས་ཟེར་བ་ནི། དེ་གཉིས་ལ་ཞེས་བྱ་བའོ། །དོན་དམ་པར་ནི་ཞེན་པ་མ་གཏོགས་པར་རོ། །ཇི་ལྟར་མ་གདུང་བ་དང་ཅིག་ཤོས་ཉིད་ཡིན་ཞེ་ན་འོན་ཀྱང་ཞེས་བྱ་བའོ། །དེ་ལྟ་མ་ཡིན་པས་ཞེས་བྱ་བ་གཉིས་སུ་མེད་པའི་དེ་བཞིན་དུ་རོ་གཅིག་པ་ཉིད་ཀྱི་ཕྱིར་རོ། །བདེ་བ་ལ་སོགས་
[206b.2]པའི་རྣམ་པར་བདེ་བ་ཞེས་བྱ་བ་ནི་བདེ་བ་དང་ཅིག་ཤོས་ཉིད་ཀྱིས་སོ། །རྣམ་པ་མེད་པ་དག་ཅིག་ཤོས་ཀྱི་ཕྱོགས་དག་ལ་སྐྱོན་དང་ཅིག་ཤོས་མཚུངས་པ་ཡིན་ཡང་ཇི་ལྟར་རྣམ་པ་དང་བཅས་པ་ལ་རྗེས་སུ་ཆགས་པ་ཡིན་ཞེས་ཟེར་བ་ནི་ཤེས་རབ་ལ་སོགས་པ་ཡང་ཞེས་བྱ་བ་སྟེ་འདོད་ཆགས་ལ་སོགས་པ་
[206b.3]ཡང་ངོ་། །མཚན་ཉིད་མི་མཐུན་པ་ཉིད་ནི་རྣམ་པའི་དབྱེ་བ་ལས་རང་གི་རིག་པའི་དབྱེ་བ་ཡོད་པ་ཡིན་གྱི་དེ་རྣམ་པ་གཞན་གྱིས་ནི་མ་ཡིན་ནོ། །རྣམ་པར་ཤེས་པ་ཞེས་བྱ་བ་ནི་གཟེགས་ཟན་ནོ། །རེ་ཞིག་རྣམ་པ་དང་བཅས་པ་ཉིད་དུ་བསྒྲུབ་པར་བསྟན་པ་ནི་ཤེས་རབ་དེ་ཉིད་ཅེས་བྱ་བ་སྟེ་གཟུང་བར་སྣང་བ་ཉིད་
[206b.4]དེའི་རྣམ་པ་ཉིད་དུ་སྣང་བ་ཡིན་ནོ་ཞེས་བྱ་བའི་དོན་ཏོ། །གཞན་ཞེས་བྱ་བ་མངོན་སུམ་མོ། །བསྟན་ཅིང་ཞེས་བྱ་བ་ནི། །རྣམ་པར་ཤེས་པ་ཐམས་ཅད་ཉིད། །ཡུལ་རྣམས་ལས་ནི་འབྱུང་བའི་ཕྱིར། །དེ་ལས་གཞན་རྒྱུ་ཡོད་ན་ཡང་། །རྣམ་འགས་ཡུལ་དུ་བྱས་པ་ཡིན། །ཞེས་བྱ་བ་ལ་སོགས་
[206b.5]པས་སོ། །རང་གི་རིག་པ་ཞེས་བྱ་བ་ནི་རྣམ་པ་དང་བཅས་པ་ཡང་ངོ་ཞེས་བྱ་བར་གནས་སྐབས་ལས་ཡིན་ནོ། །གཉིས་ཀ་མེད་ན་འགའ་ཡང་རྟོགས་པ་མེད་པ་ནི་དོན་གྱི་འབྲེལ་པ་མེད་པ་ཅན་ནོ། །དེས་ན་ཐ་སྙད་ནི་དོན་དང་ཤེས་པ་དང་རྟོགས་སོ་ཞེས་བྱ་བར་མི་འགྱུར་བའོ། །རྟགས་མེད་པའི་ཕྱིར་བློ་རྟག་
[206b.6]ཏུ་རྗེས་སུ་དཔག་པར་བྱ་བ་མ་ཡིན་པར་བསྟན་པ་ནི་གཞན་ཡང་ཞེས་བྱ་བའོ། །མངོན་སུམ་ཉིད་ནི་བདག་ཉིད་རིག་པའོ། །བློ་དང་དོན་དང་དེ་ལས་སྔ་མའི་སྟེ་འབྲས་བུ་ལས་རྟོགས་པར་བྱ་བ་འདས་པའི་དོན་ཅན་གྱི་བློའམ། རྒྱུ་འབྲས་ཚོགས་པ་ནི་འདུས་པ་ལ་འབྲེལ་པ་ཅན་ནོ། །གནས་སྐབས་པ་སྟེ་གཞན་འབྲེལ་པ་
[206b.7]མེད་པའི་ཕྱིར་རོ། །གང་གི་ཕྱིར་རྒྱུ་ཡང་མ་ཡིན་ལ་འབྲས་བུ་ཡང་མ་ཡིན་པ་ནི་རྟོགས་པར་བྱེད་པ་མ་ཡིན་ཏེ་འཁྲུལ་པའི་ཕྱིར་རོ། །དབང་པོ་ཡོད་པ་ཞེས་བྱ་བ་དེ་དག་ཙམ་གྱིས་ནི་ཤེས་པ་མ་ཡིན་ཏེ་གཞན་དུ་ན་བློ་མེད་ཀྱང་འཐད་པ་ཇི་ལྟར་ཡིན་ཞེས་ཟེར་བ་ལ་རྒྱུ་ཉིད་དུ་ཞེས་བྱ་བའོ། །ནུས་དང་ལྡན་པ་མེད་
[207a]
[207a.1]ན་འཐད་པ་ཉིད་མ་ཡིན་པར་བསྟན་པ་ནི་ནུས་པ་ཡང་ཞེས་བྱ་བའོ། །རྒྱུ་དབང་པོ་ལ་སོགས་པ་ནི་རྟགས་མ་ཡིན་ཏེ་འབྲས་བུ་ལ་མ་ངེས་པའི་ཕྱིར་རོ། །ལྷན་ཅིག་ཏུ་ཁས་བླངས་ནས་མཐོང་བར་བརྗོད་པ་ཡིན་ཏེ། འབྲས་བུ་ནི་དེའི་ཡུལ་ཅན་ཉིད་ཀྱིས་དེ་མ་འཛིན་ན་དེ་དང་འབྲེལ་
[207a.2]པ་འཛིན་པ་མ་ཡིན་པས་ལྐོག་ཏུ་གྱུར་པ་ཉམས་སུ་མྱོང་བའི་ཤེས་བྱ་ཡང་དེ་ལྟ་བུ་ཡིན་པའི་ཕྱིར་རྟགས་མ་ཡིན་ཏེ་མ་གྲུབ་པའི་ཕྱིར་རོ་ཞེས་བཤད་པ་ནི་མ་གྲུབ་པ་ནི་ཞེས་བྱ་བའོ། །མངོན་སུམ་དུ་གྲུབ་པ་ཉིད་ནི་རང་རིག་པས་རྟོགས་པའོ། །དོན་ནི་དེ་ལྟ་བུའི་གསལ་བའི་ངོ་བོ་མ་ཡིན་པར་བསྟན་པ་ནི་དོན་ཡོད་པ་
[207a.3]ཙམ་ལས་ཀྱང་ཞེས་བྱ་བའོ། །གང་ཁོ་ན་དོན་གསལ་བ་ཉིད་ཀྱི་རྟགས་ལྐོག་ཏུ་གྱུར་པ་དེ་ཁོ་ན་ཡིན་པའི་ཕྱིར་དེ་ཁོ་ན་འགྲེལ་པར་བསྟན་པ་ནི་དེ་ཉིད་ཀྱི་ཕྱིར་ཞེས་བྱ་བའོ། །དེ་ཉིད་ཅེས་བྱ་བ་གསལ་བ་ཡིན་ནོ་ཞེས་བྱ་བ་ནི་ལེན་ནོ། །ལྐོག་ཏུ་མ་གྱུར་པའི་གསལ་བ་ནི་དབང་པོ་ལ་སོགས་པ་ཙམ་ལས་བྱུང་བའི་
[207a.4]བློ་ཡིན་ལ་བློ་གཞན་ཤུགས་ཀྱིས་ཐོབ་པར་འགྱུར་བ་ནི་མ་ཡིན་ནོ། །འདིས་ནི་ཞེས་བྱ་བ་ནི་གསལ་བ་ཤེས་པ་ཉིད་ཡིན་པས་སོ། །གསལ་བ་ཉིད་ཀྱི་དོན་ནི་ལྐོག་ཏུ་མ་གྱུར་པའི་ཤེས་པ་ཡིན་ཏེ་ཐུན་མོང་མ་ཡིན་པའི་ཕྱིར་རོ། །གཞན་ཡང་དེ་ཉིད་རྟོགས་པ་ནི་མ་ཡིན་ཏེ། དེའི་དབང་པོ་ལ་སོགས་པ་ལ་ལྟོས་པ་མེད་
[207a.5]པར་ཐལ་བར་འགྱུར་བའི་ཕྱིར་རོ། །དེ་ཉིད་ཀྱི་ཕྱིར་དོན་ལས་གསལ་བ་གཞན་ཡིན་ནོ། །གསལ་བ་ཉམས་སུ་མྱོང་བ་ཡིན་པ་དེ་ལྟ་ན་དེས་ནོན་པའི་དོན་གསལ་བ་ཡིན་གྱི་གཞན་དུ་ནི་མ་ཡིན་ནོ་ཞེས་ཟེར་བ་ལ། གསལ་བ་ཉམས་སུ་མྱོང་ཞེས་བྱ་བའོ། །དུས་གཅིག་གི་ཚེ་ནི་དེ་ཉིད་གང་གི་ཚེ་རྟགས་ཡིན་པའི་དུས་ནའོ། །
[207a.6]གཞན་གྱི་ཚེ་ཞེས་བྱ་བ་ནི་དོན་ལས་ཐ་མི་དད་པ་འགེགས་པར་བྱེད་པ་ཉིད་ཀྱིས་དབྱུག་པ་ཅན་བཞིན་དུ་ཁྱད་པར་བརྗོད་པ་ཡིན་ནོ། །མངོན་སུམ་གྱིས་ནི་རང་གིས་སོ། །ཐུག་པ་མེད་པ་ནི་རྟགས་དེ་ཡང་གཞན་ལས་ཡིན་ལ། དེ་ཡང་གཞན་རྗེས་སུ་དཔག་པ་ལས་ཡིན་གྱི་མི་ཤེས་པ་ནི་རྟགས་སུ་མི་འགྱུར་
[207a.7]རོ། །སྣང་བ་ནི་སྔོན་པོ་རིག་གོ་ཞེས་བྱ་བའི་ངེས་པས་སོ། །བྱ་བ་ནི་བྱེད་པ་པོའི་བདག་ཉིད་ཀྱི་བྱ་བ་ཤེས་པ་པོ་ཉིད་ཀྱི་ངོ་བོ་རྣམ་པར་འགྱུར་བའི་ལས་ཉིད་དུ་ཤེས་པར་བྱེད་པའོ། །ཉེ་བར་དམིགས་པའི་ལས་ཉིད་དུ་ཉེ་བར་དམིགས་པའི་བློ་ཉིད་ཀྱིས་བློ་གཞན་ཐོབ་པ་མ་ཡིན་ནོ། །ལས་ཙམ་ལ་བྱ་བ་ཙམ་ནི་དབང་པོ་
[207b]
[207b.1]ལ་སོགས་པའི་བྱ་བ་ཡིན་གྱི་བློ་ནི་མ་ཡིན་ནོ། །དེའི་བློ་ཉིད་དུ་ཡང་རང་རིག་པ་ལ་རྩོད་པའི་མ་ཡིན་པར་བསྟན་པ་ནི་བྱ་བས་བྱས་པ་སྟེ་ཡིན་ན་ཞེས་བྱ་བའི་དོན་ཏོ། །ལ་ལས་མེད་ཅེས་བྱ་བ་ནི་གཞན་མིན་ཞེས་བྱ་བ་དང་སྦྱར་ཏེ་རྗེས་སུ་འགྲོ་བ་ལ་སོགས་པའི་རྟོག་པས་དམིགས་ཀྱིས་བསལ་བའི་བྱ་བ་ཡིན་གྱི། དོན་
[207b.2]དམ་པ་ཉིད་ནི་མ་ཡིན་ནོ་ཞེས་བྱ་བའི་དོན་ཏོ། །གཞན་ལས་ཀྱང་སྟེ་མཐོང་བ་པོ་ལས་འཛིན་པའི་ལས་ཉིད་ནི་དེ་ཙམ་མ་ཡིན་ནོ། །དེས་ནི་འབྲས་བུ་ཁྱད་པར་ལས་བྱ་བའི་ཁྱད་པར་ནི་བློ་ཉིད་ཡིན་པར་ཟེར་བ་ནི། འོན་ཏེ་དོན་ནི་ཞེས་བྱ་བའོ། །དེ་ཉིད་ནི་འཛིན་པ་ཉིད་ཡིན་དུ་ཟིན་ཀྱང་ངོ་། །བློ་སྟེ་གཉི་གའི་ངོ་བོ་ཉིད་ནི་བློ་
[207b.3]དང་འཛིན་པ་ཡིན་གྱི་ཐ་དད་པའི་གསལ་བས་བསྒྲིབས་པ་ནི་མ་ཡིན་ནོ། །འདི་ནི་དོན་གྱི་བདག་ཉིད་ཀྱི་ཁྱད་པར་དབང་པོ་ལ་སོགས་པའི་བསྐྱེད་བྱ་ཡིན་ནོ་ཞེས་ཟེར་བ་ནི། འོན་ཏེ་གསལ་དེ་དོན་ཉིད་ཀྱི། །ཞེས་བྱ་བ་སྟེ། དེའི་ཕྱིར་བདག་གི་རྣམ་པ་འགྱུར་བའི་ངོ་བོའི་བློ་གཞན་ཉིད་ཡིན་ནོ་ཞེས་བྱ་བའི་དོན་ཏོ། །སྐད་ཅིག་
[207b.4]རེ་རེ་ཞིང་ཁྱད་པར་དོན་གྱི་དབྱེ་བས་མ་ཡིན་པར་བསྟན་པ་ནི་སྐྱེ་བ་དང་ནི་ཞེས་བྱ་བའོ། །ཇི་ལྟར་ཐ་དད་པ་མེད་ཅེ་ན་བློས་འཛིན་པ་ནི་ཞེས་བྱ་བའོ། །ཐ་དད་པ་ཡིན་ན་དོན་ཉིད་དེ་ལྟར་སྐྱེ་བ་ནི་མངོན་སུམ་མོ། །གང་གི་ཕྱིར་གྲུབ་པ་ལ་བློས་འཛིན་པའོ། །ཐ་དད་པའི་ཁྱད་པར་འཛིན་པ་ཇི་ལྟར་གནས་པའི་བློའི་བདག་ཉིད་
[207b.5]ཡིན་པར་བསྟན་པ་ནི་ཇི་ལྟར་གནས་པ་ཞེས་བྱ་བའོ། །ཇི་ལྟར་གནས་པ་བཞིན་དུ་མ་ཡིན་པ་ནི་ཉ་ཕྱིས་ལ་དངུལ་ལྟ་བུ་མ་ཡིན་པར་བསྟན་པ་ནི་རང་བཞིན་གཞན་དུ་ཞེས་བྱ་བའོ། །རང་དུས་དང་འབྲེལ་པ་ཞེས་བྱ་བ་ནི་དོན་ནོ། །དེ་ལའང་ཞེས་བྱ་བ་ནི་ལེན་ནོ། །ཐ་མི་དད་པའི་ཁྱད་པར་ཁས་ལེན་ན་དོན་ཉིད་
[207b.6]སྐད་ཅིག་རེ་རེ་ཞིང་སྐྱེ་བར་བསྟན་པ་ནི་དེ་འདོད་ན་ཡང་ཞེས་བྱ་བའོ། །ཐ་མི་དད་པའི་ཁྱད་པར་ཁས་ལེན་ན་ཡང་ཤེས་པ་རེ་རེ་ཞིང་ཁྱད་པར་རེ་རེ་ལ་སྟེ་ཤེས་པའི་ཁྱད་པར་དོན་ལས་ཐ་མི་དད་པ་ཡིན་ན། དོན་དང་ལྡན་པའི་བློ་གཞན་མེད་པར་བསྟན་པ་ནི་གལ་ཏེ་འདི་ཞེས་བྱ་བའོ། །དོན་བརྟགས་པས་ཅི་ཞིག་བྱ་ཞེས་
[207b.7]བྱ་བ་ནི་ཕྱི་རོལ་དང་བེམས་པོ་དང་སྐད་ཅིག་མ་དང་རང་རིག་པ་མ་ཡིན་པས་སོ། །རང་རིག་པ་ཉིད་ཀྱི་སྔོན་པོ་དེ་མ་ཡིན་པ་ལས་ལོག་པས་སྔོན་པོ་རིག་གོ་ཞེས་བྱ་བ་ལས་ཡིན་པར་བསྟན་པ་ནི་གང་གི་ཚེ་ཞེས་བྱ་བ་སྟེ་རྟོག་པ་ནི་ཐ་མི་དད་པ་དང་འགལ་བ་མ་ཡིན་ནོ་ཞེས་བྱ་བའི་དོན་ཏོ། །དོན་ནི་ཕྱི་རོལ་ལོ། །རྟོགས་པ་ནི་
[208a]
[208a.1]གཞན་ལས་ལོག་པའོ། །འབྱུང་བ་ནི་སྐྱེ་བའོ། །འདིའི་ཞེས་བྱ་བ་ནི་སྔ་མ་ཉིད་ལས་ད་ལྟར་བའོ། །དེས་ན་ཞེས་བྱ་བ་ནི་དེའི་ཕྱིར་རོ། །ལོང་བ་ཞེས་བྱ་བ་ནི་བརྟགས་པ་ཉིད་ཡིན་པའི་ཕྱིར་རོ། །ཐ་མི་དད་པ་ལ་ཡང་ཤེས་པའི་ངོ་བོ་ཁྱད་པར་མེད་དོ་ཞེ་ན་དེ་ཡང་ཞེས་བྱ་བ་སྨོས་སོ། །
[208a.2]ཤེས་པའི་ཤེས་པ་ཉིད་ཁྱད་པར་གྱི་ཤེས་པ་ཡིན་པའི་ཕྱིར་དེ་ཉིད་ཐལ་འགྱུར་ཡིན་པར་བསྟན་པ་ནི་གལ་ཏེ་ཤེས་པ་ཞེས་བྱ་བའོ། །དེ་ཞེས་བྱ་བ་ནི་རྟོགས་པ་ཉིད་དོ། །དེའི་རང་བཞིན་ནི་ལྐོག་ཏུ་མ་གྱུར་པའི་རང་བཞིན་ནོ། །དོན་མེད་ནི་དེ་ལྟར་རབ་ཏུ་བརྗོད་ཅེས་བྱ་བར་སྦྱར་རོ། །དེ་མི་ཤེས་ན་ཤེས་པ་མི་ཤེས་
[208a.3]པའི་ཕྱིར་ཤེས་བྱ་ཡང་དེ་ལྟར་འགྱུར་བར་བསྟན་པ་ནི་ཤེས་གྱུར་ཉིད་དུ་ཞེས་བྱ་བའོ། །དོན་རྟོགས་སོ་ཞེས་བྱ་བས་དོན་ཤེས་ན་དེ་ཉིད་ཀྱི་ཚེ་དོན་གྱི་གོ་བ་ལས་བློ་ཤེས་པ་མ་ཡིན་ནམ། དྲན་པ་ནི་མ་ཡིན་ནོ་སྙམ་དུ་སེམས་པ་ནི་དོན་ཞེས་བྱ་བའོ། །སྔོན་པོ་དང་སེར་པོའི་ཞེས་བྱ་བ་ཤེས་པས་ཤེས་པའི་ཤེས་པ་
[208a.4]ཡིན་ནོ་ཞེས་ཟེར་བ་ནི། དོན་ཤེས་ཙམ་དུ་ཞེས་བྱ་བའོ། །གང་གི་ཚེ་ཡང་མ་ཤེས་ན་དེའི་ཚེ་ཡང་དོན་རིག་པ་ཡིན་པའི་ཕྱིར། རིག་པའི་བདག་ཉིད་ཅན་གྱི་དོན་ཡིན་ནོ་ཞེས་བྱ་བར་ལན་འདེབས་པ་ནི་དེའི་ངོ་བོར་ཞེས་བྱ་བ་སྟེ། དེ་ལྟ་བུའི་ངོ་བོ་ནི་རིག་པའི་ངོ་བོ་ཉིད་དོ། །བློ་དང་དེས་བྱས་པའི་ཁྱད་པར་ཡང་མི་ཤེས་པ་
[208a.5]ཉིད་མ་ཡིན་ནམ་ཞེས་ཟེར་བ་ལ། མཐོང་བ་མཐོང་གྱུར་མིན་གཞན་གྱི། །མཐོང་གྱུར་ཏེ་རང་ཉིད་ཀྱིས་མ་མཐོང་བའོ། །དེ་བཞིན་དུ་རང་གིས་མཐོང་བ་ཡང་སྟེ། ཤེས་པ་མི་ཤེས་ན་དོན་ཡང་བེམས་པོ་ཉིད་ཡིན་པའི་ཕྱིར་ཤེས་པར་མི་འགྱུར་ལ། མཐོང་བ་མངོན་སུམ་ཉིད་ཁོ་ན་སྣང་དུ་རུང་བ་ཉིད་ཡིན་ཞེས་བྱ་བའི་དོན་
[208a.6]ཏོ། །དེ་བསྟན་པ་ནི་གལ་ཏེ་མཐོང་བ་ཞེས་བྱ་བའོ། །གཞན་ཞེས་བྱ་བ་ནི་གཞན་པའམ་གཞན་མ་ཡིན་པ་ཡང་ངོ་། །མཐོང་བ་ཙམ་ལས་ཞེས་བྱ་བ་ནི་མཐོང་བ་ལས་སོ། །དོན་གྱི་ཁྱད་པར་ན་མཐོང་བ་ཉིད་དོ། །མཐོང་བ་ལས་ནི་རྟོགས་པའོ། །དེ་ཅི་ལས་ཤེ་ན་དེའི་ཞེས་བྱ་བ་སྟེ་ཁྱད་པར་གྱིའོ། །མཐོང་བས་
[208a.7]ཞེས་བྱ་བ་ནི་རྟོག་པ་མེད་པས་སོ། །གཞན་གྱིས་མཐོང་བ་ལ་ཞེས་བྱ་བ་ནི་གཞན་གྱི་བླ་ལའོ། །གཅིག་ཉིད་མ་ཡིན་ཏེ་ཞེས་བྱ་བ་ནི་སྐྱེས་བུ་རེ་རེ་ཞིང་ཐ་དད་པ་ཡིན་པའི་ཕྱིར་རོ། །དོན་ལ་གནས་པའི་ཁྱད་པར་ལ་དོན་བཞིན་དུ་ངོ་བོ་ལ་ཁྱད་པར་མེད་པའི་ཕྱིར་གཞན་གྱི་བློ་ལ་ཡང་རང་གི་ངོ་བོ་ཡིན་པར་གོ་བར་འགྱུར་
[208b]
[208b.1]བ་བསྟན་པ་ནི་ཁྱད་པར་དེ་ཞེས་བྱ་བ་སྟེ། རང་གིས་མཐོང་བ་ལ་ཡང་གཞན་གྱི་ངོ་བོ་ཡིན་པར་གོ་བར་འགྱུར་ཞེས་བྱ་བར་ཡང་རྟོགས་པར་བྱའོ། །འགྲེལ་པའི་རིམ་པ་ནི་ཐམས་ཅད་དུ་ཐ་དད་པས་རྗེས་སུ་བསྒྲུབ་པར་བྱའོ། །དེ་ཉིད་ཅེས་བྱ་བ་ནི་རང་གི་མཐོང་བ་ལ་དཔྱོད་པས་རྟོགས་པ་གང་ཡིན་པའོ། །རང་ཉིད་ཀྱང་
[208b.2]ནི་བདག་ཉིད་བྱེད་པ་པོ་ཅན་ནོ། །བདག་མ་རྟོགས་ན་དེ་ཡོད་པ་མ་ཡིན་པར་བསྟན་པ་ནི་རང་གིས་མཐོང་བ་དང་ཞེས་བྱ་བའོ། །གཞན་ལྟོས་ན་གཞན་གྱིས་མཐོང་བའོ། །གང་གི་ཕྱིར་མཐོང་བ་མཐོང་གྱུར་མིན། །ཞེས་བྱ་བ་མ་གྲུབ་པ་ཉིད་དང་། ཁྱད་པར་དེ་ཞེས་བྱ་བ་འདི་འགལ་བ་ཉིད་ཡིན་པ་དེའི་ཕྱིར་ཞེས་བྱ་བའོ། །
[208b.3]དོན་ཆོས་ཞེས་བྱ་བ་ནི་བློས་བྱས་པ་ལས་ཀྱང་ངོ་། །དུ་བ་ཡང་བློའི་ཆོས་ཅན་ལ་ཁྱད་པར་མེད་པ་ནི་རྟགས་མ་ཡིན་ནོ། །ཐུན་མོང་མ་ཡིན་པ་དེའི་ཆོས་རང་གི་རིག་པ་ཉིད་ཡིན་གྱི། དངོས་པོ་ཉིད་ལ་སོགས་པ་མ་ཡིན་པར་བསྟན་པ་ནི་རང་བློ་ཞེས་བྱ་བ་རང་གི་རིག་པ་ལས་ཏེ། དུ་བ་ཡང་རྟོགས་པ་ན་རྟགས་ཡིན་པའི་
[208b.4]རིག་པ་ནི་རང་རིག་པ་ཁོ་ན་ཡིན་ནོ་ཞེས་བྱ་བའི་དོན་ཏོ། །གང་ཞེས་བྱ་བ་ནི་གང་ཡང་རུང་བ་སྟེ། གཏན་ཚིགས་ཀྱི་ཆོས་ལྐོག་ཏུ་མ་གྱུར་པ་ཁོ་ན་རྟོགས་པར་བྱེད་པ་ཡིན་པའི་ཕྱིར་རང་རིག་པ་ཁོ་ནའོ། །བློ་ཉིད་ཅེས་བྱ་བ་ནི་རྟོགས་པའི་ངོ་བོ་སྟེ་རང་གི་རིག་པ་ཉིད་དོ། །དེ་ཡང་ཞེས་བྱ་བ་ནི་ཆོས་ཅན་གྱི་བློའོ། །
[208b.5]ཇི་ལྟར་ཞེས་བྱ་བ་ནི་ཆོས་ཀྱི་ངོ་བོ་བློའི་ཚོགས་པ་ལས་སྐྱེས་པའི་བདེ་བ་ལ་སོགས་པ་ཡང་བློ་ཉིད་དུ་སྒྲུབ་པར་བྱེད་པ་ཡིན་ཏེ། དེ་ཁོ་ན་བཞིན་དུ་མཐོང་བའི་ཕྱིར་རོ་ཞེས་བསྟན་པ་ནི་རྒྱུ་མཚུངས་པ་ལས་ཞེས་བྱ་བའོ། །དེ་ཞེས་བྱ་བ་ནི་བདེ་བ་ལ་སོགས་པའོ། །གཞན་སྐྱེས་ཞེས་བྱ་བ་ནི་བློའི་བསྐྱེད་བྱ་མ་ཡིན་
[208b.6]ཞེས་དེའི་ཚོགས་པ་ལས་བྱུང་བ་ཡང་མ་ཡིན་པའོ། །མཐོང་བར་གྱུར་པ་ནི་ཉེ་བར་དམིགས་པའི་ཡུལ་གཟུགས་ལ་སོགས་པའོ། །གང་ལས་ཞེས་བྱ་བ་ནི་རང་གི་རིག་པ་མེད་ན་རང་གཞན་དུ་རྣམ་པར་དབྱེ་བ་མེད་པའི་ཕྱིར་རོ། །འདི་ཞེས་བྱ་བ་ནི་རང་ངམ་གཞན་གྱིའོ། །བདག་འབྲེལ་པ་ཅན་རྣམས་
[208b.7]ཡིན་པས་སྐྱེད་པར་བྱེད་པ་ཡིན་པ་དེའི་ཕྱིར་འབྲེལ་པ་ཅན་ཡིན་ནོ་ཞེས་ཟེར་བ་ལ། རང་གི་བདེ་བས་ཞེས་བྱ་བ་སྨོས་སོ། །ཚོགས་པ་གཅིག་ལ་རག་ལས་པ་རྣམས་འབྱུང་བ་མཚུངས་པར་བསྟན་ནས། བློའི་འབྲས་བུ་མེད་པར་བསྟན་པ་ནི་གཟུགས་ལ་སོགས་ཞེས་བྱ་བའོ། །གཟུགས་ལ་སོགས་
[209a]
[209a.1]པ་ནས་དམིགས་པ་དག་ཅེས་བྱ་བའི་བར་མ་གཏོགས་པ་གཞན་མི་དམིགས་ན། །གང་ཞིག་དེའི་འབྲས་བུར་འགྱུར་ཏེ་འདི་རྣམས་ནི་འབྲས་བུ་མ་ཡིན་པ་ཉིད་དོ་ཞེས་བྱ་བའི་དོན་ཏོ། །འགྲེལ་པར་བློ་དང་ཚོགས་པ་མཚུངས་པར་ཞེས་བྱ་བ་ནི་ཚོགས་པ་སྔ་མ་ལས་ཕྱི་མ་ཡིན་ནོ་
[209a.2]ཞེས་བྱ་བའི་དོན་ཏོ། །དབང་པོའི་བློའི་རྒྱུ་ཡིན་ཞིང་འབྲས་བུ་ཡང་དམིགས་པ་མ་ཡིན་ནམ་ཞེས་ཟེར་བ་ལ་དེ་ལ་གཉིས་ནི་ཞེས་བྱ་བ་སྟེ་དབང་པོ་ལས་འདས་པ་ལ་འབྲས་བུ་ཉིད་ལ་སོགས་པ་མི་རྟོགས་པའི་ཕྱིར་རོ། །གཟུགས་ལ་སོགས་པ་ཡང་བློའི་རང་གི་ངོ་བོ་མཐོང་བ་ལས་སོ། །གཞན་དུ་ཞེས་བྱ་བ་ནི་བློ་
[209a.3]མེད་པ་ནའོ། །སྲེད་བྲལ་ཞེས་བྱ་བ་ནི་མི་འབྱུང་བས་རྟོགས་པ་མེད་ཅེས་བྱ་བར་སྦྱར་རོ། །དེ་ཉིད་དུ་ཡུལ་ཁོ་ནར་རོ། །བློ་ཉིད་ཡིན་ན་ཡང་ཐུན་མོང་མ་ཡིན་པ་ཉིད་དུ་འགྱུར་བར་བསྟན་པ་ནི། གཟུགས་མཐོང་ཞེས་བྱ་བ་སྟེ་རང་གི་ངོ་བོའོ། །ཐམས་ཅད་ཀྱི་ནི་སྲོག་ཆགས་ཀྱིའོ། །དོན་རྣམས་ནི་གཟུགས་
[209a.4]མཐོང་བ་ནི་སྲོག་ཆགས་སོ་སོ་ལ་ཡོད་པའི་ཕྱིར་ཐ་དད་པ་ཡིན་ནོ། །དོན་ཡང་ཞེས་བྱ་བ་ནི་དེ་བཞིན་དུ་སྟེ་དེ་ལས་སྐྱེས་པའི་ཕྱིར་གཟུགས་མཐོང་བ་ལས་སྐྱེས་པའི་ཕྱིར་རོ། །ཤེས་པ་ཉིད་ཡིན་ན་ནི་ཐམས་ཅད་ཀྱིས་ཐམས་ཅད་ཉེ་བར་དམིགས་པར་བསྟན་པ་ནི་ཐམས་ཅད་ཀྱིས་ཞེས་བྱ་བའོ། །ངེས་པ་
[209a.5]དམིགས་པ་ལ་ནི་ཐུན་མོང་མ་ཡིན་པའི་ཕྱིར་རེ་ཞིག་རང་ཉིད་ཀྱི་རིག་པ་ཉམས་པ་མ་ཡིན་པས་བསྟན་པ་ནི་སོ་སོ་རང་ཉིད་ཅེས་བྱ་བའོ། །ཐུག་པ་མེད་པ་ལ་ཁྱད་པར་མཐར་ཐུག་པ་མེད་པས་ཐུན་མོང་བ་ཉིད་དུ་གནས་པར་མི་འགྱུར་རོ་ཞེས་ཟེར་བ་ནི་དེ་སྟེ་གཞན་གྱིས་ཞེས་བྱ་བའོ། །རང་རིག་པ་ཉིད་དུ་ཁས་མི་ལེན་པའི་
[209a.6]ཕྱིར་གཞན་གྱི་རིག་པས་ཐམས་ཅད་མ་དམིགས་པར་ཐལ་བར་འགྱུར་བའི་ཕྱིར་འཇིག་རྟེན་པ་མ་ཡིན་པ་ནི་འཇིག་རྟེན་ལས་འདས་པ་སྟེ་མ་གྲུབ་པ་རྟགས་མ་ཡིན་པའི་ཕྱིར་རོ། །རྗེས་སུ་འགྲོ་བ་མི་ཤེས་པ་ཡིན་ན་བློ་མངོན་སུམ་ཉིད་མ་ཡིན་ན། རྟགས་མ་ཡིན་པར་བསྟན་པ་ནི་རྟགས་ཡོད་ན་ཡང་ཞེས་བྱ་བའོ། །འདི་དེ་
[209a.7]མེད་ན་མི་འབྱུང་བའི་འབྲེལ་པ་ཡིན་པར་མི་ཤེས་ན་དེ་ལྟ་ན་དོན་གྱིས་གོ་བའི་རྗེས་སུ་དཔག་པ་མ་ཡིན་ནོ་ཞེས་བྱ་བའི་དོན་ཏོ། །རྟགས་དག་ནི་ཞེས་བྱ་བ་ནི་གཞན་དུ་མཐོང་བའོ། །དབང་པོ་ནི་རང་ཉེ་བ་ལས་འབྲེལ་པའམ། རང་ཉིད་མཐོང་བ་ལས་ལྟོས་པ་མ་ཡིན་ཞིང་དེ་དང་གཞན་བསྒྲུབ་པ་མ་ཡིན་ཏེ་ཐལ་
[209b]
[209b.1]ཆེས་པའི་ཕྱིར་རོ། །མ་མཐོང་བ་ལ་རྗེས་སུ་དཔོག་པར་བྱེད་པའི་མཐོང་བ་ནི་མ་མཐོང་བ་ཞེས་བྱ་བར་སྦྱར་ཏེ། འབྲེལ་ཙམ་ཚད་མ་ཉིད་གནས་པའམ། །འོན་ཏེ་དབང་ཕྱུག་བཀའ་ཡིན་ན། །འབྲེལ་པ་མེད་བཞིན་མངོན་སུམ་ནི། །ཚད་མ་ཉིད་དུ་ཇི་ལྟར་འགྱུར། །ཞེས་བྱ་བ་ནི་རང་གི་ངོ་བོ་དང་ཅིག་ཤོས་ཀྱི་
[209b.2]ཤེས་པ་ལ་ལྟོས་པ་དང་། ཅིག་ཤོས་ཀྱི་ངོ་བོར་རིག་པའི་ཕྱིར་མེ་འབྲེལ་པ་ཡིན་ནོ་ཞེས་བྱ་བར་དགོངས་པའོ། །མ་མཐོང་བའི་དབང་པོ་ལ་སོགས་པ་ནི་མ་མཐོང་བ་འགའ་ཞིག་གི་འབྲེལ་པ་ལས་དབང་པོ་ལས་འདས་པ་ཡིན་ཡང་རྟོགས་པ་ཉིད་མ་ཡིན་ནམ་ཞེས་ཟེར་བ་ལ། རྟགས་དེ་ཉིད་
[209b.3]ལས་ཞེས་བྱ་བའོ། །འབྲས་བུ་ནི་རེས་འགའ་བ་ཡིན་པས་འབྲེལ་པ་མཐོང་བ་ནི་དམིགས་པ་ལ་སོགས་པ་ཡང་རྒྱུ་རྣམས་ཀྱི་གོ་བྱེད་ཡིན་ནོ། །ཆོས་ཅན་དེ་ཉིད་དམ་གཞན་ལ་རྗེས་སུ་འགྲོ་བ་མ་ཤེས་པ་ནི་རྟགས་མ་ཡིན་ནོ་ཞེས་བྱ་བའི་དོན་ཏོ། །དཔེ་ནི་རྗེས་སུ་འགྲོ་བའི་ཤེས་པའི་ཡུལ་ལོ། །འདི་ལ་ཡང་
[209b.4]ཞེས་བྱ་བ་ནི་རྗེས་སུ་དཔག་པར་མངོན་པར་འདོད་པའི་སྟེ་རྗེས་སུ་དཔག་པ་ཉིད་མ་ཡིན་པར་མཚུངས་པའོ། །མཚན་ཉིད་གཞན་པ་དེ་ཡོད་པ་མ་ཡིན་ཏེ། རང་གི་ངོ་བོ་མི་མཐོང་བའི་ཕྱིར་ཞེས་བྱ་བའི་དོན་ཏོ། །དཔེ་ལ་ཁྱབ་པའི་སྒྲུབ་བྱེད་ནི་དེ་མེད་ན་མི་འབྱུང་བར་མ་རྟོགས་པ་ནི་དོན་གྱིས་གོ་བ་མ་ཡིན་ཡང་རྟོགས་
[209b.5]ན་ཡང་རྗེས་སུ་དཔག་པ་ཉིད་ཡིན་ཏེ། སྔར་མཐོང་བའི་རྗེས་སུ་འབྲང་བ་ཡིན་ནོ་ཞེས་ཟེར་བ་ལ་རྟོགས་པ་ཞེས་བྱ་བ་སྟེ་མངོན་སུམ་མ་ཡིན་པའོ། །ཇི་ལྟར་ཡང་ཞེས་བྱ་བ་ནི་ཤེས་པ་ལས་སམ། ཤེས་པ་མ་ཡིན་པ་ལས་སོ། །དོན་གྲུབ་ཀྱང་བློའི་གྲུབ་པ་རྗེས་སུ་དཔག་པ་མ་ཡིན་པར་བསྟན་པ་ནི་
[209b.6]དེ་མ་གྲུབ་པར་ཞེས་བྱ་བ་སྟེ་བློ་མ་གྲུབ་ནའོ། །སྔར་བཤད་པའི་ཞེས་བྱ་བ་ནི་མ་ངེས་པ་ཉིད་དང་མ་གྲུབ་པ་ཉིད་དང་རྗེས་སུ་འགྲོ་བ་མེད་པ་ལ་སོགས་པའོ། །བློ་མངོན་སུམ་ཉིད་མ་ཡིན་ན་ཕྱི་རོལ་གྱི་དོན་མ་གྲུབ་པ་བཞིན་དུ་གཞན་གྱི་སེམས་མ་གྲུབ་པ་ཉིད་ཀྱི་ཕྱིར་ཐ་སྙད་མ་ལུས་པ་གྲུབ་པར་འགྱུར་བར་
[209b.7]བསྟན་པ་ནི་བརྗོད་དང་གཡོ་འགུལ་ལ་སོགས་མཐོང་ནས། རྗེས་སུ་དཔོག་པ་དེ་ཁྱོད་ལ་མི་འགྱུར་རོ་ཞེས་བྱ་བ་ནི་འབྲེལ་པའོ། །སེམས་དང་འབྲེལ་པ་གཡོ་འགུལ་ལ་སོགས་པའི་འབྲས་བུ་ཉིད་མངོན་སུམ་མ་ཡིན་པ་ལ་མི་འགྲུབ་པའི་ཕྱིར་རང་ལ་མཐོང་བ་ཉིད་ཀྱིས་ཁྱབ་པར་མཐོང་བ་ནི་གཞན་ལ་
[210a]
[210a.1]ཡང་དེ་གོ་བར་བྱེད་པ་ཡིན་པར་ཟེར་བ་ནི་རང་ཉིད་ཀྱིས་མཐོང་བ་ཅི་ལས་ཞེས་བྱ་བའོ། །དཔེ་དང་བསྒྲུབ་བྱའི་འབྲེལ་པ་འཛིན་པ་ཚད་མ་གཞན་གྱིས་ཡིན་ན་ཐུག་པ་མེད་པ་ཡིན་ཏེ། ཤེས་པ་དེ་ཉིད་གཞལ་བྱའི་ཤེས་པ་ཡིན་པའི་ཕྱིར་རོ། །དེ་ལ་ཡང་རང་ཉིད་
[210a.2]དང་འབྲེལ་པ་ཡིན་ན་དེ་ལས་དང་པོར་དོན་མཐོང་བ་དང་། དེ་ལས་རྟོགས་པ་དང་མཐོང་བ་ལ་སོགས་པ་ཡིན་པས་ཐུག་པ་མེད་དོ། །དེས་ན་ཞེས་བྱ་བ་ནི་ཐུག་པ་མེད་པའི་ཕྱིར་ཡུལ་རྟོགས་པ་རང་ཉིད་རྟོགས་པའི་ངོ་བོ་ཡིན་པའི་ཕྱིར་རོ། །ཡུལ་ཙམ་ཞེས་བྱ་བ་ནི་གཞན་གྱིས་ཁས་བླངས་པའོ། །ཡིད་ཀྱི་བློ་
[210a.3]ལ་རྟགས་ཉིད་ཀྱི་དོན་གྲུབ་པས་རྗེས་སུ་དཔག་པར་མི་འགྱུར་རོ་ཞེས་བྱ་བ་ནི་གནས་སྐབས་ལས་སོ། །དོན་ཉིད་ཅེས་བྱ་བ་ནི་རང་གི་མཚན་ཉིད་དོ། །རིགས་ལ་སོགས་པ་ཞེས་བྱ་བ་ནི་རིགས་ལ་སོགས་པའི་ངོ་བོས་སོ། །ལན་བཏབ་ཟིན་ཏོ་ཞེས་བྱ་བ་ནི་གསལ་བའི་ངོ་བོ་རིགས་མ་ཡིན་ཏེ་དེ་འཛིན་པས་
[210a.4]མ་བཟུང་བའི་ཕྱིར་རོ། །ཁྲ་བོ་ལ་སོགས་པ་ནང་གི་ཁྱད་པར་མི་འཛིན་པ་ནི་ཐག་རིང་བ་ལ་སོགས་པ་ཉིད་ཀྱིས་མིག་སེར་ལ་སོགས་པས་དོན་ལ་སེར་པོ་ལ་སོགས་པའི་རྣམ་པ་ནི་དོན་གྱིས་མ་ཡིན་ཏེ། ཤེས་པ་ཡིན་པ་ནི་འདི་མི་གསལ་བ་ཤིང་ལ་སོགས་པར་མྱོས་པར་བྱེད་ལ་རྣམ་པར་རྟོག་པ་ཡང་མཐོང་བའི་
[210a.5]རྗེས་སུ་འབྲངས་ནས་ཡིན་ཏེ། གཞན་དུ་ན་བག་ཆགས་ལས་བྱུང་བ་ཡིན་གྱི་ཕྱི་རོལ་ལ་བརྟེན་པ་མ་ཡིན་ནོ། །དེ་བསྟན་པ་ནི་དེ་ཚད་མ་ཡིན་པའི་ཕྱིར་ཞེས་བྱ་བའོ། །སྣང་བ་ལས་ཐ་དད་པ་མ་ཡིན་ན་ཤེས་པའི་བདག་ཉིད་ཡིན་པའི་ཕྱིར་བདེན་པ་ཉིད་ཡིན་པར་བསྟན་པ་ནི་འདི་ཅི་ཞིག་ཅེས་བྱ་བའོ། །
[210a.6]ཚད་མས་ཞེས་བྱ་བ་ནི་རྟོགས་པར་བྱ་བ་མ་ཡིན་པ་ལ་བདེན་པ་ཉིད་དུ་རྟོགས་པར་བྱེད་པར་མི་རིགས་པའི་ཕྱིར་རོ། །རང་རིག་པར་ཞེས་བྱ་བ་ནི་བདེ་བ་བཞིན་དུའོ། །གཞན་གྱིས་ཞེས་བྱ་བ་ནི་ཐུན་མོང་བ་ཡིན་པའི་ཕྱིར་རོ། །མ་རིག་པ་ཉིད་ན་མཐོང་བ་ཉིད་ཀྱི་ཡུལ་དུ་རྣམ་པར་རྟོག་པ་ཡིན་གྱི་ཕྱི་རོལ་གྱི་
[210a.7]ཡུལ་དུ་ནི་མ་ཡིན་པའི་ཐུན་མོང་བའི་ཡུལ་ཅན་མ་ཡིན་པར་བསྟན་པ་ནི་མ་ཡིན་ཏེ་དྲན་པས་ཞེས་བྱ་བའོ། །སྔ་མ་འདི་ཡིན་ནོ་ཞེས་བྱ་བའི་ཤེས་པ་ནི་ཕྱི་རོལ་རིག་པ་མ་ཡིན་ནམ་སྙམ་དུ་སེམས་པ་ལ་འདི་ལ་སྔ་མའི་རང་བཞིན་ཉིད་ནི་ཡོད་པ་མ་ཡིན་པའི་ཕྱིར་ཞེས་བྱ་བའོ། །ཕྱི་རོལ་མ་ཡིན་པའི་ཡུལ་ཅན་
[210b]
[210b.1]ཡིན་པའི་ཕྱིར་ཕྱི་རོལ་ལ་ལྟོས་ནས་རྟོགས་པ་མི་བདེན་པའི་ཐ་སྙད་ཀྱིས་ཡུལ་ཡིན་པར་བསྟན་པ་ནི་གཞལ་བྱ་ཞེས་བྱ་བའོ། །རྟོགས་པའི་དོན་ནོ་ཞེས་བྱ་བའི་རྟོགས་པ་འདི་ཡང་ཤེས་པའི་དོན་རྟོགས་པ་ཡིན་གྱི་བློ་མ་ཡིན་པར་བསྟན་པ་ནི་ཁྱེད་ཀྱི་བློ་ནི་ཞེས་བྱ་བ་སྟེ། ཉམས་སུ་མྱོང་བ་མེད་ན་ཚད་མར་རྟོགས་པ་མ་
[210b.2]ཡིན་ནོ་ཞེས་བྱ་བའི་དོན་ཏོ། །ཉམས་སུ་མྱོང་བ་མ་ཡིན་ན་ཡང་རང་གི་རིག་པ་ཉིད་ཡིན་པར་བསྟན་པ་ནི་གསལ་མིན་བདག་ཏུ་ཞེས་བྱ་བའོ། །རང་རིག་པ་ཡིན་ན་ཕྱི་རོལ་རིག་པ་ཇི་ལྟར་ཡིན་ཞེས་ཟེར་བ་ལ་ཡུལ་ནི་ཇི་ལྟར་ཞེས་བྱ་བ་སྟེ། གསལ་བ་ལ་ནི་རང་རིག་པ་ལའོ། །ངོ་བོ་ནི་ཡུལ་གྱི་བདག་ཉིད་ཀྱི་རང་བཞིན་ནོ། །
[210b.3]འཕོ་ཕྱིར་ནི་འདྲ་བ་སྐྱེད་པའི་ཕྱིར་ཡིན་གྱི་རང་ཉིད་གསལ་བས་ནི་མ་ཡིན་ཏེ། འབྲེལ་པ་མེད་པའི་ཕྱིར་རོ། །འབྲེལ་ན་ཡང་དེའི་བདག་ཉིད་ཐོབ་པར་འགྱུར་ཏེ། ཡུལ་བཞིན་དུ་ངོ་བོའི་ཡང་ངོ་བོ་འཕོ་བའི་ཕྱིར་རོ། །གསལ་བ་དེ་ཡང་དེ་ལས་གཞན་པ་འཕོ་བའི་ཕྱིར་ཐུག་པ་མེད་པ་ཡིན་པར་བསྟན་པ་ནི་གསལ་
[210b.4]བ་དེའང་ཞེས་བྱ་བའོ། །དེ་སྟེ་ཡུལ་བཞིན་པའི་ངོ་བོ་གང་གི་ཡིན་པ་དེའི་ངོ་བོ་ཡང་གསལ་བ་ལས་ཐ་མི་དད་པ་ཡིན་ཏེ། རང་གི་རིག་པ་ཉིད་དུ་སྐྱེས་ཞེས་བྱ་བའི་ཐ་ཚིག་གོ། །ཕྱི་རོལ་ནི་གསལ་བ་ལ་ངོ་བོ་འཕྱི་བས་གསལ་བ་ན་ཕྱི་རོལ་དུ་སྨྲ་བར་འགྱུར་རོ་ཞེས་ཟེར་བ་ནི་འོ་ན་ཇི་ལྟར་ཞེས་བྱ་བའོ། །ཕྱི་
[210b.5]རོལ་ཁས་བླངས་པས་དེའི་ངོ་བོའི་རིག་པ་རང་རིག་པར་བརྗོད་དོ་ཞེས་བསྟན་པ་ནི་དེ་ལྟ་ཡིན་མོད་ཅེས་བྱ་བའོ། །དེ་ཉིད་བཞིན་དུ་ན་སྒྲོན་མ་ཉིད་བཞིན་དུའོ། །སྔོན་པོ་ལ་སོགས་པ་ཕྱི་རོལ་ཉིད་ཀྱང་གཟུང་བ་ཁོ་ན་ཡིན་པར་བསྟན་པ་ནི་གལ་ཏེ་རང་ལས་ཞེས་བྱ་བའོ། །དེ་དང་ཆོས་མཚུངས་པ་ཉིད་ཀྱིས་ནི་སྒྲོན་
[210b.6]མ་དང་ཆོས་མཚུངས་པ་ཉིད་ཀྱིས་སོ། །འདིའི་ནི་ཤེས་པའི་འབྲེལ་པ་ཅན་གྱི་གསལ་བའི་རིག་པའིའོ། །འོན་ཏེ་རིག་པ་འདི་རང་གི་རིག་པ་ལས་གཞན་པ་ཕྱིར་རོལ་ཉིད་མ་ཡིན་ནོ་ཞེས་བྱ་བ་ལ། རང་རིག་ཉིད་དུ་ཞེས་བྱ་བ་སྨོས་སོ། །སྒྲོན་མ་བཞིན་དུ་གསལ་བར་བྱ་བ་ཉིད་གསལ་བར་བྱེད་པ་ཉིད་
[210b.7]ཡིན་པར་བསྟན་པ་ནི་དེ་ཡང་སྣང་བ་གཞན་གྱིས་ནི་ཞེས་བྱ་བ་སྟེ། དེ་ཡང་ཞེས་བྱ་བ་ནི་སྒྲོན་མའི་ཡང་ངོ་། །སྔོན་པོ་ལ་སོགས་པའི་ངོ་བོ་གསལ་བ་ལ་འཕོ་བ་བཟུང་བ་ཡིན་པ་དེ་བཞིན་དུ་བློ་ལ་ཡང་ཡིན་པར་བསྟན་པ་ནི་དེ་ལྟར་བློ་ལ་ཞེས་བྱ་བའོ། །དེ་ལྟ་ན་ཡང་འཛིན་པར་བྱེད་པའི་བློ་
[211a]
[211a.1]རང་གི་རིག་པ་ཡིན་ཏེ། གཞན་དུ་ན་རིག་པར་བྱ་བ་མ་རིག་པའི་ཕྱིར་རོ་ཞེས་བསྟན་པ་ནི་བློ་ལ་ཞེས་བྱ་བའོ། །དེ་ལྟ་མིན་ན་ཞེས་བྱ་བ་ནི་བདག་ཉིད་རིག་པ་མ་ཡིན་ནོ། །ཆོས་མཚུངས་པ་ཉིད་ནི་གསལ་བར་བྱེད་པ་ཉིད་ཀྱི་ངོ་བོ་གནས་སྐབས་ལས་གང་གི་ཡིན་པ་དེའོ། །དེ་ཡང་འདྲ་ཉིད་
[211a.2]ཐམས་ཅད་ཕན་ཚུན་དུ། །མྱོང་བ་ཉིད་ནི་ཐོབ་པར་འགྱུར། །ཞེས་བསྟན་པ་ཉིད་ཡིན་ནོ། །ཡུལ་ནི་ཇི་ལྟར་གསལ་བ་ཡིན། །གསལ་བ་ངོ་བོ་འཕོ་ཕྱིར་རོ། །ཞེས་བྱ་བ་བསྟན་ནས་ཡུལ་དང་དབང་པོ་ལ་སོགས་པས་བསྒྲུབས་པའི་རང་གི་སྣང་བའི་བློའི་ངོ་བོ་ལ་འཕོ་བ་ཡིན་པར་བསྟན་པ་ནི་དེ་ཕྱིར་ཞེས་བྱ་བའོ། །
[211a.3]གསལ་བའི་ངོ་བོ་ནི་ཡུལ་ལ་འཕོ་བ་ཡིན་ལ། ཡུལ་ཡང་བདག་ཉིད་ལ་འཕོ་བའི་བློའི་བདག་ཉིད་ཡིན་པས་དེ་རིག་པས་རིག་པ་ཡིན་པར་བསྟན་པ་ནི་གཞན་འདིར་ཞེས་བྱ་བའོ། །གཅིག་གིས་དེ་ལྟར་རྟོགས་ཀྱང་གཞན་གྱིས་མ་ཡིན་ཏེ། རིག་པ་ཐུན་མོང་མ་ཡིན་པའི་ཕྱིར་རོ་ཞེས་བསྟན་པ་ནི་འདྲ་བ་ཡིན་ཡང་
[211a.4]ཞེས་བྱ་བའོ། །ཡུལ་གྱི་བདག་ཉིད་ཡིན་ན་རང་རིག་བློ་བཞིན་དུ་གཞན་གྱི་བློ་ཡང་འགྱུར་ཏེ། ཡུལ་ཐུན་མོང་བ་ཡིན་པའི་ཕྱིར་རོ། །དེའི་ཕྱིར་རང་གསལ་བར་གྱུར་པ་ཉིད་གཞན་གྱི་གསལ་བར་གྱུར་པ་ཡིན་གྱི། རང་ཉིད་རིག་པ་ཉིད་དེ་ལྟར་འགྱུར་བ་མ་ཡིན་ཏེ། བློ་ཐུན་མོང་མ་ཡིན་པའི་ཕྱིར་རོ་ཞེས་བསྟན་པ་ནི་
[211a.5]རང་ཉིད་ཅེས་བྱ་བའོ། །འདི་ཉིད་ཀྱི་ཕྱིར་ཡུལ་ནི་གཞན་གྱིས་རིག་ན་གཞན་གྱིས་ཀྱང་ངོ་ཞེས་བསྟན་པ་ནི་དོན་ཞེས་བྱ་བའོ། །དེའི་ངོ་བོས་ཞེས་བྱ་བ་ནི་ཐུན་མོང་བས་ཡིན་གྱི་ཐུན་མོང་མ་ཡིན་པ་གསལ་བའི་ཉིད་དུ་གྱུར་པ་གཞན་གྱི་བློའི་ངོ་བོས་ནི་མ་ཡིན་པའོ། །བློ་གཞན་ཞེས་བྱ་བ་འདི་ལ་དཔེ་བསྟན་པ་ནི་
[211a.6]དཔེར་སྒྲོན་ཞེས་བྱ་བའོ། །སྒྲོན་གཉིས་ཞེས་བྱ་བ་ནི་གཞན་གྱིས་གསལ་བ་ཡིན་ན་གཞན་གྱིས་ཀྱང་ངོ་ཞེས་བྱ་བ་འདི་ལའོ། །མར་མེ་དང་བུམ་པ་དག་ཅེས་བྱ་བ་ནི་ཐ་དད་པ་དག་ལའོ། །ཡོད་མེད་དག་ཏུ་འཛིན་པ་ཡིས། །ང་རྒྱལ་བག་མེད་ཕྲག་དོག་ལས། །རྒྱལ་བ་ཅན་མིན་ན་སུ་ཞིག །འགྲོ་ན་
[211a.7]ཆོ་འཕྲུལ་སྟོན་ནམ་ཅི། འགྲེལ་པ་བྱེད་པས། དེ་ལྟ་མིན་ན་ཡུལ་ཡང་ནི། །བློ་དང་ལྷན་ཅིག་ཆོས་མཚུངས་ཉིད། །ཅེས་བྱ་བས་གཞན་གྱི་ནི་ཐལ་ཆེས་པ་ཡིན་པར་བསྟན་ནས་རང་གི་ཕྱོགས་ལ་ནི། དེའི་ཕྱིར་ངེད་ཀྱི་བློ་རང་ཉིད། །གསལ་བའི་ངོ་བོས་རབ་གསལ་ཞིང་། །ཞེས་བྱ་བས་དེ་གསལ་བ་ཡིན་ནོ། །
[211b]
[211b.1]དེ་བཤད་པ་ནི་གཟུགས་དང་བློའི། །ཞེས་བྱ་བའོ། །དེ་ལྟར་བློ་ལ་བློར་འདོད་ན། །ཞེས་བྱ་བས་གཟུང་བ་ཉིད་ཀྱི་སྐྱོན་གཞན་དུ་འདོད་པ་ནི་རང་གི་འདོད་པའི་འདྲ་བ་ཉིད་ལ་ཡང་ཡིན་པས་དེ་སེལ་བ་ཡིན་པར་བསྟན་པ་ནི་གསལ་བ་མ་ཡིན་པ་ནི་གཞན་གྱིས་གསལ་གྱི་ཞེས་བྱ་བའོ། །དེ་ནི་དེ་ལྟར་ཉམས་སུ་མྱོང་བས་བློ་ཡོད་པའི་
[211b.2]ཕྱིར་འདོད་པ་དང་། མྱ་ངན་གྱི་ངོ་བོ་ཉིད་ལ་བློ་ཉིད་མེད་པ་ཡིན་གྱི་མངོན་སུམ་པའི་དོན་མེད་པ་མ་ཡིན་ནོ་ཞེས་བྱ་བ་བསལ་ནས་ངེས་པས་བསལ་བ་ནི། ཡུལ་དང་དབང་པོ་ཙམ་གྱིས་ནི། །ཞེས་བྱ་བའོ། །ངེས་པ་ལས་ཀྱང་བློ་མཐོང་བ་ཡིན་ནོ། །ཉམས་མྱོང་རྣམ་ཤེས་དེ་ཡང་ནི། །ཆ་གཉིས་དམིགས་པ་ཅན་གྱི་ནི། །རྣམ་
[211b.3]པ་གཅིག་ལས་ཁྱད་པར་ཅན། །ཤེས་དེ་ཡིས་ནི་དམིགས་པར་འགྱུར། །ཞེས་བྱ་བས་རྣམ་པ་གཉིས་ཉིད་ཡིན་ནོ། །ཇི་ལྟར་རྟོགས་ཞེས་བྱ་བ་ནི་རོ་ལ་སོགས་པ་ཡང་རྟོགས་པར་ཐལ་བར་འགྱུར་རོ། །དེ་ལ་ཡང་ཞེས་བྱ་བ་ནི་མངོན་དུ་ཕྱོགས་པའི་མིག་ལའམ་གཟུགས་ལའོ། །ཇི་ལྟར་ཞེས་བྱ་བ་
[211b.4]ནི་ཐལ་ཆེས་པ་ཉིད་དོ། །དེའི་བདག་ཉིད་མྱོང་བ་ལ། །བརྩད་པ་འགའ་ཡང་ཡོད་མ་ཡིན། །དེའི་དོན་ངོ་བོ་ཉིད་མ་གྲུབ། །དེ་ཡང་དྲན་པ་ལས་གྲུབ་འགྱུར། །ཞེས་བྱ་བས་དོན་བློའི་རྣམ་པ་ཉིད་དུ་བསྟན་ཏོ། །དྲན་ལས་ཞེས་བྱ་བ་རང་རིག་པ་ཡིན་པར་བསྟན་པ་ནི་རང་རིག་པ་གྲུབ་པར་མ་ཟད་ཀྱི་ཞེས་བྱ་
[211b.5]བའོ། །ཉམས་མྱོང་མ་ལུས་ལྡོག་པར་འགྱུར། །ཞེས་བྱ་བས་ཉམས་སུ་མྱོང་བ་ལས་དྲན་པ་མ་ཡིན་ནམ། ཉམས་སུ་མྱོང་བ་ཡང་སྔོན་པོར་རང་ཉིད་ཀྱིས་ཉམས་སུ་མྱོང་བ་ཡིན་གྱི། གཞན་གྱིས་ཉམས་སུ་མྱོང་བ་མ་ཡིན་ཞེས་བྱ་བ་ལ་ངེས་པ་ཅི་ཡོད། །རང་ཉིད་ཀྱིས་ཉམས་སུ་མྱོང་བ་ནི་ཉམས་སུ་མྱོང་
[211b.6]བ་ཡིན་གྱི། གཞན་གྱིས་ཉམས་སུ་མྱོང་བ་ནི་མ་ཡིན་ཏེ་ཐུག་པ་མེད་པའི་ཕྱིར་རོ་ཞེས་བྱ་བ་ནི། རིམ་བཞིན་སྐྱེ་བ་ཅན་དག་ནི། །རྟག་ལས་སྐྱེར་མི་རུང་ཕྱིར་རོ། །ཞེས་བྱ་བ་ལ་སོགས་པས་བསྟན་པ་ཉིད་ཡིན་ནོ། །དེ་ལྟ་ཡིན་ན་དུས་ནི་རིང་བའི་དངོས་པོ་སྐད་ཅིག་རེ་རེ་ཞིང་ཉམས་སུ་མྱོང་བས་ཐ་དད་པ་ལ། 
[211b.7]གཞན་གྱིས་ཉམས་སུ་མྱོང་བ་ཡིན་ན་རིང་བ་ཉིད་དུ་ཉམས་སུ་མྱོང་བ་མ་ཡིན་པའི་ཕྱིར་དྲན་པ་མ་ཡིན་ལ། རང་གིས་ཉམས་སུ་མྱོང་བ་ལ་ནི་བར་དུ་མ་ཆོད་པར་ཉམས་སུ་མྱོང་བས་སྣ་ཚོགས་པ་ཉིད་དུ་མ་མཚོན་ནས་དེ་རིང་བ་ཉིད་དུ་དྲན་པར་བྱེད་ལ་རིང་པོ་གཅིག་ནི་རིམ་གྱིས་འཇུག་པ་རིམ་པ་མ་ཡིན་པའི་བདག་
[212a]
[212a.1]ཉིད་ཀྱི་རྣམ་པ་ཅན་གྱི་རྟོགས་པ་སྐྱེད་པར་བྱེད་པ་མ་ཡིན་ནོ། །རིམ་གྱིས་སྐྱེ་བར་བྱེད་པ་མ་ཡིན་ཏེ། དྲན་པའི་དུས་ཀྱི་འོག་ཏུ་ཡང་། །འདི་ནི་ངེས་པ་མེད་ལ་མིན། །རིམ་པ་ཅན་མ་ཡིན་པ་ཡང་བ་དག་ཉིད་ཀྱི་རྣམ་པར་སྒྲོ་བཏགས་ནས་རིམ་པ་ཅན་གཅིག་གིས་བྱེད་པ་མ་ཡིན་ཏེ། 
[212a.2]རྣམ་འགའ་ཕན་གདགས་བྱ་མིན་ཕྱིར། །མི་རྟག་པ་ལའང་ཚད་མ་མེད། །དེ་མི་རྟག་པའི་རིམ་པའི་འབྲས་བུ་ལ་ཡང་ཚད་མ་མེད་པ་ལ་རྟག་པ་བྱེད་པ་པོ་ཉིད་མ་ཡིན་ཏེ། རིམ་པ་དང་མི་ལྡན་པ་ནི་རྣམ་པ་འགས་ཀྱང་སྐད་ཅིག་མ་དང་པོ་མ་བསྐྱེད་ལ་གཉིས་པ་ལ་སོགས་པ་ལ་ཡང་དེ་དག་ཙམ་ཡིན་པའི་ཕྱིར་
[212a.3]དང་པོ་ཉིད་ལས་མ་འདས་པའི་ཕྱིར་རོ། །རིམ་པ་དང་ལྡན་པའི་མི་རྟག་པ་ཡང་རིམ་པ་མ་ཡིན་པ་སྐྱེད་པར་བྱེད་པ་ནི། ཕན་ཚུན་འདྲ་བ་མེད་པ་ཡི། །ཡིག་ཆ་རིམ་ལྡན་ཇི་ལྟར་ན། །རིམ་མེད་པ་ལ་ཕན་འདོགས་བྱེད། །ཅེས་བྱ་བས་བསལ་བ་ཡིན་ནོ། །དེ་རྣམ་པ་ཅན་གྱི་རྣམ་པར་རྟོག་པ་ཡང་དྲན་པ་ཉིད་ཡིན་
[212a.4]ནོ་ཞེས་བྱ་བའི་སློབ་དཔོན་གྱི་དགོངས་པ་ནི་ཤེས་པ་གཞན་གྱིས་ཞེས་བྱ་བ་ལ་སོགས་པ་བསྟན་པ་ཡིན་ནོ། །རང་དབང་ཡང་ཕྱི་མོ་མང་པོར་མི་གནས་པའི་ཕྱིར་ཞེས་བྱ་བ་ནི་ཡི་གེའི་ཆ་མང་པོའི་དུས་ན་ཤེས་པ་མི་གནས་པའི་ཕྱིར་གཅིག་དེ་ལྟར་གནས་པ་ཡིན་ན་གནས་ཉམས་སུ་མྱོང་བ་ཡང་དྲན་པར་འགྱུར་རོ། །
[212a.5]དེ་མི་གནས་པ་ཞེས་བྱ་བ་ནི་ཤེས་པ་མི་གནས་ནའོ། །མི་གནས་པ་ནི་ཡི་གེའི་ཆ་སྔ་མའོ། །གནས་པ་དང་ནི་མཐའི་སྟེ་རྟོགས་པ་མ་ཡིན་ནོ་ཞེས་བྱ་བར་སྦྱར་རོ། །ཤེས་པའི་དུས་ན་རྟོགས་པ་ཡིན་ནོ་ཞེས་ཟེར་བ་ལ་འོན་ཀྱང་ཞེས་བྱ་བའོ། །དེའི་རྣམ་པ་ཅན་གྱི་བློ་གཅིག་རིག་པ་ན་ཞེས་བྱ་བ་ལ་སོགས་པ་
[212a.6]ནི་དཔྱད་པར་བྱ་བ་ཡིན་ནོ། །རིག་བྱ་ཉིད་ཕྱིར་རིག་བྱ་ནི། །ཞེས་བྱ་བ་ལ་སོགས་པ་ནི་རྒོལ་བའོ། །ལན་ནི་གང་གི་ཞེས་བྱ་བ་ནས་བསྟན་ཟིན་ཏོ་ཞེས་བྱ་བའི་བར་ཏེ། བསྟན་ཟིན་པ་ནི་བརྗོད་པ་སྟེ་དེའི་དོན་དཔྱད་ཟིན་པའོ། །ལྷག་མ་ནི་རྩོམ་པ་ཉིད་ནི་ཕྱི་མོ་མང་པོ་དང་། རིང་པོ་ལ་སོགས་པ་རྣམས་མི་གནས་
[212a.7]པའི་ཕྱིར་རོ་ཞེས་བྱ་བས་སོ། །འགྲེལ་པར་ནི་ཕྱི་མོ་རྣམས་མི་གནས་པ་ཉིད་མ་ཡིན་པ་དེའི་ཕྱིར་ན་རིང་པོ་ལ་སོགས་པ་མི་འཛིན་པ་མ་ཡིན་ནོ་ཞེས་བྱ་བའི་ཚིག་ལས་ཤེས་པ་ནི་གཞན་གྱིས་རིག་པ་ཡིན་ན་གནས་པར་རྟོགས་པ་རིང་པོར་འཛིན་པ་ཡིན་གྱི་ཤེས་བྱ་གནས་པ་ནི་དེའི་དེ་མ་ཐག་པ་ཡིན་ལ་དེས་ཀྱང་
[212b]
[212b.1]དེ་ཉིད་འཕང་བར་བྱེད་པ་ཡིན་ནོ། །དེ་ལྟར་ན་ཤེས་པའམ་ཡི་གེ་ཡང་མི་གནས་པ་ཡིན་ན་གནས་པ་མེད་པ་ཡིན་གྱི་རིང་པོར་འཛིན་པ་ནི་མ་ཡིན་ནོ་གནས་པ་ཡིན་ན་འགྱུར་བར་བསྟན་པ་ནི། གནས་ན་གོ་རིམས་མེད་པར་ནི། །ཞེས་བྱ་བའོ། །གོ་རིམས་མེད་པས་ཞེས་བྱ་བ་ནི་ངོ་བོ་མེད་པས་དེ་ཉིད་ཀྱི་ཚེ་ཡོངས་སུ་རྫོགས་པའི་ཕྱིར་སྐད་ཅིག་
[212b.2]ཙམ་ཉིད་ཇི་ལྟར་རིང་བ་ཡིན། གང་གི་ཕྱིར་གནས་པའི་ཤེས་པའམ་ཤེས་བྱ་ཡང་མ་ཡིན་པས་སོ། །ཕྱི་མོ་རྣམས་ཞེས་བྱ་བ་ནི་ཤེས་པའི་ཡང་ཉེ་བར་མཚོན་པའོ། །མ་ཡིན་ཏེ་ཞེས་བྱ་བ་ནི་ཡོད་པ་ཉིད་དགག་པ་ཡིན་ཏེ། དེའི་ཚེ་ཅིའི་ཕྱིར་མེད་ཅེས་ཟེར་བ་ལ་བློ་དེ་ནི་ཞེས་བྱ་བའོ། །བློའི་རྟོགས་བྱ་ཡང་
[212b.3]ཉེ་བར་མཚོན་པ་ཡིན་པའི་ཕྱིར་དེ་ནི་ཞེས་བྱ་བ་ནི་སྔ་མ་དང་ཕྱི་མའོ། །དེ་ཡང་གཅིག་ཡིན་ཏེ། སྐད་ཅིག་མ་ཙམ་གྱི་མཐར་ཐུག་པ་ཡིན་པའི་ཕྱིར་རོ། །དེའི་ཡོད་པ་སྐད་ཅིག་གཞན་ལ་ཡོད་པ་མ་ཡིན་ནོ། །རིམ་པ་མ་ཡིན་པ་ནི་རིམ་པ་དང་ལྡན་པ་ལ་དམིགས་པ་མ་ཡིན་ཏེ། སྐད་ཅིག་མ་གཞན་ན་མེད་པའི་ཕྱིར་
[212b.4]རོ་ཞེས་བསྟན་པ་ནི་ཕན་ཚུན་ཞེས་བྱ་བའོ། །ཕན་འདོགས་བྱེད་ཅེས་བྱ་བ་ནི་རྣམ་པ་སྐྱེད་པར་བྱེད་པར་དམིགས་བྱར་འགྱུར་རོ། །ཡུལ་ཐ་དད་པར་སྣང་བ་ཡིན་ན་བློ་གཅིག་མ་ཡིན་ནོ་ཞེས་བྱ་བ་འདི་ཇི་ལྟར་རྟོགས་པར་བྱེད་པ་ཡིན་ཞེས་ཟེར་བ་ལ་ཇི་ལྟར་དེ་ཞེས་བྱ་བའོ། །མཐའི་ཆའི་དུས་ན་སྔ་མ་སྔ་མའི་བློའི་ཆའི་ཡང་དེའི་
[212b.5]དུས་སུ་རྗེས་སུ་འཇུག་པ་ཡིན་ལ་དེའི་ཚེ་ཡང་རིང་བར་འཛིན་པ་ཡིན་ནོ་ཞེས་ཟེར་བ་ལ་སྔ་མའི་མཐའི་བར་ཞེས་བྱ་བ་སྟེ། གྲོང་ཁྱེར་པ་ཊ་ལི་པུ་ཏྲའི་བར་དུ་ཞེས་བྱ་བ་བཞིན་དུ་ཁྱབ་པ་ལའོ། །སྔ་མ་ནི་སྔར་ཐོས་པའི་ཆ་གནས་པར་ཁས་ལེན་ཐོས་པ་སྔ་མ་སྔ་མ་དང་མཐའི་ཐོས་པ་ཡང་ཡིན་པའི་ཕྱིར་འཕེལ་བ་ཉིད་དུ་འགྱུར་
[212b.6]བ་སྟེ། དང་པོར་བརྗོད་པའི་ཡི་གེ་ཨཱ་དེའི་འོག་ཏུ་གཞན་ཡིན་པ་དེའི་དུས་ན་སྔ་མ་ཡང་ཡོད་པའི་ཕྱིར་གཞན་སྔ་མ་སྔ་མ་ནི་མཐའི་དུས་ན་སྔ་མའི་ངོ་བོ་ཉིད་དུ་ཡོད་པ་ཡིན་པའམ་དེ་ལས་ཀྱང་དེ་བཞིན་ནོ་ཞེས་བྱ་བའོ། །རྗེས་སུ་འགྲོ་བའི་ཕྱིར་ཞེས་བྱ་བ་ནི་རྗེས་སུ་འཇུག་པའི་ཕྱིར་རོ། །སྔ་མ་ནི་སྔ་མའི་ངོ་བོས་རྗེས་སུ་འགྲོ་
[212b.7]བ་མ་ཡིན་གྱི་འོ་ན་ཅི་ཞེ་ན་ངོ་བོ་གཞན་གྱིས་སོ་ཞེས་ཟེར་བ་འདི་ལ་བསྟན་པ་ནི་རིམ་པ་མེད་པར་གཟུང་བས་ཞེས་བྱ་བའོ། །རིམ་པ་དང་ལྡན་པ་ཞེས་བྱ་བ་ནི་སྔ་མ་ཡང་རྗེས་སུ་འཇུག་པ་མ་ཡིན་པའོ། །རྗེས་སུ་འཇུག་པ་མ་ཡིན་པར་བསྟན་པ་ནི་དེའི་འོག་ཏུ་ཡུལ་ནི་ཞེས་བྱ་བའོ། །བློ་ནི་རང་ཉིད་ཅེས་བྱ་བའི་བཤད་པ་
[213a]
[213a.1]ནི་འོན་ཏེ་དང་པོ་ཞེས་བྱ་བའོ། །རྒྱས་པ་མ་ཡིན་པའི་སྒྲ་འབྱུང་བའི་དུས་སུ་ཆ་ཙམ་ཡོད་པས་སྔ་མ་ནི་ཕྱི་མའི་ཚེ་འཕེལ་བ་ཡིན་ལ་སྔ་མའི་ངོ་བོ་ཡང་འཕེལ་བ་ཡིན་པ་དེ་ལྟ་ན་ཐུག་པ་མེད་དོ། །སྔ་མའམ་མཐའི་བླ་ནི་ཡུལ་ལོག་པ་ཡིན་ཡང་མི་ལྡོག་པ་དེའི་ཕྱིར་རིང་བའི་བློ་ཡིན་ནོ་
[213a.2]ཞེས་ཟེར་བ་ལ་རང་ཉིད་གནས་ན་ཞེས་བྱ་བའོ། །ཁྱད་པར་མེད་ཕྱིར་ཞེས་བྱ་བ་ནི་ཡུལ་མེད་པར་རོ། །ཡུལ་འཛིན་པའི་བྱ་བ་མེད་ཀྱང་བྱ་བ་དང་ལྡན་པ་མེད་པ་ནི་མ་ཡིན་ནོ། །དེའི་ཚེ་ཞེས་བྱ་བ་ནི་འཛིན་པ་མ་གཏོགས་པ་དེ་དང་ལྡན་པའི་འཛིན་པ་ཙམ་མ་མཚོན་པའི་ཕྱིར་རོ། །བདག་གོ་ཞེས་བྱ་བའི་རང་རིག་
[213a.3]པའི་དབྱེ་བ་མེད་པ་ཉེ་བར་མཚོན་པའི་ཕྱིར་རོ་ཞེས་དགོངས་པའོ། །རྣམ་པར་དབྱེ་བ་ནི་ལན་ཅིག་སྐྱེས་པའི་མངོན་སུམ་གྱི་བློ་གནས་པ་བཞིན་དུ་ཡི་གེ་གནས་ན་ཡང་མི་འཇིག་པའི་སྐྱོན་དུ་འགྱུར་བར་བསྟན་པ་ནི་ཡི་གེ་རིམ་མེད་ཅེས་བྱ་བའོ། །རྟག་པར་སྨྲ་བ་ལ་ལན་ཅིག་སྐྱེས་པ་གནས་པ་ལ་ནི་མི་གནས་
[213a.4]པས་ཁྱབ་པའི་ཕྱིས་ཀྱི་འབད་རྩོལ་ལ་ལྟོས་པ་ཉིད་ནི་འགོལ་བ་ཁྱབ་པ་ཡིན་པར་བསྟན་པ་ནི་ལན་ཅིག་རྩལ་སྐྱེས་ཞེས་བྱ་བའོ། །གཞན་ཞེས་བྱ་བ་ནི་ཕྱི་མ་སྟེ་མིག་ལ་སོགས་པའམ་རྐན་ལ་སོགས་པའོ། །གློག་ལ་སོགས་པ་སྐད་ཅིག་མའི་སྣང་བ་ནི་གསལ་བའི་ངོ་བོ་ལས་ཐ་དད་པ་ཉིད་ཡིན་ཏེ་སྣང་བ་ཐ་
[213a.5]དད་པའི་ཕྱིར་ཞེས་བསྟན་པ་ནི་ཡི་གེ་རྣམས་ནི་ཞེས་བྱ་བའོ། །འདི་ནི་འབད་པ་ཕྱི་མ་དོན་མེད་པའི་སྐྱོན་ཡིན་ནོ། །རིམ་གྱིས་སྐྱེས་པའི་བློ་དུ་མས་བཟུང་བ་ཡང་རིང་བ་ཉིད་མ་ཡིན་ཏེ་བློའི་འཛིན་པ་ནི་ཤེས་བྱ་འཛིན་པ་ཡིན་གྱི་མཐའི་ཁོ་ནའི་འཛིན་པ་མ་ཡིན་ཏེ། གཞན་ནི་བར་དུ་མ་ཆོད་པར་སྐྱེ་བས་འགྲེལ་པ་ཉིད་ཀྱིས་འཛིན་པ་
[213a.6]མི་སྲིད་པའི་ཕྱིར་རོ་ཞེས་བསྟན་པ་ནི་དུ་མ་ཡིས་ནི་ཞེས་བྱ་བའོ། །གང་གི་ཕྱིར་སྐད་ཅིག་མས་མ་ཡིན་ཞིང་གཞན་གྱིས་མ་ཡིན་ལ། སྔ་མས་མ་ཡིན་ཞིང་མཐའ་ཡིས་མ་ཡིན་ལ། ཐམས་ཅད་ཀྱིས་ཀྱང་རིང་པོ་འཛིན་པ་མ་ཡིན་གྱི་དེའི་ཕྱིར་གཞན་གྱི་རིག་པས་དེ་དྲན་པར་མི་འགྱུར་ཞེས་བྱ་བའི་ཉེ་བར་བསྡུ་བ་ནི་དེས་ན་
[213a.7]ཞེས་བྱ་བའོ། །དུ་མ་ཡང་ཞེས་བྱ་བ་ནི་རིམ་གྱིས་འབྱུང་བ་ཡང་འཛིན་བྱེད་མ་ཡིན། བུམ་པ་ལ་སོགས་པའི་བློ་བཞིན་དུ་སྐད་ཅིག་རེ་རེ་ཞིང་རིག་པ་ཡིན་ཏེ། གཞན་དུ་ན་རིག་པར་བྱ་བ་མི་རིག་པའི་ཕྱིར་རོ་ཞེས་བྱ་བའི་ཕྱོགས་ལ་ཀ་དང་ཙ་དང་། ཌ་དང་ཏ་དང་པ་ལ་སོགས་པ་བཞིན་དུ་རིང་པོ་ཉིད་དུ་མི་འགྱུར་བར་
[213b]
[213b.1]བསྟན་པ་ནི། བློ་རྣམས་སོ་སོ་ཐ་དད་དུ། །ཞེས་བྱ་བའོ། །འོན་ཏེ་ཆོད་པའི་དམིགས་པ་ཡང་མགལ་མེའི་འཁོར་ལོ་བཞིན་དུ་མྱུར་བ་ཉིད་ཀྱིས་སྦྱར་བ་ཡིན་ནོ་ཞེས་ཁས་ལེན་ན། བུམ་པ་ལ་སོགས་པ་ལ་ཡང་ཅིག་ཅར་དམིགས་པ་འཁྲུལ་པ་ཡིན་པར་བསྟན་པ་ནི་སྦྱོར་བར་བྱེད་པའང་ཞེས་བྱ་བའོ། །རྣམ་པར་ཆད་པ་
[213b.2]ལ་བར་ཆད་པ་ཐལ་ཆེས་པ་ཡིན་པར་བསྟན་པ་ནི་གལ་ཏེ་ཆད་པ་ཞེས་བྱ་བའོ། །འདིར་ནི་ཞེས་བྱ་བ་ནི་རིང་པོར་འཛིན་པ་ལའོ། །ཆད་པར་སྣང་བས་མ་ཆད་པར་སྣང་བ་ལ་གནོད་པ་ནི་མ་ཆད་པར་མཐོང་བར་མངོན་པར་འདོད་པའི་གཟུགས་ལ་སོགས་པ་ལ་ཡང་ཐལ་ཆེས་པ་ཡིན་པར་བསྟན་པ་ནི་དབང་པོས་རྣམ་ཆད་ཅེས་བྱ་བའོ། །
[213b.3]ཡང་ན་སྐྱོན་མེད་པའི་དབང་པོ་ཉིད་ལས་ཆད་པར་མཐོང་བ་ལ་དབང་པོ་ཉིད་ལས་མ་ཆད་པར་མཐོང་བའི་ཕྱིར་ཕན་ཚུན་གནོད་པ་ན་ཕྱིན་ཅི་ལོག་པ་སྟེ་མི་བདེན་པ་ཉིད་མ་ཆད་པ་དང་ཅིག་ཤོས་ཀྱི་སྣང་བ་དང་། གཞན་ཡང་མ་རྟོགས་པའི་ཕྱིར་རོ་ཞེས་བྱ་བ་ནི་རྒྱལ་བ་ཅན་གྱིའོ། །སྒྲོ་འདོགས་ཞེས་བྱ་བ་ནི་
[213b.4]འཁྲུལ་པའོ། །ཐམས་ཅད་ཅེས་བྱ་བ་ནི་རྣམ་པར་ཆད་པར་མཐོང་བའོ། །གང་ཡང་རུང་བ་ཉིད་མཐོང་བ་དེ་བདེན་པ་མ་ཡིན་ཞེས་བྱ་བ་ལ་ཡི་གེའི་བདག་ཉིད་ཅེས་བྱ་བ་སྟེ་ཐམས་ཅད་དུ་གཉི་ག་མཐོང་བ་ཞེས་བྱ་བའི་དོན་ཏོ། །དེ་ཡང་ཞེས་བྱ་བ་ནི་མིག་འཛུམས་པའོ། །རྫོགས་པ་ནི་མཐར་ཐུག་པའོ། །
[213b.5]རིམ་པ་ལ་ཡང་དུས་ཐ་དད་པས་རྣམ་པར་ཆད་པ་ནི་ཡིན་པར་བསྟན་པ་ནི་རྡུལ་གཅིག་འདས་དུས་ཞེས་བྱ་བའོ། །གཟུགས་དང་དེའི་བློ་དག་ལ་ཡང་རྣམ་པར་ཆད་པ་ཡིན་ཏེ། དེའི་བློའི་དུས་དང་ཡུལ་གཞན་ཉིད་ཡིན་པར་བསྟན་པ་ནི་གཟུགས་ལ་སོགས་པ་ལ་ཞེས་བྱ་བའོ། །སྐྱེ་བ་བརྟེན་པ་ཞེས་བྱ་བ་
[213b.6]ནི་སྐྱེ་བའི་དུས་ཀྱི་རིམ་པ་སྐྱེ་བ་ཐོབ་པ་རྣམས་ཀྱི་ཇི་ལྟར་ཡིན་ཞེས་བསམ་པར་བྱ་བ་ཡིན་ཏེ། གང་གིས་གང་དུ་ཡང་མི་འགྱུར་བའོ། །ཆད་པར་མཐོང་ན་མ་ཆད་པར་རིག་པ་ཕྱིན་ཅི་ལོག་པ་ཉིད་སྐད་ཅིག་ལ་ཐ་དད་པ་ལ་ཐ་མི་དད་པར་འཁྲུལ་པ་ཉིད་མ་ཡིན་ནམ་ཞེས་ཟེར་བ་ལ་དབང་པོའི་འཁྲུལ་པ་ལས་ཞེས་
[213b.7]བྱ་བའོ། །ཐ་དད་མཚོན་མེད་ཀྱིས་ཞེས་བྱ་བ་ནི་འདྲ་བར་མཐོང་བ་ལ་སོགས་པས་སོ། །དེ་ཐ་དད་པར་མཐོང་བ་དང་སྟོབས་མཚུངས་པ་ཉིད་ནི་རྟོགས་པ་ཉིད་ཀྱིས་ཡིན་གྱི། མངོན་སུམ་ཡིན་པར་བསྟན་པ་ནི། །ཞེས་བྱ་བའོ། །ཡིད་ཀྱི་བཞིན་དུ་གསལ་བར་སྣང་བ་ཡང་བརྗོད་པ་དང་འབྲེལ་པ་ཅན་མ་ཡིན་
[214a]
[214a.1]ནམ་ཞེས་ཟེར་བ་ལ། དབང་པོས་བཟུང་བ་ཞེས་བྱ་བ་སྟེ་ཡིད་ཀྱི་ལ་ཡང་མངོན་སུམ་གྱི་ངོ་བོ་སྒྲ་ལ་རུང་བ་ཉིད་མ་ཡིན་ཞེས་བྱ་བའི་དོན་ཏོ། །སྐད་ཅིག་མ་ཐ་དད་པ་ཉིད་བཞིན་དུ་ཕྱི་མོ་མང་པོ་རྣམ་པར་ཆད་པར་མཐོང་བ་རྣམ་པར་རྟོག་པས་སྦྱོར་བར་བྱེད་པ་ཡིན་ནོ་སྙམ་དུ་སེམས་
[214a.2]པ་ནི་ཆོད་པ་མཐོང་བ་ཞེས་བྱ་བའོ། །བདེན་ཏེ་ཆད་པ་མཐོང་བ་ལ་རིམ་པར་སྣང་བ་ལ་ཆད་པར་རྟོག་པ་འཁྲུལ་པར་བྱེད་པ་ཡིན་གྱི་མ་ཆད་པར་མཐོང་བའི་ཤེས་བྱ་དང་དེའི་ཤེས་པ་ལ་ནི་མ་ཡིན་ཏེ་རིམ་པ་མེད་པའི་ཕྱིར་རོ་ཞེས་བསྟན་པ་ནི་དོན་དང་ཞེས་བྱ་བའོ། །དོན་སྣང་བ་དང་དེའི་སྣང་བ་ཡང་རྟག་ཏུ་མ་ཆད་པ་དེ་དག་ཆད་
[214a.3]པ་ལ་གནོད་པར་བྱེད་པ་སྟེ། རིགས་པ་དང་བཅས་པས་གནས་པ་ནི་དམ་པ་ཡང་འདི་ཡིན་ནོ་ཞེས་བྱ་བ་ནི་གཞན་ནོ། །དེ་ལ་མ་ཆད་པར་སྣང་བ་ནི་རྒྱུའི་སྐྱོན་འཛིན་པ་ལ་གཞན་དུ་མ་ཡིན་ནོ་ཞེས་བྱ་བར་སྦྱར་རོ། །གཟུགས་དང་དེའི་རིག་པའི་སྣང་བ་དག་ལ་ཡང་རང་རིག་པ་མ་ཡིན་པར་རྗེས་སུ་དཔག་པའི་
[214a.4]རིམ་པ་ཡིན་ནོ་ཞེས་ཟེར་བ་ནི་འོན་ཏེ་ཞེས་བྱ་བའོ། །བློའི་ནུས་པ་ལས་ནི་གཞན་གྱི་རིག་པ་ཉིད་དུ་ཡིན་གྱི། རང་གི་རིག་པ་ལ་མ་ཡིན་ཏེ་གཞན་དག་ཅིག་ཅར་བ་མི་སྲིད་པའི་ཕྱིར་རོ། །གསལ་བར་བྱེད་པ་ཉིད་ནི་ཕྱི་རོལ་གྱི་དོན་ལ་ཡིན་གྱི། ནུས་པ་མེད་པའི་ཕྱིར་རང་ཉིད་ལ་ནི་མ་ཡིན་ནོ། །དེ་ནི་ཞེས་བྱ་བ་ནི་ངེས་པའོ། །
[214a.5]གང་ལས་ཞེས་བྱ་བ་ནི་དོན་རིག་པ་རིག་པས་གཉི་ག་རིག་པའི་བློ་མཐོང་བའི་ཕྱིར་ཏེ། །དོན་གྱི་བློ་དང་དེའི་བློ་མཐོང་བ་མེད་པའི་ཕྱིར་རོ། །གཟུགས་ཉམས་སུ་མྱོང་བ་མ་རིག་ན་ཐམས་ཅད་མ་དམིགས་པ་ཐོབ་པ་ཡིན་པར་བསྟན་པ་ནི་དེ་ཉིད་འདི་ཞེས་བྱ་བའོ། །ཅིག་ཅར་བ་བཞིན་དུ་མི་མཐོང་བའི་ཕྱིར་མཐོང་བ་ཉིད་
[214a.6]རྣམ་པར་ཆད་པ་སྐྱེ་བ་མ་ཡིན་པར་བསྟན་པ་ནི་འོ་ན་ནི་རྣམ་པ་ཞེས་བྱ་བའོ། །དེ་ལ་ཡང་ཞེས་བྱ་བ་ནི་ཅིག་ཅར་བ་འགའ་ཞིག་ལ་མ་ཡིན་ནོ། །དེའི་ཞེས་བྱ་བ་ནི་མཐོང་བ་རྣམ་པར་གཅད་པ་ལའོ། །བློ་ནི་རྣམ་ཆད་སྐྱེ་བ་དག་གི་འབྲེལ་པ་ཅན་མེད་པའོ། །ཅིག་ཅར་ལ་ཞེས་བྱ་བ་ནི་ཅིག་ཅར་བའི་འབྲེལ་པ་ཅན་ལའོ། །
[214a.7]རྣམ་པར་མ་ཆད་པར་མཐོང་བའི་ཕྱིར་ཞེས་བྱ་བ་ནི་རིགས་མི་མཐུན་པའི་བློ་རྣམས་ཀྱིའོ། །ཅིག་ཅར་སྐྱེ་བ་ཞེས་བྱ་བ་ནི་གཟུགས་ཀྱི་ཤེས་པ་དང་དེའི་ཤེས་པ་དག་གོ། །འོན་ཏེ་ཅིག་ཅར་མཐོང་བའི་ཕྱིར་རིགས་མཐུན་པ་རྣམས་ལས་རིགས་མཐུན་པ་རྣམས་ཡིན་ན། རིམ་གྱིས་མཐོང་བ་ལས་རིགས་མི་མཐུན་པ་ལས་ཅིས་མི་འགྱུར་
[214b]
[214b.1]ཞེས་བསྟན་པ་ནི་དེ་རྣམས་ཞེས་བྱ་བ་སྟེ་རིམ་པ་བཞིན་དུ་རིམ་པ་མ་ཡིན་པ་ཡང་རྟོགས་པས་གྲུབ་པ་མ་ཡིན་ནོ་ཞེས་བྱ་བའི་དོན་ཏོ། །རྣམ་པར་རྟོག་པ་རྣམས་ཞེས་བྱ་བ་ནི་རིགས་མཐུན་པ་རྣམས་ཅིག་ཅར་སྐྱེ་བ་མ་ཡིན་ནོ། །ཐམས་ཅད་ཉིད་ནི་རིགས་མི་མཐུན་པ་ཡང་ངོ་། །ཤེས་པ་ཅིག་ཅར་བ་ཉིད་ལ་ཡང་
[214b.2]དེའི་ཤེས་པ་ལ་སོགས་པ་ཡང་ཡིན་པས་ཐུག་པ་མེད་པའི་ཕྱིར་གཅིག་གི་ཡང་རྟོགས་པ་མ་ཡིན་ནོ། །དེ་བདག་ཉིད་བྱེད་དོན་རིག་ལ། །བདག་ཉིད་ཤེས་པར་མི་འདོད་དེ། །དེ་ཕྱིར་གསལ་བར་བྱེད་ཉིད་ལའང་། །རྟོགས་ཕྱིར་གཞན་ལ་སྡོད་པར་བྱེད། །ཅེས་བྱ་བ་འདི་ནི་རིགས་པ་མ་ཡིན་པའོ། །འདིས་
[214b.3]ནི་ཞེས་བྱ་བ་ནི་རྣམ་པར་ཆད་པར་ཉམས་སུ་མྱོང་བ་ལ་མ་ཆད་པར་ཉམས་སུ་མྱོང་བ་ནི་དབང་པོའི་ཉམས་སུ་མྱོང་བ་ཐམས་ཅད་དོན་མེད་པས་སོ། །རྣམ་པར་ཆད་པ་གོམས་པའི་དབང་པོའི་བྱ་བ་ལས་དང་པོ་ཉིད་དུ་ཉམས་སུ་མྱོང་བར་འདུ་བྱེད་པ་གྲོགས་སུ་གྱུར་པ་ལས། རྟོག་པ་མེད་པའམ་ཅིག་ཤོས་
[214b.4]ཀྱང་རུང་བ་མ་ཆད་པར་ན་འཛིན་པ་ཡིན་ཞེས་བྱ་བ་རྒྱལ་དཔོག་པའི་འདོད་པ་བསལ་བ་ཡིན་ནོ་ཞེས་བྱ་བ་ནི་རྒྱལ་བ་ཅན་གྱིའོ། །དབང་པོ་ལས་སྐྱེས་པའི་རྣམ་པར་ཆད་པ་མཐོང་བ་ལ་དེའི་དུས་སུ་དེ་ལས་སྐྱེས་པའི་མ་ཆད་པ་ལ་དེའི་རིགས་ཏེ། རིགས་མཐུན་པའི་ནུས་པའི་ངེས་པ་འདིས་བསལ་བ་ཡང་ཡིན་ནོ། །
[214b.5]བསལ་བར་སྣང་བས་ཞེས་བྱ་བ་ནི་རིགས་དང་སྟོབས་མཚུངས་པ་ཉིད་དོ། །རྣམ་པར་ཆད་པས་ཉམས་སུ་མྱོང་བས་གནོད་པ་ཡང་དེ་ཡིན་ཏེ། བྲེགས་ནས་སྐྱེས་པའི་སྐྲ་ལ་སོགས་པ་ལའོ། །འདིའི་གནོད་པའི་རྒྱུ་མཚན་རབ་རིབ་བཞིན་དུ་གཞན་མ་ཡིན་པར་བསྟན་པ་ན་སྐྲ་དང་ཞེས་བྱ་བའོ། །རིགས་ནི་སྔར་
[214b.6]མཐོང་བ་ངོ་ཤེས་པའི་རྒྱུ་མཚན་མ་ཡིན་ཏེ། ཁྱད་པར་ཡིན་པའི་ཕྱིར་རོ། །ཁྱད་པར་ཉིད་དུ་རིགས་མིན་ནོ། །ཞེས་བྱ་བར་ནི་མུ་ཅོར་སྨྲ་བ་ཡིན་ནོ། །རྣམ་པར་ཆད་པ་རིག་པ་པོ་ལ་ནི་དེ་ལྟ་བུའི་གནོད་པར་བྱེད་པ་ཅུང་ཟད་ཀྱང་མེད་པར་བསྟན་པ་ནི་དེ་འདྲའི་བློ་ཞེས་བྱ་བའོ། །དེར་ནི་ཞེས་བྱ་ནི་སྐྲ་ལ་སོགས་པ་ལའོ། །
[214b.7]གལ་ཏེ་རྣམ་པར་མ་ཆད་པའི་ཤེས་པ་ཉིད་གནོད་པར་བྱེད་པའམ་སྡུད་པར་བྱེད་པར་ཅིས་མི་འགྱུར་གང་གི་ཕྱིར་དྲན་པ་དང་དབང་པོའི་མཐོང་བ་ལ་གཅིག་པར་མངོན་པར་ཤེས་པ་ཡིན་ནའོ། །མཐོང་བའི་བག་ཆགས་ལས་བྱུང་བ་དབང་པོ་ལས་སྐྱེས་པ་མ་ཡིན་པ་སྣང་བ་ལས་ཁང་པའི་ནང་དུ་
[215a]
[215a.1]ཞུགས་པའི་མིག་གི་ནུས་པ་ཡོངས་སུ་སྨིན་པ་ལས་བྱུང་བ་དང་། མི་འགོར་འོངས་པ་ཙམ་གྱིས་ཇི་ལྟར་བསྒྲུན་པ་ཡིན་ཞེས་བསྟན་པ་ནི་སྔོན་མྱོང་ཞེས་བྱ་བའོ། །དེའི་ཆོས་ནི་དེ་དང་གཅིག་པ་ཉིད་དོ། །བདག་དབང་པོས་གྲོགས་བྱས་པ་ནི་དྲན་པར་བྱེད་པ་མ་ཡིན་ཏེ། 
[215a.2]སེམས་ཅན་རེ་རེ་ཞིང་ཡུལ་མ་ཡིན་པ་ལ་དེ་ལྟར་གྲོགས་མ་བྱས་པའི་ཕྱིར་རོ། །དབང་པོ་ལས་སྐྱེས་པ་ཉིད་མེད་ན་བདག་ལས་སྐྱེས་པ་ཉིད་མེད་པ་ཡིན་ན། བདག་ལས་སྐྱེས་པ་ཉིད་ནི་ཡིད་ཀྱི་མཐུའི་ཤེས་པ་ལས་ཁྱད་པར་ཡོད་པ་མ་ཡིན་ཏེ། སྐྱོན་མེད་པའི་དབང་པོ་ལས་སྐྱེས་པ་ཉིད་ནི་དེ་ལས་གཞན་པ་ལས་
[215a.3]ཁྱད་པར་དུ་བྱེད་པ་ཡིན་ནོ་ཞེས་བྱ་བའི་དོན་ཏོ། །སྔར་ཉིད་འཛིན་པ་ཁོ་ན་དྲན་པ་ཡིན་པར་བསྟན་པ་ནི་དྲན་པ་མེད་པར་ཞེས་བྱ་བའོ། །གལ་ཏེ་དེ་ལྟར་ན་ཞེས་བྱ་བ་ནི་ཤི་བ་ཉིད་ལང་བའི་ཆེད་དུ་དྲན་བཞིན་པ་ལ་དབང་པོའི་བྱེད་པ་ལྟོས་ནའོ། །དེ་ཉིད་དུ་ཞེས་བྱ་བ་ནི་དྲན་བཞིན་པའི་དངོས་པོའི་ངོ་བོར་རོ། །ཡུལ་
[215a.4]དེར་སོང་བས་ནི་དངོས་པོ་ཡོད་པའི་ཡུལ་དུ་སོང་བས་སོ། །གལ་ཏེ་དེ་ལྟ་ན་ཞེས་བྱ་བ་ནི་ཡུལ་འདིར་སོང་བས་རུང་བའི་ཡུལ་ཉིད་མ་ཡིན་ཏེ། ཡུལ་གཞན་ཞེས་བྱ་བས་རུང་བ་མ་ཡིན་པའི་ཡུལ་ཉིད་ཡིན་པའི་ཕྱིར་རོ། །ཡུལ་དང་དུས་དེ་ལ་བཀག་པ་ཡུལ་དང་དུས་འདི་ལ་ཡིན་པར་བསྟན་པ་
[215a.5]ནི་ད་ལྟ་བ་ཁོ་ནའི་ཞེས་བྱ་བ་སྟེ་སྔར་མཐོང་བ་ངོ་ཤེས་པ་འཁྲུལ་པ་ཡིན་ནོ་ཞེས་བྱ་བའི་དོན་ཏོ། །དེ་ཉིད་ཅེས་བྱ་བ་ནི་རྟོགས་པ་སྟེ་གང་གིས་ཞེས་བྱ་བ་ནི་རིམ་པའོ། །མ་རྟོགས་པ་ལ་ཡང་ཞེས་བྱ་བ་ནི་མངོན་སུམ་གྱིས་སོ། །དེ་ཞེས་བྱ་བ་ནི་སྐད་ཅིག་དེ་ལ་འབྱུང་བའིའོ། །ཁྱད་པར་འདི་ཞེས་བྱ་བ་རྒོལ་བའོ། །འབྱུང་
[215a.6]བར་འགྱུར་བ་ཉིད་དུ་ཞེས་བྱ་བ་ནི་རྒོལ་བ་རྗེས་སུ་བརྗོད་པའོ། །འདིར་ཡང་ཞེས་བྱ་བ་ནས་ཡོད་པ་ཡིན་ཞེས་བྱ་བའི་བར་ནི་ལན་ནོ། །ཐུག་པ་མེད་པ་ཞེས་བྱ་བ་ནི་དེ་ཉིད་དུ་ཕྱིས་རྟོགས་ལ་སྔར་ཡང་ཡིན་ཏེ་དེ་ཉིད་དུ་ཁྱད་པར་མེད་པའི་ཕྱིར་དེའི་ཚེ་མེད་ན་ཐ་དད་པར་འགྱུར་ལ་དེ་ཉིད་ན་ཕྱིས་ཡོད་པ་སྔ་ན་ཡང་ཡིན་ནོ། །དེ་
[215a.7]བསྟན་པ་ནི་དེ་ལས་ཡང་ཞེས་བྱ་བ་སྟེ་སྔ་ན་ཡང་ངོ་། །ཕྱིས་ཡོད་པར་བསྟན་པ་ནི་དེ་ལ་ཡང་གཞན་ཞེས་བྱ་བའོ། །ཤེས་པ་དང་དེའི་ཤེས་པ་དག་ཅིག་ཅར་བ་ཉིད་ལ་ཡང་དེའི་ཤེས་པ་ལ་སོགས་པར་ཡང་ཐལ་བར་འགྱུར་བས་ཐུག་པ་མེད་པའི་ཕྱིར་སྔ་མ་རྟོགས་པ་མ་ཡིན་པར་བསྟན་པ་ནི་དོན་དང་ཤེས་པ་
[215b]
[215b.1]ཞེས་བྱ་བའོ། །ཤེས་པ་དང་དེའི་ཤེས་པ་ཡང་སྐྱེས་པ་ཡང་ཡིན་གྱི་གཞན་ནི་མ་ཡིན་ཏེ་གཟུང་བར་མི་འདོད་པའི་ཕྱིར་རོ་སྙམ་དུ་སེམས་པ་ལ། ཤེས་པ་གསུམ་པ་མེད་ན་གཉིས་པོ་དེ་ཉིད་རྟོགས་པ་མ་ཡིན་པར་བསྟན་པ་ན་དོན་དང་ཤེས་པའི་ཞེས་བྱ་བའོ། །སྐྱེས་པ་མི་ཤེས་པ་ནི་འཛིན་བྱེད་མ་ཡིན་ནོ། །
[215b.2]དོན་ཞེས་བྱ་བ་ནི་དམ་བཅའ་བ་ཡིན་ལ། རྟོགས་པ་ཞེས་སྒྲུབ་བྱེད་ཡིན་ཞེས་བྱ་བ་ནི་འབྲེལ་པར་དཀའ་བ་ཡིན་ནོ། །ཤེས་པ་ཅིག་ཅར་ཞེས་བྱ་བ་ལ་སོགས་པའི་རྣམ་འགྲེལ་ནི་གསལ་བ་ཡིན་ནོ། །དོན་གྱི་ཤེས་པ་འཛིན་པར་བྱེད་པ་ནི་དོན་གསལ་བར་བྱེད་པ་ནི་རང་གི་ཆོས་སུ་སྒྲོ་འདོགས་པར་བྱེད་པ་མ་ཡིན་
[215b.3]ནམ་རལ་གྲི་ལ་གདོང་ལྟ་བུའོ་ཞེས་ཟེར་བ་ལ་དོན་དུ་སྣང་བའི་ཞེས་བྱ་བའོ། །འབའ་ཞིག་ཅེས་བྱ་བ་ནི་ཤེས་པ་དང་བྲལ་བའོ། །རྣམ་པ་གཅིག་ཉིད་ཀྱི་ཤེས་པ་དག་གཟུང་བ་ཡིན་ཞེས་བྱ་བར་མི་འཐད་དོ། །གཟུང་ཞེས་བྱ་བ་ནི་མ་ནིང་གི་རྟགས་ཡིན་ཏེ། མ་ནིང་གི་རྟགས་མ་ཡིན་པ་དང་གཅིག་ཉིད་
[215b.4]བཞིན་དུ་གཞན་གང་ཡང་རུང་བ་ཞེས་བྱ་བ་མ་ནིང་གི་རྟགས་སུ་བྱས་པ་ཡིན་ལ་མ་ནིང་གི་རྟགས་མ་ཡིན་པ་དང་ལྷན་ཅིག་སྦྱོར་བའོ། །རལ་གྲི་དང་གདོང་བཞིན་དུ་སོ་སོར་སྣང་བ་མ་ཡིན་ཏེ་ཐ་མི་དད་པ་ལ་གནོད་པ་མེད་པའི་ཕྱིར་དང་སྣང་བའི་ཕྱིར་ཞེས་བསྟན་པ་ནི་ཐ་དད་མེད་པར་ཞེས་བྱ་བའོ། །གལ་ཏེ་བདེ་
[215b.5]བ་ཞེས་བྱ་བ་ལ་སོགས་པ་ཡང་དེ་ལྟ་བུའི་དོན་ཅན་ཡིན་ནོ། །མ་མཐོང་བའི་དབྱེ་བ་ཡང་རྣམ་པ་འགའ་ཐ་དད་པར་སྣང་བའི་སྔོན་པོ་ལ་སོགས་པའི་ཤེས་པ་ཐ་དད་པ་མ་ཡིན་ནམ་ཞེས་ཟེར་བ་ལ་ལེགས་པར་རྟོགས་པའི་ཞེས་བྱ་བའོ། །སྔོན་པོ་དང་སེར་པོ་བཞིན་དུ་ལྕགས་གོང་དང་མེ་དང་དངུལ་ཅུང་ཟད་
[215b.6]ཀྱི་ཆ་ཡོད་པའི་གསེར་ནི་སྔར་དང་ཕྱིས་ཀྱང་དབྱེ་བ་གསལ་བ་ཡིན་གྱི་ཐ་དད་པ་དང་ཐ་མི་དད་པ་ཡང་རུང་བ་དེ་བཞིན་དུ་སྔོན་པོ་དང་དེ་རིགས་པ་དག་ཐ་དད་པར་མཐོང་བ་མ་ཡིན་ནོ། །དེའི་ཕྱིར་དེར་ཞེན་པ་ནི་དམག་གི་གླང་པོ་ཆེ་བཞིན་དུ་དེ་མ་ཡིན་པ་ལས་ལྡོག་པའི་ཡུལ་ཁོ་ན་ཞེས་བྱ་བའི་དོན་ཏོ། །ཅི་ལྟར་
[215b.7]ཞེས་བྱ་བ་ནི་སོ་སོ་བ་ཉིད་དགག་པའོ། །དོན་དང་ཤེས་པ་དག་སོ་སོར་འཛིན་པ་ཉིད་ཡིན་ན་ཆེས་བཞིན་དུ་ཐ་དད་པ་མྱོང་བ་ཡིན་པར་བསྟན་པ་ནི་དོན་དང་དོན་གྱི་ཞེས་བྱ་བའོ། །དོན་དང་དོན་གྱི་ཡིད་དག་གི་ཡང་སོ་སོ་བ་ཉིད་དུ་མཚོན་པ་སྟེ། དོན་དང་དོན་གྱི་ཤེས་པར་སྣང་བ་བཞིན་དུ་ཐལ་བར་འགྱུར་བར་བལྟར་བར་
[216a]
[216a.1]བྱའོ། །སྣང་བ་ནི་ཤེས་པ་པོ་དོན་གྱི་ཤེས་པ་དང་དེའི་ཤེས་པ་དག་རྣམ་པ་མེད་པ་ཡིན་ན་དེ་རིག་པའམ་ཐ་དད་པ་ཡང་མ་ཡིན་ཏེ། རང་གི་མཚན་ཉིད་ཀྱི་དབྱེ་བ་ཐ་དད་པར་བྱེད་པ་མ་ཡིན་པར་བསྟན་པ་ནི་དོན་རིག་པ་ནི་ཞེས་བྱ་བས་སྣང་བ་སྣ་ཚོགས་པ་ཉིད་ཀྱི་ཞེས་བྱ་བ་བཤད་
[216a.2]པ་ཡིན་ནོ། །ཐ་དད་པས་སམ་གཅིག་གིས་གཉི་ག་རིག་པ་མ་ཡིན་གྱི་འོ་ན་ཅི་ཞེ་ན་གཅིག་ཉིད་ཡིན་པར་བསྟན་པ་ནི་འདི་ལྟར་ཞེས་བྱ་བའོ། །གཅིག་ཅེས་བྱ་བ་ནི་མྱོང་བ་དང་ངོ་། །གཅིག་ཉིད་དམ་ཞེས་བྱ་བ་ནི་རྣམ་པའོ། །སོ་སོ་བ་མ་ཡིན་པར་བསྟན་པ་ནི་གཞན་མ་ཡིན་ཞེས་བྱ་བའོ། །དེ་བསྟན་པ་ནི་
[216a.3]མྱོང་བ་དང་གཅིག་པ་ཉིད་ཅེས་བྱ་བའོ། །ཡང་ན་རྣམ་པ་མེད་པ་ལས་ལོག་པ་གཅིག་ཡིན་ལ་མི་རིག་པ་ལས་ལྡོག་པས་རིག་པ་ཡིན་པའི་ཕྱིར་ངོ་བོ་གཉིས་ཁས་བླངས་པ་ལས་ཀྱང་དེ་གཉིས་སུ་འགྱུར་བ་མ་ཡིན་ཞེས་བྱ་བའི་དོན་ཏོ་ཞེས་བྱ་བ་ལ་ནི་རྒྱལ་བ་ཅན་གྱིའོ། །ངེས་པ་མེད་པ་ལ་འདི་མེད་མིན་
[216a.4]ཞེས་བྱ་བ་སྟེ། རང་རིག་པས་སོ་ཞེས་བྱ་བའི་དོན་དུ་བཤད་ནས། ཤེས་པ་གཞན་གྱིས་ཉམས་སུ་མྱོང་བ་ཡིན་ན་མཐར་ཐུག་པ་མེད་པ་དང་། དེ་ལའང་དྲན་པ་ཞེས་བྱ་བ་བཤད་པ་ནི་ཤེས་པ་གཞན་གྱིས་ཞེས་བྱ་བའོ། །ཡུལ་གྱི་ཤེས་པ་དང་ཤེས་པའི་ཤེས་པ་ཞེས་བྱ་བར་ནི་རིགས་པ་ཡིན་ཏེ། དེ་མ་
[216a.5]ཤེས་ན་ཡུལ་མི་ཤེས་པའི་ཕྱིར་དོན་གྱིས་གོ་བ་ལས་ཤེས་པའི་ཤེས་པ་མ་ཡིན་ཏེ་དེ་ལ་ཡང་དྲན་པ་ནི་འདོད་པ་ལས་མཐོང་ངོ་། །དེའི་ཕྱིར། བུམ་པ་ལ་སོགས་དོན་འཛིན་ན། །གལ་ཏེ་རེ་ཞིག་དེ་མ་ཐག །དོན་གྱིས་གོ་བས་མ་རྟོགས་པ། །ཡང་དང་ཡང་དུ་ཤེས་པ་དག །ཇི་སྲིད་དུབ་པ་
[216a.6]དེ་ལས་ཕྱིས། །དེ་སྲིད་ཉིད་དུ་དྲན་པར་འགྱུར། །ཞེས་བྱ་བ་ནི་ལེགས་པར་སྨྲས་པ་མ་ཡིན་ནོ། །རྗེས་འབྲེལ་ཅན་ཞེས་བྱ་བ་ནི་གང་གི་ཚེ་ཁོ་ན་སྐྱེད་པར་བྱེད་པ་དེ་ཉིད་ཀྱི་ཚེ་འཛིན་པར་བྱེད་པ་ཡིན་ནོ་ཞེས་བྱ་བའི་དོན་ཏོ། །བདག་དང་ཡིད་ཕྲད་པ་ཙམ་ཡིན་པའི་ཕྱིར་དང་པོ་བཞིན་དུ་གཞན་གྱི་ཚེ་ཡང་ཡིན་པའི་
[216a.7]ཕྱིར་མཐར་ཐུག་པ་མེད་པར་བསྟན་པ་ནི་གལ་ཏེ་སྔར་བློ་ཞེས་བྱ་བའོ། །གཟུང་བ་སྐྱེད་པར་བྱེད་པའི་ཕྱིར། ཡུལ་ཤེས་པའི་ཆེད་དུ་དང་པོ་རང་གི་ཤེས་པ་སྐྱེད་པར་བྱེད་པ་ཡིན་ཏེ། མ་ཤེས་པ་ནི་དེའི་ཤེས་པ་མ་ཡིན་པའི་ཕྱིར། དེ་ཡང་དེ་བཞིན་ནོ་ཞེས་བྱ་བས་མཐར་
[216b]
[216b.1]ཐུག་པ་མེད་པ་ཡིན་ལ་ཡུལ་གཞན་སྐྱེད་པར་བྱེད་པ་ཉིད་སྲིད་པ་ཡིན་པར་བསྟན་པ་ནི་གཟུང་བའི་མཚན་ཉིད་ཅེས་བྱ་བའོ། །དང་པོའི་ཤེས་པ་རང་ཉིད་ཀྱི་ཤེས་པ་སྐྱེད་པར་བྱེད་པ་མ་ཡིན་ནམ། མ་ཡིན་ཏེ། གསལ་བའི་ཡུལ་གྱི་རང་ལ་ངེས་པར་བྱས་པའི་ཕྱིར་རོ་ཞེས་བསྟན་པ་ནི་ཕྱི་རོལ་དོན་
[216b.2]ནི་ཞེས་བྱ་བའོ། །དང་པོ་ཡང་རང་ཉིད་སྐྱེད་པར་བྱེད་པ་མ་ཡིན་ཏེ། ཁྱད་པར་མེད་པའི་ཕྱིར་རོ། །དེས་ན་མ་ལུས་པ་མི་དམིགས་པ་ཡིན་ནོ་ཞེས་བྱ་བའི་དོན་ཏོ། །མི་གསལ་བ་ཡང་ཤེས་པ་སྐྱེད་པར་བྱེད་ན་རང་ལ་ངེས་པར་བྱེད་པ་ཉིད་དུ་སྣང་བ་ཉིད་ཁོ་ན་ཡིན་པར་བསྟན་པ་ནི་དོན་དེ་མིན་པ་ཞེས་བྱ་བའོ། །ཉེ་བ་མ་ཡིན་
[216b.3]པའི་དོན་ནི་གསལ་བ་འམ་ཅིག་ཤོས་བློ་གང་གི་ཡིན་པ་དེ་ཉམས་སུ་མྱོང་བར་མི་འགྱུར་བར་མི་འགྱུར་ན་བློའི་རྩ་བ་མེད་དེ་སྣང་བ་མེད་པའི་ཕྱིར་རོ། །དྲན་པ་ཡང་མེད་ཕྱིར་ཞེས་བྱ་བ་ནི་དོན་ལ་ཡང་ངོ་། །དེའི་ཕྱིར་ཨ་རེ་མཛེས་ཞེས་བྱ་བ་ནི་བཞད་གད་དོ། །ཉམས་སུ་མྱོང་བ་དང་དྲན་པ་དག་མེད་ན་འགྲོ་བ་
[216b.4]མ་ལུས་པ་སེམས་པ་ཅན་མ་ཡིན་པ་ཐོབ་པར་འགྱུར་རོ། །ཉམས་སུ་མྱོང་བ་ལ་ཉམས་སུ་མྱོང་བ་བཀག་པས་དོན་ཉམས་སུ་མྱོང་བ་ཁས་བླངས་པ་ཡིན་ནོ་སྙམ་དུ་སེམས་པ་ལ་དོན་ཞེས་བྱ་བ་སྨོས་སོ། །རྟག་ཏུ་བར་ཞེས་བྱ་བ་ནི་ཉམས་སུ་མྱོང་བ་སྐྱེད་པར་བྱེད་པས་དོན་གྱིས་གོ་བ་སྐྱེད་པར་བྱེད་པ་བཀག་པའི་ཕྱིར་
[216b.5]དེའི་སྐྱེད་བྱེད་ཀྱིས་ཉམས་སུ་མྱོང་བ་བཀག་པ་ན་དེ་གྲུབ་པ་ཡིན་ནོ། །ཉམས་སུ་མྱོང་བ་ཉམས་སུ་མི་མྱོང་ན་དོན་ཉམས་སུ་མྱོང་བ་མ་ཡིན་ཏེ། སྔ་མ་བཞིན་ནོ་ཞེས་བསྟན་པ་ནི་ཡོད་པ་ཙམ་ལས་ཞེས་བྱ་བའོ། །ཉམས་སུ་མྱོང་བ་ཡོད་པ་གང་ལས་ཞེས་བསྟན་པ་ལ་དབང་པོ་དང་ཞེས་ཟེར་བའོ། །འདོད་
[216b.6]པས་བཟློག་པར་བྱ་བ་ཉིད་ནི་དེ་ལས་བྱུང་བ་དོན་ཉེ་བ་ལས་མི་ལྟོས་པའི་རྟོག་པ་རྣམས་ལ་དང་། འབད་པ་སྐྱེད་པའི་དབང་པོ་ལས་ཤེས་པ་གཞན་དུ་ཉམས་སུ་མྱོང་བའི་ཕྱིར་བདག་ཉིད་དུ་ཤེས་པར་ནུས་པ་དེ་ལ་འབད་པ་གཞན་གེགས་བྱེད་པ་མ་ཡིན་ཏེ། རྒྱུ་མེད་པས་རང་ཉིད་མེད་པའི་ཕྱིར་དང་རྒྱུ་
[216b.7]གཉིས་མ་ཡིན་པའི་ཕྱིར་དང་། འགལ་བའི་ཕྱིར་རོ་ཞེས་བསྟན་པ་ནི་འདས་སོགས་རྣམ་རྟོག་ཅེས་བྱ་བ་སྟེ། འདོད་པས་དབང་པོ་ལྡོག་པས་དེའི་བསྐྱེད་བྱ་ལྡོག་པ་ནི་རྒྱུ་མེད་པས་ཡིན་གྱི་འདོད་པས་ནི་མ་ཡིན་ནོ་ཞེས་བྱ་བའི་དོན་ཏོ། སྩོགས་པ་ཞེས་བྱ་བ་ནི་ད་ལྟར་བའི་རྣམ་རྟོག་ཡིན་ལ། 
[217a]
[217a.1]དེ་ཡང་དོན་ཉེ་བ་ཡང་ཡོད་པའི་ཕྱིར་ཁྱད་པར་དུ་བྱེད་པ་ནི་གང་དག་ལ་ཞེས་བྱའོ། །འཕོ་བ་ནི་རིགས་མི་མཐུན་པའི་རྣམ་པར་རྟོག་པའོ། །རྒྱུ་སྟེ་འཛིན་པར་འདོད་པའི་གཞན་མེད་པའི་ཕྱིར་ནི་རྒྱུད་མེད་པའི་ཕྱིར་རོ། །དང་པོ་བཞིན་དུ་རང་ཉིད་ཀྱི་ཤེས་པ་སྐྱེད་པ་ཉིད་
[217a.2]དུ་ནུས་པའི་ཕྱིར་དོན་ལ་དཔྱོད་པ་སྟེ་ལེགས་པར་ཉན་འདོད་པ་དང་ཉན་པ་དང་འཛིན་པ་དང་གཟུང་བའི་ཤེས་པས་སྤོང་ལེན་གྱི་དེ་ཁོ་ན་བཞིན་དུ་མངོན་པར་ཞེན་པའི་ངོ་བོའོ། །དེ་ལྟ་ཡིན་དང་ཞེས་བྱ་བ་ནི་དང་པོའི་རྟོགས་པ་ལ་ཡང་ཤེས་པ་འཕོ་བར་མི་འགྱུར་བའོ། །འདོད་པ་དང་གཞན་དང་འདྲེས་
[217a.3]པས་འཕོ་བ་བསལ་ནས་དུབ་པ་ལས་སེལ་བར་བྱེད་པ་ནི་གལ་ཏེ་བདག་ལ་ཞེས་བྱ་བ་སྟེ་རྒོལ་བ་རྗེས་སུ་བརྗོད་པའོ། །དེ་ཉིད་ཅེས་བྱ་བ་ནི་ཡུལ་གཞན་ལ་འཕོ་བའི་ངོ་བོའོ། །དུབ་པ་ནི་ནུས་པ་ཟད་པའི་ངོ་བོའོ། །ག་ལས་ཡིན་ཞེས་བྱ་བ་ནི་མི་ནུས་པ་ལས་མི་སྐྱེ་བ་ནི་སྐྱེ་བའི་ཕྱིར་རང་ལ་མི་ནུས་ན་གཞན་
[217a.4]ལ་ནུས་པ་མ་ཡིན་པ་སྟེ། བློ་སྔ་མ་སྔ་མའི་མཐོང་བ་ལས་དེ་ཉམས་ན་ནུས་པ་མེད་པ་ཉིད་ཡིན་པར་བསྟན་པ་ནི། སྔར་གྱི་བློ་ནི་ནུས་ཟད་ན། །ཞེས་བྱ་བའོ། །སྔ་མའི་ཤེས་པ་ནི་རང་ཉིད་ཀྱི་ཤེས་པ་སྐྱེས་ནས་འཇིག་པ་ཡིན་ལ། དབང་པོ་དང་དོན་ཉེ་བ་ཙམ་ལས་དོན་ཤེས་པ་མ་ཡིན་ནམ་ཞེས་ཟེར་བ་ལ། 
[217a.5]བློ་སྔོན་མེད་པར་ཞེས་བྱ་བ་སྟེ། ཁྱད་པར་གྱི་བློ་ལས་ཁྱད་པར་དུ་བྱ་བའི་དོན་ཏོ། །དེ་ལྟ་བུ་ཉིད་དེ་བཞིན་གྱི་སྔོན་པོ་ལ་སོགས་པའི་བློ་ལས་སེར་པོ་ལ་སོགས་པའི་བློ་མ་ཡིན་པ་མ་ཡིན་ནམ་ཞེས་ཟེར་བ་ལ། དོན་གཞན་ཞེས་བྱ་བ་སྟེ། སྔོན་པོ་ལ་ཆགས་པ་ན་དབང་པོ་ལ་སོགས་པ་ཙམ་ལས་བྱུང་བའི་
[217a.6]སེར་པོའི་བློ་ཅིས་མི་སྐྱེ་ཞེས་བྱ་བའི་དོན་ཏོ། །མ་རྟོགས་ཕྱིར་ནི་མ་ངེས་པའི་ཕྱིར་རོ། །མི་མཐུན་པ་འམ་ཞེས་བྱ་བ་ནི་བྱེད་པ་པོའོ། །དེའི་ཞེས་བྱ་བ་ནི་རྒོལ་བའིའོ། །རྣམ་པར་ཤེས་པ་སྔ་མ་ཞེས་བྱ་བ་ཀུན་གཞི་ལས་གཞན་ཡིན་གྱི་དེ་ནི་མ་ཡིན་ནོ། །སྔ་མ་ལ་ལྟོས་པ་ཡིན་ན་དེ་ཉིད་རྒྱུ་ཡིན་པར་ཟད་
[217a.7]ཀྱི། ཀུན་གཞི་ནི་མ་ཡིན་ནོ་ཞེས་ཟེར་བ་ནི་འཇུག་པའི་རྣམ་པར་ཤེས་པ་ཞེས་བྱ་བའོ། །གཞན་ལ་ཆགས་པ་ཡིན་ཡང་ཤེས་པ་གཞན་སྐྱེ་བ་མ་ཡིན་ནམ། རྟར་རྟོག་པ་ན་ཡང་བ་ལང་མཐོང་བའི་ཕྱིར་རོ་ཞེས་བསྟན་པ་ན་ཅིག་ཅར་ཞེས་བྱ་བའོ། །ཅིག་ཅར་དུ་མ་ལ་ཆགས་པ་ནི་མི་མཐུན་པ་
[217b]
[217b.1]ཉིད་མ་ཡིན་ཏེ་མི་མཐུན་པ་མ་ཡིན་པའི་བདག་ཉིད་ཀྱི་ཆགས་པ་ཡིན་པའི་ཕྱིར་གཞན་ལ་ཡང་རིགས་མཐུན་པ་ལ་ནི་ཅིག་ཅར་རིགས་མི་མཐུན་པ་ལ་ནི་རིམ་གྱིས་པར་འགྱུར་རོ། །ཡུལ་ལ་འཇུག་པའི་ཤེས་པ་ཆགས་པ་མ་ཡིན་ནམ། དེ་ནི་སྐྱེད་པར་བྱེད་པ་མ་ཡིན་ཏེ། ཀུན་གཞི་སྐྱེད་པར་བྱེད་པ་
[217b.2]ཡིན་ནོ་ཞེས་ཟེར་བ་ལ་ཤིན་ཏུ་གསལ་བའི་ཞེས་བྱ་བ་སྟེ། དེ་ལ་ཆགས་པའི་མི་མཐུན་པ་ཉིད་ཀྱི་ཀུན་གཞི་ཉིད་མི་མཐུན་པ་ཡིན་པའི་ཕྱིར་འཇུག་པའི་རྣམ་ཤེས་རྣམས་ཀྱི་བག་ཆགས་ཀྱི་གཞི་སྟེ། དེར་སྒྲོ་གདགས་པར་བྱ་བའི་ཁྱད་པར་ཅན་ནི་ཀུན་གཞི་རྣམ་པར་ཤེས་པ་ཡིན་ནོ་ཞེས་བྱ་བའི་
[217b.3]དོན་ཏོ། །འགྲེལ་པ་ནི་གསལ་བ་ཡིན་ནོ། །གཞན་དུ་ན་དེ་དང་མཚུངས་པ་ཉིད་ལ་ལྟོས་པར་མི་འགྱུར་བར་བསྟན་པ་ནི་དེ་ལྟ་མིན་ན་ཞེས་བྱ་བ་ནི་ཀུན་གཞི་འཇུག་པའི་རྣམ་ཤེས་ཀྱི་སྒྲོ་གདགས་པར་བྱ་བའི་ཁྱད་པར་ཅན་ཉིད་མ་ཡིན་ནའོ། །དབང་པོ་དང་དོན་ཉེ་བ་ཙམ་རྒྱུ་ཡིན་ན་དེ་མེད་པའི་ཕྱིར་ཡིད་ཀྱི་རྣམ་
[217b.4]ཤེས་འབྱུང་བར་མི་འགྱུར་གྱི། ཀུན་གཞི་ཙམ་ལ་རིམ་པ་ཡིན་པར་བསྟན་པ་ནི་ཡིད་ཤེས་ཞེས་བྱ་བའོ། །ཡིད་ནི་ཕྲ་བ་མ་ཡིན་ནམ་གཅིག་ལ་སོང་བ་ན་གཞན་ལ་མ་ཡིན་པའི་ཕྱིར་ཤེས་པ་རྣམས་ཀྱི་རིམ་པ་ཡིན་གྱི། ཤེས་པའི་མི་མཐུན་པ་ཉིད་ལས་ནི་མ་ཡིན་ནོ་ཞེས་ཟེར་བ་ནི་ཡིད་གཅིག་ཡིན་ཕྱིར་ཞེས་
[217b.5]བྱ་བ་སྟེ་རྒོལ་བ་རྗེས་སུ་བརྗོད་པའོ། །ཕྲ་མོ་ཉིད་ནི་རིགས་མཐུན་པ་ལ་བཞིན་དུ་རིགས་མི་མཐུན་པ་ལ་ཡང་ངོ་ཞེས་བསྟན་པ་ནི་རེས་འགའ་ལྷན་ཅིག་འབྱུང་ཕྱིར་ཏེ། རེས་འགའ་ནི་རིགས་མི་མཐུན་པ་ལའོ། །ཡུལ་ཁ་ཅིག་ལ་ཆགས་པའི་ཤེས་པ་དམིགས་པ་ཡིན་གྱི་དེ་མ་རྟོགས་པར་མ་ཡིན་པར་
[217b.6]བསྟན་པ་ནི་ཡིད་དེ་ཡང་ཞེས་བྱ་བའོ། །ཡིད་འཇུག་པ་མཚུངས་པ་ཡིན་ན་ཅིག་ཅར་ཞེས་བྱ་བ་མི་དམིགས་ཏེ་ཕྲ་བ་ཉིད་དུ་ཁྱད་པར་མེད་པའི་ཕྱིར་རོ་ཞེས་བསྟན་པ་ནི། འཇུག་པ་མཚུངས་པ་ལའང་ཞེས་བྱ་བ་སྟེ། གཅིག་ལ་ནུས་པ་མེད་པ་ལ་ཡང་ངོ་། །ཐམས་ཅད་ཚེ་ཞེས་བྱ་བ་ནི་མི་མཐུན་པ་དང་
[217b.7]གཞན་ལ་ཡང་ངོ་། །གཞན་ནི་ཡུལ་གཞན་ལའོ། །རྟོགས་པར་མི་འགྱུར་བ་ནི་ཉེ་བར་འགྲོ་བ་མ་ཡིན་པའོ། །གཟུགས་ཀྱི་རྫས་ཉིད་དང་། ཡོད་པ་ལ་སོགས་པ་མིག་དང་ཕྲད་པའི་འདུ་བས་ཅིག་ཅར་འཛིན་པ་ཡིན་ཡང་ངོ་ཞེས་བསྟན་པ་ནི་བདག་ཉིད་ལྡན་པ་ཞེས་བྱ་བའོ། །རྟོགས་པ་ནི་ཉེ་བར་
[218a]
[218a.1]འགྲོ་བ་སྟེ་ཕྲད་པའི་ཁྱད་པར་རོ། །བྱེད་པའི་ཆོས་ཉིད་ཡིན་པའི་ཕྱིར་བྱེད་པ་གཅིག་ལས་བྱ་བ་གཅིག་མ་ཡིན་ནམ་ཞེས་ཟེར་བ་ནི་གཅིག་ལས་ཞེས་བྱ་བའོ། །བྱེད་པའི་མར་མེ་ཡང་བྱ་བ་དུ་མ་བྱེད་པ་གཅིག་གི་ཚེ་གཅིག་མ་ཡིན་ནམ་ཞེས་བསྟན་པ་ནི་ཇི་ལྟར་ཞེས་བྱ་བ་སྟེ། 
[218a.2]དུ་མ་མཐོང་བར་བྱེད་པའི་དེ་བཞིན་དུ་ཡིན་ཀྱང་དུ་མར་མཐོང་བའི་བྱ་བ་གཅིག་ཡིན་ནོ་ཞེས་བྱ་བའི་དོན་ཏོ། །སྐྱེས་བུ་དུ་མས་མཐོང་བར་བྱེད་པ་ཡིན་ཞེས་བྱ་བའི་དོན་ནི་འགྲེལ་པའིའོ། །ཡུལ་དང་འབྲེལ་པ་ཅན་གྱི་ཡིད་ཀྱང་དང་པོ་གསལ་བར་བྱེད་པ་མ་ཡིན་ན་ཕྱིས་ཀྱང་མ་ཡིན་ཏེ། དེ་ཁྱད་པར་
[218a.3]མེད་པའི་ཕྱིར་རོ་ཞེས་བསྟན་པ་ནི་རིམ་གྱིས་ཀྱང་ཞེས་བྱ་བ་སྟེ་འགྲེལ་པར་ནི་ཁྱད་པར་ཏེ་སྔ་ན་ཡང་ཡིན་གྱི་སྐྱེ་བར་བྱེད་པ་ནི་མ་ཡིན་ནོ་ཞེས་བྱ་བའི་དོན་ཏོ། །སྒྲོ་འདོགས་པར་བྱེད་པ་མ་ཡིན་པའི་ཡུལ་དུ་བྱུང་བ་ཉིད་ཀྱི་ཁྱད་པར་མེད་པར་འགྲེལ་པས་བསྟན་པ་ནི་རྟག་པ་ནི་ཞེས་བྱ་བའོ། །དེ་བདག་ཁྱད་པར་
[218a.4]འགྱུར་མ་ཡིན། །ཞེས་བྱ་བ་ནི་མི་རྟག་པ་ཉིད་དུ་ཐལ་བར་འགྱུར་བའི་ཕྱིར་རོ། །མི་འགྱུར་ཞེས་བྱ་བ་ནི་འབྲེལ་པ་ཅན་དང་ཅིག་ཤོས་དག་གི་དབྱེ་བས་སོ། །འདིས་ཞེས་བྱ་བ་ནི་ཡུལ་དང་འབྲེལ་པར་ཁྱད་པར་མེད་པར་སྒྲོ་གདགས་པར་བྱ་བ་མ་ཡིན་པའི་ཁྱད་པར་ཉིད་ཀྱིས་སོ། །འགྲེལ་པར་ནི་རྣམ་པར་
[218a.5]ཤེས་པ་ནི་མཐོང་བའི་རྣམ་པར་ཤེས་པ་སྐྱེད་པར་བྱེད་པའི་བག་ཆགས་ཡོངས་སུ་སྨིན་པའི་ཁྱད་པར་ལས་རིམ་གྱིས་བྱེད་པ་ཡིན་པར་བསྟན་པ་ནི་རྣམ་པར་ཤེས་པ་དེ་ཉིད་ཅེས་བྱ་བའོ། །བདག་བྱིན་གྱིས་བརླབས་པའི་དབང་པོའི་ཡུལ་དང་འབྲེལ་པར་ཁྱད་པར་མེད་ཀྱང་ཤེས་པ་སྔ་མ་སྔ་
[218a.6]མས་བསྐྱེད་པའི་འདུ་བྱེད་པའི་ཁྱད་པར་ལས་ཤེས་པ་རིམ་པ་ཡིན་ནོ་སྙམ་དུ་སེམས་པ་ནི་གལ་ཏེ་འདུ་བྱེད་ཅེས་བྱ་བའོ། །དེ་ཞེས་བྱ་བ་ནི་འདུ་བྱེད་པའོ། །བློ་ནི་བློ་ཉིད་ལས་ཏེ་བློ་དང་འབྲེལ་བ་ཅན་ནོ། །དེ་ལ་མ་གཏོགས་པ་དེའི་རྟེན་མཐོང་བའི་ཕྱིར་བདག་གོ་ཞེས་བྱ་བ་ཡང་གོམས་པ་ལས་བྱུང་བ་ཡིན་གྱི་ངེས་
[218a.7]པའི་ཡུལ་ཅན་མ་ཡིན་ནོ། །འདོད་པ་ཉིད་ཅེས་བྱ་བ་ནི་ཤེས་པས་བསྐྱེད་པའི་བག་ཆགས་ལ་བརྟེན་པའི་རྣམ་ཤེས་མཐོང་བའི་ཕྱིར་རོ། །ཤེས་པ་ལས་ཤེས་པ་ཡིན་པར་ནི་བདེན་ཏེ་ཤེས་པ་ཉིད་ཀྱི་འཕོ་བ་ནི་ཤེས་པ་བཞིན་དུ་འཛིན་པར་བྱེད་པ་ཡིན་ནོ་ཞེས་ཟེར་བ་ལ་གཟུང་ལ་གཟུང་ཉིད་ཅེས་བྱ་སྟེ། 
[218b]
[218b.1]བསྐྱེད་བྱ་ཉིད་ཁོ་ན་འཛིན་པར་བྱེད་པ་ཉིད་ནི་ཡུལ་ལ་བཞིན་དུ་ཤེས་པ་ལ་ཡང་ངོ་ཞེས་བྱ་བའི་དོན་ཏོ། །ཡུལ་དང་བཅས་པའི་ཤེས་པའི་བསྐྱེད་བྱ་ཉིད་ནི་འཕོ་བ་ཡིན་ལ། ཤེས་པ་ཙམ་དུ་བསྐྱེད་པར་བྱ་བ་ཉིད་ནི་ཡིན་ནོ་ཞེས་ཟེར་བ་ལ་སྐྱེད་བྱེད་ཉིད་ཅེས་བྱ་བ་སྟེ་གཉི་ག་སྐྱེད་པར་བྱེད་པའི་ཕྱིར་གཉི་ག་འཛིན་པར་
[218b.2]བྱེད་པ་ཞེས་བྱ་བའི་དོན་ཏོ། །སྐྱེད་པར་བྱེད་པ་ཡང་དབང་པོ་གཟུང་བར་བྱ་བ་མ་ཡིན་པ་མ་ཡིན་ནམ་ཞེས་ཟེར་བ་ལ་སྣང་བ་གཟུང་མིན་ཞེས་བྱ་བའོ། །སྣང་བ་ཞེས་བྱ་བ་ནི་གསལ་བ་ཡིན་གྱི་དབང་པོ་ནི་མ་ཡིན་ནོ། །གསལ་བ་ནི་ཕྲ་བ་ཉིད་ཀྱིས་བར་དུ་ཆོད་པས་ཤིན་ཏུ་ཉེ་བའི་ཕྱིར་བརྐྱང་བའམ་བརྡབས་
[218b.3]པའི་ཕྱིར་གཟུང་བ་མ་ཡིན་ནོ་ཞེས་ཟེར་བ་ལ་ཆ་མེད་པ་ལའང་ཞེས་བྱ་བ་སྟེ། ཆ་མེད་པ་ནི་ཡན་ལག་མེད་པ་སྟེ་རིག་པའི་བདག་ཉིད་ལ་སྣང་བ་འཛིན་པ་ན་གཟུགས་ཉིད་འཛིན་པ་ནི་མ་ཡིན་ནོ་ཞེས་བྱ་བའི་དོན་ཏོ། །ནམ་ཡང་ནི་ཕྲ་བ་ལ་སོགས་པས་སོ། །དུབ་པའི་སྔ་རོལ་དུ་བསྐྱེད་པ་ནི་གཟུང་བ་ཉིད་ཡིན་
[218b.4]གྱི་ཕྱིས་ནི་སྐྱེད་པར་བྱེད་པ་ཉིད་ཡིན་ནོ་སྙམ་དུ་སེམས་པ་ནི་གཟུང་བའི་ཞེས་བྱ་བ་སྟེ་འཕོ་བའི་དུས་ནའོ། །སྐྱེད་པར་བྱེད་པ་ཡང་ཡིན་ལ་བདག་ཉིད་ཀྱང་ཡིན་པ་དེའི་ངོ་བོ་ཉམས་པ་མ་ཡིན་ནོ་ཞེས་བཤད་པའོ། །འགྲེལ་པར་ཡང་ནུས་པ་གཉིས་ཡིན་ཏེ། དེ་ནི་མི་རིགས་ཏེ་ཞེས་བྱ་བ་ལ་སོགས་
[218b.5]པས་སོ། །མར་མེ་ལ་སོགས་པ་གསལ་བའི་མི་གསལ་བ་ཉིད་བཞིན་དུ་གཟུང་བར་བྱ་བ་ཉིད་མ་ཡིན་པར་ཡང་འགྱུར་རོ་སྙམ་དུ་སེམས་པ་ལ་གཟུང་བའི་ནུས་པ་ཉམས་པར་མི་འགྱུར་བ་སྟེ། གསལ་བར་བྱ་བ་ཉིད་མ་ཡིན་ཡང་གཟུགས་ལ་སོགས་པ་བཞིན་དུ་འཛིན་པར་བྱེད་པ་ལས་གཞན་པ་
[218b.6]སྟེ་སྐྱེད་པའི་བདག་ཉིད་དང་གཞན་མ་ཡིན་པ་སྟེ། སྐྱེད་པ་མ་ཡིན་པ་ཡང་ལས་མ་ཡིན་པས་འབྲེལ་པ་མེད་པའི་ཕྱིར་རོ་ཞེས་བྱ་བ་ནི་རྒྱལ་བ་ཅན་གྱིའོ། །གསལ་བ་ལས་བཞིན་དུ་གཟུང་བ་ཉིད་ཡིན་ལ་འདི་ལས་ཀྱང་སྐྱེད་པ་གཞན་ཡིན་ནོ་ཞེས་ཟེར་བ་ལ་གཟུང་བ་ཞེས་བྱ་བ་སྟེ་གསལ་བར་བྱ་བ་མ་
[218b.7]ཡིན་པ་ཉིད་ཡིན་ཡང་གཟུང་བར་བྱ་བ་ཉིད་ཡིན་པའོ། །འདི་ལས་གཞན་དུ་སྐྱེ་བ་མ་ཡིན་ཞིང་དེ་ཡང་ས་བོན་ལ་སོགས་པ་མ་ཡིན་ནོ་ཞེས་བྱ་བ་མི་རིགས་པར་བསྟན་པ་ནི་གཟུང་བའི་མཚན་ཉིད་ཅན་ལ་ཞེས་བྱ་བ་ནི་གནས་སྐབས་པ་ཡིན་གྱི་བྱེད་པ་པོའི་མཚན་ཉིད་ལ་ནི་མ་ཡིན་ནོ། །དེ་ལ་ནི་
[219a]
[219a.1]གཟུང་བ་ཉིད་ལས་གཞན་པ་ཡང་སྐྱེད་པ་ཡིན་ནོ། །དངོས་སུ་ཞེས་བྱ་བ་ནི་རྗེས་སུ་དཔག་པར་བྱ་བ་སྐྱེད་པ་གཞན་ཉིད་དོ། །གཞན་དུ་དམིགས་པའི་རྐྱེན་ཉིད་ཡིན་པར་ཏེ་རྐྱེན་ཉིད་དུ་མི་འགྱུར་བའི་ཕྱིར་རོ་ཞེས་བསྟན་པ་ནི་གཞན་དུ་མིན་པར་ནི་ཞེས་བྱ་བའོ། །ཕན་འདོགས་
[219a.2]ཞེས་བྱ་བ་ཉིད་ནི་རྐྱེན་ཡིན་ཏེ་ཕན་འདོགས་པ་མ་ཡིན་པ་གཞན་དུ་སྟེ་གཟུང་བར་བྱ་བ་མ་ཡིན་པ་ཉིད་ཀྱིས་སོ། །སྐྱེད་པར་བྱེད་པ་ནི་གཟུང་བ་ཉིད་མ་ཡིན་ཏེ། འོ་ན་ཅི་ཞེ་ན་སྣང་བ་ཉིད་མ་ཡིན་ནམ་ཞེས་ཟེར་བ་ལ། གཟུང་བའི་མཚན་ཉིད་ལ་སྟེ་ཡུལ་ལ་སོགས་པ་བསྐལ་པ་མ་ཡིན་པ་ལས་སོ། །སྐྱེད་པར་བྱེད་
[219a.3]པའི་གཟུང་བའི་མཚན་ཉིད་ཅི་ཞིག་ཡོད་ཅེས་བྱ་བ་ནི་རྒྱལ་བ་ཅན་གྱིའོ། །འདིའི་ནི་གཟུགས་ལ་སོགས་པའི་འོ། །དེ་དངོས་ནི་སྣང་བའིའོ། །ངེས་པ་ནི་འདི་སྣང་གི་འདི་མི་སྣང་ངོ་ཞེས་བྱ་བའོ། །བསྐལ་པ་དང་ཅིག་ཤོས་དག་ལ་ཁྱད་པར་མེད་པའི་ཕྱིར་ཐམས་ཅད་དུ་ཐམས་ཅད་སྣང་བར་འགྱུར་
[219a.4]གྱི་ཚོགས་པ་གཅིག་ལ་རག་ལས་པའི་རྒྱུའི་ཆོས་ཉིད་དངོས་སུ་ཡོད་ན་བརྒྱུད་པ་མི་རིགས་ཏེ། གཞན་དུ་བློ་ལ་གཟུགས་ལ་སོགས་པ་ཕན་འདོགས་པ་མ་ཡིན་པའོ། །དེ་ཞེས་བྱ་བ་ནི་གཟུང་བ་ཉིད་ཀྱི་མཚན་ཉིད་དོ། །དེ་ཉིད་དུ་ཞེས་བྱ་བ་ནི་སྣང་བའི་ངེས་པ་ལའོ། །དེ་ཡང་ཞེས་བྱ་བ་ནི་གཞན་མ་ཡིན་པའོ། །
[219a.5]དེ་ནི་དངོས་སུ་སྐྱེད་པར་བྱེད་པའམ་སྣང་བ་འམ་ཐ་དད་པའམ་ཐ་མི་དད་པ་ཡང་བློའི་ཡིན་པར་བསྟན་པ་ནི་འཛིན་པ་ཞེས་བྱ་བ་བསྐྱེད་བྱའི་སྟེ་འཛིན་པར་བྱེད་པའིའོ། །དེའི་ཡང་ཉེ་བར་ལེན་པ་ཡོད་པ་དང་། མྱོང་བ་ཡང་འཛིན་པའི་སེམས་ཀྱི་གཟུགས་ལ་སོགས་པ་བཞིན་དུ་གཟུང་བའི་དོན་གྱི་མཚན་ཉིད་ཡིན་ནོ་
[219a.6]ཞེས་བྱ་བའི་གནས་སྐབས་ཀྱི་ཉེ་བར་བསྡུ་བ་ནི་སེམས་ཀྱི་ཞེས་བྱ་བ་ནས་རྣམ་པར་དབྱེ་བའི་ཞེས་བྱ་བའི་བར་དུའོ། །གཟུགས་ལ་སོགས་པའི་ཁྱད་པར་གྱི་ཚིག་བློ་ལ་ཡང་དེ་ཡོད་པས་ཁྱད་པར་མེད་པའི་ཕྱིར་བསམ་པར་བྱ་བ་ཡིན་ནོ། །གཞན་དུ་སྐྱེད་པར་བྱེད་པ་ཙམ་ལ་ཉེ་བར་ལེན་པ་མེད་པས་དངོས་
[219a.7]སུ་སྐྱེད་པར་བྱེད་པ་མ་ཡིན་པའི་ཕྱིར་རོ་ཞེས་བྱ་བ་ནི་རྒྱལ་བ་ཅན་གྱིའོ། །གཞན་གྱི་སེམས་དང་དབང་པོ་ཡང་བརྒྱུད་པས་རྗེས་སུ་དཔག་པར་བྱ་བ་ཡིན་གྱི་དངོས་སུ་གཟུང་བར་བྱ་བ་མ་ཡིན་གྱི། གཟུགས་སོགས་གཞན་དུ་མིན་པར་ནི། །བློ་ལ་དངོས་སུ་ཕན་འདོགས་མེད། །ཅེས་གསུངས་པས་གཟུགས་ལ་སོགས་
[219b]
[219b.1]པ་གཟུང་བ་ཉིད་ཡིན་ནོ། །གཟུང་བ་མ་ཡིན་པ་ཉིད་ནི་དངོས་སུ་སྐྱེད་པར་བྱེད་པ་མ་ཡིན་ཏེ་གཟུང་བ་ཉིད་ནི་སྣང་བཞིན་པའོ། །གཟུང་བ་ཉིད་ལས་དྲན་པ་ནི་མ་ཡིན་གྱི་འོ་ན་ཅི་ཞེ་ན། རྗེས་སུ་དཔག་པ་ཉིད་མ་ཡིན་ནོ་ཞེས་ཟེར་བ་ནི་འོན་ཏེ་བློ་ནི་དོན་གྱིས་གོ་བས་ཞེས་བྱ་བའོ། །རྗེས་སུ་དཔག་པ་མ་
[219b.2]བྱུང་ན་ཡང་ཉམས་སུ་མྱོང་བ་དྲན་པ་ཡིན་ན་ཉམས་སུ་མྱོང་བར་བྱེད་པའི་མངོན་སུམ་རྟོགས་པར་བྱེད་པ་ཡིན་ནོ་ཞེས་ཟེར་བ་ལ་གང་ཚེ་ཞེས་བྱ་བ་སྟེ། ཀ་བ་དང་བུམ་པ་ལ་སོགས་པའི་སྤྲོས་པ་སྟེ། རྒྱས་པ་རབ་ཏུ་སྟེ་ཤིན་ཏུ་མང་བ་ཉིད་དུ་བགྲང་བར་བྱ་བ་མང་པོ་ཉིད་གང་ཡིན་པ་དེ་ལའོ། །རིངས་པ་དང་
[219b.3]བཅས་པར་ཞེས་བྱ་བས་བར་དུ་རྗེས་སུ་དཔག་པའི་སྐབས་མེད་པའོ། །དོན་རིག་པའི་བློ་རྗེས་སུ་དཔག་པ་ལ་རང་དང་གཞན་གྱི་དབྱེ་བ་མེད་པར་བསྟན་པ་ནི་དོན་རྟོགས་ལས་ཀྱང་ཞེས་བྱ་བའོ། །དེ་ཉིད་ཀྱི་ཕྱིར་ཞེས་བྱ་བ་ནི་ཕྱོགས་གཉི་གའི་སྐྱོན་ཡིན་པའི་ཕྱིར་རོ། །རང་རིག་ལས་ཞེས་བྱ་བ་ནི་གཞན་
[219b.4]རིགས་པ་མ་ཡིན་པ་ལས་ཏེ་རང་རིག་ཡིན་པར་གནས་ཞེས་བྱ་བའོ། །ཕན་ཚུན་བསྟེན་པ་ནི་གཏན་ཚིགས་མ་གྲུབ་པའོ། །དེ་ཉིད་ཀྱི་ཕྱིར་ཞེས་བྱ་བ་ནི་དོན་གཅིག་མ་གྲུབ་པའི་ཕྱིར་རོ། །དེས་ན་ཞེས་བྱ་བ་ནི་རྗེས་སུ་དཔག་པས་རིག་པ་མི་རིགས་པའི་ཕྱིར་རོ། །འཛིན་པའི་ནི་ཉེར་ལེན་དང་ཞེས་བྱ་བའི་
[219b.5]དབང་དུ་བྱས་ནས་བསྟན་པ་ནི་དེ་ལ་ཞེས་བྱ་བའོ། །དངོས་སུ་སྐྱེད་པ་དང་སྣང་བའི་གཟུང་བ་ཉིད་ནི་གཞན་གྱི་སེམས་དང་དབང་པོ་ལ་སོགས་པའི་རྗེས་སུ་དཔག་པ་ཡིན་པ་བཞིན་དུ་འུ་བུ་ཅག་ལ་སོགས་པ་ལྟ་བུར་རྣལ་འབྱོར་པའི་ཡང་མ་ཡིན་པ་མ་ཡིན་ནམ་ཞེས་ཟེར་བ་ལ། གཟུགས་སྩོགས་དང་ནི་སེམས་
[219b.6]དེ་ལྟར། །ཞེས་བྱ་བའོ། །བསམ་མི་ཁྱབ་ཅེས་བྱ་བ་ནི་གཞན་གྱི་སེམས་ལ་སོགས་པ་རྣལ་འབྱོར་པའི་ཤེས་པ་གང་ཡང་རུང་བའི་ཁྱད་པར་ལས་དངོས་ཁོ་ནས་སྐྱེད་པར་བྱེད་པ་ཡིན་ཏེ། དེས་ན། བདག་གི་མངོན་སུམ་བཞིན་པ་ཡང་། །ཡིད་བཞིན་པ་ལ་དམིགས་པ་ནི། །མངོན་སུམ་ཉིད་དུ་མི་
[219b.7]འདོད་དེ། །ཆོས་ནི་རྣལ་འབྱོར་མངོན་སུམ་ཕྱིར། །ཞེས་བྱ་བས་བསལ་བ་ཡིན་ནོ། །དུབ་པ་ལ་སོགས་པས་འཕོ་བའི་ཚེ་ན་སྐྱེད་པར་བྱེད་པ་ཉིད་ཡིན་གྱི་གཟུང་བ་ཉིད་མ་ཡིན་པའམ། དང་པོ་བྱས་པའི་གཟུགས་ལས་ནི་མ་ཡིན་ནོ་ཞེས་བསྟན་པ་ནི་དེ་ལ་ཞེས་བྱ་བའོ། །གཟུང་བ་ནི་གཟུགས་ལ་སོགས་
[220a]
[220a.1]པའོ། །སྔར་ཞེས་བྱ་བ་ནི་གཟུང་བ་ཉིད་ཡོད་པ་ནི་འགྲོ་བའི་ཚེའི་རྩའི་རེག་པ་དང་མཚན་ཉིད་མི་མཐུན་པའོ། །འཕོ་བ་ན་ཡང་རང་གི་བློ་ཉིད་འཛིན་ན་སྐྱོན་ཅི་ཞིག་ཡོད་ཅེས་ཟེར་བ་ལ་དེའི་ཕྱིར་ཞེས་བྱ་བའོ། །དེ་མ་ཐག་པ་ནི་དངོས་སུའོ། །གཞན་དུ་ན་ཞེས་བྱ་བ་ནི་དོན་
[220a.2]ཉིད་གཟུང་བར་མི་འགྱུར་བའོ། །སྐྱེ་བ་དང་འཛིན་པ་ཡང་ཞེས་བྱ་བའི་འབྲས་བུ་ཐ་དད་པས་རྒྱུའི་ནུས་པ་ཡང་ཐ་དད་པ་མ་ཡིན་ནམ་དུབ་པ་ལ་སོགས་པས་གཅིག་ཞིག་ན་ཡང་སྐྱེད་པའི་ནུས་པ་ཡོད་པ་ཁོ་ནར་བསྟན་པ་ནི་ནུས་པ་དུ་མ་ཞེས་བྱ་བའོ། །དངོས་པོའི་ངོ་བོའི་ནུས་པའི་རྗེས་སུ་འགྲོ་བ་ལ་
[220a.3]སོགས་པས་འཛིན་པ་ནི་དབང་པོ་ལས་འདས་པ་ཉིད་ཀྱི་ཡུལ་མ་ཡིན་པས་རྒྱུ་ཉིད་དུ་མ་རྟོགས་པའི་ཕྱིར་རོ། །ངོ་བོ་ཉིད་ཀྱིས་ནི་རང་བཞིན་ཉིད་ཀྱིས་ཏེ་རང་བཞིན་ཉིད་སྐྱེད་པར་བྱེད་པ་ཡིན་ན་ཐམས་ཅད་ཀྱི་ཚེ་ཅིས་མི་ནུས་པ་ཡིན་ཞེ་ན། ངོ་བོའི་ཁྱད་པར་ནི་ནུས་པ་བཞིན་དུ་རེས་འགའ་ཡིན་ཏེ། སྔར་མཐོང་བ་
[220a.4]ངོ་ཤེས་པ་ནི་འདྲ་བའི་ཡུལ་ཅན་ཡིན་པའི་ཕྱིར་ཡུལ་གཅིག་ཉིད་ཡིན་ན་ནུས་པ་ཡང་དངོས་པོའམ་རྒྱུ་མ་ཡིན་ཏེ། རྗེས་སུ་འགྲོ་བ་ལ་སོགས་པ་མེད་པའི་ཕྱིར་རོ་ཞེས་བྱ་བའི་དོན་ཏོ། །དངོས་པོའི་ངོ་བོ་གཅིག་ལས་འབྲས་བུ་སྣ་ཚོགས་པ་མ་ཡིན་ཏེ་རིམ་གྱིས་སམ་ཅིག་ཅར་ཉིད་མི་རིགས་སོ་སྙམ་དུ་
[220a.5]སེམས་པ་ལ་མ་ཡིན་འགའ་ཞིག་ཅེས་བྱ་བ་སྨོས་ཏེ། གཅིག་ནི་སྐྱེད་པར་བྱེད་པ་མ་ཡིན་ཏེ་རིམ་དང་ཅིག་ཅར་ཉིད་དུ་འགལ་བའི་ཕྱིར་རོ། །བྱེད་པ་གཞན་གྱིས་ཀྱང་མ་ཡིན་ཏེ། བྱེད་པ་གཞན་དང་འབྲེལ་པས་ཐུག་པ་མེད་པའི་ཕྱིར་རོ། །མ་ཡིན་ཞེས་བྱ་བས་མཚམས་བཅད་ནས་ཕྱོགས་སྔ་
[220a.6]མ་བཀག་པ་ཡིན་ནོ། །འདི་བསྟན་པ་ནི་ཚོགས་པ་ཡོད་ན་ཞེས་བྱ་བའོ། །ཡོད་པ་ཉིད་སྤྲོས་ནས་བཤད་པ་ནི་འགའ་ཞིག་ཅེས་བྱ་བའོ། །རྒྱུའི་སྤྲོས་པ་དེ་ཅི་ལས་ཤེ་ན་རང་གི་རྒྱུ་ཉིད་ལས་ཞེས་བྱ་བའོ། །འགའ་ཞིག་མ་ཡིན་ཞེས་བྱས་ནས་ངག་གཅིག་གིས་ཀྱང་བསྟན་པ་ནི་ཡང་ན་གང་ཞེས་བྱ་
[220a.7]བའོ། །ཚོགས་པ་གཉིས་ལ་གཅིག་ནི་གཅིག་ཏུ་འཛིན་པའི་ཡུལ་ཡིན་ལ། གཅིག་པ་དེ་དུ་མ་བྱེད་པ་ཡིན་ནོ། །གལ་ཏེ་གཅིག་ལས་ཀྱང་ལྷན་ཅིག་བྱེད་པའི་ཚོགས་པར་འགྱུར་བ་ཐ་དད་པ་ལས་འབྲས་བུ་སྣ་ཚོགས་པ་ཡིན་པ་དེ་ལྟ་ན་ཤེས་པ་ལས་ཀྱང་ཤེས་པ་དོན་དང་བདག་ཉིད་ལ་འཕོ་བ་ན་གཉི་
[220b]
[220b.1]ག་འཛིན་པར་བྱེད་པར་གྱུར་ཞེས་ཟེར་བ་ནི་གལ་ཏེ་ཞེས་བྱ་བའོ། །གཞན་ནི་འཕོ་བའི་དུས་ན་འབྱུང་བའོ་ཞེས་བྱ་བ་ནི་གཞན་གྱི་ཕྱོགས་རྗེས་སུ་བརྗོད་པའོ། །སྔ་ཕྱིར་ཞེས་བྱ་བ་ནི་སུན་དབྱུང་བ་སྟེ་ཤེས་པ་སྔ་མ་དོན་དུ་སྣང་བ་ཡིན་པའི་ཕྱིར་དེར་སྣང་བ་དང་། དོན་དུ་སྣང་བ་དང་འཕོ་བའི་དོན་དུ་
[220b.2]སྣང་བ་ཡང་དཔྱོད་པ་ལ་སོགས་པའི་སེམས་པ་གཅིག་ཅེས་བྱ་བ་ནི་རྟོག་པ་དང་རྟོག་པ་མེད་པའི་གནས་སྐབས་དག་ལའོ། །དེ་ལ་ཅིར་འགྱུར་ཞེ་ན་བརྗོད་གཉིས་ཞེས་བྱ་བ་སྟེ་ཤེས་པ་དང་བརྗོད་པའི་ངོ་བོ་ཐ་སྙད་གཉིས་རིམ་གྱིས་མཐོང་བའོ། །རིམ་མིན་ཏེ་ཅིག་ཅར་ཉམས་སུ་མྱོང་བར་འགྱུར་བ་སྟེ། 
[220b.3]འབྲས་བུས་རྒྱུ་མཚོན་པ་ལས་ཡི་གེ་ཨི་འཛིན་པ་ནི་ཡི་གེ་འཛིན་པ་ཡིན་ལ་དེ་སྣང་བ་ན་ཤེས་པ་སྔ་མ་སྣང་བའི་ཕྱིར་ཞེས་བྱ་བ་ནི་གཞན་ནོ། །ཡུལ་གཞན་ལ་འཕོ་བའི་སྔ་རོལ་ཡང་ཡུལ་གྱི་ཤེས་པ་ཡུལ་དུ་སྣང་བ་དང་དེའི་ཤེས་པའི་ཤེས་པར་ཡང་འགྱུར་བར་བསྟན་པ་ནི་གཉིས་གཉིས་ཞེས་བྱ་བ་སྟེ། 
[220b.4]བདག་ཉིད་ཀྱང་དོན་གྱིས་དང་དེའི་རིག་པ་དང་དོན་གྱི་རིག་པའོ། །སྔར་གྱི་བློ་ཡང་ཡིན་ལ་གཟུགས་ལ་སོགས་པའི་དོན་ཡང་འཛིན་པ་དེ་དག་གི་འཛིན་པ་ཡིན་ནོ། །གཟུགས་ལ་སོགས་པའི་དེ་མ་ཐག་ཏུ་བརྗོད་པ་གཉིས་པོ་རིམ་པ་མ་ཡིན་པར་སྣང་བར་འགྱུར་རོ་ཞེས་བརྗོད་པས་ཡི་གེ་གཉིས་པ་འདི་ལ་ཡང་འདོད་པ་ཡིན་
[220b.5]ནོ། །རང་གིས་ཞེས་བྱ་བ་ནི་གཟུང་བར་འདོད་པའི་བདག་ཉིད་ཁོ་ནས་སོ། །གཞན་གྱིས་ནི་བདག་དང་ཡིད་ཕྲད་པ་ལས་སྐྱེས་པའི་ཤེས་པ་གཞན་གྱིས་སོ། །དོན་གྱིས་གོ་བས་ཀྱང་ཞེས་བྱ་བ་ནི་ལན་ནོ། །འབྲེལ་པ་ཉམས་སུ་མྱོང་བ་ལ་མི་ལྟོས་པ་དོན་ཉམས་སུ་མྱོང་བའི་ཤུགས་ལས་བྱུང་བའི་
[220b.6]ཕྱིར་རྟག་ཏུ་ཉམས་སུ་མྱོང་བ་ལ་ཡང་འགྱུར་རོ་ཞེས་ཟེར་བ་ལ་གལ་ཏེ་དོན་གྱི་ཤུགས་ཀྱིས་ཞེས་བྱ་བའོ། །བརྒྱར་ཞེས་བྱ་བ་ནི་ཉེ་བར་མཚོན་པའོ། །ཉམས་སུ་མྱོང་བ་ལས་མཐོང་བའམ་ཐོས་པའི་དོན་གྱིས་ཕྱིས་གཞན་དུ་མི་འཐད་པའི་ཕྱིར་དོན་གཞན་དུ་རྟོག་པའི་དོན་གྱིས་གོ་བ་ནི་ཚོགས་པ་
[220b.7]མེད་པའི་ཕྱིར་མི་འགྱུར་བར་བསྟན་པ་ནི་དེ་ཚེའང་ཞེས་བྱ་བས་ཏེ་ཉམས་སུ་མྱོང་བའི་ཕྱིས་ཀྱིའོ། །དོན་གྱིས་གོ་བས་བྱས་པའི་བྱེད་པ་པོའི་སྟེ་དོན་གྱི་ཤེས་པའིའོ། །དྲན་པ་ཉིད་ཅེས་བྱ་བ་ནི་དྲན་བཞིན་པའི་དྲན་པ་མེད་ན་དྲན་པ་ལས་ཉམས་སུ་མྱོང་བའི་རྟོགས་པ་མི་འབྱུང་ལ་དེ་མེད་ན་དྲན་བཞིན་
[221a]
[221a.1]པ་མེད་པའི་ཕྱིར་རོ་ཞེས་ཟེར་བ་ནི་འོན་ཏེ་ཞེས་བྱ་བའོ། །དྲན་པ་ལས་ཉམས་སུ་མྱོང་བར་གྱུར་པ་ཉིད་སྐྱེད་པ་ཉིད་ཀྱིས་དེ་ཡུལ་ཡིན་པ་ཉིད་ཀྱི་ཕྱིར་བློ་རྟོགས་པ་མ་ཡིན་པར་བསྟན་པ་ནི་བདག་གིས་ཞེས་བྱ་བའོ། །མྱོང་བའི་ངོ་བོའི་བློ་ལ་དྲན་པ་འཁྲུལ་པ་འདི་ལ་ཡང་། །
[221a.2]ཕྱིས་ནི་ཤེས་རྣམས་ལ་ཤེས་འགྱུར། །འདི་ནི་དེ་ཚེ་དོན་དྲན་ལས། །ཞེས་བྱ་བ་ལ་སོགས་པ་མི་རིགས་པར་བསྟན་པ་ནི་དེའི་ཚེ་སྔར་ཞེས་བྱ་བ་སྟེ་ཁས་མ་བླངས་པའི་ཕྱིར་རོ། །ཕྱིས་ཀྱང་ཞེས་བྱ་བ་ནི་ཉམས་སུ་མྱོང་བར་གྱུར་པ་དྲན་པས་དེའི་རྒྱུ་མཚན་དབང་པོ་ལ་སོགས་པ་ཉིད་རྟོགས་པའི་ཕྱིར་རོ། །
[221a.3]གང་གང་ཞིག་ཅེས་བྱ་བ་ནི་དོན་ནམ་ཤེས་པའིའོ། །གང་གི་ཕྱིར་མྱོང་བ་དེའི་ཕྱིར་མྱོང་བ་ཡིན་ཞེས་བྱ་བ་ནི་སྔ་མའིའོ། །གང་གི་ཕྱིར་དྲན་པ་ནི་དྲན་བཞིན་པའི་དོན་གྱིའོ། །དེ་ལས་དྲན་པ་ནི་དྲན་བཞིན་པའི་ཡུལ་ལའོ། །ཆེར་ཞེས་བྱ་བ་ནི་དང་པོ་ལ་དབྱེ་བ་མེད་པའི་ཕྱིར་དང་གཉིས་པ་ལ་ཡང་བློ་མ་
[221a.4]རྟོགས་པའི་ཕྱིར་རོ། །དྲན་པ་ལས་ཀྱང་བདག་རིག་འགྲུབ། །ཤེས་པ་གཞན་གྱིས་རིག་ན་ནི། །ཞེས་བྱ་བ་ནས་བརྩམས་ནས་སློབ་དཔོན་ཉིད་ཀྱི་ལན་ཡིན་ནོ། །དེའི་ཕྱིར་རང་ཉིད་ཀྱིས་བསྟན་ནས་སློབ་དཔོན་གྱིས་ཡུལ་གཞན་དུ་འཕོ་ཞེས་བྱ་བ་བསྟན་པ་ཡིན་ནོ་ཞེས་བྱ་བ་ནི་མི་རིགས་སོ། །དོན་
[221a.5]དང་ནི་རྣམ་ཤེས་སྔ་མ་ཞེས་བྱ་བ་བློ་གཅིག་གིས་གཉི་ག་འཛིན་པ་ལ་སྐྱོན་བསྟན་ནས། བློ་མི་འཛིན་པའི་སྐྱོན་བསྟན་པ་ཡིན་ནོ་ཞེས་བྱ་བ་ནི་རྒྱལ་བ་ཅན་གྱིའོ། །ཐ་མའི་ནི་ཤེས་པའི་ཤེས་པའོ། །ཉམས་སུ་མྱོང་མིན་ན་ཞེས་བྱ་བ་ནི་རིག་པ་མ་ཡིན་པར་ཁས་བླངས་པའི་ཕྱིར་རོ། །གཞན་གྱིས་
[221a.6]ཉམས་སུ་མྱོང་བ་བཞིན། །ཞེས་བྱ་བ་ནི་གཞན་གྱིས་གཞན་གྱི་ཉམས་སུ་མྱོང་བ་ཉམས་སུ་མ་མྱོང་བའི་ཕྱིར་ཉམས་སུ་མྱོང་བ་མ་ཡིན་པ་དེ་བཞིན་དུ་བདག་ཉིད་ཀྱིས་ཉམས་སུ་མྱོང་བར་གྱུར་པ་ཡང་ཡིན་པའི་ཕྱིར་ཐམས་ཅད་དེ་སྔར་ཉམས་སུ་མྱོང་བ་མ་ཡིན་པའོ། །ཇི་ལྟར་ཞེས་བྱ་བ་ནི་ཉམས་སུ་མྱོང་བ་
[221a.7]ཉམས་སུ་མྱོང་བ་མ་ཡིན་ནའོ། །གཞན་གྱི་ཉམས་སུ་མྱོང་བ་གཞན་གྱིས་ཉམས་སུ་མྱོང་བའི་ཕྱིར་ནི་མ་ཡིན་ན་འོ་ན་ཅི་ཞེ་ན། རང་ཉིད་ཀྱིས་ཉམས་སུ་མ་མྱོང་བའི་ཕྱིར་ཉམས་སུ་མྱོང་བ་མ་ཡིན་པ་དེ་བཞིན་དུ་རང་གི་ཉམས་སུ་མྱོང་བ་རང་ཉིད་ཀྱིས་ཉམས་སུ་མྱོང་བ་མ་ཡིན་ཏེ། གཞན་གྱིས་ཉམས་
[221b]
[221b.1]སུ་མ་མྱོང་བའི་ཕྱིར་རོ་ཟེར་བ་ནི་གལ་ཏེ་གཞན་ཞེས་བྱ་བའོ། །གཞན་གྱིས་ཉམས་སུ་མྱོང་བ་མྱོང་བ་མེད་ན་ཉམས་སུ་མྱོང་བར་འགྱུར་བཞིན་པའི་གཞན་གྱིས་ཉམས་སུ་མྱོང་བ་མེད་དོ། །དེ་བཞིན་དུ་རང་ལ་ཡང་བརྗོད་པ་ཡིན་པར་བསྟན་པ་ནི་ཇི་ལྟར་གཞན་གྱིས་ཞེས་བྱ་བའོ། །མྱོང་བར་བྱས་པ་ནི་ཕྱི་རོལ་
[221b.2]གྱི་དངོས་པོའོ། །ཉམས་སུ་མྱོང་བ་གཞན་ཡིན་ན་དེ་ཡང་བདག་ཉིད་ཀྱིས་ཡིན་ནོ། །བདག་དང་ཅིག་ཤོས་ཀྱི་ཉམས་སུ་མྱོང་བ་དག་གིས་མངོན་སུམ་དང་ཅིག་ཤོས་དག་ཡིན་གྱི་ཉམས་སུ་མྱོང་བ་དག་ཅིག་ཤོས་ཏེ། ཉམས་སུ་མ་མྱོང་བ་དག་གིས་ནི་མ་ཡིན་ནོ་ཞེས་ཟེར་བ་ནི་གལ་ཏེ་བདག་མྱོང་ཞེས་
[221b.3]བྱ་བའོ། །གང་ལས་ཞེས་བྱ་བ་ནི་རང་རིག་པ་ལས་ནི་མ་ཡིན་ཏེ། ཁས་མ་བླངས་པའི་ཕྱིར་དང་། ཤེས་པ་གཞན་གྱིས་ཉམས་སུ་མྱོང་བ་ལ་ཡང་སྐྱོན་བརྗོད་པའི་ཕྱིར་རོ། །གང་གིས་ཏེ་ཉམས་སུ་མྱོང་བ་སྒྲུབ་པར་བྱེད་པ་བདག་ཉིད་ཀྱིས་སོ། །དེ་སྐད་ཅེས་བྱ་བ་ནི་རང་ཉིད་ཉམས་སུ་མྱོང་བར་གྱུར་
[221b.4]གྱི་ཅིག་ཤོས་ནི་མ་ཡིན་པའོ། །རང་ཉིད་ཉམས་སུ་མྱོང་བར་གྱུར་པ་ནི་རང་ངམ་གཞན་གྱིས་ཀྱང་མི་འགྲུབ་པ་མ་ཡིན་ནམ། དེ་ལྟ་ན་དངོས་པོ་མ་གྲུབ་པ་མ་ཡིན་པར་བསྟན་པ་ནི་གསལ་བ་རྣམས་ཀྱིས་གསལ་བ་ཉིད་དེའི་རྒྱུ་གསལ་བ་ཡིན་ལ། དེ་མ་གྲུབ་པའི་ཕྱིར་མི་འགྱུར་བ་གང་གི་ཞེ་ན་
[221b.5]གསལ་བར་ཏེ་གསལ་བ་ལས་གསལ་བར་འདོད་པའི་ནི་གསལ་བར་ཁས་ལེན་པའིའོ། །གསལ་བར་གྱུར་པའི་ངོ་བོ་བཞིན་དུ་གསལ་བ་མ་གྲུབ་ན་གསལ་བ་ཉིད་ཀྱིས་ཁྱབ་པར་བྱ་བ་ཡང་མི་འགྱུར་བར་བསྟན་པ་ནི་གལ་ཏེ་གསལ་བ་མ་གྲུབ་ཀྱང་ཞེས་བྱ་བ་སྟེ། གསལ་བའི་རྒྱུ་རྣམས་མིག་
[221b.6]ལ་སོགས་པ་མ་གྲུབ་པའོ། །གསལ་བ་ཞེས་བྱ་བ་ནི་ཤིན་ཏུ་མ་འབྲེལ་པ་མ་ཡིན་ནམ། གསལ་བར་གྱུར་པ་མི་འགྲུབ་པ་མ་ཡིན་ལ་གནས་སྐབས་དེའི་རྒྱུ་མ་གྲུབ་པ་ལ་ཁས་བླངས་པ་དགོས་པ་ཅན་ཡིན་ནོ་ཞེས་བྱ་བ་ནི་རྒྱལ་བ་ཅན་གྱིའོ། །རང་རིག་པ་མ་ཡིན་ན་ནི་བདག་དང་འབྲེལ་པ་ཅན་ཉིད་
[221b.7]དུ་མི་འགྱུར་བ་སྟེ་ཡིན་ནའོ། །ཉོན་མོངས་བཅས་པའི་སེམས་ཀྱི་དྲི་མ་སྤངས་པས་བྱ་བ་བྱས་བློར་ལྡན་གྱུར་ལ། །བཟོད་པ་རྒྱ་ཆེན་བྱེད་ཅིང་ལྷག་པའི་བྱམས་པ་དང་ལྡན་ཚོགས་པའི་དམ་པར་བཅས། །མཉམ་གཞག་ཕུལ་དུ་བྱུང་བས་ཇི་བཞིན་དོན་རྟོགས་གྱུར་པའི་རྒྱལ་བ་ཅན་རྣམས་ཀྱི། །
[222a]
[222a.1]མཛེས་པའི་ཚིག་གི་རྒྱུན་གྱིས་མཁས་པ་རྣམས་ཀྱི་བློ་ཡི་དགའ་བ་སྐྱེད་པར་བྱེད། །ཚད་མ་རྣམ་འགྲེལ་གྱི་རྒྱན་གྱི་འགྲེལ་བཤད་མཁན་པོ་རྒྱལ་བ་ཅན་གྱིས་མཛད་པ་ལེའུ་གཉིས་པའོ།། །།མངོན་སུམ་གྱིས་དེ་མ་ཐག་ཏུ་གཞན་གྱི་དོན་གྱིས་ཁྱད་པར་དུ་བྱས་
[222a.2]པའི་རྗེས་སུ་དཔག་པ་མ་ཡིན་གྱི་ཁྱད་པར་དུ་མ་བྱས་པའི་ཚིག་དང་རྗེས་སུ་དཔག་པ་ཡང་གཞན་དོན་དུ་འགྱུར་རོ། །འབྲེལ་པའི་ཡུལ་རྟོག་པར་བྱེད་པ་ཉིད་ཀྱི་ཕྱིར་མངོན་སུམ་དུ་ཡང་འགྱུར་རོ། །མངོན་སུམ་ལ་ཚིག་གིས་ཅི་ཞིག་བྱ་ཞེ་ན་རྗེས་སུ་དཔག་པ་ལ་ཡང་མཚུངས་སོ། །གཞན་ལ་རྗེས་སུ་དཔག་པ་
[222a.3]མེད་པ་བཞིན་དུ་མངོན་སུམ་མེད་པ་ཡང་ངོ་། །རང་ཉིད་ཀྱིས་ཚུལ་གསུམ་པས་རྟོགས་ནས་རྟོགས་པར་བྱེད་པ་ཡིན་པའི་ཕྱིར་རྗེས་སུ་དཔག་པ་ཉིད་ཡིན་ན། མངོན་སུམ་ལས་རྟོགས་ནས་རྟོགས་པར་བྱེད་པ་འདི་ན་ཡང་དེ་ཉིད་ཡིན་ཏེ། དེ་ལས་ཀྱང་རྟོགས་བཞིན་པ་ནི་ཚིག་གི་རྟགས་ཀྱི་རྣམ་པར་རྟོགས་པ་
[222a.4]ལས་རྟོགས་པར་འགྱུར་བའི་ཕྱིར་རྟོགས་པར་བྱེད་པ་པོའི་རང་གི་དོན་གཞན་གྱི་དོན་ཡིན་ན། མངོན་སུམ་ཡང་འགྱུར་རོ་སྙམ་དུ་སེམས་པ་ལ་རང་གི་དོན་གྱི་རྗེས་སུ་དཔག་པའི་ཞེས་བྱ་བ་སྨོས་ཏེ། མངོན་སུམ་གྱིས་ཀྱང་རྟོགས་ནས་འདི་འདི་ལ་སྨྲ་བར་བྱའོ་ཞེས་བྱ་བས་བརྟགས་པའི་ཡུལ་ཉིད་རྗོད་པར་
[222a.5]བྱེད་པ་ཡིན་ཏེ། རང་གི་དོན་གྱི་རྗེས་སུ་དཔག་པའི་དེ་མ་ཐག་ཏུ་རྣལ་འབྱོར་པ་མ་ཡིན་པའི་ཡང་གནས་སྐབས་སྔ་མ་ལ་ཡོད་དོ་ཞེས་བྱ་བའི་དོན་ཏོ། །འདིའི་བར་ན་མངོན་སུམ་རང་གི་དོན་ཡོད་ཀྱང་རྣམ་པར་དབྱེ་བའི་ཆེད་དུ་སོ་སོར་བསྟན་པ་ཡིན་ནོ། །དེ་ལྟར་ན་ནི་སྨྲ་བ་པོ་གཉིས་ཀྱིས་བྱེ་བྲག་མེད་དོ་
[222a.6]ཞེས་བྱ་བའི་རྒོལ་བ་སེལ་བ་ཡིན་ནོ། །ཡང་ན་ཚད་མ་དང་ཅིག་ཤོས་ཀྱི་རྣམ་པར་དཔྱད་པ་ནི་རྗེས་སུ་དཔག་པས་ཡིན་པའི་ཕྱིར་དེ་ཉིད་དང་པོར་རྣམ་པར་བཀོད་ནས་གཉིས་པས། དེ་ཉིད་ཚད་མ་མི་སླུ་ཅན། །ཞེས་བྱ་བས་སྤྱིས་ཀྱང་རྣམ་པར་ཕྱེ་ནས་མངོན་སུམ་གྱིས་མཚོན་ཏེ་དེའི་འོག་ཏུ་དེ་གཉི་གས་ངེས་པར་
[222a.7]རྟོགས་པ་གཞན་ལ་བརྗོད་པ་སྟེ། སྨྲ་བ་པོའི་གཞན་དོན་དང་ཉན་པ་པོའི་རྗེས་སུ་དཔག་པ་ཡང་ཡིན་ཏེ། འབྲེལ་པ་རྟོགས་པས་རྟགས་ཡིན་པའི་ཕྱིར་རོ། །ཡང་ན་རྗེས་སུ་དཔག་པས་སྤྱིར་རྣམ་པར་བཞག་ནས་བསྒོམས་པས་ནི་ཁྱད་པར་མངོན་སུམ་ཡིན་ལ། སྙིང་རྗེས་གཞན་ལ་དེ་ལྟར་སྟོན་
[222b]
[222b.1]པ་ནི་རྟགས་མེད་ན་རྟོགས་པར་བྱེད་པ་མི་ནུས་པ་དེའི་ཕྱིར་ཚུལ་གསུམ་པའི་རྟགས་བརྗོད་པ་ནི་ལེའུ་དང་པོར་རྣམ་པར་གཞག་པའི་རང་གི་དོན་གྱི་རྗེས་སུ་དཔག་པའི་དེ་མ་ཐག་པ་ཉིད་ཡིན་པར་འདི་ཁོ་ནར་ཡིན་ཏེ། གཞན་གྱི་དོན་ནི་རང་གི་དོན་སྔོན་དུ་འགྲོ་བ་ཅན་ཡིན་པའི་ཕྱིར་རོ། །རང་གིས་མཐོང་བ་
[222b.2]ནི་མངོན་སུམ་དང་རྗེས་སུ་དཔག་པས་མཐོང་བའོ། །འདིས་རབ་ཏུ་གསལ་བར་བྱེད་པའི་ཕྱིར་རབ་གསལ་བྱེད་པ་ཡིན་ཏེ། ངེས་པར་བྱེད་པ་ཡིན་གྱི་ཚིག་ཙམ་ལས་ནི་མ་ཡིན་ནོ། །རང་གིས་མཐོང་དོན་ཞེས་བྱ་བའི་རྗེས་སུ་འཇུག་པས་རང་གིས་མཐོང་བའི་དོན་ལས་གསལ་བར་བྱེད་པ་ཡིན་ནོ་ཞེས་གྲུབ་པའོ། །
[222b.3]རང་གིས་ཞེས་བྱ་བ་ནི་བདག་ཉིད་ཀྱིས་སོ། །དེ་དག་རྣམས་ཀྱི་ཡང་ཞེས་བྱ་བ་ནི་བྱེད་པ་པོའི་དྲུག་པའོ། །ལོག་པར་རྟོགས་པའོ་ཞེས་བྱ་བ་ནི་རང་གིས་མཐོང་བའི་དོན་གྱིས་བཟློག་པར་བྱ་བ་ཡིན་ནོ། །དེ་ཡང་ཞེས་བྱ་བ་ནི་གསལ་བར་བྱེད་པའོ། །རང་གིས་མཐོང་བའི་དོན་ནི་གསལ་བར་བྱེད་པའི་
[222b.4]གནས་སྐབས་ལས་ཚུལ་གསུམ་ཡིན་ཏེ་གཞན་གྱིས་མི་ནུས་པའི་ཕྱིར་རོ་ཞེས་བསྟན་པ་ནི་ཚུལ་གསུམ་པའི་ཞེས་བྱ་བའོ། །བསྒྲུབ་བྱ་ལ་ནི་ཐེ་ཚོམ་ཟ་བ་ཡིན་ལ། སྒྲུབ་བྱེད་ནི་ངེས་པ་ཡིན་གསལ་བར་བྱེད་པ་དང་རྗེས་སུ་དཔག་པའི་དོན་ཡིན་གྱི་གཞན་དུ་ནི་མ་ཡིན་ནོ་ཞེས་བསྟན་པ་ནི་ཚུལ་གསུམ་པའི་
[222b.5]རྟགས་ལས་ཞེས་བྱ་བའོ། །ལུང་ལས་གྲུབ་པ་དོན་མེད་པའི་ཚིག་ལ་གཞན་གྱི་དོན་གྱིས་རྗེས་སུ་དཔག་པ་ཉིད་ཡིན་པར་ལོག་པར་རྟོགས་པ་སེལ་བའི་དབང་དུ་བྱས་པའི་ངག་ལ་མ་ཚང་བ་ཉིད་ལ་སོགས་པ་ཡིན་པར་རྒོལ་བར་མི་རིགས་སོ་ཞེས་བྱ་བ་ནི་རྒྱལ་བ་ཅན་གྱིའོ། །ཚིག་ནི་རྗེས་སུ་
[222b.6]དཔག་པའི་རྒྱུ་ཡིན་པས་རྗེས་སུ་དཔག་པ་ཡིན་གྱིས་མངོན་སུམ་ནི་མ་ཡིན་ཏེ། དེའི་རྒྱུ་མ་ཡིན་ནོ་ཞེས་བསྟན་པ་ནི་ཇི་ལྟར་ཚིག་ལས་ཞེས་བྱ་བའོ། །ཚིག་ལས་དྲན་པ་ཡིན་ན་བསྒྲུབ་བྱ་མེད་ན་མི་འབྱུང་བའི་དྲན་པ་ཉིད་རྗེས་སུ་དཔག་པ་ཡིན་པར་བསྟན་པ་ནི་ཚུལ་གསུམ་ཞེས་བྱ་བའོ། །དྲན་པ་
[222b.7]མངོན་སུམ་མ་ཡིན་པར་བསྟན་པ་ནི་རང་རིག་གིས་ཞེས་བྱ་བའོ། །ཚིག་ལས་ཅིའི་ཕྱིར་མ་ཡིན་ཞེ་ན། དུ་བ་ལས་འདིར་ཡང་ཞེས་བྱ་བའོ། །དེ་ལ་ཞེས་བྱ་བ་ནི་དྲན་པར་བྱ་བའམ་དྲན་པ་ལ་བརྗོད་ཀྱི་བྱ་བ་ནི་ཚིག་ཏུའོ། །དོན་མེད་དོ་ཞེས་བྱ་བ་ནི་མ་རྟོགས་པའི་དོན་རྟོགས་པར་བྱེད་པས་ཏེ་རྒོལ་བ་པོ་
[223a]
[223a.1]ཡིན་པའི་ཕྱིར་རོ། །རྟོགས་པ་བྱུང་བ་ནི་རྟོགས་པར་གྱུར་པའོ། །དོན་ནི་འདི་ཡིན་ཏེ་ཞེས་བྱ་བ་ནི་ཚིག་ལས་དེ་དང་འདྲ་བ་ཉིད་ཀྱི་རྗེས་སུ་དཔག་པ་ནི་མངོན་སུམ་ལ་ཡང་ཡིན་ནོ་ཞེས་བྱ་བའི་དོན་ཏོ། །འབྲས་བུ་ལ་དེའི་འདྲ་བ་ཉིད་ཀྱི་རྗེས་སུ་དཔག་པའི་རང་བཞིན་དུ་
[223a.2]འགྱུར་བ་ནི་རང་གི་དོན་ལ་ཡང་ཡིན་ཏེ། དེ་ཉིད་དང་རྗེས་སུ་འབྲེལ་པ་མ་ཡིན་པས་རང་གི་དོན་མ་ཡིན་པར་བསྟན་པ་ནི་རང་དོན་རྗེས་དཔག་ཅེས་བྱ་བའོ། །འདིར་སྨྲས་པ་ཞེས་བྱ་བ་ནི་རྒོལ་བའོ། །རང་གི་དོན་ལ་རང་བཞིན་འཇུག་ཀྱང་འབྲས་བུ་ཉིད་ཉམས་པ་མ་ཡིན་ནོ་ཞེས་ཟེར་བ་ནི་འགལ་བ་ཅི་ཞིག་
[223a.3]ཡོད་ཅེས་བྱ་བའོ། །གཞན་གྱི་དོན་ལ་ནི་དེ་ཉམས་པ་ཡིན་ནོ་ཞེས་ཟེར་བ་ནི་གཞན་གྱི་དོན་གྱིས་རྗེས་སུ་དཔག་པར་ཞེས་བྱ་བའོ། །ཇི་ལྟར་སྲིད་པ་ཞེས་བྱ་བ་ནི་གཞན་གྱི་དོན་དུ་རང་བཞིན་ཁོ་ན་ཡིན་པའོ། །གཞན་ལ་ཞེས་བྱ་བ་ནི་འབྲས་བུ་ལའོ། །ཇི་ལྟར་སྲིད་པ་ནི་གཏན་ཚིགས་གྲུབ་པ་ལ་འབྲེལ་
[223a.4]པའི་དོན་དུ་དང་། འདི་མ་གྲུབ་ན་གཏན་ཚིགས་ཀྱི་དོན་དུ་དང་གཉི་ག་མ་གྲུབ་ན་གཉི་གའི་དོན་དུའོ། །ཚིག་ནི་རྗེས་སུ་དཔག་པ་ཉིད་ཀྱིས་ཚད་མ་ཉིད་ཡིན་པས་ཚད་མ་ཡིན་གྱི་གཞན་དུ་ནི་མ་ཡིན་ནོ་ཞེས་བྱ་བའི་དབང་དུ་བྱས་པར་འདིར་མ་ཡིན་པར་བསྟན་པ་ནི་ཚིག་ལ་ཞེས་བྱ་བ་སྟེ། རྗེས་སུ་དཔག་པ་མ་
[223a.5]ཡིན་པའི་ཚིག་ཀྱང་ཚད་མ་ཡིན་ཏེ། རྒོལ་བ་བསྟན་པ་ནི་ཇི་སྐད་དུ་ཞེས་བྱ་བའོ། །མེད་པར་འགྱུར་རམ་ཅི་ཞེས་བྱ་བ་ནི་དྲན་ནས་ཀྱང་འབྱུང་བའི་ཕྱིར་རོ། །དེ་ལྟ་བུའི་དོན་ཅན་ཞེས་བྱ་བ་ནི་མངོན་སུམ་ལ་སོགས་པར་རྟོགས་པའི་དོན་ཅན་ནོ། །མངོན་སུམ་ལྟར་ཞེས་བྱ་བ་ནི་རིག་བྱེད་ཀྱི་ཚིག་ལས་མངོན་
[223a.6]སུམ་གྱི་ཤེས་པ་ཡིན་ནོ་ཞེས་ཟེར་བས་སོ། །རྗེས་སུ་དཔག་པ་ཡིད་ཆེས་པའི་གནས་ཇི་ལྟར་ཡིན་ཞེ་ན་འབྲེལ་པའི་ཕྱིར་རོ་ཞེས་བསྟན་པ་པ་ནི་རྗེས་སུ་འགྲོ་དང་ཞེས་བྱ་བའོ། །རྗེས་སུ་དཔག་པ་བཞིན་དུ་རིག་བྱེད་ཀྱང་འགྱུར་རོ་ཞེས་ཟེར་བ་ལ་ཡང་ན་ཞེས་བྱ་བའོ། །ངག་ལ་ལོག་པར་རྟོགས་པ་བསལ་
[223a.7]བའི་དོན་ཉིད་བསྟན་པ་ནི་གཞན་ལ་ཞེས་བྱ་བའོ། །གཞན་དག་གིས་མཐོང་བ་ཞེས་བྱ་བ་ནི་ལུང་ལས་སོ། །བདག་མཐོང་བའི་ཚིག་ནི་རང་གིས་མཐོང་བའི་ཚིག་གོ། །རང་ཉིད་ཀྱིས་ཞེས་བྱ་བ་ནི་ངེས་པར་གཟུང་བ་དང་བཅས་པས་གཞན་གྱིས་མཐོང་བ་ཐམས་ཅད་རྣམ་པར་བཅད་ན་རང་ཉིད་ཀྱིས་ལུང་
[223b]
[223b.1]ལས་གྲུབ་པའི་རྟགས་ཉིད་ཐོབ་པར་འགྱུར་རོ་ཞེས་ཟེར་བ་ནི་གལ་ཏེ་དེ་ལྟར་ན་ཞེས་བྱ་བའོ། །གཞན་ཁོ་ནས་ཞེས་བྱ་བའི་ངེས་པ་ཡིན་ན་རང་གི་མཐོང་བ་བཀག་པས་གཉི་ག་ལ་གྲུབ་པ་ཉིད་དུ་འགྱུར་བར་བསྟན་པ་ནི་མ་ཡིན་ཏེ་གཉི་གས་ཞེས་བྱ་བའོ། །རང་གི་བརྗོད་བྱ་ལས་ནི་སྒྲའི་ནུས་པ་ཡིན་ལ། གཞན་
[223b.2]ལ་འཇུག་པ་ནི་དེའི་ཤུགས་ཀྱིས་ཡིན་པར་བསྟན་པ་ནི་ཇི་ལྟར་གནས་པ་ཉིད་དོ་ཞེས་བྱ་བའོ། །དེའི་དོན་ཞེས་བྱ་བ་ནི་ལོག་པར་རྟོགས་པ་བསལ་བའི་དོན་ཡིན་པར་མི་རིགས་སོ་ཞེས་བྱ་བར་སྦྱར་རོ། །གང་གི་དོན་དུ་ཞེས་བྱ་བ་ནི་རང་གི་བརྗོད་བྱའི་དོན་དུའོ། །གཞན་ཉིད་ཀྱིས་ཞེས་བྱ་བ་བཀག་པས་དེ་ཐོབ་པའི་
[223b.3]ཕྱིར་གཞན་གྱིས་ནི་ཕྱིར་རྒོལ་བའོ། །གཞན་གྱིས་ནི་རྒོལ་བ་པོས་སོ། །ཡོངས་སུ་ཤེས་པ་ནི་ཕྱིར་རྒོལ་བའིའོ། །གཞན་ལ་ནི་ཕྱིར་རྒོལ་བའོ། །རང་གིས་ནི་རྒོལ་བ་པོས་སོ། །གཞན་ལ་ནི་ཕྱིར་རྒོལ་བ་ལ་གྲུབ་པས་སོ། །དེ་ཉིད་དུ་ནི་རྒོལ་བ་པོས་ཡོངས་སུ་ཤེས་པའོ། །གང་གིས་དེ་ལྟ་ཡིན་
[223b.4]པ་དེས་ནའོ། །དོན་ལ་རང་གི་རྟོགས་པ་མེད་ཀྱང་རྗོད་པར་བྱེད་པ་བཞིན་དུ་གཞན་གྱིས་རྟོགས་པ་མ་ཡིན་ནམ། རྟོགས་པ་ཡོད་ན་ཚིག་འབྱུང་བར་བསྟན་པ་ནི་ཚུ་རོལ་མཐོང་བས་ཞེས་བྱ་བ་སྟེ། རྗོད་པར་བྱེད་པ་ཉིད་ལ་སོགས་པ་ཡང་རང་ཉིད་ཀྱིས་མ་ཤེས་པ་གཞན་གྱིས་ཤེས་སོ་ཞེས་བྱ་བ་ནི་
[223b.5]ཐ་སྙད་ལ་སོགས་པས་ཤེས་པ་མ་ཡིན་ནོ་ཞེས་བྱ་བའི་དོན་ཏོ། །རང་གིས་ཀྱང་ཞེས་བྱ་བ་ནི་དེ་རྟོགས་པ་ཡིན་ཏེ། ལུང་ཞེས་བྱ་བ་དང་སྦྱར་རོ། །རང་གིས་མཐོང་བ་གཞན་ཉིད་ཀྱིས་མཐོང་ཞེས་བྱ་བས་ལུང་ལས་གཞན་གྱིས་མཐོང་བའི་ལུང་ཁས་བླངས་པ་ནི་ཇི་ལྟར་ཡིན་ཞེས་ཟེར་བ་ལ་ཡོངས་
[223b.6]བརྟགས་ཞེས་བྱ་བ་སྟེ། རྗེས་སུ་དཔག་པའི་ཡུལ་ཏེ་གནས་ལ་སྒྲུབ་པའི་རྟོགས་པར་བྱ་བ་ལ་ཚིག་ཚད་མ་ཉིད་དུ་འདོད་པ་མ་ཡིན་ཏེ། སྟོབས་མི་མཚུངས་པའི་ཕྱིར་དང་འབྲེལ་པ་མེད་པའི་ཕྱིར་རོ། །དེ་ལྟ་ན་གང་གི་ཚེ་དེ་ཚད་མ་ཡིན་ཞེས་ཟེར་བ་ལ་ཚད་མ་དག་གིས་ཡོངས་སུ་བརྟགས་པའི་
[223b.7]ཡུལ་ཁས་བླངས་པའི་ཕྱིར་ཁས་བླངས་པའི་ངོ་བོའི་ཚད་མ་ཉིད་ཡིན་གྱི་ལྐོག་ཏུ་གྱུར་པའི་དུས་ན་ནི་མ་ཡིན་ནོ། །དེ་ལྟ་བུར་འདི་ཚད་མ་ཉིད་ཡིན་ན་སྒྲུབ་པར་བྱེད་པ་བཞིན་དུ་བསྒྲུབ་བྱ་ལ་ཡང་འགྱུར་བའི་རྗེས་སུ་དཔག་པ་ཐམས་ཅད་ཚད་མ་ཡིན་ཏེ། ལུང་ཡང་ལུང་ལས་རྗེས་སུ་དཔོག་པར་མི་འགྱུར་བ་
[224a]
[224a.1]དེ་ཉིད་ཀྱི་ཕྱིར་དེ་ཡང་འབྲེལ་པ་འཛིན་པར་གྲུབ་པ་ཁོ་ན་ཡིན་ནོ། །མ་གྲུབ་ན་དེའི་ཚེ་ཚིག་ཚད་མ་ཉིད་མ་ཡིན་ནོ་ཞེས་བྱ་བའི་དོན་ཏོ། །འགའ་ལ་ཡང་མ་ཡིན་ནོ་ཞེས་བྱ་བ་ནི་ཕྱིར་རྒོལ་བ་ལ་ཡང་ངོ་། །རྗེས་སུ་དཔག་པའི་ཡུལ་ལ་ཞེས་བྱ་བ་ནི་ཡོངས་སུ་བརྟགས་པའི་དུས་
[224a.2]ནའོ། །འདིའི་ཡོངས་སུ་བརྟགས་པ་ཡང་རང་གི་ཡུལ་ཁོ་ན་ལ་མ་ཡིན་ནམ་མ་ཡིན་ཏེ་དེ་མངོན་སུམ་དང་ཞེས་བྱ་བ་སྨོས་སོ། །ཚད་མ་ཡིན་པ་ནི་ཡོངས་སུ་བརྟགས་པའི་ཕྱིར་རོ། །དེའི་ཡུལ་ལ་མ་ཡིན་ནོ་ཞེས་བྱ་བ་ནི་ལུང་གི་ཡུལ་ལའོ། །ཐམས་ཅད་དུ་ཞེས་བྱ་བ་ནི་མངོན་སུམ་ལ་སོགས་པའི་ཡུལ་
[224a.3]ལས་གཞན་ལ་ཡང་ངོ་། །གྲངས་ཅན་གྱི་ཚིག་ཅེས་བྱ་བ་ནི་བདེ་བ་ལ་སོགས་པ་སེམས་པ་ཅན་མ་ཡིན་པ་ཞེས་བྱ་བ་ལ་སོགས་པའོ། །སྒྲུབ་པར་བྱེད་པ་ནི་ཚད་མའོ། །གཞན་ལ་ཡང་དེ་མ་གྲུབ་པ་ཡིན་ཏེ། ཕྱིན་ཅི་ལོག་པའི་བསྒྲུབ་པར་བྱ་བ་རྟོགས་པས་དེའི་ཚེ་ལུང་དེ་བོར་བའི་ཕྱིར་རོ་ཞེས་བསྟན་པ་ནི་
[224a.4]ལུང་ལ་གནོད་ཕྱིར་ཞེས་བྱ་བའོ། །བློ་ལ་བརྟེན་པའི་ཆོས་དང་ཆོས་ཅན་གྱི་རིགས་པས་ཐམས་ཅད་མི་དམིགས་པས་མེད་པར་རྟོགས་ན། ཚད་མས་གྲུབ་པས་གནོད་པ་ཡིན་ན་ཡང་ཆུ་ལོན་གྱིས་ཅི་ཞིག་དགོས་ཞེས་བྱ་བ་ལྟ་བུར་འགྱུར་ཏེ། སེམས་པ་ཅན་མ་ཡིན་པ་ལ་བརྟགས་པ་ལས་གཞན་
[224a.5]པའི་ཚད་མ་མེད་དོ་ཞེས་བྱ་བའི་དོན་ཏོ། །དེའི་ཚེ་ཞེས་བྱ་བ་ནི་སྒྲུབ་བྱེད་ལས་བསྒྲུབ་བྱ་རྟོགས་པའི་དུས་ནའོ། །ཚད་མ་མིན་པ་ནི་སྔ་མ་ཡང་ཡིན་ཏེ་དུས་གཞན་ན་ཡང་གནོད་པ་ཡོད་པའི་ཕྱིར་རོ། །བསྒྲུབ་བྱ་མེད་ན་མི་འབྱུང་བ་ཉིད་རྟོགས་ན་ཡང་ངོ་། །དེ་བས་ན་ནི་ཚད་མ་མ་ཡིན་པའི་ཕྱིར་རོ། །དེས་ནི་ལུང་
[224a.6]གིས་སོ། །མ་ལུས་གྲུབ་མ་ཡིན་ཞེས་བྱ་བ་ནི་གྲུབ་བྱེད་ཀྱང་ངོ་། །ཁས་བླངས་པས་བྱས་པ་ཡང་དེ་ཡིན་ལ། །ཚད་མའི་དངོས་པོ་ཡང་དེ་ལ་ཡིན་པ་དེ་ནི་ལུང་གི་ཚད་མ་ཡིན་ལ། དེ་ཞེས་བྱ་བ་ནི་ཁས་བླངས་པའོ། །དེའི་ཞེས་བྱ་བ་ནི་ལུང་གིའོ། །དེ་ལ་རག་ལས་པ་ཞེས་བྱ་བ་ནི་ཁས་བླངས་པ་ལ་རག་ལས་
[224a.7]པའོ། །བདག་ཉིད་ཐམས་ཅད་ནི་ཚད་མ་ཅིག་ཤོས་ཉིད་ལ་སོགས་པའོ། །མཚང་ནི་སྦ་བར་བྱ་བ་སྟེ་མི་ཤེས་པ་ཞེས་བྱ་བའི་ཐ་ཚིག་གོ། །དེ་ལྟ་མོད་ཀྱི་ཞེས་བྱ་བ་ནི་སྒྲུབ་པར་བྱེད་པ་མི་ཤེས་ཀྱང་ངོ་། །སྐྱོན་ཅི་ཡོད་ཅེས་བྱ་བ་ནི་བསྒྲུབ་པར་བྱ་བ་ཤེས་པའི་ཕྱིར་རོ། །རྟོགས་པར་བྱ་བའི་སྐྱོན་
[224b]
[224b.1]ཡང་མེད་དོ་ཞེས་ཟེར་བ་ནི་རང་ལ་གྲུབ་པའི་ཞེས་བྱ་བ་སྟེ་ཕྱིར་རྒོལ་བ་ལ་གྲུབ་པས་སོ། །དེས་ན་ཞེས་བྱ་བ་ནི་རྒོལ་བ་པོའམ་རྟགས་ཀྱིས་སོ། །ཇི་སྟེ་འདི་ཞེས་བྱ་བ་ནི་གྲངས་ཅན་ནོ། །རྒོལ་བ་རྟག་པ་མ་ཡིན་ནོ་ཞེས་བྱ་བ་ནི་ངོ་ཟློག་པར་ཞེས་བྱ་བའོ། །གཞན་ཁོ་བོའི་སྒྲུབ་བྱེད་ལ་རྟོགས་པར་མི་ཤེས་ན་
[224b.2]ཇི་ལྟར་རྗོད་པར་བྱེད་ཅེས་བསྟན་པ་ནི་གང་ཞིག་གཞན་གྱིས་ཞེས་བྱ་བའོ། །མ་རྟོགས་པར་ནི་མ་རྟོགས་པ་ལས་སོ། །ཇི་ལྟར་རྟོགས་པ་ནི་ཕྱིར་རྒོལ་བས་སོ། །རྟོགས་པ་ཙམ་ལས་རྟོགས་པར་བྱེད་པ་མ་ཡིན་པར་བསྟན་པ་ནི་ང་ཡིས་ཁྱོད་ཀྱི་ཞེས་བྱ་བ་སྟེ། བསླུས་ནས་ཀྱང་ཞེས་བྱ་བ་འབྲེལ་པ་མེད་
[224b.3]པར་སྨྲས་པས་སོ། །རྟོགས་པར་བྱེད་པ་འདི་ལ་རྟོགས་པ་མེད་པ་དེའོ། །རང་གིས་རྟོགས་པ་མེད་པ་ནི་རྒོལ་བ་སྟོན་པར་བྱེད་པར་མི་འགྱུར་ཏེ། གལ་ཏེ་ཕྱིར་རྒོལ་བ་གཞན་ཁས་མི་ལེན་པ་སྟེ། །སྒྲུབ་པར་བྱེད་པ་ཞེས་བྱ་བར་སྦྱར་རོ། །བརྒྱ་ལ་ཁས་ལེན་པར་འགྱུར་རོ་ཞེས་ཟེར་བ་ལ་བདག་ཉིད་ཉམས་
[224b.4]པར་བྱེད་པ་སུ་ཡོད་ཅེས་བྱ་བའོ། །རང་ཉིད་ཚད་མས་ཞེས་བྱ་བ་ནི་རྒོལ་བས་རྟོགས་ནའོ། །ཁས་མི་ལེན་པས་ཞེས་བྱ་བ་ནི་ཕྱིར་རྒོལ་བའོ། །གཞན་མི་བདེན་པར་སྨྲ་བ་ནི་རྟོགས་ནས་ཁས་མི་ལེན་པའི་ཕྱིར་རོ། །ནུས་པ་ལས་འདས་ནས་མ་བྱས་པས་ཞེས་བྱ་བ་ནི་ནུས་པ་མེད་པས་མ་
[224b.5]བྱས་ནས་སྙིང་རྗེས་མེད་པའི་བདག་ཉིད་མི་འགྱུར་རོ་ཞེས་བྱ་བར་སྦྱར་རོ། །ཕྱོགས་སུ་ལྷུང་བ་དང་བྲལ་བའི་ཉན་པ་པོ་ཡིན་ནོ་ཞེས་ཟེར་བ་ལ་ཐམས་ཅད་རྩོད་པ་ཞེས་བྱ་བའོ། །ཕན་ཚུན་ལྟོས་པའི་ཕྱིར་རོ་ཞེས་བྱ་བ་ནི་རྩོད་པ་མ་ཡིན་ནོ་ཞེས་བྱ་བར་སྦྱར་ཏེ། ཉན་པ་པོ་གཅིག་མ་ཡིན་ནོ་ཞེས་དགོངས་
[224b.6]པའོ། །དེ་ལྟ་ན་ནི་གཏན་ལ་བབ་པ་ཁོ་ན་ཡིན་པར་བསྟན་པ་ནི་དེ་ལྟ་ན་ནི་ཞེས་བྱ་བའོ། །བསྒྲུབ་བྱའི་རྗེས་སུ་འགྲོ་བའི་སྒྲུབ་བྱེད་རྟོགས་བཞིན་པ་ཡང་ལུང་ལས་ཁས་བླངས་པ་མ་བོར་བ་ཡིན་ནོ་ཞེས་ཟེར་བ་ལ། གལ་ཏེ་ལུང་དེ་ལྡན་ལ་གྲུབ། །ཅེས་བྱ་བའོ། །དེ་བོར་ན་རྗེས་སུ་འགྲོ་བ་མ་ཡིན་ནོ་ཞེས་ཟེར་
[224b.7]བ་ལ་གང་གི་ཞེས་བྱ་བའོ། །རྗེས་སུ་འགྲོ་བའི་དོན་དུ་དེ་བོར་བ་ན་མ་གྲུབ་པ་ཉིད་ཡིན་ནོ་ཞེས་ཟེར་བ་ལ་ཚད་མས་གནོད་ལ་ཞེས་བྱ་བའོ། །དེས་ཞེས་བྱ་བ་ནི་སྒྲུབ་པར་བྱེད་པས་སམ། རྒོལ་བས་སོ། །སྣང་བ་མི་ཤེས་ན་ཞེས་བྱ་བ་ནི་ལུང་ལ་གནོད་པའི་ཕྱིར་རོ། །སྒྲུབ་པར་བྱེད་པའི་ངག་ཚད་མར་ཁས་
[225a]
[225a.1]བླངས་ནས་དེ་དང་འགལ་བའི་ངག་གཞན་ལུང་མ་ཡིན་པ་བོར་བ་མ་ཡིན་ནམ། དཔེར་ན་སྐྱེ་དགུའི་བདག་པོས་ཆུ་ལྷ་ལ་རྟ་བྱིན་པ་སྟེར་བ་པོའི་ཉེ་བར་རྩོམ་པས་རྟ་ལེན་པའི་ཆུ་ལྷ་གང་ཡིན་པ་དེས་གནོད་པ་བླངས་པའི་ཕྱིར་ལེན་པ་པོ་ཉམས་པར་གྱུར་པ་ཞེས་ཟེར་བ་ལ་དེ་དང་འགལ་
[225a.2]བ་ཁས་ལེན་པ་ཞེས་བྱ་བ་ནི་བསྒྲུབ་བྱའི་དུས་ནའོ། །དེ་ཉིད་ཀྱིས་ནི་སྒྲུབ་པར་བྱེད་པའི་དུས་ཀྱིས་སོ། །ཉམས་པ་མི་བདེན་ཉིད་ནི་རྩོམ་པ་པོ་ལ་ཡང་ནུས་པ་མཚུངས་པའི་ཕྱིར་འདིས་ནི་རྗེས་སུ་དཔག་པར་བྱ་བའི་ཚིག་བརྗོད་པ་ཡིན་ནོ། །འོན་ཏེ་བྱེ་བྲག་པའི་ལུང་ལས་གཉི་ག་གྲུབ་པ་ཉིད་ཡིན་ནོ་ཞེས་ཟེར་བ་
[225a.3]ལ་དེ་ལས་གཞན་པ་ཞེས་བྱ་བ་སྟེ། སངས་རྒྱས་པ་ལས་གཞན་པ་བྱེ་བྲག་པ་དང་གྲངས་ཅན་ལ་སོགས་པའི་བསྒྲུབ་བྱར་ཁས་ལེན་ན། དེ་ཞེས་བྱ་བ་སངས་རྒྱས་པ་དོར་བའི་ཡན་ལག་ཁྱད་པར་གང་གི་ཡིན་པ་དེ་དོར་བར་བྱ་བ་ནི་ཚད་མ་ཡིན་ཏེ་ཞེས་བྱ་བ་སྟེ། གཏན་ཚིགས་ཀྱི་ངོ་བོ་དང་རྗེས་སུ་འགྲོ་བ་
[225a.4]དག་མི་འགྲུབ་པོ་ཞེས་བྱ་བའི་དོན་ཏོ། །འགྲེལ་པ་ནི་གསལ་བ་ཡིན་ནོ། །རྟོགས་མིན་ན་ཞེས་བྱ་བ་ནི་ཡང་དག་པའི་སྒྲུབ་བྱེད་མ་བརྗོད་ནའོ། །སྐལ་ལྡན་ཡང་ནི་ནུས་པ་ཅན་ཡང་ངོ་། །འདི་ནི་ཞེས་བྱ་བ་ནི་ལན་ཡིན་ནོ། །དེའི་ཕྱིར་རང་གི་རྟོགས་པ་སྒྲུབ་པར་བྱེད་པ་ཉིད་གཞན་གྱི་ཡང་སྒྲུབ་པར་བྱེད་པ་
[225a.5]བསྟན་པ་ནི་རང་རྟོགས་ཞེས་བྱ་བའོ། །དེ་ལུང་ལས་གཞན་པ་གང་ཞིག་ཡིན་ཞེས་ཟེར་བ་ལ་རིག་པ་ཞེས་བྱ་བ་སྟེ། ལུང་གི་ཚད་མ་ཉིད་ཁས་བླངས་པས་བྱས་པ་ཡིན་ཏེ་རང་ཉིད་དོན་དང་འབྲེལ་པ་ལ་སོགས་པ་མེད་པའི་ཕྱིར་ཁས་བླངས་པའི་རྩ་བ་ཅན་གྱི་ཚད་མ་ཉིད་ནི་དེ་མེད་ན་ཁས་མ་བླངས་པའི་ཕྱིར་རོ་
[225a.6]ཞེས་བྱ་བའི་དོན་ཏོ། །འདིའི་ཡང་ཞེས་བྱ་བ་ནི་བསྒྲུབ་བྱའི་སྟེ་དེ་འཛིན་ན་དེའི་ཡུལ་ཅན་གྱི་ལུང་ཡང་ཚད་མ་མ་ཡིན་པའི་ཕྱིར་རོ། །འགྲེལ་པར་ནི་འདིའི་ཡང་ཞེས་བྱ་བ་སྟེ་སངས་རྒྱས་པའི་བསྒྲུབ་བྱ་འཛིན་པར་བྱེད་པའོ། །རང་གི་བསྒྲུབ་པར་བྱ་བའི་སེམས་པ་ཅན་རྣལ་འབྱོར་པའི་རྟོགས་བྱ་ཉིད་ལ་
[225a.7]ཡང་ཚད་མ་གཞན་རྩ་བ་ཡིན་ཏེ། གང་གིས་འགྲུབ་པ་བསྒོམས་པས་རྣལ་འབྱོར་པ་ཉིད་ཡིན་པར་བསྟན་པ་ནི་སྔར་ནི་སྒྲུབ་བྱེད་ཅེས་བྱ་བའོ། །སྔར་རྣལ་འབྱོར་པ་མ་ཡིན་པ་ན་གང་དག་གིས་ཞེས་བྱ་བ་སེམས་པ་ཅན་དང་ཅིག་ཤོས་སྒྲུབ་པར་བྱེད་པ་བསྒོམས་པ་རྣམས་ཀྱིས་དབང་པོ་ཕུལ་དུ་བྱུང་བ་
[225b]
[225b.1]དང་རྟོགས་པ་སྟེ། ཁོང་དུ་ཆུད་པ་དེ་ལས་དེ་དག་སྐྱེ་བའོ། །ཡང་ནི་རྟོགས་པ་ནི་ངེས་པ་བརྗོད་པ་སྟེ། ཁོང་དུ་ཆུད་པ་ནན་ཏན་དུ་བྱེད་པའོ། །གཞན་དག་ནི་མངོན་སུམ་ཡིན་ནོ་ཞེས་ཟེར་རོ། །དེའི་ནི་སངས་རྒྱས་པའོ། །དོན་ནུས་ནི་སེམས་པ་ཅན་དང་ཅིག་ཤོས་བྱ་བ་ལ་སོགས་པའོ། །
[225b.2]གཞན་དག་ནི་བསྒྲུབ་བྱ་དང་སྒྲུབ་བྱེད་ཀྱི་ནུས་པ་ཡིན་ནོ་ཞེས་ཟེར་རོ། །བསྒྲུབ་བྱ་ནི་སེམས་པ་ཅན་ཡིན་ན་དེ་ལ་ཅིའི་ཕྱིར་ནུས་པ་མེད་ཅེས་བྱ་བ་ནི་རྒྱལ་བ་ཅན་གྱིའོ། །དབང་པོ་ནི་བསྒྲུབ་བྱ་ཡིན་ལ་དེ་སྒྲུབ་པར་བྱེད་པ་ནི་ཐབས་ཡིན་ནོ། །དེའི་ནུས་པའི་ཤེས་པ་ལ་ནུས་པ་ཡང་ཞེས་བྱ་བ་ནི་
[225b.3]གནས་སྐབས་མ་ཡིན་ཏེ། ཚད་མས་མཐོང་བ་བསྒོམས་པས་མངོན་དུ་བྱེད་པ་ནི་རྣལ་འབྱོར་པ་ཉིད་ཡིན་གྱི་གཞན་ནི་མ་ཡིན་ཞེས་བྱ་བའི་དོན་ཏོ། །མེའི་སྦྱིན་སྲེག་གིས་མཐོ་རིས་སྒྲུབ་པར་བྱེད་པ་ཉིད་བཞིན་དུ་སེམས་པ་ཅན་མ་མཐོང་བ་དང་འབྲེལ་པ་ཉིད་ཀྱིས་ཤེས་སོ་ཞེས་ཟེར་བ་ལ། 
[225b.4]གང་ཡང་རྗེས་འགྲོ་རྣམ་ཆད་ཅན། །ཞེས་བྱ་བ་སྟེ། དཔེ་ལ་རྗེས་སུ་འགྲོ་བ་མི་འཛིན་པའོ། །དབང་པོ་ལ་སོགས་པ་རྗེས་སུ་འགྲོ་བ་རྣམ་པར་ཆད་པ་མ་ཡིན་ནམ། ཇི་ལྟར་གྲུབ་པར་བྱ་བ་ཡིན་ཞེས་ཟེར་བ་ལ་སྤྱིས་ཀྱང་ཞེས་བྱ་བའོ། །འབྲས་བུ་ནི་བྱེད་པའི་སྒྲུབ་བྱེད་དོ། །བུམ་པ་ལ་སོགས་
[225b.5]པའི་ཤེས་པ་ཡང་དེ་ལྟ་ཡིན་པའི་ཕྱིར་ཅིས་རྗེས་སུ་འགྲོ་བ་མཐོང་བ་ཡིན་གྱི་མི་རྟག་པའི་སེམས་པ་ཅན་གྱིས་མ་ཡིན་ནོ། །བསྒྲུབ་བྱ་དང་སྒྲུབ་བྱེད་དཔྱོད་པ་ནི་གོ་བྱ་གོ་བྱེད་ལ་དཔྱོད་པའོ། །འགྲེལ་པ་ནི་གསལ་ལོ། །ཁྱད་པར་གྱི་ཞེས་བྱ་བ་ནི་སེམས་པར་བྱེད་པ་ཞེས་བྱ་བར་སྦྱར་རོ། །
[225b.6]ཁས་བླངས་པ་ཚད་མའི་རྩ་བ་ཅན་ཅིའི་ཕྱིར་ཡིན་ཁྱད་པར་གྱི་རྩ་བ་ཅན་ཡང་ཚད་མ་མ་ཡིན་ནམ་ཞེས་ཟེར་བ་ལ་སྐྱེས་བུའི་ཞེས་བྱ་བ་སྟེ། ཚད་མ་ནི་ཁྱད་པར་ཅན་དང་ཅིག་ཤོས་ཉིད་ནི་ཚད་མ་མ་ཡིན་ནོ་ཞེས་བྱ་བའི་དོན་ཏོ། །བསམ་པའི་དབང་གིས་ཞེས་བྱ་བ་ནི་དེ་ཙམ་གྱི་དབང་གིས་སོ། །དེ་ཉིད་
[225b.7]མིན་ཞེས་བྱ་བ་ནི་ཚད་མ་དང་ཅིག་ཤོས་ཉིད་རྣམ་པར་གཞག་པའོ། །སྣང་མེད་འགྱུར་ཞེས་བྱ་བ་ནི་ལ་ལའི་བསམ་པས་ཚད་མ་མ་ཡིན་པ་དེའི་ཕྱིར་གཏན་ཚིགས་མ་ཡིན་པ་དང་། གཞན་དག་རྟོགས་པ་ལས་ནི་ཚད་མ་ཡིན་པ་དེའི་ཕྱིར་དེར་སྣང་བ་མ་ཡིན་ནོ། །ཅི་ལས་ཤེ་ན་དེ་ནི་ཞེས་བྱ་བ་ནི་བསམ་
[226a]
[226a.1]པའོ། །དངོས་རྟེན་མིན་ནི་ཚད་མ་ལ་མི་རྟེན་པའི་ཕྱིར་དང་རང་ཉིད་ཚད་མ་མ་ཡིན་པས་འགལ་བའི་ཕྱིར་དང་གཅིག་ཉིད་ལ་ཚད་མས་གནོད་པའི་ཕྱིར་རོ། །སྐྱེ་བའི་ཕྱིར་དང་མི་རྟག་པའི་ཕྱིར་རོ་ཞེས་བྱ་བའི་ཤེས་པའི་ནི་འཇིག་རྟེན་ཐམས་ཅད་ལ་གྲུབ་པའི་ཤེས་བྱ་ཉེ་བར་
[226a.2]གཞག་པར་བྱེད་པའི་མངོན་སུམ་བཞིན་དུ་སྒྲུབ་པར་བྱེད་པ་མ་ཡིན་ནམ་ཞེས་ཟེར་བ་ལ་དོན་ཡོད་ཅེས་བྱ་བ་སྟེ། མངོན་སུམ་པ་ལ་སོགས་པའི་དུ་བ་ལ་སོགས་པའོ། །མེད་པ་ཞེས་བྱ་བ་ནི་རྒོལ་བ་ཉིད་ཀྱིས་ཚད་མ་མ་ཡིན་པ་ཉིད་དུ་ཁས་བླངས་པའི་ཕྱིར་རོ། །དེའི་ཕྱིར་འཇིག་རྟེན་ཐམས་ཅད་ཀྱིས་ངེས་
[226a.3]པར་གཟུང་བའི་སྔར་མཐོང་བ་ངོ་ཤེས་པ་འདི་ལས་བདག་མེད་པར་སྨྲ་བ་ལ་གནོད་པར་འགྱུར་བ་ཡིན་ནོ་ཞེས་བྱ་བ་ནི་མི་རིགས་སོ། །ཡང་དག་པའི་སྒྲུབ་བྱེད་ཀྱང་བསྒྲུབ་བྱ་ཡིན་པ་ནི་གང་ལས་ཅི་ནས་ཀྱང་འགྲུབ་པར་འགྱུར་བ་ཐམས་ཅད་ཤེས་པ་ཉིད་ལ་སོགས་པ་མ་ཡིན་ནམ་ཞེས་ཟེར་བ་ལ་ཡོད་ཀྱང་ཞེས་བྱ་བ་
[226a.4]སྟེ། དངོས་པོ་མ་ཡིན་པ་སྒྲུབ་བྱེད་མ་ཡིན་པའོ། །མེད་པ་རྟོགས་དང་མཚུངས་ཞེས་བྱ་བ་ནི་སྦྲང་མའི་ཚོགས་ལ་སོགས་པ་ལས་མེ་རྟོགས་པ་ལྟ་བུའོ། །དེ་ལྟ་ཡིན་ན་ཐམས་ཅད་ཤེས་པ་ཉིད་དང་སྐད་ཅིག་མ་ཉིད་དང་ཐམས་ཅད་སྟོང་པ་ཉིད་ཅེས་བྱ་བ་ཇི་ལྟར་ཡིན་ཞེས་ཟེར་བ་ལ་རང་བཞིན་དང་ཞེས་བྱ་བ་སྟེ། རང་
[226a.5]བཞིན་ནི་སྐད་ཅིག་མ་ཉིད་དོ། །འདོད་ཆགས་དང་བྲལ་བ་སྒྲུབ་པར་བྱེད་པ་ལ་འབྲས་བུ་ཡིན་ཞིང་། ཐམས་ཅད་མཁྱེན་པ་ཉིད་ལ་ནི་བདེན་པ་སྟེ་མ་ནོར་བར་སྟོན་པའོ། །བདེན་པ་མཐོང་བ་ལ་གཟུང་བ་དང་ཅིག་ཤོས་ལ་སོགས་པ་མ་མཐོང་བ་ནི་སྟོང་པ་ལའོ། །འབྲེལ་དེ་དངོས་ལ་ཞེས་བྱ་བ་ནི་རང་བཞིན་གྱིས་
[226a.6]བསྒྲུབ་བྱ་ལ་འབྲེལ་པའོ། །གྲུབ་པ་ཡིན་པ་ནི་མངོན་སུམ་ལ་སོགས་པའོ། །རང་ལ་སྟེ་རྒོལ་བ་སངས་རྒྱས་པ་ལ་ཅིའི་ཕྱིར་མ་གྲུབ་པ་སྟེ། གང་གིས་ཕ་རོལ་པོས་ཁས་བླངས་པ་སྒྲུབ་བྱེད་དུ་འགྱུར། བདེན་ཏེ་གྲངས་ཅན་གྱི་ཡང་རྨི་ལམ་གྱི་ཤེས་པ་དེ་ལྟ་བུའི་རྣམ་པ་ཅན་ཉིད་སྒྲུབ་བྱེད་ཡིན་ནོ་ཞེས་
[226a.7]ཟེར་བ་ལ་གཞན་གྱིས་ཀྱང་ཞེས་བྱ་བ་སྟེ་རྟོགས་པར་བྱ་བས་སོ། །འགྲེལ་པ་ནི་གསལ་བ་ཡིན་ནོ། །གཞན་གྱིས་བརྟགས་པ་ཡིས་ཞེས་བྱ་བ་ནི་རིམ་གྱིས་བྱེད་པ་ཉིད་ཡིན་ན་མི་རྟག་པ་ཉིད་ཡིན་ནོ། །གཞན་དུ་ན་ཅིག་ཅར་བ་ཡིན་ཞེས་བྱ་བ་ལ་སོགས་པས་བདག་ལ་སོགས་པ་ལ་ཐལ་བར་འགྱུར་བ་ནི་
[226b]
[226b.1]ཆོས་ཅན་མ་གྲུབ་ན་ཁྱེད་ཀྱི་ཡང་སྒྲུབ་བྱེད་ཇི་ལྟར་ཡིན་ཏེ། མ་ངེས་པའི་ཕྱིར་རོ་ཞེས་ཟེར་བ་ལ་གཉིས་འབྲེལ་ཕྱིར་ཞེས་བྱ་བ་ལ། ཆོས་གཉིས་ཆོས་ཅན་གཞན་ལ་ཁྱབ་བྱ་ཁྱབ་བྱེད་ཀྱི་ངོ་བོ་ཡིན་པའི་ཕྱིར་རོ། །གཅིག་སྟེ་ཁྱབ་བྱེད་མེད་ན་གཞན་ཏེ་ཁྱབ་བྱ་དགག་པའི་དོན་དུའོ། །ཁ་ཅིག་ན་རེ་ཆོས་
[226b.2]ཅན་ལ་མེད་པ་ཡིན་ན་ཡང་སྒྲུབ་བྱེད་ཉིད་དང་ཅིག་ཤོས་ཀྱང་འགལ་བ་མ་ཡིན་ནོ་ཞེས་ཟེར་རོ། །ཤིང་མེད་ན་ཤ་པ་མེད་པ་དེ་བཞིན་དུ་ནི་མ་ཡིན་ཏེ་རུང་བ་མ་ཡིན་པའི་མ་དམིགས་པ་ལས་མ་ངེས་པའི་ཕྱིར་རོ། །ཁྱད་པར་ལ་རུང་བ་མ་ཡིན་ཞིང་སྤྱི་ལ་རུང་བ་ཉིད་ཀྱི་ས་ཕྱོགས་ལ་ནི་ངེས་པར་བརྗོད་པ་
[226b.3]དེའི་ཕྱིར་མ་བསྟན་པའི་ཡུལ་ལ་ཁྱབ་བྱེད་མེད་ན། གནོད་པར་བྱེད་པས་ཁྱབ་པ་གྲུབ་པ་ལ་འདི་དགོས་པ་ཡིན་ཞེས་བྱ་བ་ནི་རྒྱལ་བ་ཅན་གྱིའོ། །གཉིས་ནི་ཆོས་ཏེ་འབྲས་བུ་དང་རང་བཞིན་ཡིན་ལ། འབྲེལ་པ་སྟེ་རབ་ཏུ་འབྲེལ་པ་ཆོས་ཅན་གཞན་ལ་གྲུབ་པའི་ཕྱིར་ཐལ་བར་འགྱུར་བ་མ་ཡིན་ཏེ། དཔེར་
[226b.4]ན་བྱེད་པ་པོ་ཉིད་ལ་རིམ་པ་དང་རིམ་པ་མ་ཡིན་པ་དག་གིས་ཁྱབ་པ་བུམ་པ་ལ་སོགས་པ་ལ་ཡིན་པ་བདག་ལ་སོགས་པ་ལ་ཡང་ཐལ་བར་འགྱུར་རོ། །རིམ་པ་མ་ཡིན་ཏེ་སྐད་ཅིག་རེ་རེ་ཞིང་གཞན་ཉིད་ཡིན་པས་མི་རྟག་པ་ཉིད་ཡིན་ཏེ་རྟག་པ་ཉིད་དང་འགལ་བའི་ཕྱིར་རོ། །སྒྲོ་བཏགས་པ་ཡང་འགལ་བའི་
[226b.5]ཡུལ་ཡིན་ཏེ། ཡོད་པ་དང་མེད་པ་ལྟ་བུའོ། །ཅིག་ཅར་ཉིད་ཡིན་ན་ཡང་སྐད་ཅིག་གཞན་ལ་བྱེད་པ་པོ་ཉིད་མ་ཡིན་པས་མེད་པ་ཉིད་ཡིན་པའི་ཕྱིར་སྒྲུབ་བྱེད་མ་ཡིན་ཏེ། མ་གྲུབ་པའི་ཆོས་ཅན་ལ་ངེས་པ་མེད་པའི་ཕྱིར་རོ། །ཁྱབ་པ་ནི་མ་ངེས་པའི་ཡུལ་ཅན་ཡིན་ཏེ་དེ་དག་མེད་ནའང་དེ་མེད་ཅེས་
[226b.6]བརྗོད་པ་ལས་ཀྱང་དེ་རྟོགས་ཕྱིར་ཞེས་གསུངས་པའོ། །གཏན་ཚིགས་མེད་ན་ཆོས་ཅན་མི་འགྱུར་བའི་ཕྱིར་རྩ་བ་ལས་བྱུང་བའི་རྩ་བ་ཅན་ནི་གནོད་པར་བྱེད་པ་ཉིད་ཡིན་ཏེ། དཔྱོད་པ་རྩོམ་པ་ན་བྱུང་བའི་ཕྱིར་དེའི་ཁྱབ་པ་བཟློག་ནས་སྟོན་པ་ནི་ཐལ་འགྱུར་མིན་ནོ། །ཡུལ་དང་དུས་དང་གནས་སྐབས་
[226b.7]ཀྱི་ཁྱད་པར་ལ་རྣམ་པར་ངེས་པ་གཅིག་དང་འདྲེས་པ་ལས་རྣམ་པར་བཅད་པ་མ་ཡིན་པའི་རང་བཞིན་གཞན་མེད་པའི་ཕྱིར་ཞེས་བྱ་བས་གཅིག་དང་དུ་མའི་ཉིད་དག་ལ་གཅིག་དང་སྣ་ཚོགས་པ་ལ་འཇུག་པ་ཉིད་ཀྱིས་ཁྱབ་པའོ། །ཐ་མི་དད་པ་ཡིན་ན་གཅིག་ཁ་བསྒྱུར་བས་ཐམས་ཅད་ཁ་བསྒྱུར་བར་འགྱུར་
[227a]
[227a.1]ཞེས་བྱ་བ་ལ་སོགས་པ་གནོད་པར་བྱེད་པ་སྟོན་པ་ཡིན་ལ། དེ་ཉིད་ཀྱིས་དེ་ཟློག་པ་ལ་མཐར་ཐུག་པ་བསྟན་པར་བྱ་བར་བརྗོད་དོ། །སྣ་ཚོགས་པ་ལ་འཇུག་པ་ཉིད་སྣ་ཚོགས་པ་ཉིད་ཁོ་ན་ལ་མ་ཡིན་པ་ལ་མ་ཡིན་ནམ་ཁྱབ་པ་ཅན་ཉིད་ལ་ཡང་ཡོད་པའི་ཕྱིར་རོ། །དེའི་ཕྱིར་དུ་མ་ཉིད་ལ་སྣ་
[227a.2]ཚོགས་ལ་འཇུག་པ་ནི་འགལ་བ་ཁྱབ་པ་ཡིན་ནོ་ཞེས་ཟེར་བ་ནི་གལ་ཏེ་གཅིག་ཡིན་ཡང་ཞེས་བྱ་བའོ། །དུས་ལ་ཁྱབ་པ་ལ་མངོན་སུམ་གནོད་པར་བྱེད་པ་ཡིན་པར་བསྟན་པ་ནི། མ་ཡིན་ཏེ་དུས་དུ་མ་དང་ཞེས་བྱ་བའོ། །དེ་ལྟ་མིན་ན་ཁྱེད་ཀྱིས་ཀྱང་སྔོན་དང་ཕྱི་མ་ཇི་ལྟར་རྟོགས་པ་ཞེས་ཟེར་བ་ལ་སྔོན་དང་ཕྱི་མའི་
[227a.3]ཞེས་བྱ་བའོ། །དུས་ལས་མཐོང་བ་མེད་པའི་ཕྱིར་རྟོག་པ་མེད་པར་བསྟན་པ་ནི་དེའི་དུས་སུ་ཞེས་བྱ་བའོ། །དུས་མེད་པའི་ཕྱིར་ནི་མ་མཐོང་བའི་ཕྱིར་རོ། །ཐ་སྙད་ནི་རྣམ་པར་རྟོག་པའོ། །ཡོད་ཀྱང་ནི་མཐོང་ཀྱང་ངོ་། །དུས་ཐ་དད་པའི་ཕྱིར་ཞེས་བྱ་བ་ནི་འདས་པ་ལ་སོགས་པ་ཉིད་ཀྱིས་སོ། །གཅིག་ཉིད་དུ་ཁས་ལེན་ན་
[227a.4]ཐ་དད་པ་དང་འགལ་བ་མ་ཡིན་པར་བསྟན་པ་ནི་རྟག་དང་ཞེས་བྱ་བའོ། །ལྷན་ཅིག་སྤྱོད་པ་ཞེས་བྱ་བ་ནི་རཱ་མ་དང་། རཱ་མ་ན་ལ་སོགས་པ་ལྷན་ཅིག་སྤྱོད་པ་རྣམས་སོ། །དེ་བཞིན་ཕྱིར་ནི་འདས་པ་ལ་སོགས་པ་ཉིད་ཀྱི་ཕྱིར་རོ། །ཕན་ཚུན་དུ་ཞེས་བྱ་བ་ནི་ལྷན་ཅིག་སྤྱོད་པ་རྣམས་རང་གིས་དེ་ལྟ་བུ་ཉིད་
[227a.5]ཡིན་ན་དུས་སུ་རྟོག་པ་མེད་དོ། །དེ་ལྟ་བུ་ཉིད་མ་ཡིན་ན་ཡང་གཅིག་གིས་གཞན་གྱི་གསལ་བ་དེ་ཇི་ལྟར་ཡིན་ཞེས་ཟེར་བ་ལ་གཉིས་པོ་ལྷན་ཅིག་འབྱུང་ན་ནི་ཞེས་བྱ་བའོ། །དུས་སུ་རྟོགས་པར་བྱེད་ཀྱང་དེ་ལྟ་བུའི་ཁྱད་པར་གྱི་ངོ་བོ་ཁས་ལེན་པ་ཡིན་ནོ། །གཞན་དུ་ན་རྒྱུ་མཚན་མེད་པའི་ཕྱིར་རོ་ཞེས་བསྟན་པ་ནི་
[227a.6]འདས་པའི་དངོས་པོ་ཞེས་བྱ་བའོ། །དངོས་པོ་ལ་ཡོད་པའི་ངོ་བོ་དེ་ཅི་ཞིག་ཡིན་ཞེས་ཟེར་བ་ལ་རྒྱུ་ཡོད་པ་དང་ཞེས་བྱ་བ་སྟེ་སྔར་རོ། །འབྲས་བུ་ཡོད་ན་ཞེས་བྱ་བ་ནི་ད་ལྟ་བའོ། །དེ་མེད་པ་ལས་ནི་མེད་པ་ལ་ནི་འབྱུང་བར་འགྱུར་བ་སྟེ། དུས་ལ་སོགས་པ་མི་དམིགས་པ་བཞིན་པ་མ་ཡིན་པ་ཡང་སྔ་མ་ལ་སོགས་
[227a.7]པ་ཉིད་དམིགས་པ་ཁོ་ན་ཡིན་ནོ་ཞེས་བྱ་བའི་དོན་ཏོ། །བྱས་སོ་ཞེས་བྱ་བས་བྱ་བ་དང་རྫས་ཀྱང་ཡིན་ལ། ཡུན་རིང་པོ་ཞེས་བྱ་བ་ནི་དེ་ལ་མ་གཏོགས་པའི་དུས་ཡིན་ནོ་སྙམ་དུ་སེམས་པ་ནི་འོན་ཏེ་ཡུན་རིང་ཞེས་བྱའོ། །གཞན་གྱིས་ཞེས་བྱ་བ་ནི་ཁྱབ་པ་ཅན་གྱིས་སོ། །དེ་ལྟ་བུར་གྱུར་པ་ཞེས་བྱ་བ་ནི་ཁྱབ་
[227b]
[227b.1]པ་ཅན་ལའོ། །བྱས་སོ་ཞེས་བྱ་བ་ནི་སྤྱི་ཡིན་ཞིང་ཡུན་རིང་པོ་ཞེས་བྱ་བ་ནི་དེའི་ཁྱད་པར་ཡིན་ཏེ། ཨུཏྤ་ལ་སྔོན་པོ་ལྟ་བུའོ་ཞེས་བསྟན་པ་ནི་གཟུང་བའི་རང་བཞིན་ཞེས་བྱ་བའོ། །དོན་འདི་དུས་ནི་ཞེས་བྱ་བའི་རྒོལ་བའི་བཤད་པ་ནི་ཡུན་རིང་བ་དང་མྱུར་བ་ནི་ཞེས་བྱ་བ་ལ་སོགས་པ་སྟེ་དངོས་པོ་ལས་དུས་གཞན་
[227b.2]པའོ་ཞེས་བྱ་བའི་དོན་ཏོ། །ཡུན་རིང་བ་དང་མྱུར་བ་ལ་སོགས་པ་ཐ་དད་པའི་རྗེས་སུ་འབྲང་བའི་དོན་གྱི་ཡིན་གྱི་གཅིག་པ་ཉིད་དུ་གྱུར་པ་ནི་མ་ཡིན་ནོ་ཞེས་བསྟན་པ་ནི། ཡུན་རིང་མྱུར་སོགས་དབྱེ་བ་ནི། །ཞེས་བྱ་བའོ། །ཁྱད་པར་ཡང་བྱ་བ་ལ་ཡོད་པ་ཡིན་པར་བསྟན་པ་ནི་ཡུན་རིང་ལ་སོགས་ཞེས་བྱ་བའོ། །བྱེད་པ་ནི་
[227b.3]བྱ་བའོ། །བྱེད་པ་པོ་ལས་ཞེས་བྱ་བ་ནི་བྱེད་པའི་གནས་སྐབས་པས་སོ། །ཚད་མ་ཡིས་ཞེས་བྱ་བ་ནི་རྟོག་པ་མེད་པ་སྟེ་དེ་མ་ཡིན་པ་ལས་ལོག་པས་ནི་རྟོག་པ་ཡིན་ནོ་ཞེས་བྱ་བའི་དོན་ཏོ། །རྒྱུག་པ་ནི་འགྲོ་བ་སྟེ་དེའི་གནས་སྐབས་ཀྱི་ཤེས་པ་ཉིད་ལས་འབྱེད་བཞིན་པ་དང་ཅིག་ཤོས་དག་ལ་གཅིག་ཏུ་
[227b.4]ཞེན་པའི་ཕྱིར་རོ། །བག་ཆགས་ཙམ་ལས་བྱུང་བའི་རྗེས་སུ་འགྲོ་བ་དང་ལྡོག་པར་བྱེད་པའི་བྱ་བའོ། །གལ་ཏེ་ཐ་དད་མེད་ན་ཞེས་བྱ་བ་ཕྱོགས་རྗེས་སུ་བརྗོད་ནས་མི་འགྱུར་ཞེས་བྱ་བ་ནི་སྐྱོན་བརྗོད་པའོ། །དེ་ལྟར་ཞེས་བྱ་བ་ནི་བྱ་བ་དང་ལྡན་པ་སྟེ་ལྡོག་པའོ། །གཞན་ཡང་ཞེས་བྱ་བ་ནི་རྗེས་སུ་ལྡོག་པའོ། །
[227b.5]སྔར་ཞེས་བྱ་བ་ནི་འཆད་པ་པོའི་བྱེད་པའི་ཡུལ་ཞེས་བྱ་བ་དེར་རོ། །རྟགས་ལ་སོགས་ཞེས་བྱ་བ་ནི་རྟགས་མེད་པ་དང་གྲངས་མེད་པ་ལ་སོགས་པ་ནི་མེད་པར་གྱུར་པའི་མཚན་ཉིད་ཡིན་པའི་ཕྱིར་ངོ་བོ་མེད་པ་ཡིན་ནོ་ཞེས་བྱ་བའི་དོན་ཏོ། །དེ་ཁོ་ན་ཉིད་མ་ཡིན་ཞེས་བྱ་བ་ནི་དངོས་པོ་ལས་
[227b.6]ཐ་དད་པ་མ་ཡིན་པའོ། །ཚིག་ཕྲད་ཀྱི་དབྱེ་བས་དངོས་པོའི་དབྱེ་བ་ནི་ཚིག་ཕྲད་ཇི་སྙེད་པའོ་ཞེས་བསྟན་པ་ནི་ཇི་ལྟར་ཞེས་བྱ་བ་སྟེ། བྱ་བའི་ཁྱད་པར་གསལ་བར་བྱེད་པ་ཡུན་རིང་བ་ལ་སོགས་པ་རྣམས་ཡིན་ཏེ། དེ་ལྟར་ཞེས་བྱ་བ་ལ་སོགས་པ་ལྟ་བུའོ་ཞེས་བྱ་བའི་དོན་ཏོ། །དེའི་རྟེན་ཞེས་བྱ་བ་ནི་ཁྲ་བོ་
[227b.7]ལ་སོགས་པའོ། །གཅིག་ལ་ལུས་པས་ཐ་མི་དད་པ་གཞན་ལ་ཐ་མི་དད་པར་མི་འགྱུར་བར་བསྟན་པ་ནི་དེར་ཞུགས་པ་ནི་ཞེས་བྱ་བའོ། །ཐམས་ཅད་ཅེས་བྱ་བ་ནི་རྟེན་གཞན་ཡང་ངོ་། །དེའི་རྣམ་པ་ཅན་གྱི་བློ་དང་གསལ་བ་ཡང་རིག་པའི་ཡུལ་ཡིན་གྱི་གཞན་མ་ཡིན་པར་བསྟན་པ་ནི་བློ་
[228a]
[228a.1]རྣམས་ཞེས་བྱ་བའོ། །འདིའི་དོན་ནི་གསལ་བ་དང་བློ་ཞེས་བྱ་བ་དེ་ལྟ་བུའི་ངོ་བོའི་སྒྲའི་དོན་བརྗོད་བྱ་གང་ཡིན་པ་དེའི་སྟེ་རྣམ་པར་དཔྱད་ན་ཞེས་བྱ་བར་སྦྱར་རོ། །རྣམ་པ་གཉིས་སུ་ནི་གཉིས་ཉིད་དུའོ། །རང་གི་ངོ་བོ་ནི་བློའིའོ། །དེའི་ཚེ་ནི་དེའི་བློའི་དུས་ནའོ། །སྣང་བ་ཉིད་ཅེས་
[228a.2]བྱ་བ་ནི་རྟོག་པ་མེད་པའི་རྟོགས་པས་གཉི་གའི་བདག་ཉིད་ཀྱི་དངོས་པོ་ཡང་འཛིན་པའོ། །གང་གི་ཕྱིར་སྔོན་པོ་ནི་སྔོན་པོ་མ་ཡིན་པ་ལས་བཞིན་དུ་སྔོན་པོ་གཞན་ལས་ཀྱང་ལྡོག་པར་རྟོགས་པ་ཡིན་ནོ་ཞེས་བྱ་བའི་དོན་ཏོ། །སྔོན་པོ་ཡང་དེའི་གཞན་པ་ལས་སྔོན་པོ་མ་ཡིན་པ་ལས་བཞིན་དུ་དེ་མ་ཡིན་པ་ལས་ལོག་པ་
[228a.3]ལས་བྱུང་བའི་རྣམ་པར་རྟོག་པ་མ་གཏོགས་པར་ཐ་དད་པ་ཉིད་དུ་མ་མཐོང་བར་བསྟན་པ་ནི་རང་ལྷའི་ཕྱོགས་སུ་ཞེས་བྱ་བའོ། །བློ་འདི་ནི་བློ་མེད་ཀྱི་ཞེས་བྱ་བར་སྦྱར་རོ། །དེ་དང་ཐ་མི་དད་པའི་མཚན་ཉིད་ཅེས་བྱ་བ་ནི་ལྐོག་ཤལ་ལ་སོགས་པ་ལས་ཐ་མི་དད་པའི་ངོ་བོའོ། །དེ་ལྟར་མངོན་སུམ་གྱིས་གཟུང་བ་
[228a.4]མེད་ཕྱིར་ནི་དུ་མ་ཉིད་དུ་འཛིན་པའི་ཕྱིར་རོ། །གསལ་བ་ཐམས་ཅད་རྣམ་པ་གཅིག་ཡིན་ནོ་སྙམ་དུ་སེམས་པ་ལ་གཅིག་ཕྱིར་ཞེས་བྱ་བའོ། །གསལ་བ་ཐམས་ཅད་ལ་རྣམ་པ་གཅིག་ཏུ་ཤེས་པ་ན་གསལ་བ་ཐམས་ཅད་འཛིན་པར་འགྱུར་ཏེ། དེའི་རྣམ་པ་དང་ལྡན་པ་དང་གསལ་བ་རྣམས་ཐ་མི་དད་པའི་ཕྱིར་
[228a.5]རོ། །གཞན་ནི་ཞེས་བྱ་བ་ནི་གསལ་བ་གཞན་ལ་གནས་པའི་སྤྱིའི་ངོ་བོ། དེ་ཡི་བདག་ཉིད་ཁོ་ན་ལས། །ཞེས་བྱ་བ་ནི་གཟུང་བའི་རྣམ་པ་ལས་ཐ་མི་དད་པ་ལས་སོ། །དེ་བདག་ཉིད་ནི་སྔ་མའི་རྣམ་པའི་བདག་ཉིད་ཀྱིས་སོ། །དེའི་བདག་ཉིད་ཅན་ནི་ལྐོག་ཤལ་ལ་སོགས་པའི་ཡང་ཡིན་གྱི་དེའི་བདག་ཉིད་མ་ཡིན་པས་
[228a.6]ནི་མ་ཡིན་ནོ། །དེ་དེའི་བདག་ཉིད་ཉིད་ཡིན་པ་ནི་གཞན་གྱི་ཡང་གཞན་དུ་ཡིན་གྱི་དེ་ཡང་དེ་ལྟར་མི་འགྱུར་བར་ཞེས་བྱ་བའི་རིགས་པའོ། །བརྒྱུད་པ་ཞེས་བྱ་བའི་བཤད་པ་ནི་དེ་བདག་ཉིད་ཀྱི་ཞེས་བྱ་བའོ། །དེ་དང་ཐ་མི་དད་པ་ཞེས་བྱ་བ་ནི་རྣམ་པ་དང་ཐ་མི་དད་པའོ། །དེ་ལས་གཞན་ནི་རྣམ་པ་གཞན་ཏེ་གསལ་
[228a.7]བ་གཞན་ལ་གནས་པའོ། །དེ་དང་ཐ་མི་དད་པའི་ཕྱིར་ནི་སྔར་གཟུང་བའི་རྣམ་པ་ལས་ཐ་མི་དད་པའི་ཕྱིར་ཏེ། མི་འགྱུར་རོ་ཞེས་བྱ་བ་རྣམ་པ་གཞན་ཉིད་ཅེས་བྱ་བ་དང་སྦྱར་རོ། །རྣམ་པར་བཤད་པ་བྱེད་པ་ནི་སྦྱོར་བ་སྨྲ་བ་པོ་མུ་སྟེགས་ཤ་བ་རའོ། །གཅིག་ལ་ཞིག་པས་ནི་ཞེས་བྱ་བ་ནི་སྤངས་པ་ཡིན་པར་
[228b]
[228b.1]ལན་བཏབ་པ་ཡིན་ནོ། །རྣམ་པ་དང་ལྡན་པའི་ཡོན་ཏན་ལ་སོགས་པ་ལས་རྣམ་པ་ཐ་དད་པ་མ་ཡིན་ནོ་ཞེས་ཟེར་བ་ནི་འོན་ཏེ་ཞེས་བྱ་བའོ། །དབྱེ་བ་བྱེད་པའི་ཐ་དད་པ་ནི་རྣམ་པའི་ཡང་ཡིན་པར་བསྟན་པ་ནི་རྣམ་པ་ལ་ཡང་ཞེས་བྱ་བ་སྟེ། ཐ་མི་དད་པ་ཡིན་ན་རྣམ་པ་དང་ལྡན་པའི་ངོ་བོ་ཉིད་ཐ་དད་པ་
[228b.2]ཡིན་ནོ་ཞེས་བྱ་བའི་དོན་ཏོ། །ཐ་དད་པ་མ་ཡིན་པའི་ཡོན་ཏན་ཡང་དེ་དང་ལྡན་པའི་དབྱེ་བ་བྱེད་པ་ཁོ་ན་མ་ཡིན་ནམ་ཞེས་ཟེར་བ་ནི་ཐ་དད་མིན་ཕྱོགས་ཞེས་བྱ་བ་སྟེ། ཡོན་ཏན་དང་ཡོན་ཏན་ཅན་དག་གོ། །ཐ་དད་ནི་ཁྱད་པར་ཅན་གྱི་སྤྱིའོ། །གཞན་དུ་ནི་ཁྱད་པར་མེད་ནའོ། །ཐ་དད་མེད་ཅེས་བྱ་བ་ནི་
[228b.3]གསལ་བ་དང་རྣམ་པའིའོ། །ཐ་དད་པ་ལས་ཞེས་བྱ་བ་ནི་ནག་པོ་ལ་སོགས་པ་ལས་སོ། །དེ་བཤད་པ་ནི་རྣམ་པ་དང་ལྡན་པ་ཞེས་བྱ་བའོ། །ཡོན་ཏན་རྣམས་ཞེས་བྱ་བ་ནི་རྟེན་པ་རྣམས་སོ། །རིགས་པས་ཐམས་ཅད་ཀྱི་བདག་ཉིད་ཀྱི་སྣང་བ་སྒྲུབ་པ་ནི་རྟོགས་པས་གནོད་པ་ཡིན་པར་བསྟན་པ་ནི་ཐམས་
[228b.4]ཅད་ཅེས་བྱ་བའོ། །གནོད་པ་ལ་རིགས་པ་བསྟན་པ་ནི་རྒྱུ་ལས་ཞེས་བྱ་བའོ། །སྐྱེས་པར་གྱུར་པ་ཞེས་བྱ་བའི་སྐྱེས་པ་ནི་བྱུང་བའོ། །གལ་ཏེ་ཞེས་བྱ་ནི་ཁས་བླངས་པ་ཡིན་ནའོ། །འདི་ཐོབ་པར་འགྱུར་བར་བསྟན་པ་ནི་དེ་ཉིད་ཅེས་བྱ་བའོ། །གསལ་བ་ནི་མངོན་པར་གསལ་བའོ། །ཡང་གསལ་
[228b.5]བ་ནི་ཁྱད་པར་ཡིན་ཏེ་ཁྲ་བོ་ལ་སོགས་པ་ལྟ་བུ་ཡིན་གྱི་གསོག་ནི་མ་ཡིན་ཏེ། ཐམས་ཅད་སྟོང་པར་འགྱུར་བའི་ཕྱིར་རོ་ཞེས་བསྟན་པ་ནི་འདིར་ནི་འདི་ནི་ཞེས་བྱ་བའོ། །རྒྱུ་ལ་ནི་གཙོ་བོ་ལའོ། །ཡོད་ཕྱིར་རོ་ཞེས་བྱ་བ་ནི་ནུས་པའི་ངོ་བོར་རོ། །གཞན་ཉིད་ཅེས་བྱ་བ་ནི་གསལ་བའོ། །སྔར་ལྷ་གསོལ་བར་མཐོང་
[228b.6]བའི་རང་གང་གི་ཡིན་པ་དེའིའོ། །དེ་ནི་ཐ་སྙད་ལ་ཞེས་བྱ་བ་ནི་སྔ་ནས་འདུག་པའོ། །སྔོན་པོ་ནི་སྔོན་པོ་མ་ཡིན་དུ་སྔོན་གཞན་ཀྱང་ཐ་མི་དད་པར་དམིགས་པ་ཁོ་ན་ཡིན་པར་བཤད་པ་ནི་དེ་བཞིན་དུ་དུས་མཚུངས་པ་ཞེས་བྱ་བའོ། །མངོན་སུམ་མེད་པའི་ཕྱིར་གཞལ་བྱ་མེད་པ་ཡིན་ཡང་ཤེས་པ་མཚུངས་པ་ཡིན་
[228b.7]པར་བསྟན་པ་ནི་རྟོགས་པ་འདི་ནི་ཞེས་བྱ་བའོ། །རྣམ་པ་མཚུངས་པ་ཉིད་ཅེས་བྱ་བ་ནི་ཐ་དད་པར་ཞེས་བྱ་བར་སྦྱར་རོ། །དེ་ནི་རྟོགས་པ་ཙམ་ཞེས་བྱ་བ་ནི་མཚུངས་པའི་རྣམ་པ་ཅན་ཉིད་ཀྱི་ཤེས་པ་སྟེ། གཞི་མཐུན་པའི་ཕྱིར་དེའི་རྟགས་ཉིད་དོ། །ཞེན་པར་བྱ་བའི་རྣམ་པ་དེ་ཞེན་པ་ལས་ཕྱི་རོལ་ཉིད་མ་ཡིན་
[229a]
[229a.1]ནམ་ཞེས་ཟེར་བ་ལ་རྟོགས་པར་བྱ་བའི་ཞེས་བྱ་བའོ། །དེ་འདྲའི་དངོས་མིན་རིག་མིན་ཕྱིར་སྣང་བཞིན་པ་མ་ཡིན་པའི་གཟུང་བ་ཉིད་ལ་དམིགས་པ་མེད་པ་ཉིད་ཀྱིས་ཁྱབ་པ་ནི་སྔ་མ་ཕྱི་མའི་ཁྱད་པར་དང་སྤྱིའི་ཤེས་པ་མཐོང་བར་བསྟན་པ་ནི། མཚུངས་པའི་རྣམ་པའི་རྟོགས་པ་གང་ཞེས་
[229a.2]བྱ་བའོ། །སྔོན་དང་ཕྱི་མའི་ཁྱད་པར་དག་མཚུངས་པའི་རྣམ་པའི་ཤེས་པ་གང་གི་ཡིན་པ་དེ་བཞིན་ནོ། །དེ་ཞེས་བྱ་བ་ནི་བ་ལོང་ངོ་ཞེས་བྱ་བའོ། །ཐམས་ཅད་ཅེས་བྱ་བ་ནི་རྟ་ངང་པ་དང་བ་ཁྲ་བོ་ལ་སོགས་པའོ། །ཇི་ལྟར་སྐྱེ་ཞེས་བྱ་བ་ལ་ཁ་ཅིག་ཉིད་དུ་ཞེས་བྱ་བ་ནི་ལྷག་མའོ། །སྤྱི་མེད་པ་ནི་མཚུངས་པ་མ་
[229a.3]ཡིན་པའི་ཕྱིར་རོ། །ཁྱབ་པར་བྱ་བའམ་ཁྱབ་པར་བྱེད་པ་མེད་ན་ནི་མ་གྲུབ་པའི་ཆོས་ཅན་ལ་མ་ངེས་པའི་ཕྱིར་སྒྲུབ་བྱེད་མ་ཡིན་པ་མ་ཡིན་ནམ་ཞེས་ཟེར་བ་ནི་གལ་ཏེ་སྤྱི་གསལ་བ་ཞེས་བྱ་བ་སྟེ། རང་བཞིན་གཞན་མ་ཡིན་པའི་ཕྱིར་རོ། །འདི་ནི་ཐལ་བ་ཞེས་བྱ་བ་ནི་བསྒྲུབ་པར་བྱ་བ་དང་ཐོབ་པར་འགྱུར་བ་ཡིན་ནོ། །
[229a.4]གཞན་གྱི་དོན་རྗེས་སུ་དཔག་པ་ལ་ངེས་པ་བརྗོད་པའི་ཕྱིར་ཅི་ཞིག་ངེས་པར་བྱས་ཞེས་ཟེར་བ་ལ་གཉི་ག་འབྲེལ་པའི་ཕྱིར་གཅིག་ཡོད་ན་གཞན་འཐོབ་པ་ཡིན་ལ་གཞན་མེད་པར་ཁས་ལེན་ན་དེ་ཡང་མེད་དོ་ཞེས་བྱ་བས་ཐོབ་པར་འགྱུར་རོ། །མིན་ན་ཞེས་བྱ་བ་ནི་རྟོགས་པའོ། །ལྡོག་པ་འབྲས་བུ་ཡིན་པའི་
[229a.5]ཕྱིར་མ་ངེས་པ་ལ་རྗེས་སུ་དཔག་པ་འབྲེལ་པའི་རྩ་བ་ཅན་ཡིན་པའི་ཕྱིར་ལུང་གི་དོན་རྣམས་ལ་ཕན་ཚུན་འགལ་བར་སེམས་པ་བཞིན་ནོ་ཞེས་བསྟན་པ་ནི་འདི་ནི་ཐལ་བ་ཞེས་བྱ་བ་སྟེ། ཐོབ་པར་འགྱུར་བའི་ངོ་བོ་ཡིན་པའི་ཕྱིར་རོ། །སྒྲུབ་བྱེད་པ་ནི་ལྡོག་པའི་འབྲས་བུ་ཅན་ཡིན་པའི་ཕྱིར་དང་འབྲེལ་པའི་རྩ་བ་ཅན་
[229a.6]ཡིན་པའི་ཕྱིར་རོ། །གཅིག་ལ་མཐར་ཐུག་པ་མ་ཡིན་ན་དུ་མ་ལ་མཐར་ཐུག་པ་མ་ཡིན་ཏེ། མངོན་སུམ་དང་འགལ་བའི་ཕྱིར་རོ་ཞེས་བསྟན་པ་ནི་དེ་ནི་ཐུན་མོང་ཉིད་ཡིན་ན་ཞེས་བྱ་བའོ། །དེའི་ངོ་བོ་ནི་ཁྱབ་པ་ཅན་གྱི་ངོ་བོའོ། །སུན་དབྱུང་བ་འདི་ལྟ་བུ་ཡང་ཡོད་པར་བསྟན་པ་ནི་ཕན་ཚུན་ཞེས་བྱ་བའོ། །གཞན་དུ་མི་
[229a.7]འཐད་པས་ཞེས་བྱ་བ་ནི་མཚུངས་པའི་རྣམ་པའི་ཤེས་པའི་སྟེ་དབང་པོ་ལས་འདས་པ་ཞེས་བྱ་བའི་དོན་ཏོ། །མཚན་ཉིད་མི་མཐུན་པ་ཉིད་ཅན་ལུང་ཅན་མ་ཡིན་པ་ཉིད་ཀྱིས་སོ་ཞེས་ཟེར་བ་ནི་གཞན་གྱི་ཆོས་ནི་ཞེས་བྱ་བའོ། །དེ་ཉིད་ཀྱི་ཕྱིར་ནི་ཁྱད་པར་ཉིད་ཀྱི་ཕྱིར་རོ། །ཁྱབ་པ་ཅན་ཉིད་མི་འཛིན་ན་དེ་ལྟ་བུའི་ངོ་བོའི་སྤྱི་མ་ཡིན་
[229b]
[229b.1]པར་བསྟན་པ་ནི་ཁྱབ་པ་ཉིད་ནི་ཞེས་བྱ་བའོ། །རང་གི་ངོ་བོ་ཙམ་གྱི་ཁྱད་པར་དང་ལྡན་པ་སྤྱི་མ་ཡིན་པར་བསྟན་པ་ནི་རང་ངོ་བོས་ཞེས་བྱ་བའོ། །དེའི་ཕྱིར་ནི་རང་གི་གཟུང་བའི་ཕྱིར་རོ། །མཚུངས་ན་ནི་ཞེས་བྱ་བའི་རྒོལ་བ་ལ་ལན་གཞན་གྱི་སྒོ་ནས་ཡང་བསྟན་པ་ཡིན་ཏེ། སྤྱི་ཁས་ལེན་པ་ལ་ཚད་མར་བརྒལ་ཞིང་
[229b.2]བརྟགས་པ་ནི་ཐལ་བའི་ཆེད་དུའོ་ཞེས་བྱ་བའི་དོན་ཏོ། །རྩ་བ་ཅན་ནི་ཚུལ་གསུམ་གྲུབ་པ་འདིའིའོ། །དེ་ལ་སོགས་པ་ནི་རྗེས་སུ་དཔག་པའོ། །ངེས་གཟུང་བའི་འབྲེལ་པ་ནི་ཕྱིར་ཁྱབ་པ་ཅན་ཉིད་དུ་ཁས་ལེན་པ་རང་བཞིན་གཞན་མ་ཡིན་པ་འགལ་བར་བསྟན་པ་ནི་ཡུལ་དང་དུས་ཞེས་བྱ་བའོ། །སྣང་དུ་རུང་
[229b.3]བའི་སྤྱི་ལ་ཁྱབ་པ་ཅན་ཉིད་ནི་མངོན་སུམ་གྱིས་གསལ་བ་ཡིན་པར་བསྟན་པ་ནི་མངོན་སུམ་གྱིས་ཞེས་བྱ་བའོ། །སྣང་དུ་རུང་བ་ཐམས་ཅད་ཁྱབ་པ་ཅན་མ་ཡིན་པ་ཉིད་དུ་བསྟན་པ་ནི་མ་ཡིན་ཏེ་རྣམ་པ་ལ་ནི་ཞེས་བྱ་བའོ། །འོ་ན་ཅི་ལྟར་ཞེས་བྱ་བ་ནི་ཡང་དག་པ་ཉིད་ཀྱི་སྒྲུབ་བྱེད་ཡིན་ནོ་ཞེས་བྱ་བའི་དོན་ཏོ། །གཞན་
[229b.4]གྱིས་ཞེས་བྱ་བ་ནི། །གང་གིས་གསལ་བ་རྣམ་པར་ནི། །བྱེད་པས་རིག་ཉིད་རྣམ་ཡིན་ཟེར། །རྣམ་པ་ནི་དབྱིབས་ཏེ་སྣང་དུ་རུང་བའོ། །ཡང་ན་ཞེས་བྱ་བ་ནི་རྩ་བ་ཅན་གྱི་ཕྱོགས་ཀྱིས་རྟོགས་པའོ། །བཟློག་པ་ནི་ཞེས་བྱ་བ་གཅིག་ལ་མཐར་ཐུག་པར་དམིགས་པའི་ཕྱིར་ཁྱབ་པ་ཅན་མེད་དོ་ཞེས་བྱ་བ་ལ་
[229b.5]འགལ་བ་བརྗོད་པ་ནི་ཐལ་འགྱུར་དང་བཟློག་པ་ཡང་ཡིན་ནོ། །གཞན་ནི་ཞེས་བྱ་བ་ནི་འགྲེལ་པ་བྱེད་པ་པོ་དག་གོ། །བྲལ་བའི་ཕྱིར་ཞེས་བྱ་བ་ནི་སྣ་ཚོགས་པ་ཉིད་ཀྱི་ཁྱབ་བྱེད་མེད་པའོ། །སྤྱི་ཆོས་ཅན་དུ་མ་གྲུབ་ཀྱང་བཟློག་པ་ནི་དེའི་ཆོས་ཉིད་མ་ཡིན་པར་བསྟན་པ་ནི་མེད་པར་དགག་པ་ཞེས་བྱ་བའོ། །ཁྱབ་
[229b.6]པར་བྱ་བ་མེད་པར་ནི་ཤིང་ཤ་པ་མེད་པ་བཞིན་དུ་ངེས་པའི་ཡུལ་ལ་བསྒྲུབ་པར་བྱ་བ་ཡིན་ཏེ་གཞན་དུ་ན་ངེས་པར་བྱེད་པ་ཡིན་པའི་ཕྱིར་རོ་ཞེས་བསྟན་པ་ནི་གལ་ཏེ་སྤྱི་ནི་ཞེས་བྱ་བའོ། །བསྒྲུབ་བྱ་སྒྲུབ་པ་ནི་ངེས་པའོ། །གཏན་ཚིགས་ཞེས་བྱ་བ་ནི་དངོས་པོ་འམ་དངོས་པོ་མ་ཡིན་པའོ། །གཞན་གྱི་ཞེས་
[229b.7]བྱ་བ་ནི་རྒྱལ་དཔོག་པའིའོ། །འདོད་པ་ཉིད་དུ་ཞེས་བྱ་བ་ནི་གྲུབ་པ་ལ་སྒྲུབ་པའོ། །གཞན་གྱིས་ཁས་བླངས་པ་ནི་བདེ་བར་གཤེགས་པ་པས་སོ། །དེས་ཀྱང་ཞེས་བྱ་བ་ནི་རྒྱལ་དཔོག་པས་ཀྱང་ངོ་། །བདེ་བར་གཤེགས་པའི་ནི་ཁས་བླངས་པ་དང་འགལ་བ་ཡིན་ནོ་ཞེས་ཟེར་བ་ནི་གཞན་སེལ་བ་ཞེས་བྱ་
[230a]
[230a.1]བའོ། །ཆོས་ཅན་མེད་ན་ཁྱབ་པར་བྱེད་པ་ཙམ་དྲན་པའི་ཡུལ་ཅན་ནི་ཁྱབ་པར་བྱ་བ་མེད་པ་ཙམ་གྱི་རྟོགས་བྱེད་ཡིན་པས་ཁྱབ་པ་གྲུབ་པ་ཡིན་ན་གཞན་དུ་རྩ་བ་ཅན་ཡིན་པར་བསྟན་པ་ནི་མ་ཡིན་ཏེ། འབྲེལ་པ་ཡོད་ན་ཞེས་བྱ་བའོ། །གང་གི་ཕྱིར་མེད་པ་ཤེས་ཙམ་ལས་སྒྲུབ་བྱེད་
[230a.2]མ་ཡིན་ལ། ཡོད་པ་ཡང་དེ་ལས་གྲུབ་པ་མ་ཡིན་པ་དེའི་ཕྱིར་དོན་སྨོས་པ་ནི་སྒྲུབ་བྱེད་མ་ཡིན་པ་བཟློག་པའི་དོན་དུའོ། །འདས་པ་མཆོག་ཏུ་འཛིན་པ་འབྲས་བུ་བྱེད་པ་ནི་ཤིན་ཏུ་འབྲེལ་པ་ཅན་མ་ཡིན་ཏེ་མེད་པའི་ཕྱིར་རོ། །སྒྲུབ་བྱེད་མ་ཡིན་པ་དག་བསྟན་པ་ནི། སྒྲ་དག་དང་ཞེས་བྱ་བའོ། །དོན་སྨོས་པ་ཙམ་
[230a.3]ཡིན་ན་དོན་དུ་མངོན་པར་འདོད་པ་ཡིན་པའི་ཕྱིར་ལུང་གིས་རྟོགས་པར་བྱ་བ་ཡང་དོན་ཉིད་དུ་འགྱུར་རོ། །རྟགས་ཉིད་མིན་པ་ནི་མེད་པ་ཉིད་ཀྱིས་ནུས་པ་མེད་པའི་ཕྱིར་རོ། །དོན་ནི་ནུས་པ་ཅན་ཡིན་ཏེ་ཡོད་པའི་ཕྱིར་རོ་ཞེས་བསྟན་པ་ནི་དོན་ལས་ཞེས་བྱ་བའོ། །ནུས་པ་ཅན་ཡང་མེད་པ་ལས་མ་ཡིན་པར་བསྟན་
[230a.4]པ་ནི་དོན་ནི་ཞེས་བྱ་བའོ། །སྒྲ་ལས་གྲུབ་པ་ཡང་དོན་ཉིད་མ་ཡིན་པ་ནི་དོན་སྨོས་པ་ལས་ཡིན་པའི་ཕྱིར་སྒྲ་སྨོས་པ་ཡིན་ནོ། །གཉི་ག་ལ་གཉི་ག་མ་ཡིན་པས་གྲུབ་པ་དོན་མ་ཡིན་པ་བཀག་པའི་ཕྱིར་རོ། །ཡང་ན་རང་མཐོང་བའི་ཚིག་དག་གིས་གཉི་ག་མ་ཡིན་པ་རྟོགས་པ་ཙམ་ལས་གྲུབ་པ་བསལ་
[230a.5]བ་ཡིན་ནོ། །ཅི་ལས་ཤེ་ན་དོན་ཉིད་ཀྱི་ཕྱིར་རོ། །རང་གིས་མཐོང་བ་དོན་མེད་པ་ཅིའི་ཕྱིར་རྟགས་མ་ཡིན་ཞེ་ན། ནུས་པ་མེད་པའི་ཕྱིར་རོ་ཞེས་བསྟན་པའི་དོན་ལས་ཞེས་བྱ་བའོ། །རྟོགས་བྱེད་ཀྱི་དོན་ཡོད་ན་རྟོགས་བྱའི་དོན་ཡིན་པར་བསྟན་པ་ནི་དོན་ནི་གྲུབ་པའི་ཕྱིར་རོ་ཞེས་བྱ་བ་སྟེ་རྒྱལ་བ་ཅན་གྱིའོ། །
[230a.6]དེ་ལས་ནི་དོན་སྨོས་པ་ལས་དོན་དང་བཅས་པ་ཡིན་པའོ། །ངེས་པའི་ཚུལ་གསུམ་པ་རྟགས་ཉིད་དུ་བརྗོད་པའི་ཕྱིར་དེའི་ངོ་བོར་ངེས་པ་མེད་པ་ནི་མ་ངེས་པ་ཡིན་པས་བསལ་བ་ཉིད་ཡིན་པར་བསྟན་པ་ནི་དོན་དམ་པར་ནི་ཞེས་བྱ་བ་སྟེ་འདིར་ཐལ་འགྱུར་ཡིན་ནོ། །སྒྲ་དང་རྣམ་པར་རྟོག་པ་ཡང་དེའི་རྣམ་པ་ཅན་
[230a.7]ཡོད་པའི་ཕྱིར་ནུས་པ་ཉིད་མ་ཡིན་ནམ་ཞེས་ཟེར་བ་ལ་རྟོག་དང་ཞེས་བྱ་བའོ། །རྣམ་པར་རྟོག་པ་དང་སྒྲ་ཡང་རྟོགས་པར་བྱ་བའི་དོན་ལ་འགྲེལ་པ་ཅན་མ་ཡིན་ཏེ་འདོད་པ་ལས་བྱུང་བའི་ཕྱིར་རོ། །དེ་ཉིད་ཀྱི་ཕྱིར་དེས་སྒྲོ་བཏགས་པའི་དེའི་ཡུལ་ཉིད་ཀྱང་རང་བཞིན་མ་ཡིན་པ་ཡིན་ཏེ་མ་ངེས་པའི་ཕྱིར་རོ། །
[230b]
[230b.1]བསྒྲུབ་བྱ་མཐོང་བ་ལས་བྱུང་བ་ནི་དེ་ཉིད་ཀྱི་ཕྱིར་ངེས་པ་ཡིན་ནོ། །སྒྲུབ་བྱེད་ལས་བྱུང་བ་ཡང་སྒྲུབ་བྱེད་ཉེ་བར་འཇོག་པར་བྱེད་པ་ནི་དེ་ཉིད་ཀྱི་ནུས་པའོ། །བསྒྲུབ་བྱ་ལས་བྱུང་བའམ་དེའི་རང་བཞིན་གྱི་དངོས་པོ་ནི་དེ་ལྟ་མ་ཡིན་པར་བསྟན་པ་ནི་དངོས་ལས་ཞེས་བྱ་བའོ། །བརྟགས་པ་ཞེས་བྱ་བ་ནི་སྒྲ་དང་རྣམ་
[230b.2]རྟོག་གིས་བྱས་པ་རྣམས་འདོད་པ་ལ་ངེས་པ་མེད་པའི་ཕྱིར་མ་ངེས་པ་རྣམས་སོ། །བག་ཆགས་ནི་རྣམ་པར་རྟོག་པའི་བག་ཆགས་སོ། །འདི་ཉིད་ཀྱིས་ཞེས་བྱ་བ་ནི་དོན་འཛིན་པའི་ཕྱིར་རོ། །དངོས་སུ་ཞེས་བྱ་བ་ནི་སློབ་དཔོན་གྱིའོ། །དངོས་པོ་ནི་བསྒྲུབ་བྱ་སྟེ་དེ་འགྲུབ་པའོ། །བསྒྲུབ་བྱ་ཉིད་སྒྲུབ་
[230b.3]བྱེད་ལ་འོས་པ་ཉིད་ཡིན་པའི་ཕྱིར་ཐམས་ཅད་ནི་མ་ཡིན་པས་ངེས་པ་ཅན་གྱི་དོན་ལས་ལྡོག་པ་ཁོ་ན་ཡིན་པའོ། །རྗེས་སུ་དཔག་པར་བྱ་བ་ནི་འདིར་ཤེས་པར་འདོད་པའི་བྱེ་བྲག་དང་ལྡན་པའི་ཆོས་ཅན་ཉིད་སྒྲུབ་པར་བྱེད་པར་འོས་པ་ཡིན་གྱི་ཡོད་པའི་ཆོས་ཉིད་ནི་མ་ཡིན་ནོ། །ལོག་པར་རྟོགས་པའི་
[230b.4]ཕྱིར་དེ་ཡང་ཡིན་ནོ་ཞེ་ན། དེ་ལྟ་ན་དེ་འདོད་བཞིན་པ་ཉིད་ཀྱིས་བསྒྲུབ་བྱ་ཡིན་པར་བསྟན་པ་ནི་ཕྱོགས་དང་ཞེས་བྱ་བའོ། །སྤྱི་ཙམ་ནི་ངེས་པ་ཅན་མ་ཡིན་ཞིང་ཁྱད་པར་ནི་བྱས་པ་ཉིད་ཡིན་པར་རྣམ་པར་ཕྱེ་ནས་བསྟན་པ་ནི་གལ་ཏེ་དོན་འདི་ཞེས་བྱ་བའོ། །འོན་ཏེ་ཕྱོགས་སུ་བྱས་པ་ཞེས་བྱ་བ་ནི་
[230b.5]སྤྱིའོ། །གལ་ཏེ་དངོས་པོ་ལ་ཞེས་བྱ་བ་ནི་འདོད་པ་དང་བྲལ་བའོ། །སྒྲུབ་པར་བྱེད་པ་ནི་དོན་དམ་པའི་རྗེས་སུ་དཔག་པའོ། །དེ་ནི་ཕྱོགས་སོ། །མ་ཡིན་ཏེ། ཚིག་ནི་ཞེས་བྱ་བ་ནི་འདོད་པ་དང་འབྲེལ་པའི་ཕྱིར་རོ། །ཚིག་ཙམ་འདོད་པ་དང་འབྲེལ་པའི་ཕྱིར་དོན་སྒྲུབ་པར་བྱེད་པ་མ་ཡིན་དུ་
[230b.6]ཟིན་ཀྱང་ཕྱོགས་ཀྱི་ཚིག་འགལ་བ་ཉིད་དུ་དོགས་པ་བསལ་བས་བསྒྲུབ་བྱ་ཉིད་སྒྲུབ་པར་ངེས་པས་སྒྲུབ་པར་བྱེད་པའི་ཚིག་ཀྱང་དེ་ཉེ་བར་འཇོག་པར་བྱེད་པའི་ཕྱིར་འགྱུར་བ་མ་ཡིན་ནམ་ཞེས་ཟེར་བ་ལ་དོན་གྱི་ཞེས་བྱ་བ་སྟེ། དོན་ལ་ངེས་པ་ལས་སོ། །སྒྲ་ནི་དེ་ལ་མ་ངེས་པ་ཡིན་ལ་འདོད་པ་ལ་ངེས་
[230b.7]པའི་ཕྱིར། ཉེ་བར་སྟོབས་པར་མི་བྱེད་ན་དེ་དང་འགལ་བ་སེལ་བར་བྱེད་པ་མ་ཡིན་ཏེ། གཏན་ཚིགས་དོན་མེད་པའི་ཕྱིར་རོ། །སྨྲ་བ་པོ་བསལ་བ་ཡང་འདོད་པའི་དངོས་པོའི་རྣམ་པ་ཅན་གྱི་འདོད་པ་ལ་ངེས་པ་ལས་བཟློག་པ་སེལ་བའི་ཕྱིར་བསྒྲུབ་བྱའི་ཚིག་འབའ་ཞིག་རྒྱུར་ངེས་པའོ། །བསྟན་པའི་ཁྱབ་
[231a]
[231a.1]ཅན་ལ་ནི་དེ་མེད་ཀྱང་རྒྱུའི་ཚིག་ལས་མ་གྲུབ་པ་ལས་བཟློག་པའི་རྣམ་པ་ཅན་རྟོགས་པ་ཡིན་ལ། དེས་ནི་འགལ་བ་ཉིད་ལ་སོགས་པ་དོགས་པ་བསལ་བ་ཡིན་པར་བསྟན་པ་ནི། ཕྱོགས་ཀྱི་ཚིག་ཅེས་བྱ་བ་སྟེ། དེ་ཞེས་བྱ་བ་ནི་དེའི་ཕྱིར་ཏེ། རང་ཉིད་ཀྱིས་དོན་སྒྲུབ་པར་
[231a.2]བྱེད་པ་ཉིད་མ་ཡིན་པའི་ཕྱིར་རོ། །དེ་ལས་ཏེ་བསྒྲུབ་པར་བྱ་བའི་ཚིག་ལས་ཐེ་ཚོམ་སྐྱེ་བའི་ཕྱིར་ཞེས་བྱ་བ་ནི་ཡོད་དམ་མེད་ཅེས་བྱ་བའོ། །དེ་ལས་བཟློག་པ་ལ་ཡང་ཐེ་ཚོམ་ལྡོག་པ་མ་ཡིན་ཏེ་དོན་བཞིན་དུ་གཞན་ལ་ཡང་མ་ངེས་པ་སྐྱེ་བའི་ཕྱིར་རོ་ཞེས་བསྟན་པ་ནི་དངོས་སུ་ཞེས་བྱ་བའོ། །ཟློག་པར་བྱེད་
[231a.3]ཅེས་བྱ་བ་ནི་གེགས་བྱེད་པའོ། །འཕེན་པ་ཡིན་ཞེས་བྱ་བ་ནི་དྲན་པ་སྟེ་ཕྱིར་རྒོལ་བ་ལ་གྲུབ་པའི་ཕྱིར་རོ། །དེ་ཉིད་ཀྱི་ཚེ་ཞེས་བྱ་བ་ནི་ཕྱིར་རྒོལ་བ་ལ་ཚད་མ་སྐྱེད་པའི་ཕྱིར་རོ། །སྐྱེ་བཞིན་པ་ཡང་མ་རིག་པ་ནི་ཚིག་ལས་རྟོགས་པར་འགྱུར་གྱི་རང་རིག་པའི་ཚད་མ་ཉིད་མ་ཡིན་ནོ་ཞེས་ཟེར་བ་ལ་
[231a.4]ད་ལྟར་བ་ལ་ནི་ཞེས་བྱ་བའོ། །སྒྲུབ་བྱེད་ཀྱི་རྣམ་པར་འདོད་པ་ངེས་པར་བྱེད་པའི་ཕྱིར་ཚིག་དེ་བསྒྲུབ་བྱ་ངེས་པར་བྱེད་པ་དེ་བཞིན་དུ་བསྒྲུབ་བྱའི་ཚིག་ཀྱང་དེའི་རྣམ་པར་འདོད་པར་ངེས་པ་ཡིན་ཏེ། ཕྱིན་ཅི་ལོག་པ་བསལ་བའི་ཕྱིར་རོ་སྙམ་དུ་སེམས་པ་ལ་བསྒྲུབ་པར་བྱ་བ་ཞེས་བྱ་བ་སྟེ་མ་གྲུབ་པའོ། །གང་
[231a.5]གི་ཕྱིར་ཚིག་ལས་ཀྱང་སྒྲུབ་པར་བྱེད་པ་བཞིན་དུ་བསྒྲུབ་པར་བྱ་བ་གྲུབ་པ་མ་ཡིན་ལ། དེ་གྲུབ་ན་ནི་ཚིག་གིས་ཀྱང་དེ་ཁོ་ན་བཞིན་དུ་དྲན་པར་འགྱུར་རོ། །གྲུབ་པ་བརྗོད་པ་ཡིན་གྱི་བསྒྲུབ་པར་བྱ་བ་བརྗོད་པ་ནི་མ་ཡིན་ཏེ། གྲུབ་པ་ལ་སྒྲུབ་པར་འགྱུར་བའི་ཕྱིར་རོ་ཞེས་བསྟན་པ་ནི། བསྒྲུབ་པར་
[231a.6]བྱ་བ་ཞེས་བྱ་བའོ། །བསྒྲུབ་བྱ་ཉིད་ཁོ་ནར་བརྗོད་པ་ཡིན་ན། དེ་ལ་ཐེ་ཚོམ་ཟ་བ་དང་དེ་དང་འགལ་བ་ལ་ཡང་ཡིན་པའི་ཕྱིར་དེ་ལ་ཐེ་ཚོམ་ལྡོག་པ་མ་ཡིན་པར་བསྟན་པ་ནི་ཇི་ལྟར་ཕྱོགས་ཀྱི་ཚིག་ཅེས་བྱ་བའོ། །ཉམས་པ་ཉིད་ནི་ཕྱིར་རྒོལ་བ་ལ་གཞན་གྱི་དོན་ཉིད་མེད་པ་དང་རྒོལ་བ་ལ་རྗེས་སུ་
[231a.7]དཔག་པ་ཉིད་མེད་པའོ། །གང་ལ་རྗེས་སུ་དཔག་པ་ཡིན་པ་དེ་ལ་གཞན་གྱི་དོན་ཉིད་མེད་ལ་གང་ལ་གཞན་གྱི་དོན་ཡིན་པ་དེ་ལ་རྗེས་སུ་དཔག་པ་ཡིན་ནོ་ཞེས་ཟེར་བ་ནི་བསྟན་པར་བྱ་བ་ལ་ཞེས་བྱ་བའོ། །ཚིག་ནི་མ་ཡིན་ཏེ་དོན་རྟོགས་པའི་ཕྱིར་རོ་ཞེས་བྱ་བ་ནི་རྗོད་པར་བྱེད་པ་ཉིད་འདོད་པ་ལ་རག་
[231b]
[231b.1]ལས་པའི་ཕྱིར་རོ་དོན་ནི་བསྒྲུབ་བྱའོ། །དེ་ཡང་ཞེས་བྱ་བ་ནི་བསྒྲུབ་བྱ་ཡང་ཡིན་གྱི་སྒྲུབ་པར་བྱེད་པ་དྲན་པ་སྟེ་བྱེད་པས་ཕན་འདོགས་པར་བྱེད་པ་འབའ་ཞིག་ཕྱིར་རྒོལ་བའི་ཕྱིར་ཚིག་མ་ཡིན་གྱི་རྟོགས་པར་བྱེད་པ་ཁོ་ན་ཡིན་ནོ་ཞེས་བྱ་བའི་དོན་ཏོ། །མ་ཡིན་ཏེ་ཚིག་གིས་རྗེས་སུ་བརྗོད་པ་ཞེས་བྱ་བ་ནི་
[231b.2]སྔར་གང་ལ་མཐོང་བ་དེ་ལ་དྲན་པ་སྐྱེ་བར་བྱེད་དོ་ཞེས་བྱ་བའི་རིགས་པ་ལས་སོ། །ཉེ་བར་བཏགས་པའི་ཞེས་བྱ་བ་ནི་རྗེས་སུ་དཔག་པའི་རྒྱུ་ཡིན་པའི་ཕྱིར་རྗེས་སུ་དཔག་པ་ཡིན་ནོ་ཞེས་བྱ་བའོ། །དེ་ཉིད་ཀྱི་ཕྱིར་ཞེས་བྱ་བ་ནི་ཚད་མ་མ་ཡིན་པའི་ཕྱིར་དང་དྲན་བཞིན་པ་མ་ངེས་པའི་ཕྱིར་ཚད་མ་མ་
[231b.3]ཡིན་ཏེ། དྲན་པ་ལ་ཡང་བྱེད་པ་པོ་ཡིན་པའི་ཕྱིར་རོ་ཞེས་བྱ་བའི་དོན་ཏོ། །ངེས་པ་མ་ཡིན་ན་གཞན་གྱི་དོན་གྱི་རྗེས་སུ་དཔག་པ་ཉིད་དང་། རྗེས་སུ་དཔག་པའི་རྒྱུ་ཉིད་ཀྱང་ཇི་ལྟར་ཡིན་ཞེས་ཟེར་བ་ནི། འོ་ན་ཇི་ལྟར་ཞེས་བྱ་བའོ། །དོན་ལ་ཞེས་བྱ་བ་ནི་རྟགས་ལའམ་གཞན་ལ་ཡང་རུང་སྟེ། 
[231b.4]ཚིག་དེ་རང་ཉིད་ལས་ཚད་མ་མ་ཡིན་གྱི་ཚད་མ་ལ་ནི་ཚད་མ་ཡིན་ནོ་ཞེས་བྱ་བར་སྦྱར་རོ། །རྟགས་དྲན་པར་བྱེད་ན་ཚིག་དེ་ཚད་མ་ཡིན་ཏེ་དེ་ལས་གཞན་དུ་མི་འཐད་པས་རྟོགས་པར་བྱེད་པ་ཡིན་གྱི་རྗོད་པར་བྱེད་པ་ཉིད་ཀྱིས་མ་ཡིན་པར་བསྟན་པ་ནི་དོན་ལ་ནི་ཞེས་བྱ་བའོ། །དེ་ལ་ཡང་མངོན་སུམ་
[231b.5]མེད་པར་བསྟན་པ་ནི་ཚད་མ་ཡང་ཞེས་བྱ་བའོ། །སྒྲུབ་པ་ནི་རྟོགས་པ་སྟེ་འོན་ཀྱང་ངེས་པར་བྱེད་པ་བཞིན་ནོ། །དྲན་པ་ཞེས་བྱ་བ་ནི་རྗེས་སུ་དཔག་པའོ། །ངེས་པ་ནི་ཞེས་བྱ་བ་ནི་རྣམ་པ་ཐམས་ཅད་རྟོགས་པའོ། །རྗེས་སུ་དཔག་པ་ལ་དེ་མ་ཡིན་པ་ལས་ལོག་པར་ངེས་པ་ཡིན་ཡང་རང་གི་ངོ་བོར་
[231b.6]ངེས་པ་མ་ཡིན་ཏེ། འབད་པ་ལས་བཞིན་དུ་རྟགས་ཚིག་ལས་ཀྱང་དྲན་བཞིན་པ་ལ་ནི་ཚད་མའི་སྟོབས་ཀྱིས་དེ་ལས་བྱུང་བའི་ཐེ་ཚོམ་བསལ་བ་ཡིན་པར་བསྟན་པ་ནི་ཚིག་ལས་དོན་ལ་ཞེས་བྱ་བའོ། །རྟོག་ན་ཞེས་བྱ་བ་ནི་འབྲེལ་པའི་ངོ་བོའི་ཁྱད་པར་ལ་སྟེ་ལོག་པས་ཐེ་ཚོམ་ཅན་ཡིན་པའི་ཕྱིར་རོ། །ཚིག་
[231b.7]ལས་དྲན་པའི་ཐེ་ཚོམ་སེལ་བར་བྱེད་པ་སྟེ་ཉེ་བར་བསྡུ་བ་ནི་དེའི་ཕྱིར་ཞེས་བྱ་བའོ། །དོན་ཐོབ་པའི་མཚན་ཉིད་དེ་རྒྱུ་རྟོག་པ་གང་གི་ཡིན་པ་དེ་ཐ་སྙད་ཡིན་གྱི་གཞན་རྟོགས་པ་ཙམ་ནི་མ་ཡིན་ནོ། །སློབ་དཔོན་གྱིས། །ཕྱོགས་ཆོས་འབྲེལ་པ་བསྒྲུབ་བྱ་དག །བརྗོད་པ་ལས་གཞན་སྤང་བར་བྱ། །ཞེས་
[232a]
[232a.1]བྱ་བས་བསྒྲུབ་པར་བྱ་བའི་ཚིག་སྒྲུབ་པར་བྱེད་པ་བརྗོད་པ་ཉིད་མ་ཡིན་ནམ། བརྗོད་པ་དེ་ནུས་པ་མེད་པ་ཇི་ལྟར་ཡིན་ཞེས་ཟེར་བ་ལ་གཏན་ཚིགས་དོན་གྱི་ནི་རྟགས་ཀྱི་ཡུལ་ཉིད་ཀྱིས་སོ། །དེ་ནི་ཞེས་བྱ་བ་ནི་ནུས་པ་མེད་པའི་བསྒྲུབ་བྱའི་བརྗོད་པ་སྒྲུབ་བྱེད་དུ་བཤད་པ་ནི་སློབ་དཔོན་
[232a.2]གྱིས་སོ། །ཡང་ན་དེ་ནི་ཞེས་བྱ་བ་ནི་སྒྲུབ་བྱེད་དོ། །དེ་བརྗོད་པ་ནི་རྟགས་སོ། །ཡུལ་བརྗོད་པ་ཡང་གཏན་ཚིགས་འབའ་ཞིག་ལ་སོ་སོ་བ་ཡིན་གྱི་རྗོད་པའི་ཁྱབ་པ་ཅན་ལ་ནི་དེའི་ཁོངས་སུ་གཏོགས་པ་ཡིན་ཏེ། འགལ་བ་ཉིད་དོགས་པ་བསལ་བའི་ཆེད་དུ་ཞེས་བྱ་བའི་དོན་ཏོ། །གསུངས་སོ་ཞེས་བྱ་བ་ནི་
[232a.3]སློབ་དཔོན་གྱིས་སོ། །ངེད་ཀྱི་ལྟར་ན་ཞེས་བྱ་བ་ནི་གཏན་ཚིགས་དོན་ཞེས་བྱ་བ་བཤད་པའོ། །འདི་ནུས་པ་མེད་པ་ཡང་ཡིན་ལ་བརྗོད་པ་ཡང་ཡིན་པ་བཤད་པ་ནི། བསྒྲུབ་པར་བྱ་བ་བརྗོད་པ་ཞེས་བྱ་བའོ། །བརྗོད་པ་ནི་བཅོམ་ལྡན་འདས་ཆོས་ཀྱི་གྲགས་པས་སོ། །འོ་ན་ཇི་ལྟར་ཞེས་བྱ་བ་ནི་སློབ་དཔོན་གྱི་
[232a.4]དང་འགལ་བར་རོ། །འདི་ནི་མ་ཡིན་ཞེས་བྱ་བ་ནི་ལན་ནོ། །བསྒྲུབ་བྱའི་ཚིག་ཀྱང་ཡུལ་ཉིད་ཡིན་པས་གཏན་ཚིགས་དང་འབྲེལ་བའི་ཕྱིར་དེའི་ཚིག་བཞིན་དུ་ནུས་པ་ཁོ་ན་ཡིན་ནོ་སྙམ་དུ་སེམས་པ་ནི། གལ་ཏེ་དེ་ལའང་ནུས་ཡོད་དེ། །ཞེས་བྱ་བ་ནི་བསྒྲུབ་བྱའི་ཚིག་ལའོ། །ལན་ནི་དེ་ནི་ཞེས་བྱ་བ་སྟེ་ཕྱོགས་ཀྱི་
[232a.5]ཚིག་གོ། །ཐེ་ཚོམ་གྱིས་ཞེས་བྱ་བ་ནི་རྒྱུས་སོ། །དེ་ཉིད་ཤེས་པར་འདོད་པ་ཅན་གྱི་ཉན་པ་པོས་སོ། །རབ་ཏུ་བྱེད་པས་ཏེ་བསྒྲུབ་བྱ་སྒྲུབ་པར་བྱེད་པ་རྩོམ་པ་འདིས་ཡིན་པའི་ཕྱིར་གནས་སྐབས་ཏེ་གཏན་ཚིགས་ཀྱི་ཚིག་ནི་དེའི་རྟེན་དུ་འགྱུར་བའོ། །དེ་བཞིན་དུ་མི་མཐུན་ཕྱོགས་ཏེ་ཕྱོགས་སྔ་མ་ཁས་ལེན་
[232a.6]པ་ལ་ཡང་ངོ་། །ཐེ་ཚོམ་ཟ་བ་མ་ཡིན་པ་ཕྱིན་ཅི་ལོག་མ་ཡིན་པར་གཟུང་བ་ནི་རིགས་པས་ངེས་པར་བརྟག་པའི་ཡུལ་མ་ཡིན་ནོ། །དེའི་ཕྱིར་དེ་སྟེ་གཏན་ཚིགས་ཀྱི་ཚིག་འཇུག་པར་བྱེད་པ་ཉིད་ཀྱི་ཕྱིར་ནུས་པ་ཉིད་ནི་འདི་དག་གི་མཚུངས་པ་ཡིན་པའི་ཕྱིར་ཐུག་པ་མེད་པ་སྟེ་ནུས་པ་ཉིད་ལའོ་ཞེས་བྱ་བ་ནི་རྒྱལ་
[232a.7]བ་ཅན་གྱིའོ། །དེ་ནི་ཞེས་བྱ་བ་ནི་བསྒྲུབ་བྱ་ལ་ཐེ་ཚོམ་གྱིས་ཤེས་པར་འདོད་པ་ཡིན་ལ་ཐེ་ཚོམ་དེ་ནི་སྐབས་ཀྱི་རྟེན་དུ་འགྱུར་བ་དེ་བཞིན་དུ་ཁ་ཅིག་གིས་རྟག་པ་ཡིན་པའི་ཕྱོགས་ཁས་ལེན་པ་ཡིན་ན་ཡང་བྱས་པ་ནི་མི་རྟག་པ་ཡིན་ཏེ། བུམ་པ་ལྟ་བུའོ་ཞེས་བྱ་བའི་གཏན་ཚིགས་བརྗོད་པ་འཇུག་པའི་ཕྱིར་དེ་
[232b]
[232b.1]དག་གི་ཚིག་ཀྱང་བྱས་པ་ཉིད་ཀྱི་ཚིག་དང་ལྷན་ཅིག་སྒྲུབ་བྱེད་དུ་འགྱུར་རོ་ཞེས་བྱ་བ་ནི་གཞན་གྱིའོ། །ཐེ་ཚོམ་ལ་མ་ཡིན་ཞེས་བྱ་བ་ལ་སོགས་པར་འཆད་པ་ནི་གཞན་དུ་བའོ། །དོན་ཞེས་བྱ་བ་ནི་དགོངས་པའོ། །བསྒྲུབ་བྱ་བསྒྲུབ་པ་ལ་ནི་ཕྱོགས་ཀྱི་ཚིག་ཉེ་བ་ཡིན་ཞིང་ཐེ་ཚོམ་ལ་སོགས་པ་ནི་མ་ཡིན་པ་མ་
[232b.2]ཡིན་ནམ་ཞེས་ཟེར་བ་ལ། ནང་གི་ཡན་ལག་ཅེས་བྱ་བ་སྟེ་འབྲེལ་པ་ལ་ལྟོས་ནས་ཚུལ་གསུམ་པའི་རྟགས་དང་དེའི་ཚིག་ཅེས་བྱ་བའི་དོན་ཏོ། །གཏན་ཚིགས་ལས་དེ་ནི་སྟེ་བསྒྲུབ་བྱར་ངེས་པ་སྟེ་གདོན་མི་ཟ་བར་རོ། །ཕྱིས་ཞེས་བྱ་བ་ནི་ཉེ་བར་བསྡུ་བའི་ངོ་བོའོ། །ཡོད་པ་ཙམ་ལས་ཞེས་བྱ་བ་ནི་མ་གྲུབ་
[232b.3]པ་ཉིད་བསལ་བ་ལས་སོ། །བ་ལང་དང་འདྲ་བའི་ཕྱིར་ནི་མངོན་སུམ་ལས་ཁྱད་པར་དང་འབྲེལ་པ་སྒྲུབ་པར་ཏེ། ཇི་ལྟ་བུར་གྱུར་པའི་བ་ལང་ཡིན་པ་དེ་ལྟ་བུར་གྱུར་པ་བ་མེན་ཡིན་ནོ་ཞེས་དྲན་པ་ཉིད་དུ་འབྲེལ་པ་འཛིན་པ་ཡིན་པའི་ཕྱིར་རོ། །གཞན་མ་ཡིན་པ་ཞེས་བྱ་བ་འདི་ལྟ་བུ་ལས་གཞན་པའོ། །བྱས་
[232b.4]པ་ཉིད་ཀྱིས་གཏན་ཚིགས་ཉིད་ཀྱིས་ཡིན་གྱི་བསྒྲུབ་བྱས་ནི་མ་ཡིན་ཏེ། རྗེས་སུ་དཔག་པ་ཉིད་དུ་འགྱུར་བའི་ཕྱིར་རོ། །བྱས་པ་ཉིད་གཉིས་ཞེས་བྱ་བ་ནི་སྒྲ་དང་བུམ་པ་ལ་ཡོད་པའི་མངོན་སུམ་པའོ། །ཡང་ཡན་ལག་དང་སྤྱི་སྦྱོར་བ་ནི་རིགས་གཞན་གྱི་དེ་ཡིན་ནོ་ཞེས་ཟེར་བ་ནི་དེ་ལ་གལ་ཏེ་ཞེས་བྱ་བའོ། །གཞན་
[232b.5]དུ་ཞེས་བྱ་བ་ནི་འདྲ་བ་ཉིད་ཁས་མི་ལེན་ནའོ། །རྒྱུ་ཉིད་དུ་ཞེས་བྱ་བ་ནི་འབྲས་བུས་བཏགས་པའོ། །རྒྱུ་ཡང་ཞེས་བྱ་བ་ནི་གཞན་ཏེ། མཐོང་བ་ཉིད་ནི་རྟོགས་པའོ། །འདྲ་བ་ཉིད་དོ་ཞེས་བྱ་བའི་ཤེས་པ་ལས་འདྲ་བ་ཉིད་ཡིན་གྱི་རྟོག་པ་ལས་ནི་མ་ཡིན་ནམ་ཞེས་ཟེར་བ་ལ་གལ་ཏེ་དེ་ལ་ཞེས་བྱ་བ་སྟེ། འདྲ་བ་ཞེས་
[232b.6]བྱ་བ་ནི་རྣམ་པར་རྟོག་པ་ཙམ་ཡིན་ཏེ། མངོན་སུམ་ལ་མི་སྣང་བའི་ཕྱིར་རོ་ཞེས་བྱ་བའི་དོན་ཏོ། །དེ་ཉིད་དུ་ཞེས་བྱ་བ་ནི་ལྟ་བ་ཉིད་དོ། །རྣམ་པར་རྟོག་པ་ཙམ་ལ་རུང་བ་ཉིད་ཀྱང་མ་ཡིན་ཏེ། འདི་འདྲ་བ་ཡིན་ནོ་ཞེས་བྱ་བའི་རྟོགས་པ་ལ་དངོས་པོ་ཙམ་དུ་ཞེན་པའི་ཕྱིར་དང་། གཞན་པར་མ་ངེས་པའི་ཕྱིར་རོ་ཞེས་བསྟན་
[232b.7]པ་ནི་དངོས་པོའི་ངོ་བོ་ལས་ཞེས་བྱ་བའོ། །དབེན་པར་ཞེས་བྱ་བ་ནི་བྲལ་བར་ཏེ་རྟོག་པ་ལའམ་གཞན་པ་ལའོ། །རྣམ་པར་རྟོག་པ་ནི་གཞན་དུ་མི་འཐད་པས་མཐོང་བ་རྗེས་སུ་དཔོག་པ་མ་ཡིན་ཏེ། གཞན་དུ་ཡང་འབྱུང་བའི་ཕྱིར་རོ་ཞེས་བསྟན་པ་ནི་ཐོགས་མེད་ཅེས་བྱ་བའོ། །དེ་ཉིད་དུ་ནི་འདྲ་བ་ཉིད་ཀྱི་ངོ་བོ་
[233a]
[233a.1]ཉིད་དུའོ། །བག་ཆགས་ཙམ་ལས་བྱུང་བ་ཡང་ཉམས་སུ་མྱོང་བའི་འབྲེལ་བ་ཅི་ནས་ཀྱང་ཐ་སྙད་ལ་དགོས་པ་ཉིད་ཡིན་པར་བསྟན་པ་ནི་དངོས་དང་འབྲེལ་ཕྱིར་ཞེས་བྱ་བའོ། །གལ་ཏེ་ནང་ཁྱད་ཅེས་བྱ་བ་ནི་འདྲ་བ་དང་ཅིག་ཤོས་ལས་བྱུང་བའི་དོན་གྱི་བྱ་བའོ། །དེར་ཡང་ཞེས་བྱ་བ་ནི་
[233a.2]འདྲ་བའི་དངོས་པོ་ལ་ཡང་ངོ་། །ཅིའི་ཕྱིར་ཞེས་བྱ་བ་ནི་ནང་གི་ཁྱད་པར་རོ། །གཞན་དུ་ཡོད་པ་ཞེས་བྱ་བ་ནི་མི་འདྲ་བ་རྣམས་ལའོ། །ལུང་གི་ཚད་མ་མེད་པར་ནི་དུ་བ་ལ་སོགས་པ་ལས་བྱུང་བས་སོ། །ཅི་སྟེ་ཞེས་བྱ་བ་ནི་གཏན་ཚིགས་ལའོ། །དེའི་ཚེ་ཡང་ཞེས་བྱ་བ་ནི་གཞན་གྱིའོ། །དམ་བཅའ་བ་དེ་
[233a.3]ཡང་ཞེས་བྱ་བ་ནི་རང་གི་འདོད་པའི་ཡུལ་ལའོ། །མེད་ན་སྒྲུབ་བྱེད་མི་འགྲུབ་པའི་ཕྱིར་སྒྲུབ་བྱེད་ཀྱི་ཚིག་བཞིན་དུ་དམ་བཅའ་བའི་ཚིག་ནི་ཐེ་ཚོམ་ལ་སོགས་པ་མ་ཡིན་པ་ལྟ་བུ་ཞེས་ཟེར་བ་ནི། གལ་ཏེ་ཡུལ་བསྟན་མེད་པར་ནི། །ཞེས་བྱ་བའོ། །ཐེ་ཚོམ་ལ་སོགས་པའི་ཡུལ་བཞིན་དུ་ནང་གི་ཡན་ལག་མ་ཡིན་ཞིང་དེ་
[233a.4]མ་བརྗོད་ན་མ་གྲུབ་པ་ཉིད་དང་འགལ་བ་ཉིད་དུ་དོགས་པ་མེད་དོ། །ཁྱབ་པའི་གཏན་ཚིགས་དང་འགལ་བ་ལ་ཡང་ཁྱད་པར་མེད་པའི་ཕྱིར། རང་བཞིན་འབྲས་བུ་འགྲུབ་བྱའི་ཕྱིར། །གཏན་ཚིགས་གཉིས་དང་བཟློག་པ་གཉིས། །ཞེས་བྱ་བའི་དོན་ཏོ། །ཕྱོགས་ཀྱི་ཆོས་ཉིད་ཀྱི་ངོ་བོ་མེད་པ་ཕྱོགས་མ་ཡིན་པར་བརྗོད་
[233a.5]པ་བཤད་པ་ནི་བྱས་པའི་ཕྱིར་ཞེས་བྱ་བ་དང་མི་རྟག་པ་ཞེས་བྱ་བའོ། །བསྒྲུབ་བྱའི་ཆོས་གཙོ་བོ་ཡིན་ཏེ་གཏན་ཚིགས་ཀྱི་ཡུལ་ཉིད་ཀྱིས་ཕྱོགས་ཀྱི་ཆོས་ཉིད་ཀྱི་ཚེ་སྔ་ན་ཡོད་པའི་ཕྱིར་རོ། །དེ་ལྟ་མ་ཡིན་ན་ཞེས་བྱ་བ་ནས་ཡིན་ནོ་ཞེ་ན། བསྟན་ན་ཞེས་བྱ་བའི་བར་དུ་ནི་རྒོལ་བ་རྗེས་སུ་བརྗོད་པ་ཡིན་པ་ནི་སྒྲུབ་
[233a.6]བྱེད་ཉིད་གསལ་བར་བྱེད་པའི་དོན་དུའོ། །ཚད་མའི་འབྲས་བུ་ཞེས་བྱ་བ་ནི་སྒྲུབ་པར་བྱེད་པ་ཉིད་ཀྱི་འཐད་པའོ། །དེ་ནི་ཟུག་གཟེར་ལ་ཞེས་བྱ་བ་ནི་བཞད་གད་དུ་བྱེད་པ་ཡིན་ཏེ་སྒྲ་གཞན་གྱིས་དེ་ཉིད་བརྗོད་པའི་ཕྱིར་ཏེ། ཁྱབ་འཇུག་པ་ནི་ལྟོ་བ་ལ་སོགས་པའི་ཟུག་གཟེར་ལ་དབང་ཕྱུག་ཆེན་པོ་པར་གྱུར་
[233a.7]པའི་འཇིགས་ལས་འཁོར་ལོའི་སྒྲས་བརྗོད་ཀྱི་རྩེ་གསུམ་གྱི་སྒྲས་ནི་མ་ཡིན་ནོ། །གཏན་ཚིག་ཉིད་ཙམ་ཡིན་ན་ཐེ་ཚོམ་ལ་སོགས་པ་ལ་ཡིན་པས་ཐལ་ཆེས་པར་བསྟན་པ་ནི་འདིར་བཤད་ཟིན་ཏེ་ཞེས་བྱ་བའོ། །མ་གྲུབ་པ་དང་འགལ་བ་ཉིད་དུ་དོགས་པ་ལ་ཡང་བསྟན་པ་ནི་དེ་མེད་ཀྱང་ཞེས་བྱ་བ་སྟེ་བསྟན་པ་ནི་
[233b]
[233b.1]བརྗོད་པའི་ཁྱབ་པ་ཅན་ཡིན་པའི་ཕྱིར་རོ། །ཁྱབ་སྔོན་ཅན་ལ་ཞེས་བྱ་བ་ནི་འགྲེལ་པ་ཡིན་ནོ། །དེ་ནི་འཇིག་བློར་ནི་སྒྲ་མི་རྟག་ཅེས་བྱ་བ་མ་གྲུབ་པ་ལ་སོགས་པ་སེལ་བར་བྱེད་པའོ། །འགལ་བ་དང་གཏན་ཚིགས་དེ་དག་གི་ངེས་པའོ། །མ་ཡིན་ཏེ་ཞེས་བྱ་བར་མཚམས་གཅད་པར་བྱ་སྟེ། མ་ཡིན་དུ་
[233b.2]ཟིན་ཀྱང་ཞེས་བྱ་བའི་དོན་ཏོ། །ཅི་ལས་ཤེ་ན་རང་གནོད་པ་ལ་ཞེས་བྱ་བ་ནི་རྒོལ་བའིའོ། །ཁྱབ་པ་སྔོན་དུ་འགྲོ་བ་ཅན་གྱི་སྦྱོར་བ་ལ་སྐྱོན་ཐམས་ཅད་བསལ་བར་བྱ་བ་ཡིན་ཏེ་གཞན་དུ་ན་དམ་བཅའ་བ་ཡིན་ཡང་ལན་གཉིས་བརྗོད་ཀྱང་དེ་ལ་འཁྲུལ་པ་སྲིད་པའི་ཕྱིར་རོ་ཞེས་བསྟན་པ་ནི། ཁྱབ་པ་སྔོན་དུ་
[233b.3]འགྲོ་བ་ཅན། །ཞེས་བྱ་བའོ། །བསྟན་བཅོས་སུ་བསྒྲུབ་བྱ་ལན་གཉིས་སུ་བརྗོད་པར་འདོད་པའི་རྐང་མིག་པ་ལ་སོགས་པར་ནི་བསལ་བའི་དོན་དུ་ཡིན་ནོ་སྙམ་དུ་སེམས་པ་ལ། དེ་ནི་རྒོལ་བ་ལ་ཞེས་བྱ་བའོ། །དམ་བཅས་པ་མེད་ཀྱང་འགལ་བ་ཉིད་དུ་དོགས་པ་བསལ་ནས་དེ་ཡོད་ཀྱང་འགལ་བ་ཉིད་ཡིན་པ་སེལ་
[233b.4]བ་ནི་གལ་ཏེ་སྒྲ་ནི་རྟག་སྟེ་ཞེས་བྱ་བའོ། །རྟག་པ་ཉིད་ཀྱི་ཁྱབ་པ་མཐོང་ན་ཡང་དམ་བཅའ་བས་ཅི་ཞིག་དགོས་ཞེས་བསྟན་པ་ནི་དེའི་ཚེ་ཁྱད་པ་ཕྱིན་ཅི་ལོག་པ་ཞེས་བྱ་བ་སྟེ། ཁྱབ་པ་སྟོན་པ་ཉིད་ཀྱི་ངག་ལས་སོ། །གང་གི་ཞེས་བྱ་བ་ནི་རྐང་མིག་པ་ལ་སོགས་པའི་ཡིན་གྱི་གཞན་གྱི་ནི་མ་ཡིན་ཏེ་ཁྱབ་པའི་ཚིག་
[233b.5]ལས་རྟོགས་པའི་ཕྱིར་རོ། །བྱས་ཟིན་པ་ཞེས་བྱ་བ་ནི་གནས་སྐབས་ཁོ་ན་ལ་དམ་བཅས་པ་ཡིན་ཞེས་བྱ་བ་སྟེ་འདོད་པ་ཁོ་ན་ཡིན་ཞེས་བྱ་བའི་དོན་ཏོ། །བཟློག་པ་ཉིད་དོ་ཞེས་བྱ་བ་ནི་དམ་བཅའ་བ་གནས་སྐབས་ཙམ་ཉིད་ཡིན་པའི་ཕྱིར་རོ། །དེ་ནི་འདི་ལྟར་དམ་བཅའ་བ་མེད་ཀྱང་གཏན་ཚིགས་མ་གྲུབ་པ་
[233b.6]ཉིད་ལ་སོགས་པ་བསལ་བའི་ཕྱིར་སྒྲུབ་པར་བྱེད་པའི་ཡན་ལག་ཉིད་མ་ཡིན་ན། དེས་མ་ཚང་བ་ཉིད་ཀྱི་ཚར་བཅད་པའི་གཞི་མ་ཡིན་པར་བསྟན་པ་ནི་ཕྱོགས་བསྟན་པ་ནི་ཞེས་བྱ་བའོ། །གྲུབ་པ་ནི་གཏན་ཚིགས་སོ། །གཞན་དག་ནི་རྗེས་སུ་དཔག་པ་ཡིན་ནོ་ཞེས་ཟེར་རོ། །དེ་དང་ཞེས་བྱ་བ་ནི་སྒྲུབ་
[233b.7]པར་བྱེད་དང་ངོ་། །མ་འབྲེལ་པ་ནི་དམ་བཅའ་བའི་ཚིག་སྟེ་དེའི་ཡན་ལག་གོ། །དམ་བཅའ་བའི་ཚིག་གིས་ཀྱང་མེད་པ་དང་ཁྱབ་ཆེས་པར་བསྟན་པ་ནི་བསྒྲུབ་པར་བྱ་བ་ཞེས་བྱ་བའོ། །གང་ཞིག་ཅེས་བྱ་བ་ནི་འབྲས་བུ་བསྟན་པ་ལས་གྲུབ་པ་སྐྱེད་པའི་དོན་དུ་དེའི་ཚིག་སྒྲུབ་པར་བྱེད་པ་ཉིད་མ་ཡིན་ན་དམ་བཅའ་
[234a]
[234a.1]བ་མ་ཚང་བའི་སྐྱོན་མེད་པ་བཞིན་དུ་དེའི་མཚན་ཉིད་ལ་ཐལ་ཆེས་པ་ཡང་སྒྲུབ་བྱེད་ལྟར་སྣང་བ་ལ་མ་ཡིན་པར་བསྟན་པ་ནི་བསྒྲུབ་བྱ་བརྗོད་པ་ཞེས་བྱ་བ་སྟེ། བསྒྲུབ་བྱ་སྟོན་པའོ། །དེ་ལ་སྟེ་དེའི་ཚེ་བསྒྲུབ་པ་སྨྲ་བ་ལའོ། །སྒྲུབ་བྱེད་དབང་དུ་བྱས་ཉིད་ཀྱིས། །ཞེས་བྱ་བ་ནི་གཏན་ཚིགས་
[234a.2]ལྟར་སྣང་བ་སྟེ། དམ་བཅའ་བའི་དབང་དུ་བྱས་པ་ལ་མེད་པའི་ཕྱིར་རོ། །སྒྲུབ་པར་བྱེད་པ་ནི་གཏན་ཚིགས་ལྟར་སྣང་བའོ། །སྒྲུབ་པར་བྱེད་པ་མ་ཡིན་པ་ནི་དམ་བཅའ་བའོ། །དམ་བཅའ་བ་སྒྲུབ་པར་བྱེད་པ་ཡིན་ཡང་བསྒྲུབ་པར་བྱ་བའི་ཡུལ་ཉིད་ལ་ཡིན་གྱི་སྒྲུབ་པར་བྱེད་པའི་ཡུལ་ཉིད་ལ་ནི་མ་ཡིན་
[234a.3]ནོ་སྙམ་དུ་སེམས་པ་ནི་གལ་ཏེ་ཞེས་བྱ་བའོ། །མ་བསྟན་པར་འགྱུར་ཞེས་བྱ་བ་ནི་གྲུབ་པ་ཡང་དེ་ལྟར་བརྗོད་ན་དེ་ལྟ་བུ་ཉིད་དུ་ཐལ་བར་འགྱུར་བའི་ཕྱིར་རོ། །སྒྲུབ་པ་འོས་པ་ཉིད་ཅེས་བྱ་བའི་ངེས་པར་བཟུང་བ་ཡིན་ན་གསལ་བར་བྱེད་པའི་དད་པས་གཏན་ཚིགས་མ་གྲུབ་པ་ལ་ཡང་ཐལ་བར་འགྱུར་བར་བསྟན་པ་ནི་འོན་ཏེ་ཞེས་
[234a.4]བྱ་བའོ། །གཞན་གྱིས་ཞེས་བྱ་བ་ནི་གསུམ་པ་ལ་སོགས་པས་སོ། །དང་པོ་ཞེས་བྱ་བ་ནི་བསྟན་པའོ། །ཕྱོགས་ཀྱི་མཚན་ཉིད་བྱེད་པ་ཁྱེད་ལ་ཡང་ཅི་ཞིག་ཡིན་ཞེས་ཟེར་བ་ལ། ཕྱོགས་ཀྱི་ཞེས་བྱ་བའོ། །དོན་མེད་པས་ཞེས་བྱ་བ་ནི་འཇིག་རྟེན་ལ་གྲགས་པའི་ཕྱིར་རོ། །དབང་དུ་བྱེད་པ་མ་ཡིན་པའི་ཕྱིར་ཅིའི་ཕྱིར་
[234a.5]འབྲེལ་པ་མེད་པ་ཡིན་ཏེ་བསྒྲུབ་བྱ་ཡིན་པའི་ཕྱིར་སྒྲུབ་པར་བྱེད་པ་ལྟར་སྣང་བ་ལ་འབྲེལ་པ་ཡོད་དོ་ཞེས་ཟེར་བ་ལ་ཁྱད་པར་མེད་པར་རྗོད་པ་སྟེ་བསྒྲུབ་བྱ་བརྗོད་པའོ། །གནས་སྐབས་ཀྱིས་རིགས་གཅིག་བཟློག་པ་ཡིན་ཏེ། གཞན་དུ་གནས་སྐབས་ཀྱིས་བཟློག་པ་མ་ཡིན་ན་བསྒྲུབ་བྱ་ཙམ་ཡིན་ན་བུམ་པ་
[234a.6]བྱེད་དོ་ཞེས་བྱ་བའི་བྱེད་པ་པོ་ལ་ཡང་བསྒྲུབ་བྱར་རྟོགས་པར་འགྱུར་རོ། །ཤེས་པ་པོ་བསྒྲུབ་བྱའི་གནས་སྐབས་ཀྱིས་བཟློག་པ་ཡིན་ན་གལ་ཏེ་དེ་ལྟ་ན་སྒྲུབ་པར་བྱེད་པའི་གནས་སྐབས་ཀྱང་ཐོབ་པ་ཡིན་ནོ་ཞེས་བྱ་བའི་དོན་ཏོ། །གྲུབ་པ་ཉིད་ཀྱིས་སྒྲུབ་བྱེད་ནི་བསྒྲུབ་བྱའི་ཚིག་ཉིད་ཀྱིས་ལྡོག་པ་ཡིན་ན་སྒྲུབ་བྱེད་
[234a.7]མ་ཡིན་པའི་གནས་སྐབས་ཀྱིས་ཅི་དགོས་ཞེས་ཟེར་བ་ནི་གལ་ཏེ་གྲུབ་བརྗོད་ཅེས་བྱ་བ་སྟེ། གྲུབ་པ་ཉིད་དུ་བརྗོད་པའི་ཕྱིར་སྒྲུབ་བྱེད་ཉིད་ལ་ཡང་གྲུབ་པ་དང་བསྒྲུབ་པར་བྱ་བ་ཉིད་ཀྱིས་ཐ་དད་པ་ཡིན་ནོ་ཞེས་བྱ་བ་ནི་རྒོལ་བ་ཡིན་ནོ། །གྲུབ་པ་དང་བསྒྲུབ་པར་བྱ་བ་དག་གིས་ཐ་དད་པ་ནི་གཞན་དག་ལ་ཡང་
[234b]
[234b.1]སྟེ་གྲུབ་མཐའ་བ་དག་ལ་ཡང་འདོད་པ་ཡིན་ནོ། །མི་འདོད་པ་གང་ཡིན་ཞེ་ན་ད་ནི་ཞེས་བྱ་བ་སྟེ་གྲུབ་པའི་ཚིག་ལ་སྒྲུབ་བྱེད་ཉིད་དུ་ཁས་ལེན་པའི་ཕྱིར་རོ། །འགྲེལ་པར་ནི་མ་གྲུབ་པ་སྒྲུབ་པར་བྱེད་པ་ལྟར་སྣང་བ་ཉིད་འདིས་བསལ་བ་ཡིན་གྱི་བསྒྲུབ་བྱའི་ནི་མ་ཡིན་ཏེ། དེས་ན་སྒྲུབ་པར་བྱེད་པ་ཡིན། གཞན་དག་
[234b.2]གིས་ཏེ་སྒྲུབ་པར་བྱེད་པ་ཉིད་དུ་སྨྲ་བ་རྣམས་ཀྱི་སྐྱོན་མེད་ཅེས་བྱ་བ་ནི་རྒོལ་བའོ། །གྲུབ་པས་ནི་མ་གྲུབ་པ་བཞིན་དུ་བསྒྲུབ་པར་བྱ་བ་བསལ་བ་ཡིན་ནོ་ཞེས་བསྟན་པ་ནི་ད་ནི་ཞེས་བྱ་བའོ། །རྒོལ་བ་དང་ལན་དག་ལ་སྙིང་པོ་མེད་པའི་ཕྱིར་གྲུབ་པ་ཉིད་དུ་བརྗོད་ན་སྒྲུབ་པར་བྱེད་པ་ཡིན་པས་དེར་སྣང་བ་བསྡུས་
[234b.3]པའི་ཕྱིར་དང་བསྒྲུབ་བྱ་ལྡོག་པ་ལ་རྒོལ་བ་ཡིན་པས་སྒྲུབ་པར་བྱེད་པ་ཉིད་དུ་ཁས་བླངས་པ་དང་འགལ་བ་ཡིན་ནོ་ཞེས་བྱ་བ་ནི་ལན་གྱི་མཆོག་ཡིན་ནོ་ཞེས་བྱ་བ་རྒྱལ་བ་ཅན་གྱིའོ། །གལ་ཏེ་ཞེས་བྱ་བ་ལ་སོགས་པའི་འགྲེལ་པ་ནི་རྗེས་སུ་བརྗོད་པའོ། །མ་གྲུབ་པ་ཉིད་ཀྱིས་ཞེས་བྱ་བ་ནི་དེའི་འཐད་པའོ། །གལ་ཏེ་
[234b.4]དམ་བཅའ་བ་གྲུབ་ན་མ་གྲུབ་པར་སྨྲ་བ་པོ་ཕམ་པར་མི་འགྱུར་བར་བསྟན་པ་ནི་མ་གྲུབ་པ་ཉིད་ཅེས་བྱ་བའོ། །སྒྲུབ་པར་བྱེད་པ་ཉིད་ཀྱིས་ཞེས་བྱ་བ་ནི་དམ་བཅའ་བའོ། །རང་གི་དོན་ལ་ཞེས་བྱ་བ་ནི་བརྗོད་པར་བྱ་བ་ཡིན་ལ་དེ་ལ་ལྟོས་ནས་ཚིག་ནི་སྒྲུབ་པར་བྱེད་པ་མ་ཡིན་གྱི་བསྒྲུབ་པར་བྱ་བ་ལ་སྒྲུབ་
[234b.5]པར་བྱེད་པ་ཉིད་ཡིན་ནོ་ཞེས་བྱ་བ་ནི་རྒོལ་བའོ། །གལ་ཏེ་རང་གིས་བརྗོད་པར་བྱ་བ་ལ་སྒྲུབ་བྱེད་ཚིག་ཡིན་པ་སུ་ཞིག་གི་བསམ་པ་ཡིན་པ་དེས་ན་དགག་པ་ཡིན་ཞེས་ཟེར་བ་ལ་མ་ཡིན་ཏེ་དོན་དང་ལྡན་པ་ཞེས་བྱ་བའོ། །དེའི་ཞེས་བྱ་བ་ནི་རང་ཉིད་ཀྱིའོ། །ཚིག་ལ་སྒྲུབ་པར་བྱེད་པ་དང་ཅིག་ཤོས་ཉིད་དུ་
[234b.6]སུའི་ཡང་བསམ་པ་མ་ཡིན་པར་བསྟན་པ་ནི། སྒྲའི་ཕུར་མ་ཞེས་བྱ་བའོ། །མངོན་སུམ་ལ་སོགས་པ་བཞིན་དུ་འདི་བརྗོད་བྱ་ལ་ཚད་མ་ཉིད་ཡིན་ན། སྒྲུབ་པར་བྱེད་པ་དོན་མེད་པ་ཡིན་ཏེ་དེ་ཉིད་ལས་བསྒྲུབ་བྱ་འགྲུབ་པའི་ཕྱིར་རོ་ཞེས་བསྟན་པ་ནི་འོན་ཏེ་དོན་ཉིད་ཅེས་བྱ་བའོ། །གཞན་ནི་རིགས་པའི་
[234b.7]སྒོའི་ཊཱི་ཀཱ་བྱེད་པ་པོའོ། །དམ་བཅའ་བ་ཞེས་བྱ་བ་ནི་དེའི་སྒྲུབ་བྱེད་བརྗོད་པ་པོའིའོ། །སུན་འབྱིན་པར་སྨྲ་བ་ནི་སྒྲུབ་བྱེད་མ་ཡིན་པར་སྨྲ་བའོ། །ལྟར་སྣང་བའི་ཚིག་བསྒྲུབ་བྱ་སྒྲུབ་པར་བྱེད་པ་ཡིན་ན་སྒྲུབ་པར་མི་བྱེད་པའི་ཤེས་པའི་བདག་ཉིད་ཉིད་ཀྱི་མངོན་སུམ་པ་ཡང་ཡོད་པར་བསྟན་པ་ནི་མངོན་སུམ་
[235a]
[235a.1]གྱིས་ཞེས་བྱ་བའོ། །ལན་གདབ་པོ་ཞེས་བྱ་བ་ནི་སྒྲུབ་པར་བྱེད་པ་སྨྲ་བ་པོའིའོ། །སུན་འབྱིན་པས་ཞེས་བྱ་བ་ནི་སྒྲུབ་བྱེད་དུ་སྨྲ་བ་མ་ཡིན་པའོ། །ཁྱད་པར་གྱི་སྒོ་ནས་ལན་ཁས་ལེན་ན་སུན་དབྱུང་བ་གྲུབ་པ་མ་ཡིན་ཏེ། ཁྱད་པར་རྣམས་ལ་མཐའ་མེད་པའི་ཕྱིར་རོ་ཞེས་བསྟན་པ་ནི་སུན་
[235a.2]འབྱིན་པར་འགྱུར་བ་མ་ཡིན་པ་ཞེས་བྱ་བའོ། །ཚིག་ནི་ལྟར་སྣང་བ་དང་བཅས་པ་ཉིད་ཀྱིས་སྒྲུབ་བྱེད་ཡིན་ཞིང་གནོད་པར་བྱེད་པས་ཁྱབ་པ་མི་འགྲུབ་པའི་ཕྱིར་སྒྲུབ་བྱེད་མ་ཡིན་པ་ཡང་ཡིན་པ་དེའི་ཕྱིར་མ་ངེས་པ་ཉིད་དུ་ལན་འདེབས་པ་ནི་བཞད་གད་ཡིན་ནོ། །ཚིག་ཉིད་ཡིན་ན་ཞེས་བྱ་བ་ནི་བཞད་གད་ཡིན་ཏེ་ཁྱད་པར་
[235a.3]གྱིས་དངོས་སུ་བ་མ་ཡིན་པའི་ཕྱིར་རོ། །གང་གི་ཞེ་ན་གལ་ཏེ་སྒྲུབ་བྱེད་དུ་སྨྲ་བའི་ཡིན་ན་འདོད་པ་ཡིན་ནོ། །སུན་འབྱིན་པར་སྨྲ་བའི་ཇི་ལྟར་ཡིན་ཞེ་ན་དེ་ཁས་བླངས་པས་དམ་པ་མ་ཡིན་པར་སྨྲ་བ་ཁས་བླངས་པའི་ཕྱིར་རོ། །དེ་གཉི་ག་བསྟན་པ་ན་མ་མཐོང་བ་ཙམ་གྱིས་ཞེས་བྱ་བ་ནི་འགྲེལ་པའོ། །བསྒྲུབ་བྱ་ཙམ་
[235a.4]གྱི་ཚིག་ནི་ནུས་པ་མེད་པ་ཡིན་ཏེ། བསྒྲུབ་བྱ་བསྒྲུབ་པ་ལ་གཏན་ཚིགས་དོན་མེད་པར་ཐལ་བར་འགྱུར་ཞེས་བྱ་བ་ལ་སོགས་པས་སྒྲུབ་བྱེད་མ་ཡིན་པ་ཉིད་ཡིན་ན་ལྟར་སྣང་བཅས་སོགས་ཞེས་བྱ་བ་ལ་སོགས་པས་སྒྲུབ་བྱེད་ཉིད་དང་སྒྲུབ་བྱེད་མ་ཡིན་པ་ཉིད་དུ་ཉེ་བར་བཀོད་པ་ནི་བཞད་གད་ཡིན་ཏེ། ཁྱབ་པ་མེད་
[235a.5]པས་མ་ངེས་པ་ཡིན་པའི་ཕྱིར་རོ། །འདི་ལ་ཡང་ཁྱད་པར་གྱིས་ལན་དུ་བཞེད་པ་ནི་དངོས་སུ་བ་མ་ཡིན་པའི་ཕྱིར་བཞད་གད་ཡིན་ནོ་ཞེས་བྱ་བའི་དོན་ནོ་ཞེས་བྱ་བ་ནི་རྒྱལ་བ་ཅན་གྱིའོ། །སློབ་དཔོན་པ་རྣམས་ཀྱིས་དེའི་ཚིག་སྒྲུབ་བྱེད་ཉིད་དུ་ཁས་བླངས་པའི་ཕྱིར་རོ། །བསྒྲུབ་བརྗོད་ཅེས་བྱ་བ་སྟེ་རྟོགས་
[235a.6]པའི་དོན་ནི་ཁྱབ་པ་དང་བཅས་པ་ཅན་གྱི་སྦྱོར་བ་ལ་བསྒྲུབ་བྱར་རྟོགས་པ་ཡིན་ནོ། །དེ་ལ་ཡང་རྨོངས་པ་ནི་བསྒྲུབ་བྱ་ལ་བསྒྲུབ་བྱ་མ་ཡིན་པ་ཉིད་དང་། བསྒྲུབ་བྱ་མ་ཡིན་པ་ལ་བསྒྲུབ་བྱ་ཉིད་དུ་རྟོགས་པའོ། །དེ་སེལ་བར་བྱེད་པའི་ཆེད་དུ་མཚན་ཉིད་ཡིན་ནོ། །དེ་དག་ལ་བསྒྲུབ་བྱ་མ་ཡིན་པ་ལས་བཟློག་པའི་
[235a.7]རྨོངས་པ་ནི་གཞན་གྱི་དོན་ཙམ་ཞེས་བྱ་བའོ། །བསྒྲུབ་བྱ་ལས་བཟློག་པ་ནི་བསྒྲུབ་བྱ་ཡིན་ཡང་ཞེས་བྱ་བའོ། །དེ་བསལ་བའི་ཕྱིར་ཞེས་བྱ་བ་ནི་ལོག་པར་རྟོགས་པ་བསལ་བའི་ཕྱིར་རོ། །བསྒྲུབ་བྱ་དང་ཅིག་ཤོས་ཀྱི་ཡུལ་ལ་ལོག་པར་རྟོགས་པ་བསལ་བའི་ཕྱིར་ཚིག་རེ་རེ་ཞིང་ངེས་པར་གཟུང་བའི་སྦྱོར་བ་
[235b]
[235b.1]ཡིན་པར་བསྟན་པ་ནི་དེ་བཞིན་དུ་ཞེས་བྱ་བའོ། །ཅི་ཞིག་བྱ་ཞེས་བྱ་བ་ལ་སོགས་པ་ནི་འདི་ཉིད་ཀྱི་འཐད་པའོ། །རྟོགས་པའི་དོན་ཅན་ཉིད་ཁྱབ་པ་དང་ལྡན་པ་ཡིན་ཡང་སྒྲ་ལས་དེ་དང་བྲལ་བའི་གཏན་ཚིགས་འབའ་ཞིག་ཡིན་ན་བསྒྲུབ་བྱ་དང་ཅིག་ཤོས་བཟློག་པའི་ཐེ་ཚོམ་ཟ་བ་བཟློག་པས་མ་གྲུབ་པ་དང་འགལ་
[235b.2]བ་དང་མ་ངེས་པ་དག་བསལ་བར་བྱེད་པའི་ཕྱིར་ཞེས་བྱ་བ་ནི་རྒྱལ་བ་ཅན་གྱིའོ། །བསྒྲུབ་བྱ་ནི་སྤྱི་ཡིན་གྱི་རྗེས་སུ་འགྲོ་བ་མེད་པའི་ཕྱིར་ཁྱད་པར་མ་ཡིན་པར་བརྗོད་པ་མ་ཡིན་ནམ། དུ་བ་ནི་མེའི་ཁྱད་པར་ལས་སྤྱིར་འཕེན་པའི་ཕྱིར་སྒྲུབ་བྱེད་ཡིན་ལ་དངོས་སུ་ནི་མ་ཡིན་ན་འདོད་པ་སྨོས་པས་དེ་སེལ་བའི་ཕྱིར། ཇི་ལྟར་
[235b.3]ཁྱད་པར་འཛིན་པ་ཡིན། །ཞེས་ཟེར་བ་ལ་མ་བརྗོད་ན་ཡང་ཞེས་བྱ་བ་སྟེ། །བརྗོད་པའི་སྤྱིའི་རྗེས་སུ་འགྲོ་བའི་དུས་ན་མཐོང་བའི་ཁྱད་པར་གྱི་རིགས་འཕེན་པ་ཡིན་གྱི་སྤྱིའི་ཁྱད་པར་ལ་གཞན་གཏན་མ་མཐོང་བ་ནི་མ་ཡིན་ནོ་ཞེས་བྱ་བའི་དོན་ཏོ། །བསྒྲུབ་བྱར་ཞེས་བྱ་བ་ནི་སྤྱི་གཞན་གྱི་བདག་ཉིད་ཉིད་ཀྱིས་རྗེས་སུ་འགྲོ་བ་
[235b.4]མེད་པའི་ཕྱིར་རོ། །གཞན་ནི་སྤྱི་གཉིས་བདག་ཉིད་ཀྱིས་ཏེ་རང་ཉིད་སྨྲ་བ་ན་གཞན་གྱི་དོན་ཙམ་བསྒྲུབ་བྱ་ཡིན་ནོ་ཞེས་བྱ་བས་སོ། །སྐབས་སུ་མ་བབ་པར་ཞེས་བྱ་བ་ནི་བདག་གི་དོན་ཉིད་གནས་སྐབས་ཡིན་པའི་ཕྱིར་རོ། །ཕྱིར་རྒོལ་བ་ཡང་ཞེས་བྱ་བ་ནི་བདག་གི་དོན་ཉིད་དུ་གནས་སྐབས་ཡིན་ཡང་དེའི་བསམ་པ་མ་
[235b.5]ངེས་པའི་ཕྱིར་རོ། །དེས་ན་ཞེས་བྱ་བ་ནི་གྲུབ་པ་ཡིན་པ་ལ་རྩོམ་པའི་ཕྱིར་རང་ཉིད་ཀྱིས་སོ་ཞེས་བྱ་བའི་དོན་ཏོ། །དེའི་ཕྱིར་རྒོལ་བ་མི་འདོད་པ་གཞན་གྱིས་འདོད་པ་ནི་རྒོལ་བ་མི་འདོད་པ་ཡིན་ནའོ། །དེ་ཉིད་ཀྱིས་ཞེས་བྱ་བ་ནི་འདོད་པ་སྨོས་པ་ལས་རྗོད་པ་ཙམ་མི་འདོད་པའི་ཕྱིར་རྒོལ་བའི་འདོད་པ་གསལ་བར་བྱེད་ན་
[235b.6]བསྟན་བཅོས་ལ་འདོད་པ་ལ་སོགས་པ་གཞན་གྱི་འདོད་པ་ཐམས་ཅད་སེལ་བར་བྱེད་པ་ན་རང་ཉིད་སྨོས་པས་ཅི་ཞིག་བྱ་སྙམ་དུ་སེམས་པ་ལ། བསྟན་བཅོས་ཁས་ལེན་པ་པོ་དེ་ལ་འདོད་པ་ནི་འདོད་པ་ཁོ་ན་ཡིན་ནོ་ཞེས་བྱ་བ་མི་ལྡོག་པའི་རློམ་པ་ཅན་ལ་དོགས་པའི་གནས་ཏེ་བསྟན་བཅོས་ཁས་བླངས་པའི་ཕྱིར་
[235b.7]དེ་ལ་འདོད་པ་འདོད་པ་ཁོ་ན་ཡིན་ཏེ། རང་ཉིད་མི་འདོད་ཀྱང་ཞེས་བྱ་བའི་ལོག་པར་རྟོགས་པའོ། །འདི་ལྟར་ལུང་དང་འགལ་བ་ནི་མངོན་སུམ་ལ་སོགས་པ་དང་འགལ་བ་བཞིན་དུ་རྗེས་སུ་དཔག་པ་མ་ཡིན་པ་དེའི་ཕྱིར་དེ་བསལ་བའི་དོན་དུ་རང་ཉིད་སྨོས་པ་ཡིན་ནོ། །གལ་ཏེ་ཡང་འགྲེལ་པར་དེ་ལྟར་བསྟན་པ་
[236a]
[236a.1]ཡིན་ན་ཡང་མདོ་ལས་ནི་དོན་གཞན་དུ་འགྱུར་རོ་ཞེས་ཟེར་བ་ལ་འདི་ནི་དེ་དོན་ཞེས་བྱ་བ་སྟེ། དེའི་དོན་ནི་བསྟན་བཅོས་ལས་འདོད་པའི་དོན་རྗོད་པར་བྱེད་པ་ནི་འགྲེལ་པར་ཡང་འདོད་པ་སྨོས་པའི་ཕྱིར་རོ། །དེ་ལྟར་མ་ཡིན་ན་ཞེས་བྱ་བ་ནི་དེ་མ་བཟློག་ན་གཏན་ཚིགས་སུ་མི་འགྱུར་རོ་ཞེས་
[236a.2]བྱ་བར་སྦྱར་རོ། །ཡོད་དམ་མེད་ཀྱང་བསྟན་བཅོས་དང་འགལ་བར་མི་འགྱུར་ཏེ། རང་ཉིད་ཀྱི་འདོད་པ་བསྡུས་པ་བསྟན་བཅོས་རྣམས་སུ་བཟློག་པའི་དོན་ཡིན་གྱི་ཡན་ལག་གི་ནི་མ་ཡིན་ནོ་སྙམ་དུ་སེམས་པ་ནི། ཡན་ལག་ཉིད་དུ་སློབ་དཔོན་གྱི་འདོད་པ་ཤེས་པ་ཡིན་པར་བསྟན་པ་ནི་དེ་ཉིད་འདོད་པས་ཁྱབ་
[236a.3]པའི་ཁྱད་པར་གྱི་ཡིན་པར་བརྗོད་པ་ཆོས་དང་ཆོས་མ་ཡིན་པ་ཅན་ལ་ལྟོས་ནས་ཡིན་པ་དེའི་ཕྱིར་དོན་སོ་སོ་པ་ཡིན་ནོ་ཞེས་བྱ་བའི་དོན་ཏོ། །འགྲེལ་པར་ནི་གཞན་དེ་ཕྱིར་རྒོལ་བ་ལ་ལྟོས་ནས་ཁྱད་པར་དེ་འདོད་པས་མ་བརྗོད་པའི་སྤྱི་བོའི་ངོ་བོ་ཁོ་ན་ཡིན་ནོ། །ཅིའི་དོན་དུ་ཞེ་ན་མཐོང་བ་བསྡུས་པ་གཞན་གྱི་དོན་
[236a.4]ཙམ་གྱིས་ཁྱབ་པའི་ཕྱིར་མ་བསྡུས་པ་ལ་འགལ་བ་ཉིད་དགོད་པའི་ཕྱིར་རོ། །ཞེས་བྱ་བའི་དོན་ཏོ། །སྨྲ་བ་པོའི་ཚིག་ལས་འདོད་པའམ་ཅིག་ཤོས་རྟོགས་པར་འགྱུར་བ་མ་ཡིན་ནམ། དེ་མེད་ན་ཇི་ལྟར་ཡིན་ཞེས་ཟེར་བ་ལ་མ་བརྗོད་ན་ཡང་ཞེས་བྱ་བའོ། །དེ་བསྒྲུབ་བྱ་ཉིད་ཡིན་ན་སྐྱོན་ཅི་ཡོད་ནས་གང་གིས་བཀག་
[236a.5]པ་ཡིན་ཞེས་ཟེར་བ་ལ་རྗེས་འགྲོ་མེད་པའི་ཞེས་བྱ་བའོ། །སྐྱོན་དེ་འདི་ན་སློབ་དཔོན་ཉིད་ཀྱིས་བསྟན་པ་ཡིན་པར་བསྟན་པ་ནི་བཤད་བཞིན་ཏེ་ཞེས་བྱ་བ་སྟེ། དེ་མ་བརྗོད་ན་བཟློག་པར་བྱ་བ་ཉིད་དུ་མི་འགྱུར་རོ་ཞེས་བྱ་བའི་དོན་ཏོ། །འདོད་པ་ལ་གནོད་པ་ཡང་དེ་བསྒྲུབ་བྱ་ཉིད་ཁོ་ནའི་ཕྱིར་བརྗོད་པ་ཡིན་པར་བསྟན་པ་ནི་
[236a.6]དེར་ནི་ཞེས་བྱ་བའོ། །དེ་ཉིད་ཅེས་བྱ་བ་ནི་གཞན་ཉིད་ཀྱི་དོན་ཉིད་ཙམ་མོ། །ཚུལ་ཞུགས་ཞེས་བྱ་བ་ནི་ཅི་ལ་བརྟེན་པ་ཉིད་དེ་དེ་ལ་བརྩོན་པའོ། །འདོད་པ་ནི་ནང་དུ་བརྗོད་པ་ཙམ་ཡང་གནས་སྐབས་པ་ཉིད་མ་ཡིན་ནམ། དེ་ཅི་ལས་ཐ་དད་པ་ཡིན་ཞེས་ཟེར་བ་ལ་གལ་ཏེ་གང་ལ་ཞེས་བྱ་བ་སྟེ། གནས་སྐབས་པའི་རྩོད་
[236a.7]པའི་གཞི་ནི་བསྒྲུབ་བྱ་མ་ཡིན་ནོ་ཞེས་བྱ་བ་ནི་ཁྱད་པར་ཡིན་ནོ་ཞེས་བྱ་བའི་དོན་ཏོ། །རྩོད་པ་མེད་ན་ཡང་བསྒྲུབ་བྱ་ཉིད་ལ་སྐྱོན་བསྟན་པ་ནི་གཞན་དུ་ན་ཞེས་བྱ་བའོ། །མི་འདོད་པ་ཞེས་པ་ཞེས་བྱ་བ་ནི་རྒོལ་བ་པོའིའོ། །འབྲས་མེད་ནི་ཕྱིར་རྒོལ་བ་སྟེ་གྲུབ་པ་ལ་བསྒྲུབ་པའི་ཕྱིར་རོ། །འགྲེལ་པར་ནི་བདག་ཉིད་དུ་
[236b]
[236b.1]བསྒྲུབ་པར་བྱ་བ་ལ་ནི་འགལ་བ་དང་མི་འདོད་པ་ཡིན་ནོ། །གཞན་གྱི་དོན་ཙམ་ལ་ནི་འབྲས་བུ་མེད་པ་ཉིད་དང་། བསྒྲུབ་བྱ་མ་གྲུབ་པ་ཉིད་དག་གོ་ཞེས་བྱ་བའི་བསྟན་པ་ནི་དེ་ལྟ་ན་ནི་ཞེས་བྱ་བ་སྟེ། ཁྱབ་པ་འཛིན་པའི་དུས་ན་མཐོང་བའི་ཁྱད་པར་གྱི་རིགས་ཉིད་བཞིན་དུའོ། །ཁྱད་པར་འདི་ཡང་དེ་ཉིད་ཁོ་ན་
[236b.2]ཡིན་པའི་ཕྱིར་རོ་ཞེས་བསྟན་པ་ནི། གལ་ཏེ་གཞན་གྲུབ་ན་ཞེས་བྱ་བའོ། །ཉེ་བ་ཞེས་བྱ་བ་ནི་འབྲེལ་པའིའོ། །ཁྱད་པར་ཞེས་བྱ་བ་ནི་ཕུལ་དུ་བྱུང་བའོ། །དེ་ནི་ཞེས་བྱ་བ་ནི་བདག་གི་དོན་ཉིད་དོ། །བརྗོད་པར་འདོད་པའི་ཞེས་བྱ་བ་ནི་བརྗོད་པ་ཙམ་ལའོ། །བརྗོད་པའི་ཤུགས་ཀྱིས་རྟོགས་པར་བྱ་བ་བསྒྲུབ་
[236b.3]པར་བྱ་བ་ལ་སྐྱོན་བསྟན་ནས། དེའི་རྟོགས་བྱའི་བརྗོད་པ་ཉིད་ལ་བསྟན་པ་ནི། འདིས་ནི་གཉིས་བཅས་ཞེས་བྱ་བའོ། །བུམ་པ་དང་གཉིས་བཅས་ཉིད་ནི་རྟོགས་པར་བྱ་བཞིན་པར་མི་འདོད་ལ་སེམས་པ་ཅན་གྱི་བདག་ཉིད་ཀྱི་ལུས་དང་། གཉིས་བཅས་ཉིད་ན་འདོད་པ་ཡིན་གྲང་ན། །དེ་ནི་དཔེ་ལ་མ་གྲུབ་
[236b.4]པོ། །བརྗོད་པ་དང་མ་བརྗོད་པ་ཡང་འདོད་པ་བསྒྲུབ་པར་བྱ་བ་ཡིན་གྱི་ཅིག་ཤོས་ནི་མ་ཡིན་ནོ་ཞེས་བྱ་བའི་དོན་ཏོ། །རྗེས་སུ་འགྲོ་མེད་དང་འགལ་བདག །ཅེས་བྱ་བ་ནི་བུམ་པ་ནི་བུམ་པ་ཉིད་དང་གཉིས་བཅས་ཉིད་ཐོབ་པར་བྱ་བའི་ཕྱིར་ནི་རྒོལ་བའི་དང་རྗེས་སུ་འགྲོ་མེད་པ་ནི་ཕྱིར་རྒོལ་བའིའོ། །སྤྱིར་
[236b.5]ཞེས་བྱ་བ་ནི་གང་ཡང་རུང་བས་གཉིས་བཅས་ཉིད་ཙམ་ཏེ་མེ་ཉིད་ལྟ་བུའོ། །ཁྱད་པར་ནི་ཤུགས་ཀྱིས་སོ། །ཁྱད་པར་ཡོད་ན་སྤྱི་བསྒྲུབ་བྱ་ཡིན་གྱི་དེ་མེད་ན་ནི་མ་ཡིན་ཏེ་རང་ཉིད་མེད་པའི་ཕྱིར་རོ་ཞེས་བསྟན་པ་ནི་དེ་ཉིད་ཅེས་བྱ་བའོ། །དོན་གཞན་མེད་པ་ཅི་ལས་ཡིན། །ཞེས་ཟེར་བ་ལ་ལུས་ཞེས་བྱ་བའོ། །
[236b.6]གང་གི་ཕྱིར་ལུས་མི་འགྲུབ་པ་དེའི་ཕྱིར་འགྲུབ་པར་བྱ་བ་ཡིན་ནོ་ཞེས་ཟེར་བ་ལ་བརྗོད་བྱས་ཞེས་བྱ་བ་སྟེ། ཡོད་པར་ཁྱད་པར་ཅན་གྱི་སྤྱི་བསྒྲུབ་བྱ་ཡིན་གྱི་གཞན་ཁྱད་པར་མེད་པ་ནི་མ་ཡིན་ནོ་ཞེས་བྱ་བའི་དོན་ཏོ། །སེམས་པ་ཅན་གྱི་ཁྱད་པར་ཅན་དེ་ལ་སྤྱིས་ཀྱང་ཡིན་པ་ཅི་ལས་ཤེ་ན་ཐབས་ཡིན་ནོ་ཞེས་བྱ་
[236b.7]བ་སྟེ། རྒོལ་བ་པོ་ཐབས་ལ་མཁས་པར་བྱ་བའི་དོན་ཏོ། །ཐབས་མཁས་པས་བསྒྲུབ་བྱ་ཡིན་པ་དེའི་ཚེ་ཡང་སྐྱོན་ཡིན་པར་བསྟན་པ་ནི། འདི་ལ་སྤྱིའམ་ཞེས་བྱ་བའོ། །དེ་ཞེས་བྱ་བ་ནི་དེ་མེད་ན་མི་འབྱུང་བ་མ་ཡིན་པ་ཉིད་དོ། །ཁྱད་པར་འཕངས་པ་ནི་བསྒྲུབ་བྱ་ཉིད་ཀྱིས་ད་རྩྭ་ལས་བྱུང་བ་ལ་
[237a]
[237a.1]སོགས་པ་བཞིན་དུ་མ་གྲུབ་ན་མེད་པའི་ཕྱིར་རོ། །དུས་དང་ཡུལ་གྱི་ཁྱད་པར་ལས་དེ་བཞིན་དུ་འགྱུར་བའི་ཕྱིར་ཞེས་བྱ་བ་ཐ་སྙད་ཀྱི་སྤྱོད་ཡུལ་ཉིད་འགྱུར་བའི་ཕྱིར་རོ། །འདི་ཉིད་ལས་ཞེས་བྱ་བ་ནི་ཨུཏྤལ་མ་ཡིན་པ་ཉིད་ལས་སོ། །སྤྱི་མེད་ན་ཁྱད་པར་གྱི་ངོ་བོ་ཇི་ལྟར་ཡིན་པ་བསྟན་
[237a.2]པ་ནི་སྤྱི་མ་གྲུབ་པ་ལ་ནི་ཞེས་བྱ་བའོ། །ཁྱད་པར་མེད་པའི་སྤྱི་ནི་དངོས་པོ་མ་ཡིན་ལ་བསྒྲུབ་བྱ་མ་ཡིན་ཞིང་སྒྲུབ་བྱེད་ཀྱང་མ་ཡིན་པར་བསྟན་པ་ནི་དེས་ན་ཞེས་བྱ་བའོ། །དངོས་པོ་གཅིག་ཉིད་ལ་གང་ཡང་རུང་བའི་ཚིག་རིགས་པ་མ་ཡིན་ཡང་རུང་བའི་ཚིག་རིགས་པ་མ་ཡིན་ནམ་གཉི་ག་བསྡུས་པ་ཡིན་པའི་ཕྱིར་རོ་ཞེས་ཟེར་བ་ལ། ཕྱོགས་
[237a.3]ཉིད་སྒྲ་ལ་ཡོད་ཀྱི་ཞེས་བྱ་བའོ། །བདེན་ཏེ་ངོ་བོ་གཅིག་ལ་མི་འགལ་བ་ཡིན་ན་ཞེས་བསྟན་པ་ནི། གཉིས་ལས་ཞེས་བྱ་བ་སྟེ་འགལ་བ་མེད་པས་རྣམ་པར་བརྟག་པ་ཞེས་བྱ་བར་སྦྱར་རོ། །ངེས་པའི་ཞེས་བྱ་བ་ནི་གཞན་མེད་ནའོ། །བུམ་པའི་རིགས་ལ་དེ་ཉིད་ཀྱིས་གཉིས་བཅས་ཉིད་དུ་མི་སྲིད་པའི་ཚིག་
[237a.4]ནི་སྐྱེས་བུ་དང་གཉིས་བཅས་ཉིད་འདོད་པར་སྨྲ་བ་ཡིན་ཏེ་དེ་བསྟན་པ་ནི། དེ་ལྟ་བུའི་ཞེས་བྱ་བའོ། །དེ་དང་འདྲ་བའི་སྐྱོན་ཡིན་པའི་ཕྱིར་ཚིག་གི་ཕྱོགས་གཅིག་གིས་དེ་ལས་གཞན་པ་དོན་མེད་པར་འཕེན་པ་ནི་ཐོས་པའི་དོན་གྱི་གོ་བ་དང་འབྲེལ་པ་མེད་པ་མི་རིགས་པར་བསྟན་པ་ནི་ཚོན་པོ་ཞེས་བྱ་བའོ། །
[237a.5]མི་རྟག་པ་ཉིད་ནི་རང་གི་ཁྱད་པར་ཡོད་པས་སྤྱི་ཡིན་ཞིང་སྒྲུབ་པར་བྱེད་པ་སྲིད་པ་ཡིན་གྱི་ཁྱད་པར་གཞན་ཡོད་པས་མ་ཡིན་པར་བསྟན་པ་ནི། སྒྲ་དང་བུམ་པའི་ཁྱད་པར་ལས། །ཞེས་བྱ་བའོ། །མཚུངས་ཞེས་བྱ་བ་ནི་བདག་གི་དོན་ཉིད་དུའོ། །མ་ཡིན་འཇིག་པ་གྲུབ་པ་ཡིས། །ཞེས་བྱ་བ་ནི་བུམ་པ་ལ་ཡོད་པའི་མི་རྟག་པ་ཉིད་
[237a.6]ཀྱི་ཁྱད་པར་གྱིས་ཏེ་བདག་གི་དོན་ཉིད་ཀྱིས་ཁྱད་པར་གྲུབ་པ་མ་ཡིན་ནོ་ཞེས་བྱ་བའི་དོན་ཏོ། །ལུས་དང་གཉིས་པ་དང་བཅས་པ་བཞིན་དུ་མི་རྟག་པ་ཉིད་མ་གྲུབ་པ་མ་ཡིན་པར་བསྟན་པ་ནི་དེ་བཞིན་ཞེས་བྱ་བའོ། །འདུས་པའི་གཞན་གྱི་དོན་ཉིད་ནི་འདུས་པ་གཞན་ལ་གནས་པ་ཡིན་ནོ་ཞེས་བྱ་བའི་ཚིག་གི་ཤུགས་
[237a.7]ཀྱིས་འདུས་པ་མ་ཡིན་པའི་དོན་གྱིས་ཉིད་ནི་ཁྱད་པར་ཡིན་ལ་མི་རྟག་པ་ཉིད་ནི་ཁྱད་པར་ཁོ་ན་ལས་མཐོང་བ་ནི་དེ་མ་ཡིན་པ་ལས་ལོག་པས་སྤྱི་ཡིན་པར་ཡུལ་ལ་སོགས་པའི་ཁྱད་པར་གྱིས་བསྒྲུབ་པར་བྱ་བ་ཡིན་ནོ། །དེ་བཞིན་དུ་བུམ་པ་ནི་བུམ་པ་ཉིད་ཀྱིས་གཉིས་པ་དང་བཅས་པར་འགལ་བའི་ཕྱིར་ཏེ། དེ་ལྟ་བུའི་ལུས་
[237b]
[237b.1]དང་གཉིས་པ་དང་བཅས་པ་ཉིད་ཀྱིས་ཚིག་གི་ཤུགས་ཀྱིས་བརྗོད་པ་ཡིན་པ་དེའི་ཕྱིར་སྐྱོན་མེད་དོ་ཞེས་དགོངས་པའོ། །ཡང་ངོ་ཞེས་བྱ་བ་ནི་དེ་ནི་མ་ཡིན་ནོ་ཞེས་བྱ་བར་སྦྱར་རོ། །མི་རྟག་པ་ལ་སོགས་པ་ཚད་མས་གྲུབ་པ་ཉིད་དུ་བསྟན་པ་ནི་བུམ་པ་ལ་ཞེས་བྱའོ། །མཐོང་བའི་ཁྱད་པར་ཁོ་ན་དེ་མ་ཡིན་པ་ལས་བསྒྲུབ་
[237b.2]པར་བྱ་བ་ཡིན་པར་བསྟན་པ་ནི་གཞན་ཉིད་ཅེས་བྱ་བའོ། །འདི་ཆོས་ཅན་ཡང་ཡིན་ལ་བུམ་པ་ཡང་ཡིན་པའི་ཕྱིར་བསྒྲུབ་པར་བྱ་བའི་བུམ་པ་ལོག་པའོ། །སྐྱེས་བུས་གཉིས་པ་དང་བཅས་པ་ཞེས་བྱ་བ་ནི་ཚིག་ལས་ཡིན་གྱི་གཞན་ལས་མ་ཡིན་པའི་ཕྱིར་རོ། །དཔེ་ལ་དེ་མ་ཡིན་པ་ལས་ལོག་པར་མཐོང་བ་མ་
[237b.3]ཡིན་ནམ་བསྒྲུབ་བྱ་མ་ཡིན་ཏེ། གྲུབ་པའི་ཕྱིར་དཔེ་ཅན་ལ་མཐོང་བའི་ཕྱིར་དེ་མ་ཡིན་པ་ལས་ལོག་པས་སམ། གཞན་དུ་ཡང་རུང་ཇི་ལྟར་བསྒྲུབ་བྱ་ཡིན་ཏེ། རྗེས་སུ་འགྲོ་བ་མཐོང་བ་མཐོང་བའི་ཕྱིར་རོ་ཞེས་ཟེར་བ་ནི་མི་རྟག་ཅེས་བྱ་བའོ། །དཔེ་ལ་ཡོད་པ་ཉིད་དུ་གྲུབ་པ་དཔེ་ཅན་ལ་ཡོད་པ་གྲུབ་པར་བྱ་བ་ཉིད་
[237b.4]དུའོ། །མ་ཡིན་པ་ནི་ཐ་དད་པ་ཡིན་པ་སྟེ། ཆོས་ཁོ་ན་ཞེས་བྱ་བའི་ངེས་པ་གཟུང་བས་མི་ལྡན་པ་རྣམ་པར་གཅོད་པ་རྟོགས་པ་ཡིན་པའི་ཕྱིར་བསྡུས་པ་ཉིད་ཡིན་པར་བསྟན་པ་ནི་མི་ལྡན་དང་ཞེས་བྱ་བ་སྟེ། དཔེ་ཅན་དང་ཐུན་མོང་བ་ཉིད་དུ་རྟོགས་པ་ལ་དཔེ་དང་ཐུན་མོང་བ་རྟོགས་པ་རྗེས་སུ་འཇུག་པ་ཁོ་ན་
[237b.5]ཡིན་པ་དེའི་ཕྱིར་རྗེས་སུ་འགྲོ་བའི་ནུས་པས་རྗེས་སུ་དཔག་པ་ཡིན་ནོ་ཞེས་བྱ་བའི་དོན་ཏོ། །ངེས་པར་གཟུང་བའི་དོན་གཅིག་ལ་འདི་རྣམ་པར་དབྱེ་བ་ཇི་ལྟར་ཡིན་ཞེ་ན། བསྡུས་པ་དང་གཞན་ཡང་ཡིན་པར་བསྟན་པ་ནི། རྣམ་པ་གཉིས་ཞེས་བྱ་བའོ། །ཡུལ་གྱི་དབྱེ་བ་ལས་ངེས་པར་བཟུང་བའི་རྣམ་པར་
[237b.6]དབྱེ་བ་ཡིན་ལ། ཡུལ་ནི་ཆོས་དང་ཆོས་ཅན་ནོ། །ཆོས་ཅན་དང་འབྲེལ་པའི་ཆོས་ལ་ངེས་པར་གཟུང་བ་ཡིན་ན། རྣམ་པར་དབྱེ་བ་མེད་པ་ཁོ་ན་ཡིན་ནོ་སྙམ་དུ་སེམས་པ་ལ་མི་ལྡན་གཅོད་ཕྱིར་ཞེས་བྱ་བ་སྟེ། རྣམ་པར་དབྱེ་བ་བྱས་པའི་འབྲེལ་པ་ཉིད་ངེས་པར་བཟུང་བའི་དོན་ཡིན་ནོ་ཞེས་བྱ་བའི་དོན་ཏོ། །དཔེ་
[237b.7]ལ་གནོད་པས་ངེས་བཞིན་པ་དང་ལྡན་པ་ནི་དེ་དང་གཞན་ལ་ཡང་རྗེས་སུ་དཔག་པ་ལས་ཁྱད་པར་ཅན་དུ་རྟོགས་པ་ཡིན་པར་བསྟན་པ་ནི་གལ་ཏེ་ཞེས་བྱ་བའོ། །ཁྱད་པར་མེད་པ་བསྡུས་པ་ཁྱད་པར་དང་འགལ་བ་ཡིན་ནོ་ཞེས་ཟེར་བ་ནི། གལ་ཏེ་ཞེས་བྱ་བའོ། །བསྡུས་པས་ཁྱད་པར་ཡིན་ཏེ་མི་སྲིད་པ་རྣམ་པར་
[238a]
[238a.1]གཅོད་པར་སྒྲ་ལས་རྟོགས་པའི་ཕྱིར་རོ་ཞེས་བསྟན་པ་ནི་མ་ཡིན་ཏེ་མ་འབྲེལ་པ་ཞེས་བྱ་བའོ། །ཟ་བ་ལ་ཚིག་གི་ནུས་པ་མ་ངེས་པ་མེད་པ་དང་འགལ་བ་མེད་པར་བསྟན་པ་ནི་ཟ་བ་ནི་ཞེས་བྱ་བའོ། །ཆོས་ཅན་བུམ་པ་ལ་བུམ་པ་དང་གཉིས་པ་དང་བཅས་པ་ཉིད་མ་ཡིན་ཏེ་ཚིག་གི་
[238a.2]ནུས་པས་འགལ་བའི་ཕྱིར་རོ། །བཟློག་པ་ལ་ཡང་ནི་སྒྲུབ་པར་བྱེད་པའི་ནུས་པ་མེད་པ་ན་ཡང་ངོ་། །ཁྱད་པར་དང་བསྡུས་པ་དག་ཡོད་ན་ཡོན་ཏན་གཞན་ཡང་ངོ་ཞེས་བསྟན་པ་ནི་སྤྱི་ཉིད་ཅེས་བྱ་བ་སྟེ། རྗེས་སུ་འགྲོ་བ་མེད་པའི་སྐྱོན་མེད་པ་དང་གྲུབ་པ་སྒྲུབ་པ་ཉིད་མེད་པའོ། །ཁྱད་པར་ཅན་ཞེས་བྱ་བ་ནི་དེ་ལས་
[238a.3]གཞན་པའི་ངོ་བོའི་སྤྱི་ནི་ཁྱད་པར་ཅན་ཉིད་ཡིན་ཏེ་ཁྱད་པར་གཞན་མ་སྤངས་པའི་ཕྱིར་རོ། །རྟགས་ནི་ཁྱད་པར་གྱི་མངོན་སུམ་ལས་དེ་ལས་གཞན་ལྡོག་པ་ནི་སྤྱི་དང་འགལ་བ་ཅན་ཡིན་པར་བསྟན་པ་ནི་སྤྱི་ནི་ཞེས་བྱ་བའོ། །གལ་ཏེ་ཁྱད་པར་གྱི་སྤྱི་མ་གྲུབ་ན་དེ་མ་ཡིན་པ་ལས་ལོག་པས་ཀྱང་ཁྱབ་པ་འཛིན་པའི་ཡུལ་
[238a.4]ཇི་ལྟར་ཡིན་ཞེས་ཟེར་བ་ནི་གལ་ཏེ་བསྒྲུབ་བྱ་ཞེས་བྱ་བ་སྟེ། ཁྱད་པར་གྱིས་སོ། །བསྒྲུབ་པར་བྱ་བ་ཡང་ཡིན་སྤྱི་ཡང་ཡིན་ཞེས་བྱ་བ་ཡིན་ནོ་ཞེས་བྱ་བ་ནི་རྒོལ་བའོ། །ཁྱབ་པ་འཛིན་པ་ནི་མེའམ་དུ་བ་ཞེས་བྱ་བ་ནི་དེ་མ་ཡིན་པ་ལས་ལོག་པའི་ཤེས་པའི་རྗེས་སུ་འབྲང་བའི་ཕྱིར། སྤྱི་ཡིན་ལ་དེའི་ཤུགས་ཀྱིས་རྗེས་
[238a.5]སུ་འབྲང་བའི་ཁྱད་པར་བསྒྲུབ་བྱ་ཡིན་པ་དེའི་ཕྱིར་འགལ་བ་མེད་པར་བསྟན་པ་ནི་འདི་ནི་བཤད་ཟིན་ཞེས་བྱ་བའོ། །ཆོས་ཅན་བཅས་པར་ཞེས་བྱ་བ་ནི་ཆོས་ཅན་ཐམས་ཅད་དུ་འགྲོ་བ་ཡིད་ཀྱིས་ཞེན་པ་ཙམ་ཡིན་གྱི་ངེས་པར་སྟོན་པའི་ངེས་པར་དམིགས་པ་ནི་མ་ཡིན་ནོ་ཞེས་བྱ་བའི་དོན་ཏོ། །མི་ལྡན་པ་རྣམ་པར་བཅད་པས་
[238a.6]ཁྱད་པར་དུ་བྱས་པའི་སྤྱི་ཡང་བུམ་པའམ་སྒྲ་ལ་མ་ཡིན་པ་མ་ཡིན་ནམ། ཁྱད་པར་མེད་པའི་ཕྱིར་རོ། །དེའི་ཕྱིར་རྗེས་སུ་འགྲོ་བ་དང་འགལ་བ་དག་ཉིད་དོ་ཞེས་ཟེར་བ་ལ་འདི་ནི་ཞེས་བྱ་བ་སྟེ། རྗེས་སུ་འགྲོ་བ་ཅན་མེད་པའི་བསྒྲུབ་བྱ་ཉིད་ཀྱི་ཁྱད་པར་ཡིན་གྱི་ཁྱད་པར་དུ་བྱས་པ་ནི་རྗེས་སུ་འགྲོ་བ་མེད་པ་མ་
[238a.7]ཡིན་ནོ་ཞེས་བྱ་བའི་དོན་ཏོ། །ཅིའི་ཕྱིར་འགོག་པ་ཡིན་ཞེས་ཟེར་བ་ལ་དེ་ལྟར་ཞེས་བྱ་བའོ། །འདིས་ནི་ཞེས་བྱ་བ་འདོད་པ་སྨོས་པས་ཞེས་བྱ་བ་ནི་འགྲེལ་པར་རོ། །ཆོས་ཅན་ལ་ཆོས་དང་ཆོས་ཅན་བསྡུས་པ་ཉིད་བསྡུ་བྱ་ཉིད་ཡིན་ནོ། །དེ་གཉི་གའི་ངོ་བོའི་ཁྱད་པར་ལས་ཟློག་པ་བསྒྲུབ་པས་འགལ་བ་ཉིད་
[238b]
[238b.1]མི་འགྱུར་བར་བསྟན་པ་ནི། ཇི་ལྟར་ཞེས་བྱ་བའོ། །གཉིས་ལས་ཞེས་བྱ་བ་ནི་ཆོས་ཅན་དང་དེ་ལ་ཡོད་པའི་ཆོས་ཙམ་གྱི་བསྒྲུབ་བྱ་ལའོ། །གཅིག་ནི་ཆོས་ཅན་ནམ་ཆོས་ཀྱིའོ། །མ་ཡིན་ཏེ་ཞེས་བྱ་བ་ནི་རྒོལ་བས་དམ་བཅས་པའི་ཕྱིར་རོ། །མི་རྟག་པའི་སྒྲ་དང་ལྡན་པའི་སྒྲ་མ་ཡིན་ཏེ། བྱས་པའི་ཕྱིར་རོ་ཞེས་
[238b.2]བྱ་བ་ཡང་ཆོས་ཅན་ནམ་ཆོས་ཉིད་ཀྱིས་སེལ་བར་བྱེད་པ་མ་ཡིན་ནམ། དེ་ཅིའི་ཕྱིར་དེ་ལྟ་བུའི་སྐྱོན་མེད་པ་ཡིན་ཞེས་ཟེར་བ་ལ་ཆོས་ཅན་ལ་ནི་ཞེས་བྱ་བའོ། །མི་རྟག་པའི་སྒྲ་དང་ལྡན་པ་སྒྲ་མ་ཡིན་ཞེས་བྱ་བ་ནི་ཆོས་ཅན་ནམ་ཆོས་འབའ་ཞིག་སེལ་བ་མ་ཡིན་ཏེ། ཆོས་ཅན་ལ་འདོད་པ་མ་ཡིན་པ་དེ་ཉིད་
[238b.3]སེལ་བའི་ཕྱིར་ཆོས་ཅན་ལ་ཆོས་བསྒྲུབ་བྱ་ཡིན་ན། ཚོགས་པ་ནི་ཚོགས་པ་ཁོ་ན་མ་ཡིན་ཞེས་བྱ་བའི་དོན་ཡིན་ཏེ། ཆོས་ཅན་ལ་འདུས་པ་མི་འདོད་པའི་ཕྱིར་རྒོལ་བ་པོ་སེལ་བར་བྱེད་ཀྱང་སྐྱོན་མེད་པ་ཡིན་ཏེ་ཁྱད་པར་མེད་པའི་ཕྱིར་རོ། །བསྟན་བཅོས་སུ་འདོད་པ་ལ་ཡང་འགྱུར་ན། དོགས་པའི་
[238b.4]གནས་དགག་པའི་རང་ཉིད་ཀྱི་སྒྲས་ཅི་ཞིག་བྱ་ཟེར་བ་ལ། ཆོས་ཅན་གཅིག་ལ་ཞེས་བྱ་བ་སྟེ་རྒོལ་བ་འདོད་པའི་ཆོས་ཙམ་བསྒྲུབ་བྱ་ཡིན་ན། ཚོགས་པ་འདོད་པ་མ་ཡིན་ཏེ་ཐ་དད་པའི་ཕྱིར་ལ་ཆོས་ཅན་ལ་ཆོས་གཞན་འདོད་པ་ཉིད་ཡིན་ན་བསྟན་བཅོས་སུ་འདོད་པ་འདི་འདོད་པ་ཁོ་ན་ཡིན་ཏེ། 
[238b.5]ཆོས་གཞན་བཞིན་དུ་ཡོད་པའི་ཕྱིར་ཞེས་བྱ་བའི་དོགས་པ་འདོད་པ་སྨོས་པས་བསལ་བར་བྱ་བ་མ་ཡིན་པར་འགྱུར་བ་དེ་བཟློག་པའི་ཕྱིར་རང་ཉིད་ཀྱི་སྒྲ་ཡིན་ནོ་ཞེས་བྱ་བའི་དོན་ཏོ། །ལུང་གི་དམ་བཅའ་བའི་དོན་ཡིན་པའི་ཕྱིར་གཅིག་བཞིན་དུ་གཞན་ཡང་འདོད་པ་སྨོས་པས་ཐོབ་པ་དེ་རང་ཉིད་ཅེས་བྱ་བས་སེལ་
[238b.6]བར་བྱེད་པ་ཡིན་པ་བཤད་པ་ནི་ཁ་ཅིག་ན་རེ་ཞེས་བྱ་བའོ། །རྣམ་འགྲེལ་ནི་གསལ་བར་བྱེད་པའིའོ། །བསྟན་བཅོས་སུ་འདོད་པའི་རང་ཉིད་ཀྱི་འདོད་པ་ཡིན་ནོ་ཞེས་བྱ་བའི་དོན་དུ་སྨྲ་བ་ནི་མི་རྟག་པ་ཉིད་ཀྱང་ཞེས་བྱ་བའོ། །དེ་ཡང་ཞེས་བྱ་བ་ནི་ནམ་མཁའི་ཡོན་ཏན་ཉིད་ཀྱང་སྟེ། མི་རྟག་པ་ཉིད་དུ་
[238b.7]བསྒྲུབ་པས་དམ་བཅའ་བའི་སྐྱོན་ཏེ་ཁས་བླངས་པ་དང་འགལ་བའོ། །དེ་ལྟ་བུར་ཐོབ་པ་ཡིན་ན་རང་ཉིད་ཀྱི་དོན་བསྟན་པ་ནི། སྐད་ཅིག་དེ་མ་ཐག་ཅེས་བྱ་བ་སྟེ། རྣམ་པ་གཉིས་ཀ་ལ་ཡང་རྟེན་གྱི་ནུས་མེད་དོ་ཞེས་བྱ་བའི་དོན་ཏོ། །འཛིན་པ་པོ་ནམ་མཁའ་ཁས་མི་ལེན་ན་འཇིག་པར་བྱེད་པ་མ་བྱུང་གི་
[239a]
[239a.1]བར་དུ་ཡང་རླུང་གིས་གཤགས་པས་ཞིག་པར་གྱུར་པ་ཡིན་ནོ་སྙམ་དུ་སེམས་པ་ནི་རླུང་གིས་ཞེས་བྱ་བའོ། །འཇིག་པར་བྱེད་པ་ལས་འཇིག་པ་ཅན་ནི་ནམ་མཁའ་མེད་ཀྱང་ནམ་མཁའ་མེད་པ་ཉིད་ལས་གནས་པར་འགྱུར་རོ་ཞེས་བྱ་བ་ནི་རང་བཞིན་ཉིད་ཅེས་བྱ་བའོ། །རྟེན་
[239a.2]གཞན་མེད་པ་ནི་རྣམ་པའོ། །སྐད་ཅིག་པ་དུ་གཞན་ལ་གནས་པ་མ་ཡིན་པ་ལ་རྟེན་དོན་མེད་པར་བསྟན་པ་ནི། གལ་ཏེ་ཞེས་བྱ་བའོ། །རྟེན་དོན་མེད་པ་ཡིན་ཡང་སྒྲ་ལ་སོགས་པའི་དེ་ཉིད་ཀྱི་རང་བཞིན་ལུང་ལས་གྲུབ་པ་ཡིན་ལ་བརྒལ་ཞིང་བརྟག་པར་བྱ་བ་ཉིད་མ་ཡིན་ནོ་སྙམ་དུ་སེམས་པ་
[239a.3]ནི་དེ་བདེན་ཞེས་བྱ་བའོ། །དེའི་ཕྱིར་ཞེས་བྱ་བ་ནི་ཉེ་བར་བསྡུ་བའོ། །གཏན་ཚིགས་ཀྱི་སྐྱོན་ནི་བསྟན་བཅོས་སུ་འདོད་པའི་བསྒྲུབ་བྱ་ཕྱིན་ཅི་ལོག་ཏུ་བསྒྲུབ་པར་བྱ་བའི་ཕྱིར་བསྟན་བཅོས་སུ་འདོད་པའི་བསྒྲུབ་བྱ་ལ་གནོད་པ་ཡིན་ཡང་རང་གི་འདོད་པ་གྲུབ་པ་ཡིན་ན་སྒྲུབ་བྱེད་ལ་སྐྱོན་མེད་དོ་ཞེས་བྱ་བའི་ཆེད་དུ་རང་སྨོས་
[239a.4]པ་ཡིན་ནོ། །སྐྱོན་ཡིན་ན་ཐལ་ཆེས་པའི་སྐྱོན་ཡིན་པར་བསྟན་པ་ནི། གལ་ཏེ་བསྟན་བཅོས་ཁས་བླངས་ཕྱིར། །ཞེས་བྱ་བའོ། །ཀུན་བཟུང་བས་ཞེས་བྱ་བ་ནི་རྒོལ་བས་ཏེ་བསྟན་བཅོས་སུ་འདོད་པའི་ཆོས་ཐམས་ཅད་ཁས་བླངས་པས་སོ། །དེ་ལ་ནི་ཆོས་ཀྱི་ཕུང་པོ་ལའོ། །གཅིག་ལའང་ཞེས་བྱ་བ་ནི་
[239a.5]ནམ་མཁའི་ཡོན་ཏན་ཉིད་ལ་སོགས་པའོ། །རབ་ཏུ་གནོད་པའི་ཕྱིར་གཏན་ཚིགས་ལ་སོགས་པའི་སྐྱོན་དུ་གལ་ཏེ་འགྱུར་ན་ཆོས་ཅན་གཞན་ལ་ཡང་སྟེ། དྲི་སའི་ཡོན་ཏན་ཉིད་བཟློག་པ་བསྒྲུབ་པ་ལ་ཡང་འགྱུར་རོ་ཞེས་བྱ་བ་ནི་ཐལ་འགྱུར་རོ། །གཞན་ལའང་ཞེས་བྱ་བ་ནི་ནམ་མཁའི་ཡོན་ཏན་
[239a.6]ཉིད་ལའོ། །ནམ་མཁའི་ཡོན་ཏན་ཡིན་པ་ལ་སྒྲ་ཆོས་ཅན་མི་རྟག་པ་ཉིད་དུ་བསྒྲུབ་པ་ལ་གནས་སྐབས་པ་མ་ཡིན་ནམ། དྲི་ནི་མ་ཡིན་ནོ་སྙམ་དུ་སེམས་པ་ནི་ཇི་སྟེ་ཆོས་ཅན་འདིར་ཞེས་བྱ་བའོ། །དྲི་སའི་ཡོན་ཏན་ཉིད་བཟློག་པ་བསྒྲུབ་པ་ལ་ཡང་བསྟན་བཅོས་ཀྱི་དོན་བསྒྲུབ་པ་ཁས་བླངས་པའི་ཕྱིར་
[239a.7]གནས་སྐབས་པ་ཁོ་ན་ཡིན་པར་བསྟན་པ་ནི་གལ་ཏེ་འདིར་ཞེས་བྱ་བའོ། །ཆོས་དེའི་ཞེས་བྱ་བ་ནི་མི་རྟག་པ་ཉིད་ཀྱི་ཆོས་སོ། །འདོད་པའི་ཆོས་ཀྱི་རྟེན་ཉིད་ཀྱིས་ཆོས་ཅན་དུ་འདོད་པ་ནི་ཆོས་དང་བཅས་པ་ཁོ་ན་ཡིན་ནོ་ཞེས་ཟེར་བ་ནི་ཆོས་ཅན་ཞེས་བྱ་བ་སྟེ་ཆོས་ཅན་ཆོས་སོགས་ཞེས་བྱ་བ་ནི་འདོད་པའི་ཆོས་
[239b]
[239b.1]ཅན་གྱི་ཆོས་ཡིན་པའི་ཕྱིར། འདོད་པའི་ཆོས་བཞིན་དུ་རྒོལ་བ་འདོད་པ་ཡིན་ནོ་ཞེས་བྱ་བའི་དོན་ཏོ། །ཆོས་ཅན་འདོད་པ་ཡིན་ཡང་ཆོས་ཅན་བཞིན་དུ་དེས་ཆོས་ཐམས་ཅད་བསྒྲུབ་བྱ་ཉིད་དུ་འདོད་པ་མ་ཡིན་པར་བསྟན་པ་ནི། གནས་སྐབས་འགའ་ཡིས་ཞེས་བྱ་བ་སྟེ་ཕྱིར་རྒོལ་བས་གནས་སྐབས་ཀྱིས་བྱས་པ་
[239b.2]རྣམས་ཀྱིས་སོ། །འདོད་པ་ནི་རྒོལ་བའིའོ། །རྟོགས་པ་ཡང་དེ་དག་གི་ཞེས་བྱ་བ་ནི་རྒོལ་བས་གནས་སྐབས་སུ་བྱས་པ་རྣམས་ཀྱིས་སོ། །ནན་གྱིས་ཞེས་བྱ་བ་ནི་དེ་ལྟ་བུ་རྟོགས་པར་བྱེད་པ་མེད་པའི་ཕྱིར་དང་གཞན་ཡང་ལྷག་མ་དང་ལྡན་པ་ཡིན་པའི་ཕྱིར་རོ། །གོ་བར་བྱེད་པའི་ཚིག་གི་ཁྱད་པར་གྱི་གནས་
[239b.3]སྐབས་ཀྱང་གོ་བར་བྱེད་པར་བརྗོད་དོ་ཞེས་བྱ་བ་བཤད་པ་ནི། དེ་ཉིད་ནུས་པ་ཞེས་བྱ་བའོ། །གལ་ཏེ་འདོད་པའི་ཆོས་ཅན་གྱི་ཆོས་ཡིན་པའི་ཕྱིར་འདོད་པའི་ཆོས་བཞིན་དུ་རྒོལ་བའི་འདོད་པ་ཡིན་པའི་ཕྱིར། ཅིའི་ཕྱིར་སྒྲུབ་པ་མ་ཡིན་ཞེས་ཟེར་བ་ལ། འབྲས་བུའི་རྟགས་ཅན་ཏེ་བསྒྲུབ་བྱ་ལས་ཐ་དད་
[239b.4]པའི་འབྲས་བུ་ཉིད་རྟག་པ་ཡིན་པ་ལས་ན་འདི་ནི་འབྲས་བུ་མ་ཡིན་ནོ་ཞེས་བྱ་བའི་དོན་ཏོ། །ཡོད་པའི་ཕྱིར་སྐད་ཅིག་མ་ཉིད་ཡིན་པ་ལ་ལུང་ལས་འདོད་པའི་བདག་མེད་པ་ཉིད་ནི་གནོད་པར་བྱ་བ་མ་ཡིན་པར་ཁྱེད་ཉིད་ཀྱང་འདོད་པ་མ་ཡིན་ནམ། དེ་གནོད་ན་གཏན་ཚིགས་ལ་སོགས་པའི་སྐྱོན་
[239b.5]ཡིན་ཞེས་ཟེར་བ་ལ་མེད་ན་མི་འབྱུང་ཞེས་བྱ་བ་སྟེ། བསྟན་བཅོས་སུ་འདོད་པ་ཡིན་པའི་ཕྱིར་བདག་མེད་པ་ལ་གནོད་པ་མ་ཡིན་པ་མ་ཡིན་ཏེ། ཁྱབ་པར་བྱེད་པ་ཉིད་ཀྱིས་མེད་ན་མི་འབྱུང་བ་ཡིན་པའི་ཕྱིར་སྐད་ཅིག་མ་ཉིད་དུ་ནི་མེད་ན་མི་འབྱུང་བ་ལ་ནམ་མཁའི་ཡོན་ཏན་ཉིད་མ་ཡིན་ཏེ་འགལ་བའི་ཕྱིར་རོ་
[239b.6]ཞེས་བྱ་བའི་དོན་ཏོ། །གལ་ཏེ་ལུང་ལས་འདོད་པ་ཉིད་ཀྱི་བདག་མེད་པ་ཉིད་ལ་གནོད་པ་མ་ཡིན་ན། དེའི་རྩ་བ་ཅན་གྱི་སྐད་ཅིག་མ་ཉིད་དུ་སྒྲུབ་པར་འདོད་པ་སྟེ་འདོད་པ་ཁོ་ན་ཡིན་ནོ་ཞེས་ཟེར་བ་ལ། རྗེས་དཔག་ཅེས་བྱ་བ་ལ་སོགས་པ་སྟེ་བཤད་པ་ནི། རྗེས་སུ་དཔག་པའི་ཡུལ་ལ་ཚིག །ཚད་མ་
[239b.7]ཉིད་དུ་མི་འདོད་ཅིང་། །འདི་ལ་རྗེས་དཔག་མི་འཇུག་སྟེ། །ཡོངས་བརྟགས་ཡོངས་སུ་ལེན་ཕྱིར་རོ། །བྱ་བས་སོ། །ཡོད་པ་ཉིད་ནི་སྐད་ཅིག་མ་ཉིད་ལ་མི་མཐུན་པའི་ཕྱོགས་ལ་གནོད་པར་བྱེད་པའི་ཚད་མ་ལས་ངེས་པ་ཡིན་ལ་ལུང་ལས་ནི་དེ་ལས་ཤེས་པར་འདོད་པ་ཙམ་ཡིན་གྱི་རྗེས་སུ་དཔག་པར་
[240a]
[240a.1]བྱ་བ་ལ་ངེས་པ་མ་ཡིན་པར་བསྟན་པ་ནི། དེའི་ཚེ་ཞེས་བྱ་བ་ནི་རྒྱལ་བ་ཅན་གྱིའོ། །འགྲེལ་པ་ནི་གསལ་བ་ཡིན་ནོ། །དེ་ན་དེ་བཞིན་ཞེས་བྱ་བ་ནི་ལྷའི་མིག་ཅན་ནོ། །ཁྱེད་ཅག་པས་ཞེས་བྱ་བ་ནི་ཁྱེད་ཅག་ལས་ཀྱང་གཞན་པ་མ་ཡིན་པ་སྟེ་དམན་པ་མ་ཡིན་གྱི་མཆོག་ཡིན་ནོ་
[240a.2]ཞེས་བྱ་བའི་ཐ་ཚིག་གོ། །ལུང་ཐམས་ཅད་ཅེས་བྱ་བ་ནི་ཐམས་ཅད་ཀྱིས་ཐམས་ཅད་རིག་པའི་ཕྱིར་རོ། །བརྟགས་ནས་ཞེས་བྱ་བ་ནི་སྐྱེས་བུས་བྱས་པ་དང་ཅིག་ཤོས་ཉིད་ཀྱང་སྒྲ་ལས་བྱུང་བ་ལ་རང་ཉིད་ཀྱིས་དོན་དང་འབྲེལ་པ་མེད་པའི་ཕྱིར་རོ། །དེས་ན་ལུང་དང་ལུང་འགལ་བ་ཚད་མ་ཉེ་བར་ལྡང་བ་
[240a.3]ཁས་མི་ལེན་པའི་ཕྱིར། ཤེས་པར་འདོད་པ་ལྡང་བའི་ཆེད་དུ་ལུང་ཁས་བླངས་ནས་རྗེས་སུ་དཔག་པའི་དུས་སུ་འདོར་བའི་ཕྱིར། དེས་ཁས་བླངས་པའི་རྗེས་སུ་དཔག་པ་ཉིད་འདོར་བར་འགྱུར་རོ་ཞེས་ཟེར་བ་ནི། དེ་ཚེ་རྩོད་དོར་ཞེས་བྱ་བའོ། །རྗེས་སུ་དཔག་པའི་དུས་ན་ངེས་པར་བྱེད་པའི་ཕྱིར་ཁས་ལེན་པ་དང་
[240a.4]འདོར་བ་ཡང་མ་ཡིན་ལ། ཤེས་པར་འདོད་པའི་དུས་ན་ནི་དེ་ལྡང་བར་བྱེད་པ་ཉིད་དུ་ཁས་ལེན་པ་དང་འགལ་བ་ཡིན་ནོ་ཞེས་བྱ་བ་ནི་རྒྱལ་བ་ཅན་གྱིའོ། །ཤེས་པར་འདོད་པ་ལྡང་བར་བྱེད་པས་ཚད་མ་ལྡང་བར་བྱས་ནས་ཁས་བླངས་པའི་ཡུལ་དུ་འགྱུར་རོ་ཞེས་བསྟན་པ་ནི། འདི་ནི་ཁས་ལེན་ཐབས་ཡིན་ཏེ། །ཞེས་
[240a.5]བྱ་བ་ནི་རྗེས་སུ་དཔག་པའོ། །ཁས་ལེན་པ་ནི་ཉེ་བར་འདོད་པའོ། །དེའི་ཚེ་ཡང་ཤེས་པར་འདོད་པ་ལྡང་བས་རྗེས་སུ་དཔག་པའི་དུས་ན་ཡང་ཡོད་པའི་རྗེས་སུ་འཇུག་བཞིན་པ་ཡང་དོན་དང་འབྲེལ་པ་མེད་པས་ངེས་པར་བྱེད་པ་མ་ཡིན་པས་ཡན་ལག་མ་ཡིན་པའི་ཕྱིར་རོ། །རྗེས་སུ་དཔག་པ་ཁས་ལེན་པའི་ཐབས་
[240a.6]མ་ཡིན་ནམ་ནམ་མཁའི་ཡོན་ཏན་ཉིད་ལ་ཡང་ཡོད་པ་ཁོ་ན་ཡིན་ལ་མི་རྟག་སྟེ་བྱས་པའི་ཕྱིར་རོ་ཞེས་ཟེར་བ་ལ། དེ་ལྟར་ཡུལ་གཉིས་ཞེས་བྱ་བ་སྟེ་དེ་ལྟར་ཏེ་འགལ་བ་མེད་པས་སོ། །ཡུལ་གཉིས་ནི་དངོས་སུ་དང་རྗེས་སུ་དཔག་པའི་མེད་ན་མི་འབྱུང་བའི་ཡུལ་བདག་མེད་པ་བཞིན་དུ་ཁས་ལེན་པའི་
[240a.7]དུས་ཡིན་ལ། དེའི་ཚེ་ནི་གནོད་པ་ཁས་ལེན་པ་ནའོ། །ནམ་མཁའི་ཡོན་ཏན་ཉིད་ནི་མེད་ན་མི་འབྱུང་བ་མ་ཡིན་ཏེ། མི་རྟག་པ་ཉིད་དང་འགལ་བའི་ཕྱིར་རོ་ཞེས་བྱ་བ་ནི་རྒྱལ་བ་ཅན་གྱིའོ། །འགྲེལ་པར་ནི་གསལ་བ་ཡིན་ནོ། །དེའི་ཚེ་ཡང་དོན་ལ་ངེས་པ་མེད་པའི་ཕྱིར་ཇི་ལྟར་གནོད་པ་ཡིན་ཞེས་ཟེར་བ་ལ་དེ་དང་
[240b]
[240b.1]ནི་འགལ་བར་ཞེས་བྱ་བའོ། །གལ་ཏེ་ངེས་པ་མེད་པ་ཉིད་དུ་ཁྱད་པར་མེད་པའི་ཕྱིར་དུས་ཕྱིས་བཞིན་དུ་ཡུལ་རྣམ་པར་དག་པའི་དུས་ན་ཡང་ཅིའི་ཕྱིར་བསྟན་བཅོས་འཛིན་པ་མ་ཡིན་ཞེས་ཟེར་བ་ལ་གནས་གསུམ་པར་ནི་ཞེས་བྱ་བ་སྟེ། དེ་གྲུབ་པར་ཚད་མ་ལས་རྟོགས་ནས་དེའི་ཐོབ་པར་བྱ་བ་ཡིན་པ་རྟོགས་པའི་དོན་
[240b.2]དུ་ལུང་ཁས་ལེན་པ་ཡིན་གྱི་དེའི་ཐོབ་པ་ཉིད་ལ་ནི་མ་ཡིན་ཏེ་དོན་མེད་པའི་ཕྱིར་རོ་ཞེས་བྱ་བའི་དོན་ཏོ། །བརྟགས་ནས་ཞེས་བྱ་བ་ནི་ཡུལ་གཉིས་ལའོ། །དེ་དང་སྟེ་ཁས་ལེན་པའི་དུས་ན་འབྱུང་བའི་ལུང་དང་འགལ་བ་ཡིན་པ་ངེས་ཏེ་སེམས་པ་ནི་རྒོལ་བ་པོ་འདིའི་ཡོངས་སུ་རྟོགས་པ་སྟེ། སླར་ཡང་ཞེས་བྱ་བར་
[240b.3]སྦྱར་རོ། །རྣམ་པར་དཔྱོད་པ་ནི་དུས་རིང་བ་ཉིད་ཀྱིས་བསྟན་བཅོས་འཛིན་པ་ཉིད་ཀྱི་དུས་ལས་འདས་པས་མ་དཔྱད་པར་ཇི་ལྟར་ཡང་རུང་ཞེས་བྱ་བས་ཁས་བླངས་པ་ཡང་དེ་ཉིད་ཀྱི་ཚེ་གནོད་པར་བྱེད་པ་མ་ཡིན་ཏེ་ཁས་ལེན་པའི་དུས་ལ་ལྟོས་པའི་ཕྱིར་རོ་ཞེས་བྱ་བ་ནི་གནས་སྐབས་ཀྱི་དོན་ཏོ། །ལུང་ལས་གྲུབ་
[240b.4]པའི་ཆོས་ཀྱི་ཆོས་ཅན་བདེ་བ་རབ་ཏུ་སྟེར་བ་ལས་ཕྱིན་ཅི་ལོག་པ་ལ་ལུང་གིས་གནོད་པ་ནི་ཆོས་བཞིན་དུ་དེའི་བདག་ཉིད་ཀྱི་བསྒྲུབ་བྱ་ལ་ཡང་དེ་ཚད་མ་ཉིད་ཀྱི་ཕྱིར། རྫས་དང་ཡོན་ཏན་ལ་སོགས་པའི་བདག་ཉིད་ལ་ཡང་འགལ་བ་མ་ཡིན་པར་བསྟན་པ་ནི་དེར་ཡང་ཞེས་བྱ་བ་སྟེ་ལུང་གི་གནོད་པ་ལའོ། །མེད་ན་
[240b.5]མི་འབྱུང་ལ་ཞེས་བྱ་བ་ནི་ལུང་གིས་གྲུབ་པ་དེའི་བདག་ཉིད་ཀྱིས་སོ། །གཞན་མིན་ཏེ་ཞེས་བྱ་བ་ནི་རྫས་མ་ཡིན་པ་ཉིད་ལ་སོགས་པ་རྣམས་སོ། །ལུང་གིས་གནོད་པ་ཡིན་དུ་ཟིན་ཀྱང་འབྲེལ་པ་ཅན་གྱི་རྗེས་སུ་དཔག་པ་ལ་སོགས་པས་གནོད་པ་ཡང་དེ་ཉིད་ཀྱི་སྤང་བྱ་ཡིན་པར་བསྟན་པ་ནི་དེར་ཡང་ཞེས་བྱ་བ་
[240b.6]སྟེ། རྗེས་སུ་དཔག་པ་ལ་སོགས་པས་གནོད་པར་ཏེ། མི་རྟག་པ་ཉིད་ལ་བདག་མེད་པ་ཉིད་ལྟ་བུའོ། །གཞན་མིན་ཞེས་བྱ་བ་ནི་ནམ་མཁའི་ཡོན་ཏན་ཉིད་ལ་སོགས་པ་འབྲེལ་པ་ཅན་མ་ཡིན་པ་རྣམས་སོ། །འགྲེལ་པར་ཉེ་བར་བསྡུ་བའི་དོན་བཤད་པ་ནི། འདི་གནས་པ་ཡིན་ནོ་ཞེས་བྱ་བའི་ཚིག་
[240b.7]གིས་སོ། །མེད་ན་མི་འབྱུང་མིན་དོན་ལ། །ཞེས་བྱ་བའི་སྒྲུབ་བྱེད་ཀྱིས་སོ། །བདག་མེད་པའི་ཆོས་རྣམས་དང་། དམིགས་པ་མེད་པའི་ཤེས་པ་རྣམས། །ཞེས་བྱ་བ་ལ་སོགས་པ་ལུང་ལ་མ་གྲུབ་པའི་ཆོས་ཅན་ལ་ནི་བདག་དང་བཅས་པ་ཉིད་དང་། དམིགས་པ་དང་བཅས་པ་ཉིད་ལ་སོགས་པ་ལུང་
[241a]
[241a.1]ལས་རྟོགས་པ་ནི་འབྲེལ་པ་ཅན་ལ་གནོད་པར་བྱེད་པ་མ་ཡིན་པར་བསྟན་པ་ནི་དཔྱོད་ཀུན་ལ་ཞེས་བྱ་བའོ། །དངོས་སུ་འབྲེལ་པས་སམ་དོན་ལ་ངེས་པའི་ཕྱིར་ཞེས་བྱ་བ་ནི་རྒྱལ་བ་ཅན་གྱིའོ། །དངོས་པོའི་སྟོབས་ཀྱིས་འཇུག་པ་བདག་མེད་པར་རིགས་པ་མི་དམིགས་པ་ལ་
[241a.2]གནོད་པར་བྱེད་པ་ནི་ལོག་པར་འཇུག་པ་ཡིན་ལ་བསྟན་བཅོས་ནི་དུ་བ་ལས་མེའི་ཞེས་བྱ་བ་ལ་ཁྱད་པར་ཅན་དུ་འཇུག་པ་མ་ཡིན་པར་བསྟན་པ་ནི་ད་ནི་ཞེས་བྱ་བ་སྟེ། བཟློག་པ་ལ་འཇུག་པ་བཞིན་དུ་མི་འཇུག་པ་ཡང་གནོད་པ་ཅན་ཁོ་ན་ཡིན་ནོ་ཞེས་བྱ་བའི་དོན་ཏོ། །འཇིག་རྟེན་ཕ་རོལ་ལ་དོགས་པ་ཅན་གྱི་
[241a.3]ཡང་ཚད་མ་ལས་ངེས་པ་ཡིན་ན། ལུང་ལ་དོན་མེད་པར་བསྟན་པ་ནི་ཁས་བླངས་མེད་པར་ཞེས་བྱ་བའོ། །གལ་ཏེ་ཞེས་བྱ་བ་ནི་རྒོལ་བའོ། །དོགས་པར་འགྱུར་ཞེས་བྱ་བ་ནི་མེད་པ་ཉིད་དུ་ཤེས་པར་འགྱུར་བ་སྟེ་ངེས་པར་འགྱུར་བའོ། །མ་ཡིན་ཏེ་ཞེས་བྱ་བ་ནི་ལེན་ནོ། །ཡོན་ཏན་དང་ལྷན་ཅིག་གནས་པའི་ཕྱིར་ཡོན་ཏན་
[241a.4]དང་ལྡན་པས་དེའི་ངོ་བོ་དེས་སོ། །དེའི་ཞེས་བྱ་བ་ནི་རྒོལ་བའོ། །དེ་ནི་ཞེས་བྱ་བ་ནི་བསྟན་བཅོས་སོ། །རིགས་གསུམ་པོ་རྣམས་དང་གཞན་རྣམས་ཀྱང་རིགས་དང་རིགས་མ་ཡིན་པ་ལ་སོགས་པའི་རྣམ་པར་དབྱེ་བ་ལུང་དང་འབྲེལ་པ་ལས་མ་ཡིན་ནམ། ལུང་དང་འགལ་བ་ཡིན་ན་དེའི་གནོད་པ་ཡིན་ཏེ་དེ་མ་ཡིན་པ་
[241a.5]ལས་གྲུབ་པའི་ཆོས་ཅན་ལ་ཡང་གཞན་དུ་མི་རིགས་པའི་ཕྱིར་རོ་ཞེས་བསྟན་པ་ནི་སྐྱེ་བོར་རེང་བུར་ཞེས་བྱ་བ་སྟེ། སྐྱེ་བའི་དུས་ན་དེ་དག་ལ་ཡང་དེ་ལས་གྲུབ་པའི་རིགས་ལ་སོགས་པའི་རྣམ་པར་དབྱེ་བ་ནི་མངོན་སུམ་ལ་སོགས་པའི་ཡུལ་མ་ཡིན་ཏེ། ཕ་ལ་སོགས་པ་རྣམས་ཀྱང་དེའི་གནས་སྐབས་ན་དེ་
[241a.6]ལྟ་བུ་ཡིན་པའི་ཕྱིར་རོ། །དགེ་སློང་ཉིད་ལ་སོགས་པ་བཞིན་དུ་ལུང་ཁས་བླངས་པས་བྱས་པ་མ་ཡིན་པར་བསྟན་པ་ནི་ཡོན་ཏན་ཉེས་པ་ཞེས་བྱ་བ་སྟེ། ཁས་ལེན་པའི་རྒྱུ་འབྲེལ་པ་ལ་སོགས་པ་མེད་ན་ཡང་ངོ་། །གང་ནས་འདི་ཡི་ཕ་མ་དང་། མེས་པོ་ལ་སོགས་སོང་གྱུར་པའི། །ལམ་ནས་དམ་པ་རྣམ་
[241a.7]འགྲོ་རིགས། །ཞེས་བྱ་བ་ལ་སོགས་པ་སླུ་བར་འདོད་པའི་ཚིག་གིས་ཉེ་བར་བསྒྲུབས་པ་ཁོ་ན་ལ་བྱིས་པ་རྣམས་ལུང་དུ་འཛིན་པ་ཡིན་པའི་བར་བསྟན་པ་ནི། ཀྱེ་མ་སུ་ཡིས་ཞེས་བྱ་བའོ། །སྤངས་ཕྱིར་ཞེས་བྱ་བ་ནི་ལུང་དང་འགལ་བས་སོ། །མངོན་སུམ་དོན་དང་རྗེས་དཔག་དང་། །ཡིད་ཆེས་གྲགས་པས་
[241b]
[241b.1]མ་བསལ་བ། །ཞེས་བྱ་བའི་ཡིད་ཆེས་པའི་བསལ་བའི་རྗེས་སུ་དཔག་པ་མ་ཡིན་པར་བསྟན་པ་ནི་མ་ཡིན་ནམ་ཞེས་ཟེར་བ་ནི་གལ་ཏེ་བསྟན་བཅོས་དང་འགལ་བའི་ཞེས་བྱ་བའོ། །མི་རྟག་པ་ཉིད་ཀྱིས་བྱས་པ་ཉིད་ལ་བཞིན་དུ་ནམ་མཁའི་ཡོན་ཏན་དང་བསྟན་བཅོས་ཀྱི་དོན་གྱིས་རྗེས་སུ་འགྲོ་བ་བསྟན་
[241b.2]པར་བྱ་བ་མ་ཡིན་ནམ། གཞན་དུ་ན་ཁྱད་པར་མེད་པའི་ཕྱིར་སུས་ཀྱང་མ་ཡིན་པར་བསྟན་པ་ནི་གལ་ཏེ་དཔེ་ལ་ཞེས་བྱ་བ་སྟེ། བསྟན་བཅོས་ཁས་བླངས་པ་ཡིན་ཡང་དེའི་དོན་གཅིག་རྗེས་སུ་འགྲོ་བ་ཡོད་ན་ལྷག་མ་དེའི་དོན་གཞན་ལ་རྗེས་སུ་འགྲོ་བ་རྙེད་དཀའ་བ་ཁོ་ན་ཡིན་ནོ་ཞེས་བྱ་བའི་དོན་ཏོ། །བསྟན་བཅོས་རྣམས་ཀྱི་ཕན་
[241b.3]ཚུན་འགལ་བ་བསལ་བར་མི་ནུས་པའི་ཕྱིར་རོ། །འཇིག་རྟེན་འདས་ལུགས་ཞེས་བྱ་བའི་འགྲེལ་པ་ནི། བསྟན་བཅོས་དང་འགལ་བའི་ཞེས་བྱ་བའོ། །ཆོས་ཅན་དེ་ཉིད་ཀྱི་ཆོས་ཉིད་ནི་ནམ་མཁའི་ཡོན་ཏན་ཉིད་དོ། །གནོད་ན་ནི་བྱས་པ་ཉིད་ཀྱིས་སོ། །བརྗོད་པ་ལ་ཡང་ནི་མི་རྟག་པ་ཉིད་དུའོ། །གནོད་
[241b.4]པར་བྱེད་པ་ནི་བྱས་པ་ཉིད་དོ། །ནམ་མཁའི་ཡོན་ཏན་ཉིད་མ་གྲུབ་ན་དེ་ལ་ངེས་པའི་མི་རྟག་པ་ཉིད་མི་འགྲུབ་པོ་ཞེས་བྱ་བར། མེད་ན་མི་འབྱུང་མིན་དོན་ལ། །ཞེས་བྱ་བས་ལན་བཏབ་ཟིན་ཏོ། །ཁྱབ་པ་ལ་ཁྱད་པར་མེད་ཀྱང་ནམ་མཁའི་ཡོན་ཏན་ཉིད་སྒྲུབ་པར་བྱེད་པ་མ་ཡིན་ན། མི་རྟག་པ་ཉིད་དུ་སྒྲུབ་པར་མི་
[241b.5]འགྱུར་རོ་ཞེས་དེ་སེལ་བར་བྱེད་པ་ནི་འབྲེལ་མེད་ཅེས་བྱ་བའོ། །ཁྱད་པར་བྱ་བ་ཉིད་ཀྱིས་འབྲེལ་པ་ཅན་དེ་བསྒྲུབ་པའི་ཆེད་དུ་མངོན་སུམ་ལ་སོགས་པས་གྲུབ་པའི་ཆོས་ཅན་གྱི་ཆོས་ཅན་ཉིད་དང་། གཏན་ཚིགས་ཀྱི་རྗེས་སུ་འགྲོ་བ་བསྟན་པར་བྱ་བ་མ་ཡིན་ན་བསྟན་བཅོས་ལ་གྲུབ་པ་རྣམས་དང་ནི་སྨོས་
[241b.6]ཀྱང་ཅི་དགོས་ཞེས་བསྟན་པ་ནི་ཆོས་ཅན་ཞེས་བྱ་བའོ། །མེ་མི་འགྲུབ་པ་ནི་མ་ཡིན་ལ་ཞེས་བྱ་བ་ནི་རང་གི་དོན་ལའོ། །བསྟན་པར་བྱ་བས་ཞེས་བྱ་བ་ནི་གཞན་གྱི་དོན་ལའོ། །ཆོས་ཅན་གྱི་ཆོས་བླངས་པ་མེད་ན་གྲུབ་མཐའ་ལ་གནོད་པ་མ་ཡིན་གྱི་ནམ་མཁའི་ཡོན་ཏན་ཉིད་ཉམས་པ་ཡིན་ན། 
[241b.7]བསྟན་བཅོས་ཁས་བླངས་པའི་ཕྱིར་གྲུབ་མཐའ་ལ་གནོད་པ་ཡིན་པར་བསྟན་པ་ནི་མི་འཁྲུལ་པས་ན་ཞེས་བྱ་བའོ། །རང་བཞིན་ནི་གཏན་ཚིགས་ཀྱི་ཁྱབ་བྱེད་དོ། །དོན་ནི་ཁྱབ་བྱའོ་འབྲས་བུ་ལ་ཡང་མི་འཁྲུལ་བས་ཏེ་གནོད་པར་བྱེད་པའི་ཚད་མས་གྲུབ་པའི་ངེས་པས་སོ། །ངོ་བོ་ཉིད་ལས་
[242a]
[242a.1]ཞེས་བྱ་བ་ནི་གོ་བར་བྱེད་པའི་ངོ་བོ་ལས་ཏེ་སྨྲ་བ་ནི་འདོད་པས་བྱས་པ་དོན་གྱི་ངོ་བོ་མ་ཡིན་པ་བཟློག་པ་ཡིན་ནོ་ཞེས་བྱ་བའི་དོན་ཏོ། །ངེས་པའི་དོན་ལ་ཡང་རང་བཞིན་གྱིས་གོ་བྱེད་ཡིན་ཡང་བསྟན་བཅོས་དང་ལྡན་པ་ནི་ཁས་བླངས་པས་གནོད་པའི་འཇིགས་པས་དེ་ལས་རྟོགས་
[242a.2]པར་བྱེད་པ་མ་ཡིན་ཞེས་ཟེར་བ་ལ་དེ་ནི་འདོད་པའི་ཞེས་བྱ་བ་སྟེ། ཆོས་ཅན་ལ་བསྒྲུབ་བྱ་མེད་ན་མི་འབྱུང་བ་ཉིད་ཀྱི་དོན་རྟོགས་པ་ཁོ་ན་བསྒྲུབ་བྱ་རྟོགས་པ་ཡིན་པའི་ཕྱིར་ཇི་ལྟར་རྟོགས་པར་མི་བྱེད་ཅེས་བྱ་བའི་དོན་ཏོ། །འགལ་བ་ཅན་དེ་དེ་ལྟར་ཤེས་ཀྱང་བརྗོད་ན་རྒོལ་བ་སྐྱོན་ཅན་ཉིད་ཡིན་ནོ་ཞེས་ཟེར་བ་ལ་གཏན་
[242a.3]ཚིགས་ཞེས་བྱ་བའོ། །ཚིག་གི་ནུས་པས་གནོད་པ་ཡིན་ན་རྒོལ་བའི་སྐྱོན་ཅན་དུ་འགྱུར་བ་ཞིག་ན་དེ་ལྟ་ནི་མ་ཡིན་ཏེ་མ་བརྗོད་ཀྱང་དེའི་རང་བཞིན་ཡིན་པའི་ཕྱིར་རོ་ཞེས་བྱ་བའི་དོན་ཏོ། །དེའི་རང་བཞིན་བརྗོད་ན་དོན་བཞིན་དུ་རྒོལ་བ་པོ་ནི་ཚིག་གིས་རྗེས་སུ་འབྲང་བའི་ཕྱིར་ཁས་བླངས་པ་དང་འགལ་
[242a.4]བར་འབྲེལ་པ་ཁོ་ན་ཡིན་ནོ་ཞེས་ཟེར་བ་ནི་གནོད་བྱེད་ཅེས་བྱ་བའོ། །མ་བརྗོད་པའི་སྒྲུབ་བྱེད་ལ་ཡང་གནོད་པར་བྱེད་པ་ཡིན་ན་ཚིག་འདི་ལྷན་ཅིག་བྱེད་པ་མ་ཡིན་ནོ་ཞེས་བྱ་བའི་དོན་བསྟན་པ་ནི་གལ་ཏེ་ཞེས་བྱ་བའོ། །དེ་ཞེས་བྱ་བ་ནི་རྒོལ་བའོ། །དངོས་སུའམ་ལྷན་ཅིག་བྱེད་པ་ཉིད་ཀྱིས་ཀྱང་ངེས་པ་སྟེ། མི་
[242a.5]རིགས་པ་བྱེད་པ་མིན་ན་སྐྱོན་ཅན་དུ་མི་འགྱུར་བའོ། །གཏན་ཚིགས་བཞིན་དུ་ལྟར་སྣང་བ་ལ་ཡང་རང་ཉིད་ཀྱི་སྐྱོན་ཡོད་ན་དེ་དག་གི་ཚིག་དག་ལ་འདོད་པ་དང་ཅིག་ཤོས་གྲུབ་པའི་རྒྱུ་ཉིད་དུ་ཁྱད་པར་ཆེ་བ་ཡིན་པར་བསྟན་པ་ནི་གཏན་ཚིགས་ལྟར་སྣང་ཞེས་བྱ་བའོ། །འདིར་མ་ཡིན་ཞེས་བྱ་བ་ནི་བྱས་པ་ཉིད་
[242a.6]ལའོ། །དེ་ཞེས་བྱ་བའི་འདོད་པའི་མི་རྟག་པ་ཉིད་དེ་རང་གི་འདོད་པ་བསྒྲུབ་པའི་ཕྱིར་སྒྲུབ་པར་བྱེད་པའི་ཡན་ལག་བརྗོད་པའི་ཕྱིར་རོ། །འདིར་ནི་ཞེས་བྱ་བ་ནི་མི་རྟག་པ་ཉིད་རྩོད་པའི་གཞི་ཡིན་པའི་གནས་སྐབས་ལའོ། །འདི་ལ་ཡང་ཞེས་བྱ་བ་ནི་བྱས་པ་ཉིད་ལའོ། །མ་བརྗོད་པ་ཞེས་བྱ་བ་ནི་བསྟན་
[242a.7]བཅོས་ཀྱི་དོན་ནམ་མཁའི་ཡོན་ཏན་ཉིད་སྒྲུབ་བྱེད་དེ། མ་ཡིན་ཏེ་སྒྲུབ་པར་བྱེད་པ་ཡང་ཞེས་བྱ་བ་ནི་བསྟན་བཅོས་ཀྱི་དོན་མི་རྟག་པ་ཉིད་དོ། །འདིར་མི་རྟག་པ་ཉིད་བསྟན་བཅོས་ཀྱི་དོན་དང་འགལ་བ་ཅན་ནི་མི་འདོད་པ་དང་འདྲེས་པའི་ཕྱིར་འདོད་པ་སྒྲུབ་པར་བྱེད་པ་ཡིན་ཡང་དུག་དང་འདྲེས་པའི་ཁ་ཟས་བཞིན་དུ་
[242b]
[242b.1]མི་འདོད་པ་ཁོ་ན་མ་ཡིན་ནམ་ཞེས་ཟེར་བ་ལ་གལ་ཏེ་ཞེས་བྱ་བའོ། །རིགས་མིན་པས་ཞེས་བྱ་བ་ནི་འགལ་བ་ཅན་ནོ། །རིགས་པ་སྨྲ་བ་ཡང་ཞེས་བྱ་བ་ནི་ཁྱབ་པར་བྱེད་པ་ཡང་བསྒྲུབ་བྱ་ཉིད་དུ་སྨྲ་བའོ། །ཀྱང་ཞེས་བྱ་བ་ནི་འགོག་བྱེད་ཅེས་བྱ་བའི་འདྲེན་པར་བྱེད་པའོ། །བསྟན་བཅོས་མ་ལུས་པའི་དོན་
[242b.2]གཏན་ཚིགས་དང་འགལ་བ་མ་ཡིན་ཏེ་དེ་སྟེ་འགལ་བ་ཡོད་པའི་ཕྱིར་རོ། །འགའ་ཞིག་ལ་ཡང་འགལ་བ་ཡོད་པ་མ་ཡིན་པར་བསྟན་པ་ནི་འབྲེལ་པ་ཞེས་བྱ་བ་སྟེ། ཡུལ་ཐ་དད་པའི་ཕྱིར་འགལ་བ་མེད་དོ་ཞེས་བྱ་བའི་དོན་ཏོ། །མེ་ལ་སོགས་པའི་སྒྲུབ་བྱེད་ཐམས་ཅད་ཀྱང་མེ་མ་ཡིན་པ་དགག་པ་ལ་
[242b.3]སོགས་པ་མི་འདོད་པ་དང་འདྲེས་པའི་ཕྱིར། སྒྲུབ་བྱེད་མ་ཡིན་པ་ཐོབ་པར་འགྱུར་རོ་ཞེས་ཟེར་བ་ལ་དོན་ཀུན་ཞེས་བྱ་བ་སྟེ། བཟློག་པ་དགག་པར་མི་བྱེད་ན་འཁྲུལ་པ་ཡིན་པར་སྒྲུབ་བྱེད་མ་ཡིན་པ་ཁོ་ན་ཡིན་ནོ་ཞེས་བྱ་བའི་དོན་ཏོ། །ཀུན་དུ་ནི་འཇིག་རྟེན་དང་བསྟན་བཅོས་དག་ལའོ། །མེ་ནི་མེ་མ་
[242b.4]ཡིན་པར་མངོན་སུམ་གྱིས་བཀག་པ་དེའི་ཕྱིར་འགལ་བ་ཅན་མ་ཡིན་པ་མ་ཡིན་ནམ། ནམ་མཁའི་ཡོན་ཏན་ཉིད་ནི་ལུང་ལས་གྲུབ་པ་ཡིན་ན་འགལ་བ་ཅན་ཡིན་ཏེ་འགལ་བ་མི་འཁྲུལ་པ་ལྟ་བུའོ་ཞེས་ཟེར་བ་ལ་ཆོས་ཅན་གཅིག་ལ་ཞེས་བྱ་བ་སྟེ་སྡེ་ཕན་ཚུན་དུའོ། །འདིར་ཞེས་བྱ་བ་ནི་ནམ་མཁའི་
[242b.5]ཡོན་ཏན་ཉིད་དང་མི་རྟག་པ་ཉིད་དག་ཚད་མའི་རྩ་བ་ཅན་གྱི་མི་རྟག་པ་ཉིད་ཀྱིས་ཅིག་ཤོས་ལ་གནོད་པའི་ཕྱིར་རོ། །རང་བཞིན་གྱི་འབྲེལ་པ་མེད་པའི་ཕྱིར་སྟོབས་མཚུངས་པ་ཇི་ལྟར་ཡིན་ཞེས་ཟེར་བ་ལ་གཉི་ག་ཡང་ཞེས་བྱ་བའོ། །སྒྲུབ་པར་བྱེད་པ་ནི་བསྒྲུབ་བྱ་རྟོགས་པར་བྱེད་པའོ། །ཉམས་འགྱུར་
[242b.6]ཏེ་ཞེས་བྱ་བ་ནི་ཐམས་ཅད་དུ་འགལ་བ་ཅན་གྱི་ཚིག་མཐོང་བའི་ཕྱིར་རྗེས་སུ་དཔག་པ་ལས་ཀྱང་སྲིད་པའི་ཕྱིར་རོ། །དེ་ལ་ནི་བསྟན་བཅོས་ལའོ། །ཡོད་པར་བྱེད་པ་ནི་གྲུབ་པར་བྱེད་པའོ། །ནམ་མཁའི་ཡོན་ཏན་ཉིད་ཁོ་ན་མི་རྟག་པ་ཉིད་དང་འགལ་བ་ཡིན་གྱི་དེའི་མེད་པ་དང་ནི་མ་ཡིན་པར་བསྟན་པ་ནི། ནམ་
[242b.7]མཁའི་ཡོན་ཏན་ཉིད་མེད་པ་ནི་ཞེས་བྱ་བ་སྟེ། དེ་མེད་པ་དང་འགལ་བ་མེད་ན་དེ་ཉིད་འགྲུབ་པ་ཡིན་གྱི་རྟག་པ་ཉིད་ལ་སོགས་པ་ནི་མ་ཡིན་ནོ་ཞེས་བྱ་བའི་དོན་ཏོ། །མི་རྟག་པ་ཉིད་དང་ནམ་མཁའི་ཡོན་ཏན་ཉིད་དག་གི་ཕན་ཚུན་འགལ་བ་དང་ཅིག་ཤོས་ཀྱི་གནས་སྐབས་ཡིན་ལ། དེའི་མེད་པ་དང་
[243a]
[243a.1]འགལ་བ་མེད་པར་བརྗོད་པ་ནི་དེས་གནོད་པར་བྱེད་པ་མ་ཡིན་པ་ཉིད་དུ་བསྒྲུབ་པ་ལ་བརྟེན་པ་ཡིན་ཏེ། གཞན་དུ་ན་མི་རིགས་པའི་ཕྱིར་རོ་ཞེས་བྱ་བ་ནི་རྒྱལ་བ་ཅན་གྱིའོ། །གཞལ་བྱ་དག་ལ་ཕན་ཚུན་འགལ་བ་ཡིན་ཞེས་ཟེར་བ་ནི། སྐྱོན་མེད་ཤེས་པ་མེད་པ་ལ། །ཚད་མ་དག་
[243a.2]ལ་ཁྱད་མེད་ཕྱིར། །བསྒྲུབ་པར་བློ་ཡིས་མངོན་སུམ་ལས། །མེད་སྨྲ་དག་གིས་ཁྱད་པར་བརྗོད། །ཅེས་བྱ་བ་ཡིན་ནོ་ཞེས་ཟེར་བ་ནི། དེ་དག་གནོད་བྱ་གནོད་བྱེད་ནི། །ཞེས་བྱ་བ་སྟེ། ཕན་ཚུན་དུའོ། །མི་རྟག་པ་ཉིད་གནོད་པར་བྱེད་པ་ཡིན་ཡང་དེ་དག་སྟེ་ནམ་མཁའི་ཡོན་ཏན་ཉིད་དང་མི་རྟག་པ་ཉིད་
[243a.3]དག་མ་ཡིན་གྱི་མི་རྟག་པ་ཉིད་དང་ནམ་མཁའི་ཡོན་ཏན་ཉིད་མེད་པ་དག་གི་གནས་སྐབས་ནི་མ་ཡིན་ནོ། །མེད་ན་མི་འབྱུང་མི་འདོད་ལ། །གནོད་ཀྱང་གཞན་ལ་ཅི་ཞིག་གནོད། །ཅེས་བྱ་བ་ཁས་བླངས་ནས་བསྟན་པ་ནི། འབྲེལ་པ་མེད་ཀྱང་ཞེས་བྱ་བ་སྟེ། དེ་དག་གི་ནམ་མཁའི་ཡོན་ཏན་ཉིད་གནོད་
[243a.4]བྱ་ཡིན་ན་ཡང་ཁས་བླངས་པའི་བསྟན་བཅོས་ལ་གནོད་པའི་ཕྱིར། མི་རྟག་པ་ཉིད་ཀྱི་སྒྲུབ་བྱེད་ལ་གནོད་པར་འགྱུར་རོ་ཞེས་བྱ་བ་ནི་རྒོལ་བའི་དོན་ཡིན་ནོ། །བསྒྲུབ་བྱ་གང་ཡང་རུང་བ་བསྒྲུབ་པ་ན་བསྟན་བཅོས་ཀྱི་དོན་གང་ཡང་རུང་བ་གནོད་པའི་ཕྱིར་ཡང་སྐྱོན་དུ་འགྱུར་བ་བསྟན་པ་ནི་ཐམས་ཅད་ཐམས་ཅད་
[243a.5]ཀྱི་གནོད་འགྱུར་ཞེས་བྱ་བ་སྟེ། ཐམས་ཅད་ནི་བསྟན་བཅོས་ཏེ་འབྲེལ་པ་ཅན་མ་ཡིན་པའོ། །ཐམས་ཅད་ཀྱི་ནི་རྟགས་ཀྱིའོ། །གནོད་པ་ནི་རྟགས་ཐམས་ཅད་ཀྱི་བསྟན་བཅོས་གནོད་པའི་ཕྱིར་ཐམས་ཅད་ཀྱི་ཞེས་བྱ་བ་གཏན་ཚིགས་ལ་གནོད་པ་ཡིན་ནོ་ཞེས་ཟེར་བ་འབྲེལ་པ་མེད་པ་ཡིན་ནོ་ཞེས་བྱ་བ་ནི་རྒྱལ་
[243a.6]བ་ཅན་གྱིའོ། །འབྲེལ་པ་མེད་ཀྱང་གནོད་པ་ཡིན་ན་ཐལ་ཆེས་པ་ནི་འདི་ལ་མ་ཡིན་ཏེ། དེ་ཡོད་པའི་ཕྱིར་རོ་ཞེས་ཟེར་བ་ནི་འབྲེལ་པས་ཏེ་ཡོད་པ་ཞེས་སྦྱར་རོ། །ཅི་ལས་ཤེས་ན་དེས་ན་སྟེ་མི་རྟག་པ་ཉིད་ཀྱི་རྒྱུས་སོ། །དེ་ཉིད་ནི་ཆོས་ཅན་ལ་སྟེ་བསྟན་བཅོས་ཀྱི་དོན་ནམ་མཁའི་ཡོན་ཏན་དེ་ཉིད་གནོད་པར་
[243a.7]འགྱུར་བ་དེའི་ཕྱིར་སྐྱོན་ཡིན་ནོ་ཞེས་བྱ་བ་ནི་བསམས་པའོ། །མ་ཡིན་ཏེ་ཞེས་བྱ་བ་ནི་རྒོལ་བ་བཟློག་པའོ། །ཆོས་ཅན་དེ་ལ་ཡང་རང་གི་བསྒྲུབ་བྱ་ཉིད་དང་འབྲེལ་པའི་གཏན་ཚིགས་ཡིན་གྱི་ནམ་མཁའི་ཡོན་ཏན་ཉིད་ལ་སོགས་པ་གཞན་དང་ནི་མ་ཡིན་པར་བསྟན་པ་ནི་གཏན་ཚིགས་ཞེས་བྱ་བའོ། །གནས་
[243b]
[243b.1]པ་མ་ཡིན་ཡང་མི་རྟག་པ་ཉིད་ལ་བདག་མེད་པ་ཉིད་བཞིན་དུ་འབྲེལ་པ་ཡིན་པའི་ཕྱིར་འདི་མེད་ན་མི་འབྱུང་བའི་ཕྱིར་རིགས་པ་ཡིན་པར་བསྟན་པ་ནི། མེད་ན་མི་འབྱུང་བ་ཞེས་བྱ་བ་སྟེ་མི་རྟག་པ་ཉིད་ལ་བདག་མེད་པ་ལྟ་བུའོ། །དེ་ནི་འདིར་ཞེས་བྱ་བ་ནི་མི་རྟག་པ་ཉིད་དང་ནམ་མཁའི་ཡོན་ཏན་ཉིད་ལའོ། །བསྟན་
[243b.2]བཅོས་གནོད་པ་འབའ་ཞིག་ནི་གཞན་ནི་གཏན་ཚིགས་ཏེ། བརྩལ་མ་ཐག་ཏུ་བྱུང་བ་ཉིད་དེས་བྱས་པ་ཡང་དེ་ལའམ་ས་ལ་ཡང་མཚུངས་པ་ཡིན་ནོ། །ཁྱབ་པར་བྱེད་པ་བསྟན་པ་འདི་དེ་ལ་ཞེས་བྱ་བའོ། །རྒོལ་བའི་འདོད་པ་ལས་བསྟན་བཅོས་གཞན་གྱི་འདོད་པ་བསལ་བར་བྱ་བའི་ཆེད་དུ་རང་གི་སྨོས་པ་མ་ཡིན་ན། 
[243b.3]གཏན་ཚིགས་མ་གྲུབ་པ་ཉིད་ལ་སོགས་པའི་ཚིག་དམ་བཅའ་བ་ཡིན་པའི་ཕྱིར་དེ་ཡང་གཏན་ཚིགས་ཀྱི་སྐྱོན་དུ་འགྱུར་བས་བསྟན་པ་ནི་གལ་ཏེ། བསྟན་བཅོས་ཁས་བླངས་པའི་ཕྱིར་ཞེས་བྱ་བའོ། །རྒོལ་བ་རང་གི་སྒོ་ནས་གཞན་གྱི་འདོད་པ་ལས་ཀྱང་ཁྱད་པར་མེད་པར་བསྟན་པ་ནི་གཞན་གྱི་ཡང་ཞེས་
[243b.4]བྱ་བའོ། །དམ་བཅའ་བ་ནི་ལུང་ཡིན་པར་ཞེས་བྱ་བ་སྒྲུབ་པ་མ་ཡིན་པའོ་ཞེས་ཟེར་བ་ནི་ལུང་མ་ཡིན་ནོ་ཞེས་བྱ་བའོ། །དམ་བཅའ་བ་ཉིད་ལུང་ཡིན་ནོ་ཞེས་བྱ་བ་བསྒྲུབ་པར་བྱ་བ་ཡིན་ཞེས་ཟེར་བ་ནི་ལུང་ཞེས་བྱ་བ་སྟེ། མ་གྲུབ་པ་ལ་སོགས་པའི་ཚིག་དམ་བཅའ་བ་མ་ཡིན་ནོ་ཞེས་བྱ་བའི་དོན་ཏོ། །ལུང་
[243b.5]ཉིད་དམ་བཅའ་བ་མ་ཡིན་ནོ་བར་བཤད་ཟིན་ཏོ་ཞེས་ཟེར་བ་ནི་མ་ཡིན་ཏེ་དམ་བཅའ་བ་ནི་ཞེས་བྱ་བའོ། །རང་གི་འདོད་པ་ལ་སྐྱོན་སེལ་བར་བྱེད་པ་ནི། དེ་ནི་བདེན་མོད་ཀྱི་ཞེས་བྱ་བའོ། །བསྟན་བཅོས་ཀྱི་དོན་ཉིད་ཀྱི་རྒྱུ་མཚན་ནི་སྒྲུབ་བྱེད་ཀྱི་བསྒྲུབ་པར་བྱ་བ་ཉིད་ཀྱང་ཁྱད་པར་གྱིས་བཟློག་པར་བྱ་བ་མ་ཡིན་ཏེ། ཐལ་
[243b.6]ཆེས་པའི་ཕྱིར་རོ་ཞེས་བསྟན་པ་ནི་གལ་ཏེ་སྒྲུབ་བྱེད་ཉིད་ཅེས་བྱ་བའོ། །བསྟན་བཅོས་ཀྱི་དོན་རྗེས་སུ་བརྗོད་ནས་རྒོལ་བའི་འདོད་པ་བསྒྲུབ་བྱ་ཡིན་ནོ་ཞེས་བྱ་བ་འདི་ཉིད་རིགས་པ་མ་ཡིན་ནམ། དེ་ལྟ་ཡིན་ན་རང་གི་དོན་ཁོ་ན་བསྒྲུབ་བྱ་ཡིན་པར་བསྟན་པ་ནི། གལ་ཏེ་མི་འདོད་ཅེས་བྱ་བའོ། །ནམ་མཁའི་
[243b.7]ཡོན་ཏན་ཉིད་ནི་བརྟེན་པ་ལ་སོགས་པ་ཉིད་དུ་མི་རིགས་པའི་ཕྱིར་རང་བཞིན་བ་དང་དོན་རྟོགས་པར་བྱེད་པ་ཉིད་ནི་རྒན་པོ་རྣམས་ཀྱི་ཐ་སྙད་ལས་ཡི་གེ་སྔ་མ་འཛིན་པའི་མངོན་སུམ་གྱིས་མི་འཛིན་པའི་ཕྱིར་ཡི་གེ་མ་གཏོགས་པ་དེའི་ཐ་སྙད་གཞན་དུ་མི་འཐད་པས་རྒན་པོ་རྣམས་ཀྱིས་དེ་ལྟར་ཤེས་པའི་ཕྱིར། གཞན་
[244a]
[244a.1]ཡིན་པ་དང་མཐོང་བ་ཉིད་དུ་ཞེན་པའི་སྒྲ་ལས་སོར་མོའི་བརྡ་ལྟ་བུར་བརྡ་ཇི་ལྟ་བ་བཞིན་དུ་དོན་དྲན་པའི་ཕྱིར། དྲན་པ་པོ་གཞན་དང་ཤེས་པ་ཡང་ངེས་པ་ཡིན་ཏེ། དྲན་པ་ཇི་ལྟ་བ་བཞིན་དུ་འདོད་པ་ལ་སོགས་པ་དང་འདྲེས་པའི་ཕྱིར་གཞན་སྐྱེས་བུས་བྱས་པ་དང་། ཚད་མ་ཉིད་ཀྱང་ཡིན་ནོ་ཞེས་བྱ་བ་
[244a.2]ལ་སོགས་པ་ནི་གཞན་ཡང་ཞེས་བྱ་བར་བརྗོད་དོ། །གནོད་པས་ཞེས་བྱ་བ་ནི་དེ་ལྟ་བུ་ལ་སོགས་པ་ལ་མི་རྟག་པ་ཉིད་ཀྱི་སྒྲུབ་བྱེད་ཀྱིས་སོ། །ཉེས་པ་ཅན་ནི་རྒོལ་བའོ། །མ་ཡིན་ཏེ་ཞེས་བྱ་བ་ནི་ལན་ནོ། །རང་ཉིད་ནི་འདོད་པ་ཞེས་བྱ་བར་སྦྱར་རོ། །དེ་དང་ལྡན་པའི་ཕྱིར་ནི་དེ་དང་འདུ་བའི་ཕྱིར་རོ། །གཞན་དུ་ཡང་ཞེས་བྱ་
[244a.3]བ་ནི་སྒྲ་དང་སྒྲ་གཞན་ལས་སྐྱེས་པས་སོ། །དེ་ཉིད་དུ་ཞེས་བྱ་བ་ནི་གསལ་བའི་གནས་ཉིད་དུའོ། །གསལ་བར་བྱེད་པའམ་སྐྱེད་པར་བྱེད་པ་ཡང་རྣ་བའི་ཡུལ་དུ་སྒྲ་གསལ་པོར་བྱེད་པ་མ་ཡིན་ནོ། །དཔག་ཚད་ཅེས་བྱ་བ་ནི་གསལ་བའི་ཁྱད་པར་ཡིན་པའི་ཕྱིར་མ་ཁྱབ་ན་འཇུག་པ་ཉིད་ནི་ཡན་ལག་མེད་པ་
[244a.4]ཉིད་དུ་མི་རིགས་ཏེ་ཡོན་ཏན་རྣམས་བརྟེན་པའི་ཕྱིར་རོ། །དྲི་ཡང་ས་ལ་ཞེས་བྱ་བ་ནི་གཅིག་ཏུ་དབྱེར་མེད་པར་མ་རྟོགས་པའི་ཕྱིར་ཞེས་བྱ་བར་སྦྱར་རོ། །གཞན་དུ་འདས་པ་ནི་རླུང་གི་རྫས་ཀྱིས་སོ། །ཡོན་ཏན་དང་ནི་སྒྲ་དང་ས་ཡིན་པའི་ཕྱིར་ནི་རྫས་ཡིན་པའི་ཕྱིར་རོ། །དེ་ཞེས་བྱ་བ་ནི་སྒྲའོ། །དེ་དམིགས་ཀྱང་ནི་དྲི་
[244a.5]དམིགས་པའོ། །ལྷན་ཅིག་ཏུ་ཞེས་བྱ་བ་ནི་ས་དང་ངོ་། །བྱ་བ་དང་བཅས་པ་ཉིད་མ་ཡིན་ན་ཡོན་ཏན་ཉིད་ཁོ་ན་དོར་བར་བྱ་བ་ཡིན་པར་བསྟན་པ་ནི། གལ་ཏེ་ཞེས་བྱ་བ་སྟེ། ནང་གི་རླུང་རྣ་བའི་ཕྱོགས་སུ་སོང་བས་ཁྱབ་པའི་སྒྲ་གསལ་བར་བྱེད་པ་ཡིན་ནོ་ཞེས་པ་འདིས་བསལ་བ་ཡིན་ཏེ། སྐྱེ་བའི་ཡུལ་ལ་
[244a.6]དམིགས་པས་སྒྲ་ཉིད་འདའ་བར་བྱ་བ་ཡིན་ནོ། །གཞན་ཡང་ཞེས་བྱ་བ་ནི་རང་གི་འདོད་པ་ལ་འདའ་བར་བྱ་བ་ཉིད་ལ་སོགས་པ་མེད་པར་བསྟན་ཏོ། །ཡོན་ཏན་ལ་ནི་ཡོན་ཏན་ཉིད་ལས་སོ། །གཞན་གྱི་ཡང་སྐད་ཅིག་རེ་རེ་ཞིང་ཡུལ་གཞན་དང་གཞན་ལ་འདྲ་བ་སྐྱེད་པར་འདོད་པ་ཁོ་ན་ཡིན་པར་བསྟན་པ་ནི། ཆུ་རླུང་
[244a.7]ས་དང་ཞེས་བྱ་བའོ། །རྒྱལ་དཔོག་པ་རྣམས་ནི་གསལ་བར་བྱེད་པའི་རླུང་དང་གཟུགས་ལ་སོགས་པ་ཉིད་ཀྱིས་རྫས་ཞེས་བྱ་བར་འདོད་པ་ཡིན་ནོ། །རང་གི་འདོད་པ་བསྟན་པ་ནི་གཞན་ཡང་ཞེས་བྱ་བའོ། །གེགས་བྱེད་ནི་ལུས་ཅན་ནོ། །བྲལ་བས་ནི་མེད་པས་བྱས་པའོ། །བདག་ཉིད་ཀྱིས་འདོད་པའི་དོན་དུ་བརྟགས་
[244b]
[244b.1]པས་སྒྲ་ལ་སོགས་པའི་གཞི་ཉིད་གྲུབ་པའི་ཕྱིར་ནམ་མཁའ་ལ་སོགས་པ་དོན་ལས་ཐོབ་པ་མ་ཡིན་པར་བསྟན་པ་ནི་འོན་ཏེ་ཁྱབ་དང་ཞེས་བྱ་བའོ། །དེ་འདྲ་བའི་བདག་ཉིད་ནི་དེའི་བྱ་བ་བྱེད་པ་ཉིད་ཀྱིས་སོ། །ནམ་མཁའ་ཅི་བྱར་ཡོད་ཅེས་བྱ་བ་ནི་དེ་ཡང་དེའི་བྱ་བ་དང་ལྡན་པར་མི་འགྱུར་བའོ། །དེ་རྣམས་ཀྱིས་ཏེ་ཕྱོགས་
[244b.2]རྣམས་ཀྱི་ཤར་ཉིད་ལ་སོགས་པའི་དབྱེ་བའོ། །བུ་ག་མེད་པར་བྱེད་པ་མེད་པ་ན་བུ་ག་ལ་དེ་ལྟར་ཏེ་ནམ་མཁར་རོ། །བུ་ག་མེད་པར་བྱེད་པ་སྟེ་མཐར་ཐུག་པར་བྱེད་པ་ཡོད་པའོ། །དེ་མེད་ན་ཡང་ནི་དམིགས་པ་མེད་པ་ཡང་ངོ་། །དེ་དང་ཞེས་བྱ་བ་མཐར་ཐུག་པ་ལའོ། །གཞན་ན་ནི་གཞན་ནའོ། །དེ་ཉིད་ན་ནི་མཐར་ཐུག་
[244b.3]པ་ནའོ། །འགལ་ལོ་ཞེས་བྱ་བ་ནི་ནམ་མཁའ་བུ་ག་ཡིན་པའི་ཕྱིར་རོ། །གང་ལས་ཞེས་བྱ་བ་ནི་དབྱིག་པ་ལ་སོགས་པ་ལས་སོ། །དེ་ཞེས་བྱ་བ་ནི་བུམ་པ་ལ་སོགས་པའོ། །དེ་མེད་དེ་དབྱིག་པ་ལ་སོགས་པ་མེད་པ་ནའོ། །དེ་ཞེས་བྱ་བ་ནི་བུམ་པ་ལ་སོགས་པའོ། །དེ་མིན་ནི་ཉེ་བར་གནོད་པའོ། །བལྟད་པ་ནི་དམིགས་
[244b.4]པ་མེད་ཀྱང་ཐ་སྙད་བྱེད་པའོ། །ཚད་མ་ནི་མེད་དོ་ཞེས་སྦྱར་རོ། །གཞན་པ་ལས་མ་ཡིན་ཞེས་བྱ་བ་ནི་ཁྱབ་པ་མ་ཡིན་པ་ཉིད་དོ། །འགྲོ་བ་ནི་ཤར་ལ་སོགས་པའོ། །དེ་མེད་པ་ནི་ནུབ་ལ་སོགས་པ་མེད་པའོ། །གཞན་དུ་ནི་ཕྱོགས་གཞན་དུའོ། །གནས་པ་ནི་གསལ་བར་བྱེད་པའི་མི་ཤར་ལ་སོགས་པ་
[244b.5]མེད་ན་རང་ལས་དེ་མངོན་པར་གསལ་བ་ནི་ཕྱོགས་ལས་ཀྱང་མི་འགྱུར་བར་བསྟན་པ་ནི། གནས་སྐབས་ལས་ཞེས་བྱ་བའོ། །འགྱུར་བ་ནི་ཕྱོགས་ལས་ཞེས་བྱ་བར་སྦྱར་བའམ་ཐ་སྙད་དུ་འགྱུར་བ་ནི་ཡོད་པའི་ཐ་སྙད་དོ། །རང་གི་ངོ་བོར་ཞེས་བྱ་བ་ནི་གཟུགས་ལ་སོགས་པ་བཞིན་དུ་ཡིད་ཀྱིས་རྟོགས་པ་ནའོ། །གང་
[244b.6]ལ་ནི་གྲོང་ལ་སོགས་པ་ལའོ། །དུས་ལ་ཡང་འདས་པ་ལ་སོགས་པའི་ངོ་བོའི་གསལ་བར་བྱེད་པ་ཁོ་ནར་ངེས་པའི་དངོས་པོ་ནི་འདས་པ་ལ་སོགས་པའི་ཐ་སྙད་ཀྱི་ཡུལ་ཡིན་པར་བསྟན་པ་ནི་བྱུང་བར་གྱུར་ཏོ། །ཡང་ངོ་ཞེས་བྱ་བའོ། །རྒྱལ་པོ་གང་དག་ཅེས་བྱ་བ་ནི་རཱ་མ་ཎ་
[244b.7]ལ་སོགས་པའོ། །སོ་སོར་ངེས་པ་ནི་སོ་སོར་ངེས་པ་ཅན་ནོ། །འགོག་པ་ནི་དངོས་པོའི་རང་གི་ངོ་བོ་འཐོབ་པ་མེད་པ་དང་གནང་བ་མེད་པའོ། །དུས་ཀྱིས་འབྱུང་བ་སྨིན་བྱེད་ཅིང་། །དུས་ཀྱིས་སྐྱེ་དགུ་སྡུད་པར་བྱེད། །ཅེས་བྱ་བ་ལ། སྨིན་པ་ནི་སྐྱེད་པར་བྱེད་པའོ། །འདོད་པ་ལས་ནི་བདག་ལས་སོ། །གཞན་དུ་ནི་དུས་
[245a]
[245a.1]ལ་སོགས་པ་ཐ་དད་པ་ཉིད་དོ། །འདི་ནི་ནམ་མཁའ་ཉིད་དུ་ཞེས་བྱ་ནི་རྒོལ་བའོ། །དེའི་ནི་འབར་བ་ལ་སོགས་པའོ། །མཚུངས་སོ་ཞེས་བྱ་བ་ནི་རྟེན་ལས་གཞན་དུ་མཐོང་བར་རོ། །གལ་ཏེ་འདོད་པ་སྨོས་པ་ཁོ་ན་ལས་བསྟན་བཅོས་སུ་འདོད་པ་ལས་ལྡོག་པ་ཡིན་ན་ཕྱོགས་ཀྱི་
[245a.2]མཚན་ཉིད་རྫོགས་པ་ཡིན་ཞིང་། རང་ཉིད་ཅེས་བྱ་བ་དོན་མེད་དེ་བཟློག་པར་བྱ་བ་མེད་པའི་ཕྱིར་རོ་ཞེས་ཟེར་བ་ནི་ཕྱོགས་མཚན་ཞེས་བྱ་བའོ། །བསྟན་བཅོས་སུ་འདོད་པ་ཐམས་ཅད་བསྒྲུབ་བྱ་ཉིད་ཡིན་པའི་ཕྱོགས་ལ་རང་ཉིད་ཅེས་བྱ་བ་དོན་མེད་པར་འགྱུར་ཞེས་བྱ་བའི་འགྲེལ་པ་ནི། རང་ཉིད་ཀྱི་སྒྲ་ནི་ཞེས་
[245a.3]བྱ་བའོ། །དེ་ཡང་། གལ་ཏེ་མི་འདོད་སྒྲུབ་མིན་ན། །ཞེས་བྱ་བ་ལན་ཡིན་ན་ཇི་ལྟར་ཡིན་ཞེས་བྱ་བ་ནི་རྒྱལ་བ་ཅན་གྱིའོ། །བསྟན་བཅོས་སུ་འདོད་པ་ལ་རང་གི་འདོད་པས་ཁས་ལེན་པ་མ་ཡིན་གྱི། འོ་ན་ཅི་ཞེ་ན་ཁྱད་པར་ཅན་གྱི་ཡང་དག་པར་འདོད་པ་ཉིད་ཀྱིས་ཡིན་ཏེ། སྐྱེས་བུ་མ་བྱས་པའི་ཕྱིར་རོ་སྙམ་དུ་དོགས་
[245a.4]པ་བསལ་བའི་དོན་དུ་རང་ཉིད་ཀྱི་ཚིག་ཡིན་པར་བསྟན་པ་ནི་གལ་ཏེ་བསྟན་བཅོས་ཞེས་བྱ་བའོ། །ཡོད་པ་ལ་སོགས་པས་མི་རྟག་པ་ཉིད་ཡིན་ན་སྐྱེས་བུས་བྱས་པ་མ་ཡིན་པ་ཉིད་ལ་སོགས་པ་མི་སྲིད་པའི་ཕྱིར་ཚད་མས་རྗེས་སུ་བཟུང་བའི་བསྟན་བཅོས་ཁས་བླང་བ་བྱས་པའི་ཁྱད་པར་ཅན་ཉིད་ཡིན་ན། ཇི་ལྟར་འདོད་
[245a.5]པས་འཇུག་པ་དང་ཅིག་ཤོས་ཡིན་ཞེས་དོགས་པར་བྱེད་ཅེས་བསྟན་པ་ནི། འོ་ན་དོགས་འདི་ཞེས་བྱ་བའོ། །ཚད་མའི་རྒྱུ་མཚན་གྱིས་འཇུག་པ་དེ་མེད་ན་མི་འབྱུང་བར་བསྟན་པ་ནི་གལ་ཏེ་ཚད་མས་བཀག་ན་ཡང་ཞེས་བྱ་བའོ། །ཚིག་ལས་ནི་བྱེད་པས་སོ། །གང་གིས་རྒོལ་བ་སྟེ་རྟོག་པ་དང་ལྡན་པའི་འདོད་པ་
[245a.6]ཡང་ཚད་མའི་རྩ་བ་ཅན་ཉིད་ཡིན་ནོ་ཞེས་བྱ་བའི་དོན་ཏོ། །ཅིག་ཤོས་ཀྱང་འདོད་པ་ཙམ་དུ་ཁས་བླངས་པ་དེ་བཞིན་དུ་ཁས་བླངས་པ་ཡིན་ན། གཞན་ཡང་དེ་ཁོ་ན་བཞིན་དུ་ཁས་ལེན་པར་འགྱུར་ཏེ་དེ་ལྟར་འཇུག་པ་གྲུབ་པའི་ཕྱིར་རོ་ཞེས་བསྟན་པ་ནི་དེ་དག་སྔར་ཡང་ཞེས་བྱ་བའོ། །རྒོལ་བའི་འདོད་པ་ཡིན་ཡང་ཚད་མ་
[245a.7]ཡོད་པ་དང་ཅིག་ཤོས་དག་ཉིད་ཀྱིས་འཛིན་པ་དང་ཅིག་ཤོས་དག་ཡིན་ན། རང་ཉིད་ཀྱི་ཚིག་གིས་ཅི་ཞིག་བྱ་ཞེས་ཟེར་བ་ནི། དེ་ལྟར་ན་འོ་ན་ཞེས་བྱ་བ་སྟེ། རང་ཉིད་ཅེས་བྱ་བས་བསྟན་བཅོས་སུ་འདོད་པ་བཟློག་པས་ཀྱང་བསྒྲུབ་བྱ་འགྲུབ་བོ་ཞེས་བྱ་བའི་དོན་ཏོ། །མ་བཟློག་ཀྱང་འཐོབ་པའི་དོན་ཡིན་ནོ་ཞེས་ཟེར་བ་ནི། 
[245b]
[245b.1]གལ་ཏེ་མི་གནོད་དོ་ཞེ་ན་ཞེས་བྱ་བའོ། །མི་འདོད་པ་ཉིད་ཁོ་ནས་བསྟན་བཅོས་སུ་འདོད་པ་བཟློག་པ་མ་ཡིན་ནམ་ཅིའི་ཕྱིར་རང་ཉིད་སྨོས་པ་ཡིན་སྙམ་དུ་སེམས་པ་ལ་རྣམ་པར་བཅད་པའི་དོན་དུ་ནི་མ་ཡིན་ཏེ། ལོག་པར་རྟོགས་པ་བསལ་བའི་དོན་ཉིད་དོགས་པའི་གནས་བཀག་པས་ཞེས་བྱ་བས་བཀག་ཟིན་ཏོ། །
[245b.2]དེའི་ཕྱིར་དགོས་པ་ཅི་ཞིག་ཡོད་ཅེས་ཟེར་བ་ལ། ལོག་པར་རྟོགས་པ་ཞེས་བྱ་བ་རྗེས་སུ་བརྗོད་པའོ། །འདོད་གནོད་མེད་ཅེས་བྱ་བ་ལ་སོགས་པ་ནི་འབྲས་བུ་བསྒྲུབ་བྱ་སྟེ། འདོད་པ་མི་རྟག་པ་ཉིད་ལ་གནོད་པ་མེད་པ་སྟེ་འགལ་བ་མེད་པའི་ཕྱིར་ལ་འགལ་བ་མེད་པ་ཡང་དེ་མེད་ན་མི་འབྱུང་བ་ཉིད་ཀྱིས་སོ། །
[245b.3]བསྒྲུབ་པར་བྱ་བ་མ་ཡིན་པ་ཉིད་ཀྱི་ཕྱིར་བསྟན་བཅོས་སུ་འདོད་པ་མ་ཡིན་པའིའོ། །བསྒྲུབ་བྱ་མ་ཡིན་ན་ཉིད་ལ་ཡང་ཡིན་ན་ཐུག་པ་མེད་པ་ནི་གཏན་ཚིགས་ཐམས་ཅད་ཀྱི་འབྲས་བུའི་ཉེ་བར་མཚོན་པའོ། །གལ་ཏེ་སྒྲ་མི་རྟག་ཅེས་བྱ་བའི་ཆོས་ཅན་ཇི་ལྟ་བུ་ཡིན། མ་གྲུབ་པའི་ཆོས་ཅན་ལ་ནི་སྒྲུབ་བྱེད་མ་ཡིན་ལ་གཞུང་
[245b.4]ལུགས་ཀྱི་ཁྱད་པར་གྱིས་བྱས་པའི་ཆོས་ཅན་ལ་གྲུབ་པ་ལ་སྒྲུབ་པ་ཡིན་ནོ། །གཞན་ཡང་། ཡོན་ཏན་གསུམ་མམ་འདི་སྐྱེས་བུའམ། །ཡང་ན་ནམ་མཁའི་ཡོན་ཏན་ནམ། །ཡི་གེ་ལས་གཞན་ན་དེའི་བདག །རླུང་གི་ཡོན་ཏན་བྱེད་མིན་ན། །ཚིག་དང་ངག་གི་བདག་བསལ་བའམ། །རང་བདག་ཉིད་ལས་མ་བཟློག་པ། །
[245b.5]འདི་རྣམས་མི་རྟག་འགྱུར་མོད་ཀྱང་། །དེང་ལ་དེ་རྣམས་མི་རྟག་མིན། །ཁྱད་པར་ཉིད་ནི་མ་གྲུབ་དང་། །གཞི་མ་གྲུབ་པའི་གཏན་ཚིགས་ཉིད། །ཅེས་བྱ་བ་ལ་སོགས་པའི་སྐྱོན་དུ་འགྱུར་རོ་སྙམ་དུ་སེམས་པ་ལ་དེ་བསལ་བའི་ཆེད་དུ་རབ་ཏུ་གྲུབ་པའི་ཆོས་ཅན་ཡིན་པར་ཤེས་པར་བྱ་བའི་ཕྱིར་རང་ཉིད་སྨོས་
[245b.6]པ་ཡིན་ནོ་ཞེས་བསྟན་པ་ནི། གཞུང་ལུགས་ཀྱིས་བྱས་ཁྱད་པར་དག །ཅེས་བྱའོ། །རབ་ཏུ་གྲགས་པ་སྒྲ་ཞེས་བྱ་བ་སྒྲས་བརྗོད་པར་བྱ་བ་སྒྲ་ཉིད་ཀྱི་སྤྱི་རྟག་པ་རྟག་པ་ཁོ་ན་མ་ཡིན་ནམ། ཇི་ལྟར། མི་རྟག་པ་ཉིད་བསྒྲུབ་བྱ་མིན། །སྤྱི་ནི་འདི་ལ་གང་ཅུང་ཟད། །ཐམས་ཅད་ཀྱིས་ནི་རྟག་པར་བརྟགས། །ཞེས་བྱ་
[245b.7]བ་ལ། རིགས་ཀྱི་སྒྲ་གསལ་བ་རྣམས་ཀྱི་རྗོད་བྱེད་མ་ཡིན་ཏེ་གསལ་བ་རྣམས་ནི་སྒྲ་ཞེས་བྱ་བའི་སྒྲ་གསལ་བར་བྱེད་པར་མི་ནུས་ཏེ། རིགས་ཀྱིས་ཉེ་བར་མཚོན་པའི་ཁྱད་པར་རྣ་བས་འཛིན་པ་ནི་ཆོས་ཅན་ཡིན་ཏེ་གཞུང་ལུགས་ཐམས་ཅད་དུ་མ་སྤངས་པ་རབ་ཏུ་གྲགས་པ་བརྗོད་པ་དངོས་པོ་ལ་བརྟེན་པ་རྣམ་པར་
[246a]
[246a.1]དཔྱོད་པ་ནི་དངོས་པོ་མ་ཡིན་པ་བརྡ་ལས་བྱུང་བ་རང་ཉིད་ཀྱིས་མི་འགྱུར་བ་འདི་ལ་འབད་པས་ཅི་ཞིག་བྱ་ཞེས་བསྟན་པ་ནི། དཔྱོད་པ་ཉིད་ཀྱི་སྐབས་ཀྱིས་ན། །ཞེས་བྱ་བ་སྟེ། བྱས་པའི་ཕྱིར་ཞེས་བྱ་བའི་སྒྲུབ་བྱེད་ནི་དཔྱོད་པ་ཡིན་ལ། འདོད་པ་སྒྲུབ་པའི་ཆེད་དུ་སྦྱར་བ་ནི་ནང་གི་སྒྲུབ་པ་ལ་ཚད་
[246a.2]མས་གྲུབ་པའི་ཆོས་ཅན་འཕེན་པར་བྱེད་ཅེས་བྱ་བའི་དོན་ཏོ། །བསྟན་བཅོས་གཅིག་གི་གོ་བྱ་ལ་མངོན་པར་འདོད་པའི་དགོས་པ་མེད་པར་བསྟན་པ་ནི། རང་འདོད་བརྟགས་པའི་ཞེས་བྱ་བའོ། །དེ་ལྟར་གྱུར་པའི་ཆོས་ཅན་ཉིད་དུ་སྒྲུབ་པར་བྱེད་པར་འདོད་པ་ཡིན་ན། རྒོལ་བ་ནི་རང་གི་དོན་གྱི་སྒྲུབ་བྱེད་བརྗོད་
[246a.3]པར་མི་བྱེད་པར་བསྟན་པ་ནི་ཉན་པོ་ཞེས་བྱ་བའོ། །འདོད་མེད་ཕྱིར་ནི་དོན་དུ་གཉེར་བ་མ་ཡིན་པའི་ཕྱིར་རོ། །བྱས་པ་ཉིད་ལས་ཀྱང་བརྡ་ལས་བྱུང་བ་དེ་གྲུབ་པ་མ་ཡིན་ཏེ། ཁྱད་པར་བྱེད་པ་མེད་པའི་ཕྱིར་རོ་ཞེས་བསྟན་པ་ནི་དེ་ལས་ཞེས་བྱ་བའོ། །གལ་ཏེ་གྲུབ་པ་ཉིད་ཁོ་ན་སྟོན་པ་ནི་མ་ཡིན་གྱི་འོན་
[246a.4]ཀྱང་དེའི་སྒོ་ནས་ཆོས་ཅན་མ་གྲུབ་པ་ཡང་བསྒྲུབ་བྱ་ཉིད་ཡིན་ནོ་ཞེས་ཟེར་བ་ནི། ཅི་སྟེ་ཞེས་བྱ་བའོ། །དེ་ནི་མ་གྲུབ་པའི་ངོ་བོ་བཟློག་པའི་ཚིག་ཉིད་ཀྱིས་འགྲུབ་པར་བསྟན་པ་ནི། རང་གི་ངོ་བོ་ཉིད་ཅེས་བྱ་བའོ། །རྣམ་པར་གཅད་པར་བྱ་བ་མེད་ན་ཁྱད་པར་མེད་པར་བསྟན་པ་ནི་གྲུབ་པ་དང་ཞེས་བྱ་བ་སྟེ། གྲུབ་པའི་
[246a.5]ངོ་བོས་ནི་ཆོས་ཅན་མ་གྲུབ་པ་ཡིས་ཏེ། གྲུབ་པ་ནི་དཔྱོད་པའི་གནས་སྐབས་ཉིད་ན་གྲུབ་པ་ཉིད་བཞིན་དུ་གྲུབ་པར་བྱ་བ་ཉིད་མ་ཡིན་པའི་ཕྱིར་རོ། །མ་གྲུབ་པའི་ཆོས་ཅན་གྲུབ་པར་བྱ་བ་ཉིད་གསལ་བའི་ཆེད་དུ་རང་གི་ངོ་བོ་ཉིད་ཅེས་བྱ་བས་ཞར་ལ་གྲུབ་པའི་ཆོས་བསྒྲུབ་བྱ་ཉིད་ཡིན་པ་ཡང་སེལ་བར་བྱེད་
[246a.6]དོ་ཞེས་བཤད་པ་ནི་མ་གྲུབ་པ་ཞེས་བྱ་བའོ། །ནམ་མཁའི་ཡོན་ཏན་ཉིད་ཀྱི་ཁྱད་པར་གྱི་ཆོས་ཆོས་ཅན་གང་གི་ཡིན་པ་གྲུབ་པ་དེའོ། །ཆོས་ཅན་གྱི་ཁྱད་པར་ཉིད་དུ་ཞེས་འདོན་པ་ལ་ནི་ཆོས་ཅན་ལ་ཁྱད་པར་ཉིད་ཀྱིས་མ་གྲུབ་པའི་ཆོས་ཆོས་ཅན་གྱི་ཞེས་བྱ་བར་སྦྱར་རོ། །སྒྲ་མཚུངས་ཀྱང་ཞེས་བྱ་བ་ནི་ནམ་
[246a.7]མཁའི་ཡོན་ཏན་གྱི་སྒྲ་མི་རྟག་པའོ། །བསྒྲུབ་བྱའི་ཆོས་ཁྱད་པར་དུ་བྱེད་པ་ནི་སྒྲ་ལ་སོགས་པའི་ཆོས་ཅན་རང་གི་མཚན་ཉིད་ཡིན་ལ། རྗེས་སུ་དཔག་པ་ནི་དེའི་ཡུལ་ཅན་མ་ཡིན་ཏེ། དཔེ་དང་ཐུན་མོང་བའི་སྤྱི་ལ་འཇུག་པར་བརྗོད་པའི་ཕྱིར་རོ་ཞེས་བསྟན་པ་ནི་རྗེས་སུ་དཔག་པ་ཞེས་བྱ་བའོ། །དེའི་ཕྱིར་
[246b]
[246b.1]འདིར་ནི་ཕྱོགས་ཀྱི་མཚན་ཉིད་ལ་རང་གིས་ཞེས་བྱ་བས་ཆོས་ཅན་མ་གྲུབ་པའམ་ཅིག་ཤོས་བསྒྲུབ་བྱ་ཉིད་དུ་མ་བརྗོད་ཀྱང་བསྒྲུབ་བྱ་ཉིད་དུ་ཐལ་བར་འགྱུར་བ་མ་ཡིན་པར་བསྟན་པ་ནི་ཕྱོགས་ལ་འགལ་བ་ཞེས་བྱ་བའོ། །རང་གི་མཚན་ཉིད་ཁོ་ན་དེ་མ་ཡིན་པའི་ངོ་བོ་ལས་ལོག་པས་སྤྱི་མ་ཡིན་ནམ། རྗེས་སུ་
[246b.2]དཔག་པའི་ཡུལ་མ་ཡིན་པ་ཇི་ལྟར་ཡིན་ཞེས་ཟེར་བ་ལ་གལ་ཏེ་ཆོས་ཅན་ཞེས་བྱ་བའོ། །ཆོས་ཅན་ནི་ཆོས་ཅན་གཞན་ལ་མེད་པའི་ཕྱིར་གཏན་ཚིགས་རྗེས་སུ་འགྲོ་བ་ཅན་མ་ཡིན་པར་འགྱུར་རོ་ཞེས་ཟེར་བ་ནི་རྟགས་རྗེས་འགྲོ་མེད་ཕྱིར་ཞེས་བྱ་བའོ། །རྗེས་སུ་འགྲོ་བ་ཅན་མ་ཡིན་པ་ཉིད་ནི་གཏན་ཚིགས་ཀྱི་
[246b.3]སྐྱོན་ཡིན་གྱི་ཕྱོགས་ཀྱི་ནི་མ་ཡིན་ཏེ། དེའི་མཚན་ཉིད་ལ་སྐྱོན་དེ་སྤང་བར་བྱ་བ་ཡིན་པར་བསྟན་པ་ནི་འདི་དེ་དག་གི་ཞེས་བྱ་བ་སྟེ། དེ་དག་ནི་གཏན་ཚིགས་དང་དཔེ་དག་གི་སྟེ་རྗེས་སུ་འགྲོ་བ་མེད་པ་དང་། བསྒྲུབ་བྱ་མ་ཚང་བ་ཉིད་ཀྱི་ངོ་བོའོ། །གཏན་ཚིགས་ལ་སོགས་ཞེས་བྱ་བ་ནི་མ་གྲུབ་པ་ཉིད་ལ་སོགས་པའོ། །
[246b.4]ཕྱོགས་ཙམ་ལ་ཡོད་པ་ཉིད་ཀྱིས་ཐུན་མོང་བ་ཡིན་པར་བསྟན་པ་ནི་མངོན་སུམ་ལ་སོགས་ཞེས་བྱ་བའོ། །འོན་ཏེ་དཔེར་ན་ཞེས་བྱ་བས་སྒྲུབ་བྱེད་ལ་འོས་པ་ཉིད་ཕྱོགས་ཀྱི་ཡོན་ཏན་ཉིད་དུ་བསྟན་ཏོ། །གཏན་ཚིགས་ཀྱི་སྐྱོན་ཞེས་བྱ་བ་ནི་ཕྱོགས་སྐྱོན་ཅན་མ་ཡིན་པའི་ཕྱིར་རོ། །གཞན་གྱིས་ནི་བྱས་པ་ཉིད་ལ་
[246b.5]སོགས་པས་སོ། །དེའི་ཞེས་བྱ་བ་ནི་ཆོས་ཅན་ལའོ། །མངོན་སུམ་གྱིས་གྲུབ་པ་ལ་སྒྲུབ་པ་ཉིད་ཕྱོགས་ཀྱི་སྐྱོན་ཉིད་མ་ཡིན་ནམ་ཞེས་བསྟན་པ་ནི། གྲུབ་པ་ལ་སྒྲུབ་པ་ཉིད་ཀྱི་སྐྱོན་ནི་ཞེས་བྱ་བའོ། །ལུང་ལས་གྲུབ་པ་ལ་རྗེས་སུ་འགྲོ་བ་མེད་པ་ཡིན་ཏེ་མ་གྲུབ་པའི་ཕྱིར་ལ། མངོན་སུམ་ལས་ནི་ཐུན་
[246b.6]མོང་མ་ཡིན་པའོ་ཞེས་བྱ་བ་ནི་ལུང་གིས་གྲུབ་པ་ཞེས་བྱ་བའོ། །རང་བཞིན་དེས་ཞེས་བྱ་བ་ནི་ཁྱད་པར་གྱིས་སོ། །དེ་ཞེས་བྱ་ནི་སྤྱིའོ། །གསལ་བ་མངོན་སུམ་གང་གི་ཡུལ་ཡིན་པ་མངོན་སུམ་དེ་གང་ལ་ཡོད་པ་དེ་ལ་རྗེས་སུ་དཔག་པ་མ་ཡིན་ཞེས་བྱ་བར་སྦྱར་རོ། །དེར་ཞེས་བྱ་བ་ནི་ཁྱད་པར་མ་ཡིན་པའི་བདག་ཉིད་
[246b.7]མངོན་སུམ་ཉིད་ཀྱིས་གྲུབ་པའི་ཕྱིར་དང་ཁྱད་པར་གྱི་བདག་ཉིད་ཀྱིས་མ་གྲུབ་པའི་ཕྱིར་རོ། །ཁྱད་པར་ལ་དབྱེ་བ་མེད་པས་སྤྱིའི་ཡུལ་ཅན་རྗེས་སུ་དཔག་པ་ཡིན་ཡང་ཁྱད་པར་གྱི་ཡུལ་ཅན་ཤུགས་ཀྱིས་ཡིན་པར་བསྟན་པ་ནི། རང་གི་མཚན་ཉིད་ཅེས་བྱ་བའོ། །དེ་ལྟར་ཡིན་ན་རང་གི་མངོན་སུམ་རང་གི་
[247a]
[247a.1]མཚན་ཉིད་ཀྱི་ཡུལ་ཅན་ཡིན་ཞེས་བྱ་བ་ལ་སོགས་པས་ཡུལ་གྱི་ངེས་པ་ཇི་ལྟར་ཡིན་ཞེས་ཟེར་བ་ལ། རྗེས་སུ་དཔག་པས་ཞེས་བྱ་བའོ། །རྟོགས་པ་ནི་ཞེས་བྱ་བ་ནི་ཡུལ་ལ་སོགས་པའི་ཁྱད་པར་མེད་པའོ། །གང་སྟེ་ཚད་མའི་ཡུལ་ཡིན་པ་དེ་ནི་ཡུལ་གང་ཡིན་པ་དེའིའོ། །དེ་ཉིད་
[247a.2]ཀྱི་སྒོ་ནས་ནི་ཡུལ་ཅན་གྱི་སྒོ་ནས་སོ། །དེ་ཡུལ་དང་མི་འགལ་བར་བསྟན་པ་ནི། དེ་དང་མི་འགལ་བའི་ཕྱིར་རོ་ཞེས་བྱ་བའོ། །གཞན་ནི་དགག་པར་བྱེད་པའོ། །དེ་ཙམ་དང་འབྲེལ་པ་ཕྱོགས་ཀྱི་སྐྱོན་ཡིན་གྱི་གཞན་མིན་ཞེས་བྱ་བ་ཇི་ལྟར་ཡིན་ཏེ། དེ་རྣམས་སྤང་བར་བྱ་བ་མ་ཡིན་པ་ཡང་མ་ཡིན་ནོ་སྙམ་དུ་
[247a.3]སེམས་པ་ལ་རྒྱུ་སོགས་ཞེས་བྱ་བ་སྟེ་གཏན་ཚིགས་ལ་སོགས་པའི་མཚན་ཉིད་རྣམས་ཀྱིས་གཞན་དག་བསལ་བ་ཡིན་ནོ་ཞེས་བྱ་བའི་དོན་ཏོ། །གཏན་ཚིགས་ལ་སོགས་པའི་མཚན་ཉིད་ཀྱིས་སྐྱོན་བསལ་བའི་ཕྱོགས་ལ་གཏན་ཚིགས་འཇུག་པའི་ཕྱིར་རོ། །ཅིའི་ཕྱིར་དེ་ཙམ་དང་འབྲེལ་པ་སེལ་
[247a.4]བར་བྱེད་ཅེས་ཟེར་བ་ལ་མ་ཁྱབ་དང་ཞེས་བྱ་བ་སྟེ། དེ་མ་སྤངས་ན་ཕྱོགས་ཉིད་མི་འཐོབ་ཅེས་བྱ་བའི་དོན་ཏོ། །གཏན་ཚིགས་ལ་སོགས་པའི་མཚན་ཉིད་ཀྱིས་ཀྱང་མ་གྲུབ་པའི་ཆོས་ཅན་སྒྲུབ་པར་བྱེད་པ་ན། རྗེས་སུ་འགྲོ་བ་ཅན་མ་ཡིན་པ་ཉིད་སྤངས་པས་དེའི་དོན་དུ་རང་ཉིད་སྨོས་པ་ནི་མ་ཁྱབ་པ་དང་། ཁྱབ་ཆེས་
[247a.5]པ་དག་ལ་དགོས་པ་མེད་པ་ནི་དོན་མེད་པ་འཐོབ་པར་འགྱུར་རོ་ཞེས་ཟེར་བ་ལ། འགྱུར་བ་མ་ཡིན་ཞེས་བྱ་བའོ། །མཚན་ཉིད་ཀྱི་ནི་ཕྱོགས་ཀྱི་སྟེ་གཞན་ཉིད་ཀྱིས་སྤངས་པའི་ཕྱིར་རོ་ཞེས་བྱ་བའི་དོན་ཏོ། །དེ་ཙམ་ཉིད་ཅེས་བྱ་བ་ནི་རང་ཉིད་ཀྱི་ཚིག་དང་བྲལ་བ་ཉིད་དོ། །གཞན་གྱིས་ནི་རང་ཉིད་སྨོས་པས་སོ། །དེ་ལྟར་ན་
[247a.6]ཁྱབ་ཆེས་པ་སེལ་བ་ནི་རང་ཉིད་ཅེས་བྱ་བས་བསྟན་བཅོས་སུ་འདོད་པ་དང་ངེས་སུ་གཟུང་བས་མ་གྲུབ་པ་སྒྲུབ་བྱེད་ཉིད་དུ་བརྗོད་པ་དང་། རང་གི་ངོ་བོ་ཞེས་བྱ་བས་ཆོས་ཅན་ཉིད་དུ་གྲུབ་པ་དང་ཚད་མས་བསལ་བ་ནི་མ་བསལ་བའི་ཚིག་གིས་ཇི་སྐད་བསྟན་པའི་སྐྱོན་རྣམ་པར་གཅོད་པའི་ཕྱིར། མ་ཁྱབ་པ་སེལ་
[247a.7]བར་བྱེད་པའི་འདོད་པ་སྨོས་པས་རྟོགས་པ་མ་ཡིན་པར་བསྟན་པ་ནི། རང་ཉིད་ཚིག་ཕྲད་ཅེས་བྱ་བའོ། །ལྡོག་པ་ནི་ཁྱབ་ཆེས་པའོ། །གཞན་གྱིས་ཅི་དགོས་ཞེས་བྱ་བ་ནི་གཏན་ཚིགས་ལ་སོགས་པའི་རྣམ་པར་བཅད་པར་བྱ་བ་རྣམ་པར་གཅོད་པར་བྱེད་པས་སོ། །རྣམ་པར་གཅོད་པར་མི་བྱེད་པ་ལ་བསྟན་
[247b]
[247b.1]པའི་སྐྱོན་དྲན་པར་བྱེད་པ་ནི། གལ་ཏེ་རང་ཉིད་ཅེས་བྱ་བའོ། །ཚིག་གིས་སྒྲོས་པ་ལྷུར་ལེན་པ་ལ་མཚན་ཉིད་བསྟན་ནས་མདོར་བསྡུས་པ་ལ་དགའ་བ་ལ་བསྟན་པ་ནི། བསྒྲུབ་པར་ཁས་བླངས་ཞེས་བྱ་བ་སྟེ་བསྒྲུབ་བྱ་ཡིན་གྱི་བསྒྲུབ་བྱ་མིན་པ་ནི་མ་ཡིན་ནོ། །ཚད་མ་དག་གིས་ཁྱབ་པ་དང་དེའི་ངོ་བོར་མ་ཡིན་
[247b.2]པའི་ཕྱིར་མ་གྲུབ་པ་དང་ཁྱད་པར་ཉིད་ཀྱིས་རྗེས་སུ་འགྲོ་བ་མེད་པར་གྲུབ་པའི་ཆོས་ཅན་དང་། སྒྲུབ་བྱེད་ཉིད་དུ་བརྗོད་པ་དང་། བསྟན་བཅོས་སུ་འདོད་པ་དང་ཁས་ལེན་པ་པོས་ཁས་མ་བླངས་ཀྱང་འཕངས་པ་ལ་ཁས་ལེན་པ་མེད་པའི་ཕྱིར། དངོས་སུ་རྣམ་པར་གཅད་པའི་ཕྱིར་དེ་ལྟར་ནི་མི་རིགས་ན་ཅིའི་ཕྱིར་
[247b.3]དེ་ཡོངས་སུ་ཤེས་པ་ལ་འབད་པ་མི་བྱེད་ཅེས་བྱ་བ་ནི་རྒྱལ་བ་ཅན་གྱིའོ། །བསྒྲུབ་བྱ་ཁས་བླངས་པ་ཞེས་བྱ་བ་ལ་བསྒྲུབ་བྱ་ཉིད་དུ་ཞེས་བྱ་བའི་ཐ་སྙད་ཀྱི་འབྲེལ་པ་ནི་འབྲས་བུ་མེད་པ་ཡིན་ཏེ་བསྒྲུབ་བྱ་བསྟན་པ་ཞེས་བྱ་བ་འདི་ལ་གཞན་ནི་དངོས་སུ་བའི་འབྲེལ་པ་ལ་དེ་ལྟར་རྟེན་པ་མ་ཡིན་ཏེ། བསྟན་བཅོས་ཀྱི་
[247b.4]འདོད་པ་ཐམས་ཅད་བསྒྲུབ་བྱ་ཉིད་དུ་ཁས་བླངས་པའི་ཕྱིར་རོ། །འདིར་ནི་ཞེས་བྱ་བ་ནི་འགྲེལ་པ་རྗེས་སུ་བརྗོད་པའོ། །འདིར་ཅི་ཞིག་བསྒྲུབ་ཅེས་བྱ་བ་ནི་རྒོལ་བའོ། །སྔར་ཉིད་ཅེས་བྱ་བ་ནི་རང་ཉིད་ཚིག་ཕྲད་ཅེས་བྱ་བས་སམ། མ་གྲུབ་སྒྲུབ་བྱེད་མིན་ཞེས་བྱ་བས་སོ། །ལྷག་མ་ནི་གོ་སླའོ། །རང་གི་དོན་ཞེས་ཟེར་
[247b.5]བ་ནི་དེ་ལྟར་ན་ནི་འོ་ན་ཞེས་བྱ་བའོ། །བསྒྲུབ་པར་བྱ་བ་ཉིད་དུ་འདོད་པ་བཞིན་དུ་རང་ཉིད་འདོད་པ་ནི་ནིཥྚའི་རྐྱེན་ཉིད་ཀྱི་འདོད་པར་འགྱུར་བའི་བསྒྲུབ་བྱ་ཉིད་སྒྲུབ་བྱེད་ཉིད་དུ་བརྗོད་པ་སེལ་བར་བྱེད་པ་མ་ཡིན་ཏེ། བསྟན་པར་བྱ་བ་དུས་གསུམ་གྱི་དོན་ལ་གཙོ་བོ་དང་འབྲེལ་པའི་ཕྱིར་ནིཥྚའི་རྐྱེན་གྱི་དོན་ལ་མི་
[247b.6]ལྟོས་པའི་ཕྱིར་རོ་ཞེས་བསྟན་པ་ནི་རང་ཉིད་འདོད་པ་ཡིས་ཞེས་བྱ་བའོ། །བསྒྲུབ་བྱ་ཉིད་དུ་འདོད་པའི་ཕྱོགས་བསྟན་པར་བྱ་བ་ཡིན་ཞེས་བྱ་བ་ཁོང་ནས་ཕྱུང་བས་ངག་རྫོགས་པའི་ཕྱིར། ཉེ་བར་བསྟན་པ་རྟོགས་པ་མ་ཡིན་ནམ། མཚན་ཉིད་མི་མཐུན་པ་ཇི་ལྟར་ཡིན་ཞེས་བྱ་བའི་ཟེར་བ་ལ། འདོད་རྐྱེན་འདིར་
[247b.7]ཞེས་བྱ་བ་སྟེ། རང་གི་ངོ་བོ་ཉིད་དུ་བསྟན་བྱ་ཡིན་པར་བསྟན་པ་དེ་ལས་ཇི་ཞིག་རྟོགས་པར་བྱ་བར་འགྱུར། མ་བརྗོད་པ་ལ་ནི་ཁོང་ནས་དབྱུང་བས་འདོད་པ་ཇི་ལྟ་བ་བཞིན་པའི་འདོད་པ་འགྲུབ་པར་འགྱུར་ཞེས་བྱ་བ་ལ་སོགས་པས་ཀྱང་འགྱུར་རོ་ཞེས་བྱ་བའི་དོན་ཏོ། །ཡང་ན་ཞེས་བྱ་བའི་འགྲེལ་པའོ། །ཡན་
[248a]
[248a.1]ལག་ནི་འབྲས་བུ་དང་ལྡན་པའོ། །ཡན་ལག་མེད་པ་ནི་ཅིག་ཤོས་སོ། །རང་ཉིད་ཅེས་བྱ་བ་འདོད་པས་ཡོངས་སུ་བཟུང་བའི་རྗོད་བྱེད་མ་ཡིན་ནམ། གྲུབ་པའི་ངོ་བོ་དང་བསྟན་བཅོས་སུ་འདོད་པ་བསྒྲུབ་བྱ་མ་ཡིན་པ་ཉིད་དག་ལ་བསྟན་པའི་རིགས་པས་འདི་ཉིད་དོ་ཞེས་བྱ་བར་ཇི་ལྟར་
[248a.2]ངེས་པ་ཡིན་ཞེས་ཟེར་བ་ལ། རྗོད་བྱེད་མིན་ཕྱིར་ཞེས་བྱ་བའོ། །ཐུན་མོང་བའི་ཚིག་ཀྱང་ཚིག་གཞན་ལས་རྟོགས་པའི་ཁྱད་པར་ནི་གཞན་གྱི་རྗོད་བྱེད་ཉིད་མ་ཡིན་པ་ཉིད་དོ། །བསྟན་པར་བྱ་བ་དང་བདག་ཉིད་འདོད་པ་ཞེས་བྱ་བ་འདི་ཡང་ཁྱད་པར་ཉིད་ཡིན་ཏེ། ནག་པོ་ལ་སོགས་པ་ཉེ་བ་ལ་བ་ལང་བཞིན་དུ་
[248a.3]ཞེས་བྱ་བའི་དོན་ཏོ། །དེའི་ཕྱིར་འདི་བསྟན་པར་བྱ་བ་ཡིན་པར་བསྟན་པ་ནི། བསྟན་བཅོས་ཀུན་ལ་ཞེས་བྱ་བའོ། །དེའི་འདོད་པ་ནི་རྒོལ་བའི་འདོད་པའོ། །དེ་ལྟ་ན་མི་འདོད་པ་ཡང་འདོད་པ་དང་འདྲེས་པར་འདོད་པ་ཁོ་ན་ཡིན་ལ་དེ་གནོད་ན་ནི་གཏན་ཚིགས་འགལ་བ་དང་ཕྱོགས་ལ་ཡང་དེས་གནོད་པར་འགྱུར་རོ་ཞེས་
[248a.4]ཟེར་བ་ལ། དེས་ན་ཞེས་བྱ་བ་སྟེ་རྒོལ་བ་འདོད་པ་ཙམ་བསྒྲུབ་བྱ་ཉིད་ཡིན་པས་སོ། །མི་འདོད་དང་ཞེས་བྱ་བ་ནི་ནམ་མཁའི་ཡོན་ཏན་ཉིད་དང་དོན་གཅིག་ལ་འདུ་བ་ཅན་གྱི་མི་རྟག་པ་ཉིད་དང་ལྡན་པའི་སྒྲའོ། །དེ་ལྟ་མ་ཡིན་པའི་ཞེས་བྱ་བ་ནི་རྒོལ་བའི་འདོད་པ་ཉིད་མེད་ནའོ། །བསྒྲུབ་བྱ་ཁས་ལེན་པའི་ཕྱོགས་ཞེས་བྱ་བའི་
[248a.5]བསྒྲུབ་བྱ་སྨོས་པས་མ་བསལ་བའི་ཚིག་མེད་ན་ཅི་ལས་བསལ་བ་སེལ་བར་བྱེད་པ་ཡིན་ཞེས་ཟེར་བ་ལ་ཁས་བླངས་ཞེས་བྱ་བའོ། །བསྒྲུབ་བྱའི་སྒྲ་ནི་ཐེ་ཚོམ་ཟ་བ་བརྗོད་པའི་ཕྱིར་གྲུབ་པ་ཉིད་བསལ་བ་ནི་དེ་ལྟར་རམ་གཞན་དུ་ཞེས་བྱ་བའི་དགོངས་པས་ཡིན་ནོ་ཞེས་བྱ་བ་ནི་རྒྱལ་བ་ཅན་གྱིའོ། །འགྲེལ་པ་ནི་གོ་སླའོ། །
[248a.6]ཚད་མ་ནི་ངག་གིས་བཀག་མེད་ཅེས་བྱ་བ་མ་ཡིན་ནམ། མངོན་སུམ་དོན་དང་རྗེས་དཔག་དང་། །ཡིད་ཆེས་གྲགས་པས་མ་བསལ་བ། །ཞེས་བྱ་བའི་ཕྱོགས་ཇི་ལྟར་ཡིན་ཞེས་ཟེར་བ་ལ་རྗེས་སུ་དཔག་པའི་ཞེས་བྱ་བའོ། །རྗེས་སུ་དཔག་པ་ནི་དུས་དང་ཡུལ་ལ་སོགས་པའི་དབྱེ་བས་ཡལ་ག་མཐའ་ཡས་པ་
[248a.7]ཅན་མ་ཡིན་ནམ། རྣམ་པ་གསུམ་ཇི་ལྟར་ཡིན་ཞེས་ཟེར་བ་ལ། དེ་ལ་ཞེས་བྱ་བ་སྟེ་གསལ་བའི་དབྱེ་བས་རྣམ་པ་གསུམ་ཉིད་མ་ཡིན་ཏེ། འོ་ན་ཅི་ཞེ་ན་འབྲས་བུ་དང་རང་བཞིན་དང་དེ་དང་འདྲ་བའི་དབྱེ་བས་ཞེས་བྱ་བའི་དོན་ཏོ། །ལུང་གཙོ་བོ་ཡིན་གྱི་འདྲ་བ་ནི་མ་ཡིན་ན་ཡང་གནོད་བྱེད་ཉིད་ཡིན་ན་ཐུག་པ་མེད་པར་
[248b]
[248b.1]བསྟན་པ་ནི། ཡང་དག་ངེས་ལྡན་ཞེས་བྱ་བ་སྟེ། འདི་གནོད་ཉིད་དུ་བརྗོད་པ་ནི་མ་ཡིན་ཏེ་གནོད་ཉིད་དུ་ཁས་བླངས་པ་ནི་ངེས་པའི་ཡུལ་ལ་ཡིན་ནོ་ཞེས་བྱ་བའི་དོན་ཏོ། །འདོད་པ་ནི་ཁས་བླངས་པའོ། །ཡང་དག་ཅེས་བྱ་བ་ནི་བདེན་པའི་ངག་ཡིན་པས་ཡིད་ཆེས་ཞེས་བྱ་བར་སྦྱར་རོ། །དེའི་ཕྱིར་བསྟན་བཅོས་
[248b.2]ཚད་མ་ཡིན་པ་ནི་རང་གི་ཚིག་ལྟ་བུའོ་ཞེས་བསྟན་པ་ནི་རང་གི་ཚིག་དང་ནི་བསྟན་བཅོས་ཞེས་བྱ་བའོ། །བསྟན་བཅོས་དང་རང་གི་ཚིག་དག་ཚད་མ་ཉིད་དུ་ཁས་མི་ལེན་ན། དེ་བརྗོད་པ་དང་དེ་ལ་བརྟེན་ནས་དཔྱོད་པ་དག་མེད་པར་འགྱུར་བར་བསྟན་པ་ནི་ཇི་ལྟར་ཞེས་བྱ་བའོ། །དཔེར་ན་ངས་སྨྲས་པ་ཐམས་
[248b.3]ཅད་བརྫུན་ཡིན་ནོ་ཞེས་སྨྲས་པའི་ཚིག་འདི་ཉིད་རང་ཚད་མ་ཉིད་མ་ཡིན་ན་མི་འབྱུང་བ་དེ་བཞིན་དུ་འདས་པ་དང་ཅིག་ཤོས་ཀྱང་ཡིན་པར་བསྟན་པ་ནི་དུས་གསུམ་ཞེས་བྱ་བའོ། །བརྫུན་པ་ཉིད་ཀྱི་ཚིག་ཁོ་ན་དགག་པ་ཡིན་ཏེ་བརྐུས་ནས་ཞེས་བྱ་བ་ནི་ཚད་མ་ཉིད་མ་ཡིན་ན་དེ་བརྗོད་ཀྱང་འདོར་བའི་ཕྱིར་རོ། །
[248b.4]འཇུག་པས་ཞེས་བྱ་བ་ནི་དེའི་ཚེའམ་གཞན་གྱི་ཚེའོ། །འོན་ཏེ་ད་ལྟར་ཡིན་ན་འདི་ཞེས་བྱ་བ་གཉི་ག་དང་འབྲེལ་པའི་ཕྱིར་ཅི་བྱ་ཞེས་བྱ་བ་ནི་ཅི་ཡང་མ་ཡིན་པའོ། །ཅི་ལས་ཤེ་ན་འབྱུང་བར་འགྱུར་བ་ལ་ཞེས་བྱ་བའོ། །ཛབ་མཁན་ཞེས་བྱ་བ་ནི་ཉན་པ་པོ་མེད་ཀྱང་རྩེད་མོའི་རོའི་དོན་དུ་འཇུག་པའི་ཕྱིར་རོ། །བསྟན་
[248b.5]བཅོས་གྲུབ་པ་ལ་ནི་བསྟན་བཅོས་ལ་བརྟེན་ནས་དཔྱོད་པ་དེ་དང་འགལ་བ་ཅན་ནི་དེ་ཉིད་ཀྱི་གནོད་པ་ཡིན་པར་གོ་སླ་བ་ཡིན་པའི་ཕྱིར་གཞན་དུ་གནོད་པར་བྱེད་པ་ཉིད་དགག་པར་བྱེད་པའི་དོན་དུ་བརྗོད་པ་ཡིན་པར་བསྟན་པ་ནི་མཚུངས་པར་བསྟན་པའི་ཕྱིར་ཞེས་བྱ་བ་སྟེ། དེའི་དཔྱོད་པའི་གནས་སྐབས་ཀྱི་
[248b.6]རྟེན་ཉིད་ཁོ་ན་ལ་གནོད་པར་བྱེད་པ་ཡིན་གྱི་གཞན་ལ་ནི་མ་ཡིན་པའི་ཕྱིར་གནས་སྐབས་ཀྱི་རྟེན་ཉིད་ཁོ་ན་གནོད་པར་བྱེད་པ་ཉིད་ཀྱི་རྒྱུ་མཚན་ཡིན་གྱི་དངོས་པོའི་སྟོབས་ཀྱིས་འཇུག་པ་ཉིད་ནི་མ་ཡིན་ནོ་ཞེས་བྱ་བ་ནི། དེ་བཞིན་བསྟན་བཅོས་གྲགས་དོན་ལ། །དེ་བསྟན་མིན་ན་སྤྱོད་པ་ཡང་། །ཞེས་བྱ་བ་
[248b.7]འདི་ཉིད་ཀྱིས་རྟོགས་པ་ཡིན་ནོ་ཞེས་བྱ་བ་ནི་རྒྱལ་བ་ཅན་གྱིའོ། །འདི་ཉིད་བསྟན་པ་ནི་གལ་ཏེ་བསྟན་བཅོས་མེད་ན་ཞེས་བྱ་བའོ། །ཁས་བླངས་ནས་དེ་དང་འགལ་བ་ལ་དེ་གནོད་པར་བྱེད་པ་ཡིན་ཏེ། དཔེར་ན་གཞལ་བྱའི་དོན་ཅན་གྱི་ཚད་མ་རྣམས་མེད་པ་ཡིན་ནོ་ཞེས་བྱ་བས་བསྟན་བཅོས་
[249a]
[249a.1]དང་རང་གི་ཚིག་དག་གི་མཚུངས་པའི་དཔེ་ཡིན་པར་བསྟན་པ་ནི། དེས་ན་འདིར་འདི་ཞེས་བྱ་བའོ། །བསྟན་བཅོས་ཀྱི་ངག་གིས་རང་གི་ངག་འགལ་བ་ཡིན་ན་བསྟན་བཅོས་དང་འགལ་བར་འགྱུར་གྲང་ན་འདི་ནི་དེ་ལྟར་མ་ཡིན་པར་བསྟན་པ་ནི་རང་ཚིག་འགལ་ལ་ཞེས་
[249a.2]བྱ་བའོ། །དེ་ལས་ཞེས་བྱ་བ་ནི་བསྟན་བཅོས་དང་འགལ་བ་ལའོ། །དེ་ཉིད་ཀྱི་ཕྱིར་ཞེས་བྱ་བ་མ་འོངས་པ་ན་མི་བདེ་བ་སྟེར་བའོ། །གཞན་ལ་ཡང་བསྟན་བཅོས་ཀྱིས་དེ་མེད་པ་ཁོ་ནས་དེ་ཁས་མི་ལེན་པའི་ཕྱིར་གནོད་པ་མ་ཡིན་པ་མ་ཡིན་ནམ་ཞེས་ཟེར་བ་ལ་དེ་ལ་རྟེན་མིན་ཞེས་བྱ་བ་སྟེ། 
[249a.3]ཡོད་ཀྱང་ཁས་བླངས་པས་རང་བཞིན་འབྲེལ་པ་མེད་པའི་ཕྱིར་གནོད་པར་བྱེད་པ་ཉིད་མ་ཡིན་ནོ་ཞེས་བྱ་བའི་དོན་ཏོ། །དངོས་པོ་ལ་ཞེས་པ་ནི་ཆོས་ཅན་ལའོ། །མི་རྟག་པ་ཉིད་ནི་ཁས་བླངས་པའི་རྟག་པ་ཉིད་དང་བསྟན་བཅོས་པའི་ཡང་འགལ་བ་ཡིན་པའི་ཕྱིར་དང་། གཞན་ཡང་དེ་དང་འབྲེལ་པའི་
[249a.4]ཕྱིར་ཇི་ལྟར་མི་རྟག་པ་ཉིད་གྲུབ་པོ་ཞེས་ཟེར་བ་ལ་དེ་དག་ཅེས་བྱ་བ་སྟེ། བསྟན་བཅོས་པའི་ཡང་ཡིན་ན་གཞན་ལྟ་སྨོས་ཀྱང་ཅི་དགོས་ཞེས་བྱ་བའི་དོན་ཏོ། །དམ་བཅས་ནི་མི་རྟག་གོ་ཞེས་བྱ་བའོ། །རྗེས་སུ་དཔག་པ་ནི་བྱས་པའི་ཕྱིར་ཞེས་བྱ་བའོ། །དམ་བཅའ་བ་ནི་བསྟན་བཅོས་སོ། །རིགས་བྲལ་
[249a.5]ནི་སྐྱེས་བུས་མ་བྱས་པ་ཉིད་ལ་སོགས་པ་དོན་དང་འབྲེལ་པའི་རྒྱུ་ཉིད་མ་ཡིན་པའི་ཕྱིར་རོ་ཞེས་བྱ་བའི་དོན་ཏོ། །གཞན་དུ་ཞེས་བྱ་བ་ནི་འབྲེལ་པ་མེད་ནའོ། །སྐྱེས་བུས་མ་བྱས་པ་ཉིད་ལ་རྒྱུ་སྐྱོན་མེད་པ་མ་ཡིན་ནམ། རྗེས་སུ་དཔག་པ་བཞིན་དུ་ལུང་ལས་ངེས་པ་ཡང་ཚད་མ་ཉིད་ཡིན་ནོ། །དོན་དང་
[249a.6]འབྲེལ་པ་མེད་ན་དེ་མེད་པ་ཉིད་ཐེ་ཚོམ་ཟ་བ་ཡིན་པར་བསྟན་པ་ནི་ལུང་རྣམས་ཞེས་བྱ་བའོ། །ཚད་མ་མ་ཡིན་པ་ལ་འབྲེལ་པ་ཡང་ག་ལ་ཡོད་ཅེ་ན་དེ་མེད་ན་མི་འབྱུང་བའི་ཕྱིར་རོ་ཞེས་བསྟན་པ་ནི་དེའི་ཕྱིར་ན་ཞེས་བྱ་བའོ། །བར་སྐབས་ཀྱི་ཚིགས་སུ་བཅད་པ་ཞེས་བྱ་བ་ནི་རྒོལ་བའི་ཁྱད་པར་ལའོ། །
[249a.7]རང་གི་ཚིག་བཞིན་དུ་གནོད་པར་བྱེད་པ་རྗེས་སུ་དཔག་པ་ལས་ཕྱི་རོལ་ཉིད་ཡིན་གྱི་གཞན་དུ་ན་དེ་ཉིད་རྟོགས་པ་མ་ཡིན་པའི་ཕྱིར་ཞེས་བསྟན་པ་ནི་དེས་ན་ཞེས་བྱ་བའོ། །དགོས་པ་མེད་ཀྱང་སོ་སོར་བརྗོད་ན་ནི་དོན་གྱིས་གོ་བ་ལ་སོགས་པ་ཡིར་ཡང་འགྱུར་རོ་ཞེས་བསྟན་པ་ནི། དེ་ལྟར་མིན་ན་ཞེས་བྱ་བའོ། །
[249b]
[249b.1]དགོས་པ་དང་ལྡན་པ་ཡང་རྗེས་སུ་དཔག་པ་གཞན་དུ་རྟོགས་པར་འགྱུར་བར་བསྟན་པ་ནི། ལོགས་ཤེས་བྱས་པ་ཞེས་བྱ་བ་སྟེ། ལོགས་ཤིག་ཏུ་བྱེད་པ་མཐོང་བ་ལས་དོན་མེད་དོ་ཞེས་བྱ་བའི་དོན་ཏོ། །འབྲེལ་པའི་དབང་དུ་བྱས་པ་ནི་གསལ་བ་ཡིན་ནོ། །རང་གི་ཚིག་ཀྱང་བསྟན་བཅོས་ལས་ཐལ་ཆེས་
[249b.2]པའམ་དོན་མེད་པ་ཉིད་དག་ཁོ་ན་འབྲས་བུ་ཡིན་ལ། སྔ་མ་དང་ཕྱི་མའི་ངག་དག་ལ་ནི་བསྟན་བཅོས་ལ་གེགས་བྱེད་པ་ཡིན་ཞིང་རང་གི་ཚིག་ནི་དེ་ཙམ་ལའོ་ཞེས་བསྟན་པ་ནི། རང་གི་ཚིག་ཀྱང་ཞེས་བྱ་བ་ཐ་དད་པ་ཞེས་བྱ་བར་སྦྱར་རོ། །གེགས་བྱེད་པ་ཡང་ཁས་བླངས་པ་ཁོ་ན་ལས་མ་ཡིན་ནམ། གནོད་
[249b.3]པར་བྱེད་པ་ཉིད་ཀྱིས་མ་ཡིན་ཞེས་ཟེར་བ་ནི་དེ་ཡིས་ཞེས་བྱ་བ་སྟེ། རྒོལ་བར་ཁས་བླངས་པར་བྱས་པ་གནོད་བྱེད་ཡིན་པའི་ཕྱིར་ཅིག་ཤོས་མེད་ན་དེ་ཉིད་ཀྱི་མ་ཡིན་པའི་ཕྱིར་དངོས་སུ་མ་ཡིན་པར་འགྱུར་རོ་ཞེས་བྱ་བའི་དོན་ཏོ། །ཁས་བླངས་པ་ཙམ་ཡང་དེ་མ་ཡིན་པ་ལ་ཡང་འགྱུར་བར་བསྟན་པ་
[249b.4]ནི། སྐྱེས་བུའི་འདོད་པས་ཞེས་བྱ་བའོ། །རང་ལ་གྲུབ་པ་རྣམས་ལ་ཡང་བསྟན་བཅོས་ཁས་བླངས་པའི་ཕྱིར་གེགས་བྱེད་པའམ་ཅིག་ཤོས་མ་ཡིན་ནམ། ཇི་ལྟར་དེ་མེད་ན་མེད་པར་དེ་ཁས་བླངས་པའོ་ཞེས་ཟེར་བ་ལ། ལྐོག་གྱུར་དག་ལ་ཞེས་བྱ་བ་སྟེ། ཤེས་པ་ཐམས་ཅད་དམིགས་པ་
[249b.5]མེད་པ་ཉིད་ལ་སོགས་པ་ནི་དེ་རབ་ཏུ་གྲགས་པ་མེད་ན་མི་འགྱུར་བ་མ་ཡིན་ནོ་ཞེས་བྱ་བའི་དོན་ཏོ། །གལ་ཏེ་ལུང་གིས་གྲུབ་པ་ལ་དེ་འགལ་བ་ཅན་དུ་སེམས་པ་མ་ཡིན་ན། ཆང་བཏུང་བ་མ་ཡིན་ནོ་ཞེས་བྱ་བའི་བཀག་པ་མེའི་ཞི་བའི་མཆོད་སྦྱིན་ལ་ཇི་ལྟར་བརྟག་པ་ཡིན་ཞེས་ཟེར་བ་ལ། འདི་ལ་བརྟག་
[249b.6]པ་ཞེས་བྱ་བ་སྟེ་འགལ་བ་བརྗོད་པ་ཁས་ལེན་པ་དང་མི་འགལ་བ་མ་ཡིན་ཏེ། ཁྱད་པར་སེམས་པ་ལ་དཔྱོད་པ་བཞིན་དུ་ཐེ་ཚོམ་དང་ཕྱོགས་སྔ་མ་ལ་སོགས་པ་རྣམས་སྲིད་པའི་དོན་ཅན་ཡིན་པའི་ཕྱིར་རོ། །གེགས་བྱེད་པ་ཉིད་ཁོ་ནའི་འཐད་པ་ཉིད་འདི་ཡིན་ནོ་ཞེས་བྱ་བ་འགྲེལ་པར་ཏེ། 
[249b.7]གལ་ཏེ་དེ་ལྟ་ན་འགའ་ཡང་གནོད་པ་མ་ཡིན་ནོ་ཞེས་རྗེས་སུ་བརྗོད་པའི་ཕྱིར་རོ། །ཕན་ཚུན་འགལ་བ་བརྗོད་པ་བརྟག་པ་ཕལ་ཆེར་ནི་བླང་བ་དང་དོར་བ་མ་ཡིན་པ་དོན་མེད་པ་བསྟན་བཅོས་ཀྱིས་གནོད་པ་མ་ཡིན་པས་འགལ་བ་དང་ཅིག་ཤོས་ཀྱང་མི་སྲིད་པའི་ཕྱིར་བྱ་བ་མ་ཡིན་པ་དེ་ལ་བརྟགས་
[250a]
[250a.1]པས་ཅི་ཞིག་བྱ་ཞེས་ཟེར་བ་ལ་མཐོང་དང་ཞེས་བྱ་བའོ། །རང་བཞིན་དང་འབྲས་བུའི་དབྱེ་བ་ནི་ཁས་བླངས་པས་བྱས་པའི་ཐ་མི་དད་པ་ལ་གནོད་པ་མ་ཡིན་ནོ་ཞེས་ཟེར་བ་ནི་གལ་ཏེ་ཡིད་ཆེས་པའི་ཞེས་བྱ་བའོ། །དེ་ལྟར་ན་ཇི་ལྟར་ལེན་ཐེབས་པ་ཡིན་ཞེས་ཟེར་བ་ལ། འདིར་
[250a.2]སྨྲས་པ་ཞེས་བྱ་བའོ། །ཁས་བླངས་པ་ཉིད་རང་བཞིན་དང་འབྲས་བུ་ཉིད་ཀྱིས་ཐ་དད་པ་ཡིན་པར་བསྟན་པ་ནི་རང་བཞིན་འབྲས་བུའི་ཞེས་བྱ་བའོ། །སྒྲ་དོན་ཞེས་བྱ་བ་ནི་གྲགས་པའོ། །དེ་ལས་ཏེ་བསྟན་བཅོས་ལས་འདི་ཞེས་བྱ་བ་ནི་གྲགས་པའོ། །གལ་ཏེ་བསྟན་བཅོས་ཞེས་བྱ་བ་ལ་སོགས་པ་
[250a.3]འདི་ལ་རྒོལ་བའི་ནི་དེས་ན་གཞན་ཞེས་བྱ་བའོ། །གཞན་གྱིས་ཁས་བླངས་པ་ཞེས་བྱ་བ་ནི་དེ་དང་དེ་མ་ཡིན་པ་གྲུབ་པའི་ཆོས་ཅན་ལ་ཡང་བསྟན་བཅོས་ཁས་བླང་བར་བྱ་བ་ཡིན་པའོ། །བསྟན་བཅོས་ནི་ཕྱི་རོལ་ལ་གནོད་པར་བྱེད་པ་ཡིན་ལ། གྲགས་པ་ནི་བརྟགས་པ་ལ་ཡིན་པར་བསྟན་པ་ནི་ཡང་
[250a.4]ན་ཞེས་བྱ་བའོ། །དེ་ལ་ཡང་ཞེས་བྱ་བ་ནི་བརྟགས་པ་ཡིན་ན་ཡང་ངོ་། །ཕྱི་རོལ་མེད་པ་ཁོ་ནས་གནོད་པ་ཡིན་པར་བསྟན་པ་ནི་ཉི་ཚེ་བ་ཞེས་བྱ་བའོ། །འདི་ལ་ཡང་ཞེས་ཟེར་བ་ནི་འོན་ཏེ་བསྟན་བཅོས་ལས་ཞེས་བྱ་བའོ། །གནོད་བྱ་མ་ཡིན་པ་ཐམས་ཅད་དུ་གྲགས་པ་བརྗོད་པ་ཡིན་པར་བསྟན་པ་
[250a.5]ནི་གྲགས་པ་ཡིན་ཞེས་བྱ་བའོ། །དེའི་དོན་དཔྱད་པ་ལ་བསྟན་བཅོས་འབའ་ཞིག་ནི་མ་ཡིན་ཏེ། དེ་དང་འགལ་བས་གནོད་པར་བྱེད་པའི་གནོད་བྱེད་རྗེས་སུ་དཔག་པ་མེད་པའི་ཕྱིར་འདོད་པའི་སྒྲའི་བརྗོད་པར་བྱ་བའི་དོན་རྣམས་ལ་རྣམ་པར་རྟོག་པའི་ཡུལ་ཉིད་ཙམ་ལས་བྱུང་བ་ཡིན་པ་དེའི་ཕྱིར། 
[250a.6]ཕྱི་རོལ་ཉིད་དང་བརྟག་པ་ཉིད་ལ་སོགས་པ་ལ་རྗེས་སུ་དཔག་པས་གནོད་ཀྱང་དེ་ལས་བཟློག་པ་ལ་སྒྲ་དེའི་བརྗོད་བྱ་ཉིད་ནི་འདོད་པ་ལས་བྱུང་བ་ཡིན་པའི་ཕྱིར། འཇིག་རྟེན་དང་རིག་བྱེད་དག་ལ་འཇིག་རྟེན་ལ་འགྲུབ་པ་བརྟག་པ་ལ་སོགས་པའི་དོན་ཡང་ཡོངས་སུ་བརྟག་པ་ལ་སོགས་པས་དེ་ལས་
[250a.7]བཟློག་པའི་དོན་ཉིད་དུ་འགྱུར་བར་བསྟན་པ་ནི་དོན་རྣམས་ལ་ཞེས་བྱ་བའོ། །འགག་པ་མེད་པ་ཉིད་ཅི་ལས་ཤེ་ན་རྣམ་པར་རྟོག་པའི་ཡུལ་ཉིད་ཙམ་རྒྱུ་མཚན་ཡིན་པས་འདོད་པ་ལས་བྱུང་བའི་ཕྱིར་རོ་ཞེས་བསྟན་པ་ནི་སྐྱེས་བུའི་འདོད་པ་ཞེས་བྱ་བའོ། །འདིར་ཞེས་བྱ་བ་ནི་འདོད་པའི་སྒྲའི་བརྗོད་བྱ་
[250b]
[250b.1]ཉིད་ལའོ། །གནོད་མེད་ངག་ནི་རྗེས་སུ་དགག་པས་མི་གནོད་པའི་ངག་ཅན་གྱི་སྐྱེ་བོ་ཡིད་ཆེས་པ་ཡིན་པ་ན་བསྟན་བཅོས་གནོད་བྱེད་ཡིན་ཞེས་བྱ་བའི་དོན་ཏོ། །རྟོག་པ་ཅན་རང་བཞིན་གྱི་བ་ལང་ཉིད་ལ་སོགས་པ་དེ་ཉིད་བརྗོད་པའི་སྒྲའི་བརྗོད་བྱ་ཉིད་ཡིན་པར་བསྟན་པ་ནི། འདོད་པའི་སྒྲའི་བརྗོད་པར་བྱ་
[250b.2]བ་ཞེས་བྱ་བའོ། །ནུས་པ་མ་ཡིན་ནོ་ཞེས་བྱ་བ་དགག་པར་ཞེས་བྱ་བར་རྗེས་སུ་འཇུག་གོ། །ཉེ་བར་ལེན་པ་ནི་སྨྲ་བ་པོའི་རྒྱུད་ལ་གནས་པའོ། །འབྲས་བུ་ནི་ཉན་པ་པོའི་རྒྱུད་ལ་གནས་པའོ། །གལ་ཏེ་དེ་ལྟ་ན་ཞེས་བྱ་བ་ནས་གཞན་དུ་ཁས་ལེན་ཞེ་ན་ཞེས་བྱ་བའི་བར་དུ་རྒོལ་བའོ། །མ་ཡིན་ཏེ་
[250b.3]ཞེས་བྱ་བས་མཚམས་བཅད་ནས་ཤེས་ན་ཡང་ཞེས་བྱ་བའི་བར་གྱིས་དགག་པའོ། །ཁྱབ་པ་ནི་ཁྱབ་པར་བྱེད་པ་སྟེ་གསལ་བྱེད་ཀྱིའོ། །དེ་ཞེས་བྱ་བ་ནི་སྤྱིའོ། །ཁྱབ་པ་ཅན་གྱི་རྟོགས་པ་ཅི་ལས་ཡིན་ཞེ་ན་འོན་ཀྱང་ཐོག་མེད་ཅེས་བྱ་བའོ། །ཐ་སྙད་ནི་འདོད་པའི་རྣམ་པར་རྟོག་པ་སྟེ། བ་ལང་ངོ་
[250b.4]ཞེས་བྱ་བ་ལ་སོགས་པ་རྗེས་སུ་འཇུག་པའི་ངོ་བོ་ཁྱད་པར་དུ་མ་བྱས་པའི་ཆོས་ཀྱི་སྒྲུབ་བྱེད་དོ། །བརྡ་ལས་བྱུང་བའི་ཁྱད་པར་ནི་སྒྲ་ལས་བྱུང་བ་དེ་ཉིད་མ་ཡིན་པར་བསྟན་པ་ནི། བྲམ་ཟེ་དང་ཞེས་བྱ་བའོ། །ཅི་ཞིག་ཡོད་ཅེས་བྱ་བ་ནི་མཚུངས་པའི་རྣམ་པ་ཙམ་ཡིན་པའི་ཕྱིར་རོ། །གྲགས་པ་ནི་རྟོགས་པས་
[250b.5]གྲུབ་པའོ། །བརྗོད་པ་ནི་སློབ་དཔོན་གྱིས་སོ། །ཆོས་ནི་འདོད་པའི་སྒྲས་བརྗོད་པར་བྱ་བའི་ངོ་བོ་ཡིན་ལ། དེ་ནི་ཞེས་བྱ་བ་ནི་འདོད་པའི་སྒྲའོ། །ཐ་སྙད་ལ་སྐྱེས་པ་ནི་ཟླ་བའི་ཞེས་བྱ་བ་ལ་སོགས་པ་ལས་སོ་ཞེས་བྱ་བ་ནི་བཤད་པར་རོ། །གྲགས་པའི་སྒྲར་ཞེས་བྱ་བ་ནི་འགྲེལ་པར་རོ། །མངོན་སུམ་དོན་
[250b.6]དང་རྗེས་དཔག་དང་། །ཡིད་ཆེས་གྲགས་པས་ཞེས་བྱ་བས་བསྟན་པ་མ་ཡིན་གྱི། འོ་ན་ཅི་ཞེ་ན་ཐ་སྙད་ལས་བྱུང་བའོ། །མངོན་སུམ་སོགས་ཀྱིས་ཞེས་བྱ་བ་ནི་ཕྱི་རོལ་གྱི་ཚད་མའི་སྒྲ་དང་འགལ་བ་ཅན་བཟློག་ནས་ཤེས་པར་བྱ་བ་ཡིན་ནོ་ཞེས་བྱ་བ་ནི་རྒྱལ་བ་ཅན་གྱིའོ། །དེའི་ཕྱིར་གནོད་པ་རྣམ་
[250b.7]པ་བཞི་པོ་འཐད་པ་ཡིན་ནོ། །འདོད་པ་ལས་བྱུང་བ་ཡིན་ཡང་སྣམ་བུ་ལ་བུམ་པའི་སྒྲར་མ་བྱས་ན་དེའི་བརྗོད་བྱ་དེ་ཇི་ལྟར་ཡིན་ཞེས་ཟེར་བ་ལ། དེ་ལ་བརྟེན་ནས་བྱུང་བ་ཅན་ཞེས་བྱ་བ་སྟེ། རྣམ་པར་རྟོག་པའི་ཡུལ་ལ་བརྟེན་ནས་བྱུང་བ་ཅན་འདོད་པས་འཇུག་པ་ཡིན་པའི་ཕྱིར། དེ་ལས་གཞན་པ་
[251a]
[251a.1]ལ་ཡང་རུང་བ་ཉིད་ཀྱིས་སོ་ཞེས་བྱ་བའི་དོན་ཏོ། །བྱས་དང་ཞེས་བྱ་བ་ནི་འཇིག་རྟེན་པའི་རྣམས་སོ། །མ་བྱས་པ་རྣམས་ནི་སྐྱེས་བུས་མ་བྱས་པའི་ཕྱིར་རོ་ཞེས་བྱ་བ་ནི་རྒྱལ་བ་ཅན་གྱིའོ། །བྱས་པ་སྟེ་བརྡར་བྱས་པ་རྣམས་དང་གཞན་རྣམས་སོ་ཞེས་བྱ་བ་ནི་འགྲེལ་
[251a.2]པའིའོ། །རྟོགས་པས་སྤྲུལ་པ་ནི་དོན་ཉིད་ཀྱི་ངོ་བོ་མ་ཡིན་པ་མ་ཡིན་ནམ་ཞེས་ཟེར་བ་ལ། རང་བཞིན་ཉིད་ཀྱིས་ཞེས་བྱ་བའོ། །དོན་ཉིད་ལ་ཞེན་པ་ཡིན་གྱི་བར་མ་དོ་བ་ནི་མ་ཡིན་ཏེ། ལྷག་པར་ཞེན་པས་རྣམ་པ་དང་དོན་གཅིག་ཏུ་བྱས་ནས་འཇུག་པའི་ཕྱིར་རོ། །དེའི་ཕྱིར་འཇིག་རྟེན་དང་རིག་བྱེད་ལ་
[251a.3]ངེས་པའི་དོན་ཅན་ཉིད་ཀྱི་ཚིག་རྣམས་སྐྱེས་བུའི་བློ་ལས་བྱུང་བ་དངོས་པོར་རུང་བ་ཉིད་མ་བཀག་པ་ཡིན་པར་བསྟན་པ་ནི། དོན་ཙམ་ངེས་པའི་དོན་ཉིད་ཀྱིས་མངོན་སུམ་ཡིན་ལ་མ་ངེས་པའི་དོན་ཅན་ཉིད་ཀྱི་རྗེས་སུ་དཔག་པར་བྱ་བ་ཇི་ལྟར་གནོད་བྱེད་ཡིན་ཞེས་ཟེར་བ་ལ་གྲགས་པ་མེད་ཀྱང་ཞེས་
[251a.4]བྱ་བའོ། །འཇུག་པ་བཞིན་དུ་གཞན་ཡང་རུང་བ་ཉིད་དེ་ལས་བྱུང་བར་གྱུར་པ་ཁོ་ན་ཡིན་ཏེ། སྨྲ་བ་པོའི་འདོད་པ་མེད་པས་བྱུང་བར་གྱུར་པ་མ་ཡིན་པ་ཉིད་དོ། །དེས་ན་ཞེས་བྱ་བ་ནི་དངོས་སུ་འབྲེལ་པ་ཉིད་ཀྱིས་སོ། །དེ་གྲུབ་པ་ཉིད་ནི་དེའི་ཤེས་པར་བྱ་བ་ཉིད་དེ་འདོད་པའི་སྒྲས་བརྗོད་པར་བྱ་བ་ཉིད་ཡིན་ནོ་
[251a.5]ཞེས་བྱ་བའི་དོན་ཏོ། །འགྲེལ་པ་ནི་གསལ་བ་ཡིན་ནོ། །འགར་ཡང་ཞེས་བྱ་བ་ནི་ཕྱོགས་གཅིག་ལའོ། །རྟོག་པའི་ཡུལ་ཉིད་དངོས་པོའི་རུང་བ་ཉིད་ཡིན་གྱི་དངོས་སུ་མ་ཡིན་པར་བསྟན་པ་ནི་དངོས་རྣམས་ཞེས་བྱ་བའོ། །རྟོག་པ་ཡང་འདོད་པ་ལས་བྱུང་བ་ཡིན་གྱི་དངོས་པོ་ལས་མ་ཡིན་པ་
[251a.6]བསྟན་པ་ནི་འདོད་པ་ཙམ་གྱིས་ཞེས་བྱ་བའོ། །རང་གི་རྒྱུ་ལས་བྱུང་བའི་འདོད་པ་ནི་དོན་ཡུལ་ཉིད་ལ་ལྟོས་བཞིན་པ་ཡིན་ཡང་དེ་ལས་བྱུང་བ་མ་ཡིན་ཏེ། དེ་བསྟན་པ་ནི་དོན་ཙམ་ལ་ཡང་ཞེས་བྱ་བའོ། །དོན་དེའི་རྟོག་པ་དང་རྟོག་པའི་མཚུངས་པ་ཡིན་པའི་ཕྱིར་འདི་བཞིན་དུ་གཞན་ཡང་ཡིན་ཏེ་
[251a.7]རྟོག་པའི་ཡུལ་ཉིད་ཙམ་རྒྱུ་མཚན་ཉིད་དུ་ཁྱད་པར་མེད་པའི་ཕྱིར་རོ་ཞེས་བྱ་བའི་དོན་བསྟན་པ་ནི། སྒྲ་ཐམས་ཅད་ཅེས་བྱ་བའོ། །དེ་ལྟ་ཡང་མ་ཡིན་ཞེས་བྱ་བ་གཞན་ལ་སྣང་བ་ཡིན་ཞེས་བྱ་བར་བསྒྱུར་ནས་སྦྱར་རོ། །མེའི་སྦྱིན་སྲེག་ལ་སོགས་པའི་ངག་ལ་ཁྱིའི་ཤའི་དོན་ཉིད་མངོན་སུམ་དང་
[251b]
[251b.1]འགལ་བ་མ་ཡིན་ཏེ། དེའི་རུང་བ་ཉིད་མངོན་སུམ་ཡིན་ནོ་ཞེས་བསྟན་པ་ནི། ཁྱི་ཤ་ཟོ་ཞེས་བྱ་བའོ། །གཞན་དུ་བརྡ་ཡིན་ནོ་ཞེས་བྱ་བ་མི་རིགས་པ་ཡང་མ་ཡིན་ཏེ་མི་ཤེས་པ་རྣམས་ཀྱིས་ཆོས་ལ་སོགས་པ་རྣམས་ལ་བརྡར་བྱས་པ་ལ་མི་ཤེས་པ་ལ་སོགས་པས་བརྡ་གཞན་དུ་མི་འགྱུར་བར་བསྟན་པ་ནི་དེར་
[251b.2]ཡང་ཞེས་བྱ་བའོ། །རང་བཞིན་གྱིས་དོན་མེད་པ་ཉིད་བསྟན་པ་ནི་ཇི་ལྟར་ཞེས་བྱ་བའོ། །ཁྱབ་པའི་དོན་ཅན་གཅིག་ཅིག་ལ་ཕྱི་མའི་དོན་དུ་བཤད་པ་ནི། འདིར་ནི་ཞེས་བྱ་བའོ། །སྒྲ་མངོན་སུམ་པ་ཡིན་ཡང་དོན་རྟོགས་པ་ནི་རྗེས་སུ་དཔག་པ་ཉིད་ལས་ཡིན་ན། ཇི་ལྟར་རུང་བ་ཉིད་རྟོགས་པའི་གནོད་བྱེད་
[251b.3]ཡིན་ཞེས་ཟེར་བ་ལ། ཡང་ན་དེ་ལ་ཡང་ཞེས་བྱ་བའོ། །ཤེས་པ་གཞན་གྱི་ཞེས་བྱ་བ་ནི་མངོན་སུམ་གྱི་དོན་བཞིན་དུའོ། །འོན་ཏེ་དེར་ཞེས་བྱ་བ་ནི་སྒྲ་ལས་བྱུང་བ་ལའོ། །དེ་ལྟར་འགྱུར་རོ་ཞེས་བྱ་བ་ནི་རྗེས་སུ་དཔག་པ་མེད་ན་ཞེས་བྱ་བ་ནི་ལན་ནོ། །འདི་ལ་ཡང་ནི་སྒྲ་ལས་བྱུང་བ་ལའོ། །དེ་ལྟ་མ་ཡིན་ན་ཞེས་
[251b.4]བྱ་བ་ནི་བརྡའི་དུས་ཀྱི་རྗེས་སུ་འབྲང་བ་མེད་ནའོ། །བཤད་པའི་རྗེས་སུ་མ་འབྲངས་པར་ཡང་ཞེས་བྱ་བ་ནི་རྟོགས་པ་ནི་ཞེས་བྱ་བ་དང་འབྲེལ་པའོ། །སྡང་བ་ལ་སོགས་པས་གཞན་དུ་ཡང་ཞེས་བྱ་བ་ནི་གྲགས་པ་ལས་བཟློག་པར་ཆེས་སྐྱོན་ཅན་ཉིད་ཡིན་ཏེ། ཚད་མ་ཅན་མ་ཡིན་པའི་དོན་སྨྲ་བ་པོ་ནི་ཆེས་
[251b.5]དམན་པའི་ཕྱིར་རོ། །དེས་ན་ཞེས་བྱ་བ་ནི་རྗེས་སུ་དཔག་པ་ཡིན་པའི་ཕྱིར་རོ། །དེ་ལྟར་ན་རང་རིག་པར་སྨྲ་བ་པོ་མངོན་སུམ་དང་འགལ་བ་ཡིན་ནོ་ཞེས་ཟེར་བ་ལ། དེ་ལ་གང་ཞིག་ཅེས་བྱ་བའོ། །དེ་ཡོད་ན་ཡོད་པ་དང་མེད་པ་དག་ཅེས་བརྗོད་པ་བཤད་པ་ནི་སྒྲ་དོན་གྱི་འབྲེལ་པ་ཞེས་བྱ་བའོ། །ཉེ་བར་ལེན་
[251b.6]པ་ནི་དོན་ནོ། །སྒྲ་ནི་ཉེ་བར་བླང་བྱ་སྟེ་འབྲས་བུའོ། །སྒྲ་ནི་ཞེས་བྱ་བ་ལ་སོགས་པས་རྗེས་སུ་དཔག་པ་གཙོ་བོ་མ་ཡིན་པར་བསྟན་ཏོ། །འོན་ཏེ་ཇི་ལྟར་ཞེས་བྱ་བའི་འབྲས་བུ་ཡིན་པའི་ཕྱིར། རྒྱུ་ཉིད་འདོད་པ་དང་འབྲེལ་པ་བརྗོད་བྱ་ཉིད་ཀྱི་རྒྱུ་མཚན་དེའི་རང་བཞིན་པར་བསྟན་པ་ནི། དེའི་ཕྱིར་ཞེས་བྱ་བའོ། །ཉེར་
[251b.7]ལེན་ཉིད་ཅེས་བྱ་བ་ནི་རྟགས་སོ། །བརྗོད་བྱ་ཉིད་ནི་བསྒྲུབ་བྱ་ཡིན་ནོ་ཞེས་བྱ་བའི་དོན་ཏོ། །གང་ཞིག་གི་ཞེས་བྱ་བ་ནི་དོན་ནོ། །གང་གི་ཞེས་བྱ་བ་ནི་སྒྲའིའོ། །ཉེ་བར་ལེན་པ་དང་འབྲས་བུ་ཉིད་དུ་ནི་ཉེ་བར་ལེན་པ་ཉིད་ཀྱིས་དང་འབྲས་བུ་ཉིད་ཀྱིས་སོ། །ཉེ་བར་ལེན་པ་དང་འབྲས་བུ་ཉིད་དུ་མི་སྣང་བ་འབའ་ཞིག་མ་
[252a]
[252a.1]ཡིན་ཏེ། འོ་ན་ཅི་ཞེ་ན་ཉེ་བར་ལེན་པའི་ཤེས་པ་སྨྲ་བ་པོའི་རྒྱུད་ལ་ཡོད་པ་དང་། འབྲས་བུ་ཤེས་པ་ཉན་པ་པོའི་རྒྱུད་ལ་གནས་པ་ཡང་སྣང་བ་མ་ཡིན་པར་བསྟན་པ་ནི། གལ་ཏེ་དོན་ཏོ་ཞེས་བྱ་བའོ། །དེའི་བརྗོད་པར་འདོད་པ་མེད་ཀྱང་ཕྱི་རོལ་ཁོ་ན་ཤེས་པ་གཉིས་ཀྱི་ཞེན་པར་བྱ་བ་ཡིན་
[252a.2]ནོ་ཞེས་ཟེར་བ་ནི། འོན་ཏེ་རྣམ་པ་དེ་ལས་ཀྱང་ཞེས་བྱ་བའོ། །དེས་ནི་ཞེས་བྱ་བ་ནི་གང་ལ་ཐུན་མོང་མ་ཡིན་པའི་ཕྱིར་ཞེས་བྱ་བ་ལ་སོགས་པས་སོ། །མངོན་སུམ་ལ་སོགས་པས་གྲུབ་པ་མ་ཡིན་དུ་ཟིན་ཀྱང་། འོན་ཀྱང་གཞན་པ་དེ་ནི་འདོད་པའི་སྒྲའི་རུང་བ་ཉིད་དོན་རྣམས་ལ་ཅི་ལས་ཡིན་ཞེས་ཟེར་བ་ལ་
[252a.3]གཞན་དུ་ཞེས་བྱ་བ་སྟེ། དགག་པས་དཔེ་ལ་གཏན་ཚིགས་ཁྱབ་པ་མེད་པའི་ཕྱིར་རོ། །སྒྲུབ་པ་ཉིད་ཡོད་པའི་ཕྱིར་དེ་ཡོད་པ་མ་ཡིན་ཏེ་ཕྱོགས་གཅིག་པ་ཉིད་ཡིན་ནོ་ཞེས་བྱ་བའི་དོན་ཏོ། །འདི་ཞེས་བྱ་བ་ནི་སྒྲ་ལས་བྱུང་བས་གྲུབ་པའིའོ། །དེ་སྐད་དུ་ཞེས་བྱ་བ་ནི་ཐུན་མོང་མ་ཡིན་པའི་ཕྱིར་གནོད་པར་
[252a.4]བྱེད་པའི་རྗེས་སུ་དཔག་པ་མེད་པའོ། །གནོད་པར་བྱེད་པ་མེད་པས་གནོད་པར་མི་ནུས་པ་དེ་ཉིད་ཀྱི་ཕྱིར་སྒྲ་ལས་བྱུང་བ་ངེས་པར་བྱེད་པ་མ་ཡིན་ནོ་ཞེས་བྱ་བས་གཉི་ག་ལས་ཀྱང་ཕྱི་མ་གཙོ་བོ་ཡིན་ནོ་ཞེས་བྱ་བ་ནི་དེ་སྐད་དུ་ཞེས་བྱ་བའི་ཁྱད་པར་ལྷུར་ལེན་པའི་དབྱེ་བ་ལས་སོ་ཞེས་བྱ་བ་ནི་རྒྱལ་བ་ཅན་
[252a.5]གྱིའོ། །གནོད་པར་བྱེད་པ་མེད་པ་ཉིད་ཀྱིས་གནོད་བྱ་ཉིད་མ་ཡིན། ངེས་པ་ནི་སྒྲ་ལས་བྱུང་བ་ཞེས་བྱ་བ་དེ་ཉིད་ཀྱིས་ཡིན་པར་བཤད་པ་ནི། ཚད་མ་མེད་པར་ནི་ཞེས་བྱ་བའོ། །གཅིག་གིས་གཅིག་གི་སྒྲུབ་ན་གཞན་རྗོད་པར་བྱེད་པ་ཡིན་པར་བསྟན་པ་ནི། ཕྱི་མ་ཞེས་བྱ་བའོ། །སྒྲ་ལས་བྱུང་བ་ནི་
[252a.6]གནོད་བྱ་ཉིད་དང་ངེས་པར་བྱེད་ལ་མ་ཡིན་པ་ཉིད་ཀྱང་རྗེས་སུ་དཔག་པ་ལས་ཡིན་ཏེ། མངོན་སུམ་གྱི་ཡུལ་མ་ཡིན་པས་མི་སྲིད་པའི་ཕྱིར་རོ་ཞེས་བསྟན་པ་ནི། དེ་འགོག་ཅེས་བྱ་བའོ། །རང་རིག་པའི་ཉེ་བར་མཚོན་པ་ཟེར་བ་ནི་གལ་ཏེ་ཞེས་བྱ་བའོ། །ཞེན་པར་བྱ་བ་ནི་རང་རིག་པ་མ་ཡིན་ཏེ། ཕྱི་
[252a.7]རོལ་ཡིན་ནོ་ཞེས་ཟེར་བ་ནི་ཐུན་མོང་མ་ཡིན་པར་ཞེས་བྱ་བའོ། །དབང་པོའི་མངོན་སུམ་ཉིད་རུང་བ་མ་ཡིན་ཏེ། རྟོག་པ་གཅིག་གི་ཡུལ་ཉིད་ཡིན་པའི་ཕྱིར་རོ་ཞེས་བསྟན་པ་ནི་མ་ཡིན་ཏེ་ཞེས་བྱ་བའོ། །ཡུལ་ཡིན་པ་ཉིད་གསལ་བར་བྱེད་པ་ནི་རུང་བ་ཉིད་ཅེས་བྱ་བའོ། །སྒྲ་ལས་བྱུང་བས་
[252b]
[252b.1]གྲུབ་པའི་དོན་སྒྲའི་དོན་ཉིད་དུ་ངེས་པ་ནི། སྣང་བ་ཞེས་བྱ་བར་སྦྱར་རོ། །སྣང་བའི་སྒྲ་དང་འབྲེལ་པ་ཅན་ནམ་ཞེས་བྱ་བ་ནི་གལ་ཏེ་ཞེས་བྱ་བར་འབྲེལ་ཏེ། འབྲེལ་པ་ནི་འབྲེལ་པ་དང་རུང་བ་ཉིད་ཀྱང་དགག་པར་བྱ་བ་ནི་མངོན་སུམ་ལ་རུང་བ་མ་ཡིན་པའོ། །དེས་ན་འདི་ནི་ཞེས་བྱ་བ་ནི་འབྲེལ་
[252b.2]པ་རུང་བ་ཉིད་ཀྱང་ངོ་། །རུང་བ་ཉིད་དགག་པ་ལ་རྗེས་སུ་དཔག་པ་ཐམས་ཅད་ཐུན་མོང་མ་ཡིན་ནོ་ཞེས་བརྗོད་པར་འདོད་པས་མ་ལུས་པ་ལ་ཁྱབ་པའི་ཡོད་པ་ཉིད་ཀྱང་ཐུན་མོང་མ་ཡིན་པ་ནི་ཕྱོགས་ཀྱི་སྐྱོན་ལ་ཡང་བརྗོད་པར་བསྟན་པ་ནི། གང་ལ་ཡོད་ཉིད་ཅེས་བྱ་བའོ། །གནོད་པར་བྱེད་
[252b.3]པ་ཡོད་པ་ལ་ལྟོས་པ་ནི་དངོས་སུ་བ་མ་ཡིན་ལ། དངོས་སུ་བ་ཡིན་པ་ནི་རང་ཉིད་གནོད་བྱེད་ཡིན་པའི་ཕྱིར་རོ་ཞེས་བསྟན་པ་ནི། སྒྲ་ལས་བྱུང་བའི་གྲགས་པ་འདི་ཞེས་བྱ་བའོ། །གནོད་པར་བྱེད་པ་མེད་པའི་ཕྱིར་དགག་པར་མི་ནུས་པ་ཡིན་པ་དེའི་ཕྱིར་མ་ངེས་པ་ཡང་ཡིན་ཏེ། སྒྲ་ལས་བྱུང་བས་
[252b.4]གྲུབ་པ་ཉིད་ཀྱིས་ཐམས་ཅད་དུ་གྲུབ་པའི་ཕྱིར་རོ་ཞེས་བསྟན་པ་ནི་སྒྲ་ནི་བརྡ་ལ་ཞེས་བྱ་བའོ། །མི་འགྲུབ་མིན་ཞེས་བྱ་བ་ནི་འདོད་པ་ལ་གེགས་མེད་པའི་ཕྱིར་རོ། །དེ་ལྟར་ན་དགག་པར་མི་ནུས་པ་ཉིད་ཀྱིས་གནོད་པར་བྱེད་པ་མེད་པས་ངེས་པར་ནུས་པའི་ཕྱིར། རྗེས་སུ་དཔག་པ་ཐམས་ཅད་ལ་འགལ་
[252b.5]བ་མི་འཁྲུལ་བ་མི་སྲིད་པར་བརྗོད་པ་ཡིན་པར་བསྟན་པ་ནི་རྗེས་སུ་དཔག་པས་ཞེས་བྱ་བའོ། །དེ་ལྟ་བུའི་ནི་དགག་པར་མི་ནུས་པ་ལ་སོགས་པས་སོ། །གྲགས་པ་ལ་དེ་ལྟར་བརྗོད་ཀྱི་རྗེས་སུ་དཔག་པ་ལ་ནི། མ་ཡིན་ནམ་ཞེས་ཟེར་བ་ལ། གྲགས་པ་ཞེས་བྱ་བའོ། །དེ་ཡང་ཞེས་བྱ་བ་ནི་གཞན་ཡིན་
[252b.6]ཏེ་སྒྲུབ་པར་བྱེད་པར་ཞེས་བྱ་བར་སྦྱར་རོ། །རྟོགས་པར་མི་ནུས་པ་ནི་དམིགས་པར་མི་ནུས་པའོ། །གཅིག་ལ་ཞེས་བྱ་བ་ནི་དངོས་པོ་ལའོ། །ཐེ་ཚོམ་ཟ་བ་ཡོད་ན་སྟོན་པ་ཡིན་པའི་ཕྱིར་དོགས་པ་བསྟན་པ་ནི་གང་ཞིག་ཅེས་བྱ་བའོ། །མངོན་དུ་བྱས་པ་ཐམས་ཅད་ལ་ཚད་མ་གཞན་གནོད་པར་
[252b.7]བྱེད་པ་གཞན་མ་ཡིན་པར་བསྟན་པ་ནི་མངོན་དུ་བྱས་པ་ཞེས་བྱ་བའོ། །ཐམས་ཅད་ནི་འཁྲུལ་པ་ཡང་ངོ་། །དེའི་ཕྱིར་མངོན་སུམ་ལ་འབྲེལ་པ་ཁོ་ན་ཚད་མ་ཉིད་ཀྱིས་རྒྱུ་མཚན་ཡིན་པར་བསྟན་པ་ནི་དེ་འདི་ཞེས་བྱ་བའོ། །རྒྱུན་གྱིས་དོན་བྱེད་པར་དམིགས་ནས་དེ་དང་འདྲ་བ་ལ་དེ་ཉིད་དོ་ཞེས་ངེས་
[253a]
[253a.1]པར་བྱེད་པའི་མངོན་སུམ་ནི་འཇུག་པར་བྱེད་པ་མ་ཡིན་ནམ། འབྱུང་བར་འགྱུར་བའི་དོན་བྱེད་པ་དང་དེའི་རུང་བ་ཉིད་འདིའི་ཡུལ་མ་ཡིན་ནོ་ཞེས་ཟེར་བ་ལ་མི་སླུ་བ་དེ་ཡང་ཞེས་བྱ་བ་སྟེ། ཐོབ་པ་ནི་སྣང་བཞིན་པ་ཁོ་ན་ཡིན་གྱི་དེའི་ངོ་བོ་ལ་འཇུག་པ་ནི་མ་ཡིན་ཏེ། མི་སྣང་བའི་
[253a.2]དོན་གྱི་ངོ་བོ་ལ་ནི་དོན་གྱི་སྣང་བའི་རུང་བ་ཉིད་རྗེས་སུ་འགྲོ་བ་ལ་སོགས་པས་རྟོགས་པ་ནི་གོམས་ན་མཐོང་བ་ཁོ་ན་ལས་དེ་འདི་ཡིན་ནོ་ཞེས་བྱ་བའི་དོན་ཏོ། །ཡང་ན་རྗེས་སུ་དཔག་པ་མེད་ན་སྒྲ་ལས་བྱུང་བས་གྲུབ་པ་གནོད་བྱེད་ཡིན་པ་དེ་ལྟ་བུར་རྟོགས་པས་སྒྲ་ལས་བྱུང་བ་རྗེས་སུ་དཔག་པ་ཉིད་དུ་
[253a.3]བརྗོད་པའི་ཕྱིར། གནོད་བྱེད་ཀྱི་ཡང་གནོད་བྱེད་ནི་རྗེས་སུ་དཔག་པ་ཡིན་པར་བརྗོད་པས་ཤུགས་ཀྱིས་རྗེས་སུ་དཔག་པའི་ཡུལ་ལ་འགལ་བ་མི་འཁྲུལ་བ་ཅན་མེད་པར་གསུངས་སོ་ཞེས་བྱ་བའི་དོན་ཏོ། །དེ་ནི་འདི་ལྟར་དགག་པར་མི་ནུས་པ་ཉིད་ཀྱིས་གྲགས་པའི་དོན་ཅན་གྱི་ཚིག་རྣམས་དོན་གཞན་དང་
[253a.4]ལྡན་པ་མ་ཡིན་ནོ་ཞེས་བྱ་བ་འདི་ནི་གནོད་པར་བྱེད་པ་ཉིད་ནི་བཟློག་པའི་ཚད་མ་མེད་པ་ཉིད་དང་། ངེས་པ་མེད་པས་ཀྱང་སྒྲ་ལས་བྱུང་བ་སྒྲུབ་པ་ལ་གནོད་པར་བྱེད་པ་ཉིད་ཡིན་ནོ། །འགལ་བ་མེད་པས་རྗེས་སུ་དཔག་པ་ངེས་པའི་དོན་ཅན་ཡིན་པ་ཉིད་ཀྱིས་རིག་བྱེད་ལ་སོགས་པ་དང་མཚུངས་པ་ཉིད་མ་ཡིན་ནོ། །
[253a.5]དེ་ལྟ་བུའི་ཞེས་བྱ་བ་ལྷག་པར་བསྟན་པས་མངོན་སུམ་ལ་སོགས་པའི་ཕན་ཡོན་གསུམ་བསྟན་ཏོ། །དེ་བཞིན་དུ་མི་མཐུན་པ་མེད་པ་ཉིད་ཀྱིས་སམ་གཞན་ལས་ཀྱང་རྟོགས་པ་མེད་པ་ཡིན་ནོ་ཞེས་བྱ་བར་སྦྱར་རོ། །འབྲེལ་པའི་སྟོབས་ལས་བྱུང་བ་གནོད་དོ་ཞེས་བྱ་བ་ཅིར་འགྱུར་ཞེས་བྱ་བར་སྦྱར་རོ། །
[253a.6]འདིར་ཞེས་བྱ་བ་ནི་སྒྲ་ལས་བྱུང་བས་གྲུབ་པ་ལ་རྗེས་སུ་དཔག་པ་མེད་པ་རྟོགས་པར་བྱེད་པ་ལའོ། །སྟོབས་ཆུང་བ་ལ་སྟོབས་སུ་བརྗོད་པ་ནི་གཞན་མཚོན་པར་བྱེད་དོ་ཞེས་བྱ་བར་མི་རིགས་ཏེ། འདི་ཉིད་འདོད་པ་ཡོད་པས་སྟོབས་དང་ལྡན་པའི་ཕྱིར་རོ་སྙམ་དུ་སེམས་པ་ནི། གལ་ཏེ་འདོད་ཙམ་ཞེས་བྱ་
[253a.7]བའོ། །དབྱིག་པས་སྣུམ་ཁུར་བཤད་པ་ནི་བྱི་བ་རྣམས་ཀྱིས་དབྱིག་པ་ཁྱེར་བའི་ཚུལ་གྱིས་ཏེ། ལན་ནི་སྣུམ་ཁུར་སྨོས་ཀྱང་ཅི་དགོས་ཞེས་བྱའོ། །སྒྲ་ལས་བྱུང་བ་འདོད་པ་འབྱུང་བ་ཡིན་པ་ལ་གནོད་པར་བྱེད་པ་ཡོད་ན་དངོས་པོ་བྱུང་བ་ལ། ལྟ་སྨོས་ཀྱང་ཅི་དགོས་ཞེས་བྱ་བའོ། །ཡོད་མིན་
[253b]
[253b.1]ཞེས་བྱ་བ་ནི་ཁྱབ་པ་ཉིད་ཀྱིས་སྒྲ་ལས་བྱུང་བ་སྟོབས་ཅན་ཡིན་པའི་ཕྱིར་རོ། །དང་པོ་ལས་ཞེས་བྱ་བ་ནི་དངོས་པོ་ལས་བྱུང་བ་ཉིད་ཀྱིས་རྗེས་སུ་དཔག་པ་ནི་ཁྱབ་པ་ཅན་མ་ཡིན་པའི་ཕྱིར་རོ། །དེའི་ཞེས་བྱ་བ་ནི་སྣུམ་ཁུར་དང་དབྱིག་པའི་ཚུལ་ལོ། །ཁྱབ་པ་ཅན་ཉིད་དངོས་སུ་བ་ཉིད་མ་ཡིན་ན་མེད་པ་
[253b.2]དང་འདྲ་བར་བསྟན་པ་ནི། དངོས་པོས་འཇུག་མིན་པ་ཞེས་བྱ་བའོ། །དེ་སྤངས་པས་ཞེས་བྱ་བ་ནི་འདོད་པ་སྤངས་པ་སྟེ། ལེན་པ་བཞིན་དུ་འདོར་བ་ཡང་ཐོབ་པར་སླ་བ་ཁོ་ན་ཡིན་ནོ་ཞེས་བྱ་བའི་དོན་ཏོ། །ཚུལ་འདི་ཞེས་བྱ་བ་ནི་ལས་ངན་ཞུགས་པའི་དོགས་པ་ཐམས་ཅད་ཅེས་བྱ་བར་སྦྱར་རོ། །དོན་
[253b.3]རྣམས་སྒྲའི་རུང་བ་ཉིད་བརྗོད་བྱ་ཉིད་ཡིན་པ་དང་། སྒྲ་རྣམས་རྗོད་བྱེད་ཡིན་པ་ཉིད་ནི་རང་བཞིན་པ་ཡིན་གྱི་སྐྱེས་བུས་བྱས་པ་ཅན་མ་ཡིན་ནམ་བྱེད་པར་མི་ནུས་པའི་ཕྱིར་རོ། །སྒྲ་མ་ཡིན་པ་ནི་སྒྲ་རྣམས་ཀྱིས་ཀྱང་དེ་དག་གིས་མ་ཡིན་ན། གཞན་མེད་པས་ཀྱང་རང་ཉིད་ཀྱིས་བྱས་པ་ཁོ་ན་ལ་མ་
[253b.4]བྱས་པ་ལྟ་བུར་ཐ་སྙད་ཡིན་པའི་ཕྱིར་རྟོགས་པ་དགག་བྱ་བ་མ་ཡིན་པའི་ཕྱིར་རོ་ཞེས་བསྟན་པ་ནི་ཡང་ན་ཞེས་བྱ་བའོ། །བརྗོད་པ་ལ་ཞེས་བྱ་ན་ནི་ཟླ་བ་ནི་རི་བོང་ཅན་ནོ་ཞེས་བྱ་བ་ནི་འདིར་རང་བཞིན་གྱིས་འབྲེལ་པ་ལའོ། །དེས་སྟོང་པའི་དུས་མེད་པས་ཞེས་བྱ་བ་ནི་གཞན་དུ་གྲུབ་པའི་ཕྱིར་མ་བྱས་
[253b.5]ཞེས་བྱ་བའི་ཚིག་གམ་དྲན་པ་ཡང་རུང་བྱེད་པར་རུང་བ་ཉིད་ལ་མི་སླུ་བར་བྱེད་པར་འདོད་པ་ཉིད་ཡིན་པའི་ཕྱིར་སྒྲུབ་པར་བྱེད་པའི་རྗེས་སུ་དཔག་པ་མེད་པའོ། །གང་ལ་ཡང་ཞེས་བྱ་བ་ལ་སོགས་པས་བསྟན་པ་དེའི་ཚེ་ཡང་བརྡ་ལས་བྱུང་བའི་གནོད་བྱེད་སྒྲ་ལས་བྱུང་བ་ཞེས་བྱ་བ་ལ་སོགས་པས་
[253b.6]བསྟན་པ་དེ་དག་གི་ཡུལ་གྱི་དབྱེ་བ་བསྟན་པའི་ཆེད་དུ་ཡིན་པར་བསྟན་པ་ནི་ཅི་དེས་ཞེས་བྱ་བའོ། །དེ་ཡང་དངོས་པོ་ལས་བྱུང་བ་མ་ཡིན་གྱི། འོ་ན་ཅི་ཞེ་ན། བརྗོད་པར་འདོད་པས་བྱུང་བ་དེའི་ཕྱིར་རིག་བྱེད་རྣམས་ལ་དོན་གྱི་ངེས་པ་མེད་པར་བསྟན་པ་ནི་དེས་ནི་ཞེས་བྱ་བའོ། །དེའི་དབང་ནི་དངོས་པོའི་
[253b.7]དབང་ངོ་། །དེའི་འདོད་ལས་སྐྱེས་ན་སྐྱེས་བུའི་འདོད་པ་ལས་སྐྱེས་པའོ། །གཞན་དག་ནི་དྲུག་པ་དང་ཚིག་གི་དབྱེ་བ་ལ་སོགས་པ་ནི་དངོས་སུ་བ་ཡིན་ནོ་ཞེས་ཟེར་རོ། །ཐམས་ཅད་དངོས་སུ་བ་ཉིད་མ་ཡིན་ན་ཁྱད་པར་གྱིས་ཅི་ཞིག་བྱ་ཞེས་བྱ་བ་ནི་རྒྱལ་བ་ཅན་གྱིའོ། །དངོས་རྣམས་ཡོད་མེད་པའི་
[254a]
[254a.1]རྗེས་སུ་འཇུག་ཅན་ཞེས་བྱ་བ་ནི་འདི་བཟློག་བྱ་བསྟན་པ་ནི་རྗེས་སུ་དཔག་པར་ཞེས་བྱ་བའོ། །གཞན་ལས་མི་འགྱུར་བས་ཚོགས་པ་ཡོད་ན་མ་དམིགས་པ་ནི་འབྲས་བུ་ཡིན་གྱི་བརྗོད་བྱ་རྗོད་པར་བྱེད་པ་ནི་དེ་ལྟར་མ་ཡིན་ཏེ། འདོད་པ་ཙམ་གྱིས་བྱས་པ་ཡིན་པའི་ཕྱིར་རོ་ཞེས་བསྟན་པ་
[254a.2]ནི་དེ་ནི་བདེན་མོད་ཀྱི་ཞེས་བྱ་བའོ། །སྔར་ཞེས་བྱ་བ་ནི་ཤེས་པའོ། །ངས་སྔར་ཞེས་བྱ་བ་ནི་རྟོག་པ་སྟེ། འབྲས་བུ་ཉིད་རྒྱུ་མཚན་དང་བཅས་པ་བརྗོད་བྱ་ཉིད་མ་ཡིན་ནོ་ཞེས་བྱ་བའི་དོན་ཏོ། །དེ་ལྟར་ན་ཡང་ཞེས་བྱ་བ་ནི་ཉེ་བར་བསྟན་པ་མེད་ན་ཡང་ངོ་། །དེ་ལྟར་མ་ཡིན་ན་ཞེས་བྱ་བ་ནི་མ་བོར་ནའོ། །རྒན་པོའི་
[254a.3]ཐ་སྙད་ལས་ཀྱང་འབྲེལ་པ་ཅན་ཉིད་དུ་ཤེས་པ་ཁོ་ན་ཡིན་གྱི་འབྲེལ་པའི་ཤེས་པ་མ་ཡིན་པར་བསྟན་པ་ནི་གལ་ཏེ་མིང་དང་མིང་ཅན་དག་ཅེས་བྱ་བའོ། །གཞན་ཡང་རུང་ཏེ་ཞེས་བྱ་བ་ནི་འབྲས་བུ་ལ་སོགས་པའོ། །མཐར་གནས་ནི་ཡ་དང་ར་དང་ལ་དང་ཝ་རྣམས་སོ། །རིང་པོ་གང་གི་དབྱངས་ཀྱི་དང་
[254a.4]པོར་རིང་བ་དེ་ནི་རིང་བ་ཡིན་ལ། དེ་མ་ཡིན་པ་ནི་ཐུང་བའོ། །དགྲ་བོ་ལ་མེད་པ་ནི་དགྲ་བོ་ལ་མི་གནས་པའོ། །མ་ཡིན་ཏེ་ཞེས་བྱ་བ་ནི་བརྡའི་དུས་ན་འདི་ནི་ཤིང་རྟོག་པ་ན་སའོ་ཞེས་བྱ་བའི་འབྲེལ་པ་མ་ཤེས་པས་མི་ཤེས་པའི་ཕྱིར་རོ། །འདིས་ནི་རང་བཞིན་པ་བསལ་བ་ཡིན་ཏེ། ཐལ་ཆེས་པ་ཡིན་པས་
[254a.5]བརྡ་ལ་ལྟོས་པ་མེད་པར་ཐལ་བར་འགྱུར་བའི་ཕྱིར་རོ། །སྒྲ་དེའི་བརྗོད་བྱ་ཉིད་ཁོ་ན་དེ་ལས་ཀྱང་ཤེས་པའི་ཕྱིར་རོ་ཞེས་བརྟག་པར་མི་བྱ་སྟེ། རྒན་པོ་རང་ཉིད་ཀྱི་རྟོག་པ་ལ་ནི་སུ་ཞིག་ལ་ཡང་རང་དབང་མེད་དེ། སྐྱེས་བུས་མ་བྱས་པའི་ཕྱིར་སྐྱོན་མེད་པའི་དོན་དང་འབྲེལ་པའི་ཞེས་བྱ་བ་དགོས་པ་འགྲུབ་པའི་
[254a.6]ངེས་པ་ཡིན་ནོ་ཞེས་ཟེར་བ་ནི་འོན་ཏེ་ཞེས་བྱ་བའོ། །རྒན་པོས་བརྟགས་པ་ལས་དོན་གཞན་རང་གིས་རྟོགས་པར་བྱ་བ་ལ་མངོན་སུམ་ལ་སོགས་པའི་རྩ་བ་མེད་ན། རྒན་པོ་བརྒྱུད་པ་མི་ཤེས་པའི་རྩ་བ་ཅན་ཡིན་པས་ཇི་ལྟར་འདི་སྐྱོན་མེད་པའི་ཤེས་པ་ཡིན་ཞེས་བསྟན་པ་ནི་གལ་ཏེ་དོན་ནི་
[254a.7]ཞེས་བྱ་བ་སྟེ། རྩ་བ་མེད་པ་ནི་སྐྱོན་ཁོ་ན་ཡིན་ནོ་ཞེས་བྱ་བའི་དོན་ཏོ། །རྟོག་པ་འདི་སྐྱེས་བུས་བྱས་པ་ཡིན་པ་ཇི་ལྟ་བ་དེ་བཞིན་དུ་གཞན་ཡང་འདི་བཞིན་དུ་ཡིན་ཏེ། གཞན་དུ་བ་ཉིད་ལ་ཚད་མ་མེད་པར་བསྟན་པ་ནི་དོན་འདི་ཡང་ཞེས་བྱ་བའོ། །དེ་ཉིད་ཀྱིས་ནི་རྟོགས་པར་བྱེད་པ་ལས་སོ། །གཞན་
[254b]
[254b.1]ཡང་ཞེས་བྱ་བ་ནི་ཐམས་ཅད་གཟིགས་པའོ། །དེ་ཞེས་བྱ་བ་ནི་དངོས་པོའོ། །བཤད་པས་ཅི་ཞིག་བྱ་ཞེས་བྱ་བ་ནི་དེ་གཟིགས་པ་ལའོ། །རི་བོང་ཅན་ཟླ་བ་མ་ཡིན་ཞེས་བྱ་བ་དེ་ལྟར་སྨྲ་བ་ལ་ཟླ་བ་ཉིད་དུ་སྒྲུབ་པར་བྱེད་པའི་ཚིགས་སུ་བཅད་པ་བསྟན་པ་གལ་ཏེ་རི་བོང་ཅན་ཞེས་བྱ་བའོ། །འདི་
[254b.2]ནི་གྲགས་པའི་བརྗོད་བྱ་བཞིན་ཞེས་བྱ་བ་ནི་བུམ་པ་ཞེས་བྱ་བ་ལ་སོགས་པ་ལྟ་བུའོ། །ཟླ་བར་རྟོགས་པ་བཞིན་དུ་བུམ་པ་ལ་སོགས་པར་རྟོགས་པ་དེ་ལ་མེད་པ་ཁོ་ན་ཡིན་པར་བསྟན་པ་ནི་རི་བོང་ཅན་ཞེས་བྱ་བའོ། །འདོད་པའི་སྒྲ་བརྗོད་པར་བྱ་བ་ཡིན་པའི་ཕྱིར་དོན་རྣམས་ལ་ཟླ་བ་མ་ཡིན་པ་ཉིད་དུ་རྗེས་སུ་
[254b.3]དཔག་པ་ནི་ཐུན་མོང་མ་ཡིན་པ་མ་ཡིན་ནམ། དེ་ཉིད་ཀྱི་ཕྱིར་ཟླ་བ་ཉིད་མ་གྲུབ་པ་ལ་བུམ་པ་ལ་སོགས་པ་ལ་ཇི་ལྟར་ཐུན་མོང་མ་ཡིན་པ་མ་ཡིན་ཞེས་ཟེར་བ་ལ། རི་བོང་ཅན་ཞེས་བྱ་བ་ལ་སོགས་པ་ཡིན་ནོ་ཞེས་བྱ་བ་ནི་རྒྱལ་བ་ཅན་གྱི་སྟེ། རྟོག་པ་ཐམས་ཅད་སྤོང་བར་བྱེད་པ་ལ་དཔེ་མེད་པ་ཡིན་གྱི་འདོད་པའི་
[254b.4]སྒྲའི་བརྗོད་བྱ་ཉིད་སྨྲ་བ་པོ་ལ་ནི་མ་ཡིན་ནོ་ཞེས་བྱ་བའི་དོན་ཏོ། །གཞན་དུ་ན་ཤིང་ཤ་པ་ནི་ཤིང་མ་ཡིན་ཏེ། ཡོད་པའི་ཕྱིར་ཞེས་བྱ་བ་ལ་སོགས་པར་བརྗོད་པ་མི་སྲིད་པའི་ཕྱིར་འདི་གནོད་བྱེད་དུ་མི་འགྱུར་རོ། །ད་ལྟར་ནི་སེང་(སྡེང་,ལྡེང་)ལ་སོགས་པ་ལ་ཡང་ཤིང་མ་ཡིན་པར་ཁས་ལེན་པའི་ཕྱིར་བརྗོད་པ་སྲིད་
[254b.5]པ་ལ་གནོད་བྱེད་ཡིན་པར་བསྟན་པ་ནི། དཔེ་འདི་ཉིད་ཅེས་བྱ་བ་ཡིན་ནོ་ཞེས་བྱ་བ་ནི་རྒྱལ་བ་ཅན་གྱིའོ། །དེ་སྤོང་བར་མི་བྱེད་པ་ཉིད་ལ་ཟླ་བ་གཅིག་ཉིད་ཡིན་པའི་ཕྱིར་དེ་ཉིད་མ་ཡིན་ཏེ་དྷ་ཏྲི་ཤིང་མ་ཡིན་ཞེས་བྱ་བ་ཡང་དེས་ཁས་བླངས་པའི་ཕྱིར་རོ། །འགྲེལ་པ་ནི་གསལ་ལོ། །བརྗོད་པ་ལ་སྲིད་པས་
[254b.6]གཅིག་ཀྱང་གཅིག་མང་པོ་ཡིན་པའི་ཕྱིར་ཁྱབ་པ་ཡིན་པས་གཅིག་ཏུ་སྦྱོར་བར་བྱེད་པ་ཡིན་པར་བསྟན་པ་ནི་བསྒྲུབ་བྱ་ཞེས་བྱ་བའོ། །ཡང་ན་ཟླ་བ་ཉིད་ལ་ཡང་ཡོད་པ་ཉིད་ཐུན་མོང་མ་ཡིན་པ་མ་ཡིན་པར་བསྟན་པ་ནི་འདིར་ཡང་ཞེས་བྱ་བའོ། །རྟོགས་པ་ཐམས་ཅད་སྤོང་བ་ལ་གལ་ཏེ་ཐུན་མོང་མ་ཡིན་
[254b.7]པ་ཉིད་ཡིན་ན་དེ་སྨྲ་བ་པོ་ལ་ཡང་ཅིས་མི་འགྱུར་ཞེས་ཟེར་བ་ལ། བརྡ་ལས་ཞེས་བྱ་བ་སྟེ་འདོད་པ་ཙམ་ལས་བྱུང་བ་ཟླ་བ་ཉིད་ཁོ་ན་འམ་བརྡ་ལས་བྱུང་བ་ཡིན་ཏེ་ཐམས་ཅད་དུ་བྱུང་བའི་ཕྱིར་འདིས་ནི་ཟླ་བ་མ་ཡིན་པ་ཉིད་ཐུན་མོང་མ་ཡིན་པ་ཉིད་དུ་བརྗོད་པ་ཡིན་ནོ། །ཟླ་བ་ཉིད་མ་ཡིན་ན་བུམ་པ་ལ་སོགས་
[255a]
[255a.1]ཡོད་པས་ཁྱབ་པ་མ་ཡིན་ནམ། དེའི་ཤེས་པ་ལས་དེ་བདེན་པ་ཁོ་ན་ཡིན་ནོ་ཞེས་ཟེར་བ་ལ་གལ་ཏེ་ལ་ལར་ཞེས་བྱ་བ་སྟེ། རྟོགས་པ་སྤོང་བ་པོའི་ཡང་ཟླ་བ་མ་ཡིན་པ་ཉིད་དོ། །ལ་ལར་ཞེས་བྱ་བ་ནི་བུམ་པ་ལ་སོགས་པ་ལའོ། །དངོས་སྟོབས་ལས་ཡིན་ཞེས་བྱ་བ་ནི་དེ་
[255a.2]ཡང་རི་བོང་ཅན་ལ་ཟླ་བ་ཉིད་དེ་ཉིད་དུ་འགྲུབ་པར་འགྱུར་རོ། །ཅི་ལས་ཤེ་ན་གྲགས་པས་གྲུབ་པ་ཞེས་བྱ་བ་སྟེ། གྲགས་པས་གྲུབ་པ་ཟླ་བ་ཉིད་མ་ཡིན་པ་བུམ་པ་ལ་སོགས་པ་ཁས་ལེན་ན་རི་བོང་ཅན་མ་ཡིན་པ་ཟླ་བ་ཉིད་མ་བཀག་པའི་ཕྱིར་ཏེ། རིགས་པ་ལ་ཁྱད་པར་མེད་པའི་ཕྱིར་རོ་ཞེས་བྱ་བ་ནི་རྒྱལ་བ་ཅན་
[255a.3]གྱིའོ། །ལ་ལར་ནི་དངུལ་ལ་སོགས་པ་ལ་ཟླ་བ་ཉིད་དུ་གལ་ཏེ་གྲུབ་ན་ངེས་པའི་ཡུལ་ཅན་ཡིན་པས་དངོས་སུ་བ་ཁོ་ན་ཡིན་ན་དེས་གྲུབ་པ་དངོས་སུ་བ་མ་ཡིན་པའམ་དེ་དགག་པ་ཡང་ཇི་ལྟར་ཡིན། འོན་ཏེ་གྲགས་པས་གྲུབ་པའི་ཕྱིར་དངོས་སུ་བ་མ་ཡིན་ན་གྲགས་པར་ཁྱད་པར་མེད་པའི་ཕྱིར་རི་བོང་
[255a.4]ཅན་ལ་ཡང་བཀག་པ་མ་ཡིན་ནོ་ཞེས་བྱ་བ་ནི་འབྲེལ་པར་རོ། །གལ་ཏེ་ཁ་ཅིག་ཁོ་ནར་ཏེ་རི་བོང་ཅན་ཟླ་བ་ཉིད་ཡིན་གྱི་དངུལ་ལ་སོགས་པ་མ་ཡིན་ཏེ། དེ་ལྟ་ཡིན་ན་ངེས་པའི་ཡུལ་ཅན་དངོས་སུ་བ་དགག་པར་མ་ཡིན་ལ་གྲགས་པས་གྲུབ་པ་མ་ཡིན་པ་མ་ངེས་པའི་ཡུལ་ཅན་ཡིན་པས་རི་བོང་ཅན་མ་ཡིན་
[255a.5]པ་དངུལ་ལ་སོགས་པ་ལ་ཡང་ཇི་ལྟ་ཐུན་མོང་མ་ཡིན་ཞེས་བྱ་བ་ནི་འགྲེལ་པར་རོ། །ཇི་ལྟར་བུམ་པ་ལ་སོགས་པ་ལ་ཟླ་བ་མ་ཡིན་པ་ཉིད་གྲགས་པས། གྲུབ་པ་དངོས་སུ་བ་ཡིན་པ། དེ་བཞིན་དུ་རི་བོང་ཅན་ལ་ཡང་ཟླ་བ་ཉིད་ཡིན་པར་བསྟན་པ་ནི་དེ་ནི་དངོས་སྟོབས་ཞེས་བྱ་བ་སྟེ། དེ་ནི་ཞེས་བྱ་བ་
[255a.6]ནི་ཟླ་བ་ཉིད་དོ། །དངོས་པོ་ལ་སྟེ་རྩ་འདི་ནི་ཚིམ་པར་བྱེད་པའོ་ཞེས་བྱ་བས་ཟླ་བ་ཉིད་དེ་ལ་འཇུག་པར་བྱེད་པའི་རྒྱུ་མཚན་མེད་ན་རི་བོང་ཅན་མ་ཡིན་པ་སྟེ། བུམ་པ་ལ་སོགས་པ་ལ་ཟླ་བ་ཉིད་བཟློག་ཀྱང་ངོ་། །འགྲེལ་པ་ནི་གསལ་ལོ། །དེ་ལྟར་ན་བུམ་པ་ལ་སོགས་པ་ལ་སུ་ཞིག་གིས་བཟློག་པས་སྐྱོན་
[255a.7]ཡིན་པར་བསྟན་པ་ནི་དེ་ཕྱིར་ཞེས་བྱ་བ་ལའོ། །འགྲེལ་པར་དང་པོའི་གནས་སྐབས་ན་ཡང་འདི་དང་འབྲེལ་པ་ནི་ཐུན་མོང་མ་ཡིན་པ་ཉིད་ཀྱི་གནས་སྐབས་ཉེ་བར་བསྡུ་བ་འབྲེལ་པར་དཀའ་བ་ཡིན་པའི་ལན་བསྟན་པ་ནི་རུང་བ་ཉིད་དེས་ཞེས་བྱ་བའོ། །རུང་བ་ཉིད་ཀྱང་རྒྱུ་མཚན་དང་བཅས་པ་མ་ཡིན་ནམ་
[255b]
[255b.1]ཞེས་ཟེར་བ་ལ། གལ་ཏེ་སྒྲ་ཐམས་ཅད་ཅེས་བྱ་བའོ། །རྒྱུ་མཚན་མེད་ཀྱང་རྒྱུ་མཚན་ལ་འཇུག་པར་མཐོང་བ་མ་ཡིན་ནམ། དེ་བཞིན་དུ་དེ་དང་ལྡན་པ་ཡང་འགྱུར་རོ་ཞེས་ཟེར་བ་ལ། སྒྲ་རྣམས་འཇུག་པའི་ཞེས་བྱ་བའོ། །ཁྱབ་པར་བྱེད་པ་མ་ཡིན་པ་མི་སྲིད་པར་བསྟན་པ་ནི་རྒྱུ་མཚན་
[255b.2]ལ་ཡང་ཞེས་བྱ་བའོ། །དངོས་སུ་བའི་འབྲེལ་པ་མེད་པ་ཐུན་མོང་མ་ཡིན་པ་ཉིད་ཀྱིས་མ་ཡིན་པར་བསྟན་པ་ནི་གལ་ཏེ་ལ་ལར་ཞེས་བྱ་བའོ། །གཞན་དུ་ཡང་ཞེས་བྱ་བ་ནི་རྒྱུ་མཚན་དང་ལྡན་པ་ལའོ། །བ་ལང་ལ་སོགས་པའི་སྒྲ་འདོད་པ་ལས་བྱུང་བ་ནི་ད་ལྟར་རམ་དུས་གཞན་དུ་དྲན་པ་
[255b.3]ཡིན་ནོ་ཞེས་ཟེར་བ་ནི་འདོད་པ་ཞེས་བྱ་བའོ། །མ་དམིགས་པ་ཞེས་བྱ་བ་ནི་ལན་ནོ། །འདས་པའི་འདོད་པ་ཡོད་ཀྱང་གང་ལས་ཀྱང་མ་དམིགས་པའི་ཕྱིར་དྲན་པ་མ་ཡིན་ནོ་ཞེས་བྱ་བའི་དོན་ཏོ། །རྒྱུ་མཚན་ཡོད་ཀྱང་ཇི་ལྟར་རྒྱུ་མཚན་མེད་པ་ཡིན་ཞེས་ཟེར་བ་སེལ་བ་ནི། གཞན་དག་སྨྲ་བ་ནི་ཞེས་བྱ་བ་སྟེ། 
[255b.4]རྒྱུ་མཚན་དང་ལྡན་པ་ཉིད་ཀྱི་རྒྱུ་མཚན་ལ་ནི་མ་ཡིན་ཞེས་བྱ་བའི་དོན་ཏོ། །ཡང་ན་དངོས་པོའི་སྒྲ་གཞན་མ་ཡིན་པར་བསྟན་པ་ནི་རྗེས་སུ་འགྲོ་བ་ཞེས་བྱ་བའོ། །རྒྱུ་མཚན་ཡིན་ན་རྒྱུ་མཚན་དང་ལྡན་པ་དངོས་པོའི་རྐྱེན་ཡིན་ཡང་ཇི་ལྟར་བརྗོད་བྱ་ཡིན་སྙམ་དུ་སེམས་པ་ནི། ཅི་སྟེ་ཞེས་བྱ་བའོ། །རྒྱུ་
[255b.5]མཚན་ལ་འཇུག་པ་ནི་དེ་དང་ལྡན་པ་འབྲེལ་པ་ཡོད་ན་འགྱུར་བར་བསྟན་པ་ནི། གང་གི་ཚེ་ཞེས་བྱ་བའོ། །དངོས་པོའི་རྐྱེན་གྱིས་སྒྲ་ཐ་དད་པ་ཡིན་གྱི་དོན་ཐ་དད་པ་མ་ཡིན་པར་བསྟན་པ་ནི། དངོས་པོའི་རྐྱེན་མེད་པར་ཞེས་བྱ་བའོ། །རྐྱེན་ཐམས་ཅད་ནི་ཞེས་བྱ་བས་དངོས་པོའི་རྐྱེན་གྱི་མཐའ་ཅན་ལ་ཁྱད་
[255b.6]པར་མེད་པ་རྫས་ཀྱི་སྒྲས་སེལ་བར་བྱེད་པའོ། །རྒྱུ་མཚན་དང་ལྡན་པའི་རྒྱུ་མཚན་གྱི་ཁྱད་པར་ནི་རྫས་ཀྱི་སྒྲ་ལ་རྒྱུ་མཚན་ཡིན་ལ་དེ་བཞིན་དུ་དངོས་པོའི་སྒྲ་ལ་ཡང་ཁྱད་པར་ཡིན་པའི་ཕྱིར་ཐ་དད་པར་བསྟན་པ་ནི་རྫས་ལ་འཇུག་པ་ཞེས་བྱ་བའོ། །དངོས་པོའི་མཐའ་ཅན་གྱི་སྒྲ་གཞན་ཉིད་ནི་མ་ཡིན་ཏེ། 
[255b.7]དེ་ནི་སྒྲ་གཞན་ཡིན་པའི་ཕྱིར་རོ་ཞེས་བྱ་བས་ཉེ་བར་མཚོན་པ་ཁོ་ན་ཡིན་པར་བཤད་པ་ནི། རང་བཞིན་དང་ཞེས་བྱ་བའོ། །རིམ་གྱིས་སམ་ཅིག་ཤོས་ཀྱི་རྣམ་པས་ཀྱང་རྒྱུ་མཚན་ཡིན་པར་བསྟན་པ་ནི་དེ་ལྟར་མ་ཡིན་ན་ཞེས་བྱ་བའོ། །དེས་རྣམ་པར་བཅད་པ་ཉིད་མ་རྟོགས་པར་བསྟན་པ་ནི་
[256a]
[256a.1]དེས་ན་རྒྱུ་མཚན་ཞེས་བྱ་བའོ། །རྒྱུ་མཚན་དང་ལྡན་པར་རྟོགས་པ་དེ་གཙོ་བོར་དང་ཅིག་ཤོས་ལ་སོགས་པ་ཡང་འདོད་པ་ལས་བྱུང་བ་ཡིན་པར་བསྟན་པ་ནི་གཙོ་བོ་ཕལ་པ་ཞེས་བྱ་བའོ། །སྦྲང་རྩི་ནི་རྫས་དེ་གྲགས་ཙམ་གྱི་འདོད་པ་ལས་བྱུང་བའོ། །དེའི་ཕྱིར་ཞེས་བྱ་བ་ནི་
[256a.2]ལན་ནོ། །བྱ་རོག་ལ་སོགས་པ་གང་ཡིན་པ་དང་རིགས་ལ་སོགས་པ་གང་ཡིན་པ་ཡང་རྫས་ཀྱི་རྗོད་བྱེད་དེ་ཉིད་ལས་མཚོན་པས་ནི་བྱ་རོག་ལ་སོགས་པས་སོ། །མཚོན་པར་གྱུར་པ་མ་ཡིན་པས་ཞེས་བྱ་བ་ནི་རིགས་ལ་སོགས་པས་སོ། །དེས་ཞེས་བྱ་བ་ནི་རྒྱུ་མཚན་གྱིས་སོ། །རྒྱུ་མཚན་མེད་
[256a.3]ཀྱང་གོམས་པས་འཇུག་པ་ཡིན་ན་ཐམས་ཅད་ལ་འཇུག་པ་ཡིན་པར་བསྟན་པ་ནི་དེ་ལྟ་ན་འོ་ན་ཞེས་བྱ་བའོ། །དེ་ལྟ་མ་ཡིན་ན་ཞེས་བྱ་བ་ནི་རྒྱུ་མཚན་མེད་ཀྱང་འཇུག་པ་ཡིན་ནའོ། །སྐྱེས་བུའི་འདོད་པའི་དབང་གིས་གྲགས་པ་ནི་གང་ན་ཡོད་པར་མི་འགྱུར་ཞེས་བསྟན་པ་ནི་ཁྱི་ཤ་ལ་ཡང་ཞེས་བྱ་བའོ། །
[256a.4]ཉེས་པ་དང་ལྡན་པ་འགའ་ཡང་ལྡོག་པ་མ་ཡིན་ཞེས་བྱ་བར་སྦྱར་རོ། །འདོད་པ་ལས་བྱུང་བའི་ཆོས་ཀྱི་རུང་བ་ཉིད་བཞིན་དུ་དེ་དགག་པའི་རུང་བ་ཉིད་ཡིན་ན། ཇི་ལྟར་དེ་དང་འགལ་བ་ཡིན། །ཞེས་ཟེར་བ་ལ་རུང་བ་ཉིད་ཅེས་བྱ་བའོ། །དེ་ཞེས་བྱ་བ་ནི་འདོད་པ་ལས་བྱུང་བ་རྟོགས་པའི་གོ་བྱ་སྟེ། དེའི་གོ་བྱ་
[256a.5]བཀག་ན་དེ་མ་ཡིན་པའི་གོ་བྱར་འགྱུར་བ་མ་ཡིན་ནོ་ཞེས་བྱ་བའི་དོན་ཏོ། །བརྡ་སྐད་བཀག་པ་མེད་པ་ལས་བྱུང་བའི་རུང་བ་ཉིད་རྗེས་སུ་དཔག་པའི་ཡུལ་གང་ཡིན་པ་དེ་སྟེ། དེ་ལས་བཟློག་པ་དེ་དང་འགལ་བ་མ་ཡིན་པ་ལ་འགྱུར་བ་མ་ཡིན་ནོ་ཞེས་བྱ་བའི་དོན་ཏོ། །དོན་རྣམས་སྒྲ་ཐམས་ཅད་ཀྱི་རུང་བ་
[256a.6]ཉིད་དུ་བརྗོད་པས་སྒྲ་ཡང་དོན་ཐམས་ཅད་ཀྱི་རུང་བ་ཉིད་དུ་བརྗོད་པར་འགྱུར་བར་བསྟན་པ་ནི་སྒྲ་རྣམས་ལ་ནི་ཞེས་བྱ་བའོ། །དེར་ཞེས་བྱ་བ་ནི་ངེས་པ་ཡོད་པ་མ་ཡིན་པ་ལའོ། །འགོག་པ་ནི་འཇིག་རྟེན་ལ་དོན་གང་དག་ལ་གྲགས་པའི་ཚིག་རྣམས་སྲིད་པ་ཡིན་ན་དེ་དོན་དང་ལྡན་པ་ཉིད་ཡིན་གྱི་དོན་གཞན་དང་ལྡན་
[256a.7]པ་ནི་མ་ཡིན་པའོ། །མ་ཡིན་ཏེ་འདིར་གཞན་དུ་ཞེས་བྱ་བ་ནི་བྱེད་པ་གྲུབ་པའི་ཕྱིར་རོ། །དེར་བརྟག་པའི་རྒྱུ་མཚན་ཞེས་བྱ་བ་ནི་ཚད་མ་ཉིད་དོ། །ཡང་ན་འཇིག་རྟེན་སྨྲ་ཉིད་ལ། །རྗེས་དཔག་མེད་པ་བརྗོད་པ་ཅི། །ཞེས་བྱ་བ་དེ་ལ་ཡང་རྩ་བ་ནི་ཁྱད་པར་མེད་པའི་དོན་རྣམས་སྒྲའི་རུང་བ་ཉིད་ཁོ་ན་ཡིན་པར་བསྟན་པ་ནི། དེས་ནི་
[256b]
[256b.1]རྒྱུ་མཚན་ཅན་སྒྲའི་ཞེས་བྱ་བའོ། །རུང་བ་ཉིད་ལ་སྒྲའི་བརྡ་ནི་དེ་ཉིད་འདི་ཡིན་ནོ་ཞེས་བྱ་བའི་རྣམ་པར་རྟོག་པས་སྤྲུལ་པའོ། །སྐྱེས་བུ་རེ་ཞིང་བརྡའམ་བརྗོད་པ་རེ་རེ་ཉིད་ལའམ། འགྲོ་བའི་དང་པོར་བྱེད་པའམ། །གཅིག་པོ་སུ་ཡིས་ཅིག་ཅར་ཡིན། །ཞེས་བྱ་བ་ལ་སོགས་པས་ཡིན་ན། །ཇི་
[256b.2]ལྟར་གསལ་བར་བྱ་བ་ཡིན། །ཞེས་ཟེར་བ་ལ། དཔྱོད་པ་ལ་ཞེས་བྱ་བའོ། །དེ་ལས་ནི་དཔྱོད་པ་ལ་སོགས་པ་ལས་སོ། །གྲགས་པ་ནི་བརྡ་ལས་བྱུང་བའི་གནོད་པ་མི་རིགས་ཏེ། ཡོན་ཏན་དང་འཕེལ་བ་ཉིད་ལ་སོགས་པ་བཞིན་དུ་ནུས་པ་ཉིད་ཀྱི་ཕྱིར་རོ། །བརྡ་ལས་རུང་བ་ཉིད་ཀྱི་ཡུལ་ཅན་གྱི་རྟོགས་པ་ནི་
[256b.3]རྗེས་སུ་དཔག་པ་ཡིན་ལ། ཡོངས་སུ་བཤད་པ་པའི་ཡུལ་དུ་ཐ་དད་པར་བརྗོད་པ་གཞན་དུ་ངེས་པའི་ཡུལ་ཅན་ཡིན་པ་དེ་ཡང་འགྱུར་བར་སྲིད་པར་བསྟན་པ་ནི། དེས་ན་ཞེས་བྱ་བའོ། །སྔ་མ་བཞིན་ཞེས་བྱ་བ་ནི་རང་གི་ཚིག་དང་བསྟན་བཅོས་བཞིན་དུའོ། །གྲགས་པ་སྤོང་བ་ནི་དོན་དམ་པ་པ་མ་
[256b.4]ཡིན་ནོ་ཞེས་བྱ་བར་སྦྱར་རོ། །རང་གི་བསྟན་བཅོས་ཚད་མ་ཉིད་དུ་ཁས་བླངས་པ་ལ་དེས་གནོད་པ་དང་བརྡ་ལས་བྱུང་བའི་རུང་བ་ཉིད་ལ་གནོད་པར་གྲགས་པས་གནོད་པ་ཡིན་ནོ་ཞེས་བྱ་བའི་དགོངས་པ་ནི་ཐ་དད་པར་བྱེད་པ་པོ་ཡིན་གྱི་གཞན་མ་ཡིན་ཞེས་བྱ་བར་ཇི་ལྟར་རྟོགས་པ་ཡིན་ཞེས་ཟེར་
[256b.5]བ་ལ། གྲུབ་པ་ཐ་དད་ཅེས་བྱ་བ་སྟེ། རྗེས་སུ་དཔག་པ་སྨོས་པས་དེའི་མཚན་ཉིད་དང་ལྡན་པའི་ཕྱིར་རོ། །ཐ་དད་པར་བཤད་པའི་དགོས་པ་ཉིད་ཡིན་པར་ཤེས་པར་བྱེད་པ་ནི། དམ་བཅའ་བ་ཙམ་གྱིས་ཞེས་བྱ་བ་སྟེ། གཏན་ཚིགས་བརྗོད་པས་སོ། །བརྗོད་པ་ཙམ་གྱིས་རྗོད་བྱེད་དང་བརྗོད་བྱ་
[256b.6]དག་གམ་སྔ་མ་དང་། ཕྱི་མའི་བརྗོད་བྱ་དག་འགལ་བ་ཡིན་པའི་ཕྱིར་གནོད་པར་བྱེད་པའི་རྗེས་སུ་དཔག་པ་ཐུན་མོང་མ་ཡིན་པ་ཉིད་ཀྱིས་ཀྱང་དོན་ཐམས་ཅད་དུ་སྲིད་པ་ཉིད་ཡིན་ཏེ། འདོད་པ་ལས་བྱུང་བ་ཉིད་ཀྱིས་མི་གནོད་པའི་ཕྱིར་རོ་ཞེས་བྱ་བ་ནི་རྒྱལ་བ་ཅན་གྱིའོ། །ཐ་དད་པར་བྱེད་པར་ཡུལ་
[256b.7]གྱི་དབྱེ་བ་སྟོན་པ་ཡིན་ལ། གཏན་ཚིགས་དང་བཅས་པ་ཉིད་ཀྱིས་ནི་དེའི་ཁྱད་པར་རོ། །དེ་ཡང་ལྷག་པ་ལས་ཁྱད་པར་ཙམ་རྟོགས་པའི་ཕྱིར། དེ་ལྟ་མ་ཡིན་ཏེ་གལ་ཏེ་ཞེས་བྱ་བ་ནི་ཇི་ལྟར་ཡིན་ཞེས་བསམ་པར་བྱ་བའོ། །རྒྱས་པ་ལས་ཅིག་ཤོས་དགོས་པ་གང་གི་ཡིན་པའི་ཚིག་དེ་གང་
[257a]
[257a.1]དག་གི་ཡིན་པ་དེ་དག་གོ། །རི་བོ་འབིགས་བྱེད་ཀྱི་ནང་ན་གནས་པ་ནི་དྲང་སྲོང་བྱ་ཌཱིའོ། །མི་བཟད་པ་ནི་མི་བཟད་པ་ཅན་ཉིད་དོ། །ཤར་བ་ནི་མཐོ་རིས་དང་བྱང་གྲོལ་གྱི་ལམ་ཆེས་ཆེ་བར་སོན་པའོ། །དེ་ཉིད་མཐོ་བའི་རི་བོ་ཡིན་ཏེ་ཐམས་ཅད་ལས་འཕགས་པའི་
[257a.2]ཕྱིར་རོ། །ལམ་གོལ་བ་ནི་དམན་པ་རྣམས་ཀྱི་ལམ་ཏེ་ལམ་ངན་པ་མ་ཡིན་པའོ། །ནུབ་པར་ནི་ནུབ་རི་ལ་སྟེ་ཉམས་པ་ནི་ནུབ་པའོ། །འོད་ཟེར་ནི་རྣམས་ཉིད་ཕྱག་སྟེ། དེས་འབྲས་བུ་མེད་པའི་རྩོམ་པ་ནི་ཤར་ལ་སོགས་པ་སྟེ་དེ་མི་སྲིད་པའོ། །ཡང་ན་ཨ་སྟེ་བྱ་སྟའི་སྒྲ་ནི་འཆོལ་བར་ཏེ། མ་བརྔས་པར་
[257a.3]རུལ་བའི་རྩྭ་ལྟ་བུའོ། །ཚིག་རྐང་བཞི་པ་འདི་ནི་རྒྱལ་བ་ཅན་གྱིས་སྦྱར་བ་ཡིན་ནོ། །ཇི་ལྟར་གྲགས་པ་ནི་སྒྲའི་ཡུལ་དུ་རུང་བའི་ཡུལ་ཅན་ནི་རང་གི་ཡུལ་བཀག་པར་བྱེད་པ་དེ་བཞིན་དུ་མངོན་སུམ་ཡང་གཞན་ལ་མ་ཡིན་པར་བསྟན་པ་ནི་མངོན་སུམ་གྱིས་ཞེས་བྱ་བའོ། །དུ་མའི་དངོས་ཉིད་དུ་ཞེས་བྱ་
[257a.4]བ་ནི་བརྗོད་བྱ་རྗོད་བྱེད་ཉིད་ཀྱི་སྤྱིའི་ཁྱད་པར་ལ་སོགས་པའི་ངོ་བོ་ཉིད་དུའོ། །གྲགས་པའི་ནི་རྟོག་པའི་ཡུལ་གྱིའོ། །མཉན་ལ་ཞེས་བྱ་བ་ནི་རྣ་བའི་ཤེས་པ་ལའོ། །ངོ་བོ་ཉིད་གང་ཞིག་ནི་བརྗོད་བྱ་རྗོད་བྱེད་ལ་སོགས་པ་གཉིས་དང་བྲལ་བ་དེའི་ངོ་བོར་སྣང་བ་ཉམས་སུ་མྱོང་བ་མེད་པའི་ཕྱིར་དེ་ལ་མངོན་སུམ་
[257a.5]གྱིས་གནོད་པ་ཡིན་ན་ཕྱོགས་མ་ཡིན་པ་ཉིད་ཅེས་བྱ་བ་རྗེས་སུ་འཇུག་པ་ཡིན་གྱི། རྗོད་བྱེད་མ་ཡིན་པ་ལ་སོགས་པ་གཞན་མ་ཡིན་ཏེ། དེ་ལ་མངོན་སུམ་ཉིད་མི་འཇུག་པས་རྗེས་སུ་དཔག་པ་མེད་པའི་ཕྱིར་རོ། །དེ་ཉིད་སྤོང་ན་མངོན་སུམ་གྱིས་གནོད་འགྱུར་ཞེས་བྱ་བར་སྦྱར་བ་ཡིན་གྱི་འབྲེལ་པའི་ནི་
[257a.6]མ་ཡིན་ནོ། །རྣ་བའི་དབང་པོས་གཟུང་བར་བྱ་བ་ཉིད་ནི་སྒྲ་མཉན་པར་བྱ་བ་ཡིན་ལ། དེའི་འདི་ཡིན་པའམ་དེ་ལས་བྱུང་བ་ནི་སྣང་བ་ཡིན་པའི་ཕྱིར་མཉན་པར་བྱ་བ་ཡིན་ལ། དེ་མ་ཡིན་ཞེས་བྱ་བར་བསྒྲུབ་པར་བསྟན་པ་ནི། འོ་ན་ཅི་ཞེ་ན་ཞེས་བྱ་བའོ། །སྔོན་པོ་ནི་དེ་ལས་གཞན་པ་ལས་སྔོན་པོ་མ་
[257a.7]ཡིན་པ་ལས་བཞིན་དུ་ལོག་པ་ཉིད་མངོན་སུམ་པ་ཡིན་ཏེ། རྟོགས་པ་མ་རྟོགས་པར་ཞེས་བྱ་བ་ནི་མི་སྣང་བ་ཡང་ཞེས་བྱ་བའོ། །མཉན་པར་བྱ་བ་མ་ཡིན་པའི་དཔེ་འབའ་ཞིག་ལས་དོན་འདི་མ་ཡིན་གྱི་མདོ་ལས་ཀྱང་ཡིན་པར་བསྟན་པ་ནི། དེ་དོན་ཞེས་བྱ་བའོ། །དོན་བཤད་ཅེས་བྱ་བ་ནི་
[257b]
[257b.1]མངོན་སུམ་དོན་ཞེས་བྱ་བ་ལའོ། །བརྗོད་པར་བྱ་བ་ཉིད་དང་སྤྱི་ལ་སོགས་པ་ཡང་མངོན་སུམ་གྱིས་མཐོང་བའི་ཡུལ་ལ་རྟོགས་པའི་གོ་བྱ་ནི་དངོས་པོ་ཁོ་ན་མ་ཡིན་ནམ་ཞེས་ཟེར་བ་ལ། ངོ་བོ་དེ་ཉིད་ཅེས་བྱ་བའོ། །དེ་ཉིད་དེ་དང་དེ་ལས་ལོག་པའི་རྒྱུ་མཚན་གྱི་རྟོག་པ་ནི་དེ་ཉིད་དྲན་པར་
[257b.2]བྱེད་པ་ཡིན་པར་བསྟན་པ་ནི་ལྷག་མ་ཞེས་བྱ་བའོ། །ལྡོག་པའི་ངོ་བོ་ཡིན་པ་ཉིད་ཡིན་པའི་ཕྱིར་དངོས་པོ་མ་ཡིན་པར་བསྟན་པ་ནི། སྤྱི་ནི་དངོས་མེད་ངོ་བོ་ཡིན། །ཞེས་བྱ་བའོ། །གཉིས་མེད་ཅེས་བྱ་བ་ལ་སོགས་པས་སོ་སོར་སྣང་བར་མ་ཡིན་པར་བསྟན་པས། རྟོག་པ་མེད་པར་རྟོགས་པས་
[257b.3]གཉིས་ཀྱི་བདག་ཉིད་ཀྱི་དངོས་པོ་ཡང་འཛིན་པ་མ་ཡིན་ན། རྟོག་པ་གཅིག་པུའི་གོ་བྱ་ལ་ནི་མངོན་སུམ་གྱིས་གནོད་པ་ཆེས་མ་ཡིན་པར་བསྟན་པ་ནི། དེས་ན་ཞེས་བྱ་བའོ། །གཉིས་མེད་ཅེས་བྱ་བ་ལ་སོགས་པའི་དོན་བསྟན་པ་ནི། རང་བཞིན་གཉིས་པ་ཞེས་བྱ་བ་ལ་སོགས་པའོ། །སྔོན་པོའི་
[257b.4]མཚན་ཉིད་མི་མཐུན་པ་ནི་སྔོན་པོ་ལ་ཡིན་པ་ལས་བཞིན་དུ་སྔོན་པོ་གཞན་ལས་ཀྱང་ཡིན་ན། དེ་རིགས་མཐུན་པ་དང་མི་མཐུན་པའི་རྣམ་པ་དེས་ན་ཇི་ལྟར་ཡིན་ཞེས་ཟེར་བ་ལ་གལ་ཏེ་ཞེས་བྱ་བའོ། །གཞན་དག་ལས་ལྡོག་པ་ནི་བ་ལང་མ་ཡིན་པ་ལས་སོ། །དེ་བཞིན་དུ་གཞན་དག་ལས་ཞེས་བྱ་
[257b.5]བ་ནི་ཁྲ་བོ་ལ་སོགས་པ་ལས་སོ། །གསལ་བ་ནི་སྤྱིས་རྣམ་པར་བྱེད་ཅིང་རྟོགས་པར་བྱེད་པ་ཡིན་ན། རྣམ་པར་བྱས་པ་དེས་ནི་སྤྱི་རྟོགས་པ་ཡིན་པའི་ཕྱིར་མི་རིགས་པར་བསྟན་པ་ནི་གསལ་བས་གསལ་བྱ་ཞེས་བྱ་བའོ། །རང་གི་ངོ་བོར་ཡོད་པའི་ཕྱིར། །ཞེས་བྱ་བ་ནི་གཞན་ལས་ལོག་པས་སོ། །
[257b.6]ཡོད་པ་མིན་པ་ནི་ཁྱབ་པས་སོ། །སྔ་མ་ལྡོག་པར་འགྱུར་བ་མ་ཡིན་པ་ནི་ཁྱབ་པ་ཅན་ནོ། །ངེས་པར་གཟུང་བ་ཉིད་ལས་ཞེས་བྱ་བ་ནི་ངེས་པར་གཟུང་བའི་སྣང་བ་ལས་སོ། །ངེས་པར་གཟུང་བའི་ཁྱད་པར་ལས་ངེས་པ་ཡིན་གྱི་དེའི་ངོ་བོ་ཉིད་ཀྱི་ནུས་པ་ལ་སོགས་པའི་སྤྱི་ནི་ཞེན་པར་བྱ་བ་ཡིན་ཏེ། གཞན་
[257b.7]མ་ཡིན་ནོ་ཞེས་ཟེར་བ་ལ། སྤྱི་ནི་ཞེས་བྱ་བའོ། །ཇི་ལྟར་གསལ་བ་ཡིན་ཞེས་བྱ་བ་ནི་མངོན་པར་གསལ་བ་སྟེ། སྤྱི་ནི་ཞེས་བྱ་བར་སྦྱར་རོ། །མི་འདྲ་བ་ཉིད་ཀྱིས་ཞེས་བྱ་བ་ནི་གསལ་བའི་ངོ་བོ་རྣམས་ཀྱིས་སོ། །རྟ་ངང་པ་ལ་སོགས་པ་ལ་ཅིའི་ཕྱིར་མ་ཡིན་ཞེས་བྱ་བ་ནི་སྤྱི་ངེས་པ་ཁོ་ན་ལ་ལྟོས་
[258a]
[258a.1]པའོ། །ཇི་ལྟར་ནུས་པ་ཡོད་པ་ཡིན། །ཞེས་བྱ་བ་ནི་སྤྱི་དང་ཁྱད་པར་ལ་ཞེས་བྱ་བར་སྦྱར་རོ། །ཆང་མི་འཐུང་བ་ལ་སོགས་པ་ཆང་འཐུང་བ་ལ་སོགས་པ་མ་ཡིན་པ་སྟེ་སྐྱབས་ཡིན་ཞེས་བྱ་བར་སྦྱར་རོ། །རྣ་བའི་དབང་པོས་གཟུང་བ་མཉན་པར་བྱ་བ་ཡིན་ཞེས་བྱ་
[258a.2]བ་ལ་སོགས་པ་བསྒྲུབ་པར་བྱ་བ་ལ་ཡང་དེ་སྒྲུབ་བྱེད་ཀྱི་གནོད་པ་ཉིད་བརྗོད་པའི་ཕྱིར་ཐམས་ཅད་འཐད་པ་ཉིད་ཡིན་པར་བསྟན་པ་ནི་རྣམ་ཀུན་ཞེས་བྱ་བའོ། །དེ་ལ་ཕན་པའི་རྐྱེན་ནི་འབྲེལ་པ་ཉིད་བརྗོད་པ་མ་ཡིན་གྱི་འོ་ན་ཅི་ཞེ་ན། དེ་ལས་ཁྱད་པར་ཅན་ནོ། །དེ་ལ་སྟེ་དབང་པོ་ལ་བརྟེན་པའི་ཕྱིར་
[258a.3]གཉིས་སུ་མེད་པའི་ངོ་བོ་ཉིད་གྲུབ་པས་ནི་ཤེས་པས་སོ། །དེའི་སྟེ་སྒྲུབ་བྱེད་ཀྱི་སྟོབས་ཀྱིས་གནོད་པ་ཉིད་ཀྱི་ཕྱིར་བརྗོད་པར་རིགས་པ་ཡིན་པའི་ཕྱིར་རོ། །གཞན་གྱིས་ཏེ་རང་གི་མཚན་ཉིད་ལ་སོགས་པས་འདི་ཡང་དེའི་ངོ་བོ་བཞིན་དུ་བརྗོད་པར་མི་འགྱུར་རོ་ཞེས་བྱ་བ་ནི་རྒྱལ་བ་ཅན་གྱིའོ། །གྲུབ་
[258a.4]པས་ཏེ་དོན་ལ་དེ་ལྟ་བུའི་ངོ་བོ་ཡིན་ན་དེ་ལ་སྟེ་དབང་པོའི་ཤེས་པ་ལ་བརྟེན་པའི་ཕྱིར་མ་ཡིན་ནོ་ཞེས་ཀྱང་བཤད་དོ། །གྲུབ་པས་ཞེས་བྱ་བ་ནི་ཚད་མས་སོ། །དེ་ལས་ཞེས་བྱ་བ་ནི། གནོད་བྱེད་ཉིད་ལ་བརྟེན་པའི་ཕྱིར། །ཞེས་བྱ་བ་ནི་འགྲེལ་པར་རོ། །ལྷག་མ་ནི་གོ་སླའོ། །སྒྲ་རང་གི་མཚན་ཉིད་ཀྱི་སྒྲ་
[258a.5]ཡང་རྗོད་པར་བྱེད་པ་ཞེས་བྱ་བ་ལ་སོགས་པ་ནི་རང་གི་མཚན་ཉིད་དང་མཉན་པར་བྱ་བའི་སྒྲ་དག་ལ་ཁྱད་པར་མེད་པར་བརྗོད་པ་ནི་དགོས་པ་བྱས་པ་ལྟ་བུར་མ་ཡིན་པ་དེའི་ཕྱིར་བསམ་པར་བྱ་བ་མིན་ནོ། །རྗོད་བྱེད་ཀྱི་ངོ་བོ་མ་ཡིན་པ་ནི་ཉེ་བར་བརྗོད་པའི་ངོ་བོ་མ་ཡིན་པའོ། །ཡོད་པ་ཉིད་ཅེས་བྱ་བ་ནི་འཇི་བའི་གོང་
[258a.6]བུ་དང་གོང་བུ་དག་གི་གནས་སྐབས་ལའོ། །མི་གསལ་བ་ནི་མ་དམིགས་པ་ཡིན་ཏེ་སྣང་དུ་རུང་བ་མ་དམིགས་པའི་ཕྱིར་མེད་པའི་དེ་ཉིད་ཡིན་ལ་དེ་འདིས་མ་མཚོན་པ་དང་རྟག་པ་ཉིད་ལ་ཡང་ཐམས་ཅད་ཀྱི་ལུས་ལ་སོགས་པའི་ངོ་བོ་འཛིན་པ་དང་འགལ་བ་ཡིན་པར་བསྟན་པ་ནི། དེ་ལྟ་ཡིན་ན་
[258a.7]རྒྱུ་རྣམས་ནི། །ཞེས་བྱ་བའོ། །འབྲས་བུ་སྔ་ན་གྲུབ་པ་ཡོད་ན་ཡང་རྒྱུ་རྣམས་གསལ་བར་བྱེད་པ་ཉིད་ཡིན་ནོ་ཞེས་ཟེར་བ་ནི་གསལ་བར་བྱེད་དོ་ཞེ་ན་ཞེས་བྱ་བའོ། །མེད་པ་ཉིད་ལ་ནི་དེའི་དབང་ཡིན་པས་དེའི་འབྲས་བུ་ཡིན་ཏེ་དེ་ལས་སྐྱེས་པ་ཉིད་དེ་ཡིན་པར་བསྟན་པ་ནི་རྫ་མཁན་སོགས་
[258b]
[258b.1]ཞེས་བྱའོ། །རྫ་མཁན་གྱི་བྱེད་པའི་དེ་མ་ཐག་ཏུ་སྣང་བ་ནི་འཇི་བའི་གོང་བུ་ལ་བར་དུ་མ་ཆོད་ཀྱང་མ་མཐོང་བ་ཡོད་པར་ཁས་ལེན་ན། བོང་བུའི་རྭ་ཡང་ཡོད་པར་འགྱུར་བར་བྱེད་པ་ཡིན་པར་བསྟན་པ་ནི་རྡུལ་ཕྲན་བརྒྱད་དག་ཏུ་ཞེས་བྱ་བའོ། །གཞན་དུ་ཞེས་བྱ་བ་ནི་སྔ་ན་མེད་པ་བྱུང་བ་ནའོ། །
[258b.2]མེད་པ་རི་བོང་གི་རྭ་ལ་སོགས་པ་རྒྱུ་མ་ཡིན་མོད་ཀྱང་། རི་བོང་གི་རྭའི་རྒྱུ་མ་ཡིན་ནོ་ཞེས་བྱ་བ་ནི་མི་རིགས་པར་བསྟན་པ་ནི་དེ་དེ་ལ་ཡོད་ཅེས་བྱ་བ་སྟེ། རི་བོང་གི་རྭ་གསལ་བ་དེ་ལའོ། །འདི་ཞེས་བྱ་བ་ནི་གོང་བུའིའོ། དེ་སྐྱེད་མེད་པར་ཞེས་བྱ་བ་ནི་རྒོལ་བའོ། །མེད་འདོད་ལ་ཞེས་བྱ་བ་ལ་སོགས་པ་ནི་
[258b.3]ལན་ནོ། །དེ་ལྟ་མིན་ན་ཞེས་བྱ་བ་ནི་ཡོད་པ་མ་ཡིན་ནའོ། །དེ་ལ་ཞེས་བྱ་བ་ནི་ནུས་པ་ཅན་ཉིད་ལའོ། །དེ་ཞེས་བྱ་བ་ནི་བུམ་པ་ལའོ། །ཡོད་པར་ཞེས་བྱ་བ་ནི་འཇི་བའི་གོང་བུ་ལའོ། །དེ་ལས་ཞེས་བྱ་བ་ནི་སྐྱེ་བ་ལས་སོ། །དེ་ཡིན་ན་ནི་ཡོད་པ་དང་འབྲེལ་པ་མ་བཟུང་ན་ཇི་ལྟར་རྟོགས་པར་བྱེད། དོན་
[258b.4]གྱི་གོ་བ་ལས་ཀྱང་དེ་ལྟ་མ་ཡིན་པར་བསྟན་པ་ནི་ཡོད་པ་དང་ཞེས་བྱ་བའོ། །རྒྱུ་ཉིད་ལས་བཞིན་དུ་ཡོད་པ་ལས་ཀྱང་འབྲས་བུ་ལ་སྔ་ན་ཡོད་པར་ཁྱད་པར་མེད་པའི་ཕྱིར་ཞེས་བསྟན་པ་ནི་ཇི་ལྟར་ཞེས་བྱ་བའོ། །དེ་དང་འབྲེལ་པ་ལས་འབྲས་བུ་ཡིན་པའི་ཕྱིར་དང་། དེའི་འབྲས་བུ་ཡིན་པ་
[258b.5]ནི་འབྲས་གང་གང་ཞིག་ཅེས་བྱ་བའི་རིགས་པས་སོ། །གང་གི་འབྲས་བུ་འབྱུང་བར་འགྱུར་བ་ཡིན་པ་དེ་ཡོད་པ་སྔོན་དུ་འགྲོ་བ་ཅན་དེ་ཡིན་ནོ། །སྙམ་དུ་སེམས་པ་ནི་དེ་ཡོད་ཅེས་བྱ་བའོ། །འབྲས་བུ་དེ་དེ་ཉིད་ཀྱི་འབྲས་བུ་ཇི་ལྟར་ཡིན་རང་ཉིད་ཀྱིས་རང་ཉིད་འབྲས་བུ་མ་
[258b.6]ཡིན་ནོ་ཞེས་བྱ་བ་ནི་ལན་ནོ། །གཞན་བཞིན་ཞེས་བྱ་བ་ནི་འབྲས་བུ་ཡོད་པ་ལས་གཞན་པ་ནི་རྫ་མཁན་ལ་སོགས་པའོ། །ཅི་ལས་ཤེ་ན་ནུས་པ་ལས་ཞེས་བྱ་བའོ། །ནུས་པ་ནི་འབྲས་བུའི་ངོ་བོ་ཡིན་ཏེ་གཞན་གྱི་ངོ་བོ་ཉིད་ལ་འབྲས་བུར་ངེས་པའོ། །འབྲས་བུ་ཁོ་ན་ལ་ནུས་པ་ཉིད་དུ་སྐྱེ་བར་བྱེད་པ་
[258b.7]ཡིན་པར་བསྟན་པ་ནི་ཐ་དད་མེད་ན་ཞེས་བྱ་བའོ། །འབྲས་བུ་ཡོད་ན་དེ་སྐྱེད་པར་བྱེད་མ་ཡིན་ན་འོ་ན་ཅི་ཞེ་ན། གསལ་བ་ཡིན་པར་ཟེར་བ་ནི། །གལ་ཏེ་ནུས་ལ་ཞེས་བྱ་བའོ། །ནུས་ལས་ནི་འབྲས་བུའི་ངོ་བོ་ལས་སོ། །གཞན་ནམ་ཅི་ནི་གཞན་མ་ཡིན་པ་ཡིན་ལ། དེ་ཡང་བསྐྱེད་བྱ་མ་ཡིན་ཏེ། 
[259a]
[259a.1]ནུས་པ་ཉིད་བཞིན་དུ་སྔ་ན་ཉིད་ཡོད་པའི་ཕྱིར་རོ། །གལ་ཏེ་གཞན་ཡོད་ན་བསྐྱེད་བྱ་མ་ཡིན་ཏེ། ཡོད་པ་ཉིད་ཀྱི་ཕྱིར་རོ། །གསལ་བ་བློ་ཞེས་བྱ་བས་འདི་ཉིད་བཤད་པ་ཡིན་ནོ། །མྱོང་ཞེས་བྱ་བ་ནི་སེམས་པ་ཅན་ནོ། །དེས་ན་འབྲས་བུ་དང་འབྲེལ་པ་ཅན་ནི་བྱེད་པ་པོའི་
[259a.2]བྱེད་པ་པོ་གསལ་བ་མ་ཡིན་ནོ་ཞེས་བྱ་བ་ནི་ཉེ་བར་བསྡུ་བ་ཡིན་ཏེ། སྔ་མ་ཡོད་པ་ལ་ཚད་མ་མེད་པའི་ཕྱིར་རོ། །ཐམས་ཅད་ཅེས་བྱ་བ་ནི་མི་རྟག་པ་ཉིད་དུ་རྗེས་སུ་དཔག་པའོ། །རང་གི་བདག་ཉིད་ཀྱི་ཆོས་ཀྱི་ཆོས་ཅན་ཡིན་གྱི་གཞན་གྱིས་མ་ཡིན་པའི་ཕྱིར་ཤུགས་ཀྱིས་གྲུབ་ན་རང་གི་ཆོས་ཅན་ལ་
[259a.3]ཞེས་བྱ་བས་ཅི་ཞིག་བྱ་ཞེས་ཟེར་བ་ལ། ཀུན་དུ་ཞེས་བྱ་བའོ། །བསྟན་བཅོས་སུ་རིགས་པ་འདི་གྲུབ་པ་ཡིན་ནོ་ཞེས་བྱ་བའི་དོན་གྱིས་རྒོལ་བ་ཡིན་པའམ། འདི་ནི་གྲུབ་པའི་མཐའ་ཁོ་ན་ཡིན་ཏེ། ཆོས་གཞན་དང་ལྡན་པ་ཉིད་ཀྱིས་ཆོས་ཅན་བསལ་བའི་དོན་ཅན་ཡིན་པའི་ཕྱིར་རོ་ཞེས་བྱ་བ་འགྲེལ་
[259a.4]པར་རོ། །གྲུབ་པའི་ཉེ་བར་དགོད་པ་ཅིའི་ཕྱིར་ཡིན་ཞེས་བྱ་བ་ནི་རྒྱལ་བ་ཅན་གྱིའོ། །དེ་ཞེས་བྱ་བ་ནི་སྒྲུབ་པར་འདོད་པའོ། །ཆོས་ཅན་གཞན་བསལ་བར་བྱ་བའི་ཆེད་དུ་ནི་མ་ཡིན་ཏེ། འོ་ན་ཅི་ཞེ་ན་ཆོས་ཅན་དེ་ཉིད་ཆོས་གཞན་གྱི་ཆོས་ཅན་གཞན་ཡིན་པའིའོ་ཞེས་བསྟན་པ་ནི་དེ་ལྟ་ན་ཡང་ཞེས་བྱ་བའོ། །
[259a.5]ཆོས་ཅན་གཞན་ཡང་ཆོས་ཅན་དེ་ཉིད་ཡིན་པས་གནོད་པ་མ་ཡིན་ནམ། ཇི་ལྟར་སྐྱོན་མིན་མེད་པ་ཡིན། །ཞེས་ཟེར་བ་ལ་གཞན་དུ་ཞེས་བྱ་བ་སྟེ། ཆོས་གཞན་དང་ཆོས་ཅན་ལ་གནོད་པ་ཡིན་ན། རང་གི་ཆོས་ཀྱིས་ཆོས་ཅན་ལ་གནོད་པ་ཡིན་ནོ་ཞེས་བྱ་བའི་དོན་ཏོ། །དེ་ལྟར་བཀོད་ནས་ལན་འདེབས་
[259a.6]པ་ནི་དོན་འདི་ཞེས་བྱ་བ་སྟེ། རང་གི་ཆོས་བཞིན་དུ་ཆོས་ཅན་ཡང་བསལ་བ་ཡིན་ནོ་ཞེས་བྱ་བའི་དོན་ཏོ། །དེ་བསལ་བས་དེ་ལ་བརྟེན་པ་ཡང་བསལ་བ་ཡིན་པར་བསྟན་པ་ནི། རྟེན་ནི་ཞེས་བྱ་བའོ། །ཆོས་ཅན་ལ་ཡང་གནོད་པའི་སྐྱོན་ནི་ཆོས་ཉིད་ལ་བརྒྱུད་པས་ཉེ་བར་གནོད་པ་ཡིན་གྱི་གཞན་དུ་ནི་
[259a.7]མ་ཡིན་ནོ་ཞེས་བསྟན་པའི་ཆེད་དུ་རང་གི་ཆོས་ཅན་སྨོས་པ་ཡིན་པར་བསྟན་པ་ནི་གཞན་དུ་ཞེས་བྱ་བ་སྟེ། རྟེན་པ་ལ་འགལ་བ་མེད་ཀྱང་ངོ་། །དེ་ལྟའི་རྣམ་ཅན་ཞེས་བྱ་བ་ནི་ཆོས་ཅན་ལ་བསྒྲུབ་བྱར་རོ། །ཆོས་ཅན་ཙམ་གྱི་གནོད་པ་ཡང་དེ་གནོད་ཉིད་ནི་ཆོས་ཅན་ལ་གནོད་པར་སེམས་པ་སྟེ། 
[259b]
[259b.1]ཆོས་ཙམ་གྱི་གནོད་པ་ནི་ཆོས་ལ་གནོད་པ་ནི་མི་བྱེད་ན་དེ་ལ་གནོད་པ་མ་ཡིན་ནོ་ཞེས་བྱ་བའི་དོན་ཏོ། །དེ་ལྟར་ཁ་ཅིག་དག་གི་ལོག་པར་རྟོགས་པ་ཡིན་པར་བསྟན་པ་ནི། འགའ་ཞིག་ཆོས་ཅན་ཞེས་བྱ་བའོ། །དཔེར་ན་མཁའ་སོགས་ཞེས་བྱ་བའོ། །མེད་པར་དགག་པས་བསྒྲུབ་བྱ་སྒྲུབ་པ་ནི་དེ་
[259b.2]དང་འགལ་བས་ཆོས་ཅན་ལ་འགལ་བ་མ་ཡིན་ནོ་ཞེས་བྱ་བའི་དོན་ཏོ། །དེ་ལྟ་ན་དངོས་པོ་མ་ཡིན་པ་ཉིད་ལ་བསྒྲུབ་བྱའམ་སྒྲུབ་བྱེད་ཀྱི་གནོད་པ་མ་ཡིན་ཏེ་བཀག་པ་ཙམ་ཡིན་པའི་ཕྱིར་རོ། །ཆོས་ཅན་མི་གནོད་ན་ཆོས་ཙམ་ལ་གནོད་པ་ཡིན་ཡང་བསྒྲུབ་བྱའི་ཆོས་ལ་སྐྱོན་འགའ་ཡང་མེད་པར་བསྟན་པ་
[259b.3]ནི། ཆོས་ཅན་འབའ་ཞིག་ལ་ཞེས་བྱ་བའོ། །བསྒྲུབ་བྱའི་ཆོས་ལས་གཞན་པའི་ཆོས་ཀྱི་ཆོས་ཅན་གནོད་པ་སྐྱོན་ཅན་མ་ཡིན་པར་བསྟན་པ་ནི། ཡང་ན་ཞེས་པ་བྱ་བའོ། །སྐབས་ཀྱི་མ་ཡིན་པ་ནི་མི་རྟག་པ་ཉིད་དོ། །ཇི་ལྟར་ཡན་ལག་ཅན་གཅིག་པོ་ཡན་ལག་དུ་མ་ལ་ཁྱབ་པ་དེ་བཞིན་དུ་ནམ་མཁའ་ཡང་
[259b.4]དངོས་པོ་དུ་མ་ལ་ཁྱབ་པ་ཅན་རྟག་པ་ཡིན་ནོ་སྙམ་དུ་སེམས་པ་ལ་སྣམ་བུ་ལ་སོགས་པ་ཞེས་བྱ་བའོ། །དྲངས་པ་ནི་མང་པོ་དག་གིས་ཕན་ཚུན་དུའོ། །རྩོམ་པར་མི་བྱེད་པའི་དྲངས་པ་ཡིན་ཡང་སོ་སོ་བར་འགྱུར་བ་མ་ཡིན་པར་བསྟན་པ་ནི། མགྲིན་པའི་སྦུབས་ཞེས་བྱ་བའོ། །གཞན་གྱི་ཞེས་
[259b.5]བྱ་བ་ནི་སངས་རྒྱས་པའིའོ། །ཆོས་ཅན་དང་ཆོས་ཀྱང་བསྒྲུབ་བྱ་ཡིན་གྱི་དེ་ལ་ཆོས་བཞིན་དུ་ཆོས་ཅན་ཙམ་ལ་གནོད་པ་ཡང་སྐྱོན་ཅན་ཁོ་ན་མ་ཡིན་ནམ་ཞེས་ཟེར་བ་ལ། འདིས་ནི་གཉི་ག་ཞེས་བྱ་བ་སྟེ། ཆོས་བཞིན་དུ་ཆོས་ཅན་ནི་ཤེས་པར་འདོད་པ་མ་ཡིན་གྱི་འོ་ན་ཅི་ཞེ་ན། དེ་ལ་དགོངས་པ་ཅན་
[259b.6]ཉིད་ཀྱིས་སོ། །གནོད་པ་ཡང་དེ་ལྟ་བུ་ཉིད་ཀྱིས་སྐྱོན་ཅན་ཡིན་ནོ་ཞེས་བྱ་བའི་དོན་ཏོ། །དེ་ལྟ་བུ་ཉིད་དུ་ཞེས་བྱ་བ་ནི་དེ་ལ་དགོངས་པ་ཉིད་ཀྱིས་སོ། །འབའ་ཞིག་ནི་དགོངས་པ་ཅན་མ་ཡིན་པའི་གནོན་པ་ནི་སྐྱོན་ཅན་མ་ཡིན་ནོ། །མ་ཡིན་ཏེ་ཞེས་བྱ་བ་ནི་གལ་ཏེ་ཞེས་བྱ་བ་ལ་སོགས་པ་ཟློག་པར་བྱེད་
[259b.7]པའོ། །སྒྲུབ་བྱེད་ཐམས་ཅད་ལ་ཆོས་ཅན་ཡང་བསྒྲུབ་བྱ་དང་རྗེས་སུ་མཐུན་པ་ཡིན་ལ། དེ་དང་འགལ་བ་ཅན་མ་ཡིན་པ་ཉིད་གྲུབ་པར་བསྟན་པ་ནི། གལ་ཏེ་ཆོས་ཅན་ཞེས་བྱ་བའོ། །གལ་ཏེ་ནམ་མཁའ་ལ་སོགས་པ་ལྷན་ཅིག་བྱེད་པ་རྣམས་ཀྱིས་སྒྲོ་བཏགས་པའི་ཁྱད་པར་དང་བྲལ་
[260a]
[260a.1]ན་ནི་མེད་པར་གྲུབ་ཀྱང་སྐྱོན་མ་ཡིན་ན་བདེ་བ་ལ་སོགས་པ་ཡང་དེ་ལྟར་གྲུབ་ན་མེད་པར་འགྱུར་ཏེ། རྟག་པ་ཉིད་ཀྱི་ངོ་བོར་ཡོད་པ་གནོད་པའི་ཕྱིར་རོ་སྙམ་དུ་སེམས་པ་ནི་གལ་ཏེ་དེ་ལྟ་ན་ཞེས་བྱ་བའོ། །རྟག་པ་ཡོད་པ་མེད་ཀྱང་མི་རྟག་པ་ཡོད་པ་ལ་འགལ་བ་མེད་པའི་
[260a.2]ཕྱིར། དངོས་པོ་མེད་པ་ཉིད་དུ། ཅིག་ཅར་སྒྲ་སོགས་རྒྱུ་མིན་ཕྱིར། །ཞེས་བྱ་བ་ལྷག་མ་དང་ལྡན་པར་བསྟན་པ་ནི་གལ་ཏེ་འདི་ལ་ཞེས་བྱ་བ་སྟེ། ཅིག་ཅར་དུ་རྒྱུ་ཉིད་ཡིན་པ་དེས་ནི་མི་རྟག་པ་ཉིད་ཀྱི་ཕྱིར་ཡོད་པ་དང་འགལ་བ་མ་ཡིན་ནོ་ཞེས་བྱ་བའི་དོན་ཏོ། །བསྒྲུབ་བྱའི་ཆོས་ལ་གནོད་པར་བྱེད་པ་ཡང་ཆོས་ཅན་ལ་
[260a.3]གནོད་པ་ཅིའི་ཕྱིར་མ་ཡིན་ཞེས་ཟེར་བ་ལ། གང་ཕྱིར་རང་ཉིད་ཅེས་བྱ་བ་སྟེ། འདོད་པའི་ཆོས་དང་ཉེ་བ་ཡིན་པའི་ཕྱིར། །ཞེས་བྱ་བའི་དོན་ཏོ། །རང་ཉིད་ཅེས་བྱ་བ་ཉིད་ཀྱིས་གྲུབ་པ་ཡིན་ཡང་ཆོས་ཅན་ལ་དངོས་སུ་བྱེད་པ་ཐ་དད་པ་བྱེད་པ་ཡིན་པར་བསྟན་པ་ནི་རང་ཉིད་སྒྲ་ཡིས་ཞེས་བྱ་བའོ། །ཆོས་ཅན་
[260a.4]གཞན་གྱི་ལ་གནོད་པས་གནོད་པ་མ་ཡིན་པར་བསྟན་པ་ཞེས་བྱ་བར་སྦྱར་རོ། །གལ་ཏེ་ཆོས་ཅན་གྱི་སྐྱོན་གྱིས་བསྒྲུབ་བྱའི་ཆོས་སྐྱོན་ཡིན་པའི་ཕྱིར་ཕྱོགས་ཀྱི་སྐྱོན་ཡིན་ནོ། །སྒྲུབ་བྱེད་ཀྱི་སྐྱོན་ཡང་དེ་ཉིད་ཡིན་པའི་ཕྱིར། དེའི་སྐྱོན་དུ་འགྱུར་བར་བསྟན་པ་ནི། སྒྲུབ་བྱེད་སྐྱོན་ནི་ཞེས་བྱ་བ་སྟེ་སྒྲུབ་
[260a.5]བྱེད་ཀྱི་སྒོ་ནས་སྐྱོན་རྣམས་དེའི་མཚན་ཉིད་ལས་གཞན་པའི་ཤེས་པར་བྱ་བ་ནི་འདིར་མ་བསྟན་ཏོ་ཞེས་བྱ་བའི་དོན་ཏོ། །རྟེན་མ་གྲུབ་པ་ཉིད་ཕྱོགས་ཀྱི་སྐྱོན་མ་ཡིན་པར་བསྟན་པ་ནི། དེ་ལ་གནོད་པ་ཙམ་གྱིས་ཞེས་བྱ་བའོ། །རང་གི་ངོ་བོ་ཉིད་ཀྱིས་མ་ཡིན་ནོ་ཞེས་བྱ་བ་སེལ་བར་བྱེད་པ་བསྟན་པ་ནི། འདི་
[260a.6]ངེས་པ་ཡང་མ་ཡིན་ཏེ་ཞེས་བྱ་བའོ། །མ་གྲུབ་པོ་ཞེས་བྱ་བ་ལ་སོགས་པའི་དགོངས་པ་བསྟན་པ་ནི། གཞི་མ་གྲུབ་པས་ན་ཞེས་བྱ་བའོ། །དེ་ཉིད་ཀྱི་ཕྱིར་དམ་བཅའ་བ་ཙམ་གྱིས་ཞེས་བྱ་བར་སློབ་དཔོན་གྱིས་གསུངས་པར་བསྟན་པ་ནི་ཡན་ལག་ཕྱི་མ་ལ་ལྟོས་པའི་སྐྱོན་གང་ཡིན་པ་དེ་ངེས་ཏེ། ཡན་
[260a.7]ལག་ཕྱི་མའི་རྟེན་དུ་འབྲེལ་ཏོ་ཞེས་བྱ་བར་སྦྱར་རོ། །སྒྲ་མཉན་པར་བྱ་བ་མ་ཡིན་ཞེས་བྱ་བ་ལ་སོགས་པ་ཆོས་ཀྱི་རང་གི་ངོ་བོ་ལས་བཟློག་པ་ལ་གནོད་པ་ལ་གནོད་པ་ཉིད་ནི། དེའི་ཁྱད་པར་དང་ཆོས་ཅན་གྱི་རང་གི་ངོ་བོ་དང་ཁྱབ་པར་བཟློག་པ་ལ་གནོད་པའི་ཉེ་བར་མཚོན་པ་ཡིན་ཏེ་དེ་ལ་མ་འཁྲུལ་
[260b]
[260b.1]པའི་ཕྱིར་རོ་ཞེས་བྱ་བ་བསྟན་པ་ནི་འདིས་བསྒྲུབ་ཡན་ལག་ཅེས་བྱ་བའོ། །བསྒྲུབ་བྱའི་ཡན་ལག་ནི་བསྒྲུབ་བྱ་མེད་ན་མི་འབྱུང་བ་ཞེས་བྱ་བ་ནི་ཁ་ཅིག་གིའོ། །བསྒྲུབ་བྱའི་ཁོངས་སུ་གཏོགས་པ་ཡིན། །ཞེས་བྱ་བ་ནི་འགྲེལ་པ་མཛད་པ་པོའི་སྟེ། དེ་བསྟན་པ་ནི་བསྒྲུབ་བྱ་ཉིད་དུ་ཁྱད་པར་མེད་པའི་ཕྱིར་རོ་
[260b.2]ཞེས་བྱ་བའོ། །དེའི་ཆོས་ཅན་ཆོས་ཉིད་ཀྱི་རང་གི་ངོ་བོ་དང་འདྲ་བ་ནི་ཕྱོགས་ཙམ་སྟེ་ཆོས་ཀྱི་ཁྱད་པར་བརྗོད་པ་ཡིན་གྱི་གཞན་གྱི་ནི་མ་ཡིན་ཏེ། ཉེ་བར་མཚོན་པ་ཡིན་པའི་ཕྱིར་རོ། །ཆོས་ཀྱི་ཁྱད་པར་གྱི་དཔེ་བསྟན་པ་ནི། རྫས་ཀྱི་མཚན་ཉིད་ཅན་ཏེ་བྱ་བ་དང་ལྡན་པ་དང་ཡོན་ཏན་དང་ལྡན་པ་དང་འདུ་བ་ཅན་གྱི་རྒྱུ་
[260b.3]ཞེས་བྱ་བའོ། །ལྕི་བ་ཉིད་ཀྱི་ཡོན་ཏན་གྱིས་དང་འོག་ཏུ་འགྲོ་བའི་བྱ་བའི་ཁྱད་པར་གྱིས་འདི་དག་གི་འདུ་བ་ཅན་གྱི་རྒྱུ་ཉིད་དང་ལྡན་པ་ནི་ཡན་ལག་རྣམས་ལས་གཞན་པ་སྣང་དུ་རུང་བ་ཡིན་ཞེས་བྱ་བ་ནི་ཁྱད་པར་རོ། །དེ་འདྲ་བའི་ཁྱད་པར་བྲལ་བ་གཞན་ཉིད་གྲུབ་ཀྱང་རྒོལ་བ་ལ་ཁྱད་ཅུང་ཟད་ཀྱང་མེད་པར་
[260b.4]བསྟན་པ་ནི། མ་མཐོང་ཁྱད་པར་ཅན་མིན་པ། །ཞེས་བྱ་བའོ། །དགོས་པ་ནི་གཞན་ཙམ་མ་ཡིན་གྱི་འདོད་པ་ཉིད་ཀྱི་ཕྱིར་དགོས་པ་ཡིན་ལ། མ་མཐོང་བ་རྣམས་ལ་སྟེ་རྡུལ་ཕྲ་རབ་འབྲས་བུ་མི་རྩོམ་པ་རྣམས་ལ་འབྲས་བུ་མེད་པར་མཐོང་ནས། མཐོང་བ་དང་འཛིན་པ་ལ་སོགས་པ་རྟག་ཏུ་ནུས་པ་དང་
[260b.5]ལྡན་པ་དེས་ན་བསྒྲུབ་བྱ་ཉིད་ཡིན་ནོ་ཞེས་བསྟན་པ་ནི་ཡན་ལག་ཅན་འདོད་དོ་ཞེས་བྱ་བའོ། །གཞན་གྱི་བ་ཙམ་ནི་ཕྱིར་རྒོལ་བ་ཡང་འདོད་པ་ཁོ་ན་ཡིན་ཏེ། བདེ་བ་ལ་སོགས་པ་ཀུན་རྫོབ་པ་ཡིན་པར་བསྟན་པ་ནི་ཁྱད་པར་ཅན་མིན་ཞེས་བྱ་བའོ། །བསྒྲུབ་བྱའི་ཆོས་ཁྱད་པར་བསྟན་ནས་དེའི་གནོད་པ་ལ་སྦྱོར་
[260b.6]བ་ནི་གལ་ཏེ། འདི་ལྕི་འོག་འགྲོ་འགྱུར་ཞེས་བྱ་བའི་བྱ་བ་དང་ལྡན་པ་དང་ཡོན་ཏན་དང་ལྡན་པ་དང་། འདུ་བ་ཅན་གྱི་རྒྱུ་ཡན་ལག་ཅན་ནི་ཡན་ལག་རྣམས་ལས་གཞན་ཞེས་བྱ་བར་དམ་བཅའ་བ་ལ་ཡན་ལག་ཅན་ནི་ཡན་ལག་ལས་གཞན་མ་ཡིན་ཏེ། སྲང་མདའ་དམའ་བའི་ཁྱད་པར་མི་འཛིན་པའི་ཕྱིར་
[260b.7]ཞེས་བྱ་བ་སྟེ། གཞན་ཉིད་ཡིན་ན་ཡན་ལག་བཞིན་དུ་འདི་ཡང་ལྕི་བ་ཉིད་ལྷག་པ་དེའི་ཡོན་ཏན་གྱི་འབྲས་བུ་དང་། དེའི་འབྲས་བུ་དམའ་བ་ཡང་ཁྱད་པར་དུ་མི་འགྱུར་ཞིང་མཐོ་བ་ཡང་མ་ཡིན་པའི་ཕྱིར། ཆོས་གཞན་ཉིད་ཀྱི་ཁྱད་པར་ལས་བཟློག་པས་གནོད་པ་ཡིན་ནོ། །ཡན་ལག་ཅན་ནི་ཡན་
[261a]
[261a.1]ལག་དག་ལས་གཞན་མ་ཡིན་ཏེ་ཞེས་བྱ་བས་ཆོས་ཅན་གྱི་རང་གི་ངོ་བོ་བསལ་བ་ཡིན་ཏེ། མངོན་སུམ་གྱི་ཡན་ལག་ཅན་ལས་གཞན་ཉིད་ཡིན་ན་ཡན་ལག་རྣམས་མངོན་སུམ་པ་མ་ཡིན་པར་འགྱུར་རོ། །རྫས་ནི་ཡོད་པ་མ་ཡིན་ཏེ། །ཞེས་བྱ་བ་ནི་ཡོད་ན་ཐ་དད་པར་འགྱུར་ལ་དེ་ལྟ་ན་
[261a.2]ཡང་ཁྱད་པར་མེད་པར་འགྱུར་རོ། །ཆོས་ཅན་གྱི་ཁྱད་པར་གསལ་བ་ནི་ཡན་ལག་ཅན་ནི་ཞེས་བྱ་བའོ། །དེ་བཤད་པ་ནི་གང་ཞིག་གང་གི་ཞེས་བྱ་བའོ། །ཡན་ལག་དག་གཞན་མ་ཡིན་པ་ཞེས་བྱ་བ་བཤད་པ་ནི་གལ་ཏེ་ཞེས་བྱ་བའོ། །དེ་ཡན་ལག་ཅན་ཞེས་བྱ་བ་ནི་ཡན་ལག་ཅན་ཐ་དད་པའི་ཕྱོགས་
[261a.3]ལ་སྲང་མདའ་དམའ་བའི་ཁྱད་པར་གཉི་གའི་མངོན་སུམ་ཉིད་དུ་ཁྱད་པར་མེད་པའི་ཁྱབ་བྱེད་རྣམས་ལ་མེད་པས་གནོད་པ་ཡིན་ནོ་ཞེས་བྱ་བའི་དོན་ནམ་ཡན་ལག་ཅན་གཞན་མ་ཡིན་པ་དང་ཡན་ལག་དག་གཞན་མ་ཡིན་ཡང་གཉི་ག་གཅིག་ཏུ་བྱས་ནས་ཆོས་ཀྱི་ཁྱད་པར་སེམས་པར་བྱེད་པས་སོ། །
[261a.4]རྫས་ནི་ཡོད་པ་མ་ཡིན་ཏེ། །ཞེས་བྱ་བ་ཆོས་ཅན་གྱི་རང་གི་ངོ་བོ་སེལ་བས་སོ་ཞེས་བྱ་བ་དཔེ་གཉིས་ནི་སྨྲ་བ་པོ་ཚད་མ་ཉིད་དུ་ཁས་བླངས་པས་དེས་བྱས་པའི་ངག་ཉིད་བདེ་བར་བརྗོད་པར་བྱ་བ་ཉིད་ལས་བཟློག་པ་དང་འགལ་བ་ཡིན་པར་བསྟན་པ་ནི་ངག་ཐམས་ཅད་ཀྱི་ཞེས་བྱ་བའོ། །བསྟན་ཏོ་ཞེས་བྱ་བས་
[261a.5]ཡན་ལག་ཅན་གཞན་མ་ཡིན་ནོ་ཞེས་བྱ་བ་སུན་འབྱིན་པའི་ཡུལ་གྱི་དམ་བཅའ་བའི་དོན་ཡིན་པར་བསྟན་ཏོ། །བློ་འཁྲུལ་པའི་རྣམ་པ་ཞེས་བྱ་བ་ཇི་ལྟར་ཡིན་ཞེ་ན་རྡུལ་ཕྲ་རབ་རྣམས་ཉིད་ཀྱི་རྣམ་པར་དབྱེ་བ་རྐྱང་པ་ལས་དམིགས་པའི་ཕྱིར་རོ་ཞེས་བསྟན་པ་ནི་ཧ་ཅང་རིང་བོ་ན་ཞེས་བྱ་བ་སྟེ། ཉེ་བའི་སྐྲ་ཤད་
[261a.6]སྣང་བ་ཉིད་བཞིན་དུ་ཐག་རིང་བ་ལ་ནི་མ་ཡིན་ཏེ། རྡུལ་ཕྲ་རབ་ཉིད་དུ་ཁྱད་པར་མེད་ལ་སྣང་བ་དང་མི་སྣང་བ་དག་ཏུ་རུང་བ་ཉིད་ལ་ཁྱད་པར་མེད་པ་མ་ཡིན་ནོ་ཞེས་བྱ་བའི་དོན་ཏོ། །རྫས་ཀྱི་མཚན་ཉིད་དང་བྲལ་བའི་ཕྱིར་དང་ཆེན་པོ་ཉིད་ཀྱི་ཕྱིར་དང་། རྫས་དུ་མ་དང་ལྡན་པ་ཉིད་ཀྱི་ཕྱིར་དང་། ངོ་བོའི་ཁྱད་པར་དང་འདུ་
[261a.7]བ་ཡིན་པའི་ཕྱིར་རྫས་དམིགས་པ་མ་ཡིན་ནོ་ཞེས་བསྟན་པ་ནི་དེ་ཕྱིར་འབྲས་བུ་ཞེས་བྱ་བའོ། །འབྲས་བུ་ནི་ལྕི་བ་ཉིད་དོ། །བྱ་བ་ནི་བསྒྲིབས་པ་ལ་སོགས་པ་ཡིན་ནོ་ཞེས་བྱ་བ་ནི་གཞན་དག་གིའོ། །ངོ་བོ་ནི་རང་བཞིན་ནོ། །ཡན་ལག་བསྡུས་པ་ལས་གཞན་པ་ཤེས་པ་གཅིག་ལ་སྣང་བ་ཉམས་སུ་མྱོང་བའི་
[261b]
[261b.1]ཕྱིར། ཡོན་ཏན་དང་བྱ་བ་དང་འབྲས་བུ་བསྟན་པ་ནི། ལྕི་བ་ཉིད་ཅེས་བྱ་བའོ། །ཕྲ་བ་ཉིད་དང་ཐག་རིང་བ་ཉིད་ཀྱིས་སྲན་མུད་ག་ལ་སོགས་པ་རྣམས་ལ་རྣམ་པར་དབྱེ་བ་དམིགས་པ་མ་ཡིན་པའི་རྡུལ་ཕྲ་རབ་རྣམས་ལ་ཤེས་པའི་སྣང་བ་སྟུག་པོ་གཅིག་ཡིན་གྱི་དོན་མ་ཡིན་པར་བསྟན་པ་ནི་སྣང་བ་ཙམ་ཉིད་
[261b.2]ཅེས་བྱ་བའོ། །སྲན་མུད་ག་ལ་སོགས་པར་སྣང་བ་ནི་ཐག་རིང་པོ་ལ་དེ་ལྟ་བུ་ནི་ཉེ་བ་ལ་མཐོང་བའི་ཕྱིར་སླུ་བ་ཡིན་གྱི་ཡན་ལག་ཅན་ནི་མ་ཡིན་ནོ། །དེའི་ཕྱིར་དེ་མཐོང་བ་ལས་དེའི་ལྕི་བ་ཉིད་ཉེ་བར་དཔོག་པ་ཡིན་ཏེ། མང་པོ་རྣམས་སུ་ཉུང་བ་ཉིད་ཉེ་བར་མ་མཚོན་པར་སྣང་བ་ཡིན་པར་བསྟན་པ་ནི་ཕྲ་མོ་ནས་ཞེས་
[261b.3]བྱ་བའོ། །འདའ་བ་ནི་རས་བལ་གྱིའོ། །རྡུལ་ཕྲ་རབ་ཉིད་ལས་དབྱེ་བ་གྲུབ་ན་མི་སླུ་བ་ཇི་ལྟར་ཡིན། རགས་པའི་ཤུགས་ཀྱིས་རྡུལ་ཕྲ་རབ་གྲུབ་པ་ཡང་མ་ཡིན་ཏེ། འདི་ཉིད་རྒྱས་པར་སྣང་བས་རྡུལ་ཕྲ་རབ་ཀྱི་ངོ་བོ་ཡིན་པའི་ཕྱིར་རོ། །ཞེས་བྱ་བའི་དོན་བསྟན་པ་ནི། གལ་ཏེ་ཅི་ཉིད་མི་རྟོགས་ན། །ཞེས་བྱ་བའོ། །
[261b.4]དེ་རིག་པ་ནི་ཡན་ལག་ཅན་ཉིད་རིག་པའོ། །འདི་ཉིད་ལ་ཞེས་བྱ་བ་ནི་ལྕི་བ་ཉིད་ལ་སོགས་པ་རིག་པ་ཉིད་ལ་རེ་བ་ཡིན་ནོ། །གཞན་དུ་ན་ཡན་ལག་རྣམས་ཀྱིས་ཡན་ལག་ཅན་དེ་ཇི་ལྟར་བྱས་པ་ཡིན་ཞེས་བྱ་བའི་དོན་ཏོ། །དེའི་ཞེས་བྱ་བ་ནི་གཞན་གྱིའོ། །སོ་སོར་ཞེས་བྱ་བ་ནི་གོང་བུ་གཉིས་ལ་སོགས་
[261b.5]པའི་རིམ་གྱིས་སོ། །གོང་བུ་གཉིས་ལ་སོགས་པའི་རིམ་པས་གོང་བུ་ལྔ་ཅིག་ཅར་སྦྱར་བས་གོང་བུ་ལྔ་པོ་རྣམས་ཀྱི་ནང་གི་ཡན་ལག་རྣམས་མེད་ན་སོ་སོར་བཅལ་བ་ནི་རིམ་གྱིས་སྦྱོར་བ་དང་། ཅིག་ཅར་སྦྱར་བ་ནི་ལྷན་ཅིག་པ་ཡིན་པའི་འདུ་བ་ཅན་རྒྱུ་ཡིན་པའི་ཕྱིར་མཐའི་ཡན་ལག་ཅན་གྱི་དུས་ན་ཡན་ལག་
[261b.6]ཅན་ཐམས་ཅད་ཞིག་པར་འདོད་པ་ནི་མ་ཡིན་ཏེ། ཕྲ་རབ་ཀྱི་བར་དུ་རྫས་ཀྱི་ཕྲེང་བར་ཁས་ལེན་པའི་ཕྱིར་རོ་ཞེས་བསྟན་པ་ནི་དེ་ལྟ་ཡིན་ན་ཞེས་བྱ་བའོ། །ལྷན་ཅིག་དང་རིམ་གྱིས་སྦྱར་བའི་རྡུལ་གྱི་ཕུང་པོ་ནི་རྫས་རྩོམ་པ་མ་ཡིན་ནོ། །དེ་ལྟ་བུའི་ཕྲད་པ་མེད་པའི་ཕྱིར་རོ་ཞེ་ན་རིམ་གྱིས་ཞེས་བྱ་བའོ། །རྡུལ་ཕྲ་རབ་
[261b.7]རྣམས་ཀྱང་འཇིག་པས་ཞེས་བྱ་བ་ནི་གཞན་གྱི་འདོད་པ་མ་ཡིན་པའོ། །རྡུལ་ཕྲ་རབ་མེད་དོ་ཞེས་བྱ་བ་ནི་ཁ་ཅིག་གི་སྟེ་སྤྱོད་པ་པ་རྣམས་ཀྱི་སྟེ། རྡུལ་ཕྲ་རབ་རྣམས་གདོན་མི་ཟ་བས་འདོད་པ་མ་ཡིན་ནོ་ཞེས་བྱ་བས་སོ། །གཅིག་གི་ངོ་བོ་གཞན་ལ་ཡོད་པ་མ་ཡིན་ཏེ་གཞན་དུ་རིག་པའི་ཕྱིར་རོ། །དེའི་ཕྱིར་རྡུལ་
[262a]
[262a.1]ཕྲ་རབ་གཉིས་ཅན་གྱི་ཡང་ངོ་བོ་གང་ཡིན་པ་དེ་ནི་གཉི་གའི་ཐུན་མོང་བར་ཉམས་སུ་མྱོང་བ་མེད་པའོ། །ནམ་ཕྱེད་ལ་སོགས་པའི་རིམ་གྱིས་གཉིས་དང་གསུམ་དང་བཞིའི་གྲངས་ལ་སོགས་པ་ལྷན་ཅིག་བཞུས་པ་ནི་ཤིན་ཏུ་ཕྲད་པ་ཡིན་པའི་ཕྱིར་རྫས་སུ་རྩོམ་པ་ནི་ལྕི་བ་ལ་སོགས་པ་ཐ་དད་པར་
[262a.2]འགྱུར་རོ་ཞེས་བྱ་བའི་དོན་ཏོ། །གྲངས་མཚུངས་པ་ནི་འདྲེས་པའི་དུས་ན་སྔ་མ་དང་སོ་སོ་བར་གྱུར་པས་སོ། །རས་བལ་གྱི་འདའ་བ་བཞག་པ་བཞིན་དུ་ཉེ་བར་མཚོན་པར་བྱ་བ་ཉིད་མ་ཡིན་པ་ནི་མངོན་སུམ་གྱིས་གནོད་པ་ཡིན་ཏེ། ཚོགས་པ་ལ་དེ་ཉེ་བར་མཚོན་པ་ཡོད་པའི་ཕྱིར་རོ་ཞེས་བསྟན་པ་ནི་གཅིག་
[262a.3]ཅེས་བྱ་བ་སྟེ་འདའ་བ་ཞེས་བྱ་བ་དང་སྦྱར་རོ། །གཅིག་བཞིན་དུ་ཡན་ལག་ཅན་གྱི་ལྕི་བ་ལ་སོགས་པ་ཐམས་ཅད་ཉེ་བར་མཚོན་པ་མ་ཡིན་ན་མཚུངས་པ་ཡིན་པའི་ཕྱིར་རྡུལ་ཕྲ་རབ་རྣམས་ཀྱི་ལྕི་བ་ཉིད་ཙམ་ལུས་པ་ཡིན་ནོ། །དེ་ལྟ་ན་ཡང་རྡུལ་དེའི་ཚོགས་ཉིད་རྫས་ཡིན་གྱི་གཞན་མ་ཡིན་པར་བསྟན་པ་ནི་
[262a.4]གལ་ཏེ་ཡུངས་ཀར་ནས་བརྩམས་ཏེ་ཞེས་བྱ་བའོ། །ཡུངས་ཀར་ནས་བརྩམས་ནས་ཞེས་བྱ་བ་ནི། གཉིས་པ་ཅན་ནས་བརྩམས་ནས་རྡུལ་ཕྲ་རབ་ལྕི་བ་ཉིད་ཁོ་ན་མཐའི་ཡན་ལག་ཅན་གྱི་གནས་སྐབས་ལ་ཡང་གཞལ་བར་བྱ་བ་ཡིན་ནོ་ཞེས་བྱ་བའི་རིག་པ་བསྟན་པ་ནི། ཐ་མའི་ཞེས་བྱ་བ་སྟེ་རྒྱུ་དང་
[262a.5]འབྲས་བུར་གྱུར་པའི་ཡན་ལག་ཅན་དག་ཞིག་ན་ཡང་དེ་ཉིད་དེ་དག་གི་ལྕི་བ་ཉིད་དུ་མཐོང་ངོ་། །ཡང་ན་ཐ་མ་སྟེ་མཐའི་ཡན་ལག་ཅན་ཞིག་ཀྱང་ལྕི་བ་ཉིད་གང་ཡིན་པ་རྒྱུ་དང་འབྲས་བུར་གྱུར་པ་དེ་དག་གི་དེ་ཉིད་མཐོང་བའོ། །ཕྱིས་ཀྱང་ཞེས་བྱ་བ་ནི་ཡན་ལག་ཅན་ཞིག་པ་ཞེས་བྱ་བར་སྦྱར་རོ། །དེ་ཞེས་བྱ་བ་
[262a.6]ནི་འབྲས་བུའོ། །ལྕི་བ་ཉིད་ཉེ་བར་མ་མཚོན་ཀྱང་གཞལ་བར་བྱ་བའི་འདའ་བ་བཞིན་དུ་རྫས་ནི་ཡན་ལག་འདུས་པ་ལས་གཞན་པར་མཐོང་བ་མ་ཡིན་པར་བསྟན་པ་ནི། དོན་དེ་མཐོང་མེད་ཅེས་བྱ་བ་སྟེ། ཐག་རིང་བ་དང་ཉེ་བ་དང་ཉེ་བ་ལ་ཡང་ཡན་ལག་འདུས་པ་གཅིག་པོ་ཤེས་པ་ལ་སྣང་བ་ཡིན་ཏེ། དེའི་བྱེད་པ་
[262a.7]ལ་ཐ་མི་དད་པའི་གཅིག་ཡིན་གྱི་གཞན་ནི་མ་ཡིན་ནོ་ཞེས་བྱ་བའི་དོན་ཏོ། །དེའི་འབྲས་བུ་ཞེས་བྱ་བ་ནི་ཡན་ལག་འདུས་པ་ལས་བྱུང་བའི་བསྒྲིབས་པ་ལ་སོགས་པའོ། །ཡན་ལག་གི་གཟུགས་ལ་སོགས་པ་ལས་ཡན་ལག་ཅན་གྱི་གཟུགས་ལ་སོགས་པ་དེ་དང་ལྡན་པ་ཡིན་གྱི་ཡན་ལག་ཅན་ལྕི་བ་ཉིད་དུ་
[262b]
[262b.1]ཉེ་བར་མ་མཚོན་ཀྱང་སྣང་བ་ཁོ་ན་མ་ཡིན་ནམ་ཞེས་ཟེར་བ་ལ། ལྕི་བ་ཉིད་ཅེས་བྱ་བའོ། །ཐམས་ཅད་ཀྱང་དེ་ཡིན་ལ་དེའི་ཡོན་ཏན་ཡང་ཡིན་པ་དེ་རྟོགས་པ་མེད་པའི་ཕྱིར་རོ། །ནམ་ཕྱེད་ལ་སོགས་པའི་ཡན་ལག་ཅན་ནི་ཡན་ལག་རྣམས་ལས་ལྷག་པ་མ་ཡིན་ཏེ། སྲང་མདའ་དམའ་བའི་ཁྱད་པར་མི་འཛིན་པའི་
[262b.2]ཕྱིར་ཞེས་བྱ་བ་དེའི་འབྲས་བུ་ཐམས་ཅད་ཡོན་ཏན་ལ་སོགས་པ་ལྷག་པ་མེད་པ་ཉེ་བར་མཚོན་པའི་དོན་དུའོ་ཞེས་བསྟན་པ་ནི་དམའ་བའི་མིན་ཞེས་བྱ་བའོ། །དེའི་ཡོན་ཏན་ཐམས་ཅད་མེད་པ་ཅི་ལས་ཡིན་ཞེས་ཟེར་བ་ལ། ཇི་བཞིན་རང་གི་ཞེས་བྱ་བའོ། །མ་རྟོགས་པ་ནི་མ་དམིགས་པའོ། །འདི་ཡང་ཞེས་
[262b.3]བྱ་བ་ནི་ཡན་ལག་རྣམས་ལས་ཡན་ལག་ཅན་གཞན་ཡིན་པའོ། །ཆོས་ཀྱི་ཁྱད་པར་བསལ་བ་བཞིན་དུ་ཆོས་ཅན་གྱི་རང་གི་ངོ་བོ་དང་ཁྱད་པར་བསལ་བ་ཡང་ཇི་ལྟར་ཡོད་པ་ཁས་ལེན་པ་དང་། རང་གི་ཚིག་ལ་སོགས་པས་གནོད་པར་བརྗོད་པར་བྱ་བ་ཡིན་པར་བསྟན་པ་ནི་ཁས་བླངས་ཞེས་བྱ་བའོ། །ཕྱོགས་
[262b.4]ཀྱིས་ནི་ཞེས་བྱ་བས་ནི་ཆོས་ཀྱི་ཁྱད་པར་སེལ་བར་བྱེད་པའི་ཕྱོགས་ཀྱིས་སོ། །ངོ་བོ་ལ་གནོད་པ་ལ་སོགས་པ་བཞིན་ནོ་ཞེས་བྱ་བ་ནི་རང་གི་ངོ་བོའི་ཁྱད་པར་ལ་སོགས་པ་ལ་གནོད་པ་བཞིན་དུའོ། །བསྒྲུབ་བྱ་དང་ཁྱད་པར་མེད་པ་ནི་བསྒྲུབ་བྱ་ཡིན་པའི་ཕྱིར་བསྒྲུབ་བྱ་དང་མཚུངས་པ་ཡིན་པ་བཞིན་དུ་བསྒྲུབ་བྱ་
[262b.5]ཡིན་ཞེས་བྱ་བ་ནི་གྲུབ་པ་བསལ་བའི་དོན་དུའོ། །དེའི་ཕྱིར་གཏན་ཚིགས་ལ་སོགས་པ་མ་གྲུབ་པའི་ཚིག་དམ་བཅའ་བ་ཡིན་ཏེ། འདོད་པའི་ཁྱད་པར་མེད་ནའོ་ཞེས་བསྟན་པ་ནི་བྱ་བ་དུས་གསུམ་ཞེས་བྱ་བའོ། །ད་ལྟར་བ་ཁོ་ནར་ཅིའི་ཕྱིར་མི་བརྗོད་ཅེས་བྱ་བ་ལ་འགྲེལ་པ་ནི། དེ་ལྟ་བུའི་བདག་ཉིད་མ་ཡིན་
[262b.6]ཞེས་བྱ་བ་ནི་སྒྲུབ་བྱེད་ཀྱི་བདག་ཉིད་མ་ཡིན་པའོ། །རྟག་པ་ལུས་ཅན་མ་ཡིན་པའི་ཕྱིར་བློ་བཞིན་དུ་དང་། མིག་གིས་གཟུང་བར་བྱ་བ་ཡིན་པའི་ཕྱིར་དེ་བཞིན་དུ་སྒྲུབ་པར་བྱེད་པ་ཉིད་དུ་བསྟན་པ་ནི། ཉེ་བར་དགོད་པ་སྟེ་དེ་དེའི་ཚེ་མི་འདོད་ན་ཡང་བསྒྲུབ་བྱར་འགྱུར་རོ་ཞེས་བྱ་བར་སྦྱར་རོ། །གོ་བར་བྱེད་པའི་
[262b.7]དབང་དུ་བྱས་པ་ནི་མ་གྲུབ་པའི་གཏན་ཚིགས་ལ་སོགས་པ་སེལ་བར་བྱེད་པ་མ་ཡིན་ཏེ། བྱེད་པ་པོ་ལ་ལྟོས་པས་བསྒྲུབ་བྱ་བསལ་བར་བྱ་བའི་ཆེད་དུ་ཡིན་ནོ་ཞེས་བསྟན་པ་ནི་ཤེས་པར་བྱེད་པའི་ཞེས་བྱ་བའོ། །ལ་བརྟེན་མིན་ཞེས་བྱ་བ་ནི་མ་གྲུབ་པའི་གཏན་ཚིགས་ལ་སོགས་པ་ལས་གཞན་པའོ། །
[263a]
[263a.1]གཞན་དུ་ནི་ཞེས་བྱ་བ་ནི་ཤེས་པར་བྱེད་པའི་གནས་སྐབས་མ་ཡིན་ནའོ། །འདོད་པའི་ཞེས་བྱ་བའི་འདོད་པའི་རྐྱེན་བཞིན་དུ་ལས་ལ་སོགས་པ་མི་འདོད་པ་རྣམ་པར་གཅོད་པ་ཡིན་པར་བསྟན་པ་ནི་ཐམས་ཅད་ཅེས་བྱ་བ་སྟེ། ཤེས་པར་འདོད་པའི་བྱེ་བྲག་གི་ཆོས་ཅན་ལ་སྒྲུབ་བྱེད་ཁོ་ན་ངག་
[263a.2]གིས་བསྒྲུབ་པར་བྱ་བ་ཡིན་གྱི་སྒྲུབ་པར་བྱེད་པ་ཅིག་ཤོས་ཉིད་ཀྱིས་འདོད་པ་གྲུབ་པ་མ་ཡིན་ནོ་ཞེས་བྱ་བའི་དོན་ཏོ། །བསྒྲུབ་བྱའི་ངོ་བོ་བརྗོད་པ་ཉིད་ཀྱིས་གྲུབ་པའི་ངོ་བོ་བཀག་པ་ཡིན་ནོ་ཞེས་བྱ་བ་ཡང་མི་རིགས་ཏེ། མཚན་ཉིད་ལས་སྔར་ཡོད་པ་མི་འགྲུབ་པའི་ཕྱིར་རོ་ཞེས་ཟེར་བ་ལ། སྔར་མ་གྲུབ་པའི་ཞེས་བྱ་
[263a.3]བའོ། །དེ་ལ་མ་རྟོགས་པ་ནི་མཚན་ཉིད་ལ་མ་རྟོགས་པའོ། །བསྒྲུབ་པའི་ཡུལ་ཉིད་ཀྱང་མ་གྲུབ་པ་ཙམ་ལས་བྱུང་བ་དང་། དེ་བཞིན་དུ་དེ་ལ་འོང་བ་ཉིད་དང་དེ་ལྟར་འདོད་པ་ཉིད་དང་། དེའི་ཕུག་ཉིད་བརྗོད་པར་འདོད་པ་མ་ཡིན་ནོ། །ཁྱད་པར་དུ་འཕགས་པའི་ཞེས་བྱ་བ་ནི་འཇིག་རྟེན་ལས་ཁྱད་པར་མེད་ཀྱང་དེ་ལྟར་
[263a.4]བརྗོད་པའི་ཕྱིར་རོ། །མདོའི་རྣམ་པར་དབྱེ་བ་ནི་བྱེད་པ་པོར་འདོད་པ་དང་འདོད་ཕུག་ཀྱང་ཡིན་པ་ལ་འདོད་པ་སྔ་མ་ལ་ནི་ཁྱད་པར་དུ་འཕགས་པའི་དོན་མེད་དོ། །སྤོང་བའི་ཕྱིར་རོ་ཞེས་བྱ་བ་ནི་བྱེད་པ་པོ་རྣམས་ཀྱི་བྱ་བ་ལ་ཁྱད་པར་འཕགས་པ་མེད་པའི་ཕྱིར་རོ། །ཆོས་བསྒྲུབ་བྱ་བ་ན་ཞེས་བྱ་བའོ། །དོན་མེད་
[263a.5]འགྱུར་ཞེས་བྱ་བ་ནི་ཆོས་ཅན་གྲུབ་པའི་ཕྱིར་བསྒྲུབ་བྱ་སྒྲུབ་པར་བྱེད་པའི་གཏན་ཚིགས་མ་ཡིན་ནོ། །ཕྱི་མའི་ཡན་ལག་ལ་ལྟོས་ནས་ཐ་དད་པར་གྲུབ་པ་འབའ་ཞིག་མ་ཡིན་གྱི་འགལ་བ་ཡང་ཡིན་པར་བསྟན་པ་ནི་ཚོགས་པ་ཞེས་བྱ་བའོ། །ཕན་ཚུན་ཞེས་བྱ་བ་ནི་ཚོགས་པ་ལའོ། །ངག་གི་དབྱེ་བས་དཔེ་
[263a.6]ལ་ཆོས་ཅན་དང་གཏན་ཚིགས་ལ་ཆོས་སོ། །ཉེ་བར་བཏགས་ནས་བསྒྲུབ་བྱ་ཡིན་པར་བསྟན་པ་ནི་མི་སྲིད་ཕྱིར་ན་ཞེས་བྱ་བའོ། །ཚོགས་པའི་མཚན་ཉིད་མེད་ན་རང་ཉིད་ཀྱིས་ངན་པར་བྱས་པ་སྤངས་པས་རྟོགས་པ་ཉིད་ཁོ་ན་ཅིའི་ཕྱིར་མ་ཡིན་ཞེས་བསྟན་པ་ནི་བསྟན་བཅོས་ཅི་བྱ་ཞེས་བྱ་བའོ། །བསྟན་བཅོས་
[263a.7]བྱེད་པ་ཉིད་ནི་ཉེ་བར་བཏགས་པ་སྨྲ་བ་མ་ཡིན་ཏེ། དགོས་པ་མེད་པའི་ཕྱིར་དང་། བཏགས་པ་པ་མ་ཡིན་པ་ཡོད་པའི་ཕྱིར་ཏེ། དེ་ལྟར་རྟོགས་པར་གྱིས་ཞེས་བྱ་བ་ཡང་ཐལ་ཆེས་པའི་ཕྱིར་རོ་ཞེས་བྱ་བའི་དོན་ཏོ། །ཡན་ལག་ལ་སྤྱི་ཉེ་བར་བཏགས་པའི་ཕྱིར་རོ་ཞེས་བྱ་བ་ནི་འབྱུང་བར་འགྱུར་བའི་ཚོགས་
[263b]
[263b.1]པའི་ཆོས་ཅན་གྱི་ཕྱོགས་ཡིན་ནོ་ཞེས་བྱ་བ་ནི་འཇིག་རྟེན་པའི་ཉེ་བར་བཏགས་ཏེ། རས་ཡུག་ཆེན་འཐག་གོ་ཞེས་བྱ་བ་ལྟ་བུའོ། །དེའི་ཆ་ཞེས་བྱ་བའི་བཤད་པ་ནི་དེའི་ཆོས་ཞེས་བྱ་བའོ། །ཆོས་ཅན་ཅིའི་ཕྱིར་མ་ཡིན་ཞེ་ན། སྨྲ་བ་པོའི་བསམ་པའི་དབང་གིས་ཞེས་བྱ་བ་སྨོས་ཏེ། སྨྲ་བ་པོའི་སྒྲའམ་བརྡ་
[263b.2]བྱེད་པ་པོའི་འདས་པའི་རྒན་པོ་རྣམས་ཀྱི་ཡིན་གྱི་ད་ལྟར་བ་ནི་མ་ཡིན་ཏེ། དེའི་ནུས་པས་ཞེས་བྱ་བའི་དོན་ཏོ། །དེ་ལྟ་ན་ཅི་ཞིག་བཟློག་པར་བྱ་བ་ཡིན་ཞེས་ཟེར་བ་ལ། དེའི་ཕྱོགས་གཅིག་ནི་ཞེས་བྱ་བ་སྟེ། ཕྱོགས་གཅིག་ནི་སྒྲའི་ནུས་པའི་ངེས་པས་ཆོས་ཅན་ཡིན་ནོ། །ཅི་ལས་ཤེ་ན་ཕྱོགས་ཀྱི་སྒྲ་སྤྱི་
[263b.3]བརྗོད་པ་མ་ཡིན་པའི་ཕྱིར་རོ་ཞེས་བྱ་བ་སྟེ། ཆོས་ཅན་གྱི་ཁྱད་པར་ཙམ་བརྗོད་པའི་ཕྱིར་རོ། །འདི་ཉིད་བཤད་པ་ནི་ཕྱོགས་ཀྱི་སྒྲས་ནི་ཞེས་བྱ་བ་སྟེ། རྗེས་སུ་དཔག་པར་བྱ་བ་ནི་འདིར་ཤེས་པར་འདོད་པའི་བྱེ་བྲག་དང་ལྡན་པའི་ཆོས་ཅན་ནོ་ཞེས་བསྟན་པའི་ཕྱིར་རོ་ཞེས་བྱ་བའི་དོན་ཏོ། །སྔར་
[263b.4]ངེས་པར་གཟུང་བར་འགྱུར་རམ་ཞེས་བྱ་བ་ནི་སྔར་བསྒྲུབ་པ་རྗེས་སུ་བརྗོད་པའོ། །དེ་ཞེས་བྱ་བ་ནི་གཞན་ཡིན་ནོ། །དེ་ལྟ་ན་གཞན་མ་ཡིན་ནོ་ཞེས་བྱ་བ་སྟེ། གཞན་དགག་པ་ཡིན་ལ་གཞན་ངེས་པར་གཟུང་བ་དེའི་སྒྲུབ་པ་ནི་དེ་ལས་གཞན་པ་བསྡུ་བའོ། །དེ་ནི་འདིའི་ངེས་པར་གཟུང་བ་མ་ཡིན་གྱི་དེའི་
[263b.5]ཚིག་ལ་ཡིན་ནོ་ཞེས་ཟེར་བ་ནི། གལ་ཏེ་བསྒྲུབ་པར་བྱ་བ་ཉིད་ཅེས་བྱ་བའོ། །འཕངས་པ་ཉིད་ཀྱིས་ཡིན་པར་བསྟན་པ་ནི་སྒྲུབ་བྱེད་བསྟན་པའི་ཞེས་བྱ་བའོ། །དོན་དེ་ཞེས་བྱ་བ་ནི་མ་གྲུབ་པའོ། །མེད་པ་གཙོ་བོའི་བསྒྲུབ་བྱའི་ཚིག་བསྒྲུབ་པ་ལ་ཡང་བསྟན་པ་ནི་གཏན་ཚིགས་སོགས་ཞེས་
[263b.6]བྱ་བའོ། །འདིའི་འབྲས་བུ་ནི་གཏན་ཚིགས་པ་ལ་སོགས་པར་དམ་འཆའ་བ་སྟེ། འདི་ཡང་གཏན་ཚིགས་ཀྱི་དཔེའི་མཚན་ཉིད་ཁོ་ན་ལ་ཉིད་ཅེས་བྱ་བའི་ཡི་གེ་ལས་ཁྱབ་པ་གྲུབ་པ་ནི་འགལ་བ་ཡིན་པས་གྲུབ་པོ་ཞེས་བྱ་བའི་དོན་ཏོ། །དེར་ཞེས་བྱ་བ་ནི་མ་གྲུབ་པ་བསྒྲུབ་པའི་སྒྲུབ་བྱེད་ལ་
[263b.7]སོགས་པ་སྟེ། གྲུབ་པ་བཞིན་དུ་སྒྲུབ་པར་བྱེད་པ་དོན་མེད་པ་ཡིན་ཏེ། སྒྲུབ་པར་བྱེད་པའི་ཉིད་ཁོ་ནས་ཞེས་བྱ་བའི་སྒྲའི་བྱེད་པ་ཉིད་ལས་སྒྲུབ་བྱེད་དུ་བརྗོད་པ་སེལ་བ་ཡིན་ནོ་ཞེས་བྱ་བའི་ཐ་ཚིག་གོ། །སྔར་ངེས་བཟུང་བས་ཞེས་བྱ་བ་བསྒྲུབ་བྱ་བསྟན་པ་ཉིད་ཅེས་བྱ་བ་ནི་བཤད་པའོ། །གང་
[264a]
[264a.1]གི་ཕྱིར་དོན་མེད་པ་དེའི་ཕྱིར་ཁྱབ་པ་འབྲས་བུ་ཅན་དམ་བཅའ་བ་ཉིད་ཡིན་པའི་ཕྱིར་གཏན་ཚིགས་མ་གྲུབ་པ་ལ་སོགས་པ་སྡུད་པར་བྱེད་པ་ནི་ཤུགས་ཀྱིས་གནས་པའོ། །སྒྲུབ་པར་བྱེད་པ་དོགས་པའང་མེད། །ཅེས་བྱ་བ་དང་། དེ་ལྟ་ནའང་དཔེ་ནི་མ་གྲུབ་པ། །ཞེས་བྱ་བ་དང་འགལ་
[264a.2]བ་མ་ཡིན་ནམ་ཞེས་ཟེར་བ་ནི། གལ་ཏེ་རང་ཉིད་ཀྱིས་ཞེས་བྱ་བའོ། །དེས་ན་ཞེས་བྱ་བ་ནི་སྔར་ངེས་པར་བཟུང་བ་ལ་དོན་མེད་པའི་ཕྱིར་རོ། །བསལ་བ་ཞེས་བྱ་བ་ནི། །དེ་ལྟའང་དཔེ་ནི་མ་གྲུབ་ལ། །ཞེས་བྱ་བའོ། །འགལ་བ་ཉིད་ནི་སྒྲུབ་བྱེད་དོ། །འདོད་པ་དང་འབྲེལ་པ་མེད་པ་ནི་བསྒྲུབ་བྱ་དང་ངོ་། །ཕན་
[264a.3]མེད་ནི་འགལ་བ་ཉིད་དོ། །ལྷན་ཅིག་གནས་པ་མིན་ཞེས་བྱ་བ་ནི་མ་གྲུབ་པའོ། །ཅི་སྟེ་ཞེས་བྱ་བ་ནི་ཐམས་ཅད་མི་རྟག་པ་ཉིད་ཀྱིས་སོ། །སྒྲ་ལ་ཞེས་བྱ་བ་ནི་བསྒྲུབ་བྱའི་ཆོས་ཅན་ཉིད་ལ་མི་རྟག་པ་ཉིད་ཀྱིས་གཏན་ཚིགས་དང་བཅས་པ་ཡིན་ན། དེ་ལྟར་དེ་ཐམས་ཅད་མི་རྟག་པའི་ཕྱིར་ཞེས་རྗོད་པར་
[264a.4]བྱེད་ན་མཐུན་པའི་ཕྱོགས་ཉིད་དུ་འགལ་བས་སེལ་བར་མི་འགྱུར་རོ་ཞེས་བྱ་བ་ནི་ཁ་ཅིག་གིའོ། །ཐམས་ཅད་མི་རྟག་པའི་ཕྱིར་ཞེས་བྱ་བས་དེ་ནི་དེ་ལྟར་བཟློག་པར་འགྱུར་ཏེ། གལ་ཏེ་སྒྲ་ཉིད་མི་རྟག་པ་ཉིད་ཡིན་པ་དེས་ནི་གཏན་ཚིགས་དང་ལྡན་པ་ཉིད་དུ་རྗོད་པར་བྱེད་ན་ཞེས་བྱ་བ་ནི་རྒྱལ་བ་ཅན་
[264a.5]གྱིའོ། །གལ་ཏེ་མི་རྟག་པ་ཉིད་དང་། དེའི་གཏན་ཚིགས་ཉིད་ཀྱང་སྒྲར་མི་བརྗོད་ན་ཅི་ཞིག་རྗོད་པར་བྱེད་ཅེས་ཟེར་བ་ལ་འདི་ལ་དཔེ་ཞེས་བྱ་བའོ། །དཔེ་བསྟན་པ་ཡང་མཐུན་པའི་ཕྱོགས་ཉིད་ཀྱིས་བསྟན་པ་ནི་ཁྱད་པར་ལས་ནི་གཞན་བརྗོད་ནས་ཞེས་བྱ་བ་སྟེ་གཞན་ཞེས་བྱ་བ་ནི་འགལ་བ་
[264a.6]ཡིན་ནོ་ཞེས་བྱ་བ་ནི་ཁ་ཅིག་གིའོ། །འགྲེལ་པར་ནི་ཁྱད་པར་ཡིན་ཞེས་བཤད་དེ། །ཞེས་བྱ་བ་ནི་འགལ་བའོ། །སྤྱིས་ཁྱབ་པ་ནི་མ་ཡིན་ཏེ་འདི་ཉིད་ཀྱིས་གནོད་པའི་ཕྱིར་རོ་ཞེས་བྱ་བ་ནི་ཆོས་མི་མཐུན་པ་ཉིད་ཅན་ནོ། །གནོད་པར་འདོད་པ་ཡང་རང་གི་ཚིག་ཕམ་པ་འབའ་ཞིག་གི་འབྲས་བུ་ཅན་ཡིན་
[264a.7]པར་བསྟན་པ་ནི་འབྲས་བུའང་ཞེས་བྱ་བའོ། །སྤྱི་དང་ཁྱད་པར་གྱི་ཚིག་ནི། །སྤྱིར་བཏང་བ་དང་དམིགས་ཀྱིས་བསལ་བའི་བདག་ཉིད་སྨྲ་བ་པོ་ཉེ་བར་མཚོན་པ་ཡིན་པར་བསྟན་པ་ནི། ཐམས་ཅད་ཉིད་ཅེས་བྱ་བའོ། །ཉེ་བར་མཚོན་པ་ཉིད་ལ་རྨོངས་པ་མ་ཡིན་པར་བསྟན་པ་ནི་དེ་ལྟ་
[264b]
[264b.1]བུ་ནི་འགའ་ཡང་ཞེས་བྱ་བའོ། །དེ་ཉིད་ལ་ཞེས་བྱ་བ་ནི་མི་རྟག་པ་ཉིད་དུ་བསྒྲུབས་ནས་རྟག་པ་ཉིད་དུ་སྒྲུབ་པར་བྱེད་པའོ། །གང་ལ་ཞེས་བྱ་བ་ནི་སྨྲ་བ་པོ་དང་ཉན་པ་པོ་ལའོ། །ཇི་ལྟར་རུང་བ་ཞེས་བྱ་བ་ནི་འགལ་བ་ཉེ་བར་མཚོན་པའམ་ཅིག་ཤོས་ནི་ཁྱད་པར་དང་འགལ་བ་ཡིན་གྱི་སྤྱི་ནི་མ་ཡིན་ནོ། །
[264b.2]གསུངས་པ་ནི་གནོད་པར་བྱེད་པ་སྟེ་སློབ་དཔོན་ཕྱོགས་ཀྱི་གླང་པོས་དེའི་ཕྱིར་སྒྲ་ལ་གནས་པའི་ཞེས་བྱ་བ་ལ་སོགས་པ་བསྟན་པ་ནི་དེའི་ཕྱིར་ཞེས་བྱ་བའོ། །གཞན་ལ་ཞེས་བྱ་བ་ནི་འགལ་བ་ལའོ། །བསྟན་པ་ནི་སྒྲུབ་བྱེད་དོ། །སྒྲུབ་བྱེད་ཉེ་བར་བཀོད་པས་བསྒྲུབ་བྱ་སེལ་བ་མ་ཡིན་པ་ནི་སུན་ཕྱུང་བའོ། །ཐམས་
[264b.3]ཅད་ཀྱི་མི་རྟག་པ་ཉིད་ནི་སྒྲ་ལ་གནས་པ་ཡིན་ཏེ། དེ་ལས་བཟློག་པ་ཐམས་ཅད་མ་ཡིན་པ་ཉིད་དུ་རྟོགས་པའི་ཕྱིར་རོ་སྙམ་དུ་སེམས་པ་ལ་ཡུལ་གཞན་ལ་ཞེས་བྱ་བའོ། །ཐམས་ཅད་ཉིད་ནི་གཞན་ལ་ཏེ་(དེ་)མི་རྟག་པ་ཉིད་ལའོ། །གཞན་དུ་ཞེས་བྱ་བ་ནི་ཐམས་ཅད་མ་ཡིན་པ་ཉིད་དོ། །རྗོད་པ་ནི་སྒྲའི་འོ། །
[264b.4]སྒྲ་ལ་ཐམས་ཅད་མ་ཡིན་པ་ཐམས་ཅད་ཉིད་དང་འགལ་བར་བརྗོད་ན་སྒྲ་ནི་ཐམས་ཅད་ལས་གཞན་པ་ཉིད་དུ་སྨྲས་པ་ཡིན་ནོ། །གཞན་ཉིད་ཅི་ཞིག་ཡིན་ཞེ་ན། ཐམས་ཅད་མ་ཡིན་པའི་ངོ་བོ་སྟེ་ཐམས་ཅད་མ་ཡིན་པ་ཉིད་དང་ཐམས་ཅད་ཉིད་འགལ་བ་ཡིན་ནོ་ཞེས་བྱ་བར་རྟོགས་པ་ཡིན་ལ་རྟག་པ་
[264b.5]ཉིད་ཀྱིས་ཀྱང་དེ་དང་ཁྱད་པར་མི་སྤོང་བའི་ཕྱིར་འགལ་བ་ཡིན་ནོ། །འགལ་བ་སྟེ་མི་རྟག་པ་ཉིད་སྒྲ་ལས་གཞན་པའི་ཡུལ་དུ་བརྗོད་པ་ཉིད་ཀྱི་སྒྲ་ཡང་གཞན་ཡིན་ནོ་ཞེས་བརྗོད་པ་ཡིན་ནོ་ཞེས་བྱ་བས་ཀྱང་གཞན་པ་ཉིད་འགལ་བ་ལ་ལྟོས་ནས་མི་རྟག་པ་ཉིད་ཡིན་གྱི་ཐམས་ཅད་མ་ཡིན་པ་ཉིད་མ་ཡིན་
[264b.6]ནོ། །དེའི་ཕྱིར་དེ་ཡང་ཞེས་བྱ་བ་ལ་སོགས་པའི་འགལ་བ་ནི་གནས་སྐབས་དེ་དང་ལྡན་པ་ཡིན་ནོ་ཞེས་བྱ་བ་ནི་རྒྱལ་བ་ཅན་གྱིའོ། །གཞན་ལ་ནི་ཐམས་ཅད་ལ་སྟེ། འགལ་བ་ནི་མི་རྟག་པ་ཉིད་དུ་སྨྲ་བས་གཞན་ཉིད་དེ་ཐམས་ཅད་མ་ཡིན་པ་ཉིད་དུ་བརྗོད་པ་ནི་ཡིན་ན་སྐྱོན་མེད་པར་བསྟན་
[264b.7]པ་ནི། ཐམས་ཅད་མི་རྟག་པ་ཉིད་ཀྱིས་ཞེས་བྱ་བའོ། །གཞན་ཉིད་ཐམས་ཅད་མ་ཡིན་པ་ཉིད་ཀྱི་ངོ་བོ་མ་ཡིན་པ་ཉིད་དུ་བསྟན་པ་ནི་གཞན་ཉིད་དུ་བསྟན་པའི་ཕྱིར་རོ་ཞེས་བྱ་བའོ། །ཐམས་ཅད་ཀྱི་སྒྲ་ནི་སྤྱིའི་སྒྲ་ཡིན་པའི་ཕྱིར་ཁྱད་པར་གྱི་སྒྲ་འཕེན་པར་བྱེད་ན། མི་འཕེན་པའི་བདག་ཉིད་དེ་ཐམས་
[265a]
[265a.1]ཅད་ཉིད་ཐམས་ཅད་མ་ཡིན་པ་ཇི་ལྟར་ཡིན་ཞེས་ཟེར་བ་ལ་སྤྱི་ནི་ཞེས་བྱ་བའོ། །སྤོང་བ་ཡིན་ཡང་རང་གི་ངོ་བོ་ནི་མ་ཡིན་ཏེ་འགལ་བ་ཡིན་ལ། ངེས་པ་ལ་ནི་འགྱུར་རོ་ཞེས་བསྟན་པ་ནི་དཔེར་ན་ཞེས་བྱ་བའོ། །དེ་ཙམ་གྱིས་ཞེས་བྱ་བ་ནི་རང་གི་ངོ་བོས་དེ་ཉིད་
[265a.2]མ་ཡིན་ན་ཐམས་ཅད་ཉིད་མེད་པས་ཐམས་ཅད་ཉིད་དེ་ཡང་མེད་པའི་ཕྱིར་རོ། །ཐམས་ཅད་ཉིད་མ་ཡིན་པ་མ་ཡིན་ཡང་ཐམས་ཅད་ཀྱི་ངོ་བོ་སྤོང་བའི་ཕྱིར་མཉན་པར་བྱ་བ་ཉིད་བཞིན་དུ་ལྡོག་པའི་དབྱེ་བ་མེད་པས་མ་གྲུབ་པ་ཡིན་པར་བསྟན་པ་ནི་ཤེས་བྱ་ཤེས་བྱེད་ཅེས་བྱ་བའོ། །ཆོས་ཙམ་གྲུབ་པ་ཉིད་
[265a.3]ཀྱིས་བསྒྲུབ་བྱ་མ་ཡིན་པའི་ཕྱིར་དེའི་ཁྱད་པར་ཅན་གྱི་ཆོས་ཅན་བསྒྲུབ་བྱར་མ་གྲུབ་པའོ་ཞེས་བྱ་བའི་དོན་ཏོ། །བསྒྲུབ་བྱའི་ཁྱད་པར་གྱི་ཆོས་ཅན་སོ་སོར་བྱས་པ་ཡང་དེ་ལས་གཞན་པའི་ཆོས་མེད་ན་དེ་གྲུབ་པ་ཉིད་ཡིན་པར་བསྟན་པ་ནི། སྒྲ་ཉིད་ཡིན་པའི་ཕྱིར་མི་རྟག་གོ་ཞེས་བྱ་བའོ། །ཚོགས་པ་བསྒྲུབ་
[265a.4]བྱར་མི་འགྱུར་རོ། །ཞེས་བྱ་བ་ནི་གྲུབ་པ་ལ་སྒྲུབ་པ་ཉིད་དོ། །དེ་ཉིད་རྟག་པ་ལ་ལྡོག་པའི་བསྒྲུབ་བྱ་དང་སྒྲ་མ་ཡིན་པ་ལས་ལོག་པའི་སྒྲུབ་བྱེད་མ་ཡིན་ནམ། ཇི་ལྟར་བསྒྲུབ་བྱའི་ཆའི་རྗེས་སུ་འཇུག་པ་ཡིན་ཞེས་ཟེར་བ་ནི་གལ་ཏེ་ཞེས་བྱ་བའོ། །ཡང་ཞེས་བྱ་བ་ནི་ཕྱིས་ཀྱང་ངོ་། །མི་རྟག་པ་ཞེས་བྱ་བ་ནི་
[265a.5]གྲུབ་པ་ཉིད་བཟློག་པའི་ཆེད་དུ་སྒྲ་ལས་ལྡོག་པར་ལྷུང་ན་མ་གྲུབ་པ་ཁོ་ན་ཡིན་ལ་ཡང་བརྗོད་ཀྱང་ཁྱད་པར་མེད་པའི་ཕྱིར་དང་། སྒྲ་ཉེ་བར་དམིགས་པ་ཉིད་ཀྱིས་དེ་ལྟར་རྟོགས་པའི་ཕྱིར་ལོག་པར་རྟོགས་པ་ལ་རྟོགས་པར་བྱ་བ་མ་ཡིན་པ་ཉིད་ཐོབ་པར་འགྱུར་བའི་ཕྱིར་རོ་ཞེས་བསྟན་པ་ནི། གལ་ཏེ་སྒྲ་
[265a.6]ཉིད་ཅེས་བྱ་བ་སྟེ། མི་རྟག་པའོ་ཞེས་བྱ་བ་བཞིན་དུ་སྒྲའོ་ཞེས་བྱ་བ་ཡང་གྲུབ་པའི་བསྒྲུབ་བྱ་ཉིད་ཡིན་ནོ་ཞེས་བྱ་བའི་དོན་ཏོ། །གལ་ཏེ་མ་ངེས་པ་ཉིད་ཁོ་ནར་ཅིའི་ཕྱིར་མ་བརྗོད་ཅེས་ཟེར་བ་ལ། བརྒལ་ཞིང་བརྟགས་པ་ལ་ཞེས་བྱ་བ་སྟེ་མ་གྲུབ་པ་ཉིད་མདུན་ན་ཡོད་པ་སྤངས་པ་ནི་སྐྱོན་ཡིན་ནོ་ཞེས་བྱ་བའོ། །ལྐོག་ཏུ་
[265a.7]གྱུར་པ་སྟེ་རྩོད་པའི་ཡུལ་གྱི་རང་གི་ངོ་བོའོ། །སྒྲུབ་པ་ནི་སྒྲ་ཉིད་ལ་མི་རྟག་པ་ཉིད་བཞིན་དུའོ། །ལྐོག་ཏུ་མ་གྱུར་པ་སྟེ་མངོན་སུམ་པ་ཅི་ལས་ཡིན། གང་གི་ཕྱིར་རྩོད་པའི་ཡུལ་མ་ཡིན་པའོ། །མི་མཐུན་པ་ཞེས་བྱ་བ་ནི་དཔེ་ཞེས་བྱ་བའི་དོན་ཏོ། །མར་མེ་ཞེས་བྱ་བ་ནི་འདི་ཉིད་ཀྱི་བཤད་པའོ། །
[265b]
[265b.1]མངོན་སུམ་དུ་གྲུབ་པ་ཁོ་ན་ཞེས་བྱ་བ་ནི་རྩོད་པའི་གཞི་མ་ཡིན་པ་ཉིད་དོ། །སྒྲ་ཉིད་ཁོ་ན་ཐམས་ཅད་མ་ཡིན་པ་ཉིད་ཡིན་ཏེ་ལྡོག་པའི་ཁྱད་པར་མེད་པའི་ཕྱིར་མ་གྲུབ་པ་ཡིན་ནོ། །བསྒྲུབ་བྱ་སྒྲུབ་བྱེད་མེད་པ་ཙམ་བརྗོད་པར་འདོད་པའི་ཆོས་མི་མཐུན་པའི་དཔེ་ཉིད་ཡིན་ཏེ། ཆོས་མི་མཐུན་པའི་དཔེ་
[265b.2]གཞན་དུ་མི་འཐད་པས་བཏགས་པ་ཉིད་གཏན་ཚིགས་མ་ཡིན་ཞིང་བསྒྲུབ་བྱ་ཉིད་ཡིན་པའི་ཕྱིར་ཐམས་ཅད་མ་ཡིན་པ་ཉིད་ནི་ཡན་ལག་མ་ཡིན་པ་མ་ཡིན་ཏེ། གྲངས་ཅན་པ་རྣམས་ཀྱིས་ཡན་ལག་པ་དང་བཅས་པར་ཁས་བླངས་པའི་ཕྱིར་རོ། །རྒྱལ་དཔོག་པ་རྣམས་ཀྱི་ཡང་ཡན་ལག་
[265b.3]ཅན་ཡིན་པ་ཉིད་དམ་ངོ་ཤེས་པར་བྱ་བ་ཉིད་ཀྱང་སྒྲུབ་བྱེད་མ་ཡིན་ཏེ། མི་རྟག་པ་ཉིད་ཀྱི་རྗེས་སུ་དཔག་པས་གནོད་པའི་ཕྱིར་དཔེར་ན་སྒྲ་རྟག་པ་ཉིད་ལ་རྣ་བ་ལས་བྱུང་བར་ངོ་ཤེས་པ་ལྟ་བུའོ། །གང་གི་ཕྱིར་ཉམས་སུ་མྱོང་བའི་འདུ་བྱེད་པ་སད་པ་ལས་དྲན་པ་དང་རྗེས་སུ་བྱེད་པ་དང་སྔར་མཐོང་བ་ངོ་
[265b.4]ཤེས་པ་ཞེས་བྱ་བའི་རིམ་པས་སད་པར་ངེས་པ་ཡིན་ཏེ་དེ་མཐོང་བ་བཞིན་དུ་མཐོང་བ་དང་། སྣང་བཞིན་པ་ངོ་ཤེས་པ་ནི་གཞན་མཐོང་བ་མ་ཡིན་ནོ། །བདེན་མོད་ཀྱི་དེ་མཐོང་བ་ལས་སད་པ་འདས་པའི་ནི་མ་ཡིན་ཏེ། འོ་ན་ཅི་ཞེ་ན་ཉེ་བའི་ཡིན་ཏེ་མཐོང་བའི་ཕྱིར་རོ། །མཐོང་བ་ཉིད་དང་ཉེ་བ་ནི་མ་ཡིན་ཏེ། མ་མཐོང་
[265b.5]བ་ལ་ཡང་དེ་ལྟར་ཐལ་བར་འགྱུར་བའི་ཕྱིར་རོ། །དེའི་དོན་བྱེད་པས་དེ་ཉིད་ཉེ་བ་ཡིན་ལ། དེ་ཁོ་ན་བཞིན་དུ་དོན་ཡོད་པ་དམིགས་པ་ཡིན་གྱི་ཐམས་ཅད་དུ་ནི་མ་ཡིན་ནོ་ཞེ་ན། དེ་ལྟ་ཡིན་ན་འདྲ་བའི་དོན་ངོ་ཤེས་པ་མ་ཡིན་ཏེ། ཉེ་བ་ལ་དེའི་ཤེས་པ་ཡིན་པའི་ཕྱིར་འདིའི་དོན་དུ་འདྲ་བ་གཞན་ཞེས་བྱ་བ་ལ་
[265b.6]སོགས་པའོ། །དེའི་ཕྱིར་སྔར་ཉམས་སུ་མྱོང་བའི་ལས་ཙམ་མམ་བཏགས་པ་བ་མ་ཡིན་པའམ་དྲན་པ་མ་ཡིན་པ་མ་ཡིན་ནོ། །དེ་ཉིད་ཀྱི་ཕྱིར་ལྷ་སྦྱིན་ནི་དེའི་དོན་བྱེད་པ་མ་ཡིན་ཏེ། དེའི་ཚེ་མེད་པར་ཐལ་བར་འགྱུར་བའི་ཕྱིར་རོ། །སྣང་བཞིན་པ་དང་དེའི་གཅིག་པ་དང་ཉིད་ནི་འདི་དང་འདྲ་བ་ཉིད་ཀྱི་
[265b.7]དཔེའོ། །རྒྱལ་དཔོག་པའི་ནི་ཉམས་སུ་མྱོང་བ་དང་། བྱེད་པ་དྲན་པའི་མངོན་སུམ་གཉིས་པོ་རྟོགས་པ་ནི་མངོན་སུམ་ཁོ་ན་ཡིན་པར་འདོད་པ་ནི་མ་རིག་པ་ལས་བྱུང་བས་ཀུན་རྫོབ་ཡིན་ནོ། །སྒྲ་མི་རྟག་སྟེ། བུམ་པ་བཞིན་དུ་མིག་གིས་གཟུང་བར་བྱ་བ་ཡིན་པའི་ཕྱིར་ལ། རིགས་ཀྱིས་མ་
[266a]
[266a.1]ངེས་པ་ཉིད་དུ་བརྗོད་པ་ན་བུམ་པ་དང་སྒྲ་ཡང་རྟག་པ་ཡིན་ནོ་ཞེས་བྱ་བས་སྔ་ན་མེད་པའི་རྟག་པ་ཉིད་དུ་ཁས་བླངས་པས་སྔར་དམ་བཅས་པ་ཉམས་པ་ནི་ཕྱོགས་ཀྱི་སྐྱོན་མ་ཡིན་ཏེ། མ་ངེས་པ་ཉིད་ཀྱི་སྐྱོན་གྱིས་ཕམ་པའི་ཕྱིར་རོ། །གཞན་དུ་ན་གཏན་ཚིགས་ཀྱི་སྐྱོན་ཐམས་ཅད་ཕྱོགས་ཀྱི་སྐྱོན་
[266a.2]དུ་འགྱུར་རོ། །དམ་བཅའ་བོར་བ་ནི་བླངས་པ་བོར་བ་སྟེ། སྒྲ་མི་རྟག་ཅེས་སུས་སྨྲས་ཞེས་ཟེར་བ་ལ་སྔ་མ་བཞིན་དུ་གཏན་ཚིགས་ཀྱི་སྐྱོན་ཁོ་ནས་ཕམ་པ་ཡིན་ནོ། །སྒྲ་ཉིད་ཕྱོགས་ལ་ཡོད་ཀྱང་གཏན་ཚིགས་ཉིད་དུ་མ་གྲུབ་པ་མ་ཡིན་ནམ་བྱས་པ་ཉིད་ལས་བཞིན་དུ་གཏན་ཚིགས་ལ་ཡོད་པ་ཆོས་ལ་
[266a.3]སོགས་པ་ལ་ཡོད་པར་འགྱུར་ཏེ། མངོན་སུམ་ཉིད་ཡིན་པས་རྗེས་སུ་དཔག་པར་བྱ་བ་མ་ཡིན་ནོ་སྙམ་དུ་སེམས་པ་ནི། དངོས་པོ་ཀུན་ལ་ཆོས་དང་ནི། །ཞེས་བྱ་བ་སྟེ། རྣམ་དབྱེ་ནི་ཐ་དད་པར་རོ། །དངོས་པོ་ཀུན་ལ་ཞེས་བྱ་བ་ནི་དམ་བཅའ་བ་དང་གཏན་ཚིགས་ཀྱི་དངོས་པོ་རྣམས་ལའོ། །མེད་པའི་ཕྱིར་ནི་
[266a.4]མངོན་སུམ་ལ་སོགས་པས་ཉམས་སུ་མྱོང་བའི་ཕྱིར་རོ། །ཀུན་ལ་ཞེས་བྱ་བ་ནི་དམ་བཅའ་བ་དང་གཏན་ཚིགས་ལ་ཡང་ངོ་། །ཀུན་རྫོབ་ཏུ་ཞེས་བྱ་བ་ནི་ལྡོག་པའི་དབྱེ་བ་ཉམས་སུ་མྱོང་བ་ལས་བྱུང་བའི་རྣམ་པར་རྟོག་པས་ཁྱད་པར་དུ་དབྱེ་བ་ཡིན་པའི་ཕྱིར་རོ། །དམ་བཅའ་བ་ལས་བྱུང་བའི་གཏན་
[266a.5]ཚིགས་ལས་བྱུང་བའི་ཕྱིར་དམ་བཅའ་བ་ལས་བྱུང་བ་སྟེ། གཏན་ཚིགས་ལས་བྱུང་བ་ནི་མངོན་སུམ་གྱིས་གྲུབ་པ་ཉིད་ལ་དབྱེ་བ་མེད་པའོ། །བྱས་པ་ཉིད་གཏན་ཚིགས་ལ་ཡོད་པ་དང་ཕྱོགས་ལ་ཡོད་པའི་སྒྲ་ཉིད་ནི་བསྒྲུབ་བྱ་སྒྲུབ་བྱེད་ཀྱི་ངོ་བོའོ། །ཆོས་དང་ཆོས་ཅན་གྱི་ངོ་བོ་དབྱེ་བ་དང་བྲལ་
[266a.6]བའི་མར་མེ་ལ་ཡང་ཀུན་རྫོབ་ཀྱིས་མ་ཡིན་པའི་ཕྱིར་ལྡོག་པའི་དབྱེ་བའི་མཐར་ཐུག་པ་ཉིད་ཀྱིས་མར་མེ་ལ་ཡང་དེ་ཡོད་དོ་སྙམ་དུ་སེམས་པ་ནི། མར་མེ་ཞེས་བྱ་བ་ནས་ཆོས་ཅན་ནོ་ཞེས་བྱ་བའི་བར་གྱིས་སོ། །བྱེད་པ་མེད་ལ་ཞེས་བྱ་བ་ནི་ལན་ནོ། །བརྗོད་པར་འདོད་པའི་དོན་བྱ་བ་མེད་པས་ཞེས་
[266a.7]བྱ་བ་ནི་རང་གི་ངོ་བོ་ཡོད་པ་མ་ཡིན་ནོ་ཞེས་བྱ་བའི་དོན་གྱི་རྒོལ་བའོ། །ཧ་ཅང་ཐལ་བར་འགྱུར་བ་ནི་རི་བོང་གི་རྭ་ལའོ། །དེ་སྐད་དུ་ཞེས་བྱ་བ་ནི་བྱེད་པ་མེད་པ་དང་ཅིག་ཤོས་ལ་སོགས་པའི་ཐུན་མོང་བ་ཉིད་ཀྱི་བྱ་བ་བྱེད་པ་ཉིད་ཡིན་གྱི་ཆོས་ཅན་ནི་མ་ཡིན་ནོ། །སྒྲ་ཉིད་དམ་ཐམས་ཅད་མ་ཡིན་པ་ཉིད་ལ་
[266b]
[266b.1]བསྒྲུབ་བྱ་སྒྲུབ་བྱེད་ཀྱི་དབྱེ་བ་མེད་པའི་ཕྱིར་རོ། །བྱས་པ་ཉིད་ཅེས་བྱ་བ་ལ་སོགས་པ་ནི་སྒྲུབ་བྱེད་དང་བསྒྲུབ་བྱ་དང་ཆོས་ཅན་རྣམས་སོ། །དེའི་དབྱེ་བ་དངོས་སུ་མ་ཡིན་པ་ལ་དེ་དང་བྲལ་བ་འཛིན་པའི་མངོན་སུམ་གནོད་བྱེད་ཡིན་པར་བསྟན་པ་ནི་དོན་གྱིས་རང་གི་ངོ་བོ་གཅིག་ཅེས་བྱ་བ་སྟེ། དེ་
[266b.2]ལ་ཆོས་ལ་སོགས་པའི་དབྱེ་བ་དེ་མ་ཡིན་པ་ལས་ལྡོག་པ་མ་རྟོགས་པ་མ་ཡིན་ནོ་ཞེས་བྱ་བའི་དོན་ཏོ། །མི་རྟག་པ་ཉིད་གཞན་ཉིད་ཡིན་ན་ནི་ཐ་དད་པ་ཉིད་ཡིན་ནའོ། །མི་འཐད་ཅེས་བྱ་བ་ནི་དེ་གཉི་ག་ཡང་མི་རྟག་པའི་ཕྱིར་རོ། །ཁྱབ་པ་དང་ཅིག་ཤོས་ཞེས་བྱ་བ་ནི་རྟག་པ་ལས་གཞན་པ་ཉིད་ནི་
[266b.3]དངོས་པོ་རིག་པ་ཉིད་ཀྱིས་རིག་པའོ། །དེ་ལྟ་ན་ཚད་མ་གཞན་ཚད་མ་ཡིན་ཏེ། རྗེས་སུ་དཔག་པ་དང་འགལ་བ་དག་གིས་ཞེས་བསྟན་པ་ནི་དུས་གཞན་ཁྱབ་ན་ནི་ཞེས་བྱ་བའོ། །ཁྱབ་པ་དང་ཅིག་ཤོས་ཉིད་དངོས་པོ་ལས་ཐ་དད་པ་ཡིན་པས་དེ་འཛིན་གཟུང་བྱ་མ་ཡིན་པ་མ་ཡིན་ནམ་ཞེས་ཟེར་བ་ནི་འོན་
[266b.4]ཏེ་མངོན་སུམ་གྱིས་ཞེས་བྱ་བའོ། །ཁྱབ་པ་ཉིད་ནི་གཞན་ལ་ལྟོས་པས་གཞན་ཡིན་པར་འགྱུར་གྱི་དེ་དང་བྲལ་བའི་ངོ་བོ་མི་རྟག་པ་ཉིད་མ་ཡིན་པར་བསྟན་པ་ནི་མི་རྟག་པ་ཉིད་ཅེས་བྱ་བའོ། །དེ་ཉིད་ཅེས་བྱ་བ་ནི་ཁྱབ་པ་ཉིད་དེ་མི་རྟག་པ་ཉིད་དུ་མ་རྟོགས་པ་ཞེས་བྱ་བར་སྦྱར་རོ། །དེ་ཉིད་ཀྱི་ཞེས་བྱ་བ་ནི་
[266b.5]ཁྱབ་པ་ཅན་གྱིའོ། །ཡོད་དམ་ཞེས་བྱ་བ་ནི་དམིགས་པར་བྱ་བ་ཉིད་ཀྱིས་སོ། །དེའི་བདག་ཉིད་དུ་ཞེས་བྱ་བ་ནི་དབྱེ་བ་བྱེད་པ་དེ་ཉིད་མ་ཡིན་པར་ཐལ་བར་འགྱུར་བའོ། །མེད་པས་ཞེས་བྱ་བ་ནི་མ་དམིགས་པས་སོ། །འདིས་ནི་ཞེས་བྱ་བ་ནི་སྔར་དམིགས་པ་ཆོས་དང་བྲལ་བ་ཉིད་དོ། །ཆོས་
[266b.6]ཅན་འཛིན་པ་ལ་ཆོས་མི་འཛིན་ན་སྐྱོན་གཞན་བསྟན་པ་ནི་མ་གྲུབ་ན་ཞེས་བྱ་བའོ། །མངོན་སུམ་གྱིས་མི་རྟག་པར་འཛིན་པའི་ཡོན་ཏན་བསྟན་པ་ནི། གང་ཚེ་ཞེས་བྱ་བའོ། །གཞན་ཡང་མངོན་སུམ་གྱིས་ཆོས་དང་ཆོས་ཅན་འཛིན་པ་ཐམས་ཅད་དུ་འཛིན་པའི་ཕྱིར་རྗེས་སུ་དཔག་པ་དོན་མེད་དོ་ཞེས་ཟེར་
[266b.7]བ་ནི། འོན་ཏེ་ཞེས་བྱ་བའོ། །འདི་ལ་ཆོས་ཡོད་པའི་ཕྱིར་ཆོས་ཅན་ནི་མི་འཛིན་ན་མི་འགྱུར་རོ་ཞེས་ཟེར་བ་ལ། ཆོས་ནི་མངོན་སུམ་གྱིས་ཞེས་བྱ་བའོ། །འགའ་དང་ལྷན་ཅིག་འཛིན་ཡང་ཆོས་གཞན་དང་མ་ཡིན་ནོ་ཞེས་ཟེར་བ་ནི། གལ་ཏེ་འཁྲུལ་པའི་ཆོས་ཞེས་བྱ་བའོ། །ཐོ་ཡོར་ཉིད་ལ་
[267a]
[267a.1]སོགས་པ་དང་བྲལ་བ་ཡང་དབྱིབས་སྔོན་དུ་འགྲོ་བ་ཉིད་དུ་མཐོང་བ་ཡིན་གྱི་ཁྱབ་པ་ཅན་དང་ཅིག་ཤོས་དང་བྲལ་བའི་དངོས་སོ། །བཟུང་བ་མ་ཡིན་པར་བསྟན་པ་ནི་མི་དང་ཐོ་ཡོར་ཞེས་བྱ་བའོ། །ཡུལ་ཁྱབ་པ་ཅན་ལ་གཞན་དུ་འཛིན་པ་བཞིན་དུ། དུས་ཁྱབ་པ་ཅན་
[267a.2]ཡང་གཞན་དུ་འཛིན་པར་འགྱུར་རོ་ཞེས་ཟེར་བ་ནི་གལ་ཏེ་རིང་པོ་ཞེས་བྱ་བའོ། །རྗེས་སུ་དཔག་པས་ཞེས་བྱ་བ་ནི་གཅིག་གཡོ་བ་ནི་གཞན་གཡོ་བ་གཞན་དུ་མི་འཐད་པས་སོ། །འཁྲུལ་འཁོར་གྱི་དངོས་པོ་གཉིས་བཞིན་དུ་གཅིག་གཡོ་བ་ནི་གཞན་གཡོ་བ་ནི་ཐ་དད་པ་ཡིན་ཡང་ཅི་ལས་ཀྱང་ཡིན་པའི་ཕྱིར་གཞན་དུ་
[267a.3]མི་འཐད་པ་མ་ཡིན་པར་བསྟན་པ་ནི་དེ་ནི་རྗེས་སུ་དཔག་པ་ཡང་ཞེས་བྱ་བའོ། །མཐོང་བ་རྣམས་ཀྱི་གཅིག་པ་ཉིད་མངོན་སུམ་དང་འགལ་བ་ཡིན་པར་བསྟན་པ་ནི་དེ་ནི་ཞེས་བྱ་བའོ། །དུས་སྔ་མའི་བརྡའི་ཡུལ་གྱི་ཁྱད་པར་མི་འཛིན་པ་དེས་ཁྱད་པར་དུ་བྱས་པ་ད་ལྟར་བ་མངོན་སུམ་གྱིས་མི་
[267a.4]འཛིན་པར་བསྟན་པ་ནི་མ་ཡིན་ཏེ་དེ་ཉིད་ཅེས་བྱ་བའོ། །ད་ལྟར་བའི་བརྡའི་ཡུལ་གྱི་ཁྱད་པར་འཛིན་པ་ནི་དེས་ཁྱད་པར་དུ་བྱས་པ་འཛིན་ན་མི་རྟག་པ་ཉིད་ཁོ་ནར་འཛིན་པ་ཡིན་པར་བསྟན་པ་ནི་དེས་ན་མི་རྟག་པ་ཉིད་ནི་ཞེས་བྱ་བའོ། །རྟོག་པ་ཙམ་གྱིས་སྦྱར་བ་ནི་སྒྲུབ་བྱེད་དམ་ཅིག་ཤོས་ཀྱང་མ་ཡིན་ཏེ་
[267a.5]འབྲེལ་པ་མེད་པའི་ཕྱིར་རོ་ཞེས་བསྟན་པ་ནི། འབྲེལ་པ་ཡོད་པ་ཉིད་ལས་ཞེས་བྱ་བའོ། །གཅིག་ལས་ཞེས་བྱ་བ་ནི་བ་ལང་མ་ཡིན་པ་ལ་སོགས་པ་གང་ཡང་རུང་བ་ལས་སོ། །དུ་མ་ནི་ཁྲ་བོ་ལ་སོགས་པའོ། །ཐ་དད་པའི་ལྡོག་པ་ལས་ཡང་མངོན་སུམ་པ་ནི་རྣམ་པར་རྟོག་པ་བག་ཆགས་ལས་
[267a.6]བྱུང་བའི་རྟོག་པས་གཅིག་ཉིད་དུ་ཞེན་པ་ཡིན་པར་བསྟན་པ་ནི་དངོས་པོ་ཀུན་གྱི་ཞེས་བྱ་བའོ། །བག་ཆགས་དེ་དང་ལྷན་ཅིག་བྱེད་པའི་དབང་པོ་ལས་བྱུང་བའི་མངོན་སུམ་ཉིད་དེར་རྟོག་པར་བྱེད་པ་ཡང་ཡིན་པར་བསྟན་པ་ནི། གལ་ཏེ་དབང་པོའི་ཞེས་བྱ་བའོ། །དབང་པོ་ལས་བྱུང་བ་ནི་དབང་
[267a.7]པོ་བཞིན་དུ་ཡོད་པའི་ཡུལ་ཅན་ཡིན་ལ། བག་ཆགས་བྱུང་བ་ནི་ཡུལ་ཡོད་པ་མ་ཡིན་པས་རྟོག་པ་ཅན་ཡིན་པར་བསྟན་པ་ནི་སྔ་མ་ཕྱི་མ་ཞེས་བྱ་བའོ། །རྗེས་འགྲོ་མེད་ཅེས་བྱ་བ་ནི་གསལ་བ་རེ་རེ་ཞིང་ངེས་པ་ཉམས་སུ་མྱོང་བའི་ཕྱིར་རོ། །གསལ་བ་དུ་མ་འཛིན་ཀྱང་རྗེས་སུ་འགྲོ་བ་འཛིན་པ་
[267b]
[267b.1]མ་ཡིན་ཏེ། གསལ་བ་གཅིག་འཛིན་པ་བཞིན་དུ་རྗེས་སུ་འགྲོ་བ་མེད་པར་བསྟན་པ་ནི། གང་གིས་བྱ་བ་སྟེ་དོན་གཞན་དུ་མཐོང་བ་དང་ལྷན་ཅིག་གཅིག་ཉིད་དུ་གཞན་དུ་ཡང་མ་མཐོང་བ་དང་རྗེས་སུ་འགྲོ་བ་ནུབ་པ་དང་ལྡན་པ་ཉིད་དུ་སྣང་བའི་རྒྱུ་ལ་གོམས་པ་ཡིན་ནོ། །དེ་བསྟན་པ་ནི་རྩིག་པ་ལ་སོགས་
[267b.2]པ་ནི་ཞེས་བྱ་བའོ། །གསལ་བ་དག་གི་དུས་ཕྱིས་རྟོགས་པ་སྔ་མའི་གསལ་བ་ཞིག་པ་ན་བྱུང་བ་ཇི་ལྟར་དེའི་ཁྱབ་པ་ཉིད་ཀྱི་ཡུལ་ཡིན་ཞེས་ཟེར་བ་ལ་མ་ཡིན་ཏེ། གསལ་བ་ཡོད་པ་དང་ཞེས་བྱ་བའོ། །སྔ་མར་ཞེས་བྱ་བ་ནི་སྔར་མཐོང་བའི་ཡུལ་གྱི་ཕྱོགས་སུའོ། །ཁྱབ་པ་ཉིད་དུ་མེད་པའི་ཕྱིར་
[267b.3]ཞེས་བྱ་བའི་རྒོལ་བ་བཤད་པ་ནི། དེའི་རང་བཞིན་ནི་ཞེས་བྱ་བའོ། །དེའི་གཞན་དུ་བ་ཉིད་མ་རྟོགས་པ་མངོན་སུམ་གྱིས་མ་གྲུབ་པ་ལ་མངོན་སུམ་དང་བྲལ་བའི་ཞེས་པ་ཙམ་ཡིན་ལ། མངོན་སུམ་གྱིས་མ་གྲུབ་པ་ཉིད་ཀྱི་ཕྱིར་ཐ་དད་པ་དང་ཐ་མི་དད་པ་ཡང་མ་ཡིན་ནོ་ཞེས་བསྟན་པའི་ཕྱིར་ཕན་
[267b.4]ཚུན་ཞེས་བྱ་བའོ། །ཐ་དད་ལས་གཞན་ཞེས་བྱ་བའོ། །དེ་ཚེ་ཞེས་བྱ་བ་ནི་ཐ་དད་པ་ནའོ། །དེ་ཉིད་ཀྱིས་ཞེས་བྱ་བ་ནི་གང་ཁོ་ནས་ཐ་དད་པའོ། །དེ་ཡང་ནི་ཞེས་བྱ་བ་ནི་ཐ་མི་དད་པ་ཉིད་དུ་གནས་པ་མ་ཡིན་ཏེ། ཡང་ཐ་དད་པར་འགྲོ་བའི་ཕྱིར་རོ། །ཐ་དད་པ་དང་ཐ་མི་དད་པའི་ཕྱིར་འགལ་བ་ལ་
[267b.5]ཁྱད་པར་མེད་པའི་ཐལ་འགྱུར་ཡིན་པར་བསྟན་པ་ནི་མཐོང་བ་མཐོང་བར་མིན་པར་ཞེས་བྱ་བའོ། །ལྡོག་པ་མ་ཡིན་པའི་ཁྱད་པར་གྱི་ཉེ་བར་ལེན་པའི་རྣམ་པར་རྟོག་པ་ལས་ཆོས་ལ་སོགས་པའི་དབྱེ་བ་མ་ཡིན་པར་བསྟན་པ་ནི། གང་ལ་དེ་མེད་ཅེས་བྱ་བའོ། །གལ་ཏེ་ཀུན་རྫོབ་ཏུ་རྣམ་པར་དབྱེ་བ་
[267b.6]ཡོད་ན་དངོས་པོ་ཐམས་ཅད་ལ་ཆོས་ལ་སོགས་པའི་དབྱེ་བ་ཇི་ལྟར་མ་གྲུབ་པ་ཡིན་ཞེས་ཟེར་བ་ལ། དོན་དམ་པར་ནི་ཞེས་བྱ་བའོ། །དེ་ཉིད་ཅེས་བྱ་བ་ནི་གཅིག་ཉིད་དེ་གསལ་བས་རིགས་ལ་སོགས་པ་སྟེ་བ་ལང་ངོ་ཞེས་བྱ་བའོ། །གཞན་ཉིད་ནི་བ་ལང་ཉིད་ཅེས་བྱ་བ་སྟེ་འགོག་པར་འགྱུར་ཞེས་བྱ་
[267b.7]བར་སྦྱར་རོ། །ཅི་ལས་ཤེ་ན་མངོན་སུམ་ལས་དེ་མ་གྲུབ་པའི་ཕྱིར་རོ། །དེ་འབྲེལ་པ་ཉིད་དུ་གང་དུ་གནས་པ་ཡིན་ཞེ་ན་ཀུན་རྫོབ་པའི་རྣམས་ལའོ། །རྣམ་པར་རྟོག་པའི་བག་ཆགས་ཀྱི་རྟོག་པ་ལས་དེ་ལྟར་རྟོགས་པ་ནི་རྒྱལ་བ་ཅན་གྱིའོ། །གཞན་དག་ནི་དོན་དམ་པར་རྣམ་པར་བཅད་པའི་
[268a]
[268a.1]གནས་སྐབས་རྣམས་ལ་གནས་པ་དེ་ལ་བརྟེན་པས་ཀུན་རྫོབ་པ་རྣམས་ལ་འགོག་པར་འགྱུར་རོ་ཞེས་ཟེར་རོ། །གསལ་བ་ཉིད་དེ་ལས་གཞན་པ་ལས་ཐ་དད་པ་ལ་ཐ་མི་དད་པར་ཞེན་པ་ཞེས་བྱ་བ་ནི་གྲགས་པའོ། །དོན་དམ་པར་རྣམ་པར་དཔྱད་པ་མངོན་སུམ་གྱི་དོན་གྱི་ཡུལ་
[268a.2]རྣམས་ལ་དེ་ལྟ་བུར་གྱུར་པ་མ་གྲུབ་པའི་ཕྱིར་ཞེས་བྱ་བ་ནི་ཆོས་ལ་སོགས་པའི་རྣམ་པར་དབྱེ་བ་མ་གྲུབ་པའི་ཕྱིར་རོ། །གཞན་ཉིད་ནི་གསལ་བར་འགོག་པར་འགྱུར་རོ་ཞེས་བྱ་བའོ། །རྟོག་པ་ལ་གྲུབ་པའི་ཕྱིར་དེ་ཉིད་ཡིན་གྱི་ལྡོག་པའི་རྒྱུ་མཚན་གྱིས་ནི་དེ་ཉིད་མ་ཡིན་པར་འགོག་པར་འགྱུར་བའོ། །
[268a.3]དེའི་རྒྱུ་མཚན་མ་ཡིན་ན་གཞན་ཉིད་ཡིན་ནོ་ཞེས་བྱ་བ་ནི་འགྲེལ་པར་རོ། །ཀུན་རྫོབ་ཏུ་ཡོད་པ་ཞེས་བྱ་བ་ལ་སོགས་པས་དེ་ཉིད་འགོག་པ་ཡིན་ལ། དེས་ན་ཐ་དད་པ་ཞེས་བྱ་བས་ནི་གཞན་ཉིད་དོ། །དེ་དག་ནི་ཀུན་རྫོབ་པ་ཡིན་ལ་མངོན་སུམ་མེད་པས་དེ་དག་ལ་རྗེས་སུ་དཔག་པ་མེད་པར་བསྟན་
[268a.4]པ་ནི། མངོན་སུམ་སྔོན་དུ་འགྲོ་བ་ཅན། །ཞེས་བྱ་བའོ། །སྒྲུབ་བྱེད་རང་བཞིན་ནི་ཕྱོགས་ཀྱི་ཆོས་ཉིད་ལ་སོགས་པའོ། །ཀུན་རྫོབ་གནས་པའི་ངོ་བོ་ཉིད་ཅེས་བྱ་བ་ནི་ཀུན་རྫོབ་ཏུ་ཡོད་པ་ཉིད་དོ། །མངོན་སུམ་པ་ནི་གསལ་བ་ཙམ་ཡིན་གྱི་ཆོས་ལ་སོགས་པ་མ་ཡིན་པར་བསྟན་པ་ནི་དེ་ཉིད་
[268a.5]ན་ཞེས་བྱ་བའོ། །དེ་ལས་ཞེས་བྱ་བ་ནི་གསལ་བའི་ངོ་བོ་ལས་སོ། །ཁྱད་པར་རིག་མི་འགྱུར་ཞེས་བྱ་བ་ནི་གསལ་བ་རིག་པར་མི་འགྱུར་བའོ། །རྫོགས་མེད་པས་ནི་རྟོགས་པ་མེད་པས་སོ། །ཆོས་དང་ཆོས་མ་ཡིན་པ་ལ་སོགས་པའི་ངོ་བོའི་སྤྱི་བཏགས་པ་བ་ཉིད་ཡིན་པར་བསྟན་པ་
[268a.6]ནི། དེའི་ཕྱིར་སྤྱི་ནི་ཞེས་བྱ་བའོ། །ལྡོག་པའི་གསལ་བ་མཐོང་ན་བློའི་ཞེས་བྱ་བ་ནི་བློ་སྐྱེས་པ་ན་གསལ་བ་ལ་འཇུག་པའི་འབྲས་བུ་ཉིད་ཡིན་པར་བསྟན་པ་ནི་དེ་ལྟ་བུ་ཉིད་དུ་ཞེས་བྱ་བའོ། །མཚུངས་པའི་ཕྱིར་རོ་ཞེས་བྱ་བ་ནི་གསལ་བ་ལ་སྤྱི་ཞེས་བྱ་བའོ། །རྟོག་པ་ཙམ་གྱིས་གསལ་
[268a.7]བའི་འབྲས་བུ་ལས་འཇུག་ན་སྤྱི་མ་གཏོགས་པར་བསྟན་པ་ནི་འདི་ནི་ཞེས་བྱ་བའོ། །འཇུག་པ་མེད་པ་ནི་གསལ་བ་མི་ཤེས་པའི་ཕྱིར་རོ། །རྗེས་སུ་དཔག་པར་བྱ་བའི་གསལ་བ་གཞན་གྱིས་དེ་ཁོ་ན་བཞིན་རྗེས་སུ་དཔག་པར་བྱ་བའི་ཁྱབ་པ་འཛིན་པ་ཡིན་ན་རྗེས་སུ་དཔག་པར་བྱ་བ་གྲུབ་
[268b]
[268b.1]པ་ལ་གོ་བྱེད་མ་ཡིན་ཏེ་གྲུབ་ཟིན་པའི་ཕྱིར་རོ་ཞེས་བསྟན་པ་ནི། སྤྱི་ནི་ཁྱབ་པ་ཉིད་ཡིན་ཡང་། །ཞེས་བྱ་བའོ། །དེ་ཁོ་ན་བཞིན་དུ་མ་འཛིན་ན་ནི་རྟོགས་པ་མ་ཡིན་ཏེ་འབྲེལ་པ་མ་རྟོགས་པའི་ཕྱིར་རོ་ཞེས་བསྟན་པ་ནི་གལ་ཏེ་སྤྱི་ཁྱབ་ཅེས་བྱ་བའོ། །མ་རྟོགས་པའི་འགྲེལ་པ་ཅན་རྟོགས་པ་ཡིན་ན་ཐལ་
[268b.2]ཆེས་པ་ཡིན་ལ་འགྲེལ་པ་ཅན་ཡང་དེ་ལྟར་མ་རྟོགས་ན་རྟགས་མ་ཡིན་ཏེ་ཁྱབ་ཆེས་པའི་ཕྱིར་རོ་ཞེས་བསྟན་པ་ནི་འབྲེལ་བ་མ་བཟུང་བ་ལས་ཀྱང་ཞེས་བྱ་བའོ། །དེ་ཞེས་བྱ་བ་ནི་འབྲེལ་པ་ཅན་གྱི་སྤྱིའོ། །མངོན་སུམ་འཇུག་པ་དེ་གང་གི་ཡིན་པ་དེ་ཆོས་ཅན་གྱི་སྒྲ་ཉིད་ཀྱིས་ཞེས་བྱ་བར་སྦྱར་རོ། །དེ་ནི་ཞེས་བྱ་བ་
[268b.3]ནི་ཁྱད་པར་རོ། །དེ་རིག་པ་ནི་ཁྱད་པར་རིག་པའོ། །དེའི་རང་བཞིན་ནི་ཁྱད་པར་གྱིའོ། །སྔར་ཉིད་དུ་ནི་རྟོགས་པ་མེད་པ་ལའོ། །གང་ལ་ཞེས་བྱ་བ་ནི་གསལ་བའི་ངོ་བོ་ལའོ། །མགྲོན་བྱ་བས་ཞེས་བྱ་བས་སྤྱིའི་འདྲ་བ་ཉིད་དོ། །ཆག་པོ་ཞེས་བྱ་བ་ནི་མ་རྟོགས་པ་ཉིད་ཀྱིའོ། །གཞན་དུ་མི་འཐད་པས་
[268b.4]ཞེས་བྱ་བ་ནི་མ་ཧེ་ལ་སོགས་པ་བོར་ནས་བ་ལང་གི་སྒྲ་ལས་འགྲོ་བ་ལ་འཇུག་པའི་ཕྱིར་རོ། །མི་འདྲ་བ་ཉིད་དུ་ཞེས་བྱ་བ་ནི་མ་ཧེ་དང་མི་འདྲ་བའི་བ་ལང་གི་ཚོགས་སོ། །གཉིས་ཞེས་བྱ་བ་ནི་བ་ལང་དང་མ་ཧེ་དག་གོ། །དེ་ནི་ཞེས་བྱ་བ་ནི་སྤྱིའོ། །ཐམས་ཅད་མཐོང་བ་མ་ཡིན་ནོ་ཞེས་བྱ་བ་ལ་ནི་བ་ལང་ཉིད་ཀྱི་རྟེན་ཐམས་
[268b.5]ཅད་ནི་མཐའ་ཡས་པའི་ཕྱིར་རོ། །དེས་ན་དེ་ཡང་ཞེས་བྱ་བ་ནི་ལྡོག་པའི་སྤྱི་མཐོང་བའོ། །སྤྱི་ཡང་གསལ་བ་མ་ལུས་པ་སྡེ་ཚན་དུ་མི་བྱེད་པའི་ཕྱིར་རོ། །དེ་ལ་རྟོགས་བྱ་མ་ཡིན་པར་བསྟན་པ་ནི་སྤྱི་ནི་ཞེས་བྱ་བའོ། །གསལ་བ་ནི་སྣང་བ་ཉིད་དོ། །གསལ་བ་ཉུང་ཤས་རྣམས་ལ་བ་ལང་ཉིད་ཀྱི་སྤྱི་ཉེ་བར་མཚོན་
[268b.6]པ་ནས་བརྡས་ཐ་སྙད་བྱེད་པའི་ཕྱིར་སྔར་མཐོང་བ་ངོ་ཤེས་པ་ལས་དེ་ཉིད་དུ་མཐོང་བ་མ་ཡིན་ནམ་ཞེས་ཟེར་བ་ལ་གསལ་བ་གཅིག་མཐོང་ནས་ཞེས་བྱ་བ་སྟེ། བརྡའི་སྔ་རོལ་དུ་རྟ་ཉིད་དང་བུམ་པ་ཉིད་ལ་སོགས་པའི་རྗེས་སུ་འགྲོ་བ་ཉིད་ཀྱི་ཁྱད་པར་ཅན་མ་ཡིན་ཞེས་བྱ་བའི་དོན་ཏོ། །ལྐོག་ཤལ་ལ་
[268b.7]སོགས་པའི་ཁྱད་པར་ཅན་གྱི་རྣམ་པ་ཡིན་པའི་ཕྱིར་གསལ་བའི་ཁྱད་པར་ཡིན་ནོ་སྙམ་དུ་སེམས་པ་ནི་གང་ཞིག་འདི་ལྟ་བུར་ཞེས་བྱ་བའོ། །བརྡའི་ལས་ཕྱིས་ཀྱི་དུས་ན་ཁྱད་པར་ཅན་ཉིད་ནི་དེ་མེད་ན་མི་འབྱུང་ངོ་ཞེས་ཟེར་བ་ནི་བ་ལང་བ་ལང་ཞེས་བྱ་བའོ། །མི་འཇུག་པ་ཉིད་ཀྱིས་ཞེས་བྱ་བ་ནི་ལྡོག་པ་
[269a]
[269a.1]ཉིད་ཀྱིས་སོ། །ཁྲ་བོ་ལ་སོགས་པ་བཞིན་དུ་གསལ་བ་ལས་ཐ་དད་པ་ནི་བ་ལང་ངོ་ཞེས་བྱ་བའི་བློ་ལ་སྣང་བར་མ་ཡིན་པར་བསྟན་པ་ནི་ཤེས་པ་མེད་པ་ཞེས་བྱ་བའོ། །དེ་ལྟ་ན་རིགས་མི་མཐུན་པ་ལས་ལོག་པ་ནི་སྤྱིས་བྱས་པ་ཡིན་ནོ་སྙམ་དུ་སེམས་པ་ལ་རིགས་མི་མཐུན་པ་
[269a.2]ལས་ཀྱང་ཞེས་བྱ་བ་སྨོས་སོ། །དེ་ལས་གཞན་པའོ། །དེ་ལས་ཞེས་བྱ་བ་ནི་རིགས་མི་མཐུན་པ་ལས་སོ། །གཅིག་པ་ནི་ཁྲ་བོའོ། །གཞན་ཞེས་བྱ་བ་ནི་ཐུ་ཡུའོ། །ཇི་ལྟར་དེ་ལས་ལོག་པ་དེ་ལྟར་མ་ཡིན་པར་བསྟན་པ་ནི། གཞན་དུ་མ་ཡིན་ན་ཞེས་བྱ་བའོ། །ལོག་པ་ཉིད་ལྡོག་པ་མིན་ན། །དེ་
[269a.3]ཡང་ཐ་དད་པ་ལ་ཐ་མི་དད་པའི་ཐ་སྙད་ཀྱི་ཡུལ་ནི་རྟོག་པའི་ཡུལ་ཉིད་ཀྱིས་ཡིན་ཏེ། སྤྱི་ལྟ་བུའོ་ཞེས་བསྟན་པ་ནི་ཐ་སྙད་ཀྱང་ཞེས་བྱ་བའོ། །ལས་མ་ཡིན་པ་ནི་རྫས་དང་ཡོན་ཏན་དག་གོ། །རྫས་མ་ཡིན་པ་ནི་ལས་དང་ཡོན་ཏན་དག་གོ། །དཔེར་ན་བྲམ་ཟེ་མ་ཡིན་པ་ལ་བྲམ་ཟེ་ཉིད་མ་ཡིན་པར་དགག་
[269a.4]པ་ནི་སྐྱེས་བུ་ཉིད་ཀྱི་རྟེན་ཡིན་པ་དེ་བཞིན་དུ་འདི་ཡང་འགྱུར་རོ་ཞེས་ཟེར་བ་ལ་སྤྱི་རྣམས་ཀྱི་ཞེས་བྱ་བའོ། །བྲམ་ཟེ་མ་ཡིན་པ་ལས་གཞན་པ་ཉིད་བྲམ་ཟེ་ཡིན་གྱི་དེ་མེད་པ་ནི་མ་ཡིན་ཏེ། དགག་པ་དོན་དུ་མ་ཅན་ཡིན་པའི་ཕྱིར་རོ། །དེ་བཞིན་དུ་བ་ལང་མ་ཡིན་པ་ཡང་གཞན་ཁོ་ན་ཡིན་ཏེ་འཇུག་པའི་ཡུལ་
[269a.5]ཡིན་པའི་ཕྱིར་གཞན་བ་ལང་ཉིད་ཙམ་སྒྲ་ལས་བྱུང་བ་ཡིན་གྱི་གཞན་ཉིད་ནི་དེས་མཚན་པའི་གསལ་བ་དང་སྦྱོར་བའི་དབྱེ་བ་ལས་ཡིན་ནོ་སྙམ་དུ་སེམས་པ་ནི། འོན་ཏེ་སྤྱི་རྣམས་ཞེས་བྱ་བའོ། །གསལ་བ་ཡང་རང་གི་ངོ་བོ་ཉིད་དུ་མཚོན་པར་འགྱུར་ལ། རང་གི་ངོ་བོ་ཉིད་གཞན་ཉིད་ཡིན་ན་སྤྱི་
[269a.6]ཉིད་ཡིན་པར་བསྟན་པ་ནི་ངོ་བོས་ཐ་དད་ཅེས་བྱ་བའོ། །གཞན་ལས་ཞེས་བྱ་བ་ནི་གསལ་བའི་སྦྱོར་བ་ལས་སོ། །སྤྱི་ཐམས་ཅད་དང་ལྡན་པའི་ཕྱིར་ཞེས་བྱ་བ་ནི་འདྲེས་པའི་ཕྱིར་རོ། །མིག་ལས་བྱུང་བ་ལ་གཟུགས་ཙམ་དང་རེག་པ་ལས་བྱུང་བ་ལ་རེག་བྱ་ཙམ་ཉིད་དུ་སྣང་བ་ཡིན་གྱི་གཞན་ནི་མ་ཡིན་ཏེ། 
[269a.7]གཞན་དུ་སྔར་མཐོང་བ་ངོ་ཤེས་པ་ནི་དེ་ཉིད་ཀྱིས་གནོད་པ་བྱས་པ་ཡིན་པར་བསྟན་པ་ནི་གཟུགས་སོགས་ཞེས་བྱ་བའོ། །མཐོང་བ་དང་རེག་པའི་ཡུལ་ལས་ཡུལ་གཞན་སྔར་མཐོང་བ་ངོ་ཤེས་པ་མ་ཡིན་ཏེ། དེའི་རྗེས་སུ་འབྲང་བའི་ཕྱིར་རོ་ཞེས་བསྟན་པ་ནི། དྲན་པ་མེད་པར་ཞེས་བྱ་བའོ། །དེའི་
[269b]
[269b.1]ཚེ་མེད་པའི་ཕྱིར་རོ་ཞེས་བྱ་བ་ནི་གཟུགས་དང་རེག་བྱ་ལ་སོགས་པ་འཛིན་པའི་དུས་ནའོ། །རིམ་གྱིས་གཞན་ལེན་པ་དང་འཛིན་པ་ན་རྣམ་པར་བཟུང་བ་ཙམ་རྗེས་སུ་འབྲང་བར་བྱ་བ་ཡིན་གྱི་ལྷག་པ་མ་ཡིན་པར་བསྟན་པ་ནི། ཕྱོགས་གཅིག་གཞན་དག་ནི་ཞེས་བྱ་བའོ། །ཇི་ལྟར་ཡན་ལག་ཅན་
[269b.2]རྣམས་ཞེས་བྱ་བ་ནི་དམིགས་པ་ཞེས་བྱ་བར་སྦྱར་རོ། །ཡན་ལག་ལ་སོགས་པ་སྐད་ཅིག་རེ་རེ་ཞིང་འཕེལ་བར་ཡན་ལག་ཅན་གྱི་ཁྱད་པར་ཡིན་པའི་དགོངས་པས་མང་པོའི་ཚིག་ཡིན་ནོ། །སྔར་མཐོང་བ་ངོ་ཤེས་པ་ཉིད་སྔ་ན་མེད་པའི་དོན་མཐོང་བ་ནི་ཡན་ལག་ཅན་འཛིན་པ་ཡིན་གྱི་སྔ་མ་ལ་ནི་མ་ཡིན་
[269b.3]ནོ་སྙམ་དུ་སེམས་པ་ནི། འོན་ཏེ་དྲན་པ་དང་ལྷན་ཅིག་ཅེས་བྱ་བའོ། །རྣམ་པར་རྟོག་པ་ཙམ་གྱི་གོ་བྱའི་ཡན་ལག་ཅན་ཡིན་ན་མེད་པ་ཡང་དེའི་གོ་བྱར་འགྱུར་ཏེ། ཉམས་སུ་མྱོང་བ་དང་དྲན་པ་དང་ལྷན་ཅིག་པ་ཉིད་ལ་ཁྱད་པར་མེད་པའི་ཕྱིར་རོ་ཞེས་བསྟན་པ་ནི། དེའི་ཚེ་ཡན་ལག་དང་ཡོན་ཏན་གཞན་
[269b.4]ལ་ཞེས་བྱ་བའོ། །མ་བྲལ་བའི་ཡུལ་ཉིད་ཀྱིས་ཀྱང་སྔར་མཐོང་བ་ངོ་ཤེས་པ་ནི་རྣམ་པར་ཕྱེ་བའི་རྟོག་པས་གནོད་པར་བྱ་བ་མ་ཡིན་པར་བསྟན་པ་ནི་མི་དབྱེ་བ་ཞེས་བྱ་བའོ། །དེ་ལས་གཞན་པ་ལ་ནི་གནོད་པ་ཁོ་ན་ཡིན་པར་བསྟན་པ་ནི། དྲན་པ་དང་ངོ་ཤེས་པ་ཞེས་བྱ་བའོ། །ཚད་མ་རྣམ་པར་གཞག་པ་
[269b.5]ལས་ཕྱི་རོལ་དུ་གྱུར་པ་ཡང་ཚད་མ་ཉིད་ཡིན་ན་དོན་མེད་པར་འགྱུར་བར་བསྟན་པ་ནི་ཚད་མ་དོན་མེད་པར་ཞེས་བྱ་བའོ། །དྲན་བཞིན་པས་བཞིན་དུ་གཟུང་བཞིན་པ་ལ་འཛིན་པར་འགྱུར་རོ་བར་རྗེས་སུ་དཔོག་པས་ཐ་མི་དད་པའི་རྗེས་སུ་ཞུགས་པ་མཐོང་བས་གནོད་པ་ཡིན་པར་བསྟན་པ་ནི་རྗེས་སུ་
[269b.6]དཔག་པ་ནི་ཞེས་བྱ་བ་ལ་སོགས་པའོ། །གཞན་དུ་ཞེས་བྱ་བ་ནི་དབྱེ་བས་སོ། །གཅིག་ཉིད་ནི་བྱེད་པ་པོའོ། །རྗེས་སུ་དཔག་པའི་ཡུལ་ལ་ཞེས་བྱ་བ་ནི་དྲན་པའི་ཡུལ་ལའོ། །དུ་མའི་ཡུལ་ཅན་ཞེས་བྱ་བ་ནི་འདྲ་བའི་ཡུལ་ཅན་ཡིན་པའི་ཕྱིར་རོ། །དོན་དེ་བྱེད་པ་ཉིད་ཀྱིས་ཞེས་བྱ་བ་ནི་འདྲ་བ་ཉིད་དང་
[269b.7]རྒྱུ་མཚན་ཡང་ངོ་། །འདྲ་བ་རྣམས་ལ་སྔ་མ་སྔ་མའི་བག་ཆགས་ལས་གཅིག་ཉིད་དུ་བརྟག་པ་ཡིན་ལ། ད་ལྟར་བ་རྣམས་ལ་ནི་དེར་སྒྲོ་འདོགས་པའི་རྒྱུ་མཚན་ཡིན་པས་གཙོ་བོར་བརྗོད་པ་ཡིན་པར་བསྟན་པ་ནི། ཐོག་མ་མེད་པའི་བག་ཆགས་ལས། །ཞེས་བྱ་བའོ། །ཡང་ན་དང་པོའི་བྱ་བ་
[270a]
[270a.1]བྱེད་པ་ཙམ་ལས་སྐད་ཅིག་མ་གཞན་ལས་དེ་དང་འདྲ་བ་ཉིད་ལས་དེར་ཐ་སྙད་འདོགས་པར་བྱེད་པའི་ཡུལ་ཡིན་པར་བསྟན་པ་ནི་ཡང་ན་དང་པོ་ཞེས་བྱ་བའོ། །དེ་ཉིད་དང་གཞན་ཉིད་དུ་ཞེས་བྱ་བ་ནི་བུམ་པ་དང་སྣམ་བུ་དག་གི་དཀར་པོ་ཉིད་ནི་ཆོས་ཅན་ཐ་དད་པ་ཡིན་ཡང་ཐ་དད་པ་མ་ཡིན་པའི་ཕྱིར་
[270a.2]སྣམ་བུ་ཉིད་ཀྱི་དཀར་པོ་དང་ཅིག་ཤོས་ལ་སོགས་པ་ཆོས་ཅན་གྱི་དེ་ཁོ་ན་ཉིད་ཡིན་པ་དེ་ཉིད་ཀྱི་ཕྱིར་གཞན་ཉིད་ཡིན་ནོ། །ཅི་ལས་ཤེ་ན་དེ་ཉིད་ལས་ཞེས་བྱ་བའོ། །འདི་དག་ཐ་དད་པ་མ་ཡིན་ཡང་རིག་པས་ཐ་དད་པ་ཡིན་ནོ། །ཐོག་མ་མེད་པའི་བག་ཆགས་ཀྱིས་བྱས་པའི་རྗེས་སུ་དཔག་པ་ཞེས་བྱ་བ་ནི་རྣམ་པར་རྟོག་
[270a.3]པའི་ཁྱད་པར་ཡིན་གྱི་དེ་དག་ཙམ་ནི་མ་ཡིན་ནོ། །དོན་དམ་པ་མ་ཡིན་པ་ནི་བདེན་པ་མ་ཡིན་པའོ། །ཡོད་པ་ནི་ཀུན་རྫོབ་ཏུའོ། །དེ་ལྟ་བུར་གྱུར་མ་གྲུབ་ཕྱིར། །ཞེས་བྱ་བ་ནི་མ་གྲུབ་པའི་ཕྱིར་རོ། །དེ་ཉིད་གཞན་ཉིད་འགོག་པར་འགྱུར་བའི་ཞེས་བྱ་བ་གང་དུ་ཞེ་ན་དོན་དམ་པར་རྣམ་པར་དཔྱད་ནའོ། །
[270a.4]གང་དུ་གནས་ཤེ་ན་ཀུན་རྫོབ་པའི་དངོས་རྣམས་ལ་ཞེས་བྱ་བར་སྦྱར་བའོ། །ཐ་མི་དད་ཅེས་བྱ་བ་ནི་དེ་ཉིད་དང་གཞན་ཉིད་དུ་དབྱེར་མེད་པའོ། །གཉི་ག་ཞེས་བྱ་བ་ནི་ཐ་དད་པ་དང་ཐ་མི་དད་པ་དག་སྟེ་དབྱེ་བ་མངོན་སུམ་པ་མ་ཡིན་ནོ་ཞེས་བྱ་བའི་དོན་ཏོ། །ཐ་དད་ལ་ཞེས་བྱ་བ་ནི་དེ་ཉིད་དང་གཞན་ཉིད་དུའོ། །ཤེས་
[270a.5]པ་ལ་ཞེས་བྱ་བ་ནི་དམིགས་ཀྱིས་བསལ་བའི་རྟོག་པས་གྲུབ་པའོ། །ཤེས་པ་ནི་ཐོག་མ་མེད་པའི་བག་ཆགས་ལས་བྱུང་བ་མི་སླུ་བ་ཅན་ཡིན་གྱི་རྣམ་པར་རྟོག་པ་ཙམ་ནི་མ་ཡིན་ནོ། །དེའི་ཕྱིར་རྗེས་སུ་དཔག་པ་དང་རྗེས་སུ་དཔག་པར་བྱ་བ་ལ་སོགས་པའི་དབྱེ་བ་བཞིན་དུ་སུན་དབྱུང་བར་བྱ་བ་དང་། 
[270a.6]སུན་འབྱིན་པར་བྱ་བ་ཡང་རྟོག་པ་ཙམ་ལས་བྱུང་བ་ཡིན་པར་བསྟན་པ་ནི་ཀུན་རྫོབ་ཀྱི་ཐ་དད་པ་འགའ་ཞིག་ཅེས་བྱ་བའོ། །དོན་དམ་པ་ལའང་ཞེས་བྱ་བ་ནི་རང་རིག་པ་ལ་སོགས་པའི་མངོན་སུམ་ལའོ། །བརྟགས་པ་བ་ལ་ནི་གཉི་ག་མི་སླུ་བ་ཡིན་ལ་གཞན་ལ་ནི་གཉི་ག་མ་ཡིན་པ་མ་ཡིན་ནམ། དེའི་ཕྱིར་
[270a.7]ཁྱད་པར་ཅི་ཞིག་ཡོད་ཅེས་ཟེར་བ་ལ་བདག་ཉིད་ཇི་ལྟའི་ཞེས་བྱ་བའོ། །རྗེས་སུ་དཔག་པ་ལ་སོགས་པའི་རྣམ་པར་རྟོག་པ་ནི་དངོས་པོའི་ཁྱད་པར་ལ་མི་སླུ་བ་ཅན་ཡིན་གྱི་སུན་འབྱིན་པའི་རྟོག་པ་ནི་མ་ཡིན་ནོ་ཞེས་བྱ་བའི་དོན་ཏོ། །དངོས་པོའི་ཁྱད་པར་ལ་མི་སླུ་བ་ཅན་སྒྲ་མི་རྟག་སྟེ་ཐམས་ཅད་ཉིད་མ་ཡིན་
[270b]
[270b.1]པའི་ཕྱིར་སྒྲ་ལ་སོགས་པ་ཉིད་མ་ཡིན་ནམ་སྙམ་དུ་སེམས་པ་ལ་འདིར་ནི་ཞེས་བྱ་བ་སྟེ་ཐ་སྙད་ཀྱིས་བཞག་པ་ནི་རྣམ་པར་རྟོག་པས་སོ། །འདྲེས་པ་ཞེས་བྱ་བ་ནི་འབྲེལ་པ་ཅན་ཏེ། ཁྱད་པར་གང་གིས་བློ་དེ་བསྒྲུབ་བྱ་གང་ལ་ཡོད་པ་དེ་ཉིད་གཞག་པ་ཡིན་གྱི་གཞན་མ་ཡིན་པའི་ཕྱིར་མ་གྲུབ་པ་ཡིན་ཏེ། སྒྲུབ་
[270b.2]པར་བྱེད་པའི་དུས་ན་ཐ་དད་པ་མེད་པའི་ཕྱིར་རོ། །སྒྲ་ཉིད་ཀྱི་ཕྱིར་ཞེས་བྱ་བ་ནི་ཐ་དད་པ་ཉིད་ཡོད་པ་མ་ཡིན་ནམ་ཞེས་ཟེར་བ་ལས་ལོག་པ་ཐ་དད་པས་ཞེས་བྱ་བའོ། །དེ་ལྟ་ན་དེ་ཅི་ལས་ཡིན་ཞེས་ཟེར་བ་ལ་གང་ལས་ཞེས་བྱ་བའོ། །བྱས་པ་ཉིད་ནི་ཐུན་མོང་ཡིན་ཏེ། སྒྲ་དང་གཞན་ལ་ཡང་ཡོད་པའི་ཕྱིར་
[270b.3]རོ། །ཐུན་མོང་མ་ཡིན་པ་ནི་སྒྲ་ཉིད་ཡིན་པར་བསྟན་པ་ནི། ཐུན་མོང་དང་ཐུན་མོང་མ་ཡིན་པ་ཉིད་ཀྱིས་ཞེས་བྱ་བའོ། །བྱས་པའི་དངོས་པོ་ནི་བྱས་པ་ཉིད་དོ་ཞེས་བྱ་བ་བཞིན་དུ་སྒྲ་ཉིད་ལ་སོགས་པ་བྱེད་པ་ལས་ཡིན་པར་བསྟན་པ་ནི་དེ་ཇི་ལྟར་ཞེས་བྱ་བ་སྟེ། ལྡོག་པའི་ཁྱད་པར་ནི་མེད་དོ་ཞེས་བྱ་བའི་དོན་ཏོ། །
[270b.4]སྒྲའི་རྒྱུ་མཚན་གྱིས་འགྱུར་བ་མ་ཡིན་ནོ་ཞེས་བྱ་བ་ནི་བརྡ་མེད་ན་རྗོད་བྱེད་མ་ཡིན་པའི་ཕྱིར་རོ། །དོན་མ་མཐོང་བའི་ཕྱིར་བརྡའི་དབང་ཡིན་པས་རང་དབང་ཁོ་ན་ཡིན་པར་བསྟན་པ་ནི་དེ་ལྟ་བུ་ཉིད་ཅེས་བྱ་བ་སྟེ་སྒྲའི་གོ་བྱ་ཉིད་དོ། །ངག་བརྗོད་པ་ཞེས་བྱ་བས་རང་དབང་གི་ཚད་མ་ཡིན་ཞེས་བྱ་བར་གཟུང་བར་
[270b.5]བྱའོ། །གཞན་ཉིད་མེད་པའི་ཕྱིར་མ་གྲུབ་པ་འབའ་ཞིག་མ་ཡིན་གྱི་དམ་བཅའ་བའི་དུས་སུ་རྟོགས་པ་ཉིད་ཀྱིས་སྦྱོར་བ་མེད་པའི་ཕྱིར་ཡང་ངོ་ཞེས་བསྟན་པ་ནི། གལ་ཏེ་སྒྲ་ཡང་གཞན་ཡང་སྒྲ་ཉིད་ཡིན་པའི་ཕྱིར་ཞེས་བྱ་བའོ། །ཆོས་ཅན་གྱི་རང་གི་ངོ་བོ་ཡང་བསྒྲུབ་བྱ་སྒྲུབ་པར་བྱེད་ན་མེ་གྲུབ་
[270b.6]པ་ཡང་དེ་ལྟར་འགྱུར་བའི་ཕྱིར་རྟོགས་པར་བྱེད་པ་གཞན་གྱི་སྦྱོར་བ་མེད་པའི་ཕྱིར་བསྟན་པ་ནི་མར་མེའི་ཚུལ་དུ་ནི་ཞེས་བྱ་བའོ། །ཆོས་ཅན་གྱི་དུས་སུ་བརྗོད་པ་གཏན་ཚིགས་ཀྱི་དུས་ན་མ་གྲུབ་པ་ཡིན་ན་བརྩལ་མ་ཐག་ཏུ་བྱུང་བའི་སྒྲ་མི་རྟག་སྟེ། བརྩལ་མ་ཐག་ཏུ་བྱུང་བའི་ཕྱིར་རོ་ཞེས་ཟེར་བ་ལ་
[270b.7]དེས་ན་བྱེ་བྲག་ཅེས་བྱ་བའོ། །བྱེ་བྲག་ནི་ཁྱད་པར་ཏེ་སྒྲ་ཙམ་ལས་ཡོད་པ་ནི་ཁྱད་པར་རོ། །སྒྲ་དང་ཅིག་ཤོས་ཀྱི་ཐུན་མོང་བ་གཏན་ཚིགས་ཡིན་པ་ལ་སྐྱོན་མེད་དོ། །དེ་ལས་གཞན་པ་ལས་ཞེས་བྱ་བ་ནི་བུམ་པ་ལ་སོགས་པ་ལས་སོ། །བརྩལ་མ་ཐག་པ་ལས་བྱུང་བ་ཉིད་གློག་ལ་སོགས་པ་ལ་
[271a]
[271a.1]མེད་པ་གང་གི་ཡིན་པ་དེ་ལས་སོ། །ཆོས་ཅན་ཞེས་བྱ་བ་ནི་དེའི་ཁོངས་སུ་གཏོགས་པའི་ཕྱིར་རོ། །ཁྱབ་པ་ཉིད་ཀྱིས་ཞེས་བྱ་བ་ནི་ཆོས་ཅན་གཞན་ལ་ཡོད་པས་སོ། །རིགས་པ་མེད་པ་ཉིད་དུ་བསྟན་པ་ནི། གཏན་ཚིགས་ཡོད་ན་ཞེས་བྱ་བའོ། །དེ་ལྟ་ན་སྤྱི་དང་ཁྱད་པར་གྱི་
[271a.2]དབྱེ་བ་མེད་པས་མ་གྲུབ་པ་ཉིད་ཁོ་ན་ཡིན་ནོ་སྙམ་དུ་སེམས་པ་ལ་ཕྱོགས་གཞན་ཡན་ལག་ཅེས་བྱ་བ་སྟེ། ཕྱོགས་ཀྱི་ཁྱད་པར་ཉིད་ཡིན་ཡང་ངོ་། །བྱེ་བྲག་དང་སྤྱིའི་ཁྱད་པར་འབའ་ཞིག་གིས་མ་ཡིན་ཏེ་གནོད་མེད་ཕྱིར་ཞེས་བྱ་བ་ཡང་སྟེ། ལྡོག་པའི་དབྱེ་བ་ལས་སོ། །དེ་ལྟ་ན་ཡང་གཏན་ཚིགས་ཐུན་
[271a.3]མོང་མ་ཡིན་པ་ཉིད་དུ་བསྟན་པ་ནི། ཐ་དད་པའི་ཆོས་ཅན་གྱི་དཔེ་གང་གི་ཡིན་པ་དེ་ལ་ཡིན་ན་མ་གྲུབ་པ་མ་ཡིན་ན་ནི་རྟོག་བྱེད་ཉིད་མ་ཡིན་པ་མ་ཡིན་ནོ། །བོང་བུ་རྭ་ཅན་འདི་རྭ་ཅན་ཉིད་ཡིན་པའི་ཕྱིར་རྟ་མ་ཡིན་པ་བཞིན་དུ་བརྩལ་མ་ཐག་དུ་བྱུང་བ་ཉིད་ཀྱི་ཕྱིར་ཞེས་བྱ་བ་སྤྱི་ནི་ཕྱོགས་ཀྱི་ཁྱད་པར་ཡིན་ཡང་
[271a.4]གཏན་ཚིགས་ཁོ་ན་ཡིན་ནོ་ཞེས་བྱ་བའི་དོན་ཏོ། །སྒྲ་ཉིད་ལས་འདིའི་ཁྱད་པར་གཞན་བསྟན་པ་ནི་ཡང་ན་ཞེས་བྱ་བ་སྟེ། བསྒྲུབ་བྱའི་དུས་ཀྱི་ཡན་ལག་གི་ཁྱད་པར་སྒྲ་ཉིད་ལ་སོགས་པ་ནི་ཐ་མི་དད་པའི་ཕྱིར་མ་གྲུབ་པ་ཡིན་གྱི་འདི་ནི་དེ་ལྟ་མ་ཡིན་ཏེ་ཉེ་བར་མཚོན་པའི་ཕྱིར་གཏན་ཚིགས་གཞན་ལྟ་
[271a.5]བུའོ། །མཉན་པར་བྱ་བ་ཉིད་ལ་སོགས་པ་ནི་ཐ་དད་པར་ཡོད་པའམ་སྤྱི་ཡང་མ་ཡིན་པ་ནི་ཉེ་བར་མཚོན་པ་མ་ཡིན་ནོ། །དེ་ཡང་རང་གི་ངོ་བོ་ཐ་དད་པ་ལས་གྲུབ་པ་ལྡོག་པས་ཐ་དད་པ་ཡང་ཡིན་ཏེ། ཉན་པ་དང་འབྲེལ་པ་དང་ཅིག་ཤོས་ཀྱི་དབྱེ་བ་ཡིན་པའི་ཕྱིར་རོ་ཞེས་ཟེར་བ་ལ་ཆོས་ཐ་དད་ཕྱིར་
[271a.6]ཁྱད་པར་ཞེས་བྱ་བ་སྟེ། ཐུན་མོང་མ་ཡིན་པ་ཡང་ངོ་། །འཐད་པ་མ་ཡིན་པ་ནི་མ་གྲུབ་པ་ཞེས་བྱ་བར་སྦྱར་རོ། །ལྡོག་པའི་དབྱེ་བ་ལས་ཆོས་ཀྱི་དབྱེ་བ་བསྟན་པ་ནི། དོན་གཞན་དང་ནི་འབྲེལ་པ་ལས། །ཞེས་བྱ་བ་སྟེ་ཉན་པའི་ཤེས་པ་དང་འབྲེལ་པའི་ཕྱིར་རོ། །དེའི་ཕྱོགས་གཅིག་པའི་
[271a.7]ནི་འདུས་བྱས་པའི་ཕྱོགས་གཅིག་སྟེ་སྒྲའོ། །གང་ཕྱིར་གཏན་ཚིགས་ཞེས་བྱ་བ་བཤད་པར་འདོད་ནས་ཕྱོགས་སྔ་མ་བསྟན་པ་ནི་གལ་ཏེ་དེ་ལ་ཞེས་བྱ་བའོ། །བཤད་པ་ནི་གཏན་ཚིགས་དག་དང་གཏན་ཚིགས་ལྟར་སྣང་བ་ཞེས་བྱ་བའོ། །ཕྱོགས་ཆོས་རབ་ཏུ་དབྱེ་བ་ཞེས་བྱ་བ་དེ་དག་
[271b]
[271b.1]ཙམ་གྱི་གཏན་ཚིགས་དང་དེ་ལྟར་སྣང་བ་དག་ཙམ་ཞེས་ངེས་པར་གཟུང་བའོ། །དེ་ལ་ཐེ་ཚོམ་ཟ་བ་ཡིན་ན་ཐེ་ཚོམ་ཟ་བའི་མ་གྲུབ་པའི་ཆོས་དང་ཆོས་ཅན་གྱི་ཚོགས་ཕྱོགས་ཡིན་པར་བརྟགས་ནས་ཟེར་བ་ནི། གལ་ཏེ་ཆོས་ཅན་གྱི་ཞེས་བྱ་བའོ། །མ་གྲུབ་པ་ཉེ་བར་བཟུང་ནས་བསྟན་པ་ནི་ཚོགས་
[271b.2]དོན་ཞེས་བྱ་བའོ། །ཚོགས་པ་ནི་གང་ཡང་རུང་བའི་ཁྱད་པར་ཡིན་པས་གང་ཡང་རུང་བ་ཡིན་གྱི་གཉི་ག་གཙོ་བོ་མ་ཡིན་པར་བསྟན་པ་ནི་དེའི་ཕྱིར་ཞེས་བྱ་བའོ། །གང་ཡང་རུང་བའི་ཁྱད་པར་གྱི་ཆོས་ལ་སོགས་པ་མ་གྲུབ་པའི་ཕྱིར་ཁྱད་པར་ལ་སོགས་པ་གཙོ་བོ་མིན་ཡང་ཞེས་གསུངས་པ་
[271b.3]ཡིན་པར་བསྟན་པ་ནི་ཉེ་བར་བཏགས་པའི་ཕྱིར་རོ་ཞེས་བྱ་བའོ། །ཆོས་མི་མཐུན་པ་ཉིད་ཅན་དཔེ་ཆོས་ཅན་ཞེས་བྱ་བས་ཆོས་མཐུན་པ་ཉིད་ཅན་གྱི་དཔེ་ཆོས་ཅན་ཡང་ངོ་། །མ་ཡིན་ཏེ་མེད་ལ་མེད་ཅེས་བྱ་བས་རང་གི་རིག་པ་ཡོད་པ་ཡང་ངོ་། །གསུམ་པ་ཞེས་པ་ནི་མཐུན་པའི་ཕྱོགས་དང་མི་མཐུན་
[271b.4]པའི་ཕྱོགས་ལས་གཞན་པའོ། །ངེས་པར་གཟུང་བའི་ཕྱིར་རོ་ཞེས་བྱ་བ་ནི་རིགས་མཐུན་པ་ཉིད་ལའོ། །བསྒྲུབ་པར་བྱ་བའི་ཆོས་ཅན་གྱི་ཆོས་དེ་བསྒྲུབ་བྱ་ལས་བཟློག་པ་ཡིན་པས་འཇིག་རྟེན་པ་ཡིན་པའི་ཕྱིར་ཆོས་གཞན་དུ་ཆོས་ཅན་ཉེ་བར་བརྟགས་པ་ཉིད་མ་ཡིན་ཏེ་གྲུབ་པའི་ཕྱིར་རོ་
[271b.5]ཞེས་ཟེར་བ་ནི་གལ་ཏེ་ཉེ་བར་བརྟགས་པའི་ཞེས་བྱ་བའོ། །རྣམ་པར་གཅོད་པར་བྱེད་པའི་ཕྱིར་རོ་ཞེས་བྱ་བ་ནི་ཨུཏྤལ་སྔོན་པོ་ལྟ་བུའོ། །དབྱུག་པ་ལ་སོགས་པ་ཡང་དེའི་ཚོགས་པ་ལས་དེ་ལྟར་སྐྱེས་པ་ནི་ངེས་པར་བྱེད་པའི་ཚོགས་པ་གཅིག་ལ་ངེས་པར་བྱེད་པ་ཡིན་པར་བསྟན་པ་ནི་ཆོས་
[271b.6]རྣམས་ནི་ཞེས་བྱ་བའོ། །ཁྱད་པར་དུ་ནི་ངེས་པ་ཅན་ནོ། །ཐམས་ཅད་འབྲས་བུའི་གཏན་ཚིགས་ཉིད་དུ་ཞེས་བྱ་བ་ནི་ཆོས་ཅན་ལ་ཐ་དད་པ་ཡིན་ན་རྒྱུ་ཉིད་ཀྱིས་ངེས་པར་བྱེད་པའི་ཕྱིར་ཆོས་ཅན་ལ་ངེས་པ་ཉིད་ཅེས་བྱ་བ་ནི་ཐུན་མོང་བ་ཉིད་ཁོ་ན་ཡིན་ནོ་ཞེས་བྱ་བའི་དོན་ཏོ། །ངེས་པ་ཅན་གྱི་ཆོས་
[271b.7]མ་ངེས་པར་གཟུང་བ་དང་བཅས་པའི་ངག་ཡིན་པའི་ཕྱིར་དེའི་རྗེས་སུ་འགྲོ་བ་ཁོ་ནས་ངེས་པར་བྱེད་པ་ནི་ལྡན་པ་མ་ཡིན་པའི་དོན་ཉིད་བསལ་བའི་ཆེད་དུ་ཡིན་པ་དེ་ལྟ་ན་ཡང་ངེས་པར་གཟུང་བ་རྗེས་སུ་མི་འགྲོ་བ་མ་ཡིན་ཏེ། སྔ་མ་དང་ཕྱི་མ་ཉིད་ཀྱིས་ཐ་དད་པ་ཡིན་པའི་ཕྱིར་རོ་ཞེས་བསྟན་པ་ནི་
[272a]
[272a.1]ངེས་ལྡན་ཞེས་བྱ་བའོ། །ཐ་དད་བྱེད་པ་ནི་ཐམས་ཅད་ལ་ཡོད་པའི་དོན་བསྟན་པ་ན་གལ་ཏེ་ཞེས་བྱ་བའོ། །ངེས་པར་གཟུང་བ་སྣ་ཚོགས་པ་ཉིད་དུ་བསྟན་པ་ནི་ཁྱད་པར་ཅན་དག་དང་ཞེས་བྱ་བའོ། །ངེས་པར་གཟུང་བ་ཡོད་ན་དེ་ལྟར་འགྱུར་ཏེ་བ་ལང་ཉིད་ཅེས་བྱ་བ་ལྟ་བུའོ། །མེད་
[272a.2]ན་ནི་ཕྱོགས་ཀྱི་ཆོས་ལ་སོགས་པ་ཇི་ལྟར་ཡིན་ཞེས་ཟེར་བ་ལ་དེ་སྦྱར་མེད་ཀྱང་ཞེས་བྱ་བ་སྟེ་ཕྱོགས་ལ་ཡོད་དམ་མེད་ཅེས་བྱ་བའི་གནས་སྐབས་ལ་ཕྱོགས་ཀྱི་ཆོས་ཞེས་བརྗོད་པས་ངེས་པར་གཟུང་བའི་དོན་མི་ལྡན་པ་རྣམ་པར་གཅོད་པར་རྟོགས་པར་བྱ་བ་ཡིན་ནོ་ཞེས་བྱ་བའི་དོན་ཏོ། །ཕྱོགས་
[272a.3]ཉིད་ཀྱི་ཁྱད་པར་ཡིན་པའི་ཕྱིར། ཆོས་ཉིད་ངེས་པར་གཟུང་བ་ཡིན་ཏེ། གང་ལ་ཉིད་ཀྱི་སྒྲ་ཡོད་པ། །དེ་ལས་གཞན་པ་ངེས་པར་གཟུང་བར་བྱ་བ་ཡིན་ཞེས་བྱ་བའི་རིགས་པས་སོ་ཞེས་བསྟན་པ་ནི་རིམ་པ་ཇི་ལྟ་བ་བཞིན་དུ་ཞེས་བྱ་བའོ། །རྗོད་བྱེད་ཡིན་པར་སྨྲ་བ་ནི། །གལ་ཏེ་དེ་དག་ཐ་དད་པས། །
[272a.4]ཞེས་བྱ་བ་སྟེ་དོན་ཐ་དད་པས་སོ། །ངག་གི་དོན་གྱི་རྗེས་སུ་འགྲོ་བ་བསལ་བར་བྱེད་པ་ནི་མ་ཡིན་ཏེ། དེ་ཞེས་བྱ་བ་སྟེ། ཐ་དད་པ་མེད་པར་ཇི་ལྟར་འགྱུར། །ཞེས་སྦྱར་རོ། །རྣམ་པར་གཅོད་པ་ནི་དངོས་པོ་མེད་པས་འདོད་པ་ལ་སོགས་པ་མེད་པ་སྟེ་རྗེས་སུ་འགྲོ་བ་མེད་པས་སོ་ཞེས་བྱ་བའི་
[272a.5]དོན་ཏོ། །ཁོ་བོས་མཐོང་བ་སྦྱོར་བ་མེད་ན་དེའི་དོན་བརྗོད་པར་འདོད་པ་ཇི་ལྟར་ཡིན་པ་དེ་བསྟན་པ་ནི། གང་གི་ངག་འབྲས་ཞེས་བྱ་བ་སྟེ། གཞན་རྣམ་པར་བཅད་པའི་འཇུག་པའི་ཡུལ་ངེས་ནས་ཚད་མ་གང་ཡིན་པ་དེས་རྟོགས་པ་ནི་སྦྱོར་བ་མ་བྱས་ཀྱང་དོན་དེ་རྟོགས་པ་ཡིན་ནོ་ཞེས་བྱ་བའོ། །
[272a.6]རྣམ་པར་གཅོད་པའི་བདག་ཉིད་ཀྱིས་དངོས་པོར་ངེས་པ་ན་རང་གི་ངོ་བོ་ལ་ནུས་པ་མེད་པའི་ཕྱིར་མི་འདོད་པ་ལ་སོགས་པ་སྐྱོན་ཡང་མེད་དོ། །ངག་ཅེས་བྱ་བ་ཚིག་གི་བདག་ཉིད་ཁོ་ན་ཡིན་གྱི་གསལ་བ་ལ་སོགས་པ་གཞན་མ་ཡིན་པར་བསྟན་པ་ནི་ངག་རྫོགས་པར་བྱེད་པ་ཞེས་བྱ་བའོ། །དེ་ལས་གཞན་
[272a.7]པ་ཞེས་བྱ་བ་ནི་གསལ་བར་བྱེད་པ་ལ་སོགས་པའོ། །དེ་དང་ཐ་དད་པ་མེད་པས་ཞེས་བྱ་བ་ནི་རྣམ་པར་གཅད་པར་བྱ་བ་ཐ་དད་པ་ལས་སོ། །རྣམ་པར་གཅོད་པའི་བདག་ཉིད་ཀྱིས་དངོས་པོ་ཉིད་དུ་ངེས་པ་ཡིན་གྱི་བདག་ཉིད་ནི་མ་ཡིན་ཏེ། བདག་ཉིད་ལ་ནུས་པ་མེད་པའི་ཕྱིར་རོ། །ཇི་སྟེ་དངོས་པོ་ཡིན་ལ་
[272b]
[272b.1]ཞེས་བྱ་བ་ནི་སྤྱིའམ་དེས་འཕངས་པའི་ཁྱད་པར་རོ། །འབྲེལ་པ་ནི་རྗེས་སུ་འགྲོ་བའོ། །ཐ་དད་ཀྱང་ནི་དབྱེ་བ་ཡོད་ཀྱང་ངོ་། །འབྲེལ་པའི་ཕྱིར་ནི་ངེས་པའི་ཕྱིར་ཏེ། ཐ་དད་པ་མེད་པའི་ཕྱིར་རོ། །རང་གི་ངོ་བོ་མ་ཡིན་པ་དངོས་པོའི་དབྱེ་བ་ཡིན་ན། མངོན་སུམ་ནི་ཐ་མི་དད་པར་འཛིན་པ་ཡིན་ཏེ། གཞན་
[272b.2]འདི་རང་གི་ངོ་བོ་ལ་མི་འཇུག་པའི་ཕྱིར་ཞེས་བསྟན་པ་ནི་ཐ་དད་ནི་དངོས་པོ་ཞེས་བྱ་བའོ། །རང་ཉིད་རྗེས་སུ་འགྲོ་བའི་ཕྱིར། །ཞེས་བྱ་བ་ནི་ཐ་མི་དད་པའི་ཕྱིར་རོ། །གཉི་ག་ཡང་ཞེས་བྱ་བ་ནི་བསྒྲུབ་པར་བྱ་བ་དང་ཅིག་ཤོས་དག་གོ། །གང་ཞིག་གང་གི་ཞེས་བྱ་བ་ནི། སྣང་བ་ལ་སོགས་
[272b.3]པའོ། །དེ་ཞེས་བྱ་བ་ནི་སྣང་བ་ལ་སོགས་པའི་གཞིའོ། །དེའི་ཞེས་བྱ་བ་ནི་བརྟེན་པ་བུམ་པའིའོ། །སྣམ་བུའི་དབུས་ན་ཞེས་བྱ་བ་ནི་རྟེན་ལའོ། །བུམ་པའི་ཞེས་བྱ་བ་ནི་བརྟེན་པའིའོ། །སྣམ་བུའི་ཞེས་བྱ་བ་ནི་ཐ་སྙད་བྱེད་པ་ནི་མ་ཡིན་ནོ་ཞེས་བྱ་བར་སྦྱར་རོ། །དངོས་པོ་མེད་པའི་དབུས་
[272b.4]སུ་ཞེས་བྱ་བ་ནི་རྒོལ་བའོ། །དངོས་པོ་ལ་བཞིན་དུ་དངོས་པོ་མེད་པ་ལ་ཡང་གནས་པ་ནི་མེད་པ་གཞན་ཉིད་དང་ཁྱད་པར་མེད་པ་ཡིན་ལ་དེ་ལྟར་ན་ཡང་ཁྱབ་པ་མ་ཡིན་པར་བསྟན་པ་ནི། དོན་དེ་རང་གི་ངོ་བོས་ཞེས་བྱ་བ་སྟེ། རང་གི་ངོ་བོས་གནས་པས་ཁྱབ་པ་ཅན་ཡིན་ནོ་ཞེས་བྱ་བའི་དོན་ཏོ། །ཁྱད་
[272b.5]པར་མེད་པ་ཉིད་དུ་བསྟན་པ་ནི་གང་ཞིག་གང་ན་ཞེས་བྱ་བའོ། །ཁྱབ་པ་ཅན་དབུས་སུ་བྱེད་པར་ནི་མི་ནུས་ཏེ། དུམ་བུ་མ་ཡིན་པའི་ཕྱིར་རོ་ཞེས་བསྟན་པ་ནི། དངོས་མེད་ངོ་བོ་ཉིད་ཀྱིས་ནི། །ཞེས་བྱ་བའོ། །ཁྱབ་པ་ཅན་གྱི་དངོས་པོ་རྣམས་མེད་པས་སྡུད་པར་མི་བྱེད་པར་བསྟན་པ་ནི། 
[272b.6]རང་གི་ངོ་བོ་ཙམ་གྱིས་ཞེས་བྱ་བ་སྟེ། ཡོད་པ་ཙམ་གྱི་བར་དུ་གནས་པར་བྱེད་པ་མ་ཡིན་པ་ནི་སྡུད་པར་བྱེད་པ་མ་ཡིན་པའོ། །དངོས་པོ་མ་འདྲེས་པར་གྲུབ་པ་དེའི་ཕྱིར་དངོས་མེད་ཚད་མ་ཉིད་ཅེས་ཟེར་བ་ལ། དངོས་པོ་མེད་པ་ནི་ཞེས་བྱ་བའོ། །འོན་ཏེ་ཁྱབ་པ་ཉིད་མེད་ན་འོན་ཏེ་སྔར་ནི་མེད་པ་
[272b.7]ཉིད་དོ་ཞེས་བྱ་བ་ནི་ཁྱབ་པ་ཉིད་དོ། །གཞན་ནི་ཞེས་བྱ་བ་ནི་ཁྱབ་པ་ཉིད་དོ། །ཇི་སྐད་དུ་སྨྲས་པས་ཞེས་བྱ་བ་ནི་བྲམ་ཟེ་སྤུན་ཟླས་རྒྱུས་པས་སོ། །དེ་ལས་གཞན་པ་གཉིས་ནི་ཐ་དད་པ་དང་ཐ་དད་པ་མ་ཡིན་པ་དག་གོ། །འཁྲུལ་པར་འགྱུར་བ་ནི་མ་འདྲེས་པ་རྣམས་བསྲེས་པའི་ཕྱིར་
[273a]
[273a.1]རོ། །ལྟོས་པ་རེ་རེ་ཞིང་སྟེ་ས་མཚམས་རེ་རེར་ཞེས་བྱ་བར་ནི་རྒོལ་བའོ། །སླར་ལོག་པས་འགྲོ་བ་ནི་དངོས་པོའི་དབྱེ་བ་བྱེད་པས་མ་ཡིན་ལ། ཉེ་བར་འགྲོ་བ་ནི་དབྱེ་བར་བྱེད་པར་འདོད་པ་ལ་རང་དབང་ཡིན་པས་རང་གི་ངོ་བོ་ཐ་དད་པ་དང་། མེད་པ་ཡང་རབ་ཏུ་དཔོག་
[273a.2]པ་ཡིན་པར་བསྟན་པ་ནི་ཚད་མས་གྲུབ་པ་ནི་ཞེས་བྱ་བའོ། །རང་ཉིད་ལས་ཐ་དད་པ་ཡིན་ན་ཐམས་ཅད་ཟིལ་གྱིས་ནོན་པའི་ཕྱིར་དེ་ལས་ཐ་དད་པ་མ་ཡིན་པར་བསྟན་པ་ནི་ངོ་བོས་ཞེས་བྱ་བའོ། །ཐ་དད་ནི་ཐ་དད་པར་བྱེད་པའོ། །དངོས་པོ་བརྗོད་པ་ཞེས་བྱ་བ་ནི་དངོས་པོའི་ངོ་བོ་བརྗོད་པའོ། །འཆོལ་
[273a.3]བ་ནི་ཞེས་བྱ་བ་ནི་ཐ་མི་དད་པའོ། །དངོས་པོའི་ངོ་བོ་ཞེན་པར་བྱ་བ་ཡིན་པའི་ཕྱིར་རང་གི་ངོ་བོ་མ་གྲུབ་པ་མ་བརྗོད་པ་ཡིན་པར་བསྟན་པ་ནི་བུམ་པ་དེ་ཉིད་ཅེས་བྱ་བའོ། །དངོས་པོ་ཉིད་རྣམ་པར་གཅོད་པ་རྣམས་ཀྱི་ཞེན་པར་བྱ་བ་ཡིན་གྱི་གཞན་ནི་མ་ཡིན་ཏེ་མ་རྟོགས་པའི་ཕྱིར་རོ། །ལྡོག་པ་ནི་དེ་ལས་
[273a.4]གཞན་པ་སྤྱིར་གྱུར་པ་བརྗོད་བྱ་མ་ཡིན་པར་བསྟན་པ་ནི། ལྡོག་མེད་པ་ཉིད་སྤྱི་དང་ནི། །ཞེས་བྱ་བའོ། །སྤྱིའི་རྟོག་པ་ཞེས་བྱ་བ་ནི་ལྡོག་པའི་སྤྱིའི་རྟོག་པའོ། །དང་པོའི་ཐ་དད་པར་རྟོགས་པ་གཉིས་པ་མཐོང་བ་ལ་ཐ་མི་དད་པར་དེ་ཉིད་འདིའོ་ཞེས་རྟོགས་པ་ལས་དེ་ཉིད་འདི་ཡིན་ནོ་ཞེས་བྱ་བར་རྟོགས་པའི་
[273a.5]ཕྱིར་ཐ་དད་པ་དང་ཐ་མི་དད་པ་ཡིན་ནོ་ཞེས་ཟེར་བ་ནི། འོན་ཏེ་ཐ་དད་པར་ཡང་ཞེས་བྱ་བའོ། །དང་པོའི་ཐ་དད་པར་མཐོང་བ་ནི་རང་གི་ཡུལ་དེ་མ་ཡིན་པ་ལས་ལོག་པར་སྟོན་པར་བྱེད་ཅིང་དེ་ལས་བཟློག་པ་རྣམ་པར་གཅོད་པར་བྱེད་པ་ཡིན་པར་བསྟན་པ་ནི། གལ་ཏེ་ཐ་དད་པར་ཞེས་བྱ་བའོ། །གཉིས་
[273a.6]པ་ཡང་དེ་ལྟར་ཡིན་པར་བསྟན་པ་ནི། ཐ་དད་མེད་པར་ཞེས་སྡུད་པའོ། །ཉ་ཕྱིས་ལ་དངུལ་གྱི་ཤེས་པ་བཞིན་དུ་ཞེས་བྱ་བ་ནི་དོན་ཡིན་ནོ་ཞེས་བསྟན་པ་ནི། གཅིག་ལ་ནི་ཞེས་བྱ་བ་སྟེ། དངུལ་ལ་སོགས་པའི་ཤེས་པའོ། །འདི་མ་ཡིན་ནོ་ཞེས་སྒྲུབ་པར་བྱེད་པས་བསྡུས་པ་འདི་ནི་དེ་ལྟ་མ་ཡིན་ནོ་སྙམ་དུ་སེམས་པ་ནི། གལ་ཏེ་
[273a.7]སྤྱི་དེ་ཞེས་བྱ་བའོ། །འདི་ལ་ཡང་བསྡུ་བ་གཅིག་ཉིད་ལ་གནོད་པ་ཡིན་པར་བསྟན་པ་ནི་ཕན་ཚུན་ཐ་དད་ཅེས་བྱ་བའོ། །སྔ་ན་ཐ་དད་པ་ཕྱིས་ཐ་མི་དད་པ་ཡིན་པའི་ཕྱིར། དེའི་བདག་ཉིད་ཀྱིས་བསྡུས་པ་ཡིན་ནོ་སྙམ་དུ་སེམས་པ་ལ་རང་བཞིན་ཐ་དད་ཅེས་བྱ་བ་སྟེ། དངོས་པོ་ཐ་མི་དད་པའི་
[273b]
[273b.1]ངོ་བོར་མཐོང་བ་ལས་ཐ་མི་དད་པ་ཡིན་ན་ཕྱིན་ཅི་ལོག་ཉིད་དུ་རྟོགས་པ་ཡིན་ནོ་ཞེས་བྱ་བའི་དོན་ཏོ། །དེ་སྤྱི་མ་ཡིན་ནོ་ཞེས་བྱ་བ་ནི་བཟློག་པའི་ཤེས་པས་གནོད་པའི་ཕྱིར་རོ། །འོན་ཏེ་སྤྱི་དང་ལྡན་པས་ཕྱི་ཡིན་ན་སྟེ། གསལ་བའི་ངོ་བོ་ཞེས་བྱ་བ་དེ་དག་ཙམ་མི་རྒོལ་བའོ། །དེ་ལ་སྤྱི་གཞན་ཞེས་བྱ་བ་ནི་ལན་ཡིན་
[273b.2]ཏེ། དེ་ལ་ཞེས་བྱ་བ་ནི་ཐ་དད་པ་དང་ཐ་མི་དད་པར་གྲགས་པའི་ངོ་བོ་གཉིས་ལའོ། །དེ་གཉིས་ཞེས་བྱ་བ་ནི་ཐ་དད་པ་དང་ཐ་མི་དད་པའི་ངོ་བོའི་དངོས་པོ་གཉིས་སོ། །སྤྱིའི་རང་བཞིན་གཉིས་ལ་ཞེས་བྱ་བ་ནི་ཐ་དད་པ་དང་ཐ་མི་དད་པའི་ངོ་བོ་ལ་ཡིན་ནའོ། །མཚུངས་པར་མི་འགྱུར་བ་ནི་དེ་དང་ལྡན་པའི་
[273b.3]སྤྱི་ལ་ཡིན་པའི་ཕྱིར་རོ། །གསལ་བ་ལ་མ་ཡིན་ཞེས་བྱ་བ་ནི་སྤྱིའི་རང་བཞིན་གཉིས་ཉིད་ཀྱིས་བར་དུ་ཆོད་པའི་ཕྱིར་རོ་ཞེས་བྱ་བར་སྦྱར་ཏེ་དེ་ལ་སྤྱི་གཞན་ཞེས་བྱ་བ་ལ་སོགས་པ་ནི་འདིས་བཤད་པ་ཡིན་ནོ། །ཐ་དད་པ་དང་ཐ་མི་དད་པ་དག་གི་ཐ་དད་པ་ལ་ཡང་ཐ་མི་དད་པའི་ངོ་བོ་ཡོད་པ་དེའི་
[273b.4]ཕྱིར་གསལ་བ་ལ་མཚུངས་སོ་ཞེས་བྱ་བ་དེའི་ཁྱད་པར་ལས་བྱུང་བ་ཡིན་ཏེ། བར་དུ་གཅོད་པར་འགྱུར་བ་མེད་པར་འགྱུར་རོ་ཞེས་ཟེར་བ་ནི་འོན་ཏེ་ཁྱད་པར་དང་སྤྱི་དག་ཅེས་བྱ་བ་སྟེ། ཐ་དད་པ་དང་ཐ་མི་དད་པ་དག་གོ། །དེ་དག་གི་ཞེས་བྱ་བ་ནི་ཐ་དད་པ་དང་ཐ་མི་དད་པ་དག་གི་ཡིན་པ་
[273b.5]དག་གོ། །སྤྱི་གཞན་ཞེས་བྱ་བ་ནི་སྤྱི་དེ་དེའི་ངོ་བོ་དེ་དག་གི་ཡང་སྤྱི་ནི་གཞན་ཡིན་ནོ་ཞེས་བྱ་བའི་དོན་ཏོ། །དེ་ལྟ་ཡིན་དང་ཞེས་བྱ་བ་ནི་ཕྱི་མའི་སྤྱི་ལ་ལྟོས་ནས་སྔ་མའི་སྤྱིའོ། །དེ་ལྟ་བུའི་ངོ་བོ་ཡིན་ན་གསལ་བ་རྣམས་ཡིན་ཏེ་ཐ་དད་པར་སྣང་བའི་ཕྱིར་རོ་ཞེས་བསྟན་པ་ནི། སྤྱི་དང་
[273b.6]སྤྱིའི་རང་བཞིན་དག་ཅེས་བྱ་བའོ། །མཚུངས་པ་ཉིད་ནི་མཚུངས་པའི་བློའི་ཡུལ་ཉིད་སྔ་མའི་སྤྱི་ཡོད་ན་གསལ་བ་ལ་མི་འགྱུར་རོ། །ཅི་ལས་ཤེ་ན། སྔ་མའི་སྤྱི་དང་འབྲེལ་པ་མེད་པའི་ཕྱིར་རོ། །མཐའི་ཞེས་བྱ་བ་ནི་ད་ལྟ་བུའི་སྤྱིའི་ཕྱིས་བརྟགས་པས་སོ། །དེས་ན་གཅིག་ཀྱང་ཞེས་བྱ་བ་ནི་སྤྱིའི་མ་ཡིན་
[273b.7]པ་དང་། དེའི་ངོ་བོ་དག་གི་མ་ཡིན་པ་དང་། དེའི་སྤྱིའི་མ་ཡིན་པ་དང་གསལ་བའི་མ་ཡིན་པ་སྟེ། ཁྱད་པར་མེད་པས་ཁྱད་པར་ཅན་ཉིད་དུ་མི་རིགས་པའི་ཕྱིར་རོ། །དངོས་པོ་ཅན་མ་ཡིན་པའི་ཡུལ་རྣམས་ཡིན་ནོ། །ཡོངས་སུ་རྫོགས་པ་མེད་པ་ནི་རང་གི་ངོ་བོའི་མཐར་ཐུག་པ་ཉིད་ཀྱིས་ཐ་དད་
[274a]
[274a.1]ཕྱིར་རོ། །སྤྱིའི་ངོ་བོ་དག་ཐ་དད་པས་གསལ་བ་ཉིད་ལ་ཡང་གཞན་མེད་པ་ན་གསལ་བ་ལ་ཡང་དེ་ལྟར་འགྱུར་བར་བསྟན་པ་ནི། ཡོངས་སུ་རྫོགས་པ་ཡོད་ཀྱང་ཞེས་བྱ་བའོ། །དེ་ལ་ཞེས་བྱ་བ་ནི་སྤྱིའི་ངོ་བོ་དག་ལའོ། །དེ་དག་གི་ཐ་དད་པ་ཉིད་ཀྱིས་གསལ་བར་
[274a.2]འགྱུར་བ་དག་གི་སྤྱིའི་ངོ་བོ་མ་ཡིན་ན། དེ་ལས་ཐ་མི་དད་པ་སྔ་མ་ལ་སྤྱི་མ་ཡིན་པར་བསྟན་པ་ནི། མཐའི་མཚུངས་པ་ཉིད་ཅེས་བྱ་བའོ། །དེ་ལས་ཐ་མི་དད་པས་སྔ་མ་ཡང་ཞེས་བྱ་བ་ནི་གསལ་བ་ཡང་ངོ་། །སྤྱི་ཇི་ལྟ་བ་བཞིན་དུ་ཐ་དད་པ་རྣམས་ཀྱང་ཐ་དད་པ་ཡང་ཞེས་བསྟན་པ་ནི། དེ་བཞིན་དུ་གལ་
[274a.3]ཏེ་ཞེས་བྱ་བའོ། །གསལ་བ་ཐ་དད་པ་སྤྱིས་གཞན་དུ་མི་འགྱུར་རོ་ཞེས་བསྟན་པ་ཡིན་ནོ། །གལ་ཏེ་ཐ་དད་པ་མ་ཡིན་ན་སྤྱི་གཞན་མ་ཡིན་པར་བསྟན་པ་ནི་གསལ་བ་ཐ་དད་པ་མེད་ན་ཞེས་བྱ་བའོ། །དངོས་པོའི་ངོ་བོ་འཛིན་པ་ལ་ཆ་ཤས་དང་ཆ་ཤས་ཅན་ཉིད་མ་ཡིན་ལ། གཞན་ལ་ནི་དེར་འགྱུར་བ་
[274a.4]ཁོ་ན་ཡིན་པར་བསྟན་པ་ནི་གལ་ཏེ་རྟོགས་པ་ཞེས་བྱ་བ་སྟེ། གང་གི་ཕྱིར་བ་ལང་ངོ་ཞེས་བྱ་བས་བ་ལང་མ་ཡིན་པ་ལས་ལོག་པ་ཉིད་དམིགས་ཀྱིས་བསལ་བ་ཉིད་དུ་ངེས་པ་ཡིན་ནོ། །ཐ་དད་མེད་པ་ཞེས་བྱ་བ་ནི་གསལ་བའི་ངོ་བོའོ། །ཐ་དད་འདྲེ་བ་ཞེས་བྱ་བ་ནི་རིགས་མི་མཐུན་པ་དང་འདྲེས་པ་
[274a.5]དེ་ལ་སྲིད་པའོ། །དེ་ལ་རྟོག་པ་ཇི་ལྟ་བ་བཞིན་དུ་རྣམ་པར་རྟོག་པ་གཞག་པ་ཡིན་གྱི་དངོས་པོ་ཇི་ལྟ་བ་བཞིན་དུ་མ་ཡིན་པར་བསྟན་པ་ནི། ཡུལ་ཐག་རིང་པོ་ན་ཞེས་བྱ་བའོ། །དེ་ཉིད་ཐ་དད་པ་མ་ཡིན་པའི་ཕྱིར་ཞེས་བྱ་བ་ནི་གསལ་བ་ལས་སོ། །ཐ་དད་པ་དང་ཐ་དད་པ་མ་ཡིན་པ་ནི་ལོག་པ་དང་
[274a.6]ལོག་པ་མ་ཡིན་པའོ། །ཡུལ་ཐག་རིང་པོ་དང་ལྷན་ཅིག་བྱེད་པའི་མིག་ནི་ཐ་དད་པའི་སྤྱི་འཛིན་པ་ཡིན་ནོ་ཞེས་ཟེར་བ་ནི། དེ་ལྟ་ཡིན་དུ་ཟིན་ཀྱང་ཐ་དད་པ་ཡིན་ཏེ་ཞེས་བྱ་བ་ནི་ལྡོག་པའོ། །སྤྱི་མིན་ཞེས་བྱ་བ་ནི། །མཚུངས་པ་རྣམས་ཀྱི་ངོ་བོ་ཡིན། །ཞེས་བྱ་བའི་རིགས་པས་སོ། །དེ་ལས་ཞེས་བྱ་
[274a.7]བ་ནི་མཚུངས་པ་ཉིད་ལས་སོ། །གཞན་པ་ནི་སྤྱིར་འདོད་པ་གསལ་བར་འགྱུར་ཏེ་ཐ་དད་པའི་ཕྱིར་རོ། །འོ་ན་གསལ་བ་ལ་ཞེས་བྱ་བ་ནི་ལན་ནོ། །དེའི་ཚེ་ཡང་ཞེས་བྱ་བ་ནི་འཁྲུལ་པ་ལ་ཡང་ངོ་། །བེའུ་མ་ཚོལ་བ་ན་མ་ཧེ་ལ་སོགས་པའི་ཚོགས་མང་པོ་བོར་ནས་རང་གི་སྤྱིའི་དབང་གིས་བ་ལང་
[274b]
[274b.1]ཚོགས་སུ་ཉེ་བར་འགྲོའོ་ཞེས་བྱ་བའི་རིགས་པས་ཁ་ཅིག་ལས་ལོག་ན་ཁ་ཅིག་ལ་འཇུག་པར་མཐོང་བའི་ཕྱིར་དེ་ལྟ་བུ་རྟོགས་པ་ཡིན་ནོ་ཞེས་ཟེར་བ་ལ། དེ་ལས་གཞན་དག་ལས་ལྡོག་པས་ཞེས་བྱ་བའོ། །རྣམ་པར་རྟོག་པས་ཀྱང་ངོ་ཞེས་བྱ་བ་ནི་འཇུག་པའི་ཡུལ་ཉེ་བར་སྟོན་པར་བྱེད་པ་
[274b.2]ཉིད་དུ་ཁས་བླངས་པའི་ཕྱིར་རོ། །དངོས་པོའི་ཡུལ་ཅན་མ་ཡིན་པ་ཉིད་དོ་ཞེས་བསྟན་པ་ནི། སྒྲུབ་པའི་བདག་ཉིད་ཀྱིས་མ་ཡིན་གྱི་འོ་ན་ཅི་ཞེ་ན་ལྡོག་པའི་མཚན་ཉིད་ཀྱིས་ཡིན་ནོ། །དུམ་བུ་མ་ཡིན་པར་རྟོག་པ་ཡོད་པ་དེ་དག་ཙམ་གྱིས་སྐྱེས་བུ་རྣམས་འཇུག་པ་ཡིན་གྱི་བདེན་པ་དང་ཅིག་
[274b.3]ཤོས་ཉིད་ཀྱི་དབྱེ་བ་ཅན་མ་ཡིན་པར་བསྟན་པ་ནི། ལྡོག་པའི་འབྲེལ་ཡུལ་ཞེས་བྱ་བའོ། །དབྱེ་བ་བྱེད་པ་པོའི་ངོ་བོ་རྣམ་པར་རྟོག་པས་དམིགས་ཀྱིས་བསལ་བ་མ་ལུས་པའི་ཐུན་མོང་ནི་སྤྱི་ཡིན་གྱི་དངོས་པོ་ནི་མ་ཡིན་ནོ་ཞེས་བསྟན་པ་ནི། ཅི་ཙམ་གྱིས་ཞེས་བྱ་བའོ། །ཐ་དད་ཅེས་བྱ་བ་ནི་རྣམ་པར་
[274b.4]གཅོད་པ་སྟེ་མི་སླུ་བ་ཅན་ནོ། །བོང་བུའི་འོ་མ་དང་མཚུངས་པར་འགྱུར་ཞེས་བྱ་བ་ནི། བླང་བྱ་མ་ཡིན་པ་ཉིད་ཀྱིས་སོ། །དེ་ལ་ཡང་ཞེས་བྱ་བ་ནི་ཐ་སྙད་ལ་ཡང་ངོ་། །དེའི་ཕྱིར་ཞེས་བྱ་བ་ནི་ལན་ཡིན་ཏེ། ཐ་སྙད་ནི་མཐོང་བ་ལ་བརྟེན་ནས་ཚད་མ་ཡིན་གྱི་འབའ་ཞིག་ནི་མ་ཡིན་ནོ་ཞེས་བྱ་བའི་དོན་
[274b.5]ཏོ། །དོན་དམ་པ་ལ་སྐྱོན་བསྟན་པ་ནི། འདི་ཆུ་ཀླུང་འདི་ན་རྟག་ཅེས་བྱ་བའོ། །འོན་ཏེ་ཐ་སྙད་འདི་གང་ཡིན་ཞེ་ན། ཆ་ཤས་པས་རྟོགས་པ་ཡིན་པར་བསྟན་པ་ནི། རྣམ་གཅོད་འབྲས་ཅན་ཞེས་བྱ་བའོ། །ཡོད་པ་ནི་རྣམ་པར་གཅོད་པའོ། །ཅི་ལས་ཤེ་ན་རྟོགས་པར་འགྱུར་བའི་ཕྱིར་རོ། །ཡོན་ཏན་མ་
[274b.6]ལུས་ཕུན་ཚོགས་པ། །འབྱུང་འགྱུར་མྱུ་གུ་འཐོན་གྱུར་ལ། །ཕྲག་དོག་མེས་གདུངས་དེ་ལས་གང་། །སྲུང་ནུས་རྒྱལ་བ་ཅན་དུ་འགྱུར། །ངེས་པར་གཟུང་བ་ནི་རྣམ་པར་གཅོད་པར་བྱེད་པ་ཡང་ཐམས་ཅད་དུ་མ་ཡིན་ཞིང་། གནས་སྐབས་སུ་བརྗོད་པར་འདོད་པ་ལ་ཡིན་ཏེ། ཟླ་བོ་ཉིད་མིན་པས་
[274b.7]ཞེས་བསྟན་པ་ནི་དེར་ཡང་ཟླ་བོ་ཞེས་བྱ་བའོ། །ཕྱོགས་ལ་ཡོད་དམ་མེད་པ་ཞེས་བྱ་བའི་རིམ་པ་ལ། ཕྱོགས་ཀྱི་ཆོས་ཞེས་བརྗོད་པ་ནི། ཕྱོགས་ལ་མེད་པ་ཉིད་སེལ་བར་བྱེད་པའོ་ཞེས་ངེས་པར་གཟུང་བའི་འབྲས་བུ་ལ་དེར་ཐ་སྙད་འདོགས་པ་ཡིན་པར་བསྟན་པ་ནི། དེས་ན་མི་ལྡན་རྣམ་
[275a]
[275a.1]གཅོད་པས། །ཞེས་བྱ་བའོ། །ཁྱད་པར་དང་འབྲེལ་པ་ཡིན་ཡང་གཞན་དང་ལྡན་པ་རྣམ་པར་གཅོད་པའི་ངེས་པར་གཟུང་བ་ཡིན་པས་འདྲེས་པ་ཡིན་ནོ་ཞེས་ཟེར་བ་ནི། གལ་ཏེ་འཕོང་སྐྱེན་པ་ཞེས་བྱ་བའོ། །སྒྲ་ལས་ཁྱད་པར་གྱི་དོན་ཡང་ཁྱད་པར་ཅན་ཉིད་ཡིན་པ་དེའི་
[275a.2]ཕྱིར་དེ་ཉིད་ཀྱི་ངེས་པར་གཟུང་བ་དང་སྦྱོར་བ་དང་སྦྱོར་བ་ཡིན་པར་བསྟན་པ་ནི། ཁྱད་པར་དུ་ནི་ཞེས་བྱ་བ་སྟེ། སྒྲའི་ཚུལ་དུ་གནས་སྐབས་ལས་མི་ལྡན་པ་རྣམ་པར་གཅོད་པ་ཡིན་ལ་གཞན་དུ་ནི་མ་ཡིན་ནོ་ཞེས་བྱ་བ་ནི་རྣམ་པར་དབྱེ་བའོ། །དེ་བསྟན་པ་ནི་འདིར་ནི་སྐབས་ཀྱིས་ཞེས་བྱ་བའོ། །དངོས་པོའི་ཆོས་
[275a.3]ནི་དོན་ཏོ། །དེ་འདིའི་རྣམ་པར་དབྱེ་བ་ཚད་མས་གྲུབ་པ་ཡིན་པར་བསྟན་པ་ནི། འདིར་ངེས་པར་གཟུང་བའི་དོན་ཞེས་བྱ་བའོ། །དེ་ལྟ་ན་ནི་རྣམ་པར་དབྱེ་བ་མེད་པར་རྒོལ་བ་ཚད་མ་དང་འགལ་བར་འགྱུར་བར་བསྟན་པ་ནི། གཞན་དང་ལྡན་པ་རྣམ་པར་གཅོད་པས་ཞེས་བྱ་བའོ། །རྗེས་སུ་དཔག་པ་
[275a.4]ཉིད་ལས་རྟོགས་པར་ཞེས་བྱ་བ་ནི་ཁྱད་པར་ལ་སོགས་པ་ཞེས་བྱ་བ་ནས་རྟོགས་པ་ཡིན་ཞེས་བྱ་བའི་བར་དུའོ། །ཐ་དད་པ་ནི་རྣམ་པར་གཅོད་པའོ། །འབྲེལ་པ་ནི་རྗེས་སུ་འགྲོ་བའོ། །ཐ་དད་པ་དང་འགྲེལ་པ་དག་ནི་གཉི་གའོ། །ཕྱོགས་ཀྱི་ཆོས་ཀྱི་དབྱེ་བ་བརྗོད་པ་ནི་གཏན་ཚིགས་དང་དེ་ལྟར་
[275a.5]སྣང་བ་ཅི་ཙམ་ཡིན་པ་ངེས་པར་བྱ་བའི་ཆེད་དུ་བརྗོད་པ་ཉིད་རྣམ་པར་འབྱེད་པ་ནི་རང་བཞིན་འབྲས་བུ་གྲུབ་དོན་དུ་སྟེ་རང་བཞིན་འབྲས་བུའི་ངོ་བོ་ཅི་ཙམ་ཡིན། ཅི་ཞེ་ན། སྤྱི་བརྗོད་པ་ལ་ཡང་དགོས་པ་གཞན་ཡིན་ཏེ། ལྡོག་པ་ཅན་ཐ་དད་རྗེས་སུ་འགྲོ་བ་ཅན་ཡང་གཏན་ཚིགས་ཡིན་ནོ་ཞེས་བྱ་བའི་རྒོལ་བ་
[275a.6]བསལ་བ་ཡིན་པར་བསྟན་པ་ནི་ཐུན་མོང་དང་ཐུན་མོང་མ་ཡིན་པ་དག་གོ། །དགོས་པ་གཞན་ལྷག་མ་མ་ལོག་པ་ཉིད་ཀྱི་ཕྱིར་སྒྲུབ་བྱེད་མ་ཡིན་པ་མི་མཐུན་པའི་ཕྱོགས་ལས་ལོག་པ་སྒྲུབ་བྱེད་ཡིན་ཏེ་དེ་བསྟན་པ་ནི་ལྷག་མ་ཞེས་བྱ་བའོ། །མཐུན་པའི་ཕྱོགས་དང་མི་མཐུན་པའི་ཕྱོགས་ཀྱི་ཕྱོགས་གཅིག་
[275a.7]ལ་འཇུག་གོ། །ངེས་པར་ཞེས་བྱ་བ་ནི་ལྡོག་པ་ཅན་དང་རྗེས་སུ་འགྲོ་བ་ཅན་ནོ། །ལྷག་མ་ཞེས་བྱ་བས་ལྡོག་པ་གཙོ་བོ་ཉིད་ཀྱིས་རྣམ་པར་གཅོད་པའི་རྗེས་སུ་དཔག་པའི་ཡུལ་ཉིད་གསལ་བར་བྱེད་པ་ཡིན་པར་བསྟན་པ་ནི་ལྷག་མ་གསུམ་ཞེས་བྱ་བའོ། །རྟག་སོགས་ལ་ཞེས་བྱ་བར་བརྗོད་པ་ཉིད་
[275b]
[275b.1]ཀྱིས་རྣམ་པར་དབྱེ་བ་ནི་རྟག་པ་དང་མི་རྟག་ཅེས་བྱ་བའོ། །མཐུན་པའི་ཕྱོགས་ལ་ཡོད་པ་དང་མེད་པ་དང་རྣམ་པ་གཉིས་ཉིད་ཀྱིས་གཞལ་བྱ་བྱས་དང་མི་རྟག་པ་རྣམས་ནི་རྟག་དང་མི་རྟག་རྩོལ་བྱུང་རྣམས་ལའོ། །དེ་བཞིན་དུ་མཐུན་པའི་ཕྱོགས་ལ་མེད་པ་དང་མི་མཐུན་པའི་ཕྱོགས་ལ་ཡོད་
[275b.2]པ་དང་མེད་པ་དང་གཉི་ག་ཉིད་ཀྱིས་བྱས་དང་མཉན་བྱ་རྩོལ་བྱུང་རྣམས་ནི་བར་དུ་གསུམ་དག་ལའོ་ཞེས་བྱ་བ་སྟེ། རྟག་པ་ནི་ཐེར་ཟུག་པ་ཡིན་ལ་མི་རྟག་པ་ནི་འདི་ལ་མི་མཐུན་པའི་ཕྱོགས་ཡིན་ནོ། །མཐུན་པའི་ཕྱོགས་ལ་རྣམ་པ་གཉིས་མི་མཐུན་པའི་ཕྱོགས་ལ་ཡོད་པ་དང་མེད་པ་དང་རྣམ་པ་
[275b.3]གཉིས་ཉིད་ཀྱིས་མི་རྟག་པ་རྩོལ་བྱུང་རེག་མིན་ཏེ། གསུམ་པོ་རྣམས་ནི་རྩོལ་བྱུང་མིན་དང་མི་རྟག་ཅེས་བྱ་བ་རྣམས་ལའོ། །གཞན་གྱིས་ཞེས་བྱ་བ་ནི་གོ་བྱེད་ཀྱིས་སོ། །རྒྱུ་གོ་བྱ་ལ་གོ་བྱེད་འཁྲུལ་པ་སྲིད་པར་བསྟན་པ་ནི་རྒྱུ་ནི་ཞེས་བྱ་བའོ། །འབྲས་བུ་རྣམ་གཉིས་ཞེས་བྱ་བ་ནི་འབྲས་བུ་འབྱུང་བ་
[275b.4]དང་མི་འབྱུང་བ་ཡང་ངོ་། །བརྩལ་མ་ཐག་ཏུ་བྱུང་བའི་ཤེས་པའི་འབྲས་བུ་བཞིན་དུ་རྒྱུའི་དེ་མ་ཐག་ཏུ་བྱུང་བའི་ཤེས་པའི་འབྲས་བུ་བྱས་པ་ཡིན་ལ། འབྲས་བུ་ཉིད་ནི་མཚན་ཉིད་ཀྱིས་ཡིན་ནོ་སྙམ་དུ་སེམས་པ་ལ་ཁས་ལེན་པ་ནི་རྒྱུའི་དེ་མ་ཐག་ཏུ་ཞེས་བྱ་བ་སྟེ། འབྲས་བུ་ཡང་ཁྱབ་བྱེད་ཡིན་པས་
[275b.5]རང་བཞིན་ཁོ་ན་ཡིན་ནོ་ཞེས་བྱ་བའི་དོན་ཏོ། །ཤེས་པ་ནི་དངོས་པོ་རྣམས་ཀྱི་རང་བཞིན་མ་ཡིན་པ་མ་ཡིན་ནམ་ཞེས་ཟེར་བ་ལ་ཇི་ལྟར་དམིགས་པ་མེད་ཅེས་བྱ་བའོ། །ཡོད་ན་ཁ་ཅིག་ཏུ་འབྱུང་ལ་ཁ་གཅིག་ཏུ་མི་འབྱུང་བ་ནི་རྗེས་སུ་འགྲོ་བ་དང་ལྡོག་པ་དག་གོ། །དེ་ལྟར་ཡང་ཟེར་བ་ནི་རྐང་
[275b.6]མིག་པའོ། །བཤད་པ་བྱེད་པ་ནི་མུ་སྟེགས་ཤ་བ་རའོ། །གསལ་བ་དམིགས་པ་ཉིད་ཡིན་པར་ཅི་ལས་ཤེས་ཞེས་ཟེར་བ་ལ། གསལ་བའི་ཞེས་བྱ་བའོ། །སྔར་ཡོད་པ་ཞེས་བྱ་བ་ནི་དེའི་ཚེ་རིག་པས་འབྲས་བུ་ཉིད་ཡིན་ནོ་ཞེས་བྱ་བ་ནི་རྗེས་སུ་འགྲོ་བ་ཡིན་ཏེ། ཐམས་ཅད་ལ་ཡོད་པའི་ཕྱིར་རོ། །
[275b.7]གསལ་བ་ཡང་ཡོད་པ་ཁོ་ན་ཡིན་ནོ་ཞེས་ཟེར་བ་ལ། །ཐམས་ཅད་ཐམས་ཅད་ལ་ཞེས་བྱ་བའོ། །ངེས་པར་བྱེད་པ་ཞེས་བྱ་བ་ནི་འཇི་བའི་གོང་བུ་ལ་བུམ་པ་ཁོ་ན་ཡིན་གྱི་སྣམ་བུ་མ་ཡིན་པའམ། ཡང་ན་བྱེད་པ་ཁོ་ནས་རྒྱུ་ལས་བྱུང་བ་ཡིན་གྱི་སྔ་ན་ནི་མ་ཡིན་ནོ། །བཟློག་པ་ཞེས་བྱ་བ་ནི་བྱེད་པ་པོའི་བྱ་བ་ལས་
[276a]
[276a.1]སྔ་རོལ་དུའོ། །ཕྱིས་ཞེས་བྱ་བ་ནི་དུས་ཕྱིས་སོ། །དམིགས་པ་ནི་རྟོགས་པ་ནི་སྟེ་ཡོད་པའོ། །རྟོགས་པ་སྟེ་དམིགས་པ་ཡོད་པའོ། །དེ་ཡང་ནི་ངེས་པའི་ཡང་བྱེད་པ་སྟེ་བྱེད་པ་པོ་རྣམས་ཀྱིས་བྱ་བ་མ་ཡིན་པའོ། །གསལ་བའི་དངོས་པོ་བྱེད་པ་མ་ཡིན་པར་བསྟན་པ་ནི་ཡོད་
[276a.2]ནའང་ཞེས་བྱ་བ་སྟེ་ཉེ་བར་བསྡུ་བ་ཡིན་ཏེ། དེ་ནི་འདི་ལྟར་རྫ་མཁན་གྱིས་འབད་པའི་དེ་མ་ཐག་ཉིད་དུ་ཤེས་བཞིན་པའི་བུམ་པ་བཞིན་དུ་སྒྲ་ཡང་ཡིན་གྱི་མར་མེའི་འབད་པའི་དེ་མ་ཐག་ཏུ་ཤེས་བཞིན་པ་ནི་མ་ཡིན་ཏེ། ཡོད་པའི་ཤེས་པ་ནི་འབད་པ་དང་འབད་པ་མེད་ཀྱང་འབྱུང་བ་ཡིན་གྱི་སྒྲ་ནི་དེ་ལྟ་མ་ཡིན་
[276a.3]ནོ་ཞེས་བྱ་བ་ནི་ཚིགས་སུ་བཅད་པའི་དོན་ཏོ། །དེ་ནི་འདི་ལྟར་ཤེས་པ་ཇི་སྙེད་པ་ཡང་སྒྲ་མེད་པ་ཉིད་ལ་ཡིན་པའི་ཕྱིར་ཤེས་པ་ལ་སྔར་མཐོང་བ་ངོ་ཤེས་པ་ནི་དེ་དང་དོན་གཅིག་པར་བྱེད་པའི་རྒྱུ་མཚན་ཡིན་གྱི་ཡོད་པ་ཉིད་ལ་ཚད་མ་མ་ཡིན་པར་བསྟན་པ་ནི། འོ་ན་ཇི་ལྟར་ཞེས་བྱ་བ་ལ་སོགས་པ་ནས་
[276a.4]སླར་འཚོ་བ་མ་ཡིན་ནོ་ཞེས་བྱ་བའི་བར་དུའོ། །དེ་ནི་འདིའོ་ཞེས་བྱ་བར་གཞི་མཐུན་པ་ཉིད་ནི་དབང་པོའི་ཡུལ་མ་ཡིན་ཏེ། དྲན་པས་ཕན་བཏགས་པའི་མིག་རོའི་ཡུལ་ཅན་མ་ཡིན་པར་བསྟན་པ་ནི། དྲན་པའི་དོན་ལ་ཞེས་བྱ་བའོ། །རྟོགས་པ་ཞེས་བྱ་བ་ནི་དོན་ལ་མི་སླུ་བ་ཅན་ནོ། །རང་གི་རྣམ་པ་
[276a.5]ལ་དོན་དུ་ཞེན་པས་དྲན་པ་ལ་གཞལ་བྱ་མེད་པའི་ཕྱིར་སྣང་བཞིན་པའི་དེ་དང་གཅིག་ཉིད་མེད་པ་ཁོ་ན་ཡིན་པར་བསྟན་པ་ནི། དྲན་པ་ཚད་མ་མ་ཡིན་ཕྱིར། །ཞེས་བྱ་བའོ། །ཆོས་ནི་ངོ་བོར་གྱུར་པའོ། །སྔར་མཐོང་བས་འདུས་བྱས་པའི་མཐོང་བ་གཉིས་པ་སྣང་བཞིན་པ་ལ་སྔར་མཐོང་
[276a.6]བ་ཉིད་རིག་པ་ཡིན་ནོ་སྙམ་དུ་སེམས་པ་ལ། སྔ་མའི་དུས་དང་འབྲེལ་པ་ནི། །ཞེས་བྱ་བ་སྟེ། སྔར་མཐོང་བ་ཉིད་འཛིན་པ་ཁོ་ན་ལ་འཇིག་རྟེན་པ་དྲན་པ་ཡིན་ཞེས་བྱ་བའི་དོན་ཏོ། །དེའི་དོན་མེད་པ་མཐོང་བ་ལས། །དེའི་ཚེ་ཐ་སྙད་སྔ་མ་བཞིན་དུ་ཡིན་པར་བསྟན་པ་ནི། དངོས་པོ་ཙམ་ཞིག་སྣང་བ་
[276a.7]ནི། །ཞེས་བྱ་བའོ། །དང་པོར་ཞེས་བྱ་བ་ནི་མཐོང་བ་ལ་ཡུལ་དང་དུས་ལ་སོགས་པའི་ངེས་པ་མེད་པ་འཛིན་པ་ནི་རྟག་པ་ཉིད་དུ་སྣང་བ་ཡིན་ཏེ། དེ་དེའི་མཚན་ཉིད་ཡིན་པའི་ཕྱིར་དང་། མེད་པའི་ཡུལ་ཉིད་མ་ཡིན་པའི་ཕྱིར་ཡང་ངོ་། །རྣམ་བཅད་ཡོད་པའི་མེད་པ་ཅན། །ཡུལ་དུས་དག་ལ་
[276b]
[276b.1]དངོས་པོ་གང་། །དེ་ནི་རྟག་པའི་མིན་ཞེས་བྱ་བའི་རིགས་པས་སོ། །ཞེས་ཟེར་བ་དེ་ནི་དེ་ཉིད་དུ་མི་འཛིན་པ་ཁོ་ན་དེ་དགག་པ་ཡིན་པར་བསྟན་པ་ནི་དུས་ཀྱི་ཆ་ཀུན་ཞེས་བྱ་བའོ། །ཆོས་ཅན་ཞེས་བྱ་བ་ནི་རྟོགས་པར་བྱ་བའི་དངོས་པོ་དེའོ། །ཇི་ལྟར་གཅིག་ཉིད་འཇུག་བཞིན་པ་ལ་གཅིག་ཉིད་
[276b.2]བདེན་པ་དེ་བཞིན་དུ་གཞན་ཡང་འགྱུར་རོ་སྙམ་དུ་སེམས་པ་ནི་གཅིག་ཅིག་ཅེས་བྱ་བའོ། །ལན་ནི་ཅིས་མ་རྟོགས་ཞེས་བྱ་བ་སྟེ་ཅིས་ཚད་མ་མ་ཡིན་པའོ། །བདེན་པ་དང་མི་བདེན་པ་དག་ལས་ཡང་དེ་ཅིའི་ཕྱིར་མ་ཡིན་ཞེས་བསྟན་པ་ནི་བདག་དང་ཞེས་བྱ་བ་སྟེ། བདེན་པ་ཉིད་མི་བདེན་པ་ཡིན་
[276b.3]ནོ་ཞེས་བྱ་བ་ནི་འགལ་ལོ་ཞེས་བྱ་བའི་དོན་ཏོ། །སྔར་མཐོང་བ་ངོ་ཤེས་པ་ནི་ཐ་དད་པ་མི་མཐུན་པའི་ཕྱོགས་ལ་མེད་པའི་ཕྱིར་ཐ་མི་དད་པ་ལ་ལྡོག་པ་ཅན་གྱི་གཏན་ཚིགས་ཡིན་ནོ་ཞེས་བསྟན་པ་ནི། འོན་ཏེ་གཞན་དུ་ཞེས་བྱ་བའོ། །ཁྱད་པར་གཞན་ཞེས་བྱ་བའི་འདྲ་བ་ཉིད་སྔར་མཐོང་བས་འདུས་
[276b.4]བྱས་པའི་འདྲ་བ་མཐོང་བ་ན། བྲེགས་ནས་སྐྱེས་པའི་སྐྲ་ལ་སོགས་པ་ཐ་དད་པ་ཡང་སྔར་མཐོང་བ་ངོ་ཤེས་པ་ཡིན་པར་བསྟན་པ་ནི་འདི་ནི་ཞེས་བྱ་བའོ། །སྐྲ་ལོ་ནི་བྲེགས་ནས་སྐྱེས་པའི་སྐྲའོ། །ཞིག་པ་དང་མ་ཞིག་པ་དག་གཅིག་པ་ཉིད་གཞལ་བྱ་མ་ཡིན་པར་བསྟན་པ་ནི། སྔ་མའི་རང་བཞིན་ཞེས་
[276b.5]བྱ་བའོ། །འདི་ལ་ཚད་མ་ཡང་མེད་པར་བསྟན་པ་ནི་ཞིག་པ་གང་དུ་ཡང་ཞེས་བྱ་བའོ། །སྔར་མཐོང་བའི་འདུ་བྱེད་པ་ཉིད་ལས་ནགས་དེའོ་ཞེས་འདྲ་བར་ཡང་རྟོགས་པ་མ་ཡིན་ནམ། དེའི་ཕྱིར་དེ་གཅིག་པ་ཉིད་ཡིན་ཏེ། ཉམས་སུ་མྱོང་བ་དང་རྗེས་སུ་མཐུན་པའི་ཕྱིར་རོ་སྙམ་དུ་སེམས་པ་ནི་དེ་དག་དང་
[276b.6]ལྷན་ཅིག་ཅེས་བྱ་བའོ། །སྔ་མ་ཉིད་དང་འདྲ་བ་ནི་མཚན་ཉིད་མི་མཐུན་པ་མ་ཡིན་ཏེ། མཚན་ཉིད་མི་མཐུན་པ་བཞིན་དུ་དབང་པོའི་ཡུལ་ཡིན་གྱི་གཅིག་ཉིད་ནི་མ་ཡིན་ཏེ་ཉེ་བ་མ་ཡིན་པའི་ཕྱིར་རོ། །སྔར་ཉམས་སུ་མྱོང་བ་མ་དྲན་ན་རྟོགས་པ་མ་ཡིན་ཏེ་དེའི་རྟོགས་པ་ཉིད་དྲན་པ་ཡིན་པའི་ཕྱིར་
[276b.7]རོ། །མི་དྲན་ནམ་མཚན་ཉིད་མི་མཐུན་པ་ལ་སོགས་པའི་ཤེས་པ་མ་ཡིན་པས་ད་ལྟར་བའི་བསྒྲུབ་བྱ་མ་ངེས་པར་རིག་པ་ལས་དེ་དྲན་པར་རིགས་པའི་ཕྱིར་རོ་ཞེས་བསྟན་པ་ནི། མྱོང་མིན་དོན་གྱི་ཡུལ་ཅན་ནའང་། །ཞེས་བྱ་བའོ། །ཉམས་སུ་མྱོང་བའི་དོན་གྱི་ཡུལ་ཅན་ཞིག་པ་ལ་ཇི་ལྟར་འགྱུར་ཞེས་
[277a]
[277a.1]བྱ་བ་ནི་ཉེ་བ་ཉིད་ཉམས་སུ་མྱོང་བ་ཡིན་གྱི་སྔར་ཉམས་སུ་མྱོང་བ་དེ་ཉིད་ཀྱིས་ནི་མ་ཡིན་ནོ་ཞེས་བྱ་བའི་དོན་ཏོ། །དེ་ལྟ་བུ་ཁོ་ན་ཡིན་ནོ་ཞེ་ན། མྱོང་མིན་དོན་གྱི་ཡུལ་ཅན་ནའང་། །ཞེས་བྱ་བའོ། །དེ་ནི་ཇི་ལྟར་དྲན་པ་ཡིན། །ཞེས་བྱ་བ་ནི་དྲན་བཞིན་པ་དང་ལྷན་ཅིག་གཅིག་
[277a.2]ཉིད་དུ་མི་འགྱུར་རོ་ཞེས་བྱ་བའི་དོན་ཏེ། འདྲ་བ་ཁོ་ན་མཐོང་བ་ཡིན་ནོ་ཞེས་བྱ་བའི་དོན་ཏོ། །དེ་ལྟ་ན་ཡང་ཞེས་བྱ་བ་ནི་སྔ་མ་མ་ཡིན་པའི་ཡུལ་ཉིད་ཀྱིས་ཉེ་བའི་ཡུལ་ཅན་ཡིན་པའི་ཕྱིར་རོ། །ཉེ་བ་ལ་ཉེ་བ་མ་ཡིན་པའི་ཤེས་པ་ནི་སྔར་མཐོང་བའི་ངོ་ཤེས་པ་མ་ཡིན་ནོ། །དབང་པོ་དང་འབྲེལ་པ་
[277a.3]མ་ཡིན་དུ་ཟིན་ཀྱང་མི་སླུ་བ་མེད་ན་ཚད་མ་ཉིད་ཇི་ལྟར་ཡིན་ཞེས་ཟེར་བ་ལ། མི་སླུ་བ་དང་ལྡན་པ་ལས། །ཞེས་བྱ་བའོ། །དོན་བྱེད་དེ་མིན་ནམ་ཅི་ཞེས་བྱ་བ་ནི་མི་དམིགས་པའམ་གཞན་པ་སྟེ་དང་པོའི་མཐོང་བ་ལྟ་བུའོ། །དོན་བྱ་བ་དེ་བྱེད་པས་ཞེས་བྱ་བ་ནི་འདྲ་བ་ཉིད་ལས་ཡིན་གྱི་སྤྱི་གཅིག་པ་ནི་མ་
[277a.4]ཡིན་ནོ། །བྲེགས་ནས་སྐྱེས་པའི་སྐྲ་ལ་སོགས་པ་ལ་ཡང་སྔར་མཐོང་བ་ངོ་ཤེས་པར་བྱ་བ་གསལ་བ་མ་ཡིན་པར་བསྟན་པ་ནི་དོན་བྱ་བ་དང་བྲལ་བའི་ཞེས་བྱ་བའོ། །དེའི་རང་བཞིན་ནི་དོན་བྱ་བ་དེ་བྱེད་པ་ཉིད་ཀྱི་ངོ་བོའི་རྟགས་གང་གི་ཡིན་པ་དེའིའོ། །བུམ་པ་ལ་སོགས་པ་རྣམས་ལ་ཞེས་བྱ་བ་ནི་
[277a.5]གཞན་དང་གཞན་རྣམས་ལའོ། །དྲན་མིན་མངོན་པར་ཤེས་པ་ནི། །དྲན་ཡང་ཐ་དད་པར་འགྱུར་རོ། །ཞེས་བྱ་བ་བསྟན་པ་ནི། རྟོགས་པར་བྱེད་པའི་ནུས་པ་ཞེས་བྱ་བའོ། །གལ་ཏེ་གཞན་ན་མེད་པ་ཞེས་བྱ་བའི་མ་དང་ཕ་ལ་སོགས་པའོ། །འཁྲུལ་པ་ཞེས་བྱ་བ་ནི་སླུ་བའོ། །དེ་དང་མཚུངས་པ་ནི་
[277a.6]མི་སླུ་བ་ཅན་གྱི་བུ་དང་མཚུངས་པ་ལའོ། །དཔེར་ན་དེའི་བུ་ལ་སོགས་པ་ཕྱི་མ་ལའོ། །དེ་ཉེ་བར་ལེན་པ་རྒྱུན་གང་གི་ཡིན་པ་དེ་ཡང་དེ་ཡིན་ལ་རྒྱུན་ཡང་ཡིན་པ་དེ་ལའོ། །དེ་དང་ཉེ་བ་ནི་འཇིགས་པ་དང་ངོ་ཚ་བ་དང་ཉེ་བས་སོ། །མིང་ཡང་དེ་ཟིན་པར་ཞེས་བྱ་བ་ནི་བསྒྱུར་བར་བྱ་བ་མ་ཡིན་པའི་ཕྱིར་རོ། །
[277a.7]རྟག་པའམ་མི་རྟག་པ་ཡང་རུང་དེ་འདི་ཡིན་ནོ་ཞེས་བྱ་བའི་བློའི་ཡུལ་ཉིད་ཀྱིས་འཇིགས་པ་དང་ངོ་ཚ་བ་ལ་སོགས་པའི་ཐ་སྙད་ཀྱི་རྒྱུ་ཡིན་གྱི་ཡོད་པ་ཙམ་གྱིས་ནི་མ་ཡིན་ནོ་ཞེས་མཚུངས་པ་ཡིན་ཏེ། དེ་བསྟན་པ་ནི་འཁྲུལ་པ་དེ་ཉིད་ཅེས་བྱ་བའོ། །དེའི་ནི་ཐ་སྙད་བྱེད་པ་པོའི་ཅི་སྟེ་མ་ཡིན། དེ་ལྟའི་
[277b]
[277b.1]ཐ་སྙད་ཅེས་བྱ་བ་ནི་འཇིགས་པ་དང་ངོ་ཚ་བའི་ཐ་སྙད་དོ། །རྟག་པ་ཡང་རྒྱུ་ལས་དེ་ལྟར་སྐྱེས་པ་ཉིད་འཇིགས་པ་ཡོད་པ་དང་ངོ་ཚ་བ་ཡོད་པ་ཞེས་ཟེར་བ་ལ་གཞན་གྱི་རྟག་ལ་ཞེས་བྱ་བའོ། །དེ་ནི་འདི་ལྟར་འབད་པ་མ་ཡིན་ཏེ་མར་མེ་བཞིན་དུ་སྔ་ན་མ་གྲུབ་པའི་ཕྱིར་རོ། །སྒྲའི་གསལ་བྱེད་ནི་དེ་ཐ་
[277b.2]དད་པས་ཐ་དད་པའི་ཕྱིར་ཡང་མ་ཡིན་པར་བསྟན་པ་ནི་རྐྱེན་གྱི་དབྱེ་བས་ཞེས་བྱ་བའོ། །གསལ་བར་བྱེད་པ་ཡང་དེའི་དབྱེ་བས་དབྱེ་བ་ཅན་མཐོང་ངོ་ཞེས་ཟེར་བ་ནི། ཅི་སྟེ་སྒྲོན་མས་གསལ་ན་ཞེས་བྱ་བ་སྟེ་རྐྱེན་གྱི་བྱེ་བྲག་གིས་ཐ་དད་པ་ཅན་ཉིད་ནི་འབྲས་བུ་ཉིད་ལ་མ་ངེས་པ་ཡིན་ནོ་ཞེས་བྱ་བའི་དོན་
[277b.3]ཏོ། །ངོ་བོ་གཞན་དུ་བྱེད་པའི་བྱེད་པ་པོའམ་མཐོང་བ་པོ་རབ་རིབ་བཞིན་དུ་འཁྲུལ་པ་ཡིན་པར་བསྟན་པ་ནི། གལ་ཏེ་དངོས་རྣམས་ཞེས་བྱ་བའོ། །གཞན་དང་གཞན་ཡི་གེ་ག་ལ་སོགས་པ་མ་གཏོགས་པ་གཎྜཱིའི་སྒྲ་དམིགས་པའི་ཡུལ་མ་ཡིན་པར་བསྟན་པ་ནི། གལ་ཏེ་འཁྲུལ་པའི་རང་བཞིན་ལས། །
[277b.4]ཞེས་བྱ་བའོ། །ཐ་དད་ཅེས་བྱ་བ་ནི་ཐ་དད་པའི་ཆེ་བ་དང་ཆུང་བ་ལས་ལོག་པའི་ཆེ་བ་ཉིད་ལ་སོགས་པའོ། །ཐ་མི་དད་པས་ནི་གཞན་པ་མ་ཡིན་པས་སོ། །ཐ་དད་པ་ཉིད་མིན་ནི་ཐ་མི་དད་པ་ཁོ་ནའོ། །འཁྲུལ་པ་ཉིད་ཉམས་འགྱུར་བ་ནི། །ཐུག་པ་མེད་པར་དགོངས་པ་ཡིན་པར་བསྟན་པ་ནི། 
[277b.5]འཁྲུལ་པའི་རང་བཞིན་དེ་ལས་ཀྱང་། །ཞེས་བྱ་བའོ། །ཆུང་ངུ་ལ་སོགས་པའི་ཡིག་གེ་ག་ལ་སོགས་པའི་བཤད་པ་ནི་འཁྲུལ་པ་ལ་ཡང་ཞེས་བྱ་བའོ། །ཆུང་ངུ་དང་ཆེན་པོ་ལ་སོགས་པ་ནི་སྐད་ཅིག་མ་མ་ཡིན་ནམ། རྗོད་པ་དང་འཛིན་པ་དང་འབྲེལ་པའི་ཤེས་པའི་དུས་ན་མི་གནས་པས་
[277b.6]རྗོད་བྱེད་མ་ཡིན་པ་ནི་ཡིག་གེ་ག་ལ་སོགས་པ་ཙམ་དོན་བྱེད་པའི་ཕྱིར་ཡོད་པ་ཡིན་གྱི་གཞན་མ་ཡིན་ནོ་ཞེས་ཟེར་བ་ནི་གལ་ཏེ་སྒྲ་ཙམ་གྱིས་ཞེས་བྱ་བའོ། །དམིགས་པའི་མཚན་ཉིད་ཀྱི་དོན་གྱི་བྱ་བ་བྱེད་པ་ཉིད་ཡོད་པ་ན་ཆུང་ངུ་ལ་སོགས་པ་ཉིད་ཀྱི་ཡིན་ལ་བརྡ་ལས་བྱུང་བའི་རྗོད་བྱེད་ཉིད་ཀྱང་སྒྲའི་
[277b.7]དོན་མ་ཡིན་པར་བསྟན་པ་ནི་སྒྲ་ལ་དོན་རྟོགས་ཞེས་བྱ་བའོ། །དབྱེ་བ་བྱེད་པའི་བྱེད་པ་པོ་གཙོ་བོ་ཡིན་གྱི་ཅིག་ཤོས་གཙོ་བོ་མ་ཡིན་པར་བསྟན་པ་ནི་བརྒྱུད་པ་ཡིས་ཞེས་བྱ་བའོ། །ཐ་དད་མིན་ཞེས་བྱ་བ་ནི་ཆུང་ངུ་ལ་སོགས་པའོ། །ཚིགས་སུ་བཅད་པའི་དོན་གཞན་བསྟན་པ་ནི། གལ་ཏེ་སྒྲ་རྟག་
[278a]
[278a.1]པར་ཞེས་བྱ་བའོ། །སྔ་ན་ཡོད་ན་བཙལ་མ་ཐག་ཏུ་ཤེས་བྱའི་ཡུལ་དོན་དུ་ཅི་ལས་འགྱུར་ཞེས་བསྟན་པ་ནི་སྔར་ཡང་ཞེས་བྱ་བའོ། །དེ་ལས་བཟློག་པ་བསལ་བ་ནི་མི་རྟོགས་པར་ཞེས་བྱ་བའོ། །ཕྱིས་ཀྱི་རྩོལ་བའི་སྔོན་རོལ་དུ་ཞེས་བྱ་བར་སྦྱར་རོ། །དེ་ལྟ་མ་
[278a.2]ཡིན་ན་ཞེས་བྱ་བ་ནི་གསལ་བ་ལ་ཡང་ངོ་། །དོན་གཞན་བསྟན་པ་ནི། རྩོལ་བའི་སྔོན་རོལ་དུ་ཞེས་བྱ་བའོ། །དེ་ལས་གཞན་གྱིས་ཞེས་བྱ་བ་ལ་དེ་ལས་ནི་སྔ་མའི་རྩོལ་བ་ལས་སོ། །གཞན་གྱིས་ནི་ད་ལྟར་བས་སོ། །གཞན་ནི་སྔ་མ་རྣམ་པར་གཅོད་པའོ། །དེ་ལྟར་ན་ཡང་
[278a.3]ཤེས་པ་ཐ་མི་དད་ན་ཁྱབ་པ་ཅན་རྟོགས་པ་ཉིད་ཡིན་པར་བསྟན་པ་ནི་སྔ་ཕྱི་ཤེས་པ་གཅིག་ཡིན་ཞེས་བྱ་བ་སྟེ། འདི་ཙམ་གྱིས་ནི་རྩོལ་བ་སྒྲ་ལ་དགོས་པ་མེད་པར་བསྟན་ཏོ། །མཐོང་བ་དམིགས་པ་ན་དེ་ཉིད་དུ་ངོ་ཤེས་པས་དེ་འདི་ཡིན་ནོ་ཞེས་གྲུབ་པ་ཡིན་ལ། དེ་མ་དམིགས་པ་ནི་བསྒྲིབས་པས་ཡིན་ཏེ། དཔེར་ན་
[278a.4]རྒོད་པའི་ཕྱིར་མས་མ་མཐོང་བ་ཡིན་ཏེ། ཡུལ་མ་བྱུང་བའི་ཕྱིར་རོ་སྙམ་དུ་སེམས་པ་ནི། འོ་ན་གང་གི་ཚེ་ཞེས་བྱ་བའོ། །མངོན་སུམ་གྱིས་ངོ་ཤེས་པ་ན་དང་པོ་མཐོང་བ་བཞིན་དུ་དེའི་འདུ་བྱེད་པ་ལ་ཡང་དབང་པོ་ལས་བྱུང་བ་ནི་ཉེ་བར་རྟོགས་པ་ཡིན་གྱི་སྔར་མཐོང་བའི་ཡུལ་ཉིད་རྟོགས་པའི་ནི་མ་ཡིན་ནོ། །
[278a.5]དེའི་ཐ་སྙད་ནི་དེ་ཉིད་ཁོ་ནས་ཡིན་གྱི་ངོ་ཤེས་པས་ནི་མ་ཡིན་ནོ། །སྔར་མཐོང་བ་ངོ་ཤེས་པ་ནི་དྲན་པ་དང་སྣང་བ་གཅིག་ཏུ་འདྲ་བ་ཉིད་ཀྱི་ཕྱིར་འཁྲུལ་པ་ཡིན་ལ་དེ་མི་བྱེད་པ་རྣམ་པར་གཅོད་པའི་ཡུལ་ཅན་ཡིན་པ་དེའི་ཕྱིར་འབད་པས་བསྒྲིབས་པ་སྤངས་པ་མ་ཡིན་གྱི་འོ་ན་ཅི་ཞེ་ན། སྒྲ་བྱུང་བ་ཁོ་ན་ཡིན་
[278a.6]པར་བསྟན་པ་ནི། དེ་ཡང་རྣམ་འགྱུར་ཞེས་བྱ་བའོ། །དམིགས་པ་ལྡོག་པས་ཞེས་བྱ་བ་ནི་སྔ་མའོ། །གཞན་དམིགས་པ་ནི་གཞན་གྱིས་དམིགས་པའི་ངོ་བོ་དེ་ཡིན་པའི་ཕྱིར་རོ་ཞེས་ཟེར་བ་ལ་གཞན་གྱིས་དམིགས་སོ་ཞེས་བྱ་བའོ། །འདི་ལ་ནི་སྔ་རོལ་གྱི་ངོ་བོ་ལའོ། །བར་དུ་ཞེས་བྱ་བ་ནི་སྔ་མ་དང་ཕྱི་མའི་མངོན་
[278a.7]སུམ་དག་གིའོ། །བར་མ་མངོན་སུམ་གྱི་ཡུལ་ཉིད་དུ་མ་ཡིན་པར་བསྟན་པ་ནི་སྒྲིབ་པས་ཆོད་པ་ཞེས་བྱ་བའོ། །དེ་ཉིད་ཀྱི་ཚེ་ཞེས་བྱ་བ་ནི་ཕྱིས་ཉིད་དོ། །ཡོད་པ་ནི་བྱུང་བའོ། །འགྱུར་བ་མེད་པ་ཞེས་བྱ་བ་ནི་དེ་ཉིད་ཀྱི་ཚེ་ཞེས་བྱ་བར་སྦྱར་རོ། །རྗེས་སུ་དཔག་པ་ཞེས་བྱ་བ་ནི་སྔར་མཐོང་བ་ངོ་ཤེས་
[278b]
[278b.1]པའིའོ། །གཞན་གྱིས་ཞེས་བྱ་བ་ནི་གཅིག་བསྒྲིབས་ན་ཡང་ངོ་། །ངས་མ་མཐོང་བ་དེས་མཐོང་བ་ཡིན་ནོ་ཞེས་བྱ་བའི་གཞན་གྱི་ཚིག་མངོན་སུམ་གྱིས་གནོད་པ་ཡིན་པར་བསྟན་པ་ནི་གཞན་གྱིས་ཞེས་བྱ་བའོ། །དེ་ལྟར་ཞེས་བྱ་བ་ནི་འདྲེས་པའོ། །དེ་ལྟ་བུ་ཉིད་ཀྱིས་རྣམ་པར་འགྱུར་བ་ནི་བ་སྤུ་ལྡང་བ་ལ་
[278b.2]སོགས་པའོ། །བ་སྤུ་ལྡང་བ་ལ་སོགས་པའི་རྟགས་ནི་དེ་ལྟ་བུར་གྱུར་པས་འདྲ་བ་ཡིན་པའི་ཕྱིར་རྟགས་ཅན་ཡང་དེ་ལྟར་ཡིན་པར་བསྟན་པ་ནི་དེ་ལྟ་བུ་ཉིད་འགྲུབ་ཀྱི་ཞེས་བྱ་བའོ། །འདྲ་བའི་བདག་ཉིད་ཀྱིས་མངོན་སུམ་མ་ཡིན་ནོ་ཞེས་བྱ་བའི་རིག་པ་ནི། རྗེས་སུ་དཔག་པ་ནི་ཞེས་བྱ་བའོ། །དེ་
[278b.3]ཉིད་རྗེས་སུ་དཔག་པ་ལ་གནོད་བྱེད་ཡིན་པར་བསྟན་པ་ནི་གལ་ཏེ་བ་སྤུ་ལྡང་བ་ཞེས་བྱ་བའོ། །རང་དང་གཞན་གྱིས་ཞེས་བྱ་བ་ནི་རིམ་གྱིས་པས་ཅིག་ཅར་ཡང་དེ་རྟོགས་པ་མེད་ན་གཉི་ག་ལ་གཅིག་ཏུ་རྟོགས་པ་མེད་པས་གནོད་པར་བྱེད་པ་ཞེས་བྱ་བར་ངེས་པར་རྟོགས་པ་མ་ཡིན་ནའོ། །གནོད་བྱེད་
[278b.4]སྐྱེས་པ་མེད་པར་ནི། །ཞེས་བྱ་བ་ནི་རང་ཉིད་ཀྱིས་སོ། །རྨོངས་པ་ཡིས་ནི་ཕོངས་པ་ཉིད་ཀྱིས་སོ། །ཐ་སྙད་པ་རྣམས་ཀྱིས་ནི་རྟོགས་པ་ཙམ་གྱི་རྗེས་སུ་འབྲེང་བ་རིགས་པ་ཡིན་གྱི་གཞན་མ་ཡིན་ནོ་ཞེས་ཟེར་བ་ནི། ཞིབ་མོར་ལྟ་བས་ཞེས་བྱ་བ་ནི་རྣམ་པར་དཔྱོད་པས་སོ། །བསྟན་བཅོས་བརྩམས་པ་ནི་
[278b.5]དཔྱོད་པ་པའི་མིང་ཅན་གྱི་རྣམ་པར་དཔྱད་པའོ། །མཆོད་སྦྱིན་ལ་འཇུག་པས་ཞི་བའི་བཏུང་བ་ལ་འཇུག་པ་མ་ཡིན་ཏེ། མེའི་སྦྱིན་སྲེག་གི་དབང་དུ་བྱས་པའི་ཆོ་ག་དང་དབང་བསྐུར་བར་བསྐྱེད་པའི་ཆོ་ག་རྣམས་དང་ལྷན་ཅིག་དབང་དུ་བྱེད་པ་ཆེན་པོ་ཉིད་ཀྱིས་གཅིག་ཏུ་གནས་པ་ན་དེའི་ཕྱོགས་གཅིག་གི་
[278b.6]དབང་བསྐུར་བ་ལ་སོགས་པ་རྣམས་ལ་གནམ་སྟོང་དང་ཟླ་བ་ཉའི་སྦྱིན་སྲེག་གི་ཆོ་ག་མཐའ་ཡས་པ་ལ་འཇུག་པར་ཁས་བླངས་པའི་ཕྱིར་ཞི་བའི་བཏུང་བ་དང་མེའི་སྦྱིན་སྲེག་ལ་ཡང་འཇུག་པ་དེས་ཁས་བླངས་པར་འགྱུར་རོ་སྙམ་དུ་སེམས་པ་ལ་གྲུབ་མཐའ་མ་ལུས་པར་མ་གྲུབ་པའི་ཕྱིར་སྔ་ན་མེད་
[278b.7]པ་ཉིད་རྟོགས་པ་ལ་འགལ་བ་མེད་པའི་ཕྱིར་རོ། །ཡན་ལག་ཐམས་ཅད་སྒྲུབ་པར་བྱེད་པ་ཉིད་ལས་མཆོད་སྦྱིན་བཞིན་དུ་སྔ་ན་མེད་པ་ཉིད་དུ་འདོད་པ་མ་ཡིན་པ་ཉིད་ཀྱི་ཕྱིར་རོ་ཞེས་བྱ་བ་ལ་སོགས་པས་བྲམ་ཟེ་དང་། གར་མཁན་ལ་སོགས་པ་བློ་རྩིང་བ་
[279a]
[279a.1]རྣམས་ཐ་སྙད་བྱེད་པ་ཡིན་པར་བསྟན་པ་ནི། ཐ་སྙད་ལ་རྩིང་བའི་བློ་ཞེས་བྱ་བའོ། །ཁྱོད་ཀྱི་སྤྱོད་པ་ནི་ཐ་སྙད་ཐམས་ཅད་དང་འགལ་བ་ཡིན་ནོ་ཞེས་ཟེར་བ་ལ། གལ་ཏེ་དཔྱད་ན་ཞེས་བྱ་བའོ། ཚད་མ་དང་ལྡན་པས་ཕྱུང་བའི་རྒྱུན་ནི་སུ་ཡིས་བཟློག་པར་ནུས་ཞེས་བྱ་བ་བསྟན་
[279a.2]པ་ནི་བཟློག་པར་ནུས་པ་མ་ཡིན་ཏེ་ཞེས་བྱ་བའོ། །རྣམ་པར་དཔྱད་པས་ཕྲ་བའི་དེ་ཉིད་རྣམ་པར་གཞག་པ་ཡིན་ཡང་རྣམ་པར་རྟོག་པ་ལས་བྱུང་བའི་འཇིག་རྟེན་པའི་ཐ་སྙད་ཁོ་ན་ཡིན་པར་བསྟན་པ་ནི་ཇི་ལྟར་སྣང་བཞིན་ཞེས་བྱ་བའོ། །ལོང་བ་བརྒྱུད་པ་ཉིད་ཀྱིས་ཞེས་བྱ་བ་ནི་རྣམ་རྟོག་གི་བསྐྱེད་བྱའི་
[279a.3]རྟོག་པ་ཉིད་ལས་སོ། །རྣམ་པར་རྟོག་པ་ཉིད་འཁོར་བ་ཡིན་ལ། རང་རིག་པ་ལས་ནི་མྱ་ངན་ལས་འདས་པ་ཡིན་གྱི་རྣམ་རྟོག་ལས་གཞན་འཁོར་བ་ནི་འགའ་ཡང་ཡོད་པ་མ་ཡིན་ཏེ། དེའི་ཕྱིར་རྣམ་རྟོག་སྤང་བ་ཁྱོད། །རྟག་ཏུ་མྱ་ངན་འདས་ཉིད་ཡིན། །ཞེས་བྱ་བའི་རིགས་པ་བསྟན་པ་
[279a.4]ནི་ཀུན་རྫོབ་ཙམ་ལ་མ་གཏོགས་པ་ཞེས་བྱ་བའོ། །གཉིས་མེད་པར་འགྱུར་རོ་ཞེས་བྱ་བ་ནི་རང་རིག་པ་ཡིན་པའི་ཕྱིར་རོ། །དེ་མ་བརྟགས་ན་ཞེས་བྱ་བ་ནི་རྣམ་པར་རྟོག་པའི་བྱེད་པ་ལའོ། །རང་ཉིད་ཀྱིས་སྤྲོས་པའི་རང་བཞིན་ནི་ཉམས་པར་འགྱུར་བ་སྟེ་ཟད་པར་འགྱུར་བ་ཇི་ལྟར་ཏེ་མ་ཡིན་པར་བསྟན་
[279a.5]པ་ནི་ཇི་སྲིད་ཅེས་བྱའོ། །འདི་ཉིད་ཡིན་ནོ་ཞེས་བྱ་བ་ནི་མྱ་ངན་ལས་འདས་པར་འགྲོ་བ་ཡིན་ཏེ་འཁོར་བ་ནི་སོ་སོའི་སྐྱེ་བོས་བྱས་པ་ཡིན་པའི་ཕྱིར་རོ། །དེ་ལ་བགས་ཀྱིས་ཞེས་བྱ་བ་ནི་ཅིག་ཅར་ཉིད་རང་རིག་པ་ཉིད་ལ་འཇུག་པ་མ་ཡིན་པའི་ཕྱིར་རོ། །དབང་པོ་ལས་བྱུང་བ་དེའི་བྱ་བ་ལས་ལྷག་པའི་བྱ་བ་བྱེད་
[279a.6]ན་འདས་པ་དང་འདུས་བྱས་པའི་ཐོག་མ་མེད་པའི་འཁོར་བ་འཛིན་པར་ཐལ་བར་འགྱུར་བར་བསྟན་པ་ནི། དེ་ལྟ་མ་ཡིན་ན་དངོས་པོ་རྣམ་པར་གཞག་པ་མེད་པ་ཞེས་བྱ་བ་སྟེ། སོ་སོར་ངེས་པ་འཛིན་པ་མེད་པར་འགྱུར་རོ། །དབང་པོའི་བྱེད་པའི་ཡུལ་གྱི་མཐོང་བ་ནི་སྔ་མ་དང་ཕྱི་མ་དག་གི་ཡོད་པ་བཞིན་དུ་
[279a.7]མེད་པ་ཡང་དུས་ཀྱིས་བསྐལ་པ་ཡིན་པས་བསྐལ་པ་རྣམས་ནི་མེད་པར་ངེས་པར་བྱེད་པ་མ་ཡིན་པར་བསྟན་པ་ནི། གལ་ཏེ་བར་གྱི་རང་བཞིན་ཞེས་བྱ་བའོ། །ཡུལ་ཉིད་བཞིན་དུ་ཡིན་པར་བསྟན་པ་ནི། གང་དུ་དམིགས་པའི་མཚན་ཉིད་ཅེས་བྱ་བའོ། །སྔ་མ་དང་ཕྱི་མ་དག་ནི་བར་དུ་དམིགས་པའི་
[279b]
[279b.1]མཚན་ཉིད་དང་དེ་བཞིན་དུ་གཅིག་ཡིན་པར་བསྟན་པ་ནི་དེའི་རང་བཞིན་ཞེས་བྱ་བའོ། །དེ་ཉིད་དང་དེ་ཉིད་མ་ཡིན་པ་ནི་མཚན་ཉིད་མི་མཐུན་པ་ཉིད་དོ། །དེ་ཉིད་ཅེས་བྱ་བ་ནི་སྔ་མ་ཉིད་དོ། །དེ་མེད་ན་ཞེས་བྱ་བ་ནི་དེའི་དུས་སུ་མེད་པའི་ཕྱིར་རོ། །དེ་ལྟར་རོ་ཞེས་བྱ་བའི་དོན་ཡོད་པ་ལ་མ་གཏོགས་པའི་
[279b.2]དུས་ན་དངོས་ལས་ཐ་མི་དད་པས་དབྱེ་བ་མེད་པར་བསྟན་པ་ནི། གཅིག་ཉིད་ན་ཞེས་བྱ་བའོ། །དེ་ལྟ་ན་ཡང་དུས་དེ་མེད་པའི་ཕྱིར་ཞེས་བྱ་བ་ནི་དངོས་པོ་ཉེ་བ་ལ་དེ་ལས་ལྷག་པ་མ་ཡིན་པ་ཡང་ཉེ་བ་ཡིན་པའི་ཕྱིར་དུས་སྔ་མ་ལ་མེད་པའོ། །དེ་ཞེས་བྱ་བ་ནི་སྔ་མའིའོ། །དུས་ཐམས་ཅད་པ་ཞེས་
[279b.3]བྱ་བ་ནི་གཅིག་ཉིད་ཀྱི་ཕྱིར་རོ། །ཁྱད་པར་མ་དམིགས་པ་ནི་ཁྱད་པར་ཅན་ཡང་དེ་ཡིན་ནོ་ཞེས་ཟེར་བ་ནི་འོན་ཏེ་དུས་ཀྱི་ཞེས་བྱ་བའོ། །གཞན་ཞེས་བྱ་བ་ནི་མཐོང་བའི་དུས་ཀྱི་ཆའོ། །དེ་ལྟར་ཉིད་སྣང་བཞིན་པ་དང་སྣང་བཞིན་པ་མ་ཡིན་པ་དེ་མ་རྟོགས་པས་ཐ་དད་པ་ཡིན་པར་བསྟན་པ་ནི་མི་
[279b.4]སྣང་བ་དང་ཞེས་བྱ་བའོ། །འདིས་ནི་ཞེས་བྱ་བ་ནི་གཞན་མཐོང་བ་མེད་པའི་ཕྱིར་རོ། །སྔ་མ་དང་ཅིག་ཤོས་ཀྱི་ཡན་ལག་གི་གསལ་བྱ་དེ་ལྟར་འགྱུར་བ་ཡིན་པར་བསྟན་པ་ནི། སྔ་མ་དང་ཕྱི་མའི་ཞེས་བྱ་བའོ། །གཅིག་ཉིད་ཡིན་པར་བསྟན་པ་ནི། དེའི་ཕྱིར་གལ་ཏེ་ཞེས་བྱ་བའོ། །རྟག་པ་
[279b.5]ཉིད་དུ་སྨྲ་བ་ཡང་སྐད་ཅིག་མ་ཉིད་གསལ་བ་ཡིན་པར་བསྟན་པ་ནི་དེས་ན་ཞེས་བྱ་བའོ། །དེའི་ཚེ་ཡང་། ཀུན་དུ་ལྡོག་ལས་ཅི་ཞིག་བྱ། །ཞེས་བསྟན་པ་ནི་དེ་ལ་ཡང་ཞེས་བྱ་བའོ། །དབང་པོ་ལ་ཕན་འདོགས་པ་དམིགས་པ་ངེས་པར་བྱེད་པ་མ་ཡིན་པར་བསྟན་པ་ནི། དེའི་ཚེ་ཡང་ཞེས་བྱ་བའོ། །འདི་ལ་
[279b.6]ཡང་ཚིགས་སུ་བཅད་པའི་དོན་སྦྱོར་བར་བྱེད་པ་ནི། དེས་ན་ངེས་པར་ཞེས་བྱ་བའོ། །རྟག་པ་ཉིད་ཡིན་ན་དབང་པོ་ལ་ཕན་འདོགས་ཀྱང་དེ་ཁོ་ན་བཞིན་དུ་དམིགས་པར་བྱེད་པ་ཡིན་པར་བསྟན་པ་ནི། ལེགས་བྱས་ལས་ཀྱང་ཞེས་བྱ་བའོ། །དེ་ལྟ་བུར་གྱུར་པ་ཡང་དེ་ཡིན་ལ་ཉེ་བར་དམིགས་
[279b.7]པ་ཡང་ཡིན་པའོ། །སྐད་ཅིག་ཙམ་དམིགས་པ་ནི་ཕན་འདོགས་པ་མེད་ཀྱང་ཡིན་པར་བསྟན་པ་ནི་ལེགས་པར་བྱས་ཀྱང་ཞེས་བྱ་བའོ། །དེ་ལ་ནི་དབང་པོ་ལའོ། །ཡོད་མ་ཡིན་ཞེས་བྱ་བ་ནི་དངོས་པོ་གཙོ་བོ་ཉིད་དོ། །དེ་ནི་ཞེས་བྱ་བ་ནི་ལེགས་པར་བྱས་པ་དང་ཅིག་ཤོས་དག་གི་ཡང་ངོ་། །
[280a]
[280a.1]རྟག་པ་ཉིད་ནི་དབང་པོ་ལ་རུང་བ་ཉིད་མ་ཡིན་ཏེ། ཉེ་བའི་ཡུལ་ཅན་ཡིན་པའི་ཕྱིར་རོ། །ཉེ་བའི་ཡུལ་མ་ཡིན་པའི་ཕྱིར་ཉེ་བ་མ་ཡིན་པར་བསྟན་པ་ནི། རྟག་པ་ཉིད་ནི་ཡོད་མི་འགྱུར། ཞེས་བྱ་བའོ། །དམིགས་པ་དང་ཉེ་བ་དམིགས་པ་ཡིན་པར་བསྟན་པ་ནི་དམིགས་པ་ཉིད་
[280a.2]ནི་ཡོད་པའི་ཕྱིར་ཞེས་བྱ་བའོ། །ཇི་ལྟར་ཡོད་པ་ཉིད་ཡིན། །ཞེས་བྱ་བ་ནི་ཡོད་པའི་ཐ་སྙད་དོ། །དེ་ཉིད་ཀྱི་ཕྱིར་ཞེས་བྱ་བ་ནི་མི་སྣང་བ་མི་དམིགས་པ་ཡིན་པའི་ཕྱིར་རོ། །ཡོད་པའི་ཐ་སྙད་ནི་དམིགས་པ་ལ་ཡིན་ལ་ཐ་མི་དད་པའི་ཕན་འདོགས་པས་ཀྱང་མི་རྟག་པ་ཡིན་པར་བསྟན་པ་ནི་སྒྲ་ལ་ཕན་འདོགས་
[280a.3]པའི་ཞེས་བྱ་བའོ། །ཡུལ་དང་དུས་ལ་དངོས་པོ་གང་། །རྣམ་པར་མ་དཔྱད་ཡོད་པ་ཡིན། །ཞེས་བྱ་བ་མ་གྲུབ་པར་བསྟན་པ་ནི། ལྟོས་པ་མེད་པ་ཞེས་བྱ་བ་སྟེ། འགའ་ཞིག་གི་ཚེ་ཞེས་བྱ་བ་ནི་འབྲས་བུ་མི་བྱེད་པ་ཞེས་བྱ་བ་དང་སྦྱར་རོ། །ལྟོས་པ་མེད་པ་ནི་ཡུལ་དང་དུས་སུ་བཅད་པ་མ་ཡིན་
[280a.4]པའོ། །རེས་འགའ་བ་ནི་ཁ་ཅིག་ཏུ་འབྲས་བུ་མི་བྱེད་པའོ། །བྱེད་པ་སྟེ་བྱེད་པ་པོ་ཉིད་ཤེས་པའི་གཟུང་བྱ་ཉིད་ཡིན་གྱི་དེ་རེས་འགའི་ཁ་ཅིག་ཏུ་མི་འགྱུར་རོ་ཞེས་བྱ་བའི་དོན་ཏོ། །དེའི་ཕྱིར་རེས་འགའ་བ་སྟེ་དུས་ལ་སོགས་པ་བཅད་པའི་འབྲས་བུ་ནི་བྱ་བ་སྟེ་ཤེས་པའོ། །དེ་ལྟ་མ་ཡིན་ན་དམིགས་
[280a.5]པས་བཅད་པའི་དམིགས་པར་མི་འགྱུར་ལ་དེའི་ངོ་བོ་འཛིན་པ་ནི་རྣམ་པར་མ་བཅད་པ་འཛིན་པའོ། །དེ་ཞེས་བྱ་བ་ནི་རྣམ་པར་གཅོད་པར་རྟོགས་པའོ། །ཁྱབ་པ་ཞེས་བྱ་བ་ནི་མ་བཅད་པའི་གཟུང་བྱའི་ཁྱབ་པ་ཅན་ནོ། །འཁྲུལ་པ་ཡིན་ཡང་ཞེས་བྱ་བ་ནི་མ་བཅད་པའི་རྟོགས་པའོ། །
[280a.6]གལ་ཏེ་འཁྲུལ་པས་ཞེས་བྱ་བ་ནི་གྲུབ་མཐའ་ལ་དོགས་པའོ། །བཅད་པའི་ཡུལ་ལ་དབང་པོ་ལས་སྐྱེས་པ་ནི་འགལ་བ་ཅན་གྱི་མ་བཅད་པའི་རྣམ་པར་རྟོག་པ་ལ་གནོད་པ་བྱེད་པ་ཡིན་པར་བསྟན་པ་ནི་ངོ་ཤེས་པའི་ནུས་པ་དེ་ཞེས་བྱ་བའོ། །བརྟགས་པ་རྣམ་པར་བཅད་པ་མ་ཡིན་པ་ལ་མངོན་སུམ་
[280a.7]གཅོད་པ་མ་ཡིན་པར་བསྟན་པ་ནི། ངོ་ཤེས་ཀྱི་རྟོགས་པ་ནི་ཞེས་བྱ་བའོ། །བཅད་པ་འཛིན་པ་ཡིན་ཡང་བཅད་པ་མ་ཡིན་ན་བུམ་པ་ལ་སོགས་པ་ཡང་དེ་ལྟར་འགྱུར་བར་བསྟན་པ་ནི་གལ་ཏེ་ཁྱབ་པ་ཞེས་བྱ་བའོ། །གཞན་དུ་ཞེས་བྱ་བ་ནི་ཁྱབ་པ་ཅན་དུའོ། བརྟགས་པ་པའི་གཅིག་ཉིད་ནི་མངོན་སུམ་
[280b]
[280b.1]དུ་གྲུབ་པའི་དུ་མ་ཉིད་ཀྱིས་གནོད་པ་ཡིན་པར་བསྟན་པ་ནི། གཅིག་ཉིད་མི་བདེན་པ་ཡིན་ནོ་ཞེས་བྱ་བའོ། །དབང་པོ་ལས་སྐྱེས་པ་ནི་བརྟགས་པ་པ་ལ་དུ་མ་ཉིད་དུ་མཐོང་བ་ལ་ཡིན་ཏེ། འགལ་བའི་ཡུལ་ཅན་ཡིན་པའི་ཕྱིར་རོ་ཞེས་བསྟན་པ་ནི་དེའི་ཕྱིར་ཞེས་བྱ་བའོ། །རྟོག་པ་ནི་མངོན་སུམ་གྱི་ཡུལ་
[280b.2]ལ་གཞན་དུ་བྱེད་ན་གནོད་པ་ཡིན་པར་བསྟན་པ་ནི་ཐ་དད་དངོས་ལ་ཞེས་བྱ་བའོ། །ཐ་མི་དད་པ་མ་གྲུབ་པ་ལ་ཐ་དད་པ་བཞིན་དུ་ཐ་དད་པ་མ་གྲུབ་ན་ཐ་མི་དད་པས་རྟོགས་པ་མ་ཡིན་པར་བསྟན་པ་ནི་ཐ་དད་པ་ཉིད་བདེན་པ་ཡིན་ན་ཞེས་བྱ་བའོ། །ཐ་དད་པ་རང་དབང་ཁོ་ན་ཡིན་པར་བསྟན་པ་ནི་གང་
[280b.3]ཕྱིར་ཞེས་བྱ་བའོ། །ཐ་མི་དད་པ་ནི་ཐ་དད་པར་མཐོང་བ་དག་འདྲེས་པའི་བདག་ཉིད་ཡིན་པའི་ཕྱིར་དེ་ལྟ་མ་ཡིན་པར་བསྟན་པ་ནི། ཐ་མི་དད་པ་ནི་ཞེས་བྱ་བའོ། །ཁྱབ་པ་ཅན་གྱི་མཐོང་བ་རྣམ་པར་མི་གཅོད་པ་ལ་ཐལ་འགྱུར་བསྟན་ནས་རྣམ་པར་གཅོད་པ་བསྟན་པ་ནི་དེའི་ཕྱིར་ཞེས་བྱ་བའོ། །རེས་
[280b.4]འགའ་ཤེས་པ་གང་གི་བྱ་བ་ཡིན་པ་དེ་ལ་གཟུང་བ་ཉིད་མ་ཡིན་པ་འགལ་བ་ཡིན་ཏེ། དེ་བྱེད་པ་གཟུང་བ་ཡིན་པའི་ཕྱིར་རོ། །དེ་བྱེད་པ་ནི་གསལ་བར་བྱེད་པ་ལ་སོགས་པ་ལ་ལྟོས་པ་མེད་པར་མཐོང་ལ། སྔ་ན་དེ་ཁོ་ན་རྣམ་པར་གཅོད་ན་རྟོགས་པར་བྱས་པ་ལྟོས་པ་དང་བཅས་པ་ཉིད་དམ། 
[280b.5]གཟུང་བར་བྱ་བ་མ་ཡིན་པ་ཉིད་ཇི་ལྟར་ཡིན་ཏེ། དེའི་རང་བཞིན་མ་ཡིན་པའི་ཕྱིར་རོ། །དེ་བཤད་པ་ནི་གཞན་དུ་ཞེས་བྱ་བའོ། །རྟག་པ་དེ་ཉིད་བསྟན་པ་ནི་ཚད་མ་མེད་པའི་རང་བཞིན་ཞེས་བྱ་བའོ། །དེ་ཁོ་ན་བཞིན་དུ་ཞེས་བྱ་བ་ནི་རྒྱུན་མི་འཆད་པ་ཉིད་ཀྱིས་སོ། །འབྲས་བུ་ནི་འཛིན་པར་བྱེད་པར་འགྱུར་
[280b.6]བ་ཡིན་ཏེ། འཛིན་པར་བྱེད་པ་གཞན་མེད་པའི་ཕྱིར་རོ། །འབྲས་བུ་མི་བྱེད་ན་གཟུང་བར་བྱ་བ་མ་ཡིན་ནོ། །དེའི་རང་བཞིན་ནི་སྔ་མའི་གཟུང་བའི་བདག་ཉིད་ལའོ། །འཛིན་པ་ན་ཞེས་བྱ་བ་ནི་རྣམ་པར་གཅོད་པའི་ཚེ་ན་རྟོགས་པ་ནའོ། །དེ་ཡང་ནི་སྔ་མ་སྣང་དུ་རུང་བ་སྟེ། གཅིག་གི་རང་བཞིན་
[280b.7]ལ་མཐོང་བ་རྒྱུན་ཆད་པར་མི་རིགས་སོ་ཞེས་བྱ་བའི་དོན་ཏོ། །བརྩལ་མ་ཐག་ཏུ་ཤེས་པ་སྐྱེ་བའི་རང་བཞིན་ཉིད་ཀྱིས་འབྲས་བུ་དང་རང་བཞིན་དག་གྲུབ་པ་ཡིན་ན། དེའི་དོན་བྱས་པ་ཉིད་ནི་ཟློས་མ་ཡིན་ནོ་སྙམ་དུ་སེམས་པ་ལ། འདི་ཉིད་ཀྱིས་ཞེས་བྱ་བ་སྟེ་བརྩལ་མ་ཐག་ཏུ་བྱུང་བ་ཉིད་ཁོ་ནས་
[281a]
[281a.1]གྲུབ་ཀྱང་ངོ་། །རང་བཞིན་འབྲས་བུ་དང་ལྷན་ཅིག་བསྟན་པ་ན་བྱས་པ་ཉིད་རང་བཞིན་ཁོ་ན་ཡིན་པ་ཐ་དད་བྱས་པ་ནི་རང་བཞིན་གྱི་གཏན་ཚིགས་ཐམས་ཅད་དེ་འདྲར་ཞེས་བྱ་བ་འབྲས་བུའི་གཏན་ཚིགས་དང་འདྲ་བ་སྟེ། མཐུན་པའི་ཕྱོགས་ཀྱི་ཕྱོགས་གཅིག་ལ་འཇུག་པ་ཡིན་
[281a.2]པར་ཤེས་པར་མི་འགྱུར་བར་ཞེས་བྱ་བའི་དོན་ཏོ། །བྱས་པ་བཞིན་དུ་ཕྱོགས་ཀྱི་ཆོས་བསྡུས་པ་ལ་དེ་ལ་རིགས་མཐུན་ལ་ཡོད་དང་། རྣམ་གཉིས་མེད་ལ་མེད་གང་ཡིན། །ཞེས་བྱ་བ་ལ་སོགས་པ་ལོགས་སུ་བརྗོད་པ་མ་ཡིན་ནོ། །འོ་ན་ཅི་ཞེ་ན། རྣམ་པར་དབྱེ་བ་བརྗོད་པ་ཡིན་ནོ། །ཅིའི་
[281a.3]ཕྱིར་ལོགས་སུ་བརྗོད་ཅེ་ན་ཞེས་བྱ་བ་ནི་བསམ་པར་བྱ་བ་ཡིན་པར་ཁོ་བོས་མཐོང་ངོ་། །བྱས་པ་ཉིད་ལ་སོགས་པ་རང་བཞིན་དང་འབྲས་བུའི་གཏན་ཚིགས་ཀྱི་ཚུལ་གསུམ་རྟགས་ལས་དོན་མཐོང་བ་ཞེས་བྱ་བ་ལ་སོགས་པས་རང་གི་དོན་གྱི་རྗེས་སུ་དཔག་པ་ལ་རྟོགས་པའི་དོན་དག་ཡིན་ཡང་
[281a.4]བསྡུས་པ་འདིར་ཅིའི་ཕྱིར་བརྗོད་སྙམ་དུ་སེམས་པ་ལ་རྗེས་སུ་དཔག་པའི་མཚན་ཉིད་དུ་རྟོགས་པའི་དོན་ཡིན་ཡང་བསྡུས་པ་འདིར་གཏན་ཚིགས་བརྗོད་པར་བྱས་པ་ནི་རྟོགས་པའི་དོན་དུ་སྟེ། ངེས་པའི་དོན་དུ་ཡིན་ལ་ཕྱོགས་ཀྱི་ཆོས་ལ་དབང་བའི་ངེས་པར་གཟུང་བ་ལས་འདི་དག་ཉིད་ཡིན་ནོ་སྙམ་
[281a.5]དུ་དོགས་པ་ཟློག་པའི་ཕྱིར་རོ། །ཡང་ན་ཅིའི་ཕྱིར་ལོགས་སུ་ཞེས་བྱ་བ་ལ་ཚིགས་སུ་བཅད་པ་འདི་ཡིན་ནོ། །འདི་ནི་དཔེ་མེད་པའི་ཕྱིར་ཞེས་བྱ་བ་ནི་བརྗོད་པ་མེད་པའི་ཕྱིར་མཚན་ཉིད་མི་སྲིད་པ་སྟེ་བྱས་པ་ཉིད་དོ། །ཡང་ན་རང་གི་དོན་གྱི་རྗེས་སུ་དཔག་པའི་མཚན་ཉིད་ལས་ཅིའི་ཕྱིར་ལོགས་སུ་
[281a.6]བརྗོད་པ་ནི་ཚིགས་སུ་བཅད་པ་འདིའོ། །དེ་ལྟ་མ་ཡིན་ཏེ་ཞེས་བྱ་བ་ནི་མཐུན་ཕྱོགས་ལ་ཡོད་མེད་རྣམ་གཉིས་ཞེས་བྱ་བ་འདི་ལ་ཡོད་པ་ཉིད་ནི་བྱས་པ་ཉིད་དེ་རང་བཞིན་ཉིད་ཡིན་ལ་ཤེས་པའི་ངོ་བོའི་འབྲས་བུ་མ་བརྗོད་པའི་འདྲ་བ་ནི་མ་ཡིན་ནོ། །དཔྱོད་པ་པ་རྣམས་ཀྱི་ནི་ཤེས་པ་རྩོལ་བ་
[281a.7]ལས་བྱུང་བ་ཡིན་གྱི་སྒྲ་མ་ཡིན་པའི་ཕྱིར་དེ་དག་ལ་འབྲས་བུ་ཡིན་ཏེ་དེ་བསྟན་པ་ནི་གཞན་གྱི་འདོད་པས་ཞེས་བྱ་བའོ། །རྩོལ་བའི་བསྐྱེད་བྱའི་ཤེས་པ་ནི་དེ་དག་གི་ཡུལ་འཛིན་པར་བྱེད་པ་ཡིན་ལ་དེས་ཀྱང་སྐྱེད་པར་བྱེད་པའི་ཕྱིར་མི་རྟག་པའི་སྒྲའི་བསྐྱེད་བྱ་ཡིན་པར་བསྟན་པ་ནི། དེ་ལ་ཇི་སྐད་
[281b]
[281b.1]བརྗོད་པ་ཡིན་ཏེ་ཞེས་བྱ་བའོ། །མི་རྟག་པ་ཉིད་ལ་ཤེས་པ་འགལ་བ་ཡིན་ནོ་ཞེས་ཟེར་བ་ནི་འོན་ཏེ་ཡང་ཞེས་བྱ་བ་སྟེ། དེ་ལྟར་འཛིན་པ་ལ་ཡང་འཛིན་པའི་ཕྱིར་སྐད་ཅིག་མ་མ་ཡིན་ཞེས་བྱ་བའི་དོན་ཏོ། །དེ་ཟེར་བ་ནི་ཕྱིས་མཐོང་བ་ན་ཞེས་བྱ་བའོ། །སྔ་མས་ཕྱི་མ་དང་དེས་སྔ་མ་འཛིན་པ་མ་ཡིན་ན་ངེས་པས་དེ་དྲན་
[281b.2]པར་མི་འགྱུར་ཞེས་ཟེར་བ་ནི། དྲན་པར་ཇི་ལྟར་འགྱུར་ཞེས་བྱ་བའོ། །གཟུང་བ་ཉིད་ནི་ཞེས་བྱ་བ་ནི་མངོན་སུམ་སྔ་མས་སམ་འདིས་ཀྱང་སྟེ་སྔོན་པོར་ངེས་པ་བཞིན་དུ་མཐོང་བ་སྔོན་དུ་འགྲོ་བ་ཅན་གྱི་དེ་ཉིད་འདིའོ་ཞེས་བྱ་བ་ཡིན་ནོ་ཞེས་བྱ་བའི་དོན་ཏོ། །སྔ་མའམ་ཕྱི་མ་མ་མཐོང་བ་ནི་རང་གི་དུས་ཀྱི་དོན་བྱེད་པའི་
[281b.3]ཡུལ་ཅན་ཡིན་ལ་དེ་ཉིད་འདིའོ་ཞེས་བྱ་བའི་རྣམ་པར་རྟོག་པ་ནི་འདྲ་བ་མཐོང་བའི་རྗེས་སུ་འབྲང་བ་ཅན་ཡིན་གྱི་དེ་ཉིད་ལ་ནི་མ་ཡིན་ཏེ། ནུས་པ་མེད་པས་ཉམས་སུ་མྱོང་བ་མ་ཡིན་པའི་ཕྱིར་ཞེས་བསྟན་པ་ནི་འཛིན་པ་ཡིས་ནི་ཞེས་བྱ་བའོ། །སྐད་ཅིག་མ་ཉིད་ནི་རྟག་ཏུ་ཐེ་ཚོམ་ཟ་བ་ཡིན་ཏེ། རྣམ་པར་
[281b.4]དཔྱད་པས་ལོག་པའི་ཕྱིར་རོ་ཞེས་བསྟན་པའི་མ་དམིགས་པ་ལ་ཞེས་བྱ་བའོ། །ཐ་དད་པ་མེད་པའི་ཕྱིར་རོ་ཞེས་བྱ་བ་ནི་ད་ལྟར་བ་ལས་སོ། །འབྱུང་བར་འགྱུར་བ་ལ་ཐེ་ཚོམ་ཡིན་གྱི་གཟུང་བཞིན་པ་ཉིད་འབྱུང་བར་འགྱུར་བ་ཡིན་པར་བསྟན་པ་ནི། དེའི་ཚེ་གཟུང་བ་ནི་ཞེས་བྱ་བའོ། །དངོས་པོ་བཞིན་
[281b.5]དུས་ཀྱང་རང་གི་ངོ་བོས་འཛིན་པ་ཐེ་ཚོམ་ཟ་བ་དང་འགལ་བ་ཡིན་པར་བསྟན་པ་ནི། དེ་ཡང་ཞེས་བྱ་བ་སྟེ་དུས་ཀྱང་ངོ་། །ཁྱོད་ཀྱི་འདོད་པ་ཞེས་བྱ་བ་སྟེ་འོ་ན་འབྱུང་བར་འགྱུར་བའི་དུས་དང་འབྲེལ་པའི་ཕྱིར་འབྱུང་བར་འགྱུར་བ་ཞེས་བྱ་བའོ། །དེ་ལྟར་ཉིད་དུ་སྣང་བ་ཡང་ཞེས་བྱ་བ་ནི་ཉེ་བ་ན་སྣང་བ་ཡང་འདྲ་
[281b.6]བར་འཛིན་པ་ལས་དྲན་པ་ཡིན་གྱི་དེ་འཛིན་པ་ལས་མ་ཡིན་པར་བསྟན་པ་ནི་ཐལ་བ་འདི་ཞེས་བྱ་བའོ། །ཡོད་མིན་ཞེས་བྱ་བ་ནི་ད་ལྟར་མ་ཡིན་པའོ། །དེ་མིན་རང་བཞིན་ཞེས་བྱ་བ་ནི་རྣམ་པ་མེད་པའོ། །བདག་མེད་ཤེས་ཞེས་བྱ་བ་ནི་ལུས་ལ་སོགས་པ་ལས་མི་མཐུན་པ་ཤེས་པ་དང་ཆོས་མཐུན་
[281b.7]པ་ཡིན་ནོ། །དེའི་ཚེའང་ཞེས་བྱ་བ་ནིའང་གི་སྒྲས་ཉམས་སུ་མྱོང་བ་དང་དྲན་པའི་དུས་ཉིད་ཀྱི་ཤེས་པ་དང་ཆོས་མི་མཐུན་པ་ཉིད་ཡིན་པ་དེ་ལྟར་ན་འདི་ལྟར་འགྱུར་ཏེ་འཛིན་པ་དང་ནི་ཞེས་བྱ་བའོ། །འཛིན་པ་དང་དྲན་པ་དག་ཤེས་པ་གཞན་ལས་ཐ་དད་པ་ཡིན་ན་ཐམས་ཅད་ཐམས་ཅད་ཀྱི་ཤེས་པར་
[282a]
[282a.1]འགྱུར་རོ་ཞེས་བྱ་བའི་སྐྱོན་ལྡོག་པ་ལ་ཡིན་པར་བསྟན་པ་ནི། དང་པོར་འཛིན་དང་དྲན་པ་འདི། །ཞེས་བྱ་བ་འདིས་སོ། །དེ་ཡོད་ན་དེ་དག་འབྱུང་བས་དེ་ཉིད་ཡིན་ན་ཐལ་ཆེས་པར་བསྟན་པ་ནི་ལུས་ཀྱང་ཞེས་བྱ་བའོ། །མི་རྟག་པའི་ཕྱིར་རོ་ཞེ་ན་ཞེས་བྱ་བ་ནི་དུས་གཉིས་སུ་མི་གནས་པའི་ཕྱིར་
[282a.2]རོ། །འདུ་བ་སྟེ་བྱེད་པ་ནི་ནམ་མཁའ་ལ་སོགས་པ་ལ་མ་ཡིན་ནོ་སྙམ་དུ་སེམས་པ་ནི་དེ་ལ་དེ་གཉིས་མི་འདུ་བའི་ཕྱིར་རོ་ཞེས་བྱ་བའོ། །བདག་མངོན་སུམ་བ་མ་ཡིན་ཏེ་བདག་གོ་ཞེས་བྱ་བའོ། །ཤེས་པའི་ཡུལ་ཉིད་རྩོད་པའི་ཡུལ་ཉིད་ཡིན་པའི་ཕྱིར་རོ། །ཤེས་པ་པོའི་དྲན་པ་པོ་ཉིད་དུ་སྒྲུབ་པར་བྱེད་པའི་རྗེས་སུ་
[282a.3]འབྲེལ་པ་ནི་ནམ་མཁའ་ལ་སོགས་པ་ལ་ཡང་མཚུངས་པ་ཡིན་པར་བསྟན་པ་ནི་དེ་ནི་རྗེས་སུ་འབྲེལ་པའི་ཕྱིར་ཞེས་བྱ་བའོ། །དེར་ཡང་ཞེས་བྱ་བ་ནི་ནམ་མཁའ་ལ་ཡང་ངོ་། །དེ་དག་གི་ལོག་པ་དང་ཅིག་ཤོས་དག་ལ་ཐམས་ཅད་ཀྱི་ཚེ་འབྱུང་བ་དང་ཅིག་ཤོས་ཀྱི་ཐལ་འགྱུར་གྱི་རྩོད་པ་མཚུངས་པའམ། འདུ་
[282a.4]བ་ལ་ལྡོག་པ་དང་ཅིག་ཤོས་ཀྱི་རྒོལ་བ་མཚུངས་པའོ། །དྲན་པ་ལས་འཛིན་པ་མེད་པར་བསྟན་པ་ནི་དྲན་པས་ཀྱང་ཞེས་བྱ་བའོ། །འཛིན་པ་ལ་དྲན་པ་མེད་པར་བསྟན་པ་ནི་དྲན་པས་ཞེས་བྱ་བ་སྟེ། སྔར་རྗེས་སུ་འབྲེལ་པ་འཛིན་པ་ཡོད་པ་མ་ཡིན་ནོ་ཞེས་བྱ་བར་སྒྲུབ་པའོ། །བརྩལ་མ་ཐག་པའི་ཤེས་པ་ནི་མི་
[282a.5]རྟག་པའི་འབྲས་བུ་ཅན་ཡིན་ནོ་ཞེས་བྱ་བ་དེ་དག་ཙམ་གནས་སྐབས་པ་ཡིན་ལ་ནང་གི་ཁྱད་པར་གྱི་དབྱེ་བ་གནས་པ་མ་ཡིན་པར་བསྟན་པ་ནི་ཤིན་ཏུ་ཞིབ་མོར་བརྟག་པ་ནི་ཞེས་བྱ་བའོ། །གཞན་ནི་མ་ཡིན་ཞེས་བྱ་བ་ནི་ཕྲད་པ་ཅན་ལ་སོགས་པའོ། །དེའི་ཡང་བསྡུ་བའི་ཆེད་དུ་དེའི་རྣམ་པར་དབྱེ་བ་ཡིན་ནོ་ཞེས་བྱ་
[282a.6]བའི་དོན་བསྟན་པ་ནི་འདི་ལས་ལན་བཏབ་པ་ནི་ཞེས་བྱ་བའོ། །ཁོ་བོས་མཐོང་བ་ནི་བསྒྲུབ་བྱའི་འབྲས་བུ་དེ་ཉིད་ཀྱིས་ངོ་བོ་ཅན་མ་ཡིན་པ་བཞིན་དུ་དེ་ལ་འཁྲུལ་པ་མེད་པ་ཡིན་པ་དེ་ལ་ཡང་ཡིད་ཆེས་པ་མ་ཡིན་ན། གར་ཡང་མི་འགྱུར་རོ་ཞེས་བྱ་བར་དགོངས་པས་དེ་དག་གི་དབྱེ་བ་ཡིན་པར་བསྟན་པ་ནི། ཡོད་པ་གང་
[282a.7]མེད་མི་འབྱུང་བ། །ཞེས་བྱ་བའོ། །གོ་བྱེད་ཉིད་མ་ཡིན་ཡང་འབྲས་བུ་ཡིན་པ་དེ་བཞིན་དུ་མ་འཁྲུལ་པའི་ངེས་པ་མ་ཡིན་ནོ་ཞེས་ཟེར་བ་ནི་གལ་ཏེ་མི་འཁྲུལ་པ་ཞེས་བྱ་བའོ། །དེ་འཁྲུལ་པ་མེད་པ་ཞེས་བྱ་བ་ནི་རང་གི་དུས་ཀྱི་མེ་ལ་འབྲས་བུ་ཉིད་ཀྱི་ཁྱད་པར་གོ་བྱེད་ཡིན་གྱི་དེ་ཙམ་ཉིད་མ་ཡིན་ཏེ་ངེས་པ་ཉིད་ལྟ་བུའོ། །
[282b]
[282b.1]དེ་གོས་ཀྱི་ཆོས་བཞིན་དུའམ་དུ་བ་ཡང་ངེས་པ་ཙམ་དང་བྲལ་བ་མ་ཡིན་པར་བསྟན་པ་ནི་འབྲས་བུ་ཉིད་ཡིན་པས་ན་ཞེས་བྱ་བའོ། །མེའི་ཁྱད་པར་གྱིས་ཁྱད་པར་དུ་བྱས་པའི་དུ་བ་བཞིན་དུ་འབྲས་བུ་ཉིད་ཀྱི་ཁྱད་པར་གྱིས་ཁྱད་པར་ཅན་ཡིན་པ་དེའི་གོ་བྱེད་ཡིན་གྱི་དེའི་རྒྱུ་མཚན་མ་ཡིན་པ་ནི་མ་ཡིན་པར་བསྟན་པ་ནི་དེ་ཉིད་
[282b.2]ཀྱི་ཕྱིར་ཞེས་བྱ་བའོ། །དེ་ཉིད་ཅེས་བྱ་བ་ནི་དེ་མེད་ན་མེད་པ་གང་ཡིན་པ་སྟེ། ངེས་པ་དང་འབྲེལ་པ་ཞེས་བྱ་བ་ལ་སོགས་པའི་སྤྱིའི་སྒྲ་ཡིན་ཡང་ལྡོག་པས་འབྲས་བུ་ཉིད་སྟོན་པ་ཡིན་ནོ་ཞེས་བྱ་བའི་དོན་ཏོ། །གང་གི་བྱེད་པ་ལས་བྱུང་བ་གང་ཡིན་པ་དེ་ནི་དེའི་འབྲས་བུ་མ་ཡིན་ནམ། ངེས་པ་ནི་དེ་ལས་མ་སྐྱེས་ཀྱང་
[282b.3]སྨིན་དྲུག་ཤར་བ་ལ་སོགས་པ་ལས་སྣར་མ་འཆར་བ་ལ་སོགས་པ་ལ་ཡིན་ན་ཞེས་ཟེར་བ་ལ་གང་ཞིག་ཅེས་བྱ་བའོ། །བྱེད་པ་ལ་དེ་ལས་གཞན་པ་མེད་ཀྱང་དེའི་བསྐྱེད་བྱ་བཞིན་དུ་འདི་ལས་དེ་མེད་ན་མེད་པ་ཡིན་པས་དེའི་འབྲས་བུ་ཉིད་ཡིན་ནོ། །སྨིན་དྲུག་ཤར་བ་ལ་སོགས་པ་ཡིན་ཡང་དེ་མེད་པ་ལ་ཐེ་ཚོམ་ཟ་བ་
[282b.4]ཡིན་ནོ་ཞེས་བྱ་བའི་དོན་ཏོ། །འཁྲུལ་པའི་ཕྱིར་གོ་བྱེད་མ་ཡིན་ཡང་གོ་བྱེད་གནས་པ་གོ་བར་བྱེད་པ་ཡིན་ནོ། །གང་གིའོ་ཞེས་བྱ་བའི་ཐ་དད་པའི་ཁྱད་པར་ནི་བཟློག་པ་ལ་ནུས་པ་མེད་པའི་ཁྱད་པར་ཅན་ཉིད་ཡིན་པར་བསྟན་པ་ནི། རིགས་པ་ན་འདི་ཉིད་ཡིན་ཏེ་ཞེས་བྱ་བའོ། །འདི་ནི་ཐ་དད་པ་ཁས་བླངས་ནས་
[282b.5]བསྟན་པ་ཡིན་གྱི་འདི་ནི་མ་ཡིན་ནོ་ཞེས་བསྟན་པ་ནི་གཞན་དང་ཞེས་བྱ་བ་སྟེ་འབབ་པ་དང་ངོ་། །དེ་འདི་ལྟར་ཅུང་ཟད་གོ་བར་བྱེད་པ་ཡིན་གྱི་གཞན་ནི་གོ་བྱེད་དང་གོ་བྱེད་མ་ཡིན་པར་བསྟན་པ་ནི་རང་བཞིན་གང་གིས་ཞེས་བྱ་བའོ། །འབྲས་བུ་ཡང་རྣམ་པར་འབྱེད་པ་བཞིན་དུ་ཡོད་པ་གང་མེད་མི་འབྱུང་བའམ་ཞེས་བསྟན་
[282b.6]པ་ཡིན་ནོ་ཞེས་བྱ་བའི་དོན་ཏོ། །བདག་གང་ཞེས་བྱ་བ་ནི་བསྒྲུབ་བྱའོ། །རང་ཞེས་བྱ་བ་ནི་སྒྲུབ་བྱེད་ཀྱི་ཆོས་ཀྱི་བདག་ཉིད་དོ། །དེ་དང་ཞེས་བྱ་བ་ནི་བསྒྲུབ་བྱ་དང་ངོ་། །གང་གི་ཚེ་སྒྲུབ་བྱེད་ཀྱི་བདག་ཉིད་བསྒྲུབ་བྱ་ཡིན་པ་དང་། སྒྲུབ་བྱེད་ཀྱང་འདིའི་ཡིན་པའི་ཕྱིར་དེ་ཡང་གོ་བྱེད་དུ་འགྱུར་རོ་སྙམ་དུ་སེམས་པ་ལ་རྣམ་དབྱེར་
[282b.7]མེད་ཅན་ཞེས་བྱ་བའོ། །བསྒྲུབ་བྱ་ཡང་མི་རྟག་པ་ཉིད་ལ་སོགས་པ་བྱས་པ་ཉིད་ལ་སོགས་པ་གོ་བྱེད་ཁོ་ན་ཡིན་གྱི་ཤིང་ཉིད་ཤིང་ཤ་པའི་ནི་མ་ཡིན་ཏེ། དེ་དང་དེ་མ་ཡིན་པའི་བདག་ཉིད་དུ་ངེས་པ་དང་མ་ངེས་པའི་ཡུལ་ཅན་ཡིན་པས་དེ་ཉིད་མ་ཡིན་པའི་ཕྱིར་རོ། །གང་ཞིག་ཅེས་བྱ་བ་ནི་སྒྲུབ་བྱེད་ཀྱི་
[283a]
[283a.1]ཆོས་དེ་ཞེས་བྱ་བར་སྦྱར་རོ། །ཤིང་གི་བདག་ཉིད་ཅེས་བྱ་བ་ནི་ཤིང་གང་གི་བདག་ཉིད་ཡིན་པའོ། །གལ་ཏེ་ཇི་ལྟར་ཞེས་བྱ་བ་ནི་མངོན་སུམ་ནི་གཉི་ག་དབྱེ་བ་མེད་པར་འཛིན་པ་ཡིན་ཞེས་བྱ་བའི་དོན་ཏོ། །ཤིང་ཤ་པ་གང་གི་བདག་ཉིད་ཡིན་པ་དེ་དེ་བཞིན་ནོ། །དེ་བཞིན་བསྒྲུབ་བྱེད་དང་
[283a.2]ཅིག་ཤོས་ཉིད་ཀྱི་ཕྱིར་དེའམ་དེ་དང་དེ་མ་ཡིན་པའི་བདག་ཉིད་ཅེས་བྱ་བའི་ཁྱད་པར་ཡིན་པར་བསྟན་པ་ནི་མ་ཡིན་ཏེ། རྣམ་པར་དབྱེར་མེད་པ་ཉིད་མ་ཡིན་པའི་ཕྱིར་རོ་ཞེས་བྱ་བའི་དོན་ཏོ། །དེའི་བདག་ཉིད་གོ་བྱེད་དང་ཅིག་ཤོས་སུ་མཚུངས་པ་ཡིན་གྱི་དབྱེར་མེད་པ་ནི་དེ་ལྟ་མ་ཡིན་པའི་ཕྱིར་དེའི་མཚན་མ་ཡིན་
[283a.3]ནོ་སྙམ་དུ་སེམས་པ་ནི་གལ་ཏེ་དེའི་ཞེས་བྱ་བའོ། །དབྱེར་མེད་པའི་ངེས་པ་དེའི་བདག་ཉིད་མ་ཡིན་ཡང་གོ་བྱེད་ཁོ་ན་ཡིན་པར་བསྟན་པ་ནི། དེའི་བདག་ཅེས་བྱ་བའོ། །དབྱེར་མེད་པའམ་ངེས་པ་ཞེས་བྱ་བ་ཡང་མཚུངས་པར་བརྗོད་པ་ཅན་དེའི་བདག་ཉིད་དང་དེ་ལས་བྱུང་བ་དག་གི་ཁྱད་པར་དམིགས་པར་བྱེད་པ་
[283a.4]ཡིན་ཏེ། གཞན་ལས་ནི་ངེས་པ་མེད་པའི་ཕྱིར་རོ་ཞེས་བསྟན་པ་ནི་འདི་བཤད་ཟིན་པ་ཞེས་བྱ་བའོ། །དེའི་ནི་གོ་བྱེད་ཀྱི་རྒྱུ་མཚན་ནོ། །དེ་དག་ཅེས་བྱ་བ་ནི་དེའི་བདག་ཉིད་དང་དེ་ལས་བྱུང་བ་དག་གོ། །དེའི་ཁྱད་པར་གྱིས་ཁྱད་པར་ཅན་གོ་བྱེད་ཉིད་དུ་བསྟན་པ་ནི་དེའི་ནང་གི་ཞེས་བྱ་བའོ། །གཞན་མ་ངེས་པའི་ཕྱིར་མ་ངེས་
[283a.5]པ་ཉིད་འདི་དག་ངེས་པ་ལ་མེད་པར་བསྟན་པ་ནི་དེའི་བདག་ཉིད་ནི་ཞེས་བྱ་བའོ། །དེ་སྟེ་སྒྲུབ་བྱེད་བདག་ཉིད་གང་གིས་ཡིན་པ་དེ་ནི་དེའི་བདག་ཉིད་ཡིན་ལ་དེ་བསྒྲུབ་བྱ་བདག་ཉིད་གང་གིས་ཡིན་པའོ། །དེའི་བདག་ཉིད་དང་དེ་ལས་བྱུང་བ་དང་བྲལ་བ་ཡང་གོ་བྱེད་ཡིན་པར་མཐོང་ངོ་ཞེས་བྱ་བ་ནི་འདི་ལ་བསྟན་པ་ནི། །
[283a.6]ལྡན་པ་ཅན་སོགས་གང་དག་ལ། །ཞེས་བྱ་བའོ། །དེའི་བདག་ཉིད་ནི་ཤིང་ཤ་པ་ཤིང་གི་བདག་ཉིད་མཐོང་བ་ཡིན་པས་ཇི་ལྟར་ཡིན་ཞེས་བརྒལ་ཞིང་བརྟག་པར་མི་བྱའོ། །དུ་བ་ནི་མེ་ལས་བྱུང་བ་ཡིན་ལ་འདི་སྨིན་དྲུག་ཤར་བ་སྣར་མ་འཆར་བ་ལ་སོགས་མ་ཡིན་པའི་ཕྱིར་བཟློག་པ་ལས་ལྡོག་པ་ལ་ཐེ་ཚོམ་
[283a.7]ཟ་བ་ཡིན་ལ། དེ་བསྟན་པ་ནི་དེ་དག་འཁྲུལ་པ་སྲིད་པའི་ཕྱིར་ཞེས་བྱ་བའོ། །འདི་ལས་གཞན་དུ་འགྱུར་བ་མེད་དོ་ཞེས་བྱ་བ་ནི་གོ་བྱེད་ཉིད་མེད་པར་རོ། །དེས་ན་ཞེས་བྱ་བ་ནི་མ་ནུས་པའི་ཤེས་པས་སོ། །ལྡོག་པ་ལ་འཁྲུལ་པ་ཅན་འབྲས་བུ་ཡིན་ནོ་ཞེས་བྱ་བའི་མཚན་ཉིད་བཞིན་དུ་དེ་ཡང་འབྲས་བུ་ཁོ་ན་
[283b]
[283b.1]ཡིན་པར་བསྟན་པ་ནི་དེ་ལྟ་ཡིན་དང་ཞེས་བྱ་བའོ། །ཁྱབ་པར་བྱེད་པ་ཞེས་བྱ་བ་ནི་ངེས་པར་བྱེད་པ་སྟེ་འབྲེལ་པའི་ཡུལ་ཅན་ནོ། །ཤིང་ཤ་པ་གང་གི་བདག་ཉིད་ཡིན་པ་དེའི་མ་ངེས་པ་ཞེས་བྱ་བ་ནི་རེས་འགའ་བ་སྟེ། ཤིང་ཤ་པ་ལ་ཡོད་པའི་ཤིང་དང་གཞན་ལ་ཡོད་པ་ཡང་ཡིན་ལ་དེ་ལ་གནས་པ་ཉིད་
[283b.2]ཀྱིས་གོ་བྱེད་ཡིན་གྱི་གཞན་ལ་ཡོད་པས་ནི་མ་ཡིན་ནོ། །མེ་ཡང་དུ་བ་ལ་ངེས་པ་ཅན་དང་རྣམ་པ་གཞན་ཡང་ཡིན་པའི་ཕྱིར་རྒྱུའི་གཙོ་བོ་དང་གཙོ་བོ་མ་ཡིན་པ་དམིགས་པ་ཡིན་གྱི་གཏན་དུ་རྒྱུ་མ་ཡིན་པ་ནི་མ་ཡིན་ནོ། །མ་ངེས་པས་ཞེས་བྱ་བ་ནི་ངེས་པའི་ངོ་བོས་གོ་བྱེད་ཡིན་གྱི་གཞན་གྱིས་ནི་མ་ཡིན་ཏེ། དེའི་
[283b.3]བསྐྱེད་བྱའི་ཁྱད་པར་འཛིན་པ་ཡིན་ན་མངོན་པར་འདོད་པ་ཡིན་ནོ་ཞེས་གསུངས་པའི་ཕྱིར་རོ། །གོ་བྱེད་ཀྱི་རྒྱུ་མཚན་དེའི་བདག་ཉིད་དང་། །ཅིག་ཤོས་ལ་སོགས་པ་ལས་དེ་ལ་མ་ངེས་པ་ཉིད་དུ་མི་འགྱུར་ན་ངེས་པ་ཅན་གྱི་གོ་བྱེད་ཉིད་ཀྱི་རྒྱུ་མཚན་ཡིན་ནོ། །གང་དེའི་རྗེས་སུ་འཇུག་པ་མ་ཡིན་པ་ཞེས་བྱ་བ་ནི་ངེས་
[283b.4]པ་ཅན་གྱི་རྗེས་སུ་འཇུག་པ་མེད་པའོ། །ཡང་ན་དེ་ཞེས་བྱ་བ་ནི་ཁྱབ་པར་བྱེད་པའམ་རྒྱུ་ཡང་ངོ་། །དེའི་ཞེས་བྱ་བ་ནི་ཁྱབ་བྱའི་འམ་འབྲས་བུ་ཡིན་ཏེ་རྒྱུ་མཚན་ནི་ངེས་པ་ཅན་ནོ། །གང་དེའི་རྗེས་སུ་འཇུག་པ་མ་ཡིན་པ་ནི་གང་གི་རྗེས་སུ་འཇུག་པ་མེད་པའོ། །དེའི་ཕྱིར་ངེས་པ་མེད་པ་ཉིད་ནི་ངེས་པར་བྱེད་པ་ཉིད་མ་
[283b.5]ཡིན་པ་ཞེས་བྱ་བའི་དོན་ཏོ། །དེ་ལྟ་མ་ཡིན་ཡང་ཞེས་བྱ་བ་ནི་དེའི་རྗེས་སུ་འཇུག་པ་ཡིན་ཡང་ངེས་པར་བྱེད་པ་ཉིད་ཡིན་ན་འབྲས་བུ་དང་ཁྱད་པར་བྱེད་པ་དག་ལ་ཡང་རྗེས་སུ་བྱེད་པ་ཉིད་དུ་ཐལ་ཆེས་པ་ཉིད་ཡིན་ནོ། །དེ་དེ་བཞིན་ནོ་ཞེ་ན་ཞེས་བྱ་བ་ཆ་ཤས་ཀྱིས་མ་ངེས་པ་དང་ངེས་པ་ཉིད་དོ། །ཕྲད་པ་
[283b.6]དང་འདུ་བ་ལ་སོགས་པའི་དབྱེ་བ་ནི་འདི་མ་ཡིན་ཏེ། ཁྱད་པར་མེད་པའི་ཕྱིར་རོ་ཞེས་བསྟན་པ་ནི། ལྡན་པ་ཅན་སོགས་གང་དག་ལ། །ཞེས་བྱ་བ་སྟེ། འབྲེལ་པ་དང་ཅིག་ཤོས་བཞིན་དུ་ཕྲད་པ་ལ་སོགས་པ་ཁྱད་པར་དུ་བྱས་པ་མ་ཡིན་ནོ་ཞེས་བྱ་བའི་དོན་ཏོ། །གཞི་བཞིན་དུ་ཕྲད་པ་འཁྲུལ་པ་ཅན་ཡིན་པར་བསྟན་
[283b.7]པ་ནི་མཚུངས་པའི་ཕྱིར་རོ་ཞེས་བྱ་བའོ། །བརྟེན་པ་ཉིད་ནི་རྟེན་གྱིས་ཕན་འདོགས་པ་ཉིད་ཡིན་པས་འབྲས་བུ་བྱེད་པ་ཁོ་ན་ཉིད་ཡིན་པར་བསྟན་པ་ནི་དེ་ལྟ་ཡིན་ན་ཞེས་བྱ་བའོ། །འབྲས་བུ་རིགས་པ་ནི་གཞན་ཕྲད་པ་ཉིད་ཅན་ལ་ལྟོས་པ་ཡིན་ལ་དེ་མེད་ན་མེད་པ་མ་ཡིན་ནམ་སྙམ་དུ་སེམས་པ་ལ་མ་ཡིན་ཏེ། དེ་མེད་
[284a]
[284a.1]ན་མེད་ཅེས་བྱ་བ་འདི་ཉིད་འབྲས་བུ་ཡིན་ཏེ། ངེས་པ་ཅན་འབྲས་བུ་ཡིན་པའི་ཕྱིར་རོ་ཞེས་བསྟན་པ་ནི། འབྲེལ་པ་ཡོད་པ་ཞེས་བྱ་བའོ། །ངེས་པ་དང་བྲལ་བའི་ཕྲད་པ་ཅན་གཞན་གྱི་ལ་ཡང་སྒྲུབ་བྱེད་མ་ཡིན་པར་བསྟན་པ་ནི། ངེས་པ་མེད་པ་སྒྲུབ་བྱེད་མིན། །ཞེས་བྱ་བའོ། །
[284a.2]ངེས་པ་ཉིད་རྗེས་སུ་འགྲོ་བ་ཡིན་གྱི་ནམ་མཁའི་དཀྱིལ་དུ་འགྲོ་བའི་དུ་བའི་རྩེ་མོ་ལ་མེ་འགྲོ་བ་ནི་མ་ཡིན་ནོ། །མེད་ན་མི་འབྱུང་བར་ངེས་པ་ནི་བུམ་པ་ལ་སོགས་པ་ལ་བདག་མེད་ན་མེད་པའི་ཕྱིར་སྲོག་ལ་སོགས་པའི་ཡང་མ་ཡིན་ནམ་དེའི་ཕྱིར་དེ་ཡང་གཏན་ཚིགས་ཉིད་དུ་འགྱུར་རོ་ཞེས་ཟེར་བ་ལ། ལྡོག་པ་
[284a.3]ཉིད་ནི་ངེས་པ་ཉིད། །ཅེས་བྱ་བ་སྟེ་བདག་མེད་པས་བྱས་པའི་སྲོག་ལ་སོགས་པ་མེད་པ་བདག་ཁྱབ་པར་བྱེད་པ་ཉིད་ཡིན་ན་ཡིན་ཏེ། གཞན་ལོག་པས་གཞན་ལྡོག་པར་ངེས་པ་མེད་པའི་ཕྱིར་ངེས་པ་ཅན་ལྡོག་པ་ནི་ཁྱབ་པར་བྱེད་པ་དང་ཁྱབ་པར་བྱ་བ་ཉིད་དུ་ངེས་པ་ཡིན་ནོ་ཞེས་བྱ་བའི་དོན་ཏོ། །ལྡོག་པས་
[284a.4]རྗེས་སུ་འགྲོ་བ་འཕངས་པ་ཡིན་གྱི་མ་མཐོང་བ་ཙམ་ནི་མ་ཡིན་ནོ། །མེད་ན་མི་འབྱུང་བ་ཡང་དེ་ཡོད་པ་ཉིད་ན་ཡོད་པ་ཁོ་ན་ཡིན་པར་བསྟན་པ་ནི་བདག་མེད་པ་ལས་ལྡོག་པ་ཉིད་ཅེས་བྱ་བའོ། །རྗེས་སུ་འགྲོ་བ་གཅིག་ཏུ་འཛིན་པ་མེད་དེ་ཐམས་ཅད་དུ་ཞེས་དེའི་ལྡོག་པ་ལ་འབྲེལ་པ་མེད་པའི་ཕྱིར་རོ་ཞེས་
[284a.5]བསྟན་པ་ནི་མི་མཐུན་པའི་ཕྱོགས་ཞེས་བྱའོ། །རྗེས་སུ་འགྲོ་བ་དེ་ལྟར་འཛིན་པ་ནི་རང་བཞིན་དང་འབྲས་བུ་ཉིད་འཛིན་པའི་ཕྱིར་ཏེ། ཡོད་ན་འབྱུང་བ་ཙམ་ནི་རྗེས་སུ་འགྲོ་བ་མ་ཡིན་པའི་ཕྱིར་རོ་ཞེས་བསྟན་པ་ནི་རྗེས་སུ་འགྲོ་བའི་སྒོ་ནས་ནི་ཞེས་བྱ་བའོ། །ངེས་པར་བཟུང་བས་ཞེས་བྱ་བ་ནི་རང་བཞིན་དང་འབྲས་
[284a.6]བུ་ཉིད་གཟུང་བས་སོ། །རྗེས་སུ་འགྲོ་བ་བཟུང་བ་དེའི་འབྲས་བུ་ཉིད་ཁོ་ན་ལྡོག་པས་རིག་པར་བྱེད་པ་ཡིན་པར་བསྟན་པ་ནི་གཞན་ཡོད་པ་ན་ཡང་ཞེས་བྱ་བ་ནི་རྒྱུ་མ་ཡིན་པ་ཡོད་ཀྱང་ངོ་། །གཞན་མེད་ན་ཡང་ཞེས་བྱ་བ་ནི་རྒྱུ་མ་ཡིན་པ་ལས་ལོག་པ་མེད་པའོ། །ལྡོག་པའམ་རྗེས་སུ་འགྲོ་བ་ཙམ་ལ་ཡང་གཞན་
[284a.7]པ་མ་ལུས་པ་ལ་ལྟོས་པ་མ་ཡིན་ཏེ། དེ་ནི་འབྲས་བུ་ཉིད་ཀྱི་རྗེས་སུ་འགྲོ་བ་ལ་ཡིན་ཏེ། གསལ་བ་གཅིག་པོ་ལ་ཡང་དེའི་འབྲས་བུ་ཉིད་རྟོགས་པའི་ཕྱིར་རོ་ཞེས་བསྟན་པ་ནི། འདི་ཉིད་ལ་ནི་ཞེས་བྱ་བའོ། །དེ་ཙམ་གྱིས་ནི་ཞེས་བྱ་བ་ནི་གསལ་བ་ཙམ་གྱིས་སོ། །རྗེས་སུ་འགྲོ་བ་འདི་ལ་ལྡོག་པ་ཡང་གོ་སླ་
[284b]
[284b.1]བ་ཉིད་བསྟན་པ་ནི་དེ་ཡང་གཞན་ལས་ཞེས་བྱ་བའོ། །མེད་ན་མི་འབྱུང་བ་འབྲས་བུ་ཉིད་རྗེས་སུ་འགྲོ་བ་བསྟན་པ་ནི་འདི་ཉིད་ལས་ཞེས་བྱ་བའོ། །མེད་ན་མི་འབྱུང་བ་འབྲས་བུ་ཡིན་པའི་ཕྱིར་གཞན་ལྡོག་པ་དང་རྗེས་སུ་འགྲོ་བ་ཡན་ལག་མ་ཡིན་ཏེ་འབྲེལ་པའི་བདག་ཉིད་མ་ཡིན་པའི་ཕྱིར་རོ་ཞེས་བསྟན་པ་ནི། ལས་
[284b.2]ཞེས་བྱ་བའོ། །གཞན་དུ་ནི་མེའི་གསལ་བ་གཞན་ལའོ། །འབྲས་བུ་ཉིད་རྗེས་སུ་འགྲོ་བ་བསྟན་པ་ནི་འདི་ཉིད་ལས་ཞེས་བྱ་བའོ། །མེད་ན་མི་འབྱུང་བའི་ལྡོག་པ་བསྟན་པ་ནི་གཞན་ལས་ནི་མ་ཡིན་ནོ་ཞེས་བྱ་བའོ། །རང་རིག་པ་ཡིན་པར་བསྟན་པ་ནི་དེ་ལྟར་ཡང་ཞེས་བྱ་བའོ། །སྔར་གྱི་ཞེས་བྱ་བ་ནི་རྒྱུ་
[284b.3]འདས་པ་ནའོ། །དེ་མ་ཐག་ཉིད་དུ་ནི་གཞན་དུ་མི་འཐད་པ་ལ་སོགས་པའི་དཔྱད་པ་མེད་པར་རོ། །དེ་མེད་ན་ཞེས་བྱ་བ་ནི་རྒྱུ་མེད་ནའོ། །དེ་མེད་ན་འབྲས་བུ་མེད་པ་ནི་རྟོགས་བཞིན་པ་རྣམས་སོ། །སྔར་གྱི་ཞེས་བྱ་བ་ནི་ལྡོག་པ་ལས་སོ། །དེ་མེད་པ་ཡང་གཞན་མེད་པ་སྟེ་རྒྱུ་མེད་པ་ན་མེད་པ་ཞེས་བྱ་བ་ནི་རྗེས་སུ་
[284b.4]འགྲོ་བའི་སྟེ་རྟོགས་པ་ཞེས་བྱ་བར་སྦྱར་རོ། །གཞན་ལས་མི་འབྱུང་བའི་ཕྱིར་འབྲས་བུ་ཡིན་ན་གཞན་པ་ཙམ་མེད་ཀྱང་ཁྱད་པར་ཅན་གཞན་ལས་མེ་ལས་བཞིན་དུ་བ་ལས་ཀྱང་དུ་བ་འབྱུང་བའི་ཕྱིར་འབྲས་བུ་ཉིད་ལ་མེད་ན་མི་འབྱུང་བའི་རྗེས་སུ་འགྲོ་བ་དང་ལྡོག་པ་དག་མེད་དོ་སྙམ་དུ་སེམས་པ་ནི་གལ་ཏེ་གཞན་
[284b.5]ལས་ཞེས་བྱ་བའོ། །ལྡོག་པ་མེད་དོ་ཞེས་བྱ་བ་ནི་ངེས་པར་གཟུང་བའམ་རྗེས་སུ་འགྲོ་བ་ཙམ་ལས་ཁྱད་པར་དུའོ། །ལྡོག་པ་ཡང་ཞེས་བྱ་བ་ནི་མེད་ན་མི་འབྱུང་ན་ཡང་ངོ་། །མ་མཐོང་བ་ལ་ཡང་ཞེས་བྱ་བ་ནི་ཤ་ཟ་ལ་སོགས་པ་གཞན་ལ་ཡང་ངོ་། །རྒྱུ་མེའི་དུས་ན་ཡོད་པའི་དུ་བ་ལས་མེ་ངེས་པར་བྱེད་པས་
[284b.6]ངེས་པ་ཅན་གྱི་དུ་བས་ཁས་བླང་བར་བྱ་བ་ཡིན་པར་བརྗོད་པ་ན་ཡང་བརྗོད་པ་ནི་དེ་ངེས་པ་ཉིད་ཡིན་པར་བརྗོད་པ་ཉམས་པར་འགྱུར་རོ་ཞེས་བྱ་བས་བསྟན་པ་ནི་ཁྱོད་ཀྱི་གཏན་ཚིགས་ཞེས་བྱ་བའོ། །གཞན་ལྟོས་པ་ཡིན་ན་དེའི་དེ་མ་ཐག་ཏུ་འདི་འབྱུང་བར་མི་འགྱུར་བར་བསྟན་པ་ནི་དེ་མ་ཐག་ཏུ་ཡོད་མིན་ནའོ་
[284b.7]ཞེས་བྱའོ། །འབྲས་བུ་སོ་སོ་ལ་ནི་བྱ་བ་སོ་སོ་ལའོ། །ངེས་པ་ཅན་གྱི་ལྡོག་པ་ཡིན་པ་ནི་བདེན་ཏེ། འབྲེལ་པ་ཡོད་པ་ཉིད་ན་དེ་རྟོགས་པས་ཕྱོགས་ཉིད་ཀྱི་ཁོངས་སུ་གཏོགས་པ་ཡིན་གྱི་དེའི་ཡན་ལག་ནི་མ་ཡིན་ནོ་སྙམ་དུ་སེམས་པ་ལ་རང་བཞིན་བདག་གམ་ཞེས་བྱ་བ་སྟེ། ལྡོག་པ་ཡང་འབྲེལ་པའི་
[285a]
[285a.1]ཤེས་པ་ཡིན་ན་ཤེས་པར་འགྱུར་ལ་དེ་ཤེས་པའི་ཡུལ་ཡང་རྗེས་སུ་འགྲོ་བའི་ཡུལ་གྱི་དཔེ་ཡིན་ཏེ། གཞན་དུ་ན་བསྒྲུབ་བྱ་མ་ངེས་པའི་ཕྱིར་རོ་ཞེས་བྱ་བའི་དོན་ཏོ། །ཁྱད་པར་ནི་ཞེས་བྱ་བ་ནི་ཐུན་མོང་མ་ཡིན་པའོ། །ཅིའི་ཕྱིར་ལྡོག་པ་མེད་ཅེས་ཟེར་བ་ལ་རྗེས་སུ་འགྲོ་ཡོད་མ་ཡིན་
[285a.2]ཞེས་བྱ་བའོ། །ལྡོག་པའི་ངེས་པ་མ་ཤེས་ན་འབྲལ་བའི་ཤེས་པ་ཡན་ལག་མ་ཡིན་པ་ཉིད་དུ་བསྟན་པ་བཤད་པ་ནི་དེའི་བདག་ཉིད་ལ་ངེས་པ་མ་ཡིན་པ་ཞེས་བྱ་བའོ། །རྣམ་པ་དེ་ཉིད་ཀྱང་ཞེས་བྱ་བ་ནི་དེའི་བདག་ཉིད་དང་དེ་ལས་བྱུང་བའི་འབྲེལ་པའོ། །དེ་ལྟར་ཡང་མ་གྱུར་ཏེ་ཞེས་བྱ་བ་ནི་སྲོག་ལ་སོགས་པ་
[285a.3]རྟོགས་པའོ། །དེ་ལྟར་སློབ་དཔོན་གྱིས་ངེས་པར་ལྡོག་པའི་ཕྱིར་གཅིག་ཏུ་ལྡོག་པའི་ངོ་བོ་ཡིན་པར་ཇི་ལྟར་གསུངས་ཞེས་ཟེར་བ་ལ་མ་མཐོང་བ་ཙམ་ཞེས་བྱ་བའོ། །འདི་ཅི་ལས་ཤེ་ན་གཞན་ནི་མ་ངེས་པ་ཡིན་ནོ་ཞེས་བྱ་བས་མ་ངེས་པ་ཉིད་དུ་གསུངས་པའི་ཕྱིར་རོ་ཞེས་བསྟན་པ་ནི་དེའི་ཕྱིར་ན་མ་ངེས་པ་ཞེས་བྱ་བའོ། །
[285a.4]ལྡོག་པ་ངེས་པ་ཡིན་ན་གཏན་ཚིགས་ཁོ་ནར་འགྱུར་བ་ཡིན་ཏེ། དེ་ལས་བཟློག་པ་ལ་མེད་པ་གཏན་ཚིགས་ཡིན་ཞེས་བྱ་བ་གསུངས་པའི་ཕྱིར་ཞེས་བསྟན་པ་ནི་གཞན་དུ་ན་ཞེས་བྱ་བའོ། །དངོས་པོ་དག་བཞིན་དུ་དངོས་པོ་མེད་པ་དག་ཁོ་ན་འབྲེལ་པ་ཡིན་གྱི་དེ་སྔོན་དུ་འགྲོ་བ་ཅན་ནི་མ་ཡིན་པ་མ་ཡིན་ནམ་
[285a.5]ཞེས་ཟེར་བ་ལ་གལ་ཏེ་བདག་ནི་ཞེས་བྱ་བ་སྟེ། སྲོག་སོགས་མེད་པས་ཞེས་བྱ་བ་ནི་སྒྲུབ་བྱེད་དོ། །ལྡོག་འགྱུར་ན་ཞེས་བྱ་བ་ལ་སོགས་པ་ནི་བསྒྲུབ་བྱའོ། །དེ་ཡང་ཡོད་མ་ཡིན་ཞེས་བྱ་བ་ནི་ལན་ནོ། །ཁྱབ་པར་བྱ་བ་མ་ཡིན་པའི་ཞེས་བྱ་བ་ནི་སྒྲུབ་པའི་ངོ་བོས་སྲོག་ལ་སོགས་པའིའོ། །དངོས་པོ་ནི་དེའི་
[285a.6]བདག་ཉིད་དམ་དེའི་འབྲས་བུ་ཡང་རུང་བ་དེས་ཁྱབ་པ་ཡིན་གྱི་མེད་པ་ནི་དེ་ལྟ་མ་ཡིན་ནོ་ཞེས་བསྟན་པ་ནི་གཞན་ལྡོག་པར་ཞེས་བྱ་བ་སྟེ། དངོས་སུ་བའམ་བརྒྱུད་པས་ཀྱང་སྲོག་ལ་སོགས་པ་དང་བདག་ཡོད་པ་དང་འབྲེལ་པ་མེད་དེ་གང་གི་ཕྱིར་བདག་མེད་ལས་གཞན་པ་ཁྱབ་བྱེད་མ་ཡིན་པ་ལས་ལོག་པས་
[285a.7]གཞན་ཏེ། སྲོག་ལ་སོགས་པ་ཁྱབ་བྱ་མ་ཡིན་པ་ལྡོག་པར་མི་རིགས་སོ། །དེ་སྟེ་སྲོག་ལ་སོགས་པ་རྣམས་ཀྱི་བདག་ཉིད་དེ་ངོ་བོའོ། །དེ་ལས་ཏེ་བདག་ལས་བྱུང་བ་ནི་སྐྱེས་པའོ་སྙམ་དུ་སེམས་པ་ནི་བརྒྱུད་པའི་འབྲེལ་པས་གྲུབ་པའི་དོན་དུའོ། །དེ་སྟེ་བདག་གི་བདག་ཉིད་དེ་ངོ་བོའོ། །སྲོག་ལ་སོགས་པ་གང་གི་
[285b]
[285b.1]ཡིན་པ་དེའི་བདག་ཉིད་དོ་ཞེས་བྱ་བ་ནི་འགྲེལ་པར་རོ། །འདུ་བ་ཅན་གྱི་རྒྱུ་ཡིན་པའི་ཕྱིར་རོ་ཞེས་བྱ་བ་ནི་རྩོལ་བ་ལ་སོགས་པའི་རྒྱུ་མཚན་གྱི་འདུ་བ་ཅན་གྱི་རྒྱུ་ནི་སྲོག་ལ་སོགས་པ་འབྲས་བུ་ལ་ཡང་དེ་ལྟར་བརྗོད་པ་ཡིན་ནོ། །གལ་ཏེ་ཞེས་བྱ་བ་ལ་སོགས་པ་སྟེ། འདི་ཞེས་བྱ་བ་ནི་བདག་གི་འབྲས་བུ་ཉིད་ཡིན་པས་
[285b.2]རྒྱུའི་ཁྱད་པར་གྱི་བསྐྱེད་བྱ་ཉིད་ཡིན་གྱི་སྐྱེད་བྱེད་ཉིད་ཙམ་ནི་མ་ཡིན་ནོ། །རེས་འགའ་བ་ཉིད་དུ་གྲུབ་པའི་ཕྱིར་དེ་སྟེ་སྲོག་ལ་སོགས་པ་མ་རྟོགས་ན་བདག་རྟོགས་ཀྱང་སྲོག་ལ་སོགས་པ་དམིགས་པ་དང་མི་དམིགས་པ་དག་གིས་གྲུབ་པར་འགྱུར་རོ་ཞེས་བྱ་བའི་དོན་ཏོ། །བདག་དང་ལྷན་ཅིག་མ་དམིགས་པ་མ་ཡིན་ནོ་ཞེས་
[285b.3]བྱ་བར་སྦྱར་རོ། །དེའི་བདག་ཉིད་ནི་བདག་དམིགས་པ་ཡོད་ན་ཞེས་བྱ་བར་སྦྱར་ནས། དེའི་འབྲས་བུ་ཉིད་མ་ཡིན་པ་ལ་ཡང་འཇུག་པ་རིག་པ་རྒྱུ་དང་འབྲས་བུའི་ངོ་བོར་ནི་ཞེས་བྱ་བའོ། །བདག་དམིགས་པ་དང་མ་དམིགས་པ་དག་རྒྱུ་ཉིད་ཡིན་པ་དང་། སྲོག་ལ་སོགས་པ་འབྲས་བུ་ཉིད་ནི་དབང་པོ་ལས་
[285b.4]འདས་པ་ལ་སྒྲུབ་པ་མ་ཡིན་ལ་དབང་པོའི་ཡུལ་ལ་ཡང་དེ་དག་མེད་ན་འབྲས་བུ་ཉིད་ལ་སོགས་པར་མི་འགྱུར་བར་བསྟན་པ་ནི་ཤིན་ཏུ་ཞེས་བྱ་བའོ། །དགག་པའི་དུས་ན་ཐམས་ཅད་ལྐོག་ཏུ་གྱུར་པ་ཁོ་ན་མ་ཡིན་ནམ། གཞན་དུ་མཐོང་བ་ནི་ཅུང་ཟད་ཀྱང་ཁྱད་པར་ཅན་དུ་མཐོང་བ་མ་ཡིན་ནམ་སྙམ་དུ་སེམས་པ་ལ་
[285b.5]གཞན་པ་སྟེ་ཡུལ་དང་དུས་ལ་ཡང་ངོ་། །མ་མཐོང་བ་ཙམ་ལས་མེད་པ་ཡིན་ན་བུམ་པ་ལ་སོགས་པ་བཞིན་དུ་སྔོན་པོའི་ལུས་ལ་ཡང་འགྱུར་ཏེ་ཁྱད་པར་མེད་པའི་ཕྱིར་རོ། །མཐོང་དུ་རུང་བ་ནི་མཐོང་བ་མེད་པར་འགྱུར་ཏེ། དེས་ཁྱབ་པའི་ཕྱིར་ཡིན་ལ། གསོན་པོའི་ལུས་ལ་བདག་ནི་དེ་ལྟར་མ་ཡིན་པར་བུམ་པ་ལ་
[285b.6]སོགས་པ་དང་མཚུངས་པ་ཡིན་ནོ། །གང་གི་ཕྱིར་དམིགས་པ་ལོག་ན་ཁྱབ་བྱ་ལྡོག་པར་བྱེད་པ་ཡིན་གྱི་དངོས་པོ་ཙམ་ནི་མ་ཡིན་ཏེ། དམིགས་པ་མེད་པ་རྣམས་ཀྱང་ཡོད་པའི་ཕྱིར་རོ། །དེའི་ཕྱིར་བདག་མི་དམིགས་པ་ཁྱབ་པར་བྱེད་པ་མི་དམིགས་པ་མ་ཡིན་ནོ་ཞེས་བྱ་བའི་དོན་ཏོ། །བུམ་པ་ལ་
[285b.7]སོགས་པ་ལ་བདག་མེད་པར་མ་ངེས་པ་ན་མི་མཐུན་པའི་ཕྱོགས་ལ་ངེས་པ་མེད་པ་ཡིན་ལ་མི་མཐུན་པའི་ཕྱོགས་ལས་ལོག་པ་ལ་ངེས་པ་མེད་པའི་སྲོག་ལ་སོགས་པ་ལྡོག་པ་ནི་མི་མཐུན་པའི་ཕྱོགས་བདག་མེད་པ་ལ་ཁྱབ་པ་ཅན་མ་ཡིན་པ་ཉིད་དུ་བསྟན་པ་ནི་ལྡོག་པ་ཤེས་པ་མེད་པའི་ཞེས་བྱ་བ་སྟེ། མེད་
[286a]
[286a.1]པར་མ་ངེས་པའི་བདག་མེད་པའི་མེད་པ་ཡོད་པའི་ཕྱིར་སྲོག་ལ་སོགས་པ་མེད་པ་ལྡོག་པ་མེད་ན་ཁྱབ་པ་ཅན་དུ་མི་འགྱུར་རོ། །དེའི་བདག་ཉིད་ཀྱི་སྲོག་ལ་སོགས་པ་ཁྱབ་པ་ཅན་ཡིན་ན། དེའི་མེད་པ་ཡང་བདག་གི་མེད་པ་ལ་འགྱུར་རོ། །དེའི་མེད་པ་ནི་བདག་སྲོག་ལ་སོགས་པ་
[286a.2]མེད་པའི་མེད་པ་སྟེ། སྲོག་ལ་སོགས་པ་ལའོ་ཞེས་བྱ་བ་ནི་འགྲེལ་པར་རོ། །དེ་བསྟན་པ་ནི་སྲོག་ལ་སོགས་པ་ནི་མེད་པ་ལྡོག་པ་ལ་བདག་གིས་ཁྱབ་པར་ཇི་ལྟར་འགྱུར་ཞེས་བྱ་བའོ། །གང་ཞིག་ཅེས་བྱ་བ་ནི་བདག་གིའོ། །གང་ལྡོག་པས་ཞེས་བྱ་བ་ནི་སྲོག་ལ་སོགས་པ་ལྡོག་པས་སོ། །དེ་ལྡོག་
[286a.3]པས་ཞེས་བྱ་བ་ནི་ཁྱད་པར་ཅན་གྱི་ལྡོག་པ་དེའིའོ། །ལྡོག་པ་ནི་ཞེས་བྱ་བ་ནི་སྲོག་ལ་སོགས་པའོ། །དེས་ཞེས་བྱ་བ་ནི་བདག་གིས་སོ། །ལྡོག་པ་ལོག་པས་མེད་པའི་མེད་པ་ཡོད་པའི་ཕྱིར་འདི་ནི་ཁྱབ་པར་བྱ་བ་དང་ཅིག་ཤོས་ཀྱི་ངོ་བོ་བདག་གི་མེད་པ་མ་ངེས་པ་སྲིད་པ་མ་ཡིན་པར་བསྟན་པ་ནི་
[286a.4]བདག་ལྡོག་པ་མ་གྲུབ་པས་ཞེས་བྱ་བའོ། །གལ་ཏེ་བུམ་པ་ལ་བདག་མ་དམིགས་པས་མེད་པར་གྲུབ་པ་མི་བྱེད་པ་དེ་ལྟ་ན་ཡོད་པར་འགྱུར་རོ་ཞེས་ཟེར་བ་ལ་སྲོག་ལ་སོགས་ཞེས་བྱ་བའོ། །ཁ་ཅིག་ཏུ་མཐོང་བ་ནི་མཐོང་བ་དང་མཐོང་བ་དག་གིས་ཡོད་པ་དང་མེད་པ་ཉིད་དུ་ངེས་པར་བྱེད་དེ་སྲོག་ལ་སོགས་པ་ལྟ་
[286a.5]བུའོ། །བདག་ནི་མ་ཡིན་ཏེ་མཐོང་བ་མེད་པའི་ཕྱིར་དང་། ཉམས་སུ་མྱོང་བ་ནི་སྐད་ཅིག་མ་ཉིད་ཀྱིས་དེ་ཉིད་ཀྱི་ཤེས་པ་ལ་གནོད་པའི་ཕྱིར་རོ། །སྲོག་ལ་སོགས་པ་ཡོད་པ་དང་མེད་པ་ཉིད་དག་གིས་བདག་ཡོད་པ་དང་མེད་པ་ནི་ལུས་དང་བུམ་པ་དག་ལ་རྟོགས་པ་མ་ཡིན་ནམ། མཐོང་བ་དང་མ་མཐོང་བ་དག་
[286a.6]གིས་ནི་མ་ཡིན་ནོ་སྙམ་དུ་སེམས་པ་ལ་སྲོག་ལ་སོགས་པ་ཡོད་པ་དང་མེད་པ་དག་གིས་རྒྱུ་བློ་ལ་སོགས་པ་ཡོད་པ་དང་མེད་པ་རྟོགས་པ་ཡིན་གྱི་བདག་ནི་མ་ཡིན་ནོ་ཞེས་བྱ་བའི་དོན་བསྟན་པ་ནི་རྒྱུ་གང་ཞིག་ཅེས་བྱ་བ་སྟེ། གཞན་དུ་ཡང་འཐད་པའི་ཕྱིར་རོ། །སྲོག་ལ་སོགས་པ་མེད་པས་ཆོས་མི་མཐུན་པ་
[286a.7]ཉིད་ཡིན་ན་ཡང་ཞེས་བྱ་བ་ནི་སྲོག་ལ་སོགས་པ་མེད་པ་ནི་ཆོས་མི་མཐུན་པ་ཉིད་ཀྱིས་སོ། །བདག་དང་བཅས་པར་ཞེས་བྱ་བ་ནི་ཆོས་མི་མཐུན་པ་ཉིད་དུ་འགྱུར་རོ། །ལུས་བདག་མེད་པ་ཉིད་ཡིན་ན་བུམ་པ་བཞིན་དུ་སྲོག་ལ་སོགས་པ་དང་མི་ལྡན་པ་ཉིད་དུ་ཐལ་བར་འགྱུར་རོ་སྙམ་དུ་སེམས་པ་ལ་མི་འདོད་པར་
[286b]
[286b.1]ཐལ་བར་འགྱུར་བར་བསྟན་པ་ནི། གལ་ཏེ་ཅུང་ཟད་ཅེས་བྱ་བ་སྟེ་ཐ་དད་པ་ཡང་ཞེས་བྱ་བ་ནི་བུམ་པ་ལས་ལུས་སོ། །བློ་ལ་སོགས་པ་དང་ལྡན་པ་ཉིད་ཀྱིས་ཅུང་ཟད་ཆོས་མཐུན་པའི་ཕྱིར་ནི་བདག་མེད་པ་ཉིད་དུ་ཆོས་མཐུན་པའི་ཕྱིར་རོ། །དེ་ཉིད་ཅེས་བྱ་བ་ནི་སྲོག་ལ་སོགས་པ་དང་མི་ལྡན་པ་ཉིད་དོ། །གཞལ་
[286b.2]བྱ་ཉིད་ཕྱིར་ནི་ལུས་བཞིན་དུ་བུམ་པ་ལ་སོགས་པ་བདག་དང་བཅས་པར་འགྱུར་བ་ཞིག་ན། བུམ་པ་ལ་སོགས་པ་འདི་བདག་མེད་པ་མ་ཡིན་ཏེ་གཞལ་བྱ་ཉིད་མེད་པར་ཐལ་བར་འགྱུར་བའི་ཕྱིར་རོ་ཞེས་བྱ་བའི་དོན་ཏོ། །མོ་གཤམ་གྱི་བུ་ལ་སོགས་མི་མཐུན་པའི་ཕྱོགས་ཀྱི་ཤེས་བྱ་ཉིད་ལས་གཞལ་བྱ་
[286b.3]ཉིད་ལས་ལོག་པ་ཡིན་ཞིང་མཐུན་པའི་ཕྱོགས་ལ་ཡང་ཡོད་པ་མ་ཡིན་ཏེ། དེ་མེད་པའི་ཕྱིར་སྲོག་ལ་སོགས་པ་བཞིན་ལྡོག་པ་ཅན་ཡིན་ནོ། །ཚད་མའི་སྟོབས་ཀྱིས་མི་འདོད་ཀྱང་འོངས་པ་སྤང་བར་མི་རིགས་པར་བསྟན་པ་ནི་མི་འདོད་ཅེ་ན་ཞེས་བྱ་བའོ། །ཚད་མས་བསྒྲུབ་པ་ཡང་རང་གི་རྒྱུད་
[286b.4]འཇོམས་པ་དོར་བྱ་མ་ཡིན་ནམ། དེའི་ཕྱིར་འདོད་པ་ཉིད་ཀྱིས་དེ་ཡང་རྣམ་པར་འཇོག་པར་བྱེད་པ་ཡིན་ནོ་ཞེས་ཟེར་བ་ལ་དངོས་པོ་དང་དངོས་མེད་རྣམ་གཞག་སྟེ་ངེས་པའོ། །ཚེར་མ་ལ་སོགས་པ་དོར་བྱར་ཚད་མས་གྲུབ་ཀྱང་འདོད་པས་འདོར་བ་ཡིན་པ་ཡང་བདག་ལ་སོགས་པ་བླང་བར་བྱ་བ་ནི་དེ་ལྟ་
[286b.5]མ་ཡིན་ཏེ་དེ་ལྟ་ཡིན་ན། བདག་ཅག་གིས་བདག་ལ་སོགས་པ་འདོར་ལ་ཁྱེད་ཀྱིས་ཀྱང་བདག་མེད་པ་ཉིད་བོར་བའི་ཕྱིར་རྣམ་པར་གཞག་པར་མི་འགྱུར་ཏེ། ཚད་མའི་ནུས་པ་མེད་པའི་ཕྱིར་རོ་ཞེས་བྱ་བའི་དོན་ཏོ། །འདོད་པས་དངོས་པོ་ཡོད་པ་དང་མེད་པ་འདོར་བར་བྱེད་ཅེས་བྱ་བར་སྦྱར་རོ། །མ་
[286b.6]འཆོལ་བ་མེད་པ་ནི་འཆོལ་བ་ཉིད་དོ། །གཞན་ཉིད་ཅེས་བྱ་བ་ནི་དྲན་པ་དང་འདོད་པ་ལ་སོགས་པ་རྣམས་སོ། །བུམ་པ་དང་ལུས་བདག་མེད་པ་ཉིད་དུ་ཁྱད་པར་མེད་ན་སྲོག་ལ་སོགས་པ་ཇི་ལྟར་ཡོད་ཅེས་ཟེར་བ་ལ་སྲོག་དང་མིག་འབྱེད་ཅེས་བྱ་བའོ། །རླུང་འབྱིན་པ་དང་འདྲེན་པ་ནི་འབད་རྩོལ་མེད་
[286b.7]པས་གང་ལས་ཡིན་ཞེས་བྱ་བས་སྲོག་ལ་སོགས་པ་ནི་རྩོལ་བ་ལས་བྱུང་བ་ཡིན་ལ་དེ་ཡང་འདོད་པ་ལས་སོ། །འདོད་པ་ཡང་ཉམས་སུ་མྱོང་བ་དྲན་པ་ཡིན་ན་དྲན་པ་དེ་ཡང་ཡུལ་དང་དབང་པོ་དང་བློ་དག་ལས་ཡིན་ཏེ། །ཡུལ་དང་དབང་པོ་འཛིན་པ་ནི་བདག་དང་དབང་ཕྱུག་ལ་སོགས་པ་འདོར་
[287a]
[287a.1]བའི་ཆེད་དུའོ། །ཉམས་སུ་མྱོང་བའི་བག་ཆགས་ལས་བྱུང་བའི་དྲན་པ་ནི་དྲན་པར་བྱེད་པ་ཡིན་ནོ། །དེ་མེད་ན་གཞན་ཡང་དེ་ཉིད་དུ་མི་རིགས་པའི་ཕྱིར་རོ། །དེ་དག་ཅེས་བྱ་བ་ནི་ཡུལ་དང་དབང་པོ་དང་བློ་རྣམས་ཏེ་ཡུལ་དང་དབང་པོ་དང་བློའི་སྐད་ཅིག་རྣམས་ནི་སྔ་མའི་
[287a.2]རང་གི་རིགས་རྣམས་ཡིན་པ་དེ་ལས་འབྱུང་བའོ། །ཕན་ཚུན་རྐྱེན་ཉིད་དུ་ལྟོས་པ་ཡིན་གྱི་དེ་ལ་ཡང་བདག་རྒྱུ་ཉིད་ཀྱི་རྗེས་སུ་ཞུགས་པ་མ་ཡིན་ནོ། །བདག་ཉིད་ནི་བདག་གི་དངོས་པོ་འདིའོ་ཞེས་བྱ་བ་ཐ་སྙད་བྱེད་པ་པོའི་སྐྱེས་བུའི་མངོན་སུམ་མོ། །འདི་ནི་རང་ཉིད་གསལ་བ་ཉིད་དོ་ཞེས་བྱ་བ་ཡང་འདི་ཉིད་
[287a.3]ལ་ཡིན་ཏེ། གཞན་ལ་ཚད་མ་མེད་པའི་ཕྱིར་ལུང་ཙམ་གྱིས་གོ་བྱར་འགྱུར་ཏེ། མི་སྣང་བའི་ཕྱིར་རོ། །དེ་མཐོང་བ་ལས་བྱང་གྲོལ་ཡང་མ་ཡིན་ནོ། །གདོལ་བའི་བར་ལའང་མ་བཙལ་བཞིན། །ལུང་ཉིད་ལས་ནི་སྣང་བ་ཡིན། །ཞེས་བྱ་བ་ནི་རིགས་པ་མ་ཡིན་ནོ། །དེའི་ཕྱིར་དེ་ཙམ་ལ་ནི་ཞེས་བྱ་བ་
[287a.4]ནི་རྗེས་སུ་འགྲོ་བ་དང་ལྡོག་པའི་ཆ་ལ་ཡིན་ནོ། །དེ་ཙམ་ལས་བྱུང་བ་ནི་མཐར་ཐུག་པ་ཡིན་ཏེ་རྒྱུ་གཞན་མེད་པའི་ཕྱིར་ཐུག་པ་མེད་པར་བསྟན་པ་ནི། དྲན་པ་ལས་མཐོང་བའི་ཐ་དད་པ་ཉམས་སུ་མྱོང་བ་ཡིན་ལ། དྲན་པ་པོ་དང་མཐོང་བ་པོ་དག་གི་ཡང་། དེའི་ངོ་བོ་དང་འབྲེལ་པ་ཅན་ཉིད་ཡིན་ན། དེ་དང་
[287a.5]འབྲེལ་པ་ཅན་ཉིད་མ་ཡིན་ན་དེ་ཉིད་མ་ཡིན་པར་བསྟན་པ་ནི། དྲན་པ་གཅིག་ལ་ཞེས་བྱ་བའོ། །གཞན་གྱི་ཁྱད་པར་གྱིས་ཞེས་བྱ་བ་ནི་དྲན་པས་སོ། །ཉམས་སུ་མྱོང་བའི་བག་ཆགས་ཀྱིས་བསྐྱེད་པའི་ཕྱིར་དྲན་པ་ཉམས་སུ་མྱོང་བའི་ཡུལ་ཇི་ལྟར་ཡིན་པ་དེ་བཞིན་དུ་དེའི་ཁྱད་པར་གྱིས་བསྐྱེད་པའི་
[287a.6]ཕྱིར་དེའི་ཁྱད་པར་གྱི་ཡུལ་མ་ཡིན་པར་བསྟན་པ་ནི། རང་གི་རྒྱུ་ལས་ཞེས་བྱ་བའོ། །དེ་ཉིད་དྲན་པའི་རྒྱུ་ཞེས་བྱ་བ་ནི་དྲན་པར་བྱེད་པ་ཞེས་བྱ་བའི་དོན་ཏོ། །ཅི་ལས་ཤེ་ན། རྒྱུ་ཉིད་ལ་ནི་གཟུང་བར་ཤེས། །ཞེས་པའི་རིགས་པས་བསྟན་པ་ནི། །རྒྱུ་དང་འབྲས་བུ་རིགས་པའི་ཕྱིར་རོ་ཞེས་བྱ་བ་སྟེ། གཟུང་བ་
[287a.7]དང་འཛིན་པ་ཉིད་ཀྱིས་སོ་ཞེས་བྱ་བའི་དོན་ཏོ། །བདག་སྨྲ་བ་པོས་ཀྱང་ཉམས་སུ་མྱོང་བའི་བག་ཆགས་ཀྱི་ངེས་པ་ནི་དྲན་པ་ངེས་པའི་རྒྱུར་ཁས་བླང་བར་བྱ་བ་ཁོ་ན་ཡིན་པར་བསྟན་པ་ནི། བདག་ཡོད་པ་ཉིད་ཀྱིས་ནི་ཞེས་བྱ་བའོ། །བདག་གི་ནུས་པས་དྲན་པ་ཉིད་ཡིན་ནོ་ཞེས་བྱ་བར་འགྱུར་བ་ཞིག་ན་འགྱུར་བ་ནི་
[287b]
[287b.1]མ་ཡིན་ནོ། །དེའི་ཕྱིར་ཉམས་སུ་མྱོང་བའི་བག་ཆགས་ལས་བྱུང་བ་ཁོ་ན་ཡིན་པར་བསྟན་པ་ནི། དེར་འགྱུར་ན་ནི་འགྱུར་ཕྱིར་དང་། །ཞེས་བྱ་བ་སྟེ་ཉམས་སུ་མྱོང་བ་དང་བག་ཆགས་དག་གི་རྣམ་པར་འགྱུར་བས་འགྱུར་བའི་ཕྱིར་རོ་ཞེས་བྱ་བ་ནི་ཁྱད་པར་རོ། །རྗེས་འགྲོ་ལྡོག་པའི་ཞེས་བྱ་བ་སྟེ། ཉམས་
[287b.2]སུ་མྱོང་བ་པོ་མེད་ན་ཞེས་བྱ་བར་སྦྱར་རོ། །མི་འགྱུར་རོ་ཞེས་བྱ་བ་ནི་རྒྱུ་ཉིད་ཡིན་པར་ཐལ་བར་འགྱུར་བ་ཞེས་བྱ་བར་སྦྱར་རོ། །སྔ་མ་དང་ཕྱི་མའི་དུས་དང་འབྲེལ་པ་ཅན་གྱི་གནས་པ་པོའོ། །མངོན་སུམ་མ་ཡིན་ཏེ། རིམ་པ་མ་ཡིན་པའི་ཕྱིར་རོ་ཞེས་ཟེར་བ་ལ། གང་གི་ཕྱིར་གནས་སྐབས་ཞེས་བྱ་
[287b.3]བ་སྟེ། གནས་སྐབས་པ་མ་ཡིན་ཞེས་བྱ་བའི་དོན་ཏོ། །ལུས་གཞན་ཞེས་བྱ་བ་ནི་གནས་སྐབས་ལའོ། །ངེད་ཀྱི་ཕྱོགས་གྲུབ་པ་ལ་ནི་ཞེས་བྱ་བ་ནི་བདག་མེད་པ་གྲུབ་པའོ། །དྲན་པ་དང་ཉམས་སུ་མྱོང་བ་ཐ་དད་པ་དེ་ལ་དྲན་པ་པོ་ཉིད་ལ་སོགས་པ་མེད་པར་བསྟན་པ་ནི། རྟག་པའི་རང་བཞིན་
[287b.4]ཞེས་བྱ་བའོ། །འདུ་བ་ཡིན་ཡང་རྣམ་པར་འགྱུར་བ་མ་ཡིན་པའི་ཕྱིར་ཤེས་པའི་ངོ་བོའི་རྣམ་པར་འགྱུར་བ་ཡང་འདི་ལ་རྟག་པ་ཉིད་དུ་འགལ་བ་མེད་པ་ཡིན་ལ། དྲན་པ་དང་ཉམས་སུ་མྱོང་བའི་ངོ་བོ་རྣམ་པར་འགྱུར་བ་ཐ་དད་པ་མ་ཡིན་པ་དེའི་ཕྱིར་མི་རྟག་པ་ཡང་ཡིན་ཞིང་དེ་ཉིད་རྟོགས་པའི་ཕྱིར་རྟོག་པ་
[287b.5]ཡང་ཡིན་ནོ་སྙམ་དུ་སེམས་པ་ལ། གལ་ཏེ་དེ་དྲན་བྱེད་ཅེས་བྱ་བ་སྟེ། གལ་ཏེ་དེ་ཉིད་རྟོགས་པ་པོ་དྲན་པ་པོ་ཉིད་ཡིན་ན་ཉམས་སུ་མྱོང་བ་པོར་མི་འགྱུར་ལ། གལ་ཏེ་དེ་ལྟར་ན་དྲན་པ་པོར་མི་འགྱུར་ཏེ། དངོས་པོའི་དབྱེ་བ་ནི་ངོ་བོའི་དབྱེ་བའི་མཚན་ཉིད་ཡིན་པའི་ཕྱིར་རོ། །དེ་ཞེས་བྱ་བ་ནི་རྟག་ཏུ་
[287b.6]གནས་པ་པོའི་དྲན་པ་གཞན་དུ་མི་འཐད་པ་ནི་ཉམས་སུ་མྱོང་བ་ཙམ་ལ་ཉམས་པ་ཡིན་གྱི་དེ་ལས་བདག་གྲུབ་པ་མ་ཡིན་པར་བསྟན་པ་ནི། གང་ཕྱིར་དྲན་པ་ཞེས་བྱ་བའོ། །ཉིན་ཞག་སྔ་མ་ལ་མཐོང་བ་རྣམས་ལ་ཉིན་ཞག་ཕྱི་མ་ལ་བདག་གིས་འདི་མཐོང་ངོ་ཞེས་བྱ་བའི་ཤེས་པ་སྐྱེ་བ་མ་ཡིན་ནམ། ཤེས་
[287b.7]པ་དེ་ལས་བདག་གཞན་ཡོད་དོ་སྙམ་དུ་སེམས་པ་ནི། འོན་ཏེ་ང་ཞེས་ཞེས་བྱ་བའོ། །རྣམ་ཤེས་པ་ཞེས་བྱ་བ་ནི་དབང་པོ་ལས་སྐྱེས་པ་མ་ཡིན་པ་མངོན་སུམ་མ་ཡིན་ཏེ། ཐལ་ཆེས་པའི་ཕྱིར་རོ། །སྐད་ཅིག་མ་དང་ཐམས་ཅད་མཁྱེན་པ་ལ་སོགས་པ་ལ་ཡང་ཡིད་ལས་བྱུང་བའི་ཤེས་པ་དགག་པ་མེད་པ་
[288a]
[288a.1]ཡིན་པར་བསྟན་པ་ནི། སྔོན་མཐོང་དྲན་ཞེས་བྱ་བའོ། །ཀུན་རྫོབ་པ་ཙམ་ཞེས་བྱ་བ་ནི་སྔ་མ་དང་ཕྱི་མ་མཐོང་བ་དག་གི་རང་རིག་པའི་བྱེད་པའི་རྗེས་སུ་འབྲངས་ནས་བརྡ་ཇི་ལྟ་བ་བཞིན་དུ་མངོན་པར་ཞེན་པར་བྱེད་ཅིང་། ཤེས་པ་སྦྱོར་བར་བྱེད་པ་ནི་བདག་ཤེས་པ་དང་ལྡན་པ་ཡིན་ནོ་
[288a.2]ཞེས་བྱ་བའི་དོན་ཏོ། །དེ་ནི་འདི་ལྟར་བསྒྲུབ་བྱ་ལ་རྗེས་སུ་འཇུག་པ་མེད་པ་ལས་མི་མཐུན་པའི་མཚན་ཉིད་ཀྱི་འཁྲུལ་པ་ནི་མཉན་པར་བྱ་བ་བཞིན་དུ་སྲོག་ལ་སོགས་པ་ལ་ཡང་ཡིན་པར་བསྟན་པ་ནི། འཁྲུལ་པ་ཉིད་ཀྱིས་ཞེས་བྱ་བའོ། །ཇི་ལྟར་སྒྲུབ་མིན་ཉིད་ལས་དེ། །ཞེས་བྱ་བ་ནི་མི་མཐུན་པའི་ཕྱོགས་
[288a.3]ཉིད་ལས་སོ། །ལྡོག་པ་ནི་ཐ་དད་པའོ། །འོན་ཀྱང་བསྒྲུབ་བྱ་ལས་ཀྱང་སྟེ་མཐུན་པའི་ཕྱོགས་ལས་ཀྱང་ངོ་། །དེ་ནི་མཉན་པར་བྱ་བ་ཉིད་ཅེས་བྱ་བ་ནི་རྒོལ་བའོ། །འོ་ན་ཞེས་བྱ་བ་ནི་བསྒྲུབ་བྱ་ལས་ཀྱང་ངོ་། །དོན་གྱིས་ནི་ཤུགས་ཀྱིས་སོ། །དེ་ཞེས་བྱ་བ་ནི་ཤུགས་ཀྱིས་སོ། །གཞན་ལ་ཡང་ཞེས་བྱ་བ་ནི་
[288a.4]སྲོག་ལ་སོགས་པ་ལ་ཡང་ངོ་། །འདི་ནི་ཞེས་བྱ་བ་ནི་བསྒྲུབ་བྱ་ལ་འཇུག་པ་མེད་པའོ། །མཚུངས་ཞེས་བྱ་བ་ནི་བསྒྲུབ་བྱ་ཡོད་དམ་མེད་པ་ལ་ཡང་ཁྱད་པར་ཅུང་ཟད་ཀྱང་མེད་དོ་ཞེས་བྱ་བའི་དོན་ཏོ། །མཉན་པར་བྱ་བ་ཉིད་ནི་བསྒྲུབ་བྱ་རྣམ་པར་གཅོད་པ་ཡིན་གྱི་སྲོག་ལ་སོགས་པ་ནི་མ་ཡིན་ཏེ། བསྒྲུབ་བྱ་མ་
[288a.5]ཡིན་པ་ཉིད་ལས་རྣམ་པར་བཅད་པའི་ཕྱིར་ཞེས་བྱ་བ་འདི་ཁྱད་པར་མ་ཡིན་ནམ་སྙམ་དུ་སེམས་པ་ལ་བསྒྲུབ་མིན་ཉིད་ལ་ཞེས་བྱ་བའོ། །ཁྱད་པར་གྱི་སྒྲུབ་པ་ནི་ཁྱད་པར་དགག་པ་ལ་བརྟེན་པ་ཡིན་པའི་ཕྱིར་སྒྲ་དང་དོན་དག་ལས་གཅིག་གིས་གཉི་ག་སྟོན་པ་ཡིན་ཏེ། གཞན་དུ་ན་མཉན་པར་བྱ་བས་འདི་ལས་
[288a.6]ཁྱད་པར་མེད་དོ། །དེ་བསྟན་པ་ནི་དོན་གོ་བས་ཞེས་བྱ་བའོ། །ཡང་ལྡོག་པའི་ངག་གིས་རྗེས་སུ་འགྲོ་བ་སྟོན་པ་དང་། རྗེས་སུ་འགྲོ་བའི་ངག་གིས་ཀྱང་ལྡོག་པ་ཡིན་ནོ་ཞེས་བསྟན་པ་ནི། དེ་ཉིད་ཕྱིར་ན་དོན་གོ་བས། །ཞེས་བྱ་བའོ། །འདི་འདྲའི་ཞེས་བྱ་བ་ནི་མཉན་པར་བྱ་བ་ཉིད་དང་མཚན་ཉིད་མི་མཐུན་
[288a.7]པ་སྟེ། བསྒྲུབ་མིན་ཉིད་ལས་ཞེས་བྱ་བ་ནི་ངེས་པར་གཟུང་བའི་མཚན་ཉིད་ཅན་ནམ་མེད་ན་མི་འབྱུང་བའོ། །སློབ་དཔོན་གྱིས་མ་གསུངས་སོ་ཞེས་བྱ་བ་འདི་ལ་ཡང་ཐམས་ཅད་གསུངས་པ་ཡིན་ཏེ། གསལ་བར་མ་རྟོགས་ཀྱང་གསུངས་པ་ལ་གསུངས་པ་ཁོ་ནར་གོ་བ་ཡིན་ཏེ་གཞན་དུ་ན་ཁྱད་པར་དུ་
[288b]
[288b.1]དགག་པ་ལ་དོན་མེད་དོ། །དེ་བཞིན་དུ་མེད་ན་མི་འབྱུང་བ་དགག་པས་ཡོད་ན་ཡོད་པ་འཕངས་པ་ཡིན་པའི་ཕྱིར་དེ་ཉིད་ཡིན་ནོ། །འདི་ནི་ཞེས་བྱ་བ་ནི་མི་མཐུན་པའི་ཕྱོགས་མ་ལུས་པ་འཛིན་པ་སྔོན་དུ་འགྲོ་བ་ཅན་ནོ། །ལྡོག་པ་འཛིན་པ་ནི་མཐའ་ཡས་པའི་ཕྱིར་ནུས་པ་མ་ཡིན་གྱི་དེ་དང་འབྲེལ་པ་ཅན་
[288b.2]ཉིད་ན་དེ་ཉིད་གཞན་དུ་མི་འགྱུར་རོ་ཞེས་བྱ་བས་གཞན་ལས་མེད་པར་བྱ་སླ་བ་ཡིན་པར་བསྟན་པ་ནི། བདག་ཉིད་ལ་ནི་འབྲེལ་པའི་ཕྱིར། །ཞེས་བྱ་བའོ། །འོ་ན་མེད་པ་ཡིན་པར་འགྱུར་བས་ཞེས་བྱ་བས་མཉན་པར་བྱ་བ་ཉིད་ལས་ཁྱད་པར་མེད་པའོ། །ངས་ནི་སྲོག་ལ་སོགས་པ་བདག་གི་རྗེས་སུ་
[288b.3]འགྲོ་བར་སྨྲས་པ་མ་ཡིན་པ་ཁོ་ནའོ་སྙམ་དུ་སེམས་པ་ལ། བཀག་པར་འགོག་པར་བྱེད་པ་ནི་ཞེས་བྱ་བའོ། །བསྒྲུབ་བྱ་མ་ཡིན་པ་ཉིད་ལས་རྣམ་པར་བཅད་པ་བསྒྲུབ་བྱ་ལ་མ་ཡིན་པར་བདེན་མོད་ཀྱི་བསྒྲུབ་བྱ་ཡོད་ན་བསྒྲུབ་པ་ཡིན་གྱི་མེད་པ་ལ་ནི་མ་ཡིན་ཏེ་འགལ་བའི་ཕྱིར་འགོག་པ་ཡང་རྟེན་ཉིད་
[288b.4]ལ་སོགས་པས་བློའི་སྤྱོད་ཡུལ་མ་ཡིན་པའི་ཕྱིར་ཉེ་བར་བརྗོད་པ་མ་ཡིན་པ་ལ་འཐད་པ་མ་ཡིན་ནོ་སྙམ་དུ་སེམས་པ་ནི་བསྒྲུབ་བྱ་ཉིད་ལས་ཞེས་བྱ་བའོ། །སྲོག་ལ་སོགས་པ་དང་ལྡན་པའི་གཏན་ཚིགས་ནི་བསྒྲུབ་བྱ་མེད་པ་ལས་ཏེ་མཐུན་པའི་ཕྱོགས་ལས་སོ། །བསྒྲུབ་མིན་ཉིད་ལ་ཞེས་བྱ་བ་ནི་མི་མཐུན་པའི་
[288b.5]ཕྱོགས་ཉིད་ལའོ། །མེད་ཅེས་བྱ་བའི་གཏན་ཚིགས་སོ། །བློའི་ཡུལ་མ་ཡིན་པའི་བསྒྲུབ་བྱ་ལས་གཏན་ཚིགས་ལྡོག་པ་མ་ཡིན་ནོ་ཞེས་བྱ་བ་འདི་ཉིད་ལྡོག་པའི་ལྡོག་པ་ཡིན་ནོ། །གཏན་ཚིགས་དང་དེ་ལྡོག་པའི་ལྡོག་པ་ཡིན་པས་ཅུང་ཟད་ཀྱང་ཁྱད་པར་མེད་པ་ཇི་ལྟར་ཡིན་ཞེས་བསྟན་པ་ནི་དེ་ཉིད་ནི་
[288b.6]ཞེས་བྱ་བའོ། །དེ་ཡང་ཞེས་བྱ་བ་ནི་ལྡོག་པ་ལྡོག་པའོ། །ལྡོག་པའི་གཞི་གང་ཡིན་པ་ནི་ལྡོག་པའིའོ། །ལྡོག་པའི་འབྱུང་ཁུངས་ཞེས་བྱ་བ་ནི་གཏན་ཚིགས་ལྡོག་པའིའོ། །གང་དང་ལྡན་པ་ཞེས་བྱ་བ་ནི་གཏན་ཚིགས་གང་དང་ངོ་། །གང་དང་ཞེས་བྱ་བ་ནི་ལན་ནོ། །མེད་པ་ལ་གདོན་མི་ཟ་བར་བྲལ་བ་
[288b.7]ཡིན་པར་བསྟན་པ་ནི་བྲལ་བ་ཙམ་ཞེས་བྱ་བའོ། །རྟག་ཏུ་སྡིག་པ་ལས་ལྡོག་པ་ཞེས་བྱ་བ་ནི་ཕྲད་པ་སྔོན་དུ་འགྲོ་བ་ཅན་ཉིད་ཡིན་ན་མི་འགྱུར་རོ་ཞེས་བྱ་བའི་དོན་ཏོ། །དེའི་ཕྱིར་ཞེས་བྱ་བ་ནི་བློ་ལ་ཡོད་པའི་མེད་པ་ལ་གཏན་ཚིགས་ལྡོག་པ་དགག་པའི་ཕྱིར་རོ། །ལྡོག་པ་ནི་ལྷན་ཅིག་པ་ཡིན་ཏེ་འགལ་བ་མེད་
[289a]
[289a.1]པའི་ཕྱིར་རོ་ཞེས་བསྟན་པ་ནི་ལྡོག་པ་མེད་པ་ཞེས་བྱ་བའོ། །སྒྲུབ་པ་ཉིད་ཀྱི་བཤད་པ་ནི་དངོས་ཡོད་ཅེས་བྱ་བའོ། །འགལ་བ་ཅན་ནི་ཡོད་ལ་འགལ་བ་མེད་པ་ནི་མེད་དོ་ཞེས་བྱ་བ་ནི་བླུན་པོ་ཉིད་དོ། །བཟློག་ཀྱང་ཞེས་བྱ་བ་ནི་ཡོད་ཀྱང་ངོ་། །ཅིག་ཤོས་ནི་མེད་པ་སྟེ་འཐད་པའི་རང་
[289a.2]བཞིན་ཡིན་ཡང་མེད་དོ་ཞེས་བྱ་བར་སྦྱར་རོ། །མེད་པ་ལ་ནི་མེད་པ་དང་། ཡོད་པ་དང་མེད་པ་ལའོ། །དེ་ལ་མེད་བཞིན་པ་ཉིད་ཁོ་ན་དེ་ལས་ལྡོག་པ་ཉིད་དུ་ཐ་སྙད་འདོགས་པ་ཡིན་པར་བསྟན་པ་ནི་དེ་ལ་མེད་པ་ནི་ཞེས་བྱ་བའོ། །ཕན་ཚུན་སྤངས་པའི་རང་བཞིན་ཅན། །ཞེས་བཤད་པ་ནི་དངོས་པོའི་ངོ་བོ་གཞན་མ་
[289a.3]ཡིན་ནོ་ཞེས་བྱ་བའོ། །དེ་ལྡོག་པ་ལ་ཞེས་བྱ་བ་ནི་མེད་པ་ལྡོག་པའོ། །སྡུད་པར་ནི་འདི་ལྟར་གལ་ཏེ་ཞེས་བྱ་བའོ། །དེ་ཡང་ཞེས་བྱ་བ་ནི་དངོས་པོ་ཡང་ངོ་། །ཚད་མ་གཅིག་འཇུག་པ་ཉིད་ཀྱིས་ཞེས་བྱ་བ་ནི་དངོས་པོ་འཛིན་པར་བྱེད་པ་སྟེ་རང་གི་ཡུལ་ལས་བཟློག་པ་དགག་པར་བྱེད་ན་རྣམ་པར་གཞག་པར་བྱེད་
[289a.4]པ་མ་ཡིན་ཏེ། གཞན་དུ་མི་རིགས་པའི་ཕྱིར་རོ། །རྣམ་པ་གཞན་ལ་ཞེས་བྱ་བ་ནི་ཡུལ་ལས་ཟློག་པ་ལའོ། །རྣམ་པ་གཞན་གྱི་ངོ་བོར་ཞེས་བྱ་བ་ནི་བཟློག་པ་ཉིད་དོ། །རྣམ་པ་གཞན་ནི་གཉི་གའི་ངོ་བོ་ལས་བཟློག་པའོ། །ཕྱི་རོལ་གྱི་ངོ་བོ་ལས་རྣམ་པར་གཞག་པ་ཅིའི་ཕྱིར་ཡིན་ཞེས་ཟེར་བ་ལ་གང་ཞིག་ཅེས་
[289a.5]བྱ་བའོ། །དེར་མ་ཆུད་པ་ནི་ཁོང་དུ་ཆུད་པར་གྱུར་པ་མ་ཡིན་པའོ། །དངོས་པོ་མེད་པ་ནི་མེད་བཞིན་པའི་མཐུན་པའི་ཕྱོགས་ལའོ། །མེད་པ་ཉེ་བར་བརྗོད་པ་མ་ཡིན་པ་ལ་གཏན་ཚིགས་འབྲེལ་པ་མ་ཡིན་ནམ། ཇི་ལྟར་ལྡོག་པ་བརྗོད་པས་སྒྲུབ་པ་ཇི་ལྟར་ཡིན། འབྲེལ་པ་མེད་པ་ཉིད་ལྡོག་པ་བཞིན་ནོ་ཞེས་
[289a.6]བྱ་བ་ནི་ཡོན་པོའི་ཚིག་གིས་བསྟན་པ་ནི། གལ་ཏེ་དེ་ལ་ལྡོག་མེད་ན། ཅེས་བྱ་བའོ། །མ་འབྲེལ་པའི་ངོ་བོའི་འཇུག་པ་ནི་འབྲེལ་པའི་ངོ་བོ་ཡིན་ཏེ། འབྲེལ་པའི་ངོ་བོ་འདི་ཉིད་བཀག་པ་ཡིན་ན་ལྡོག་པ་ཅི་སྟེ་ལྡོག་ཅེས་བྱ་བ་ནི་ལྡོག་པ་མེད་དོ་ཞེས་བྱ་བས་ཇི་སྟེ་འགོག་ཅེས་བྱ་བར་སྦྱར་ཏེ་ལྡོག་པ་མ་ཡིན་པས་ཞེས་
[289a.7]བྱ་བས་ནི་ཡོད་དོ་ཞེས་བྱ་བའི་དོན་ཏོ། །འབྲེལ་པའི་ངོ་བོ་མ་ཡིན་པ་ཉིད་ལྡོག་པ་ཡིན་ཏེ་གཞན་དུ་ན་མཐུན་པའི་ཕྱོགས་ལ་མེད་པ་ཞེས་བྱ་བ་ཡང་ཐ་སྙད་དུ་མི་འགྱུར་བར་བསྟན་པ་ནི། བསྒྲུབ་བྱ་དང་དགག་པ་ཞེས་བྱ་བའོ། །མེད་པ་ལ་འབྲེལ་པ་མེད་པས་དགག་པ་མ་ཡིན་ན་མེད་དེ་ཞེས་བྱ་བར་མི་འགྱུར་རོ། །དེ་
[289b]
[289b.1]བསྟན་པ་ནི་མཐུན་པའི་ཕྱོགས་མེད་པ་ལ་ཞེས་བྱ་བའོ། །དེ་བཞིན་ཁོ་ནར་ཞེས་བྱ་བ་ནི་མི་སྨྲ་བ་ཉིད་དུའོ། །ལྡོག་པའི་དངོས་པོ་ཁོ་ན་ཁྱེད་ཅག་གི་མེད་པ་ཡིན་གྱི་གཞན་མ་ཡིན་པ་མ་ཡིན་ནམ། ཅི་ཞེས་གང་དུ་འགོག་པར་བྱེད་སྙམ་དུ་སེམས་པ་ལ། ཡོད་པ་རྣམས་ལ་ཞེས་བྱ་བ་སྨོས་སོ། །བུམ་
[289b.2]པ་བཞིན་དུ་དེའི་མེད་པ་ཡང་ཡོད་ན་དགག་པའི་ཡུལ་མ་ཡིན་ནོ། །བུམ་པའི་མེད་པ་འདི་ཡིན་ནོ་ཞེ་ན་ཞིག་པའི་བུམ་པ་ལྡོག་པ་མ་ཡིན་ནམ་གཞན་ནི་འགའ་ཡང་མ་ཡིན་ནོ། །བུམ་པ་ལོག་བཞིན་པ་ཁོ་ན་མེད་པ་ཡིན་ཏེ། དེ་གནས་སྐབས་ཁ་ཅིག་བུམ་པ་ལས་གཞན་པ་མ་ཡིན་ཏེ། མེད་
[289b.3]པ་མེད་པར་ཐལ་བར་འགྱུར་བའི་ཕྱིར་རོ། །དངོས་པོ་ལྡོག་པ་ན་མེད་པའི་ཐ་སྙད་དུ་འཇིག་རྟེན་ལ་གྲགས་པར་མི་འགྱུར་བར་བསྟན་པ་ནི། དེ་ལྟ་མེད་ལ་ཞེས་བྱ་བ་སྟེ། ཡོད་པ་བཀག་པ་ནི་ཡོད་པ་ཁོ་ན་བཀག་པ་ཡིན་གྱི་གཞན་ཉེ་བར་བརྗོད་པ་མེད་པ་སྐྱེད་པ་ནི་མ་ཡིན་པའི་ཕྱིར་མེད་པ་བརྗོད་དེ་དགག་
[289b.4]བྱས་སྟོང་པའི་མེད་པ་ཙམ་མོ། །ངེས་པར་རྟོགས་པ་མེད་པའི་ཡུལ་ལ་ཞེས་བྱ་བ་ནི་ངེས་པར་རྟོགས་པའི་དགག་བྱ་ལའོ། །ཐམས་ཅད་ལ་ཁོ་བོའི་དང་འགྲེལ་པ་པོའི་བཤད་པ་བསྡུས་པ་ཡིན་ནོ། །འོན་ཏེ་རྟོགས་པ་ནི་རྣམ་པ་གཞན་དུ་ཞེས་བྱ་བ་ནི་ཡུལ་དང་དུས་ལ་སོགས་པས་
[289b.5]སོ། །ཡོད་པ་རྣམས་ལ་དགག་པ་མེད་པ་ནི་བདེན་མོད་ཀྱི་དངོས་པོ་དགག་པ་ཉེ་བར་བརྗོད་པ་མེད་པ་ལ་ཡང་མ་ཡིན་ཏེ། འོ་ན་ཅི་ཞེ་ན། ཡོད་པ་ཁོ་ན་ཡུལ་གཞན་ལ་ལམ་དུས་གཞན་དུ་དགག་པ་ཡིན་ནོ་ཞེ་ན། དེ་ལྟ་ན་ཡང་ཡུལ་གང་ན་དེ་རྣམས་ཡོད་པ་ནི་དགག་པའི་ཡུལ་མ་ཡིན་ཞིང་
[289b.6]ཡུལ་དང་དུས་གཞན་ལ་ཡང་དེ་དག་གཏན་མ་བྱུང་བ་ཡིན་པས་མེད་པའི་ཕྱིར་དགག་བྱ་མ་ཡིན་པ་ཁོ་ན་ཡིན་པར་བསྟན་པ་ནི། གལ་ཏེ་ཡུལ་དུས་འགོག་ཅེ་ན། །ཞེས་བྱ་བའོ། །དངོས་པོ་ལས་ཐ་དད་པར་ཉེ་བར་བརྗོད་པ་མེད་པ་ནི་གཞི་ཉིད་དུ་མི་རིགས་པའི་ཕྱིར་རྟོགས་པར་མི་ནུས་པས་དགག་
[289b.7]པའི་ཡུལ་མ་ཡིན་ནོ་ཞེས་བྱ་བ་ནི་འགྲེལ་པའི་དོན་ཏོ། །དེའི་ཕྱིར་དངོས་པོ་ཉིད་ཉམས་པ་མེད་པའི་ཐ་སྙད་ཀྱི་ཡུལ་ཡིན་གྱི་ཉམས་པ་ཙམ་ནི་མ་ཡིན་ནོ་ཞེས་བྱ་བ་ནི་ཚད་མའི་དོན་ཏོ། །ཡོད་པ་དང་མེད་པའི་ཐ་སྙད་ཀྱི་དུས་དག་ལ་ཁྱད་པར་ཅུང་ཟད་ཡོད་པ་མ་ཡིན་ནམ། བདེན་ཏེ་འཇུག་པ་དང་ལྡོག་པ་
[290a]
[290a.1]ཡང་ཞེས་བྱ་བ་ཡིན་གྱི་ལྡོག་པ་གཞན་པ་ནི་མ་ཡིན་ནོ། །མེད་པར་ཇི་ལྟར་འགྱུར་ཞེས་བྱ་བ་ནི་གཞི་མེད་པའོ། །དགག་པར་བྱ་བ་སྒྲོ་འདོགས་པའི་གཞི་མ་ཡིན་ནམ། དགག་པ་ནི་མ་ཡིན་ནོ་ཞེས་ཟེར་བ་ནི། འོན་ཏེ་དགག་པར་བྱ་བ་ཞེས་བྱ་བའོ། །དགག་པར་བྱ་བ་བཞིན་
[290a.2]དུ་དེའི་ཡུལ་ཡང་མཐུན་པའི་ཕྱོགས་ལ་སྒྲོ་འདོགས་པ་ཡིན་པར་བསྟན་པ་ནི། དེ་ལྟ་ཡིན་ན་མཐུན་པའི་ཕྱོགས་ཞེས་བྱ་བའོ། །འོན་ཏེ་མེད་པར་ཞེས་བྱ་བ་ནི་བུམ་པའི་སྒྲས་ཡོད་པར་གཟུང་ན་ཞེས་བྱ་བར་སྦྱར་རོ། །གལ་ཏེ་ཡོད་པར་ཞེས་བྱ་བ་ནི་ཉེ་བར་བསྡུ་བའོ། །གལ་ཏེ་བུམ་པ་ཉིད་ལྡོག་པ་དེའི་
[290a.3]ལྡོག་པ་ལ་མ་ཡིན་ན། མེད་པ་ལ་ཞེས་བྱ་བའི་ཐ་སྙད་གང་དུ་བྱས། ཡུལ་མེད་པ་ལ་ནི་ཡུལ་ལ་སོགས་པའི་ངེས་པས་དེ་འབྱུང་བ་མ་ཡིན་ནོ་སྙམ་དུ་སེམས་པ་ལ། དེའི་ཕྱིར་དངོས་དངོས་མི་རྟེན་པ། །ཞེས་བྱ་བ་སྨོས་སོ། །ལྡོག་པའི་དངོས་པོ་རྟོགས་ནས་བག་ཆགས་ཀྱི་རྗེས་སུ་འབྲང་བའི་རྣམ་པར་རྟོག་
[290a.4]པ་ནི་དངོས་པོ་ལྡོག་པ་ཡིན་པའི་ཕྱིར་དེས་བསྟན་པ་ལ་བརྟེན་ནས་མེད་དོ་ཞེས་བྱ་བའི་དགག་པའོ། །དེ་ལྟར་ན་སྒྲ་དང་རྣམ་པར་རྟོག་པའི་ཡུལ་དེའི་ཕྱིར་ཕྱི་རོལ་ཁོ་ན་དགག་པ་ཡིན་ནོ་ཞེ་ན། དངོས་དང་དངོས་མེད་རྟེན་པ་ཞེས་བྱ་བ་སྟེ། དངོས་པོ་དང་དངོས་པོ་མེད་པ་ལ་ཐུན་མོང་བའོ། །མེད་དོ་ཞེས་བྱ་བས་
[290a.5]མེད་པ་ཁོ་ན་མ་ཡིན་ཏེ་ཡོད་པ་ལ་ཡང་ཐོགས་པའི་ཕྱིར་རོ། །དེ་བཞིན་དུ་ཡོད་པ་ལ་ཡང་ངོ་། །སྒྲ་ལས་བྱུང་བ་དང་ཕྱི་རོལ་དག་ལ་སྣང་བའི་ཁྱད་པར་འདི་ཡིན་ནོ། །དེའི་ཕྱིར་ཕྱི་རོལ་རྟེན་མིན་ཞེས་བྱ་བ་ནི་ཉེ་བར་བསྡུ་བའོ། །ཕྱི་རོལ་དུ་ལྷག་པར་ཞེན་པར་བྱས་ཀྱང་སོ་སོར་སྣང་བའི་དབྱེ་བས་དེ་ལྟར་བརྗོད་པ་
[290a.6]ཡིན་ནོ། །སོ་སོར་སྣང་བའི་དབྱེ་བ་ཉིད་བཤད་པ་ནི་ཚད་མའི་དོན་ཡང་ཞེས་བྱ་བའོ། །གཞན་དང་ཞེས་བྱ་བ་ནི་སྒྲའི་དོན་ལ་ངེས་པའོ། །སྒྲའི་དོན་ངེས་པ་ཅན་མ་ཡིན་པར་བསྟན་པ་ནི། སྒྲ་ལས་ཞེས་བྱ་བའོ། །ཐམས་ཅད་ནི་ཚད་མ་མ་ཡིན་ཞེས་བྱ་བ་ནི་ཟླ་བ་གཉིས་ལ་སོགས་པའི་ཤེས་པའོ། །སྒྲུབ་
[290a.7]པ་དང་དགག་པའི་ཐ་སྙད་ཀྱང་ཡུལ་བསྟན་པ་ནི། གལ་ཏེ་ཚད་མ་མ་ཡིན་པར་ཞེས་བྱ་བའོ། །བསྒྲུབ་པའི་ཚུལ་དུ་ཞུགས་ན་གལ་ཏེ་ཚད་མ་ཡིན་ན་ཞེས་བྱ་བར་སྦྱར་རོ། །དགག་པའི་ཚུལ་གྱིས་ཞེས་བྱ་བའི་རྗེས་ཐོགས་སུ་འཇུག་པ་ཞེས་བྱ་བ་ལ་སོགས་པར་འབྲེལ་ཏོ། །སྒྲུབ་པའི་ཚུལ་དུ་ཞུགས་
[290b]
[290b.1]པ་ན་དེ་ཉིད་ཀྱིས་ཚད་མ་མ་ཡིན་ནམ། རང་རིག་པ་ཡིན་པས་དེ་ལ་ཡང་དགག་པས་ཅི་ཞིག་བྱ་སྙམ་དུ་སེམས་པ་ནི། གལ་ཏེ་འདི་ཞེས་བྱ་བའོ། །ངོ་བོ་གཞན་དུ་སྣང་བ་ཡིན་ཡང་དེ་ཉིད་རང་རིག་པ་ཡིན་པར་བསྟན་པ་ནི། རྣམ་པ་གཞན་དུ་སྣང་ཡང་ཞེས་བྱ་བའོ། །འོན་ཏེ་དེ་ལ་དངོས་པོའི་ཉེ་བར་ལེན་པ་
[290b.2]ཉིད་འགོག་པ་ཡོད་པ་ཡིན་ནོ་ཞེས་ཟེར་བ་ནི། རང་གི་ངོ་བོར་ཞེས་བྱ་བའོ། །དངོས་པོའི་ཉེ་བར་ལེན་པ་ཉིད་གང་གི་དགག་པ་ཡིན་པའི་ཆོས་གྲུབ་པ་ཁོ་ན་ཡིན་ན་ཇི་ལྟར་འདིའི་དགག་པ་ཡིན་ཏེ། དེའི་ཉེ་བར་ལེན་པ་ཉིད་དེའི་རང་བཞིན་ཡིན་པའི་ཕྱིར་གཞན་མི་སྣང་བའི་ཕྱིར་རོ། །དེ་ཇི་ལྟར་སྒྲུབ་པ་དང་
[290b.3]དགག་པ་སྒྲའི་དོན་ལ་བརྟེན་པ་ཇི་ལྟར་ཡིན་ཞེས་ཟེར་བ་འདི་ལ་བསྟན་པ་ནི། དེ་དག་དང་ཞེས་བྱ་བ་སྟེ། སྒྲུབ་པ་དག་དང་ངོ་། །ཆོས་ཅན་དེ་ཞེས་བྱ་བ་ནི་སྒྲའི་དོན་ཏོ། །ཞེན་པར་བྱ་བའི་འབྲེལ་པ་ཅན་རང་རིག་པ་ཡིན་ན་དགག་པར་བྱ་བ་དང་བསྒྲུབ་པར་བྱ་བ་ཇི་ལྟར་ཡིན་ཞེ་ན། དེ་རིག་པ་ཡང་མ་ཡིན་ལ་ཡོད་
[290b.4]པ་ཡང་མ་ཡིན་པར་བསྟན་པ་ནི། དེ་འདྲ་མེད་ན་ཡང་ཞེས་བྱ་བའོ། །ཞེན་པ་ཇི་ལྟ་བ་བཞིན་དུ་ཕྱི་རོལ་མ་ཡིན་ཏེ། ཞེན་པར་བྱ་བ་ནི་ཚད་མས་རྟོགས་བྱ་མ་ཡིན་ཞིང་རང་རིག་པ་ཡང་མ་ཡིན་ལ་བར་མ་ཡང་མ་ཡིན་ནོ། །དེ་ལྟ་བུར་སྣང་བ་དང་མེད་དོ་ཞེས་བྱ་བ་འགལ་བ་མ་ཡིན་ནམ། མ་ཡིན་ཏེ་སྒྲ་འཇུག་
[290b.5]པ་ཉིད་ལས་ཏེ་རྣམ་པར་རྟོག་པའི་བྱེད་པ་ལས་སྣང་བ་ཡིན་ནོ། །ཡོད་པ་དང་མེད་པ་ཐུན་མོང་བའི་ཕྱིར་ཡོད་པ་སྟེ། བསྒྲུབ་པ་དང་དགག་པ་དག་ལ་རུང་བ་ཡིན་པར་བསྟན་པ་ནི། དེ་ཡང་ཞེས་བྱ་བའོ། །དངོས་པོ་ནི་རྣམ་པར་རྟོག་པ་ལ་རང་གི་ངོ་བོར་མི་སྣང་བ་གཞན་ལས་ལོག་པར་སྣང་བ་ཡིན་པའི་ཕྱིར་ཐུན་
[290b.6]མོང་བ་དང་མ་ངེས་པར་རྣམ་པར་གཞག་པར་བྱེད་པ་ཡིན་ཏེ། དེ་བསྟན་པ་ནི་གཞན་སེལ་བ་ལ་བརྟེན་ཏོ་ཞེས་བྱ་བའོ། །དེ་འདྲ་བའི་ཕྱི་རོལ་དང་ནང་གི་བ་ཡང་ཞེས་བྱ་བ་ནི་དངོས་དངོས་མེད་རྟེན་པ། ཕྱི་རོལ་རྟེན་མིན་ཞེས་བྱ་བ་འདི་ཉིད་ཀྱིས་འདི་ལས་གཞན་པ་བསལ་བ་ཡིན་ནོ། །སྒྲོ་བཏགས་པ་ནི་རྟོགས་པའོ། །
[290b.7]ཕྱི་རོལ་ནི་ཤེས་པ་ལས་སོ། །རང་བཞིན་དེ་ངོ་བོ་གང་གི་ཡིན་པ་དེ་དེ་བཞིན་ཏེ་ཞེན་པར་བྱ་བ་སྟེ་ཤེས་པར་བྱ་བའི་ཐ་ཚིག་གོ། །དེའི་ཞེས་བྱ་བ་ནི་ཆོས་ཅན་གྱིའོ། །ཤེས་པ་དང་ཤེས་བྱ་མ་གཏོགས་པ་ཞེས་བྱ་བ་ནི་གཟུང་བ་དང་། འཛིན་པའི་རང་གི་མཚན་ཉིད་མ་གཏོགས་པ་བར་ན་གནས་པ་ལས་སོ། །ནང་
[291a]
[291a.1]ཡང་མ་ཡིན་ཕྱི་རོལ་ཡང་མ་ཡིན་ཞེས་བྱ་བ་ཤེས་པ་ལས་སམ་ཤེས་བྱ་ལས་ཀྱང་གཞན་དུ་བརྟགས་པ་ཕྱི་རོལ་གྱི་འདྲ་བ་ཉིད་ལས་ཕྱི་རོལ་དུ་སྒྲོ་བཏགས་པ་དང་གཟུང་བའི་རྣམ་པ་ཡང་དེ་ལས་གཞན་མ་ཡིན་ཏེ། མ་ངེས་པའི་ཕྱིར་རྟོག་པ་མ་ཡིན་ནོ། །ཕྱི་རོལ་གྱི་རྣམ་པ་ལས་རང་རིག་པ་
[291a.2]ནི་ཕྱི་རོལ་གྱི་རང་གི་མཚན་ཉིད་ཉིད་དུ་ཞེན་པ་ཡིན་གྱི་འདི་ཉིད་ཕྱི་རོལ་མ་ཡིན་ནོ། །བདེ་བ་ལ་སོགས་པ་ལ་ལྟོས་ནས་ཕྱི་རོལ་ཁོ་ན་ཡིན་ནོ་ཞེ་ན་མ་ཡིན་ཏེ། མངོན་སུམ་གཞན་བཞིན་དུ་རྟོག་པ་མེད་པ་ཐོབ་པའི་ཕྱིར་དེ་ཉིད་ཕྱི་རོལ་ཉིད་དུ་རྟོགས་པ་དང་འགལ་བ་ཡིན་ནོ། །མེའི་ཞེས་བྱ་བ་ནི་ཕྱི་རོལ་གྱི་རང་གི་
[291a.3]མཚན་ཉིད་དུ་ཞེན་པ་ཡིན་ནོ། །དེ་ནི་འཁྲུལ་པ་ཡིན་ནོ་ཞེ་ན། དེ་ལ་ཡང་གཞན་དུ་སྒྲོ་བཏགས་པ་ཡིན་པའི་ཕྱིར་ཐུག་པ་མེད་དོ། །དེའི་ཕྱིར་རང་གི་སྣང་བ་གཟུང་བའི་རྣམ་པ་དོན་མ་ཡིན་པ་ཕྱི་རོལ་གྱི་རང་གི་མཚན་ཉིད་ཡིན་ནོ་ཞེས་བྱ་བ་ཉིད་ལ་ཚད་མ་འཇུག་པ་ཡིན་ནོ། །དེ་ཉིད་གཞན་གྱི་ངོ་བོས་རྟོགས་པ་
[291a.4]ཡིན་ཕྱིར་དེ་ཉིད་ཡིན་ནོ་ཞེས་ཟེར་བ་ལ་ཐུག་པ་མེད་དོ་ཞེས་བྱ་བའོ། །དེ་ལ་ཡང་གཞན་གྱི་ངོ་བོ་འཐོབ་པའི་ཕྱིར་དོན་ལ་མ་རེག་པ་ཞེས་བྱ་བ་ནི་དགོས་པ་ལ་མ་རེག་པ་ཉིད་དོ། །རང་གི་རང་བཞིན་ལ་ཞེས་བྱ་བ་ནི་བར་ན་གནས་པའི་རང་གི་ཡུལ་ལའོ། །དེའི་ཕྱིར་རྣམ་པར་རྟོག་པ་ཉིད་གཟུང་བའི་རྣམ་པ་དང་ལྡན་
[291a.5]པ་རང་རིག་པ་ཡིན་གྱི་འདིའི་ཤེས་བྱ་གཞན་མ་ཡིན་པར་བསྟན་པ་ནི། དེའི་ཕྱིར་ཞེས་བྱ་བའོ། །ཐ་སྙད་ལས་ཞེས་བྱ་བ་ནི་རང་རིག་པ་ལས་མ་ཡིན་གྱི་འོ་ན་ཅི་ཞེ་ན། རྣམ་པར་རྟོག་པའི་བྱེད་པ་ལས་རྟོགས་པའོ། །གལ་ཏེ་ཅུང་ཟད་ཅེས་བྱ་བ་ནི་རང་རིག་པའི་བྱེད་པའི་རྗེས་སུ་འབྲང་བར་མི་བྱེད་ན་སྐྱོན་ཡིན་
[291a.6]པའོ། །རྣམ་པར་རྟོག་པའི་བྱེད་པ་ལས་འདི་ཡིན་ནོ་ཞེས་རྟོག་པ་ཁོ་ན་ཡིན་པར་བསྟན་པ་ནི། དེ་ཉིད་ཀྱི་ཕྱིར་ཞེས་བྱ་བའོ། །དེ་ལྟར་མ་ཡིན་ན་ཞེས་བྱ་བ་ནི་རང་རིག་པའི་བྱེད་པར་རོ། །ཐ་སྙད་པའི་ཡང་མངོན་པར་འདོད་པ་ལས་རང་རིག་པ་གཞན་མ་ཡིན་པར་བསྟན་པ་ནི། སྒྲ་ལས་གཞན་ནི་ཞེས་བྱ་བའོ། །
[291a.7]རྟོག་པ་རྣམས་ཀྱི་རྒྱུད་པ་འབའ་ཞིག་ཡིན་གྱི་གཞན་བརྗོད་བྱ་མེད་དོ། །འདི་ཉིད་བཤད་པ་ནི་མེ་འོན་ཅིག་ཅེས་བརྗོད་པ་ན་ཞེས་བྱ་བའོ། །དངོས་པོ་བརྗོད་བྱ་ཡིན་ཞིང་ཆོས་དང་ཆོས་ཅན་ཐ་མི་དད་པ་ཡིན་ན་མངོན་སུམ་བཞིན་དུ་ཐུན་མོང་མ་ཡིན་པའི་ཡུལ་ཉིད་དང་། གཅིག་གིས་རྣམ་པ་ཐམས་ཅད་
[291b]
[291b.1]བརྗོད་ན་གཉིས་ལ་སོགས་པ་མེད་པར་བསྟན་པ་ནི། དེ་ལྟ་མིན་ན་ཞེས་བྱ་བའོ། །བདག་ཐ་དད་མེད་ཕྱིར་ཞེས་བྱ་བ་ནི་དབྱེ་བ་མེད་པའི་ཕྱིར་རོ། །ཆོས་དང་ཆོས་ཅན་དག་ལ་དབྱེ་བ་ཡོད་ན་སྲིད་པ་དང་འཁྲུལ་པ་དག་གིས་རྣམ་པར་བཅད་པར་བྱ་བ་དང་རྣམ་པར་གཅོད་པར་བྱེད་པའི་ངོ་བོས་འབྲལ་པ་
[291b.2]ཡིན་ནོ་སྙམ་དུ་སེམས་པ་ལ། ཐ་དད་ཡིན་ན་གཞན་དང་གཞན། །དགག་པ་དང་ནི་སྒྲུབ་པ་བཞིན། །ཞེས་བྱ་བ་སྟེ། བ་ལང་དང་རྟ་དང་མི་དང་གླང་པོ་ཆེ་བཞིན་དུ། ཆོས་ཅན་གཅིག་ལ་འདུ་མི་འགྱུར། །ཞེས་བྱ་བ་སྟེ་གཞི་མཐུན་པ་མེད་པའོ། །དེ་བཞིན་ཞེས་བྱ་བ་ནི་དེ་བཀག་ན་དེའི་བདག་ཉིད་
[291b.3]དགག་པ་མ་ཡིན་པ་མེད་པའོ། །མ་བཀག་པ་ཞེས་བྱ་བ་ནི་དེ་ཡང་མ་བཀག་པར་ཐལ་བར་འགྱུར་བའི་ཕྱིར་རོ། །སྒྲ་དང་རྣམ་པར་རྟོག་པ་རྣམས་ཀྱི་ཁྱད་པར་མེད་པའི་བདག་ཉིད་ལ་ནུས་པ་མེད་པའི་ཕྱིར་མེད་པ་ཉིད་བཟློག་པར་བྱ་བ་མ་ཡིན་ནོ་ཞེ་ན་མ་ཡིན་ཏེ་ཐ་དད་པ་མེད་པས་དུམ་བུ་མེད་པའི་ཕྱིར་རོ། །
[291b.4]འོ་ན་ཐམས་ཅད་ཅེས་བྱ་བ་ནི་རྣམ་པར་རྟོག་པ་དང་ངེས་པ་ལ་ཁྱད་པར་མེད་པའི་ཕྱིར་རོ། །ངེས་པའི་བདག་ཉིད་ཅན་གྱི་མངོན་སུམ་ལ་ནི་ངེས་པ་དང་ཅིག་ཤོས་ཀྱི་རྣམ་པར་དབྱེ་བ་ཡོད་པ་ཡིན་ནོ་ཞེས་ཟེར་བ་ལ། རྣམ་པར་དབྱེ་བ་ཡོད་ན་ཞེས་བྱ་བའོ། །དེ་ངེས་པ་ཡིན་ན་མ་ངེས་པ་དེ་ལས་ཐ་དད་པ་ཉིད་
[291b.5]ཡིན་པར་བསྟན་པ་ནི། དེ་རྣམ་པར་དབྱེ་བས་ཞེས་བྱ་བ་སྟེ། ངེས་པའི་དབྱེ་བས་སོ། །སྔོན་པོའོ་ཞེས་བྱ་བས་སྔོན་པོར་ངེས་ཀྱང་ཐ་དད་པ་ཡིན་ཡང་སྐད་ཅིག་མ་ཉིད་དུ་མ་ངེས་པ་མ་ཡིན་ནམ་སྙམ་དུ་སེམས་པ་ནི། གལ་ཏེ་སྐད་ཅིག་མ་ཉིད་དུ་མ་ངེས་ཀྱང་ཞེས་བྱ་བའོ། །འགལ་བའི་ཕྱིར་ཞེས་བྱ་བ་ནི་ངེས་པ་དང་
[291b.6]མ་ངེས་པ་དག་ཐ་དད་པའི་ཕྱིར་རོ། །སྔོན་པོ་ལས་སྐད་ཅིག་མ་ཉིད་ཐ་དད་པ་མ་ཡིན་པ་མ་ཡིན་ནམ། དེ་ཇི་ལྟར་འདི་ཡིན་ཞེས་ཟེར་བ་ལ། ངེས་པར་གལ་ཏེ་ཞེས་བྱ་བའོ། །སྔ་མ་དང་ཕྱི་མར་གྱུར་པའི་ཡུལ་ཉིད་ལས་འདི་ངེས་པ་ཡིན་ནོ་ཞེས་བྱ་བའི་དོན་ཏོ། །འོན་ཏེ་མཐོང་བས་བསྒྲིབས་པ་ཉེ་བར་
[291b.7]རྟོག་པའི་བྱེད་པ་ནི་རང་གི་བྱེད་པའི་རྗེས་སུ་འབྲེང་བ་ཅན་གྱི་ངེས་པ་བསྐྱེད་པ་ནི་མཐོང་བ་ཉིད་བྱེད་པ་ཞེན་ནས་ལྷག་པར་རྗེས་སུ་འགྲོ་བ་མིན་པ་དེའི་ཕྱིར་སྐད་ཅིག་མ་ལ་གནོད་པ་མེད་པ་ཡིན་ཏེ། འགལ་བ་ཅན་གྱི་ཡུལ་ཅན་ཉིད་མ་ཡིན་པའི་ཕྱིར་རོ་ཞེས་བསྟན་པ་ནི། འོན་ཏེ་གལ་ཏེ་སྔོན་པོར་ངེས་པ་ཞེས་
[292a]
[292a.1]བྱ་བའོ། །སྔོན་པོ་ཙམ་མཐོང་བའི་རྗེས་སུ་འབྲེང་བའི་ངེས་པ་ནི་སྐད་ཅིག་མ་ཉིད་མ་གཏོགས་པར་ངེས་པ་ཉིད་ནི་ཚད་མའི་བྱེད་པ་ཡིན་ལ། དེས་ན་མཐོང་བ་ཡང་ངེས་པ་དང་ཚུལ་མཚུངས་པ་ཡིན་པའི་ཕྱིར་མཐོང་བ་དང་ལྷན་ཅིག་པའི་ངེས་པ་ནི་སྐད་ཅིག་མ་ཉིད་དང་འགལ་བ་
[292a.2]ཅན་མ་ཡིན་གྱི་མཐོང་བ་ཡང་བདག་ཉིད་ཐམས་ཅད་འཛིན་པ་མ་ཡིན་ཏེ་དགོས་པ་ཅན་ལ་ངེས་པ་གཙོ་བོ་ཡིན་པར་བསྟན་པ་ནི། གནོད་པའི་མཚན་ཉིད་དེ་ལྡན་ཕྱིར། །ཞེས་བྱ་བའོ། །མངོན་སུམ་གྱི་ཚད་མའི་རྗེས་སུ་འབྲངས་ནས་ཞེས་བྱ་བ་ནི་སྔོན་པོར་ངེས་པའི་བདག་ཉིད་ཀྱི་མངོན་སུམ་གྱི་ཚད་མའི་རྗེས་
[292a.3]སུ་འབྲེང་བའི་གནས་སྐབས་ཡིན་པའི་ཕྱིར་རོ། །དེ་ཉིད་ཀྱིས་ཞེས་བྱ་བ་ནི་སྔོན་པོར་ངེས་པའི་བདག་ཉིད་ཀྱིས་སོ། །འདིར་ནི་ཞེས་བྱ་བ་ནི་སྐད་ཅིག་མ་ཉིད་ལའོ། །གཞན་དུ་ནི་ཞེས་བྱ་བ་ནི་སྔོན་པོར་རོ། །ཡང་ན་འདིར་ནི་ཞེས་བྱ་བ་ནི་ཁྱེད་ཀྱི་འདོད་པ་ལའོ། །གཞན་དུ་ནི་ཞེས་བྱ་བ་ནི་ཁོ་བོ་ཅག་གི་འདོད་པ་
[292a.4]ལའོ། །ཐ་དད་མེད་པས་དུམ་བུ་ཉིད་མེད་པའི་ཕྱིར་རོ་ཞེས་བྱ་བ་དེ་ཉིད་ཀྱི་ཉེ་བར་བསྡུ་བ་ནི། དེས་ན་གཅིག་བསྒྲུབས་པས་ཞེས་བྱ་བའོ། །སྔོན་པོ་ཡོན་ཏན་ནི་བུམ་པ་དང་སྣམ་བུ་བཞིན་དུ་རྫས་ལས་རྣམ་པར་གཅོད་པ་མ་ཡིན་པ་མ་ཡིན་ནམ། དེས་ན་འདྲེས་པའི་ཕྱིར་གཞི་མཐུན་པ་ཡིན་ནོ་སྙམ་དུ་
[292a.5]སེམས་པ་ནི། འོན་ཏེ་སྔོན་པོ་ཡན་གར་བ་ཞེས་བྱ་བ་སྟེ། ཐ་དད་པ་ཡང་བུམ་པ་ལ་གནས་པ་མ་ཡིན་ནོ་ཞེས་བྱ་བའི་དོན་ཏོ། །ཕན་ཚུན་སྤངས་པ་མ་ཡིན་པས་འདྲེས་པ་ནི་གཅིག་རྟོགས་ན་གཞན་རྟོགས་པ་ཁོ་ན་ཡིན་པར་བསྟན་པ་ནི། དེ་ལྟ་ཡིན་ན་སྔོན་པོའི་ཞེས་བྱ་བའོ། །རྫས་དང་ཡོན་ཏན་
[292a.6]བརྗོད་པ་བསྟན་ནས་རིགས་དང་ཡོན་ཏན་བརྗོད་པ་བསྟན་པ་ནི། འོན་ཏེ་རིགས་དང་ཡོན་ཏན་ཡིན་ན་ཞེས་བྱ་བའོ། །འོན་ཏེ་སྔོན་པོའི་རྫས་ཉིད་ཅེས་བྱ་བ་ནི་གཉི་ག་སྔོན་པོར་བརྗོད་པའོ། །འོན་ཏེ་སྔོན་པོ་ཡན་གར་བ་མ་ཡིན་པ་ཞེས་བྱ་བ་འདྲེས་པའི་ཕྱིར་རོ། །མངོན་པར་བརྗོད་པ་བཞིའམ་ཞེས་བྱ་
[292a.7]བ་ནི་སྒྲ་གཉིས་པོས་རེ་རེ་ཞིང་གཉིས་བརྗོད་པའི་ཕྱིར་རོ། །གསུམ་ཞེས་བྱ་བ་ནི་སྔོན་པོ་རྫས་ཉིད་ཡིན་པའི་ཕྱོགས་ལ་སྔོན་པོའི་སྒྲས་གཉིས་བརྗོད་པ་དང་། ཨུཏྤ་ལའི་སྒྲས་རིགས་བརྗོད་པ་ཡིན་ནོ། །ཡོན་ཏན་སྔོན་པོ་དང་རིགས་དང་རྫས་རྣམས་འདུས་པ་ཉིད་ཁོ་ན་རེ་རེ་ཞིང་མངོན་སུམ་གྱིས་རྟོགས་
[292b]
[292b.1]པར་མི་ནུས་པ་ནི་བདེན་མོད་ཀྱི་དེ་ལ་བུམ་པ་དང་སྣམ་བུ་བཞིན་དུ་གཞི་མཐུན་པ་མ་ཡིན་ནོ་ཞེས་ཟེར་བ་ནི་འོན་ཏེ་སྔོན་པོ་ལ་སོགས་པ་ཞེས་བྱའོ། །སྒྲའི་ཐ་སྙད་གཞི་མཐུན་པ་ཡིན་ནོ་ཞེས་ཟེར་བ་ནི། སྔོན་པོ་ལ་སོགས་པ་དེ་དག་ནི་ཞེས་བྱ་བ་སྟེ་ཡོན་ཏན་རྣམས་སོ། །སྒྲ་གཞན་སྦྱར་རོ་ཞེས་བྱ་བ་ནི་སྒྲ་
[292b.2]དུ་མ་སྦྱོར་བའོ། །སྒྲ་ནི་དངོས་པོའི་ཡུལ་མངོན་སུམ་བཞིན་དུ་འཛིན་པ་ཡིན་ཏེ། གཞན་དུ་ན་དངོས་པོ་མེད་པའི་ཕྱིར་རོ་ཞེས་ཟེར་བ་ལ་གལ་ཏེ་སྔོ་སོགས་ཞེས་བྱ་བའོ། །སྒྲ་དང་ཤེས་པ་འཇུག་པའི་ཕྱིར་རོ་ཞེས་བྱ་བ་ནི་འཛིན་པས་ཞེས་བྱ་བའོ། །ཅི་ཡང་ཉམས་པར་མི་བྱེད་དོ། །ཞེས་བྱ་བ་ནི་རང་
[292b.3]བཞིན་དུ་རྟོགས་ན་ཞེས་བྱ་བ་སྟེ་གནས་སྐབས་པའོ། །ཕན་ཚུན་རྣམ་པར་གཅོད་པའི་ཕྱིར། །ཞེས་བྱ་བ་ནི་སྔོན་པོའི་ཞེས་བྱ་བས་སྔོན་པོ་མ་ཡིན་པ་བཅད་པ་དང་ཨུཏྤལ་ཞེས་བྱ་བས་ནི་ཨུཏྤ་ལ་མ་ཡིན་པའོ། །འདིའི་ཤུགས་ཀྱིས་ཨུཏྤ་ལ་སྔོན་པོར་རྟོགས་པའོ། །སྔོན་པོ་ནི་ཨུཏྤ་ལ་དང་ཨུཏྤ་
[292b.4]ལ་མ་ཡིན་པ་དང་། ཨུཏྤལ་ཡང་སྔོན་པོ་དང་སྔོན་པོ་མ་ཡིན་པ་གཉི་ག་ལ་ཡོད་ཀྱང་གཞན་དུ་ཇི་ལྟར་འགྱུར་ཞེས་ཟེར་བ་ལ། ཟིན་པ་གཞན་དང་གཞན་ལས་ནི། །ཞེས་བྱ་བ་སྟེ། གཞན་ཡོད་པས་སྒྲའི་ནུས་པ་གཞན་དུ་འགྱུར་ན་མི་རྟག་པར་འགྱུར་རོ་ཞེས་བྱ་བའི་དོན་ཏོ། །སྔོན་པོ་ཨུཏྤལ་ཡིན་པ་ལ་ཐེ་
[292b.5]ཚོམ་ཟ་བ་ནི་དེ་རྣམ་པར་གཅོད་པའི་ཕྱིར་སྒྲ་གཉིས་སྦྱོར་བར་བསྟན་པ་ནི། འོ་ན་སྒྲ་གཞན་ལས་ཞེས་བྱ་བའོ། །རྣམ་པར་བརྟག་པ་ཞེས་བྱ་བའི་ནི་ཐེ་ཚོམ་ཟ་བའོ། །དེའི་སྒྲ་ལས་ཞེས་བྱ་བ་ནི་ཅི་ཨུཏྤལ་སྔོན་པོའམ་འོན་ཏེ་གཞན་ཡིན་ཞེས་བྱ་བའི་སྒྲ་ལས་སོ། །ཨུཏྤལ་སྔོན་པོ་ཞེས་བྱ་བ་ནི་མཐའ་གཅིག་
[292b.6]དང་འོན་ཏེ་གཞན་ཞེས་བྱ་བ་སྔོན་པོ་མ་ཡིན་པ་ནི་གཉིས་པ་སྟེ། སྒྲ་ལས་རྟོགས་པའི་སྤྱི་བཞིན་དུ་ཐེ་ཚོམ་ཟ་བ་ཡང་བསྡུས་པར་བཟློག་པར་མི་འགྱུར་རོ་ཞེས་བྱ་བའི་དོན་ཏོ། །དེ་ལྟ་བུ་ཉིད་ནི་བཟློག་པར་བྱ་བ་མ་ཡིན་པའོ། །མ་ངེས་པར་བཟློག་པར་བྱ་བ་ཉིད་དུ་ཞེས་བྱ་བ་ནི་འཁྲུལ་པ་ཉིད་ཙམ་མོ། །
[292b.7]སྤྱི་བརྗོད་པ་ལས་སྒྲ་གཞན་བརྗོད་པ་ན་ཁྱད་པར་རྟོགས་པ་བཟློག་པར་བྱ་བ་མ་ཡིན་པ་མ་ཡིན་ནམ། དོན་མེད་པ་ཉིད་ནི་སྒྲའི་ནུས་པའི་རྗེས་སུ་འབྲེངས་ནས་རྟོགས་པར་བྱ་བ་སྔ་མ་དང་ཕྱི་མ་ཡང་ཞེས་བྱ་བ་ནི་རིགས་པ་ཡིན་ནོ་ཞེས་ཟེར་བ་ལ། སྤྱི་ཙམ་བརྗོད་པ་ཞེས་བྱ་བ་སྟེ་དེའི་ཕྱིར་ཕྱི་མ་ཐེ་ཚོམ་ཟ་
[293a]
[293a.1]བའི་གནོད་བྱེད་མ་ཡིན་པའོ། །སྒྲ་ནི་འབྲེལ་པ་མེད་པའི་ཕྱིར་གནོད་བྱེད་མ་ཡིན་དུ་ཟིན་ཀྱང་རྗེས་སུ་དཔག་པ་ནི་དེ་ལྟ་མ་ཡིན་ནོ་ཞེས་ཟེར་བ་ནི། འོན་ཏེ་རྗེས་སུ་དཔག་པ་ཞེས་བྱ་བའོ། །རྗེས་སུ་དཔག་པ་ལ་ཡང་ཞེས་བྱ་བ་ལ་ཐེ་ཚོམ་ཟ་བ་ཉིད་ཡིན་པར་བསྟན་པ་ནི་མ་ཡིན་ཏེ། དེ་
[293a.2]ལ་ཡང་མངོན་སུམ་གྱིས་གནོད་པའི་ཕྱིར་ཏེ་གནོད་པར་བྱེད་པ་ཉིད་དུ་མཐོང་བའི་ཕྱིར་རོ། །སྤྱི་ལ་ཞེས་བྱ་བ་ནི་མེ་མ་ཡིན་པ་ལས་ལྡོག་པ་ལའོ། །ཐམས་ཅད་ཁོ་ན་ཐེ་ཚོམ་ཡིན་ཏེ་ཐ་ན་ཡོད་པ་ཉིད་དོ་ཞེས་བྱ་བ་ཡང་རྣམ་པ་གསུམ་པ་གཞན་ལས་ལྡོག་པ་ཁོ་ན་ཡིན་ལ། དེ་དག་ཙམ་གྱིས་ཀྱང་ཁྱད་པར་ལ་ངེས་
[293a.3]པ་མ་ཡིན་པར་བསྟན་པ་ནི། མ་ཡིན་ཏེ་སྤྱི་རྟོགས་པ་ནི་ཞེས་བྱ་བའོ། །ཁྱད་པར་ལ་སྤྱིའི་རྟོགས་པ་མ་ཡིན་པ་འབའ་ཞིག་དེ་ལས་ངེས་པ་ཅན་ཡང་མ་ཡིན་པར་བསྟན་པ་ནི་སྤྱི་ལ་ནི་རྣམ་པར་ངེས་པ་ཞེས་བྱ་བའོ། །ངེས་པ་མེད་པར་བསྟན་པ་ནི་ཤེས་པ་ཐམས་ཅད་བསླད་པ་ཉིད་ཅེས་བྱ་བ་སྟེ། ཁྱད་པར་ལ་མ་
[293a.4]ངེས་པའོ། །ཁྱད་པར་ལ་མ་ངེས་པ་ཉིད་ཀྱི་བསླད་པ་བཤད་པ་ནི་སྤྱི་རྟོགས་ཀྱང་ཞེས་བྱ་བའོ། །རྟོགས་པ་བསླད་པ་ནི་ཐེ་ཚོམ་ཟ་བའོ། །ཆོས་མཚུངས་པ་གང་གི་ཡིན་པ་དེ་ནི་ཆོས་མཚུངས་པའི་ཆོས་ཅན་ཉིད་མཐོང་བ་ལས་དེའི་ཁྱད་པར་ལ་ཐེ་ཚོམ་ཟ་བ་ཡིན་གྱི་སྤྱི་ལ་ནི་མ་ཡིན་པ་མ་ཡིན་ནམ་ཞེས་ཟེར་བ་ལ། ཇི་སྟེ་ཡང་སྲིད་པ་ཉིད་
[293a.5]ཅེས་བྱ་བའོ། །གང་ཞིག་ཅེས་བྱ་བ་ནི་ཁྱད་པར་རོ། །གང་ལ་ཞེས་བྱ་བ་ནི་སྤྱི་ལའོ། །དེ་ཞེས་བྱ་བ་ནི་ཁྱད་པར་རོ། །དེ་མཐོང་བས་ནི་སྤྱི་མཐོང་བས་སོ། །དེ་ཉིད་ལ་ཐེ་ཚོམ་ཞེས་བྱ་བ་ནི་ཁྱད་པར་ལའོ། །གང་མཐོང་བ་ལས་ཐེ་ཚོམ་ཟ་བར་ཆོས་མཚུངས་པའི་ཆོས་ཅན་དེ་མ་ཡིན་གྱི་འོ་ན་ཅི་ཞེ་ན་ཆོས་ཅན་ཉིད་ཐེ་ཚོམ་ཟ་
[293a.6]བ་ཡིན་པར་བསྟན་པ་ནི། ཁྲ་བོ་ལ་སོགས་ཞེས་བྱ་བའོ། །དེ་མ་ངེས་ན་དེ་ལ་ཐེ་ཚོམ་ཟ་བ་མི་རིགས་པའི་ཕྱིར་ཐེ་ཚོམ་ཟ་བ་ཉིད་ལས་ངེས་པ་ཡིན་ནོ་ཞེ་ན། ཐེ་ཚོམ་གྱི་ཡུལ་ཉིད་དུ་ངེས་པ་ཡིན་ནོ་ཞེས་བྱ་བ་ནི་འགལ་བ་ཡིན་ལ་རྣམ་པར་རྟོག་པའི་ངེས་པ་ཡིན་ན་ཐེ་ཚོམ་ཟ་བ་ཁོ་ན་ལས་ངེས་པ་ཡིན་ན་ཞེས་བྱ་བ་ལས་
[293a.7]ཁྱད་པར་མེད་དོ། །སྒྲ་ཙམ་མཚུངས་པ་ཡིན་གྱི་གཞན་པའི་བ་ལང་ཉིད་མེད་པར་བསྟན་པ་ནི་སྒྲ་ཙམ་ཞིག་ནི་ཞེས་བྱ་བའོ། །བ་ལང་ནི་ཁྲ་བོའམ་གཞན་ཞེས་བྱ་བའི་ཐེ་ཚོམ་ཟ་བས་བ་ལང་ཉིད་དུ་རྟོགས་པ་ཁོ་ན་མ་ཡིན་ནམ་སྙམ་དུ་སེམས་པ་ལ། དེ་ལྟ་བུའི་རྣམ་པ་ཅན་གྱི་རྟོགས་པ་ཉིད་བག་ཆགས་ལས་བྱུང་
[293b]
[293b.1]བ་ཡིན་གྱི་གཞན་ནི་མ་ཡིན་ཏེ། མངོན་སུམ་གྱིས་མ་རྟོགས་པའི་ཕྱིར་རོ་ཞེས་བསྟན་པ་ནི། ཡང་ན་ཐོག་མེད་ཅེས་བྱ་བའོ། །རྣམ་པར་རྟོག་པ་ནི་ཐེ་ཚོམ་ཟ་བའོ། །རྟགས་ཀྱང་ཞེས་བྱ་བ་ནི་ཁྱད་པར་གཅིག་གིས་ངེས་ན་མངོན་སུམ་བཞིན་དུ་བདག་ཉིད་ཐམས་ཅད་ཀྱིས་སོ། །འོན་ཏེ་ཞེས་བྱ་བ་ནི་ཁྱད་པར་གཅིག་
[293b.2]ཏུ་རྣམ་པར་བཅད་པ་ཙམ་ཡིན་གྱི་ཁྱད་པར་གཞན་གྱིས་ཁྱད་པར་དུ་བྱས་པ་ནི་མ་ཡིན་ནོ། །གཞན་ཞེས་བྱ་བ་ནི་ཁྱད་པར་གཞན་གྱིས་ཁྱད་པར་གཞན་དང་ལྡན་པ་ཞེས་བྱ་བའི་དོན་ཏོ། །སྔོན་པོའི་ཁྱད་པར་གྱིས་རྣམ་པར་བཅད་པ་ནི་ཨུཏྤ་ལ་གཞན་དུ་སྒྲུབ་པར་ནུས་པ་མ་ཡིན་ནོ། །འོ་ན་ཅི་ཞེ་ན་སྒྲོ་འདོགས་པ་ཙམ་
[293b.3]ཡིན་ནོ་ཞེས་ཟེར་བ་ནི་འོན་ཏེ་གཞན་གྱིས་ཞེས་བྱ་བའོ། །དེ་ལྟ་ན་ཨུཏྤ་ལ་མ་ཡིན་པ་ལས་ལོག་པ་ཇི་ལྟར་ཡིན་ཟེར་ན་ཡང་། དེ་ལས་གཞན་བཟློག་པ་ནི་ཞེས་བྱ་བའོ། །ཇི་ལྟར་ཨུཏྤ་ལ་ཉིད་དང་ལྡན་པ་མེད་པ་དེ་བཞིན་དུ་ཨུཏྤ་ལ་མ་ཡིན་པ་ཉིད་དང་ལྡན་པ་ཡང་སྲིད་པ་མ་ཡིན་ཏེ། མི་སྲིད་པར་
[293b.4]ངེས་པའི་ཕྱིར་རོ། །མི་སྲིད་པར་ངེས་པ་གང་ལས་མི་སྲིད་པ་ཁོ་ན་ཡིན་པ་དེའི་ཚེ་ཆོས་དང་ལྡན་པ་ནི། སྔོན་པོའི་ཆོས་དང་ལྡན་པའོ། །དེ་ལས་གཞན་པའི་ཆོས་དང་ལྡན་པ་ནི་ཨུཏྤ་ལ་མ་ཡིན་པའི་ཆོས་དང་ལྡན་པའོ། །ཡང་ན་སྒྲོ་བཏགས་པའི་ཨུཏྤ་ལ་ཉིད་དང་ལྡན་པའམ་དེ་ལས་གཞན་
[293b.5]པ་སྟེ། ཨུཏྤ་ལ་ལས་གཞན་པ་ཉིད་དང་ལྡན་པ་ལའོ། །བ་ལང་ངོ་ཞེས་བྱ་བ་ནི་བརྗོད་པར་འདོད་པ་མ་ཡིན་པའི་དབྱེ་བ་ཅན་གྱི་ཁྱད་པར་རྣམས་ནི་སྤྱི་ཡིན་ལ་ཐམས་ཅད་ཐོབ་པས་གཞན་ལ་ཡང་དེས་ཉེ་བར་མཚོན་པའི་གསལ་བ་ཙམ་ཡིན་ནོ། །སྔོན་པོའི་ཚིག་ཉེ་བ་དེ་ཇི་ལྟར་བསྡུས་པ་ཡིན་ཏེ། བརྗོད་
[293b.6]པའི་དུས་ན་དེ་མེད་པའི་ཕྱིར་རོ། །མ་འོངས་པ་ལ་ནི་ཐམས་ཅད་དུ་འགྱུར་རོ། །དེ་དང་བྲལ་བའི་ངག་ལ་ཇི་ལྟར་ལྟོས་པ་ཡིན་ནོ་ཞེ་ན། མ་ཡིན་ཏེ་བརྗོད་པའི་དུས་ཐམས་ཅད་དུ་ལྟོས་པ་མེད་པའི་ཕྱིར་རོ། །དེ་བརྗོད་པ་ཙམ་གྱི་སྒྲའི་བྱེད་པ་ལ་སྔ་མ་དང་ཕྱི་མའི་རྗེས་སུ་འགྲོ་བ་བརྗོད་པ་རྣམས་ཁོ་ན་ཡིན་ཏེ། 
[293b.7]སྐྱེས་བུའི་བློ་ལས་བྱུང་བ་ནི་དོན་ཏོ། །དེ་ལྟ་ན་དོན་གཞན་ལ་རུང་བ་ཉིད་ཀྱི་དབང་གིས་རུང་བ་ཉིད་འཛིན་པ་ནི་རྗེས་སུ་དཔག་པའམ་གལ་ཏེ་མ་བཟུང་ན་སྐྱེས་བུའི་བློའི་ནུས་པ་མིན་ནོ་ཞེས་བསྟན་པ་ནི། གལ་ཏེ་ཕྱོགས་གཞན་འཐོབ་ན་ནི། །ཞེས་བྱ་བའོ། །འོན་ཏེ་གཞན་རྣམས་ཐོབ་མེད་ན། །ཞེས་བྱ་བ་ནི་
[294a]
[294a.1]དོན་དང་ལྡན་པ་ཉིད་ཀྱི་བརྗོད་བྱའོ། །ཁྱད་པར་གཞན་གྱིས་ཅི་བྱ་སྟེ། །ཞེས་བྱ་བ་ནི་དེའི་དོན་ཏེ་ཉིད་ཀྱིས་བརྗོད་པའི་ཕྱིར་རོ། །མི་མཚོན་པའི་མཚོན་པ་ལས་ནི་མཚོན་པ་ཉིད་མེད་ཀྱང་ཁྱད་པར་དང་ལྡན་པ་ཡིན་ནོ་ཞེས་ཟེར་བ་ནི་འོན་ཏེ་ཁྱད་པར་ཞེས་བྱ་བའོ། །ནམ་ཡང་ཞེས་བྱ་
[294a.2]བ་ནི་ཐག་རིང་བ་དང་ཉེ་བ་ལ་ཡང་མི་འཛིན་པའི་ཕྱིར་རོ། །རྫས་ལ་བརྟེན་པའི་དབྱིབས་ལ་སོགས་པ་འཛིན་ན་ཡང་ཁྱད་པར་གཅིག་གིས་བདག་ཉིད་ཐམས་ཅད་འཛིན་པའི་ཕྱིར་ཁྱད་པར་གཞན་ལ་དོན་མེད་པར་བསྟན་པ་ནི། འོན་ཏེ་དབྱིབས་ནི་ཞེས་བྱ་བ་སྟེ། རྫས་མ་ཡིན་པ་གཞན་མངོན་སུམ་མ་ཡིན་
[294a.3]པའམ། སྒྲ་ཡང་བདག་ཉིད་ཐམས་ཅད་འཛིན་པ་ཇི་ལྟར་ཡིན་ཞེས་བྱ་བའི་དོན་ཏོ། །རྣམ་པར་རྟོག་པའི་ཡུལ་ཉིད་ཡིན་ན་བདག་ཉིད་ཐམས་ཅད་འཛིན་པ་དང་། གཞི་མཐུན་པ་མ་ཡིན་པ་རྣམས་སུ་ཐལ་བར་འགྱུར་བ་མ་ཡིན་པར་བསྟན་པ་ནི། སྣ་ཚོགས་ཆོས་ཀྱི་ཞེས་བྱ་བའོ། །དེ་དག་ཙམ་གྱི་ཡུལ་ཅན་གྱི་
[294a.4]རྟོགས་པས་བསྟན་པའི་ཆོས་ཅན་ནི་དངོས་སུ་དེ་ལྟ་བུ་ཡིན་པར་བསྟན་པ་ནི། སྣ་ཚོགས་ཆོས་ཀྱི་ཞེས་བྱ་བའོ། །མི་རྟག་པ་གྲུབ་པ་ནི་ཡོད་པ་དང་མེད་པའི་ཆོས་གཞན་གྱི་སེམས་པ་དང་བྲལ་བ་ནི་ཆོས་གཞན་རྣམས་ལ་ལྟོས་པ་ཡིན་ཏེ། ཆོས་མེད་པའི་ཆོས་ཅན་མི་སྲིད་པའི་ཕྱིར་རོ། །ཡང་ན་དངོས་པོ་
[294a.5]གྲུབ་པ་ན་དེ་ལས་གཞན་པ་རྣམས་ཏེ། སྔོན་པོ་མ་ཡིན་པ་རྣམས་བཏང་སྙོམས་ཏེ་འགོག་པར་བྱེད་པའོ། །འགོག་ན་ཞེས་བྱ་བ་ནི་ཨུཏྤ་ལའོ་ཞེས་བྱ་བས་ཨུཏྤ་ལ་མ་ཡིན་པའི་སྔོན་པོ་ལ་སོགས་པ་འགོག་པ་ནའོ། །དེ་ལས་ཀྱང་གཞན་ལ་ཞེས་བྱ་བ་ནི་ཨུཏྤ་ལ་དང་སྔོན་པོ་རྣམས་ལ་ལྟོས་པ་དེ་བཞིན་དུ་ཨུཏྤ་ལ་
[294a.6]གྲུབ་པ་ལ་ཡང་བརྗོད་པར་བྱ་བའོ། །ཡང་ན་གཅིག་གྲུབ་པ་ནི་ཞེས་བྱ་བ་ནི་འདྲེས་པ་ནའོ། །གཞན་རྣམས་བཏང་སྙོམས་ཞེས་བྱ་བ་ནི་དབྱེ་བ་ཡོད་དོ་ཞེས་བྱའི་དོན་ཏོ། །འགོག་པ་དང་དེས་དབེན་པ་དག་གི་དོན་ཡིན་ན་ཡང་དེ་ལས་གཞན་ལ་ལྟོས་པ་སྟེ་འདྲེས་པ་ལའོ། །ཐ་སྙད་དང་ཐ་སྙད་ཀྱི་ཡུལ་ཤུགས་ཀྱིས་
[294a.7]བསྟན་ནས་ཇི་ལྟར་ཞེས་བྱ་བ་ནི་གནས་སྐབས་ཀྱི་རྣམ་པའོ། །དབེན་པ་ཡང་ཡིན་ལ་དོན་ཡང་ཡིན་པ་དེ་མ་ཡིན་པ་དེ་ནི་མངོན་སུམ་མ་ཡིན་ཏེ། རྟོག་པའི་ཇི་ལྟ་བ་བཞིན་དུ་མ་མཐོང་བའི་ཕྱིར་རོ། །མ་བརྟགས་པར་ཞེས་བྱ་བ་ནི་མ་དཔྱད་པའོ། །ཐ་དད་དོན་ཞེས་བྱ་བ་ལྡོག་པ་ནི་རྟེན་དེ་སྐྱེད་བྱེད་ཡིན་པའི་ཕྱིར་
[294b]
[294b.1]གང་ཡིན་པ་དེ་ལ་མ་བརྟགས་པར་བརྟེན་པ་ནི་ཐ་སྙད་པ་རྣམས་སོ། །མི་བདེན་པའི་དོན་ནི་རྟོག་པའི་ཡུལ་ལ་བློས་ཇི་ལྟར་བརྟགས་པ་དེ་བཞིན་དུ་དེ་ལྟ་བུར་ཆོས་ཅན་ལ་གནོད་མི་འགྱུར་ཞེས་བྱ་བར་སྦྱར་རོ། །རྣམ་པར་རྟོག་པ་ལས་བྱུང་བ་རྣམས་ལ་གནོད་པ་ཁོ་ན་ཡིན་ཏེ། ཚད་མ་མི་བཟོད་པའི་ཕྱིར་རོ། །བློ་དེ་
[294b.2]ཡང་ཚད་མ་མ་ཡིན་ཏེ། མི་བདེན་པའི་ཡུལ་ཅན་ཡིན་པའི་ཕྱིར་རོ། །དེ་ལྟ་དེ་ལྟར་ཆོས་ཅན་དུ་བློ་ཉིད་རྟོགས་པར་བྱེད་ཀྱི་མངོན་སུམ་གྱིས་མ་ཡིན་པར་བཤད་པ་ནི་སྒྲུབ་པ་དགག་པ་ཞེས་བྱ་བ་སྟེ། དངོས་པོ་མངོན་སུམ་གྱི་ཡུལ་མ་ཡིན་ནོ། །དེ་ལ་ཇི་ལྟར་འཇུག་པར་འགྱུར་བ་ཡིན་ཟེར་བ་ལ། འབའ་ཞིག་
[294b.3]ནི་མེད་པ་སྟེ་གཞན་སེལ་བའོ། །དེ་ལྟ་བུ་ཞེས་བྱ་བ་ནི་ཇི་ལྟར་རྟོགས་པའོ། །མི་འགྱུར་བ་ནི་གཞན་དང་གཞན་དུ་འགྱུར་བ་མ་ཡིན་པའོ་ཞེས་བྱ་བའི་འཛིན་པར་བྱེད་པའི་ངག་གཉིས་ཡིན་ལ། རྟོགས་པ་ཞེས་བྱ་བ་བཤད་པ་ནི་འདི་ནི་ཁོ་ན་ཡིན་དུ་ཁོ་བོས་ཞེས་བྱ་བ་སྟེ། ངེས་པར་གཟུང་བའི་དོན་ཡིན་ཏེ། དེ་ལ་
[294b.4]ནི་མ་ཡིན་པའོ། །འབའ་ཞིག་ཁོ་ན་ཞེས་བྱ་བ་ལ་སོགས་པ་བཤད་པ་ནི། དེ་ཉིད་ཀྱི་ཞེས་བྱ་བའོ། །འཁྲུལ་པ་ཙམ་སེལ་བའི་ཕྱིར་རོ་ཞེས་བྱ་བ་ནི་བ་ལང་ངམ། མེའམ་ཡོད་པའམ་མེ་མ་ཡིན་ནམ་ཞེས་བྱ་བའི་ཐེ་ཚོམ་ཟ་བས་སམ། མེ་མ་ཡིན་པའི་ཆ་ལ་སྒྲོ་བཏགས་པ་འཁྲུལ་པ་ཡིན་པའི་ཕྱིར་ཡིད་གཉིས་
[294b.5]མེད་ན་འཁྲུལ་པའི་འཇུག་པ་མེད་དོ། །འཇུག་མིན་ཡུལ་དང་ཞེས་བྱ་བ་ནི་ཡལ་བར་འདུག་པའི་ཡུལ་ཡིན་པའི་ཕྱིར་རོ། །མ་ངེས་པ་ནི་ཞེས་བྱ་བས་ནི་འཇུག་པའི་ཡུལ་བསྟན་པ་ཡིན་ནོ། །གཞན་དུ་རྟོགས་པ་ཞེས་བྱ་བ་ནི་སྤྱིས་རྟོགས་པའོ། །སྒྲ་ལས་བྱུང་བའི་རང་གི་ཡུལ་ལ་འཁྲུལ་པ་བཟློག་པ་ནི་མངོན་སུམ་
[294b.6]ལས་བྱུང་བའི་རྟོག་པ་མ་ཡིན་ཏེ། དེ་དང་ལྷན་ཅིག་པའི་དོན་ཉིད་དང་གྲུབ་པ་དང་བདེ་བ་ཐ་མི་དད་པའི་ཕྱིར་རོ་ཞེས་བསྟན་པ་ནི། མངོན་སུམ་གྱི་དུས་ཕྱིས་འབྱུང་བའི་ཞེས་བྱའོ། །དེ་འདིའི་ཞེས་བྱ་བ་མངོན་སུམ་ལས་བྱུང་བ་ལྔ་ཡང་སྔ་མ་དང་ཕྱི་མའི་ངོ་བོ་ཡུལ་ཅན་མ་ཡིན་ནམ་སྙམ་དུ་སེམས་པ་ལ་དེ་འདིའི་
[294b.7]ཞེས་བྱ་བའོ། །མངོན་སུམ་ལས་བྱུང་བའི་ཕྱིར་དེའི་ཡུལ་ཡང་སྔ་མ་དང་ཕྱི་མ་ནི་མངོན་སུམ་བཞིན་དུ་རྒྱུ་ཁོ་ན་ཡིན་ནོ་ཞེས་ཟེར་བ་ནི་འོན་ཏེ་དེ་སྐད་ཅིག་མ་ཉིད་ཅེས་བྱ་བའོ། །མ་ཡིན་ཏེ་ཞེས་བྱ་བ་ནི་མངོན་སུམ་ཉིད་སྐད་ཅིག་མ་ཉིད་ཅེས་བྱ་བར་སྦྱར་རོ། །འཐད་དེ་ཞེས་བྱ་བ་ནི་སྐྱོན་མེད་པའོ། །དངོས་པོ་ཐ་མི་
[295a]
[295a.1]དད་པས་དེ་ལས་ལྡོག་པ་རྣམས་གཞི་མཐུན་པ་ཉིད་ཡིན་ན་ཕན་ཚུན་ཐ་མི་དད་པའི་ཕྱིར་རྣམ་གྲངས་པར་འགྱུར་ཞེས་ཟེར་བ་ནི། གལ་ཏེ་ལྡོག་པ་རྣམས་ཞེས་བྱ་བའོ། །ཐ་དད་པའི་ཕྱིར་རྣམ་གྲངས་མ་ཡིན་ཏེ་ཀུན་རྫོབ་ཏུ་ནི་རྣམ་རྟོག་ལའོ། །སྒྲ་དོན་ཞེས་བྱ་བ་ནི་རྣམ་རྟོག་གི་གོ་ཆའོ། །
[295a.2]ཐ་དད་ཐ་དད་མེད་པ་དག་ནི་རྣམ་གྲངས་མ་ཡིན་པ་དང་ཅིག་ཤོས་དག་གི་རྒྱུ་མཚན་ནོ། །གཉི་གའི་རང་བཞིན་ཉིད་དོ་ཞེས་བྱ་བ་ནི་རྣམ་གྲངས་མ་ཡིན་པ་དང་ཅིག་ཤོས་ཉིད་དོ། །ལྡོག་པ་རྣམས་རྣམ་པར་རྟོག་པས་སོ་སོ་བར་བྱས་པས་རྣམ་གྲངས་མ་ཡིན་པ་དང་ཅིག་ཤོས་ཉིད་ཀྱི་དབྱེ་བ་ཡིན་ནོ་ཞེས་
[295a.3]བྱ་བ་ནི་ལྷུར་ལེན་པའོ། །དོན་གྱི་དབྱེ་བའི་རྟེན་ཆོས་ཅན་ལ་བརྟེན་ནས་དོན་གྱི་དབྱེ་བ་དོན་ལས་ཐ་མི་དད་པས་ཐ་མི་དད་པ་ཡིན་ན་རྣམ་གྲངས་ཉིད་དུ་འགྱུར་རོ་སྙམ་དུ་སེམས་པ་ལ་དེ་འབྲེལ་ཅན་ཞེས་བྱ་བའོ་སྟེ། དེའི་འབྲས་བུ་ནི་བུམ་པའོ། །དེ་དེ་ཞེས་བྱ་བ་ནི་ཡོད་པ་ནི་མེད་པ་ལས་དང་དཀར་པོ་ནི་དཀར་
[295a.4]པོ་མ་ཡིན་པ་ལས་ཐ་དད་པའོ། །དེ་དེ་ལས་ཞེས་བྱ་བ་ནི་དེ་དང་དེ་ལས་ཐ་དད་པ་ཙམ་ལས་བྱུང་བའི་ཉེ་བར་བསླད་པ་སྟེ། རྣམ་པར་རྟོག་པ་རྣམས་ཀྱིས་སོ། །བྱེད་པ་སྟེ་འཕེལ་བར་བསྒྲུབས་པ་དང་ཞེས་བྱ་བ་ནི་ཡོད་པའོ། །འགྲིབ་པ་ནི་དཀར་པོ་གང་དག་གི་ཡིན་པ་དེ་དག་གི་ནི་དེ་ལྟ་བུ་མ་ཡིན་པའོ། །
[295a.5]ལྟ་བུར་ཞེས་བྱ་བའི་དོན་ནི་སྒྲོ་བཏགས་ཡིན་གྱི་རྟོག་པ་རྣམས་རང་རིག་པ་ཙམ་ཡིན་པའི་ཕྱིར་དེ་ཉིད་ནི་མ་ཡིན་ཏེ། གང་གིས་རྟོགས་པར་བརྗོད་པ་དེས་ཞེས་བྱ་བའི་དོན་ཏོ། །ཕྱི་རོལ་ཡང་དེའི་སྟོན་པའི་ངོ་བོ་ཉིད་དུ་བསྟན་པ་ནི། དེ་ལྡན་ཉིད་མིན་ཡང་ཞེས་བྱ་བ་ལ་རྣམ་པར་རྟོག་པས་བསྟན་པའི་
[295a.6]ངོ་བོ་དང་བྲལ་བ་ཡང་སྟེ། མངོན་སུམ་གྱིས་མ་རྟོགས་པའི་ཕྱིར་རོ། །འབྲེལ་པ་འགའ་ལས་ཞེས་བྱ་བ་ནི་དེ་དང་དེ་ཐ་དད་པའི་དོན་ཉམས་སུ་མྱོང་བའི་བག་ཆགས་ཀྱི་འབྲེལ་ལས་སོ། །འགྲེལ་པར་ནི་དེའི་བདག་ཉིད་དང་དེ་ལས་བྱུང་བའི་རྟགས་ཀྱི་འགྲེལ་པ་ལས་སོ། །མཐོང་བར་སྦྱར་ཞེས་
[295a.7]བྱ་བ་ནི་རང་གི་བྱེད་པ་སྟེ་སྒྲོ་བཏགས་པ་ཞེན་པར་བྱ་བ་ལའོ། །ཅི་ལས་ཤེ་ན་ཐ་དད་རྟེན་ཅན་ཞེས་བྱ་བ་སྨོས་ཏེ་གང་གིས་ཏེ་དག་དབྱེ་བ་ལ་བརྟེན་པ་ཡིན་པའོ། །མི་སླུ་བ་ཞེས་བྱ་བ་ནི་འགྲེལ་པར་རོ། །དེ་ལས་ནི་མི་སླུ་བ་ལས་སོ། །བསླད་པ་ཡང་ཤེས་མ་ཡིན་ཞེས་བྱ་བ་ནི་རྣམ་པར་རྟོག་པ་དེ་དག་བསླད་
[295b]
[295b.1]པ་ཉིད་དུ་མི་ཤེས་པ་སྟེ་མི་སླུ་བ་ལ་དགའ་བས་དེ་ཉིད་དམ་ཅིག་ཤོས་ལ་ལྟོས་པ་མ་ཡིན་ནོ་ཞེས་བྱ་བའི་དོན་ཏོ། །ལྡོག་པ་རྣམས་ཐ་དད་པའི་ཕྱིར་རྣམ་གྲངས་མ་ཡིན་པ་ཉིད་དང་ཉམས་སུ་མྱོང་བ་དང་འབྲེལ་པའི་ཕྱིར་དོན་གྱི་ཡུལ་ཅན་ཡིན་ཏེ་གནོད་པ་མེད་པའི་ཕྱིར་ཐ་སྙད་ཀྱི་རྒྱུ་ཉིད་དང་དེའི་རྒྱུ་
[295b.2]མཚན་ཡང་བསྟན་པ་ཡིན་ནོ། །དེ་འབྲས་མེད་པ་ཡང་དེ་བཞིན་དུ་བརྗོད་པར་བྱའོ། །དེ་ཉིད་མ་ཡིན་པའི་ཡུལ་ཉིད་ལ་གནོད་པ་ཁོ་ན་ཡིན་ཏེ། ཐག་པ་ལ་སྦྲུལ་གྱི་བློ་ལྟ་བུའོ་ཞེས་ཟེར་བ་ལ་ནི། གལ་ཏེ་ཐ་སྙད་འདི་ཞེས་བྱ་བའོ། །རྒྱུ་མཚན་མཐོང་བ་ལ་སྦྱོར་བ་ཞེས་བྱ་བའི་བཤད་པ་ནི་མི་
[295b.3]སླུ་བའི་ཕྱིར་ཞེས་བྱ་བའོ། །རྣམ་པར་རྟོག་པས་ལྡོག་པ་ནི་ཐ་སྙད་པར་ཉེ་བར་བསྟན་པ་ཡིན་ཡང་ཐ་དད་པ་ཐོབ་པ་མ་ཡིན་པའི་ཕྱིར་ཐ་དད་པ་དང་ཐ་མི་དད་པ་འདོད་པ་ཐོབ་པ་ལ་ལྟོས་པ་མ་ཡིན་ཏེ། འབྲས་བུ་ཞིག་པ་དང་སྐྱུར་བའི་རྒྱུ་ཉིད་དུ་ཐ་མི་དད་པར་བརྗོད་ཀྱང་། བུ་རམ་དང་མངར་བ་ཉིད་ཐ་མི་
[295b.4]དད་པས་དོན་གྱི་བྱ་བ་མཐོང་བའི་ཕྱིར་རོ་ཞེས་བསྟན་པ་ནི། ཐ་དད་ཐ་དད་མེད་སླུ་བ། །ཞེས་བྱ་བའོ། །དེ་འབྲས་ཅན་ཞེས་བྱ་བ་ལ་སོགས་པའི་བཤད་པ་ནི། ཆོས་ཀྱི་དབྱེ་བ་ནི་ཞེས་བྱ་བ་སྟེ། དེ་འབྲས་བུ་ཡིན་པ་ལ་དེ་མ་ཡིན་པའི་འབྲས་བུ་ཅན་མཐར་ཐུག་པ་དང་། དེ་འབྲས་བུ་ཅན་མ་
[295b.5]ཡིན་པ་ནི་ཅིག་ཤོས་སོ། །བརྟགས་པ་ཞེས་བྱ་བ་ནི་དེ་ཉིད་མ་ཡིན་པའོ། །དངོས་པོ་དང་འབྲེལ་པ་ལས་ཞེས་བྱ་བས་འབྲེལ་པ་འགའ་ལ་ཞེས་བྱ་བ་བཤད་པའོ། །དཔྱོད་པ་ལས་ཞེས་བྱ་བ་རྣམ་པར་རྟོག་པའོ། །ཐ་སྙད་ནི་མངོན་པར་བརྗོད་པ་ལ་སོགས་པའོ། །དེའི་ཕྱིར་ཞེས་བྱ་བ་ནི་དངོས་པོ་ལ་དངོས་
[295b.6]པོ་ལྡོག་པའི་རྒྱུ་མཚན་ནི་མེད་པའི་ཐ་སྙད་གཞན་གྱི་རྒྱུ་མཚན་མ་ཡིན་པའི་ཕྱིར་རོ། །མཐུན་པའི་ཕྱོགས་ལ་མཐོང་བ་ནི་གཞན་ལ་མི་མཐོང་བའི་ཕྱིར་མེད་དོ་ཞེས་བྱ་བར་འགྱུར་རོ། །གཞན་དུ་ནི་འདིའི་ངོ་བོ་ཁོ་ན་བསྒྲུབ་བྱ་ཐམས་ཅད་ལ་ཐེ་ཚོམ་ཟ་བར་འགྱུར་བར་བསྟན་པ་ནི་
[295b.7]ཡོད་པ་ཉིད་སྒྲུབ་བྱེད་འཇུག་པའི་ཕྱིར་ཞེས་བྱ་བའོ། །གསོན་པོའི་ལུས་ལ་ཡོད་པ་དང་བུམ་པ་ལ་སོགས་པ་ལ་མེད་པ་ནི་བདག་ཡིན་ནོ་ཞེས་བྱ་བའི་ལུང་ལས་དབྱེ་བ་གྲུབ་པ་ཡིན་ནོ་སྙམ་དུ་སེམས་པ་ལ། ཁས་བླངས་ཚད་མར་མིན་པ་ལས་མེད་པ་ཞེས་བྱ་བའོ། །ཐེ་ཚོམ་མི་ཟ་བར་ཇི་ལྟར་
[296a]
[296a.1]འགྱུར་ཞེས་བྱ་བ་ནི་མེད་པ་ཉིད་ཀྱིས་སོ། །མཐུན་པའི་ཕྱོགས་མེད་པས་དེ་ལས་གཏན་ཚིགས་མེད་པར་ངེས་པ་ན་མཉན་པར་བྱ་བ་ཉིད་དང་མཚུངས་པར་བསྟན་པ་ཡིན་གྱི་མ་ངེས་པ་ཡིན་ན་ཐེ་ཚོམ་ཟ་བ་ནི་མཐུན་པའི་ཕྱོགས་མ་ཡིན་པ་ལ་འགྱུར་ཏེ། ངོ་བོ་ལས་ཐེ་ཚོམ་ཟ་
[296a.2]བའི་ཕྱིར་རོ་ཞེས་བསྟན་པ་ནི། མེད་ལས་ལྡོག་པ་མེད་ན་ཡང་། །ཞེས་བྱ་བའོ། །གལ་ཏེ་སངས་རྒྱས་པས་ཁས་བླངས་པ་ཉིད་ཀྱིས་ཞེས་བྱ་བ་ལ་སོགས་པས་ནི་ཁས་བླངས་ཚད་མ་ཡིན་པ་ལས། མེད་པ་ཞེས་བཤད་པ་ཡིན་ནོ། །གཞན་དུ་མི་འཐད་པ་ཉིད་ཀྱི་ཕྱིར་གཏན་ཚིགས་ཡིན་གྱི་མཐུན་
[296a.3]པའི་ཕྱོགས་ལ་ཡོད་པས་མ་ཡིན་པ་མ་ཡིན་ནམ་སྙམ་དུ་སེམས་པ་ལ་ཕུང་པོ་གཉིས་ལས་ཞེས་བྱ་བའོ། །གཞན་དུ་མི་འཐད་པ་ཉིད་ནི་ངེས་པ་ཡིན་ལ་དེ་ཡང་གང་དུ་གཟུང་བ་དེ་ཁོ་ན་མཐུན་པའི་ཕྱོགས་ཡིན་གྱི་གཞན་དུ་མ་མཐོང་བ་ཡིན་ཡང་སྟེ་མི་མཐུན་པའི་ཕྱོགས་ལ་ནི་མཐོང་བ་འབའ་ཞིག་མ་ཡིན་གྱི་
[296a.4]མ་མཐོང་ཡང་ལྡོག་པར་འགྱུར་རོ། །འདི་གཉིས་ཀྱང་མཐུན་པའི་ཕྱོགས་དང་མི་མཐུན་པའི་ཕྱོགས་དག་ལ་ཡོད་པ་དང་མེད་པའི་ཕུང་པོ་གཉིས་ཡིན་ན་ཡིན་གྱི་གཞན་དུ་མ་ཡིན་པར་བསྟན་པ་ནི། མཐོང་མེད་དག་ལ་ཞེས་པ་སྟེ། གཉི་ག་མེད་ན་མཐུན་པའི་ཕྱོགས་དང་། ཅིག་ཤོས་དག་ལ་ཡོད་པ་
[296a.5]དང་མེད་པ་མ་མཐོང་བ་རྣམས་ལ་མཐོང་བར་མ་ངེས་པའི་ཕྱིར་ཐེ་ཚོམ་ཟ་བ་སྟེ་མ་ངེས་པ་ཉིད་ཡིན་ནོ། །ལུས་དང་བུམ་པ་དག་ལ་བདག་མེད་པར་ཁྱད་པར་མེད་པ་མ་ཡིན་ན་སྲོག་ལ་སོགས་པ་ཡོད་པ་དག་ཅིག་ཤོས་ཀྱི་རྣམ་པར་དབྱེ་བས་དབྱེ་བ་དང་ལྡན་པ་བདག་མ་ཡིན་ནམ་ཞེས་ཟེར་བ་ལ་གསལ་བ་ཁྱབ་
[296a.6]བྱེད་མ་ཡིན་ན་ཞེས་བྱ་བ་སྨོས་སོ། །ཡང་གི་སྒྲས་ནི་བློ་ལ་སོགས་པ་གཅིག་པོ་ཡོད་པ་དང་མེད་པ་ཉིད་དུ་རྣམ་པར་དབྱེ་བའི་རྒྱུ་ཡིན་པར་ཡང་བསྟན་པའོ། །བདག་མེད་པ་ཉིད་ཀྱི་རིགས་པ་ལ་ཡོད་པའི་སྲོག་ལ་སོགས་པ་རྣམས་ནི་གསལ་བ་ཐམས་ཅད་ལ་ཁྱབ་པ་མ་ཡིན་ཏེ། མཁྲེགས་པའི་
[296a.7]རིགས་ཀྱི་གསལ་བ་རྣམས་བུམ་པ་དང་རྡོ་རྗེ་ཕ་ལམ་ལ་སོགས་པ་ཡང་རྣམ་པར་དབྱེ་བ་མེད་ཀྱང་མཚོན་གྱིས་ཆོད་པ་དང་མི་ཆོད་པའི་རྣམ་པར་དབྱེ་བ་ལྟ་བུའོ། །དེའི་ཕྱིར་ཁ་ཅིག་ཏུ་མཐོང་བས་མ་མཐོང་བའི་བདག་དང་སྲོག་ལ་སོགས་པ་ལ་ཡང་ངེས་པ་མེད་དོ། །དེའི་ཕྱིར་བདག་མེད་པ་ཉིད་ཀྱང་ཡིན་ལ་སྲོག་
[296b]
[296b.1]ལ་སོགས་པ་ཡོད་པ་ལ་འགལ་བ་ཅི་ཞིག་ཡོད་ཅེས་བསྟན་པ་ནི་དངོས་པོ་ལ་བདག་མེད་པའི་སྲོག་ལ་སོགས་པ་ལ་ཡང་ཐེ་ཚོམ་གང་ལས་ལྡོག་པར་འགྱུར་ཞེས་བྱ་བའོ། །ཅི་ལས་ཤེ་ན། འགལ་བ་མ་མཐོང་ན་ཞེས་བྱ་བ་སྟེ། འགལ་བའི་འབྲས་བུ་མ་མཐོང་ནའོ། །འགལ་བ་ནི་འགལ་བའི་འབྲས་བུའོ། །འགལ་
[296b.2]བ་ཁྱབ་པ་ཉིད་ཁོ་ན་སྲོག་ལ་སོགས་པ་དང་འགལ་བ་ཡིན་གྱི་གཞན་མ་ཡིན་པར་བསྟན་པ་ནི། ལ་ལར་ངེས་པ་ལས་གཞན་ཅི་ཡོད་ཅེས་བྱ་བ་ནི་འགལ་བ་སྟེ། འགལ་བ་ཁྱབ་པ་ཁོ་ན་ཡིན་ནོ་ཞེས་བྱ་བའི་དོན་ཏོ། །དེ་ཉིད་ཅེས་བྱ་བ་ནི་ངེས་པ་ཡིན་ལ་དེའི་འབྲས་བུ་ཉིད་མེད་ན་དེའི་ངེས་པ་མེད་པས་དེ་དང་
[296b.3]འགལ་བ་ཅན་ཡིན་པའི་མི་མཐུན་པའི་ཕྱོགས་དང་ཡང་འགལ་བ་ཡིན་པར་ཐེ་ཚོམ་ཟ་བར་བསྟན་པ་ནི། དེས་ནི་བདག་མེད་པ་ལ་ཞེས་བྱ་བའོ། །དེས་ན་ཞེས་བྱ་བ་ནི་འབྲེལ་པ་སྔོན་དུ་འགྲོ་བ་ཅན་གྱི་འགལ་བ་མ་ཡིན་ན་གཞན་ནི་འགལ་བ་མེད་པ་ཁོ་ན་ཡིན་པ་དེས་སོ། །དེ་སྔོན་དུ་འགྲོ་བ་ཅན་
[296b.4]གྱི་འབྲེལ་པ་མ་ཡིན་པར་བསྟན་པ་ནི། ལྡོག་ཏུ་ཆུག་པ་ཞེས་བྱ་བ་སྟེ། མེད་པའི་མེད་པ་ཡོད་པ་ཉིད་དུ་ཁས་མི་ལེན་པའི་ཕྱིར་བདག་མེད་པ་མེད་པའི་ཕྱིར་སྲོག་ལ་སོགས་པ་ལས་བདག་གྲུབ་པ་མ་ཡིན་ནོ་ཞེས་བྱ་བའི་དོན་ཏོ། །ལྡོག་པ་ཞེས་བྱ་བ་ནི་མེད་པའོ། །མེད་པའི་མེད་པ་གང་དུ་ཡོད་པ་
[296b.5]མི་འདོད་པ་ཡིན་ཞེས་ཟེར་བ་ལ། དཔེར་ན་སྲོག་ལ་སོགས་མཐུན་པའི་ཕྱོགས་ལ་ཞེས་བྱ་བ་སྟེ། མེད་པའི་མེད་པ་ལའོ། །མེད་པའི་མེད་པ་གལ་ཏེ་ཡོད་པ་འདོད་ན་དེ་ལྟར་ན་སྲོག་ལ་སོགས་པའི་རྗེས་སུ་འགྲོ་བ་ཅན་ཡིན་པར་བསྟན་པ་ནི། མཐུན་པའི་ཕྱོགས་ལས་ལྡོག་པ་མེད། །ཅེས་བྱ་བའོ། །
[296b.6]རྗེས་སུ་འགྲོ་བ་ཉིད་མེད་ན་བདག་མེད་པ་ཉིད་ཀྱང་བདག་ཏུ་མི་འགྱུར་བར་བསྟན་པ་ནི། རྗེས་འགྲོ་ཅན་ཡིན་ཞེས་བྱ་བའོ། །མེད་པའི་མེད་པ་ཡང་ཡོད་པ་མ་ཡིན་ཏེ། ཆོས་ཅན་ལ་ཡོད་པའི་ཕྱིར་རོ་སྙམ་དུ་སེམས་པ་ནི་མཐུན་པའི་ཕྱོགས་ལ་ཞེས་བྱ་བའོ། །མེད་པའི་མེད་པ་ཡོད་པ་ཉིད་ཀྱི་སྟོབས་
[296b.7]ཀྱིས་མཐུན་པའི་ཕྱོགས་མེད་པ་མི་འགྲུབ་པར་བསྟན་པ་ནི་མ་ཡིན་ཏེ། མེད་པ་ཉིད་དུ་མི་འཐད་པའི་ཕྱིར་རོ་ཞེས་བྱ་བའོ། །ཕྱི་ལྟར་མཐུན་པའི་ཕྱོགས་མེད་པར་ཞེས་བྱ་བ་ནི་མཐུན་པའི་ཕྱོགས་མེད་པའོ། །གལ་ཏེ་ཡོད་པ་མི་སྲིད་ན་དེ་ཉིད་མེད་པ་མི་སྲིད་པར་བསྟན་པ་ནི། འོ་ན་མེད་པ་ཉིད་ཅེས་བྱ་བའོ། །
[297a]
[297a.1]ཇི་ལྟར་མཐུན་པའི་ཕྱོགས་ལ་ཡོད་པ་མེད་པ་བཞིན་དུ་སྲོག་ལ་སོགས་པ་ལ་ཡང་ཡིན་པར་བསྟན་པ་ནི་ཇི་ལྟར་མཐུན་པའི་ཕྱོགས་ཞེས་བྱ་བའོ། །གལ་ཏེ་མེད་ན་བདག་མེད་པ་ལྡོག་པ་ཡིན་ཡང་བདག་མེད་པ་ཉིད་ལྡོག་པ་མ་ཡིན་ནོ་ཞེས་བྱ་བའི་ཉེ་བར་བསྡུ་བ་ནི། དེ་ལྟ་ཡིན་ན་
[297a.2]གསོན་པོའི་ལུས་ལ་ཞེས་བྱ་བའོ། །དེ་ཞེས་བྱ་བ་ནི་གསོན་པོའི་ལུས་སོ། །གཞན་ཡོད་པ་ཡིས་ཞེས་བྱ་བ་ནི་གསོན་པོའི་ལུས་ཡོད་པས་སོ། །འཁྲུལ་ཅན་ཞེས་བྱ་བ་ནི་ཡོད་པ་མེད་པ་སྟེ་མེད་པ་ལས་འཁྲུལ་པར་གྱུར་པ་ཡིན་ཏེ། མཐུན་པའི་ཕྱོགས་ལ་ཡོད་པ་ཞེས་བྱ་བ་འདི་ལས་གཞན་པ་ལའོ། །
[297a.3]མེད་པ་རྟེན་ཉིད་མ་ཡིན་པ་བཞིན་དུ་བརྟེན་པ་ཉིད་ཀྱང་མེད་པར་བསྟན་པ་ནི། མེད་པ་ཡང་ཞེས་བྱ་བ་སྟེ་མཐུན་པའི་ཕྱོགས་ལ་བཞིན་དུ་མི་མཐུན་པའི་ཕྱོགས་ལ་ཡང་མེད་པ་དེའི་ཕྱིར་ལྡོག་པ་ཅན་ཡིན་ནོ་ཞེས་བྱ་བའི་དོན་ཏོ། །མཐོང་བའི་དངོས་པོ་ཁ་ཅིག་ལས་ལྡོག་པ་ན་མེད་པ་ཡིན་གྱི་བདག་ནི་མཐོང་
[297a.4]བ་མ་ཡིན་པའི་ཕྱིར་མེད་པ་ཙམ་ནི་བུམ་པ་ལ་སོགས་པ་ལས་ཡིན་ཏེ། དེ་ལོག་ཀྱང་ལུས་ལ་མེད་པ་ཙམ་གྲུབ་པ་ཡིན་པར་བསྟན་པ་ནི། སོ་སོར་ངེས་པའི་རང་བཞིན་མ་མཐོང་བར་ཞེས་བྱ་བའོ། །སྒྲོ་བཏགས་པ་ཁྱད་པར་ཅན་ཡིན་ན་མཐུན་པའི་ཕྱོགས་ལ་ཡང་ཡིན་པར་བསྟན་པ་ནི་དེའི་ཕྱིར། གལ་
[297a.5]ཏེ་གཏན་ཚིགས་མཐུན་ཕྱོགས་ལས། །ཞེས་བྱ་བའོ། །བདག་མེད་པ་ཉིད་མེད་ན་ཡང་བདག་མི་འགྲུབ་ན་སྲོག་ལ་སོགས་པ་དང་ལྡན་པ་ཉིད་མེད་པར་ཐལ་བར་འགྱུར་བ་ཉིད་མ་ཡིན་ནམ་ཞེས་ཟེར་བ་ལ་འཇུག་པ་གང་གི་ཞེས་བྱ་བ་སྟེ། ངེས་པ་ཅན་ནི་ངེས་པར་བྱེད་ལ་ལོག་པས་ལྡོག་པ་ཡིན་ལ། བདག་
[297a.6]ནི་སྲོག་ལ་སོགས་པའི་ངེས་པར་བྱེད་པ་པོར་མཐོང་བ་མ་ཡིན་ནོ་ཞེས་བྱ་བའི་དོན་ཏོ། །བདག་རང་བཞིན་གྱིས་ལོག་པར་ངེས་པར་བྱེད་པའི་ལྡོག་པར་བྱེད་པ་ཡིན་ན། དེ་ལ་མཐོང་བ་ཅི་ཞིག་བྱ་སྙམ་དུ་སེམས་པ་ལ། མེད་ན་མི་འབྱུང་དེ་ཡང་ནི། །ཞེས་བྱ་བའོ། །འཇུག་པར་བྱེད་པ་དང་ལྡོག་པར་བྱེད་པ་ཞེས་
[297a.7]བྱེད་པའི་ངེས་པ་ཡང་ཚད་མ་མེད་པ་མ་ཡིན་ལ། སྒྲུབ་པར་བྱེད་པའི་ཚད་མ་ཡང་དེ་མཐོང་བ་ཁོ་ནས་མཐོང་བ་ཡིན་པའི་ཕྱིར་རྗེས་སུ་འགྲོ་བ་དང་ལྡོག་པ་དག་མཐོང་བ་དག་ཏུ་གྲུབ་པའི་ངོ་བོ་ལ་ཡིན་ནོ། །དེ་དག་གཞན་ཁོ་ན་ཡིན་ནོ་སྙམ་དུ་སེམས་པ་ལ། དེ་དག་རྒྱུ་དང་འབྲས་བུ་ཉིད་དེ་མཐོང་བ་དང་མ་མཐོང་བའོ། །
[297b]
[297b.1]དེ་ཙམ་མཐོང་ནས་འདི་ནི་འབྲས་བུ་ཡིན་པ་དང་གཞན་ཞེས་བྱ་བ་ཡང་ངེས་པའི་ཕྱིར་འདི་ལ་སྒྲུབ་བྱེད་ཡིན་ནོ་ཞེས་ཉེས་པར་བཏགས་པ་མཐོང་བ་ལ་ཡང་ངོ་ཞེས་བྱ་བའོ། །མེད་ན་མི་འབྱུང་བ་ཉིད་དུ་ངེས་པ་འགྲུབ་པ་མ་ཡིན་ཏེ་སྒྲུབ་བྱེད་མེད་ན་སྟེ་རྗེས་སུ་འགྲོ་བ་དག་མེད་ནའོ། །སྒྲུབ་པར་བྱེད་པ་
[297b.2]ནི་རྟགས་རྒྱུ་མཚན་ཏེ་སྒྲུབ་བྱེད་གཞན་གྱིའམ་ཚད་མའི་དེ་ཞེས་བྱ་བ་ལྡོག་པའི་དབྱེ་བས་དེ་ལྟར་བརྗོད་པ་ཡིན་ནོ། །ཐ་དད་པ་དག་གིས་ཞེས་བྱ་བ་ནི་དེའི་བདག་ཉིད་དགག་པ་སྟེ། འབྲས་བུ་ལ་སོགས་པའི་ནུས་པ་ཀུན་དུ་སྟོན་པའི་ཕྱིར་ཏེ། སྔ་མ་ལས་དེ་མ་ཐག་པ་རྣམ་པར་གཅོད་པས་དེ་མ་ཐག་ཏུ་འབྱུང་
[297b.3]བའི་འབྲས་བུ་ཉིད་ཡིན་པ་དང་། ཕྱི་མ་རྣམ་པར་གཅོད་པས་སྔ་མ་རྒྱུ་ཉིད་ཡིན་པར་ངེས་པའི་རྒྱུ་མཚན་ཡིན་ཏེ། གཞན་མཐོང་བ་དང་མཐོང་བ་དག་གིས་ཞེས་བྱ་བའི་དོན་ཏོ། །ཡོད་པ་དང་མེད་པ་ཙམ་ནི་འབྲས་བུ་ཉིད་མ་ཡིན་ཏེ། སྐྱེ་བའི་ཁྱད་པར་ཡང་འདིའི་དེ་མ་ཐག་ཏུ་མཐོང་བ་དང་དེ་ལྟ་བུའི་རྣམ་པ་ཅན་
[297b.4]དུ་བྱུང་བ་ཡང་དེ་ལྟར་མཐོང་བར་བརྗོད་ཀྱི་གཞན་ཡོད་པ་དང་མེད་པ་ཡང་དམིགས་པ་དང་དམིགས་པ་དག་མ་ཡིན་ཏེ། སྐྱེ་བའི་ཁྱད་པར་ཡང་འབྲས་བུ་ལ་སོགས་པ་ཉིད་དེའི་གོ་བྱ་མ་ཡིན་པར་བསྟན་པ་ནི། མཐོང་བ་དང་མཐོང་བ་དེ་དག་ཅེས་བྱ་བའོ། །རྗེས་སུ་འགྲོ་བ་དང་ལྡོག་པ་དག་ལས་
[297b.5]ཞེས་བྱ་བ་ནི་ཡོད་པ་དང་མེད་པ་དག་ལས་སོ། །དོན་གཞན་ཞེས་བྱ་བ་ནི་རྗེས་སུ་འགྲོ་བ་དང་ལྡོག་པ་དང་འབྲེལ་བའི་འབྲེལ་པ་ཅན་གྱི་མེད་ན་མི་འབྱུང་བ་ཉིད་དོ། །དེའི་སྒྲུབ་བྱེད་པ་མེད་པ་ཞེས་བྱ་བ་ནི་ཚད་མ་མེད་པའོ། །དེ་ཡོད་གང་ཞེས་བྱ་བ་ནི་རྗེས་སུ་འགྲོ་བ་དང་ལྡོག་པ་དང་བྲལ་བ་ཡོད་ན་
[297b.6]ཡང་ངོ་། །གཞན་ཡོད་པའི་ངེས་པ་མ་ཡིན་པ་ནི་ཁྱད་པར་མེད་པ་མ་ཡིན་པ་ཉིད་མེད་ན་མི་འབྱུང་བ་ཅན་དུ་ངེས་པ་མ་ཡིན་པའོ། །འབྲས་བུ་ལ་འབྲས་བུ་ཡོད་པ་ཉིད་ནི་དེ་ལ་གནས་པ་ཁོ་ན་སྒྲུབ་པར་བྱེད་པའི་རྒྱུ་མཚན་ལ་ལྟོས་པ་མ་ཡིན་ལ། འབྲས་བུ་ཉིད་དེ་ཡང་མཐོང་བ་དང་མ་མཐོང་བ་ཡོད་པ་དང་
[297b.7]མེད་པ་དག་ལ་ཡིན་གྱི་གཞན་ལ་ནི་མ་ཡིན་ནོ་ཞེས་བྱ་བའི་དོན་དུ་མཐོང་ངོ་། །བདག་ཡོད་པ་ཁོ་ན་ལ་སྲོག་ལ་སོགས་པ་ཡོད་པ་ཡིན་ཏེ་ཁྱབ་བྱེད་ཡིན་པའི་ཕྱིར་རོ། །དེ་མེད་ན་མེད་ཅེས་བྱ་བ་ཡང་དེ་ཡོད་ན་ཡོད་པ་ཁོ་ན་མ་ཡིན་ནམ་སྙམ་དུ་སེམས་པ་ལ། རྟག་ཏུ་ཡོད་པ་ཞེས་བྱ་བའོ། །དེ་ཡོད་
[298a]
[298a.1]ན་གཞན་ལ་ཡང་ཡོད་པ་སྲིད་ན་དེ་ཁོ་ནས་ནུས་པ་ཅན་རྟག་པ་ཁྱབ་བྱེད་ཡོད་ན་འབྱུང་བ་ཁོ་ན་ཡིན་ནོ་ཞེས་བྱ་བར་འགྱུར་ཏེ། ངོ་བོ་ལ་ཁྱད་པར་མེད་པའི་ཕྱིར་རོ། །འདི་ལྟ་བུའི་ནི་བདག་ཁྱབ་བྱེད་ཉིད་ལས་མ་ཡིན་ཏེ། འབྲས་བུ་ཅིག་ཅར་བ་མ་ཡིན་པའི་ཕྱིར་དང་སྲོག་ལ་སོགས་
[298a.2]པ་དེ་རྣམས་མེད་པ་མི་སྲིད་པར་འགྱུར་བའི་ཕྱིར་རོ། །གང་གི་ཚེ་ཞེ་ན་རྟག་དུ་ཡོད་པ་སྟེ་ཐེར་ཟུག་ཏུ་གནས་པ་མ་མཐོང་བས་མེད་པའི་ཕྱིར་རྒྱུ་ཉིད་མ་ཡིན་ནོ་ཞེས་བྱ་བའི་དོན་ཏོ། །མཐོང་བའི་རྗེས་སུ་འགྲོ་བ་མ་ཡིན་ནོ་ཞེས་བྱ་བ་ཡང་རྒྱུ་ཉིད་མ་ཡིན་ཏེ། ཁྱབ་པ་ཅན་གྱི་ཡུལ་དང་དུས་ལ་ངེས་པ་ཅན་མ་
[298a.3]ཡིན་པའི་ཕྱིར་ངེས་པ་ཅན་མ་ཡིན་པའི་འབྲས་བུར་འགྱུར་བ་ཞིག་ན་ངེས་པ་ཅན་ཡིན་པར་བསྟན་པ་ནི། འབྲས་བུའི་རང་བཞིན་ཐ་དད་རྣམས། །ཞེས་བྱ་བ་ནི་ཡུལ་དང་དུས་དང་ངོ་བོའི་ཁྱད་པར་རྣམས་སོ། །རྒྱུ་རྣམས་ནི་ཞེས་བྱ་བ་ནི་ཁྱད་པར་རྣམས་སོ། །ཁྱབ་པ་ཅན་མ་ཡིན་པ་ནི་དེ་དག་ཡོད་པའི་ཕྱིར་དེ་དག་
[298a.4]མེད་པར་ཞེས་བྱ་བ་ཡིན་ནོ། །གཞན་ལས་ཞེས་བྱ་བ་ནི་བློ་ལ་སོགས་པ་རྣམས་སོ། །ཁྱད་པར་ཅན་ལས་ཁྱད་པར་མེད་པར་འབྱུང་ན་དེས་བསྐྱེད་དེ་ཁྱད་པར་ཅན་གྱི་བསྐྱེད་བྱ་ཁྱད་པར་མེད་པར་འབྱུང་བར་མི་འགྱུར་རོ་ཞེས་བྱ་བའི་དོན་ཏོ། །རྗེས་སུ་འགྲོ་བ་ཙམ་གྱི་རྒྱུ་ཉིད་ཡིན་ན་ཁྱབ་པ་ཅན་མ་ཡིན་པའི་འབྲས་
[298a.5]བུ་དེ་མེད་ཀྱང་གཞན་ལས་ཀྱང་འབྱུང་བར་འགྱུར་ཏེ། མི་འབྱུང་བའི་ཕྱིར་རོ་ཞེས་བྱ་བའི་དོན་ཡིན་པར་འགྲེལ་པར་རོ། །ཡིན་དུ་ཟིན་མོད་ཅེ་ན་ཡང་མི་རིགས་པར་བསྟན་པ་ནི་དེ་དག་མེད་པར་ཞེས་བྱ་བའོ། །དེས་བསྐྱེད་པའི་ཞེས་བྱ་བ་ནི་རྗེས་སུ་འགྲོ་བའི་བསྐྱེད་བྱའི་ཁྱད་པར་མེད་པའོ། །དེ་བཞིན་དུ་ཁྱད་
[298a.6]པར་ཅན་གྱི་ངོ་བོ་ཡང་མི་རིགས་པར་བསྟན་པ་ནི། ཚོགས་པའི་ནུས་པ་ཐ་དད་མིན། །ཞེས་བྱ་བའོ། །ཁྱད་པར་ཅན་ཉིད་ཀྱི་ཡིན་གྱི་ཁྱད་པར་ཅན་གྱི་མ་ཡིན་པ་ནི་མ་ཡིན་ལ། ཁྱད་པར་ཅན་གྱི་ཁྱད་པར་ཡིན་གྱི་ཁྱད་པར་མ་ཡིན་པ་ནི་མ་ཡིན་ནོ་ཞེས་བྱ་བ་ནི་འགྲེལ་པར་རོ། །གལ་ཏེ་དེ་ཞེས་བྱ་བ་ནི་ཚོགས་
[298a.7]པའི་ནུས་པའོ། །ཐ་དད་བྱེད་མིན་ནི་དབྱེ་བ་མ་ཡིན་ན་དེའི་འབྲས་བུ་ཡང་དེ་ལྟར་འགྱུར་ཏེ། ཁྱད་པར་མེད་ན་ཡང་ཐམས་ཅད་ཁྱད་པར་མེད་པར་འགྱུར་བ་ཞེས་བྱ་བའི་དོན་ཏོ། །ཐ་དད་པར་ནི་རེ་ཞིག་དམིགས་ན་ཞེས་བྱ་བ་ནི་དམིགས་པ་ཙམ་དོན་དུ་གཉེར་བ་མ་ཡིན་པ་དེས་ན་གཞན་ཚོལ་བ་
[298b]
[298b.1]ཡིན་པ་དེ་ཡང་དེ་དང་འབྲེལ་པའི་ཕྱིར་འདུ་བའི་འབྲེལ་པ་ཇི་ལྟར་ཡིན་པ་བསམ་པར་བྱ་བ་ཡིན་ནོ། །དེ་བསྟན་པ་ནི་སྲོག་སོགས་འབྲེལ་པ་ཞེས་བྱ་བའོ། །ངེས་པ་ཞེས་བྱ་བ་ནི་དུས་དང་ཡུལ་ལ་སོགས་པའིའོ། །འབྲེལ་པ་ཅན་མ་ཡིན་པ་ལས་གྲུབ་པ་ངེས་པ་ཅན་གྱི་མ་ཡིན་པར་བསྟན་པ་
[298b.2]ནི་ཇི་ལྟར་བདག་ཀྱང་ཞེས་བྱ་བའོ། །འོན་ཏེ་སྲོག་ལ་སོགས་པ་སྐུལ་བར་བྱེད་པ་བསྐུལ་བར་བྱ་བ་ཉིད་ཀྱིས་སྐུལ་བྱེད་དུ་གོ་བར་བྱེད་ཀྱི་ནམ་མཁའ་ལ་སོགས་པ་ནི་མ་ཡིན་ཏེ། སེམས་པ་ཅན་མ་ཡིན་ནོ་ཟེར་བ་ནི་འོན་ཏེ་སྐུལ་བར་བྱེད་པའི་ཞེས་བྱ་བའོ། །བསྐུལ་བར་བྱ་བ་ཉིད་ཡིན་པས་གོ་བར་བྱེད་ན། 
[298b.3]སྐུལ་བྱེད་ལ་ཡིན་གྱི་ཁྱབ་པ་ཅན་ནི་མ་ཡིན་ཏེ། སྒྲོ་གདགས་པར་བྱ་བའི་ཁྱད་པར་མ་ཡིན་པ་ཉིད་ཀྱིས་འབྱུང་བ་ལ་དེ་ཉིད་དུ་མ་རྟོགས་པའི་ཕྱིར་རོ་ཞེས་བསྟན་པ་ནི་བྱ་མེད་ཁྱབ་པ་ཞེས་བྱ་བ་སྟེ། ཁྱབ་པ་ཅན་བྱ་བ་མེད་པ་ལ་སྲོག་ལ་སོགས་པ་འགལ་བའི་འབྲས་བུ་ཡིན་ནོ་ཞེས་བྱ་བའི་དོན་ཏོ། །རྟོགས་པ་
[298b.4]ངེས་པ་ཡིན་ན་ཞེས་བྱ་བ་ནི་སྔོན་པོའི་རྣམ་པར་ཤེས་པའི་རྒྱུ་སྔོན་པོ་ནི་ཡུལ་ཡིན་ནོ་ཞེས་བྱ་བའི་རིགས་པས་སོ། །རྟོགས་བཞིན་པའི་དབྱེ་བ་མ་ཡིན་དུ་ཟིན་ཀྱང་རྟོགས་པའི་དབྱེ་བ་ནི་ཐ་སྙད་ཀྱི་ཆེད་དུ་ཡིན་ནོ་ཞེས་ཟེར་བ་ནི་འོན་ཏེ་སྣང་བ་ཞེས་བྱ་བའོ། །དེའི་མཚན་ཉིད་ལ་སྣང་བ་ཙམ་ཞེས་བྱ་བ་ནི་ཐ་སྙད་ལ་
[298b.5]དེ་ལྟར་འགྱུར་ཞིང་རྒྱུ་མཚན་དུ་འགྱུར་རོ། །བླང་བྱ་དང་དོར་བྱ་མ་ཡིན་ནོ་ཞེས་བྱ་བ་ནི་འཁྲུལ་པ་མེད་པ་དང་ཅིག་ཤོས་ཀྱི་དབྱེ་བའོ། །སོ་སོར་སྣང་བའི་དགོས་པ་ལ་ཉེ་བར་མཁོ་བ་དངོས་པོ་བཞིན་དུ་བཤད་བྱ་ཡིན་པར་བསྟན་པ་ནི། དེའི་ཕྱིར་ཐ་དད་པ་དང་། ཐ་དད་པ་མེད་པ་ཞེས་བྱ་བའོ། །དོན་འདི་ཡང་
[298b.6]ཚིགས་སུ་བཅད་པ་ཉིད་དུ་ཡིན་པར་བསྟན་པ་ནི། ཚོགས་པའི་ནུས་པ་ཐ་དད་ཕྱིར། །ཞེས་བྱ་བ་སྟེ། རྒྱུ་ཐ་དད་པའི་ཕྱིར་རོ། །དངོས་རྣམས་ཞེས་བྱ་བ་ནི་ཕྱི་རོལ་རྣམས་སོ། །སྣ་ཚོགས་ངོ་བོ་ཉིད་དུ་ནི་འཇུག་པ་དང་ཅིག་ཤོས་ཀྱི་ཡུལ་ཉིད་དོ། །འཁྲུལ་པ་དང་ཅིག་ཤོས་ཉིད་ཀྱིས་ཀྱང་ཐ་དད་པའོ། །དེ་མེད་
[298b.7]ན་སྣང་བ་ཙམ་གཉིས་སུ་མེད་པ་ཡིན་པར་བསྟན་པ་ནི་གལ་ཏེ་དེ་ཞེས་བྱ་བའོ། །བདག་འདིའི་འབྲས་བུའི་དབྱེ་བས་ཐ་དད་པའི་ངོ་བོ་ཡང་ཡོད་པ་མ་ཡིན་ནམ་ཞེས་ཟེར་བ་ལ་འདི་ཐ་དད་བྱེད་ཐ་དད་བྱེད་ཅེས་བྱ་བའོ། །ཐ་དད་པའི་ངོ་བོ་འབྲས་བུའི་དབྱེ་བ་བྱེད་ཀྱང་ཐ་མི་དད་པ་ཐ་དད་པར་བྱེད་པ་མ་ཡིན་པ་ནི་བྱེད་པ་པོ་མ་ཡིན་པའི་ཕྱིར་
[299a]
[299a.1]མེད་པ་ཁོ་ནའོ། །ཡོད་ན་ཡང་སྣ་ཚོགས་པ་ཉིད་གཅིག་ཉིད་དང་འགལ་བ་ཡིན་ཏེ། མེ་དང་མེ་མ་ཡིན་པ་ལྟ་བུའོ་ཞེས་བསྟན་པ་ནི་གཅིག་ནི་རང་བཞིན་དུ་མ་ན། །ཞེས་བྱ་བའོ། །མེ་མ་ཡིན་པའི་གྲོག་མཁར་ལ་སོགས་མེའི་ངོ་བོ་ཉིད་ཀྱིས་དུ་བ་སྐྱེད་པ་ཡིན་སྙམ་དུ་སེམས་པ་ལ། དེ་ལྟ་ཉིད་མ་ཡིན་ན་དུ་བ་
[299a.2]མེ་མ་ཡིན་པ་ལས་བྱུང་བ་མ་ཡིན་ནོ་ཞེས་བྱ་བ་ནི་འགྲེལ་པར་ཏེ། དུ་བ་འབྱུང་བ་གཞན་དུ་མི་འཐད་པ་ཁོ་ནས་མེ་མ་ཡིན་པ་ལ་མེའི་ངོ་བོར་རྟོགས་པས་ཐ་དད་པ་ཡིན་པར་བསྟན་པ་ནི། དངོས་པོ་ཐ་དད་པའི་མཚན་ཉིད་ནི་ཞེས་བྱ་བ་སྟེ། ཐ་མི་དད་པའི་ངོ་བོ་གཞན་ཡང་དེ་ལས་ཐ་དད་པའི་ཕྱིར་ཐ་དད་པར་བྱེད་པའི་ངོ་བོ་ཐ་མི་དད་པའི་
[299a.3]ངོ་བོ་གང་གི་ཡིན་པ་དེ་ནི་ཐ་དད་པའི་དངོས་པོ་ནི་ཐ་དད་པ་ཉིད་ཀྱི་ངོ་བོ་གང་གི་ཡིན་པ་ཡོན་ཏན་ནི་དངོས་པོ་ཡིན་ནོ་ཞེས་བྱ་བའི་དོན་རིགས་པས་སོ། །དེའི་ཚེ་འབྲེལ་པ་ཅན་གཞན་ཡང་ཐ་དད་པ་ཁོ་ན་ཡིན་པར་བསྟན་པ་ནི་དེས་ན་གཞན་ནི་ཞེས་བྱ་བའོ། །དེ་ནི་ཐ་དད་པའི་ངོ་བོ་ཉིད་ཁོ་ནའོ། །དེའི་ངོ་བོ་མེད་ན་དེ་དེའི་འབྲས་བུ་དང་
[299a.4]ལྡན་པ་མ་ཡིན་པར་བསྟན་པ་ནི། དེ་ལས་ཞེས་བྱ་བ་སྟེ། ཐ་དད་པའི་ངོ་བོའི་འབྲེལ་པ་ཅན་དེའི་ནི་ཐ་མི་དད་པའི་ངོ་བོ་ཉིད་ཀྱིས་མ་ཡིན་ནོ། །རྒྱུའི་དེ་སྐྱེད་པའི་ངོ་བོ་སྟེ་དུ་བ་དེ་ཉིད་ཅེས་བྱ་བ་ནི་ཚོགས་པ་ལའོ། །གལ་ཏེ་གཞན་གྱི་ཞེས་བྱ་བ་ནི་འབྲེལ་པ་ཅན་ཡིན་ན་དེའི་ཚེ་དེ་ཉིད་ནི་ཚོགས་པའོ། །དེ་མེད་ན་གཞན་ལས་བསྐྱེད་བྱའི་
[299a.5]འབྲས་བུ་ཇི་ལྟར་འབྱུང་ཞེས་བྱ་བ་ནི་འགྲེལ་པར་རོ། །དེའི་སྐྱེད་བྱེད་ཀྱི་རང་བཞིན་དེ་ཉིད་ཀྱིས་ཁྱབ་པ་ཡིན་ཏེ། གཞན་དུ་ན་འགལ་བ་ཁྱབ་པ་ཡིན་པ་དེའི་ཕྱིར་དེའི་སྐྱེད་བྱེད་གཞན་ཡང་སྐྱེད་པར་བྱེད་དོ་ཞེས་བྱ་བའི་གོ་སྐབས་མེད་དོ། །དེའི་བསྐྱེད་བྱའི་འབྲས་བུའི་ཡང་གཞན་གྱི་བསྐྱེད་བྱ་ཡིན་ན་དེ་ཁོ་ན་གཞན་དུ་འགྱུར་བར་བསྟན་
[299a.6]པ་ནི་དེའི་ཕྱིར་ཞེས་བྱ་བའོ། །དེའི་སྐྱེད་བྱེད་དེ་ཉིད་དུ་ངེས་པ་ནི་དངོས་སུ་འབྲས་བུ་དེ་ཁོ་ན་ལ་ཡིན་པ་དེ་བཞིན་དུ་འབྲས་བུ་ཡང་ངོ་ཞེས་བསྟན་པ་ནི་ཕན་ཚུན་ཞེས་བྱ་བའོ། །ངེས་པ་ཅན་བཟུང་ཡང་བསྒྲུབ་བྱ་ལ་རྟོགས་པ་ཉིད་སྐྱེད་པར་བྱེད་པ་འདིས་ནི་ངེས་པ་ཅན་མ་ཡིན་པ་ལ་ཡང་མཚུངས་པ་ཡིན་ནོ་སྙམ་དུ་སེམས་པ་ལ་དེ་ཉིད་ཀྱི་དེ་ལ་ངེས་
[299a.7]པ་མཐོང་བ་ཡང་དེའི་ངོ་བོའི་ཁོངས་སུ་གཏོགས་པར་བྱེད་ཀྱི་གཞན་གྱི་ནི་མ་ཡིན་པར་བསྟན་པ་ནི། དེས་ན་དེའི་ཕྱིར་རང་ཉིད་ཀྱི་ངོ་བོ་མཐོང་བ་བཞིན་དུ་དེ་སྟེ་བསྒྲུབ་བྱའོ། །འབྲས་བུ་ནི་ངེས་པ་ཅན་ནོ། །འབྲས་བུ་ཉིད་ནི་ངེས་པ་ཅན་ཉིད་མ་ཡིན་པ་མ་ཡིན་ནམ། གཞན་ལ་ཡང་ཡོད་པའི་ཕྱིར་རོ་ཞེས་ཟེར་བ་ནི་གཅིག་ཅེས་བྱ་བ་སྟེ་ཐ་མི་དད་
[299b]
[299b.1]པའོ། །དུ་མ་ལས་ཞེས་བྱ་བ་ནི་ཐ་མི་དད་པ་ལས་སོ། །ཆུས་ཞེས་བྱ་བ་ནི་འབྲས་ལ་སོགས་པ་ཚོས་པ་ནི་འོ་མ་ལས་ཀྱང་འགྱུར་རོ་ཞེས་བྱ་བའི་དོན་ཏོ། །དུ་མ་ནི་མ་ཡིན་ཏེ་འོ་མ་དང་ཆུ་དག་གི་འཇུག་པའི་ནུས་པ་ཐ་མི་དད་པར་བསྟན་པ་ནི་གཤེར་ནུས་ཞེས་བྱ་བའོ། །ཐ་དད་པ་ལས་ནི་ཚོས་པ་མ་ཡིན་ཏེ་འོ་ན་ཅི་ཞེ་ན། མེ་མ་ཡིན་
[299b.2]པ་ལས་ལོག་པ་ལས་དུ་བ་བཞིན་དུ་ཞུ་བ་མ་ཡིན་པ་ལས་ལྡོག་པ་ལས་ཡིན་པར་བསྟན་པ་ནི། དེར་གཉི་ག་ལའང་ཞེས་བྱ་བའོ། །འོ་མ་དང་ཆུ་དེ་ཉིད་ཀྱིས་ཐ་དད་པ་ཡང་ཡིན་ལ་ཞུ་བའི་བདག་ཉིད་ཀྱིས་ཐ་མི་དད་པར་ཡང་ཡིན་ན། དེ་ཉིད་ཐ་དད་པ་དང་ཐ་མི་དད་པ་གཅིག་ཡིན་པར་ཐལ་བར་འགྱུར་བ་མ་ཡིན་ནམ་ཞེས་
[299b.3]ཟེར་བ་ལ། ཐ་དད་གཅིག་པའི་ཞེས་བྱའོ། །ཐ་དད་པ་གཅིག་པའི་ཕྱོགས་ལ་དེར་གཉི་གའང་ཞེས་བྱ་བའོ། །གཅིག་ཉིད་བྱ་བར་མི་རིགས་པ་ཡིན་པར་བསྟན་པ་ནི། ཐ་དད་གཤེར་ཉིད་ཇི་ལྟར་ཡིན། །ཞེས་བྱ་བའོ། །ཐ་དད་མེད་ཕྱིར་གཅིག་ཅེས་བརྗོད། །ཅེས་བྱ་བ་ནི་ཐ་དད་པའི་ཕྱོགས་ལ་ཡང་དེ་མ་ཡིན་པ་ལས་བྱུང་
[299b.4]བའི་བློའི་བྱེད་པ་ཐ་མི་དད་པའི་ཕྱིར་ཐ་མི་དད་པར་གནས་པ་མ་ཉམས་པ་ཁོ་ན་ཡིན་པར་བསྟན་པ་ནི། དེ་ཡི་རང་བཞིན་ཅན་གྱི་བློ། །ཞེས་བྱ་བའོ། །ཆུ་དང་འོ་མ་འབའ་ཞིག་ནི་ཐ་མི་དད་པས་རྒྱུ་ཉིད་མ་ཡིན་གྱི་མེ་ཡང་ངོ་ཞེས་བསྟན་པ་ནི་དེ་བཞིན་ཞེས་བྱ་བ་སྟེ། འོ་མ་དང་ཆུ་བཞིན་ནོ། །གང་གིས་ཞེས་བྱ་བ་ནི་སྲེག་བྱེད་ཀྱི་ཤེས་
[299b.5]པ་ལ་བརྟེན་པ་ཉིད་ཀྱིས་ཏེ། སྲེག་བྱེད་མ་ཡིན་པ་ལས་ལོག་པས་ཞེས་བྱ་བའི་ཐ་ཚིག་གོ། །སྐྱེད་པ་ནི་བྱས་པའོ། །དེས་ནི་ཞེས་བྱ་བ་ནི་ཆ་དེས་སོ། །དེས་ན་ཞེས་བྱ་བ་ནི་དུ་བས་སོ། །དེ་ལྟར་ནི་འབྲེལ་པ་ཅན་ཉིད་དུ་སྟེ་དུ་བ་མ་ཡིན་པ་ལས་ལོག་པས་དེ་གོ་བྱེད་མ་ཡིན་ནོ་ཞེས་བྱ་བའི་ཐ་ཚིག་གོ། །ཐ་དད་པ་ཁོ་ན་བསྐྱེད་བྱ་
[299b.6]དང་སྐྱེད་བྱེད་མ་ཡིན་ནམ། དེ་བཞིན་དུ་འབྲེལ་པ་ཇི་ལྟར་ཡིན་ཞེས་ཟེར་བ་ལ་བསྟན་པ་ནི་མེར་ཤེས་ཡན་ལག་ཅེས་བྱ་བ་སྟེ་ཐ་དད་པ་ཡང་དེ་མ་ཡིན་པ་ལས་ལྡོག་པར་བྱེད་པས་བསྐྱེད་བྱ་དང་སྐྱེད་བྱེད་དུ་བཟུང་བ་ཡིན་ནོ། །དེ་བཞིན་ཞེས་བྱ་བ་ནི་ཞུ་བ་བཞིན་དུའོ། །འབྲས་གཞན་ཞེས་བྱ་བ་ནི་དུ་བའི་ངོ་བོའོ། །དེ་ལྟར་ཞེས་བྱ་བ་ནི་མེ་མ་ཡིན་པ་
[299b.7]ཅན་ལས་ལྡོག་པར་བྱེད་པས་བསྐྱེད་བྱ་ཅན་བཞིན་དུ་བ་མ་ཡིན་པ་ལས་ལྡོག་པ་ཅན་ཡིན་ནོ་ཞེས་བྱའི་དོན་ཏོ། །དེ་བཞིན་མེ་ནི་ཐ་དད་ཀྱི། །ཞེས་བྱ་བའི་བཤད་པ་ནི་དེ་བཞིན་ཞེས་བྱ་བ་ནི་ཞེས་བྱ་བའོ། །དེ་ལས་གཞན་དག་ལས་ལྡོག་པས་ན་ཞེས་བྱ་བ་ནི་ཞུ་བའི་ཤེས་པ་ལ་བརྟེན་པ་བཞིན་དུ་ཞེས་བྱ་བར་སྦྱར་རོ། །ཐ་དད་ཀྱང་ཞེས་
[300a]
[300a.1]བྱ་བ་ནི་ཆུ་དང་འོ་མ་ཉིད་ཀྱིས་སོ། །ཐ་དད་ཀྱང་ཞེས་བྱ་བ་ནི་རྩྭ་དང་ལོ་མ་ལ་སོགས་པ་ལས་བྱུང་བ་ཉིད་ཀྱིས་སོ། །མེ་ནི་མ་ཡིན་པ་ལས་ལོག་པས་སྐྱེད་པར་བྱེད་པའི་མེའི་ཤེས་པ་ཐ་དད་པ་གང་ཡིན་སྙམ་དུ་སེམས་པ་ལ་དུ་བས་བུད་ཤིང་འགྱུར་བ་སྟེ་ཞེས་བྱ་བ་སྟེ་དུ་བ་དང་བུད་ཤིང་གི་འགྱུར་བ་དང་། 
[300a.2]ལུས་དྲོ་བ་ཡང་སྟེ་དེ་རྣམས་བྱེད་པའོ། །ཡང་ན་དེ་རྣམས་ཀྱི་ཡན་ལག་སྟེ་དེ་བྱེད་པ་ནི་ཁྱད་པར་རྣམས་ཀྱི་ངོ་བོ་མེའི་ཤེས་པའི་ཡན་ལག་ཉིད་དོ། །དེ་བྱེད་པ་མ་ཡིན་པ་རྣམ་པར་གཅོད་པའི་ཡུལ་ཉིད་མེ་མ་ཡིན་པའི་དུ་བ་ལ་རྒྱུ་འགལ་བའམ་འགལ་བ་ཁྱབ་པ་ཡིན་པར་བསྟན་པ་ནི། གལ་ཏེ་མ་ཡིན་ཞེས་བྱ་བའོ། །དུ་བ་
[300a.3]ཡང་མེ་མ་ཡིན་པ་ལ་འབྲས་བུ་འགལ་བ་སྲིད་པར་བསྟན་པ་ནི། གལ་ཏེ་དེ་དུ་བ་ཞེས་བྱ་བ་སྟེ། མཐོང་བའི་རྗེས་སུ་འབྲངས་ནས་སྲིད་པ་ཡང་ཡིན་ནོ་ཞེས་བྱ་བའི་དོན་ཏོ། །གཞན་དང་གཞན་དུ་ཞེས་བྱ་བ་ནི་གཞན་དུ་སྲིད་པ་ལས་ཏེ་སྔོན་པོ་ཉིད་གཞན་དུ་སྟེ་སེར་པོར་མི་འགྱུར་རོ་ཞེས་བྱ་བ་ཅི་ལས་ཡིན་ཞེས་བྱ་བར་སྦྱར་རོ། །
[300a.4]དུ་བ་ཉིད་མི་འགྱུར་རོ་ཞེས་བྱ་བ་ནི་དུ་བའི་བྱ་བ་མི་བྱེད་པའི་ཕྱིར་དང་མེའི་བསྐྱེད་བྱ་མ་ཡིན་པའི་ཕྱིར་ཡང་ངོ་། །འདི་གང་ལས་ཞེས་བྱ་བ་ནི་བསྐལ་པ་ལས་ཚད་མ་མེད་པའི་ཕྱིར་རོ། །རང་བཞིན་ཙམ་དངོས་པོའི་འབྲས་བུའི་བྱེད་པ་པོ་མ་ཡིན་ཞེས་ཟེར་བ་ནི་རང་གི་མཚན་ཉིད་མེད་ན་ཞེས་བྱ་བའོ། །འབྲས་བུ་ཉིད་ལ་ངེས་པ་
[300a.5]ཡིན་ན་རང་བཞིན་ངེས་པ་ཅན་དུ་མི་འགྱུར་རོ་སྙམ་དུ་སེམས་པ་ལ་ཇི་ལྟར་རང་རྒྱུ་ཞེས་བྱ་བ་སྟེ་མེད་ན་མི་འབྱུང་བར་ཞེས་བྱ་བ་ནི་ངེས་པའོ། །རང་བཞིན་གྱི་རང་བཞིན་ཉིད་ནི་འབྲས་བུའི་འབྲས་བུ་ཉིད་བཞིན་དུ་ངེས་པ་ཅན་ཡིན་ཏེ། སྤྱི་མངོན་པར་བརྗོད་པའི་ཕྱིར་གཏན་ཚིགས་ལ་ལྟོས་པ་ཡིན་ཏེ་ཚད་མ་ལ་ལྟོས་
[300a.6]པས་སོ། །ཡང་ན་གཏན་ཚིགས་ཏེ་སྒྲུབ་བྱེད་ཀྱི་ཆོས་ལ་ལྟོས་ནས་རང་བཞིན་ཏེ་བསྒྲུབ་བྱ་མེད་ན་མི་འབྱུང་བ་ཉིད་དེ་ངེས་པར་བྱ་བ་ཉིད་ཀྱང་གཏན་ཚིགས་ལས་སོ། །ཇི་ལྟར་རང་རྒྱུ་ཞེས་བྱ་བ་ནི་ཐམས་ཅད་ཐམས་ཅད་ཀྱི་མ་ཡིན་པའོ། །རྒྱུ་མ་ཡིན་པ་ཉིད་ལ་རིགས་པ་འདི་ཁོ་བོས་སྲོག་ལ་སོགས་པའི་ཡུལ་དུ་བརྗོད་པའི་
[300a.7]ཕྱིར་སློབ་དཔོན་གྱིས་གསུངས་པའི་མཉན་པར་བྱ་བ་ཉིད་ཡང་ཤེས་པར་བྱ་བ་ཡིན་ཏེ། ལྡོག་པ་ཅན་ཐམས་ཅད་ཀྱི་རིགས་པ་མཚུངས་པའི་ཕྱིར་རོ་ཞེས་བསྟན་པ་ནི། ལྡོག་ཅན་མཚུངས་པར་བསྟན་པའི་ཕྱིར། །ཞེས་བྱ་བའོ། །ལྡོག་པ་ཅན་དང་མ་ངེས་པ་དག་འགལ་བ་ཅན་ཡིན་ནོ་སྙམ་དུ་སེམས་པ་ལ། མཐུན་ཕྱོགས་
[300b]
[300b.1]ལས་ཞེས་བྱ་བ་སྟེ། ལྡོག་པ་ཅན་ཞེས་བྱ་བའི་དོན་ཏོ། །འདིའི་ལྡོག་པ་པ་ན་མ་ཡིན་ཉིད་འཐད་པ་དང་བཅས་པར་བསྟན་པ་ནི་རྟག་པ་དང་མི་རྟག་པ་ཞེས་བྱ་བའོ། །ལྡོག་པ་ལ་ནི་རང་ཉིད་ཀྱིས་མེད་པའི་ཕྱིར་ཐེ་ཚོམ་ཟ་བ་ལ་གཏན་ཚིགས་ཡིན་ཏེ། ཐེ་ཚོམ་ཟ་བ་ལ་སྒྲུབ་པར་བྱེད་པ་མ་ཡིན་ཏེ་མ་ངེས་པའི་ཕྱིར་རོ་ཞེས་
[300b.2]བསྟན་པ་ནི། སྒྲ་རྟག་མི་རྟག་ཐེ་ཚོམ་ནི། །ཞེས་བྱ་བའོ། །ཐེ་ཚོམ་ཟ་བ་ཡིན་ན་གཏན་ཚིགས་ནི་མ་ངེས་པས་གཅིག་ཏུ་ཉེ་བར་སྦྱོར་བར་མི་བྱེད་ན་ཐེ་ཚོམ་ལྡོག་པར་བྱེད་པ་མ་ཡིན་ལ་དེའི་གཏན་ཚིགས་ཐམས་ཅད་སྔར་མཐོང་བ་ལས་མ་ཡིན་པར་བསྟན་པ་ནི། མཐོང་བ་བསྒྲུབ་པའི་ཚུལ་གྱིས་ནི། །ཞེས་བྱ་བ་སྟེ། རིགས་
[300b.3]པའི་རྣམ་པས་རང་གི་ཕྱོགས་ཡོངས་སུ་འཛིན་པ་ནི་ཁྱད་པར་རོ། །རྟག་པའམ་མི་རྟག་པ་ཡང་མཐོང་བ་ནི་གཞན་ལ་ངེས་པར་མི་བྱེད་ཀྱང་དེ་ལ་ཤེས་པ་སྐྱེད་པར་བྱེད་པ་མ་ཡིན་ནམ། ངེས་པ་ནི་ཤེས་པ་ཡིན་ནོ་ཞེས་བྱ་བ་ཉིད་རིགས་པ་མ་ཡིན་ཏེ། སྔ་མའི་ངོ་བོ་མ་མཐོང་བ། །དེ་ཚེ་གང་ཞིག་དམིགས་པ་ནི། །དེ་ནི་
[300b.4]གར་ཡང་ཤེས་བྱེད་མིན། །ཐེ་ཚོམ་ཟ་བར་རྟོགས་པ་ཡིན་སྙམ་དུ་སེམས་པ་ནི། གལ་ཏེ་མཉན་བྱ་ཉིད་ཅེས་བྱ་བའོ། །འགལ་བ་ཅན་གཉིས་པོའི་འཇུག་པ་དང་མི་འཇུག་པ་དག་མི་རིགས་ཏེ། དེ་ལས་གཅིག་ལོག་པ་ནི་གཞན་འཇུག་པ་མེད་ན་མི་འགྱུར་བའི་ཕྱིར་རོ་ཞེས་བསྟན་པ་ནི། གཅིག་ལྡོག་པར་
[300b.5]ཞེས་བྱ་བའོ། །ཐེ་ཚོམ་ཡོད་ན་གཏན་ཚིགས་མ་ངེས་པ་ལས་ཟློག་པར་མི་བྱེད་པས་དེའི་རྒྱུ་བརྗོད་དོ་ཞེས་ཟེར་བ་ནི། འོན་ཏེ་ཐེ་ཚོམ་ཟ་བར་འགྱུར་བ་ན་ཞེས་བྱ་བའོ། །དེ་འདི་ནི་གཞལ་བྱ་ལ་ཡང་མཚུངས་པ་ཡིན་པར་བསྟན་པ་ནི། གཉི་ག་ལ་མཐོང་གཞལ་བྱ་ཉིད། །ཅེས་བྱ་བའོ། །ངེས་པར་ལྡོག་པ་ཁོ་ན་ཅི་ལས་ཤེས་ཟེར་བ་
[300b.6]ལ། གཅིག་ཏུ་ངེས་པར་ལྡོག་པས་ཞེས་བྱ་བ་སྟེ། གཉི་ག་ལས་ལྡོག་པར་མ་ངེས་སོ་ཞེས་བྱ་བའི་དོན་ཏོ། །ལྡོག་པ་ཡང་ཐེ་ཚོམ་ཟ་བའི་རྗེས་སུ་མཐུན་པ་མ་ཡིན་ཏེ། འོན་ཀྱང་ཤེས་པ་ཡིན་པར་བསྟན་པ་ནི་གཉི་ག་ལས་ལྡོག་པ་ཞེས་བྱ་བའོ། །དེ་སྐད་དུ་ཡང་ཞེས་བྱ་བ་ནི་ལྡོག་པ་བསྟན་པའོ། །དེ་ནི་ཞེས་བྱ་བ་ནི་སྒྲུབ་བྱེད་ཀྱི་ཆོས་
[300b.7]སོ། །དེ་ལ་ཞེས་བྱ་བ་ནི་ཐ་དད་པ་ལའོ། །དེའི་རྟེན་ནི་ཞེས་བྱ་བ་ནི་ཐུན་མོང་བ་དང་ལྡན་པ་རྣམས་སོ། །དེས་བསྡུས་པའི་ཕྱིར་དང་གཅིག་ཏུ་སྟེ་ངེས་པས་ལྡོག་ན་ལྡོག་པ་ངེས་པའི་ཕྱིར་རོ་ཞེས་བྱ་བའི་དོན་ཏོ། །ཐེ་ཚོམ་ཟ་བ་ལས་ཇི་ལྟར་ཡིན་ཞེས་བྱ་བའི་དོན་ཡིན་ཞེས་ཟེར་བ་ལ་དེ་ཇི་ལྟར་འདི་ཞེས་བྱ་བའོ། །ལྡོག་པ་ངེས་
[301a]
[301a.1]ན་དེ་དག་ནི་ལྡོག་པར་བྱེད་པ་ཉིད་ཡིན་གྱི་ཐེ་ཚོམ་ཟ་བར་བྱེད་པ་མ་ཡིན་པར་བསྟན་པ་ནི་འདི་ནི་བཤད་ཟིན་ཏོ་ཞེས་བྱ་བའོ། །ལྡོག་པར་བྱེད་པ་ནི་ཐེ་ཚོམ་ཟ་བར་བྱེད་པ་མ་ཡིན་གྱི་མི་ཤེས་པར་བྱེད་པ་ཡང་མ་ཡིན་པར་བསྟན་པ་ནི། གཉི་ག་རྣམ་པར་གཅོད་ཅེས་བྱ་བའོ། །ལྡོག་པའི་སྒོ་ནས་གཞན་
[301a.2]ལ་ངེས་པར་བྱེད་པ་ཡིན་ལ། ལྟོས་པ་མེད་པ་ནི་ཐེ་ཚོམ་གྱི་ཤེས་པར་བྱེད་པ་ཡིན་ནོ་སྙམ་དུ་སེམས་པ་ནི་གཏན་ཚིགས་གཞན་ཞེས་བྱ་བའོ། །གཞན་ལ་ལོག་པ་ཁོ་ན་གཞན་ལ་ལྟོས་པ་ཡང་རྗེས་སུ་དཔག་པའི་བྱ་བ་ཡིན་པར་བསྟན་པ་ནི། རྟག་པ་ལོག་པས་ཞེས་བྱ་བའོ། །མ་ཡིན་ཏེ་དེ་ཞེས་བྱ་བ་ནི་གཞན་ནོ། །རྗེས་སུ་
[301a.3]དཔག་པ་ལས་མེ་མ་ཡིན་པ་རྣམ་པར་གཅོད་པ་ནི་མེ་མ་ཡིན་ཞིང་མངོན་སུམ་མ་ཡིན་ནོ་ཞེས་ཟེར་བ་ནི་འབྲས་བུའི་གཏན་ཚིགས་ལ་ཞེས་བྱ་བའོ། །དེ་ལ་ཡང་ངེས་པ་ཅན་མཐོང་བ་ཡིན་ཏེ། དེའི་མཐོང་བ་ལ་གྲུབ་པ་དང་བདེ་བ་ཐ་མི་དད་པའི་ཕྱིར་རོ་ཞེས་བསྟན་པ་ནི། རེ་ཞིག་གཞག་གོ་ཞེས་བྱ་བའོ། །མ་ཡིན་ཏེ་མངོན་
[301a.4]སུམ་གྱིས་གྲུབ་པ་ཞེས་བྱ་བ་ནི་རྟག་པ་རྟག་མི་རྟག་པ་དང་བྲལ་བའོ། །འགོག་པར་བྱེད་པ་མ་ཡིན་ནོ་ཞེས་བྱ་བ་ནི་དངོས་པོ་ཙམ་འཛིན་པའི་ཕྱིར་རོ། །གཞན་ཞེས་བྱ་བ་ནི་མི་རྟག་པ་ཉིད་དོ། །གཞན་གྱིས་ཞེས་བྱ་བ་ནི་བྱས་པ་ཉིད་ཀྱིས་སོ། །མཉན་པར་བྱ་བ་ཉིད་ཁོ་ན་ནི་གཉི་ག་རྣམ་པར་གཅོད་པར་བྱེད་པ་མི་རྟག་པ་ཉིད་དུ་
[301a.5]སྒྲུབ་པར་བྱེད་པ་ལ་གནོད་པར་བྱེད་པ་ཟེར་བ་ལ་མ་ཡིན་ཏེ། མཉན་བྱ་ཉིད་ཅེས་བྱ་བའོ། །དེ་ལྟ་མ་ཡིན་ན་ཞེས་བྱ་བ་ནི་མཉན་པར་བྱ་བ་ཉིད་སྒྲུབ་བྱེད་མ་ཡིན་པས་གཞན་གྱིས་གནོད་པའི་ཕྱིར་རོ། །འདིར་རྣམ་པར་དཔྱད་པར་བྱ་སྟེ་ཞེས་བྱ་བ་ནི་གཞན་དང་མ་འདྲེས་པའམ་ཞེས་བྱ་བའི་བཤད་པའོ། །སྣང་བ་ལས་ཁང་པ་
[301a.6]ནང་མར་ཞུགས་པའི་དང་པོ་མཐོང་བ་ཐམས་ཅད་མི་འཛིན་པ་ནི་དེ་ལས་གཞན་པས་གནོད་པ་ཡིན་ལ་མངོན་སུམ་མ་ཡིན་ཏེ། ཐམས་ཅད་ཚད་མར་འགྱུར་བ་ཡིན་པའི་བཤད་པའོ་ཞེས་བསྟན་པ་ནི། ཉི་ཚན་ལས་ནི་ཁྱིམ་ཕུགས་སུ། །ཞུགས་མ་ཐག་ཏུ་ཞེས་བྱ་བའོ། །དང་པོ་མཐོང་བ་ཞེས་བྱ་བ་དང་པོ་མཐོང་བ་ཚད་མ་
[301a.7]མ་ཡིན་གྱི་ཐམས་ཅད་དུ་མ་ཡིན་པར་བསྟན་པ་ནི་དང་པོའི་མཐོང་བ་ཞེས་བྱ་བའོ། །གཉིས་པ་ནི་འབྲེལ་པ་འཛིན་པ་ཡིན་པས་རྗེས་སུ་དཔག་པ་ཡིན་ནོ། །གཞན་ལས་ཞེས་བྱ་བ་ནི་མཉན་པ་ཉིད་ལས་སོ། །དེ་ལྟར་མ་ཡིན་པར་ཞེས་བྱ་བ་ནི་བྱས་པ་ཉིད་ཀྱི་ཕྱིར་ངེས་པའོ། །མཉན་བྱ་ཉིད་ཀྱིས་ཞེས་བྱ་བས་གཉི་ག་ལས་ལྡོག་པ་
[301b]
[301b.1]ཡིན་ཏེ། རྟོགས་པའི་དོན་ཡིན་པའི་ཕྱིར་རོ། །མཉན་པར་བྱ་བ་ཉིད་ཐེ་ཚོམ་གྱི་རྒྱུ་ཉིད་ནི་ལྡོག་པ་མ་ངེས་ན་ཡིན་ཏེ། དེས་ན་གཅིག་ཏུ་སྟེ་ངེས་པ་ལྡོག་པའི་ཕྱིར་རོ་ཞེས་བྱ་བའི་དོན་བསྟན་པ་ནི་དེས་ན་ལྡོག་པ་མེད་པ་ཉིད་ཀྱིས་ཞེས་བྱ་བ་ལ་སོགས་པའོ། །གཞན་ནི་ངེས་པ་ཞེས་བྱ་བ་ཕུང་པོ་གཞན་ཡིན་ནོ་ཞེས་ཟེར་བའོ། །མདོ་
[301b.2]སྡེ་པའི་ནམ་མཁའ་ནི་མེད་ཀྱང་གཞལ་བྱ་ཡིན་ཏེ། ཡོད་པ་དང་མེད་པའི་རྣམ་པར་དབྱེ་བས་འཇུག་པའི་ཡུལ་ཡིན་པའི་ཕྱིར་ལ། དེའི་ཕྱིར་མ་ཡིན་ཏེ་མི་རྟག་པར་ངེས་པ་མེད་པའི་ཕྱིར་རོ་ཞེས་བསྟན་པ་ནི། ནམ་མཁའ་མེད་པའི་ཕྱོགས་ལ་ནི། །ཞེས་བྱ་བའོ། །དེ་ནི་ཞེས་བྱ་བ་ནི་ནམ་མཁའོ། །ཡོན་ཏན་སྒྲ་གཞན་དུ་
[301b.3]མི་འཐད་པ་རྟོགས་པར་བྱ་བའི་ཡོན་ཏན་ཅན་གྱི་ནམ་མཁའ་རྫས་ཉིད་ཡིན་ནོ་སྙམ་དུ་སེམས་པ་ལ། ནམ་མཁའ་ཡང་ཞེས་བྱ་བ་སྟེ། རེག་པ་དང་ལྡན་པའི་རྫས་མེད་ཀྱང་འཇིག་རྟེན་གྱི་ནམ་མཁའི་ཐ་སྙད་ཡིན་ཏེ། གཞན་ལ་དོགས་པ་མེད་པས་ཁས་མི་ལེན་པའི་ཕྱིར་རོ། །གླིང་བུ་དང་པི་ཝང་ལ་སོགས་པ་ཉིད་ནི་སྒྲའི་འདུ་བ་
[301b.4]ཅན་གྱི་རྒྱུ་མཚན་ཡིན་ཏེ། དེའི་ཁྱད་པར་གྱིས་ཁྱད་པར་ཅན་ཡིན་ནོ་ཞེས་བྱ་བའི་དོན་ཏོ། །ནམ་མཁའ་ལུས་པ་མེད་པ་ལ་ནི་དགོས་པ་གཞན་གྱི་བསྒྲུབ་བྱ་མ་ཡིན་པར་བསྟན་པ་ནི། དེ་ལྟ་མ་ཡིན་ན་གོམ་གང་ཡང་ཞེས་བྱ་བའོ། །ཐ་སྙད་མི་སླུ་བ་སྒྲུབ་པར་བྱེད་པ་ནི་འདི་དོན་བྱེད་པ་ལ་མི་སླུ་བ་སྒྲུབ་པར་བྱེད་པ་ཡང་ཡིན་ལ་རྐྱེན་ཡང་
[301b.5]ཡིན་པ་དེས་རྣམ་པར་གཅོད་པར་བྱ་བ་ཡིན། ཤེས་བྱ་གཞན་རིག་པ་ཁོ་ན་སྟེ་དེ་དང་ཤེས་པ་གཅིག་ལ་འདྲེས་པར་ཡོད་པ་ཞེས་བྱ་བའི་དོན་ཏོ། །ཡོད་པ་ཉིད་དང་བྱས་པ་ཉིད་ལ་སོགས་པ་ནི་མེད་པའི་རྟག་པ་ལ་མེད་པ་བཞིན་དུ་མེད་པ་ཁོ་ན་ཡིན་ནོ་ཞེས་བྱ་བ་ནི་ཐོབ་སླ་བའི་ལྡོག་པ་ཅན་ཡིན་པར་བསྟན་པ་ནི་དེ་ལྟ་ཡིན་ན་ཞེས་
[301b.6]བྱའོ། །མངོན་སུམ་སྐྱེད་པ་ཡིན་པའི་ཕྱིར། །ཞེས་བྱ་བ་ནི་ལས་ཡིན་ཞེ་ན། དངོས་པོ་ལས་ཞེས་བྱ་བར་སྦྱར་རོ། །བསྟན་པ་ཡིན་ནོ་ཞེས་བྱ་བ་ནི་སྲོག་ལ་སོགས་པ་ནི་མེད་པའི་མཐུན་པའི་ཕྱོགས་ལ་མེད་པ་བཞིན་དུ་མེད་པ་ཉིད་དུའོ། །འོན་ཏེ་འདི་དངོས་པོའི་ཡུལ་ཅན་གྱི་ཞེས་བྱ་བ་ནི་གྲུབ་པའི་མཐའ་ཡིན་ཏེ། འོན་ཏེ་ཞེས་བྱ་བ་དག་ཉེ་བར་
[301b.7]དགོད་པའི་དོན་དུའམ་དོགས་པར་བྱེད་པ་ཡང་ངོ་། །འདི་ཞེས་བྱ་བ་ནི། མཐུན་པའི་ཕྱོགས་ལ་ཡོད་དང་མེད། །ཅེས་བྱ་བ་ལ་སོགས་པའོ། །དེ་ལྟ་ཡིན་ན་མི་དམིགས་པའི་འབྲེལ་པ་ཞེས་བྱ་བ་ནི་རྒོལ་བ་ཡིན་ཏེ། འབྲེལ་པ་གཉིས་དངོས་པོ་མ་ཡིན་པ་ལ་མི་སྲིད་པའོ། །གཉིས་པོ་འདི་དག་ཉིད་མ་དམིགས་པ་ལ་ཡང་བརྒྱུད་པས་
[302a]
[302a.1]ཡིན་པར་བསྟན་པ་ནི། རྒྱུ་དང་ཁྱབ་བྱེད་མེད་པའི་ཕྱིར། །ཞེས་བྱ་བའོ། །རང་རྒྱུད་དུ་ཞེས་བྱ་བའི་དངོས་པོ་བཞིན་དུ་མངོན་སུམ་ཉིད་ཀྱིས་སོ། །ལྐོག་ཏུ་གྱུར་པ་ཉིད་ཀྱིས་ཞེས་བྱ་བ་ནི་དེ་རུང་བ་ཉིད་མ་ཡིན་པའི་ཕྱིར་རོ། །དེ་ཞེས་བྱ་བ་ནི་རུང་བ་མ་ཡིན་པ་དང་འབྲེལ་པ་ཅན་མེད་པའོ། །དེ་ལྟ་ན་རང་རྒྱུད་པ་མ་ཡིན་པ་
[302a.2]ཉིད་ཁོ་ནས་འབྲེལ་པ་བརྗོད་པར་བྱ་བ་ཡིན་ནོ་སྙམ་དུ་སེམས་པ་ལ། རྒྱུ་དང་ངོ་བོ་ལྡོག་ཉིད་ཀྱིས། །ཞེས་བྱ་བ་སྟེ་རྒྱུ་དང་ཁྱབ་པར་བྱེད་པ་ལྡོག་པ་ཉིད་ཀྱིས་སོ། །བརྗོད་པ་ལས་ཞེས་བྱ་བ་ནི་སློབ་དཔོན་གྱིས་ཏེ། དེ་ལ་རིགས་མཐུན་ལ་ཡོད་དང་། །རྣམ་གཉིས་མེད་ལ་མེད་གང་ཡིན། །ཞེས་བྱ་བ་ལ་སོགས་པས་སོ། །ཐ་དད་པར་
[302a.3]ནི་མ་བཤད་དོ། །ཞེས་བྱ་བ་ནི་རང་དབང་མ་ཡིན་པའི་ཕྱིར་རོ། །རྒྱུ་དང་རང་བཞིན་གྱི་ལྡོག་པ་ནི་རང་བཞིན་མི་དམིགས་པ་ཡིན་ཡང་འབྲས་བུ་དང་ཁྱབ་བྱ་ལ་ལྟོས་ནས་དེ་ལྟར་བརྗོད་པ་ཡིན་པར་བསྟན་པ་ནི། རང་བཞིན་མི་དམིགས་པ་ཡང་ཞེས་བྱ་བའོ། །དམིགས་པ་མེད་ན་ཡོད་པ་ཇི་ལྟར་ཡིན་ཞེས་ཟེར་བ་ལ། དེ་ལྟར་ཡང་
[302a.4]ཞེས་བྱ་བའོ། །རྒྱུ་ལ་སོགས་པ་མ་དམིགས་པ་ལས་མེད་པ་བཞིན་དུ་འབྲས་བུ་ལ་སོགས་པ་ལས་ཀྱང་འགྱུར་བ་ཡིན་ནོ་སྙམ་དུ་སེམས་པ་ལ་མ་དམིགས་པ་ཙམ་མེད་པ་སྒྲུབ་པ་མ་ཡིན་གྱི་འོ་ན་ཅི་ཞེ་ན། རུང་བའི་ཞེས་སློབ་དཔོན་གྱིས་ཉེ་བར་མཚོན་པས་བསྟན་པ་ནི། དེ་ལའང་ཞེས་བྱ་བ་སྟེ། མི་དམིགས་པ་ལ་སྐྱེས་བུ་མེད་ན་
[302a.5]བུམ་པ་ལ་སོགས་པ་ལས་སྲོག་ལ་སོགས་པ་ལྡོག་པ་ཡིན་གྱི་གསོན་པོའི་ལུས་ལ་མ་ཡིན་པའི་ཕྱིར་སྐྱེས་བུ་མཐོང་བ་མེད་པ་ལས་ལྡོག་པ་མ་ཡིན་པ་དང་། དེ་མེད་པ་ལས་ལྡོག་པ་ཡིན་པ་ལ་བརྟེན་ནས་ཐེ་ཚོམ་གྱི་རྒྱུ་ཉིད་དུ་བསྒྲུབ་པའི་ཕྱིར་ཁྱད་པར་དང་བཅས་པའི་མི་དམིགས་པ་ནི་མེད་པ་སྒྲུབ་པ་ཡིན་གྱི་གཞན་ནི་མ་ཡིན་
[302a.6]ནོ་ཞེས་བྱ་བ་ཁོ་ན་ཡིན་ནོ། །མི་དམིགས་པ་བཞིན་དུ་སྣང་དུ་རུང་བའི་མེ་མ་ཡིན་པ་དང་ཤིང་མ་ཡིན་པ་རྣམ་པར་གཅོད་པ་ཁོ་ན་གཏན་ཚིགས་དག་གིས་སྒྲུབ་པར་བྱེད་པ་མ་ཡིན་ནམ། དེའི་ཕྱིར་འདིར་གཉིས་ནི་དངོས་པོ་སྒྲུབ་པ་ཡིན་ལ་ཞེས་བྱ་བ་ལ་སོགས་པ་མི་རིགས་པ་ཡིན་ནོ་སྙམ་དུ་སེམས་པ་ལ། འདིས་ནི་དངོས་
[302a.7]པོ་ལའང་དངོས་པོའི་ཆ་ཞེས་བྱ་བའོ། །མེ་མ་ཡིན་པའམ་ཤིང་མ་ཡིན་པ་ཞེས་བྱ་བའི་ཐེ་ཚོམ་ཟ་བ་ནི་འགལ་བའི་འབྲས་བུའམ། འགལ་བས་ཁྱབ་པའམ་དགག་པར་བྱའི་ལྡོག་པ་ཉིད་དུ་ཐ་སྙད་བྱེད་པ་ཡིན་གྱི། འབྲས་བུ་དང་རང་བཞིན་དག་ནི་དེ་དང་བྲལ་བ་ལ་རྒྱུ་དང་ཁྱབ་པར་བྱེད་པ་དག་ལ་ཡང་ངོ་ཞེས་བྱ་བ་ནི་
[302b]
[302b.1]ཁྱད་པར་རོ། །དངོས་ལ་ཡང་ཞེས་བྱ་བ་ནི་མ་ཡིན་པ་ཉིད་ཀྱིས་རྟོགས་པའི་ཕྱིར་འདིས་ནི་ཞེས་བྱ་བ་ནི་འདི་ཉིད་ཀྱི་ཕྱིར་རོ་ཞེས་བྱ་བ་ནི་འགྲེལ་པར་རོ། །མ་ཡིན་པར་དགག་པར་བཤད་པས་ཁྱད་པར་བརྗོད་པའི་ཕྱིར་འདི་ལ་ཡང་སྐྱོན་མེད་དོ། །སྣང་དུ་རུང་བ་དག་ཁོ་ནའི་འབྲས་བུ་དང་ཁྱབ་བྱ་དག་ལ་རྒྱུ་དང་རང་བཞིན་
[302b.2]མེད་པ་ལས་མེད་པ་མ་ཡིན་ནམ། །གཉི་ག་ལ་ཡང་ཡོད་པ་དམིགས་པ་ཉིད་བསྒྲུབ་བྱ་ཡིན་པ་དེ་ལ་རྒྱུའམ་རང་བཞིན་ཞེས་བྱ་བ་ལ་ཁྱད་པར་ཅི་ཞིག་ཡོད། དེ་ནི་དེའི་རྒྱུ་འམ་རང་བཞིན་ཡང་མ་ཡིན་ནོ་སྙམ་དུ་སེམས་པ་ལ། དེ་ལ་དམིགས་རུང་རྣམས་ཀྱིས་ནི། །ཞེས་བྱ་བའོ། །སྣང་དུ་རུང་བའི་ངོ་བོ་ནི་
[302b.3]དམིགས་པ་ཁོ་ན་ཡིན་གྱི་ཁྱད་པར་བྱེད་པ་མི་དམིགས་པ་ཉིད་མ་ཡིན་ནོ། །དབང་པོ་དང་སྣང་བ་ལ་སོགས་པ་ཡོད་ན་ཡུལ་དམིགས་པ་ནི་སྣང་བའི་གསལ་བ་ལས་གཞན་མ་ཡིན་ཏེ། ཐ་མི་དད་པ་ཉིད་ཡིན་པར་བསྟན་པ་ནི། མེད་པ་ནི་མི་དམིགས་པ་ལས་གཞན་མ་ཡིན་པ་ཉིད་ཅེས་བྱ་བའོ། །རྗེས་
[302b.4]སུ་འགྲོ་བ་དང་ལོག་པ་དག་གིས་དམིགས་པ་ནི་དམིགས་བྱ་ལས་ཐ་དད་པ་ཡིན་ནོ་ཞེས་ཟེར་བ་ནི་ཤེས་པ་ཉིད་ཅེས་བྱ་བའོ། །འཁྲུལ་པའི་ཕྱིར་རོ་ཞེས་བྱ་བ་ནི་རྗེས་སུ་དཔག་པའོ། །དེ་བཞིན་དུ་ལྡོག་པ་མེད་པ་ནི་རྗེས་སུ་འགྲོ་བ་མེད་པ་ཡིན་ནོ་ཞེས་ཟེར་བ་ནི་འདས་པ་དང་མ་འོངས་པ་དག་ལ་ཡང་ཞེས་བྱ་བའོ། །དམིགས་
[302b.5]པར་བྱ་བ་ཉིད་ཀྱང་མ་དམིགས་པ་ཉིད་ལས་མ་ཡིན་ནམ། དེ་ཡང་རང་བཞིན་མི་དམིགས་པ་ནི་མ་ཡིན་ནོ་སྙམ་དུ་སེམས་པ་ལ་དབྱེ་བ་བསྟན་པ་ནི་དམིགས་པར་བྱ་བ་མེད་པ་ནི་ཞེས་བྱ་བའོ། །དམིགས་པ་བཞིན་དུ་དེའི་བདག་ཉིད་ཀྱི་མེད་པ་ཡང་མངོན་སུམ་པ་ཡིན་གྱི་ཁྱབ་པར་བྱེད་པ་མི་དམིགས་པ་མ་ཡིན་ཏེ། 
[302b.6]རུང་བའི་ཡུལ་ཅན་ཡིན་པའི་ཕྱིར་རོ། །དམིགས་པར་བྱ་བ་ཡོད་པ་དམིགས་པ་ནི་རྗེས་སུ་དཔག་པ་ལ་སོགས་པའི་གནས་སྐབས་ལ་དེ་མ་ཡིན་པར་བསྟན་པ་ནི་དེ་དག་གི་ཡོད་པ་ནི་ཞེས་བྱ་བ་སྟེ། རྐྱེན་གཞན་ཚང་བ་རང་བཞིན་གྱི་ཁྱད་པར་ནི་དམིགས་པའི་རིག་བྱར་གྱུར་པ་ཞེས་བྱ་བའི་དོན་ཏོ། །དེས་ན་ཞེས་
[302b.7]བྱ་བ་ནི་དམིགས་པས་སོ། །དེ་ལས་ལྡོག་པ་མེད་ན་ཞེས་བྱ་བ་ནི་དམིགས་པ་ཉིད་མ་དམིགས་ནའོ། །དེས་ན་མི་འཁྲུལ་པའི་ཕྱིར་ཞེས་བྱ་བ་ནི་བྱེད་པ་པོ་ལ་གནས་པ་དམིགས་པ་ནའོ། །དེའི་ཕྱིར་གདོན་མི་ཟ་བར་དམིགས་བཞིན་པ་ནི། དམིགས་པ་ཁོ་ན་ཡིན་པར་བསྟན་པ་ནི། ཐ་དད་པར་དུས་མཚུངས་པ་ཞེས་
[303a]
[303a.1]བྱ་བ་སྟེ། རྗེས་སུ་ཞུགས་པ་མ་ཡིན་ན་བེམས་པོའི་བདག་ཉིད་ནི་རྣམ་གྲངས་མ་ཡིན་ཞེས་བྱ་བའི་དོན་ཏོ། །དམིགས་པའི་རིག་བྱར་གྱུར་པ་དམིགས་བྱ་ཉིད་ཡིན་གྱི་དབང་པོ་ལ་སོགས་པ་ནི་མ་ཡིན་ནོ་ཞེས་བྱ་བ་ནི་དེ་དག་གི་དབྱེ་བ་ཡིན། དེ་དག་མེད་པ་དག་ལ་ཡང་དབྱེ་བར་འགྱུར་རོ་སྙམ་དུ་
[303a.2]སེམས་པ་ལ། དངོས་པོ་མེད་པ་རྣམས་ནི་ཞེས་བྱ་བ་སྟེ་དངོས་པོ་མེད་པའི་ཕྱིར་རོ་ཞེས་བྱ་བའི་དོན་ཏོ། །དགག་པར་བྱ་བ་རྣམས་དངོས་པོ་ཉིད་དུ་གཅིག་ཉིད་ཡིན་ན་ཐ་དད་པ་མ་ཡིན་ནོ་ཞེས་ཟེར་བ་ནི་འོན་ཏེ་མེད་པ་དག་ཅེས་བྱ་བའོ། །དམིགས་པ་བཞིན་དུ་འདིའི་ཡང་མེད་པ་མངོན་སུམ་ཁོ་ན་ཡིན་ན་རང་བཞིན་མི་
[303a.3]དམིགས་པས་ཅི་ཞིག་བྱ་ཞེས་ཟེར་བ་ལ། དེའི་ཕྱིར་མི་ཤེས་ཤེས་བྱའི་ཕྱིར། །ཞེས་བྱ་བའོ། །སྔ་མས་དེའི་བདག་ཉིད་དང་གཞན་གྱིས་མི་དམིགས་པ་བཞིན་དུ་མངོན་སུམ་ཉིད་མ་རྟོགས་པའི་དོན་གྱིས་མི་དམིགས་པ་དགོས་པ་ཡིན་ནོ་ཞེས་བྱ་བའི་དོན་ནི་འགྲེལ་པར་ཏེ་གཅིག་ནི་རང་བཞིན་མི་དམིགས་པ་ཞེས་བྱ་བའོ། །
[303a.4]ཁོ་བོ་མི་ཤེས་ཤེས་བྱའི་ཕྱིར། །ཞེས་བྱ་བ་ནི་མི་སྣང་བ་མ་དམིགས་པ་ཡིན་ནོ་ཞེས་སྨྲས་སོ། །ཡུལ་མེད་ཕྱིར་ཞེས་བྱ་བ་སྟེ། དེའི་འབྲས་བུ་ཡུལ་ལ་དམིགས་པ་དང་ཤེས་པ་སྟེ། རྣམ་པར་རྟོག་པ་དང་སྒྲ་དང་ཐེ་ཚོམ་ཡང་དེ་དག་གི་དམིགས་པ་ན་དེ་བཞིན་དུ་ཕན་ཚུན་དམིགས་བྱ་རྣམས་ལ་སྣང་བ་མི་དམིགས་པ་ཡིན་
[303a.5]ཏེ། དམིགས་པ་དང་ཡོད་པ་ཐ་མི་དད་པའི་ཕྱིར་དེའི་སྒྲ་དང་ཤེས་པ་ཞེས་བྱ་བ་ནི་འབྲས་བུའོ། །དེ་ལ་དམིགས་པ་ཞེས་བྱ་བ་ནི་དེའི་བདག་ཉིད་མངོན་སུམ་ཉིད་ཀྱི་རྒྱུ་མཚན་བསྟན་པ་ཡིན་པར་མཐོང་ངོ་། །སྣང་བ་མི་དམིགས་པ་ཉིད་སྒྲུབ་པ་ནི། ཤེས་དང་བརྗོད་པ་དག་གི་ཡུལ། །ཞེས་བྱ་བའོ། །དེར་ཐེ་ཚོམ་ཟ་བ་ཞེས་བྱ་
[303a.6]བ་ནི་ཡོད་པ་ལ་ཐེ་ཚོམ་ཟ་བའོ། །དེ་དག་ཏུ་ཞེས་བྱ་བ་ནི་ཤེས་པ་དང་བརྗོད་པ་དག་ལའོ། །ཡུལ་ཞེས་བྱ་བ་ནི་ཡོད་པའིའོ། །མེ་ཡོད་ན་ཞེས་བྱ་བ་ནི་སྲེག་པར་ངེས་པ་མེད་པ་ནའོ། །ཕྱོགས་གཞན་ཞེས་བྱ་བ་ནི་སྲེག་པ་ཡོད་པ་ཡིན་པ་ལའོ། །དེ་མེད་ན་ནི་ཞེས་བྱ་བ་ནི་སྲེག་པ་མེད་པ་ནའོ། །བཟློག་པ་ཡོད་པ་ཞེས་
[303a.7]བྱ་བ་ནི་སྲེག་པ་ཡོད་པ་ནའོ། །དེ་ཞེས་བྱ་བ་ནི་སྲེག་པའི་སྒྲ་ལ་སྲེག་པ་མེད་པ་དང་། སྲེག་པ་མ་ཡིན་པ་ལ་ཡང་ཕྱོགས་གཞན་སྲེག་པའོ། །དེ་ཡོད་ན་ཐེ་ཚོམ་ཟ་བ་སྟེ། ངེས་པར་གཟུང་བ་མེད་པ་ཡིན་གྱི་མེད་པ་ལ་ནི་མ་ཡིན་ཏེ་ངེས་པའི་ཕྱིར་རོ་ཞེས་བསྟན་པ་ནི་མེ་ཡོད་ན་ཞེས་བྱ་བའོ། །དེ་བསྟན་པ་ནི་དེ་བཞིན་ཞེས་བྱ་བ་སྟེ། 
[303b]
[303b.1]སྲེག་བྱེད་མ་ཡིན་པས་མེ་མ་ཡིན་པ་བཞིན་ནོ། །དེ་ཡང་ཞེས་བྱ་བ་ནི་མི་དམིགས་པ་ཉིད་མེད་པའོ། །དེ་ཉིད་ཅེས་བྱ་བ་ནི་མི་དམིགས་པས་གཞན་མེད་པ་སྒྲུབ་པའོ། །མ་གྲུབ་པ་ཡིས་ཞེས་བྱ་བ་ནི་མེད་པ་ལས་ཤེས་པ་མེད་པའི་ཕྱིར་རོ། །བསྒྲུབ་པར་བྱ་བ་དང་སྒྲུབ་པར་བྱེད་པ་དག་ཅེས་བྱ་བ་ནི་དམིགས་པ་མེད་པ་དང་
[303b.2]མེད་པ་དག་ཐ་དད་པར་འགྱུར་བར་བྱ་བ་ཡིན་ཏེ། གང་བརྗོད་པ་ཞེས་བྱ་བར་སྦྱར་རོ། །མ་གྲུབ་པས་ཞེས་བྱ་བ་ནི་བསྒྲུབ་པར་བྱ་བ་དང་སྒྲུབ་པར་བྱེད་པའི་ངོ་བོས་སོ། །ཡལ་ག་ལ་སོགས་པ་དང་ལྡན་པ་ཡོད་པ་ལ་བརྡས་ཤིང་གི་ཐ་སྙད་ནི་མཐོང་བ་ཁོ་ན་ལས་འགྱུར་བ་མ་ཡིན་ནམ། མེད་པ་ལ་ནི་དེ་ལྟ་མ་ཡིན་ཏེ། མ་
[303b.3]དམིགས་པར་མ་རྟོགས་པའི་ཕྱིར་དང་། མི་སྣང་བ་རྣམས་ཀྱང་ཡོད་པའི་ཕྱིར་རོ། །སྣང་དུ་རུང་བ་ཉིད་ཀྱིས་ཁྱད་པར་ཡིན་ཡང་དེ་ཁོ་ན་མི་དམིགས་པ་ཡིན་ཏེ། ཁྱད་པར་བྱ་བ་ཉིད་དུ་བརྗོད་པར་བྱའོ་སྙམ་དུ་སེམས་པ་ལ། སྣང་བ་མ་མཐོང་ན་ཞེས་བྱ་བའོ། །མི་དམིགས་པ་ཡང་སྣང་དུ་རུང་བ་ཞེས་བྱ་བས་ཁྱད་པར་དུ་བྱས་པ་
[303b.4]ཡིན་གྱི་མ་དམིགས་པ་ཙམ་དུ་ནི་མ་ཡིན་ནོ། །དེའི་ཕྱིར་སྣང་བ་མི་དམིགས་པ་བཞིན་དུ་སྣང་བཞིན་པ་མ་ཡིན་པ་ཞེས་བྱ་བ་ནི་ཁྱད་པར་རོ། །གང་ཡང་དེ་ལྟར་མ་ངེས་པ་ཅན་གྱིས་ཁྱབ་པར་བྱེད་པ་མི་དམིགས་པ་ཡང་ཡོད་པ་མ་ཡིན་ནོ་ཞེས་བྱ་བ་གང་ཡིན་པ་དེ་དག་ཡོད་དོ་ཞེས་བྱ་བ་ཉིད་ཡིན་ཏེ། དེ་ལྟ་བུར་མི་རུང་བ་ཉིད་
[303b.5]མ་ཡིན་པའི་ཕྱིར་རོ། །རུང་བ་ཉིད་ལ་ནི་དམིགས་པ་བཞིན་དུ་དེ་ལ་ལྟོས་པ་མ་ཡིན་པ་དང་། དམིགས་པ་ལ་རྣམ་པ་གཉིས་མ་ཡིན་པ་ཡང་མ་ཡིན་ཏེ། རང་དང་གཞན་གྱི་རྣམ་པར་དབྱེ་བས་ཡོད་པའི་ཕྱིར་རོ། །གྲུབ་ན་དམིགས་པ་བཞིན་དུའམ། ཤིང་ཉིད་བཞིན་དུ་སྣང་དུ་རུང་བ་མ་མཐོང་བ་ཁོ་ནས་མ་རྟོགས་པ་ཡིན་
[303b.6]གྱི་མི་དམིགས་པ་ཙམ་གྱིས་ནི་མ་ཡིན་ཏེ། ཡུལ་མ་ཡིན་པའི་ཕྱིར་ཤིང་ཤ་པ་ཉིད་ལྟ་བུའོ། །སྣང་དུ་རུང་བ་མ་རྟོགས་པ་ནི་རྒྱུ་ཡིན་པས་འབྲས་བུ་ལ་མ་ངེས་པ་མ་ཡིན་ནམ། འབྲས་བུ་ཡང་ངེས་པ་ཅན་ཡིན་པའི་ཕྱིར་རང་བཞིན་གྱིས་ཁྱབ་པར་བྱེད་པ་ཡིན་ཏེ། དེ་ཙམ་ལས་བྱུང་བའི་ཕྱིར་རོ། །དུ་བ་ནི་མེ་ཙམ་
[303b.7]ལས་བྱུང་བ་མ་ཡིན་ལ་མེ་ནི་དུ་བ་ཡོད་པ་ཙམ་གྱིས་ཡོད་པ་ཡང་རྒྱུ་ཉིད་དེ་དེ་ལྟ་བུ་ཡིན་པའི་ཕྱིར་རང་བཞིན་ནི་མ་ཡིན་ནོ། །འབྲས་བུ་དེའི་དབང་དུ་གྱུར་པ་ཇི་ལྟར་ཡིན་ཞེ་ན། དེ་ཙམ་ལས་བྱུང་བ་དེའི་དབང་དུ་གྱུར་པ་མ་ཡིན་པ་ལ་དེ་ལྟར་མི་བརྗོད་པའི་ཕྱིར་དང་། འདོད་པ་ལས་བྱུང་བ་ཉིད་ཀྱིས་དངོས་སུ་བ་བཞིན་དུ་མི་འགྱུར་ལ་འབྲས་
[304a]
[304a.1]བུ་གདོན་མི་ཟ་བར་འབྱུང་བ་ནི་རྒྱུའི་རང་གི་ཡང་ཡིན་ལ། འབྲས་བུ་ཡིན་པའི་ཕྱིར་ངོ་བོ་ཡང་ཡིན་ཏེ། རྒྱུ་ཉིད་ཀྱིས་ཁྱབ་པར་བྱེད་པ་རྣམས་གྲུབ་པར་བྱེད་པའི་ཕྱིར་ཞེས་བྱ་བ་ནི་འགྲེལ་པར་རོ། །གཞན་དག་ནི་འདིར་ཤེས་པ་དང་བརྗོད་པའི་རུང་བ་ཉིད་ཡིན་ནོ་ཞེས་ཟེར་རོ། །དེ་ལ་རུང་བ་ཉིད་
[304a.2]དེ་དང་ལྡན་པ་ཉིད་དེ། དེ་ཡོད་ན་ཡོད་པ་ཁོ་ན་ཡིན་གྱི་གཞན་ནི་མ་ཡིན་ནོ་ཞེས་བྱ་བར་མཐོང་སྟེ། དེའི་ཚེ་མེད་པ་མ་རྟོགས་པའི་ཕྱིར་ཐེ་ཚོམ་ཟ་བ་མ་ཡིན་པར་ཡོད་པའི་ཁྱབ་པར་བྱེད་པ་དག་གོ་ཞེས་བྱ་བའི་དོན་ཏོ། །གྲུབ་པས་ཞེས་བྱ་བ་འདི་ལ་གལ་ཏེ་ཐ་སྙད་སྒྲུབ་པ་ལ་ཡང་ཞེས་བྱ་བ་ནི་ཕྱོགས་སྔ་མའོ། །དེ་ཙམ་གྱི་
[304a.3]རྒྱུ་མཚན་གྱིས་ཞེས་བྱ་བ་ནི་སྔོན་གྱི་སློབ་དཔོན་གྱི་འདོད་པའོ། །སེམས་དང་ལྡན་པ་ཞེས་བྱ་བ་ནི་རང་གི་འདོད་པའོ། །དེ་ལྟར་མཐོང་བའི་ཕྱིར་རོ་ཞེས་བསྟན་པ་ནི། དངོས་པོ་མེད་པའི་ཞེས་བྱ་བའོ། །དེའི་སེམས་དང་ལྡན་པ་ནི་མེད་པའི་ཤེས་པ་དང་ལྡན་པའོ། །འདི་ལ་དེའི་བདག་ཉིད་ལ་སོགས་པས་ཉམས་སུ་མྱོང་བ་ལ་
[304a.4]སོགས་པའི་བག་ཆགས་སད་པ་ཉིད་ཀྱིས་མི་དྲན་ན་ཡུལ་ལ་སོགས་པའི་ཐ་སྙད་སྟོན་པ་ཡིན་ནམ་ཅི་ཞེ་ན། མ་ཡིན་ཏེ་མ་དམིགས་པའི་ཕྱིར་རོ་ཞེས་བྱ་བས་ཅུང་ཟད་ཀྱང་སྒྲུབ་པ་མ་ཡིན་པར་བསྟན་པ་ནི་ཡུལ་ཡོད་ན་ཡང་ཞེས་བྱ་བའོ། །རྗེས་སུ་མི་བརྗོད་ན་ཞེས་བྱ་བ་སྟེ། ཐ་སྙད་མི་དྲན་ན་སྙིང་སྟོབས་ལ་རྡུལ་མེད་དོ་ཞེས་
[304a.5]བྱ་བར་གྲུབ་པ་ནི་མ་རྟོགས་པའི་རྒྱུ་མཚན་ཡིན་པར་ནི་འཇི་བའི་གོང་བུ་ལ་ཡང་མཚུངས་སོ་ཞེས་བྱ་བ་བརྡ་དྲན་པར་བྱེད་པ་ཡིན་གྱི་གྲུབ་པར་བྱེད་པ་ནི་མ་ཡིན་ནོ། །བསྡུ་བ་ནི་གནས་སྐབས་གཙོ་བོར་བྱེད་པའི་དོན་ཏོ། །མི་དམིགས་པའི་ཕྱིར་མེད་དོ་ཞེས་བྱ་བ་བསྒྲུབ་བྱ་དང་སྒྲུབ་བྱེད་ཀྱི་ངོ་བོའི་རྗེས་སུ་འགྲོ་བའི་ཕྱིར་
[304a.6]དང་། ཡོད་པའི་ཕྱིར་མི་རྟག་ཅེས་བྱ་བ་ཡིན་པ་དེ་ཇི་ལྟར་མེད་པ་དང་། མ་དམིགས་པ་དག་ལ་དབྱེ་བ་མེད་པའམ་ཐ་སྙད་དུ་སེམས་པ་ལ། ཇི་ལྟར་མཐོང་དང་ཞེས་བྱ་བའོ། །མཐོང་བ་དང་མཐོང་བ་དག་གིས་འབྲས་བུ་དང་རྒྱུའི་ངོ་བོ་ཡིན་ནོ་ཞེས་བྱ་བའི་བསྒྲུབ་བྱ་དང་སྒྲུབ་བྱེད་ཀྱི་ངོ་བོ་རྟོགས་ནས་དེའི་ཐ་སྙད་ཀྱི་ཡུལ་
[304a.7]ཉིད་ཀྱིས་ཡུལ་ཡིན་པ་བཞིན་དུ་དེ་ལ་ཡང་དེའི་ཡུལ་ཉིད་ཡིན་ནོ། །ཡོད་པའི་ཕྱིར་སྐད་ཅིག་མ་ཡིན་ནོ་ཞེས་བྱ་བ་ནི་མེད་པ་སྐད་ཅིག་མ་མ་ཡིན་པ་ལས་ལོག་པས་སྒྲུབ་པར་བྱེད་པ་ལ་སོགས་པའི་ངོ་བོ་ཡིན་གྱི་འདི་ལ་ནི་མེད་པ་དང་མི་དམིགས་པ་དག་གིའམ་དམིགས་པ་དང་ཅིག་ཤོས་ཀྱི་འབྲས་བུ་ལ་སོགས་པ་
[304b]
[304b.1]ཉིད་དག་ལ་དེ་བཞིན་དུ་ཐ་དད་པ་མ་ཡིན་ཏེ། ལྐོག་ཤལ་ལ་སོགས་པ་དང་ལྡན་པའི་ཕྱིར་འདི་ནི་བ་ལང་ངོ་ཞེས་བྱ་བ་ལྟ་བུའོ་ཞེས་བྱ་བའི་དོན་ཏོ། །མཐོང་བ་དང་མ་མཐོང་བ་དག་ཉིད་ཡོད་པ་དང་མེད་པའི་ངོ་བོ་འབྲས་བུ་ལ་སོགས་པ་ཐ་སྙད་ཀྱི་ཡུལ་ཡིན་པར་བསྟན་པ་ནི་འབྲས་སོགས་སྒྲ་ཞེས་བྱ་བའོ། །གཞན་དོན་
[304b.2]མེད་དོ་ཞེས་བྱ་བ་ནི་འབྲས་བུ་ཉིད་ཀྱི་ངོ་བོའོ། །དེ་མེད་ན་མེད་པ་དང་ཡོད་པ་མེད་པ་དག་ལ་རྟོགས་པའི་དོན་དང་མི་ནུས་པ་དག་གིས་འབྲེལ་པར་སྦྱོར་བ་ནི་ད་ཡོད་ན་འབྱུང་བ་ལ་སོགས་པ་ཡིན་ནོ་ཞེས་ཟེར་བ་ནི་གལ་ཏེ་འབྲེལ་པ་ཡོད་ན་ཞེས་བྱ་བའོ། །འབྲེལ་པ་ཉིད་ནི་དེའི་ངོ་བོའི་རང་བཞིན་ལ་སོགས་པས་སྦྱར་བ་ནི་དེ་
[304b.3]མེད་ན། འབྲེལ་པ་ཅན་གྱི་ངོ་བོ་ལ་ངེས་པ་མེད་པས་རང་ཉིད་ངེས་པ་མ་ཡིན་ནམ་ཞེས་ཟེར་བ་ལ། གལ་ཏེ་འབྲེལ་པ་དེ་ཡོད་ན་ཞེས་བྱ་བའོ། །དེ་ཡོད་ན་ཡོད་པ་ཞེས་བྱ་བས་མེད་པ་ཉིད་གཅིག་ཏུ་འབྲེལ་པ་ཅན་ཡིན་པར་བསྟན་པ་ནི། འབྲེལ་པ་གཉིས་ལ་གནས་པའི་ཕྱིར། །ཞེས་བྱ་བའོ། །འབྲས་
[304b.4]བུ་ལ་རྒྱུའི་རུང་བ་ཉིད་ནི་དེ་ཡོད་ན་ཡོད་པ་ཁོ་ན་ཡིན་པར་བསྟན་པ་ནི། གལ་ཏེ་འབྲས་བུ་ཞེས་བྱ་བའོ། །ཡོད་པ་ལས་ཡོད་པ་མ་གཏོགས་པ་དེ་གཉི་ག་མ་ཡིན་པར་བསྟན་པ་ནི་རྗེས་སུ་འགྲོ་བ་དང་ཞེས་བྱ་བའོ། །འདི་ན་བུམ་པ་མེད་དོ་ཞེས་བྱ་བའི་འབྲས་བུ་ཅི་ལས་ཤེ་ན་མ་མཐོང་བ་ལས་ཏེ་མི་མཁས་པ་ལ་དུ་བ་དང་
[304b.5]མེ་བཞིན་དུ་འབྲས་བུ་དང་རྒྱུའི་ངོ་བོའི་ཤེས་པ་ལ་རྒྱུ་མཚན་གཞན་མ་མཐོང་བར་ནི་རྒྱུ་མ་དམིགས་པ་ལས་འབྲས་བུ་མེད་དོ་ཞེས་བསྒྲུབས་པ་སྟེ་གྲུབ་པའོ། །རང་བཞིན་ནང་འདུས་ཕྱིར་ཞེས་བྱ་བ་ནི་མངོན་སུམ་དང་མི་དམིགས་པའི་ཁོངས་སུ་གཏོགས་པའི་ཕྱིར་རོ། །ཐ་དད་པར་ནི་དཔེར་མ་བསྟན། །
[304b.6]ཞེས་བྱ་བའོ། །འབྲེལ་པ་ནི་གསལ་ལོ། །དངོས་པོ་མེད་པ་དག་ཅེས་བྱ་བ་ནི་དངོས་པོ་དམིགས་པ་མེད་པ་དག་གོ། །དམིགས་པ་དང་མི་དམིགས་པ་དག་ཁོ་ན་ཡོད་པ་དང་མེད་པ་དག་གམ། ཐ་དད་པའི་འབྲས་བུ་ལ་སོགས་པའི་ངོ་བོ་མ་ཡིན་ན་མི་དམིགས་པ་དང་མེད་པའི་ཐ་སྙད་དག་ལ་རྟོགས་པས་
[304b.7]གྲུབ་པ་དམིགས་པ་མེད་པ་ཉིད་དུ་ཉེ་བར་བརྗོད་པ་མ་ཡིན་པ་ནི་འབྲེལ་པ་མེད་པའི་ཕྱིར་རྟགས་མེད་པ་མངོན་སུམ་གྱིས་ཇི་ལྟར་གྲུབ་ཅེ་ན། ལན་དུ་མི་དམིགས་པའམ་ཡོད་པ་དམིགས་པ་ཡང་ཡོད་པ་ཡིན་ནོ་ཞེས་བྱ་བ་འདི་ལ་ཚད་མ་བསྟན་པ་ནི། གཅིག་དམིགས་པ་ཉམས་སུ་མྱོང་བ་ལས། །ཞེས་བྱ་བའོ། །
[305a]
[305a.1]དངོས་པོའི་ནི་དམིགས་པ་ཉིད་ཡོད་པ་ཡིན་ཏེ་གཅིག་ཉིད་ཀྱི་ཕྱིར་གཅིག་པོ་དེ་ཉིད་ཀྱི་ཕྱིར་རྗེས་སུ་འབྲངས་ནས། དམིགས་པ་ཡིན་ན་མེད་དོ་ཞེས་བྱ་བ་མ་ཡིན་ཏེ། རང་བཞིན་གྱིས་མེད་པའི་ཤེས་པས་རང་ཉིད་ཀྱི་ཡིན་གྱི་གཞན་གྱི་མ་ཡིན་ནོ་ཞེས་བསྟན་ཏོ། །དམིགས་པ་གཞན་ཁོ་ན་
[305a.2]དམིགས་པའི་མེད་པ་ཡིན་ཏེ། དེའི་ཐ་སྙད་ཀྱི་ཡུལ་ཡིན་པའི་ཕྱིར་གཞན་ནི་མ་ཡིན་ནོ། །འདི་མེད་པའམ་མི་དམིགས་སོ་ཞེས་བྱ་བས་འཇལ་བྱེད་དང་གཞལ་བྱ་མེད་པ་དག་སྣང་བ་མ་ཡིན་ནམ་དེ་དག་ནི་ཡོད་པ་ཉིད་མ་ཡིན་ནོ་སྙམ་དུ་སེམས་པ་ལ། རྟོགས་ཅན་གྱི་ཞེས་བྱ་བའོ། །དངོས་བཞིན་དུ་དངོས་པོ་མེད་
[305a.3]པ་མཐོང་བ་མ་ཡིན་ཏེ། རྟོགས་ནི་དེ་ལ་བརྟེན་པ་ཡིན་པའི་ཕྱིར་ཚད་མ་ཡིན་པ་དང་གཅིག་དམིགས་པར་ཉམས་སུ་མྱོང་བའི་ཕྱིར་འགྱུར་ན་ཡོད་པ་བཞིན་དུ་དེའི་ཡུལ་མ་ཡིན་པར་མི་རིགས་པ་དེ་ཉིད་ཀྱི་ཕྱིར་དམིགས་སོ་ཞེས་བྱ་བ་ནི་དཔེའོ། །སྟོང་པའི་བདག་ཉིད་ནི་དངོས་པོ་མེད་པའོ། །ཚད་མ་ཞེས་བྱ་བ་ནི་མངོན་
[305a.4]སུམ་མོ། །ཅུང་ཟད་ཀྱང་ཞེས་བྱ་བ་ནི་དངོས་པོ་ལ་བརྟན་པ་མེད་པས་དགོས་པའི་ཕྱིར་བོང་བུའི་རྭ་ལྟ་བུའོ། །མེད་པ་ཡོད་ན་དངོས་པོ་རྣམས་མ་འདྲེས་པར་གྲུབ་པ་ཡིན་ནོ་ཞེས་བྱ་བ་ནི་དགོས་པ་ཡིན་ནོ་ཞེས་ཟེར་བ་ལ། དངོས་པོ་མ་འཆོལ་བར་ཞེས་བྱ་བའོ། །དངོས་པོ་ཉིད་ཀྱིས་ལྡོག་པ་དང་ལྡོག་པ་མེད་པ་དག་གིས་དོན་
[305a.5]མེད་པ་དང་ནུས་པ་དག་གིས་མི་རིགས་པར་བསྟན་པ་ནི། དེ་ལ་གལ་ཏེ་དངོས་པོ་ཞེས་བྱ་བ་སྟེ། དངོས་པོའི་དབྱེ་བ་ལས་མ་གཏོགས་པ་མེད་པ་རྟོགས་པ་མ་ཡིན་པའོ། །འདི་དྲན་པ་ལ་མངོན་དུ་འཇུག་པ་ན་མི་དམིགས་པས་སོ་ཞེས་བྱ་བ་སྟེ་བློ་ཞེས་བྱ་བར་སྦྱར་རོ། །དེ་འདི་ལ་མེད་པའི་ཕྱིར་དེའི་ངོ་བོས་
[305a.6]འདི་དམིགས་པ་མ་ཡིན་ནོ་ཞེས་བྱ་བའི་དོན་ཏོ། །དེའི་མེད་པ་ནི་མ་ཡིན་ནོ། །དེའི་ཕྱིར་མེད་པ་དང་འབྲེལ་པ་ཅན་གྱི་འཇུག་པའི་ཡན་ལག་མ་ཡིན་ནོ་ཞེས་བསྟན་པ་ནི། གལ་ཏེ་དེ་ལ་གནོད་པར་བྱེད་པ་ཞེས་བྱ་བའོ། །དེས་དབེན་པ་འདི་ལ་དེའི་མེད་པ་ཁོངས་སུ་གཏོགས་པ་ཡིན་པར་བསྟན་པ་ནི། ས་ཕྱོགས་དེའི་
[305a.7]ཞེས་བྱ་བའོ། །མ་དམིགས་པ་ཉིད་ཅེས་བྱ་བ་ནི་དམིགས་ཞེས་བྱ་བར་སྦྱར་རོ། །གལ་ཏེ་མ་འདྲེས་པ་གཅིག་པོ་དམིགས་པ་ཉམས་སུ་མྱོང་བ་ཁོ་ན་མེད་པ་མེད་ན་ཇི་ལྟར་ཞེས་ཟེར་བ་ལ་མྱོང་བ་ཁྱད་པར་ཅན་ཞེས་བྱ་བ་སྟེ་ཁྱད་པར་ནི་གཅིག་ཉིད་དོ། །མྱོང་བ་ཁྱད་པར་ཅན་ཉིད་ལས། །ཞེས་བྱ་བས་མེད་པ་ལས་
[305b]
[305b.1]མ་ཡིན་པའོ། །དེ་ལྟར་ཞེས་བྱ་བ་ནི་ཁྱད་པར་ཅན་གྱི་ཡིན་ཏེ། དབེན་པ་མ་ཡིན་པའི་ངོ་བོ་བཀག་པས་མེད་པ་ལས་ཀྱང་ཐ་དད་པར་བྱེད་པ་མ་ཡིན་ཏེ། དེའི་ངོ་བོ་ལས་མ་ལོག་པའི་ཕྱིར་རོ། །ལོག་ན་ཡང་མེད་པས་ཅི་ཞིག་བྱ་བའི་དོན་ཏོ། །མེད་པའི་ས་ཕྱོགས་ཀྱི་ངོ་བོ་ནི་བུམ་པ་དང་བཅས་པ་ལ་ཡང་
[305b.2]འགྱུར་རོ་ཞེ་ན། དེ་འདི་ལྟར་བུམ་པས་དབེན་པ་ལ་མེད་པ་ཞེས་བརྗོད་པ་ན་བུམ་པ་དང་བཅས་པ་ལ་ཡང་འགྱུར་རོ་ཞེས་བྱ་བའི་གནས་སྐབས་ག་ལ་ཡོད། ཁྱད་པར་ཅན་གྱི་མྱོང་བ་སྔོན་དུ་འགྲོ་བ་ཅན་གྱི་འགྲན་ཟླ་བྲལ་བ་ལས་མེད་པའི་ཚད་མ་དང་དེ་ལས་ཀྱང་དེ་ཡིན་པའི་ཕྱིར་ཕན་ཚུན་བརྟེན་པ་ཡིན་པར་བསྟན་པ་ནི། དྲན་པ་
[305b.3]མེད་པར་ཞེས་བྱ་བ་སྟེ་འགྲན་ཟླ་དག་གིའོ། །འོན་ཏེ་སྔར་ཞེས་བྱ་བ་ནི་འཛིན་པའི་དུས་ནའོ། །དེ་ཞེས་བྱ་བ་ནི་འགྲན་ཟླའི་སྟེ་དེས་འདིའི་ནི་མེད་པ་ཉིད་ལས་ཁྱད་པར་ཅན་ཉིད་དུ་ཉམས་སུ་མྱོང་བ་ཡིན་ནོ་ཞེས་བྱ་བའི་དོན་ཏོ། །དེ་ལྟར་ཡིན་ན་འདི་ལ་ཡང་ཞེས་བྱ་བ་ནི་མངོན་སུམ་ཉིད་ལ་ཁྱད་པར་མེད་པའི་ཕྱིར་རོ། །ཁྱད་
[305b.4]པར་ཅན་ཉིད་ཀྱང་དབྱེ་བ་ཡིན་ལ་དེ་ཡང་མེད་པ་ཡིན་པར་བསྟན་པ་ནི། ཐ་དད་པ་དེ་ཉིད་ནི་ཞེས་བྱ་བའོ། །ཁྱད་པར་ཅན་གྱི་ཉམས་སུ་མྱོང་བ་ཉམས་སུ་མྱོང་བ་ཡིན་ལ། དེ་ཡང་གཞན་གྱིས་ཉམས་སུ་མྱོང་བ་ཡིན་ན། དེ་ལས་ཀྱང་གཞན་ཉམས་སུ་མྱོང་བའི་ཡིན་པའི་ཕྱིར་ཉམས་སུ་མྱོང་བ་བརྒྱུད་པ་ལ་ལྟོས་པའི་ཕྱིར་
[305b.5]དོན་ཉམས་སུ་མྱོང་བ་མ་ཡིན་པ་ཉིད་དུ་བསྟན་པ་ནི། དེ་ཕྱིར་བློ་དབྱེ་རང་ཉིད་ལས། །ཞེས་བྱ་བའོ། །དེའི་དོན་དག་ཅེས་བྱ་བ་ནི་ས་ཕྱོགས་དང་བུམ་པ་དག་གིའོ། །དམིགས་པ་མེད་པ་ལས་ཀྱང་དོན་གཞན་ཏེ་མེད་པས་དོན་ཁྱད་པར་ཅན་དུ་རྟོགས་ན་དེ་ཡང་གཞན་ཏེ་དམིགས་པ་མེད་པ་གཞན་ལས་ཡིན་པའི་ཕྱིར་ཐུག་པ་མེད་པར་བསྟན་པ་ནི་
[305b.6]གལ་ཏེ་དངོས་པོ་མེད་པའི་ཚད་མས་ཞེས་བྱ་བའོ། །ཐ་དད་པ་ཞེས་བྱ་བ་ནི་གཅིག་ལ་གཅིག་མེད་པའོ། །སྔོན་བཞིན་ཞེས་བྱ་བ་ནི་འགྲན་ཟླ་འཛིན་པ་བཞིན་དུའོ། །དེར་ཡང་ཞེས་བྱ་བ་ནི་འགྲན་ཟླ་འཛིན་པ་ན་ཡང་ངོ་། །གཞན་ཡིན་པར་ཞེས་བྱ་བ་ནི་ད་ལྟར་འཛིན་བཞིན་པའི་ཡུལ་གྱིས་སོ། །འདི་ལ་
[305b.7]འགྲན་ཟླ་དེ་ཡིན་ཞིང་དེ་ལ་ཡང་དེ་ཡིན་ནོ་ཞེས་བྱ་བའོ། །དེའི་ཞེས་བྱ་བ་ནི་འགྲན་ཟླའིའོ། །འདི་ལས་ཞེས་བྱ་བ་ནི་དེ་ལྟར་བཟུང་བཞིན་པ་ལས་སོ། །ཁྱད་པར་ཅན་མཚན་ཉིད་མི་མཐུན་པ་ཞེས་བྱ་བ་ནི་བདེན་མོད་ཀྱི་འདི་ལས་འདི་སྣང་དུ་རུང་བ་དང་མཐོང་བ་ཡང་ཡིན་ལ། དེ་ཉིད་ཀྱི་ཕྱིར་དེ་ལས་གཞན་པ་
[306a]
[306a.1]མེད་པ་ཡིན་པའི་ཕྱིར་གཉིས་པོ་ཉིད་ཡིན་ནོ་སྙམ་དུ་སེམས་པ་ལ། རང་བཞིན་ཁྱད་པར་ཅན་མྱོང་ལས། །ཞེས་བྱ་བའོ། །ཁྱད་པར་ཅན་འདི་ཇི་ལྟར་གཞན་ལས་ལོག་པ་དེ་ལ་མེད་པ་དེ་བཞིན་དུ་དེ་ཡང་འདི་ལ་ཡིན་ན་ཇི་ལྟར་མེད་པ་དང་དེའི་ཤེས་པ་ཡང་ཤེས་པ་གཞན་ལས་ལོག་པ་ཡིན་
[306a.2]པས་དེ་དང་བྲལ་བ་ནི་དེ་ལས་ཤེས་བྱ་གཞན་གྱི་མེད་པའི་ཐ་སྙད་ཀྱི་རྒྱུ་མི་དམིགས་པ་ཡིན་གྱི་གཞན་མ་ཡིན་པར་བསྟན་པ་ནི་དེའི་ཕྱིར་ཞེས་བྱ་བ་སྟེ། འདི་ཤེས་པ་གཞན་ལས་ཁྱད་པར་ཅན་ཡང་ཡིན་ལ། དམིགས་པ་ཡང་ཡིན་པ་དེ་ལྟར་གྱུར་པ་ཉིད་ཡིན་པ་ཤེས་པ་དེའི་འམ་ཤེས་བྱའི་ཡང་ངོ་། །དེར་ཉམས་སུ་
[306a.3]མྱོང་བ་ན་དེ་ཡི་སྟེ་ཤེས་པ་གཞན་ནམ་ཅིག་ཤོས་ཀྱི་ཡང་རུང་ཡུལ་དང་དུས་གཞན་པ་ཡང་ངོ་། །དེའི་མེད་པ་ཁྱད་པར་ཅན་དུ་འདི་དེ་ལས་ལོག་པ་ངེས་པ་ཡིན་པར་བསྟན་པ་ནི། ཁྱད་པར་ཅན་གྱི་ངོ་བོ་ཉམས་སུ་མྱོང་བ་ཞེས་བྱ་བའོ། །མེད་པ་མེད་ན་ཁྱད་པར་ཅན་གྱི་ཉམས་སུ་མྱོང་བ་མེད་པ་རྟོགས་པའི་དོན་ཡིན་
[306a.4]པར་བསྟན་པ་ནི་ཁྱད་པར་ཅན་མྱོང་ངོ་ཞེས་བྱ་བའོ། །དེ་ཉམས་སུ་མྱོང་བ་མ་ཡིན་ན་མེད་པ་ཅན་ཡིན་པར་བསྟན་པ་ནི། དངོས་པོ་མེད་པ་སྟོང་ཕྲག་ཅེས་བྱ་བའོ། །གཞན་རྟོགས་པ་མི་དམིགས་པ་ནི་མངོན་སུམ་གྱིས་བདག་ཉིད་རྒྱུ་མཚན་ནི་མེད་པ་ལས་ཐ་སྙད་དུ་སྒྲུབ་པར་བྱེད་པ་ནི་ཡན་ལག་ཅན་ལ་ཤིང་ཉིད་
[306a.5]བཞིན་དུ་ཡིན་གྱི་མི་དམིགས་པ་ལ་ལྟོས་པ་མ་ཡིན་པར་བསྟན་པ་ནི། དེས་ན་དམིགས་པ་འདི་ནི་ཞེས་བྱ་བ་སྟེ། ཤེས་པ་དང་ཤེས་བྱ་གཞན་གྱི་ངོ་བོ་དེ་མེད་པ་རྣམ་པར་གཞག་པའི་ཕྱིར་དེ་ལས་གཞན་པའི་ཤེས་པ་དང་ཤེས་བྱའི་མེད་པའི་ཐ་སྙད་ཀྱི་ཤེས་པ་བཞིན་དུ་ཤེས་བྱ་སྣང་དུ་རུང་བ་ལ་ཡང་ངེས་པ་ཅན་གྱི་མི་དམིགས་
[306a.6]པ་ནི་གཞན་གྱི་ཤེས་པ་ཡང་ཤེས་བྱ་གཞན་གོ་བར་བྱེད་པ་ནི་དེ་ཙམ་གྱི་རྒྱུ་མཚན་ཡིན་པས་དེ་ལས་གཞན་པ་མེད་པའི་ཐ་སྙད་འཇུག་པར་བྱེད་དེ་ཞེས་བྱ་བའི་ཐ་ཚིག་གོ། །དེ་ལ་དམིགས་པ་དག་ལ་ནི་ཞེས་བྱ་བ་ལ་སོགས་པས་ཤེས་པ་དང་ཤེས་བྱ་ཐ་དད་པ་མེད་པ་ལ་ཁྱད་པར་རྟོགས་པར་འགྱུར་ཞེས་བྱ་བ་ལ་
[306a.7]སོགས་པས་ཐ་དད་པ་ཡིན་གྱི་ཞེས་བྱ་བ་ནི་དམ་པའི་དོན་ཏོ། །ཁྱབ་པར་བྱེད་པ་མི་དམིགས་པ་ལ་ལྟོས་པ་ཡིན་ན་ཐུག་པ་མེད་པས་རྟོགས་པ་མ་ཡིན་པར་བསྟན་པ་ནི་གཞན་དུ་དོན་གྱི་ཞེས་བྱ་བའོ། །ཤེས་པ་ཡང་རང་དང་གཞན་གྱི་ཤེས་པས་སྣང་དུ་རུང་བ་དང་སྣང་དུ་རུང་བ་མ་ཡིན་པ་ཡིན་ལ་ཤེས་བྱ་བ་ཡང་
[306b]
[306b.1]རང་དང་གཞན་ལ་གནས་སུ་རུང་བ་ཉིད་དེ་བཞིན་དུ་ཡིན་གྱི་གཞན་དུ་ན་ཐུག་པ་མེད་པར་འགྱུར་བའི་ཕྱིར་ཁྱད་པར་ཤེས་པར་བྱ་བ་ཡིན་ལ་ད་ལྟར་མེད་དོ་ཞེས་བྱ་བར་གྲུབ་པའི་དོན་ཅན་ནི་མ་ཡིན་ནོ། །ཤེས་པ་མ་རྟོགས་པ་ཙམ་ངེས་པ་ཅན་ཡིན་ཏེ་མེད་པ་དང་ཡོད་པ་སྣང་བ་དང་། ཅིག་ཤོས་ཀྱི་དབྱེ་བ་ཡིན་པའི་ཕྱིར་རོ་ཞེས་ཟེར་
[306b.2]བ་ནི་གལ་ཏེ་མངོན་སུམ་ནི་བྱ་བ་སྟེ་མེད་པ་ཞེས་བྱ་བ་ནི་ཉེ་བར་བརྗོད་པ་མེད་པའོ། །འདི་ཉིད་གསལ་བར་བྱེད་པ་ནི། གལ་ཏེ་དངོས་པོ་ནི་ཞེས་བྱ་བའོ། །དེ་ལས་གཞན་པ་མངོན་སུམ་པ་ལས་མེད་པ་གྲུབ་པོ་ཞེས་བྱ་བ་ནི་མ་རྟོགས་ཙམ་གྱིས་ངེས་པའོ། །གཞན་མི་དམིགས་གཞན་མ་རྟོགས་པས་ཐ་དད་པ་གཞན་
[306b.3]མེད་པར་ཇི་ལྟར་གོ་བར་བྱེད་པ་ཡིན་ཏེ། མི་འཛིན་པའི་ཕྱིར་དང་འབྲེལ་པ་མེད་པའི་ཕྱིར་རོ་ཞེས་བསྟན་པ་ནི། གཞན་དམིགས་པ་ཡིས་ཕ་རོལ་གོ །ཞེས་བྱ་བའོ། །དོན་ལ་ཡང་དེས་དབེན་པ་ཉིད་ཀྱིས་མ་དམིགས་པ་ནི་མ་རྟོགས་པའི་ངོ་བོ་ཡིན་ལ་གཞན་ནི་མ་ཡིན་ཏེ་མ་རྟོགས་པའི་ཕྱིར་རོ། །ཤེས་པ་ཡང་དེ་ཉིད་
[306b.4]ཡིན་པའི་ཕྱིར་ཁྱད་པར་བསྟན་པ་ནི་དེ་ཅི་ཞེས་བྱ་བའོ། །ཇི་སྙེད་པ་ཞེས་བྱ་བ་ནི་ཤེས་བྱ་བཞིན་དུ་ཤེས་པ་ལ་ཡང་ངོ་། །དགག་པ་ཞེས་བྱ་བ་ནི་མེད་པར་དགག་པའོ། །རང་ཉིད་མངོན་སུམ་ལ་རྟོགས་པས། །ཞེས་བྱ་བ་ནི་མ་ཡིན་པར་དགག་པའོ། །དེ་བསྟན་པ་ནི་མ་ཡིན་པར་དགག་པའི་རང་བཞིན་ཞེས་བྱ་
[306b.5]བའོ། །འདི་མ་དམིགས་སོ་ཞེས་བྱ་བ་ནི་གཞན་གྱི་ཤེས་པ་རུང་བ་མ་ཡིན་པའི་ཕྱིར་རང་གི་ཤེས་པ་རྟོགས་པར་བྱ་བའི་ཆེད་དུ་སྐྱེས་བུ་མཆོག་གོ། །འགྲེལ་པར་ཤེས་པའི་གནས་སྐབས་ཡིན་པར་བསྟན་པ་ནི། གང་ཡིན་པ་དེ་ནི་ཞེས་བྱ་བའོ། །ཁྱབ་པར་བྱེད་པ་མི་དམིགས་པ་ནི་མི་དམིགས་པ་ཡིན་
[306b.6]གྱི་མ་རྟོགས་པ་མ་ཡིན་ནོ་ཞེས་ཟེར་བ་ནི། གལ་ཏེ་ཁྱབ་པར་བྱེད་པ་མི་དམིགས་པ་ལས་ཞེས་བྱ་བའོ། །ཁྱབ་པར་བྱེད་པ་མི་དམིགས་པ་ལས་བཞིན་དུ་ཁྱབ་པར་བྱ་བའི་མེད་པ་ཡང་མངོན་སུམ་གྱིས་ངེས་པར་འགྱུར་ཏེ། ཁྱད་པར་མེད་པའི་ཕྱིར་རོ་ཞེས་བྱ་བའི་བསྟན་པ་ནི་དེ་ལྟར་ཡིན་ན་ཐམས་ཅད་དུ་ཞེས་བྱ་བའོ། །མངོན་
[306b.7]སུམ་གྱིས་ངེས་པ་ཡལ་ག་ལ་སོགས་པ་དང་ལྡན་པ་ལ་ཤིང་ཉིད་བཞིན་དུ་རྗེས་སུ་དཔག་པ་མ་ཡིན་ལ། རང་བཞིན་མི་དམིགས་པ་ནི་རྨོངས་པ་ཡིན་ཞིང་མ་རྨོངས་པ་ནི་ཁྱབ་བྱེད་ཀྱི་ཞེས་བྱ་བ་མ་ཡིན་ནོ་ཞེས་བྱ་བའི་དོན་ཏོ། །འདི་ལས་ཀྱང་རང་བཞིན་མི་དམིགས་པ་དོན་མེད་པར་བསྟན་པ་ནི་ཁྱབ་པར་བྱེད་པ་མི་དམིགས་པ་ཞེས་
[307a]
[307a.1]བྱ་བའོ། །དེ་ཉིད་ཅེས་བྱ་བ་ནི་རྒྱུ་དང་ཁྱབ་བྱེད་དང་རང་བཞིན་གྱི་མི་དམིགས་པའི་དབྱེ་བས་ཁྱབ་པར་བྱ་བ་དང་ཅིག་ཤོས་ཀྱི་ངོ་བོ་ཡང་ཡིན་གྱི་ཐ་དད་ནི་མ་ཡིན་ནོ། །དེ་ལ་དམིགས་པ་དག་ལ་ནི་དམིགས་པ་དག་ལས་གཞན་ཡོད་པ་མ་ཡིན་ཞེས་འདི་ཉིད་དྲན་པ་ནི། འདིར་ནི་ཁྱབ་བྱ་ཁྱབ་བྱེད་དག །
[307a.2]ཅེས་བྱ་བའོ། །སྣང་དུ་རུང་བ་ཡོད་པ་ཞེས་བྱ་བའི་རྩོད་པའི་རིགས་པ་ནི་ཐ་མི་དད་པ་ཁོ་ན་ལ་རིགས་པ་ཡིན་གྱི་ཐ་མི་དད་པ་ལ་ནི་ཉེ་བར་བཏགས་པའི་སྐྱོན་ཡིན་ནོ་ཞེས་ཟེར་བ་ལ་བལྟར་རུང་བའི་ཞེས་བྱ་བའོ། །ཉེ་བར་བཏགས་པ་ཡང་ཁྱབ་པར་བྱེད་པ་མི་དམིགས་པ་ལ་རང་བཞིན་མི་དམིགས་པས་བྱས་པ་ཁོ་ན་ཡིན་པར་
[307a.3]བསྟན་པ་ནི། འབྲས་དེ་ནི་ཞེས་བྱ་བ་ནི་རྒྱུ་དེའི་འབྲས་བུའོ། །དེའི་རང་བཞིན་དང་ཁྱད་པར་མེད་པས་ནི་རྒྱུའི་རང་བཞིན་དང་ཁྱད་པར་མེད་པ་ལས་སོ། །རྒྱུའི་ཁྱབ་པ་གང་ཡིན་པ་དེ་ལས་ལྡོག་པ་མེད་པའི་ཕྱིར་ཞེས་བྱ་བ་ནི་ཐ་མི་དད་པའི་ཕྱིར་རོ། །ཡང་ན་དེ་མེད་པའི་ཕྱིར་ཞེས་བྱ་བ་གཏན་ཚིགས་སོ། །ལྷག་པ་དང་
[307a.4]ཆད་ཕྱིར་ཞེས་བྱ་བ་ནི་འཕེལ་བ་དང་འགྲིབ་པའི་ཕྱིར་རོ། །ཉེ་བ་དང་རིང་བ་ལས་ནི་ཞེས་བྱ་བ་ལ་རིང་བ་ལ་ནི་རུང་བ་མ་ཡིན་པ་ཁྱབ་པར་བྱེད་པའི་དང་ཉེ་བ་ལ་ནི་རང་བཞིན་མི་དམིགས་པའོ། །སྣང་དུ་རུང་བ་མ་ཡིན་པ་ཡང་ཁ་ཅིག་སྣང་དུ་རུང་བ་ཉིད་མ་ཡིན་ནམ། ཇི་ལྟར་ཁྱབ་པར་བྱེད་པ་ཡིན་སྙམ་དུ་སེམས་པ་ལ། བཅོམ་
[307a.5]ལྡན་འདས་ཆོས་ཀྱི་གྲགས་པས་གསུངས་པ་ནི་མི་སྣང་ཞེས་བྱ་བའོ། །སྣང་དུ་རུང་བ་ཉིད་ཁ་ཅིག་ལ་མི་སྣང་བ་ཡིན་གཞན་གྱི་ཤེས་པ་ལ་སོགས་པ་དང་བརྗོད་པ་ལ་སོགས་པ་ནི་རྗེས་སུ་དཔག་པར་བྱ་བ་མ་ཡིན་ཏེ། དེའི་ཁྱད་པར་རྣམ་པར་རྟོག་པ་དང་འདོད་ཆགས་ལ་སོགས་པ་ལ་ནི་ཚིག་ལ་སོགས་པ་འཁྲུལ་པའི་
[307a.6]ཕྱིར་རྟགས་མེད་པས་རྗེས་སུ་དཔག་པར་བྱ་བ་མ་ཡིན་ནོ། །ཐེ་ཚོམ་ཟ་བ་འདི་ལ་ཡང་མི་དམིགས་པས་ཡོད་པའི་ཐ་སྙད་དགག་པ་ཡིན་གྱི་ཡོད་པ་སྒྲུབ་པ་ནི་མ་ཡིན་ནོ། །གཞན་དུ་ཞེས་བྱ་བ་ནི་མི་སྣང་བ་མི་དམིགས་པ་ལའོ། །མི་འགྲུབ་ཅེས་བྱ་བ་ནི་རྗེས་སུ་དཔག་པ་ལ་སོགས་པས་སོ། །ལྡོག་པ་བསྒྲུབ་པ་ནི་
[307a.7]མེད་པ་བསྒྲུབ་པའོ། །དང་པོ་ཞེས་བྱ་བ་ནི་རང་བཞིན་མི་དམིགས་པའོ། །གཏན་ཚིགས་ལ་ཞེས་བྱ་བ་ནི་འབྲས་བུ་དང་ཁྱབ་བྱ་དང་ཅིག་ཤོས་ཀྱི་ངོ་བོ་ངེས་པར་བྱེད་པའི་ཕྱིར་རོ། །འགྲེལ་པར་ནི་རྒྱུ་དང་ཁྱབ་པར་བྱེད་པ་མི་དམིགས་པ་ལའམ་གཞན་དུ་ཡང་ཞེས་བྱ་བ་སྟེ། རང་བཞིན་མི་དམིགས་པའོ། །མི་སྣང་
[307b]
[307b.1]བའི་ཡུལ་ཐག་རིང་བ་ལ་སོགས་པ་ལ་འདི་ནི་ཞེས་བྱ་བ་ནི་རང་བཞིན་མི་དམིགས་པའོ། །དང་པོ་ནི་རྒྱུ་ལ་སོགས་པ་མི་དམིགས་པའོ། །རྒྱུ་ལ་སོགས་པ་མི་དམིགས་པ་ནི་རྒྱུ་ཉིད་ཡིན་ཏེ་ངེས་པར་བྱེད་པའི་ཕྱིར་རོ། །རང་བཞིན་མི་དམིགས་པས་རྒྱུ་དང་། ཁྱབ་པར་བྱེད་པ་དང་ཅིག་ཤོས་ཀྱི་ངོ་བོ་ལ་
[307b.2]སོགས་པ་ངེས་པར་བྱེད་པ་ཉིད་དུ་མཐོང་ངོ་། །ཐལ་བ་བསྒྲུབ་པ་ལ་ནི་ཞེས་བྱ་བ་ནི་དེ་ཡང་དེ་ལ་མི་སྲིད་པས་ན་མི་སྲིད་པས་ཁྱབ་པ་གང་ཡིན་པའོ་ཞེས་བྱ་བའི་རིགས་པའོ། །འགལ་བ་ཅན་ཡང་མི་དམིགས་པ་ཁོ་ནའི་ཁྱད་པར་བསྟན་པ་ནི་རང་གི་སྦྱོར་བ་ཞེས་བྱ་བ་སྟེ། དེའི་སྦྱོར་བའི་གནས་སྐབས་ཀྱི་སྦྱོར་བའི་
[307b.3]དབང་དུ་བྱས་པ་རྣམས་ལ་རང་གི་སྟེ། མི་དམིགས་པའི་བདག་ཉིད་ཀྱིས་སོ། །རང་གི་ངོ་བོ་ནི་དམིགས་པའི་རིག་བྱར་གྱུར་པ་ལས་མ་དམིགས་པའི་ཕྱིར་རོ་ཞེས་བྱ་བའི་དོན་ཏོ། །དོན་གཞན་ལ་གནོད་པར་བྱེད་པའི་ངོ་བོའམ། དེའི་རང་གི་ངོ་བོ་ཞེས་བྱ་བར་སྦྱར་ཏེ་འགལ་བ་ཡིན་ནོ་ཞེས་བྱ་བའི་དོན་ཏོ། །ཅི་ལས་ཤེ་ན། 
[307b.4]ཡོད་ན་ཞེས་བྱ་བའི་ནི་དེ་ཡོད་པ་ཉིད་ལས་སོ། །མེད་པ་ལས་ཀྱང་ཡོད་པས་ན་མེད་པ་ཞེས་པས་ཁྱད་པར་དུ་བྱེད་པ་ནི་ཡོད་པས་ཞེས་བྱ་བ་སྟེ། ཡོད་པ་ན་ཡོད་པ་སྔོན་དུ་འགྲོ་བ་ཅན་ལས་མེད་པའི་ཕྱིར་རོ། །ཡོད་ན་མེད་ཕྱིར་ཞེས་བྱ་བ་ཡང་གཞན་དུ་མ་ཡིན་ཏེ། ཡོད་པ་སྔོན་དུ་འགྲོ་བ་ཅན་ཡིན་ན་མེད་པའི་ཕྱིར་ཞེས་བྱ་བས་
[307b.5]རྒྱུན་མེད་པའི་ཕྱིར་རོ་ཞེས་བྱ་བར་རྟོགས་པའོ། །དེའི་ཕྱིར་རྒྱུན་ལ་འགལ་བ་ཡིན་གྱི་སྐད་ཅིག་ལ་ནི་མ་ཡིན་ནོ་ཞེས་བྱ་བར་རྟོགས་པའོ། །གཞན་ནི་ཞེས་བྱ་བ་ནི་བྱེ་བྲག་པའོ། །བརྒྱུད་པས་ཀྱང་ཞེས་བྱ་བ་ནི་འགལ་བའི་འབྲས་བུ་ལ་སོགས་པ་ལའོ། །རྒྱུ་མ་ཚང་བ་མེད་པ་ཅན་ཞེས་བྱ་བས་ནི་ཡོད་པས་ཞེས་བྱ་བ་བཤད་
[307b.6]པའོ། །འགལ་བ་ཅན་དུ་བརྗོད་པ་མི་དམིགས་པ་ཇི་ལྟར་ཡིན་ཞེས་ཟེར་བ་ལ། འགལ་བ་ནི་དམིགས་པ་དང་མི་དམིགས་པའི་མཚན་ཉིད་ཅེས་བྱ་བའོ། །དྲོ་བ་ཡང་མ་ཡིན་གྲང་བ་ཡང་མ་ཡིན་ཞེས་བྱ་བ་ནི་གྲང་བ་བདེ་བ་ཞེས་བྱ་བར་སྦྱར་རོ། །དྲོ་བའི་རིག་པའི་ངོ་བོས་དཔག་པ་ནི་ཚོགས་པ་གཅིག་ལ་རག་ལས་
[307b.7]པའི་ཕྱིར་རོ་ཞེས་བྱ་བ་བསྟན་པ་ནི། སྔ་མར་ཞེས་བྱ་བའི་ལྷན་ཅིག་མི་གནས་པར་བསྟན་ནས་ཕན་ཚུན་སྤངས་པའི་མཚན་ཉིད་བསྟན་པ་ནི། ཕན་ཚུན་ཐ་དད་གྲུབ་ཕྱིར་ཏེ། །ཞེས་བྱ་བའོ། །བརྟན་དངོས་ནི་རྟག་པའི་ངོ་བོའོ། །ལྟོས་པ་དང་བཅས་པ་ཉིད་ནི་བརྟན་པའི་དངོས་པོ་ལ་སྟེ། གདོན་མི་ཟ་བའི་ངོ་བོ་ལ་དངོས་སུ་
[308a]
[308a.1]འགལ་བ་མ་ཡིན་ཡང་ཁྱབ་པར་བྱེད་པ་འགལ་བ་ཡིན་ནོ། །བརྟན་པའི་ངོ་བོ་ནི་ལྟོས་པ་དང་བཅས་པ་ཉིད་ལ་འགལ་བས་ཁྱབ་པ་ཡིན་པར་བསྟན་པ་ནི། ཚད་མ་གཞན་གྱིས་ཞེས་བྱ་བའོ། །ཚད་མས་གནོད་པས་འགལ་བ་ནི་ཕན་ཚུན་སྤངས་ཏེ་གནས་པའི་ངེས་པས་ཡིན་གྱི་དངོས་སུ་མ་ཡིན་པར་
[308a.2]བསྟན་པ་ནི་ངེས་འགྱུར་ཞེས་བྱ་བའོ། །ཚད་མས་གནོད་པས་འགལ་བའི་དཔེ་དེ་ལ་ལྟོས་པ་དང་བཅས་པས་ཉེ་བར་གཞག་པ་བརྟན་པའི་ངོ་བོ་མ་ཡིན་པ་དང་སྒྲས་ནི་བརྟན་པའི་ངོ་བོ་ཡིན་པའི་ཕྱིར་ཕན་ཚུན་སྤངས་ཏེ་གནས་པའི་འགལ་བ་ཉིད་ཁོངས་སུ་གཏོགས་པ་ཡིན་ནོ་ཞེས་བྱ་བའི་དོན་ཏོ། །གལ་ཏེ་དེ་ལྟ་ན་ཞེས་བྱ་བས་འགལ་
[308a.3]བ་གཞན་ཉིད་ངེས་པར་བྱེད་པའོ། །འགལ་བས་ཁྱབ་པས་ཞེས་བྱ་བས་རྣམ་པའི་དབྱེ་བས་རྣམ་པ་འགས་ཐ་དད་པ་ཡིན་ནོ་ཞེས་བསྟན་ཏོ། །གཞན་དག་ཅེས་བྱ་བ་ནི་མ་མཐོང་བ་ཙམ་དུ་སྨྲ་བ་པའོ། །འགལ་བ་ནི་དགག་བྱ་དང་འགལ་བ་ཡིན་ཞིང་དེའི་འབྲས་བུ་ཡིན་ལ་དེས་ཁྱབ་པར་བྱ་བ་ཡང་འགལ་བའི་འབྲས་བུས་ཁྱབ་པར་བྱ་བ་ལ་འབྲེལ་
[308a.4]པ་ཡོད་ན་མི་དམིགས་པ་ཡིན་ཏེ། དེ་ལྟར་ན་ཡང་གཏན་ཚིགས་གཞན་ཡིན་པར་བསྟན་པ་ནི། དེ་བདག་དེ་ལས་བྱུང་བ་ཡིས། །ཞེས་བྱ་བ་སྟེ་འགྲེལ་པ་མེད་ན་མི་མཐུན་པའི་ཕྱོགས་རྣམ་པར་གཅོད་པར་བྱེད་དོ་ཞེས་བྱ་བའི་དོན་ཏོ། །གཉིས་སམ་ཞེས་བྱ་བ་ནི་འགལ་བ་དམིགས་པ་ཡིན་ནོ། །གསུམ་ཞེས་བྱ་བ་ནི་འགལ་བའི་འབྲས་བུ་དམིགས་
[308a.5]པའོ། །གཅིག་གིས་ཞེས་བྱ་བ་ནི་འགལ་བའི་འབྲས་བུའོ། །དེ་གཏན་ཚིགས་གཞན་ཉིད་དུ་འགྱུར་བ་མ་ཡིན་ནོ་ཞེས་བྱ་བ་ནི་གཞན་མ་ཡིན་པ་ཉིད་དོ། །གཞན་དུ་ཞེས་བྱ་བ་ནི་དུ་མ་གཅིག་ཉིད་དུའོ། །ཚོགས་པའི་སྦྱོར་བ་འབའ་ཞིག་ལས་ཐ་དད་པ་ཡིན་པར་བསྟན་པ་ནི། སྦྱོར་བ་འབའ་ཞིག་ཅེས་བྱ་བའོ། །གཉིས་སམ་ཞེས་བྱ་བ་བཤད་པ་
[308a.6]ནི་འདི་ན་གྲང་བའི་རིག་པ་ཞེས་བྱ་བ་སྟེ་གཏན་ཚིགས་རྣམས་བརྒྱུད་པ་ཡིན་ནོ། །དེས་ན་ཞེས་བྱ་བ་ནི་འབྲས་བུའི་གཏན་ཚིགས་དང་འགལ་བ་དམིགས་པ་ལ་སོགས་པ་ལས་སོ། །རྗེས་སུ་དཔག་པའི་རྗེས་སུ་དཔག་པ་ཞེས་བྱ་བ་ནི་འགལ་བ་དམིགས་པ་ཞེས་བྱ་བ་ཞེས་པ་ལ་སོགས་པའོ། །དོན་དམ་པར་ཞེས་བྱ་བ་ནི་བརྒྱུད་པ་ལས་སོ། །
[308a.7]རང་རིག་པ་ཡི་ཞེས་བྱ་བ་ནི་རེག་པ་ཐམས་ཅད་དེ་ལ་བརྟེན་པའི་ཕྱིར་རོ། །རེས་འགའ་བ་དང་ལྟོས་མེད་བཞིན། །ཞེས་བྱ་བ་འཇིག་པ་ལ་ཐལ་བར་འགྱུར་བ་མ་ཡིན་ནོ། །གཞན་དག་ནི་ལྟོས་པ་མེད་པར་འཇིག་པ་མ་ཡིན་པའོ། །དངོས་པོའི་རྒྱུ་ལས་གཞན་པ་ལས་འཇིག་པ་འབྱུང་ཡང་གདོན་མི་ཟ་བར་མཐོང་བ་ཡིན་པའི་ཕྱིར་རོ་ཞེ་ན། རྒྱུ་
[308b]
[308b.1]གཞན་ལས་སྐྱེ་ཞེས་བྱ་བ་སྨོས་སོ། །རྒྱུ་གཞན་ལ་འབྱུང་བར་མཐོང་བ་ཉིད་ཡིན་ན། དེ་མེད་ན་མེད་པའི་ཕྱིར་དངོས་པོའི་རྒྱུ་ལས་བསྐྱེད་བྱ་འཇིག་པ་ནི་དངོས་པོ་འཇིག་པར་བྱེད་པ་ཡིན་ནོ་ཞེ་ན། དངོས་པོའི་རྒྱུ་ལས་འབྱུང་ཡིན་ན། །ཞེས་བྱ་བ་སྨོས་སོ། །འཇིག་པ་ནི་མི་རྟག་པ་ཉིད་དེ་སྐྱེ་བ་དང་གནས་པ་དག་ལ་ཡང་འདི་མཚུངས་པ་ཡིན་ནོ། །བརྒྱུད་པ་མི་
[308b.2]རིགས་པར་བཅོམ་ལྡན་འདས་ཆོས་ཀྱི་གྲགས་པས་གསུངས་པ་ནི། དེ་ནི་བདག་ཉིད་གྲུབ་གྱུར་ན། །ཞེས་བྱ་བའོ། །དངོས་པོ་དང་ལྷན་ཅིག་འབྱུང་བའི་འཇིག་པ་ཡང་དེ་འཇིག་པར་བྱེད་པ་མ་ཡིན་ཏེ། དེའི་ངོ་བོར་དམིགས་པའི་ཕྱིར་རོ། །མི་དམིགས་ན་ཡང་དངོས་པོ་ཁོ་ན་མེད་པ་ཇི་ལྟར་ལྟོས་པར་བྱེད་པ་ཡིན་ཞེས་བསྟན་
[308b.3]པ་ནི། བདག་ལ་ཕན་འདོགས་བྱེད་མིན་ན། །ཞེས་བྱ་བའོ། །གལ་ཏེ་ལྟོས་པར་བྱེད་ན་ཕན་འདོགས་པར་བྱེད་པ་ཞིག་ན། ལྟོས་པ་ནི་མ་ཡིན་པ་དེའི་ཕྱིར་ཁྱབ་པ་ཅན་མ་ཡིན་པར་བསྟན་པ་ནི། ཆུ་སོང་ཟིན་ནས་ཞེས་བྱ་བ་སྟེ། བདག་ལ་ཕན་འདོགས་བྱེད་མིན་ན། །ཞེས་བྱ་བའི་དོན་ཏོ། །དེ་བཞིན་དུ་མ་ཡིན་ཞེས་བྱ་བ་ནི་ཁྱབ་
[308b.4]པ་དང་ཅིག་ཤོས་ཉིད་ཀྱིས་སོ། །འབྱུང་བར་འགྱུར་བ་ཞེས་བྱ་བ་ནི་མ་འོངས་པའོ། །དངོས་པོ་ལྡོག་པ་ཉིད་འཇིག་པ་ལས་སོ་ཞེས་བྱ་བར་མི་རིགས་ཏེ། དངོས་པོ་ཉིད་དེ་ལྟར་མ་རྟོགས་པའི་ཕྱིར་དང་། མ་སྐྱེས་པའི་ཕྱིར་རོ་ཞེས་བསྟན་པ་ནི། ཕན་ཚུན་སྤངས་པ་ཞེས་བྱ་བ་སྟེ། གྱོ་མོ་སྤངས་པས་དེ་ཡིན་པ་དང་དེ་སྤངས་ནས་ཀྱང་གྱོ་
[308b.5]མོ་ཡིན་ནོ་ཞེས་བྱ་བའི་དོན་ཏོ། །འཇིག་རྟེན་ན་ནི་དུས་གཞན་ཡོད་པ་ཁས་བླངས་ནས་འཇིག་པའི་རྒྱུ་སྦྱོར་བར་བྱེད་པ་མ་ཡིན་ནམ། སྐད་ཅིག་མ་ལ་ནི་མ་ཡིན་ཞེས་ཟེར་བ་ལ། གལ་ཏེ་རྗེས་སུ་དཔག་པས་ཞེས་བྱ་བའོ། །ཚོགས་པ་ཚང་བར་མཐོང་ནས་འབྱུང་བར་འགྱུར་བ་རྗེས་སུ་དཔག་པ་མ་ཡིན་ནམ། ཇི་ལྟར་མེད་པ་ཡིན་ནོ་སྙམ་དུ་
[308b.6]སེམས་པ་ནི། མངོན་སུམ་དང་འདྲ་བ་ཞེས་བྱ་བའོ། །དེ་མེད་པའི་ཕྱིར་ཞེས་བྱ་བ་ནི་རྗེས་སུ་དཔག་པའི་དུས་ན་འབྱུང་བར་འགྱུར་བ་མེད་པའི་ཕྱིར་ཡང་ངོ་། །དངོས་པོའི་རང་གི་ངོ་བོ་རྗེས་སུ་དཔག་པ་མེད་པའི་ཕྱིར་སྲིད་པར་བྱ་བ་སྲིད་པ་ཙམ་ཡིན་ནོ། །བུམ་སོགས་ཞེས་བྱ་བ་ནི་གཞན་དུ་བ་ཉིད་ཀྱི་གཞི་ཡིན་ན་ཐུག་པ་མེད་པ་ཡིན་ཏེ་
[308b.7]འཇིག་པ་གཞན་ཡོད་ན་ཡོད་པའི་ཕྱིར་རོ། །བུམ་པ་ལ་འཇི་བའི་རྫས་ཐ་དད་པ་མ་ཡིན་པ་དེ་བཞིན་དུ་ཐ་དད་པ་ཡང་ཡིན་པར་བསྟན་པ་ནི། དེར་ཡང་ཞེས་བྱ་བའོ། །དེའི་ཚེ་ཞེས་བྱ་བ་ནི་རང་གི་དུས་སུའོ། །འབྲས་བུ་མེད་པ་ནི་རང་ཉིད་གྲུབ་པ་ལ་རྒྱུ་ལ་ལྟོས་པ་ཡིན་ཏེ། རང་གི་དུས་ན་ནི་མ་ཡིན་ཏེ། རྒྱུ་ཉིད་དུ་མི་རིགས་པའི་ཕྱིར་རོ་ཞེས་
[309a]
[309a.1]བསྟན་པ་ནི། རྒྱུ་ནི་སྔོན་དུ་བྱུང་ཉིད་དེ། །ཞེས་བྱ་བའོ། །དངོས་པོའི་འབྱུང་བར་འགྱུར་བའི་གནས་སྐབས་ཅན་དང་འབྲེལ་པའི་འཇིག་པ་ནི། དངོས་པོའི་དུས་ན་མ་ཡིན་ནམ། དེ་ཡང་རྗེས་སུ་དཔག་པར་བྱ་བ་ཡིན་ནོ་ཞེས་ཟེར་བ་ལ་མ་ཡིན་ཏེ། དངོས་པོ་ནི་ཞེས་བྱ་བའོ། །རེ་ཞིག་དེ་ཉིད་འབྱུང་
[309a.2]བར་འགྱུར་བ་མ་ཡིན་ལ། དེའི་རྒྱུན་ཡང་རང་གི་ངོ་བོས་རྗེས་སུ་དཔག་པ་མ་ཡིན་ཏེ། མངོན་སུམ་བཞིན་དུ་མེད་པ་དང་འབྲེལ་པ་མི་རིགས་པའི་ཕྱིར་མཐོང་བ་དང་ཆོས་མཐུན་པ་ཉིད་དུ་སྒྲོ་བཏགས་པ་ཙམ་ལ་འཇིག་པ་ནི་ཐ་སྙད་ཡིན་ནོ་ཞེས་བྱ་བའི་དོན་ཏོ། །དམ་པའི་དོན་དུ་ནི་ཡོད་པ་དང་དགག་པ་འབྲེལ་པ་མེད་པར་བསྟན་པ་
[309a.3]ནི་དྲན་པའི་ནི་ཞེས་བྱ་བའོ། །ཐ་དད་པ་མེད་པ་ཞེས་བྱ་བ་ནི་དངོས་པོ་ཉིད་དུས་གཞན་ལ་ཁྱབ་པ་ཅན་མ་ཡིན་པར་རང་གི་རྒྱུ་ལས་བྱུང་བ་ཡིན་ནོ་ཞེས་བྱ་བའི་དོན་ཏོ། །སྔ་མ་ཞེས་བྱ་བ་ནི་དམིགས་པ་ཞེས་བྱ་བར་སྦྱར་རོ། །ཡང་ཞེས་བྱ་བ་ནི་སྔ་མའོ། །བུམ་པ་ནི་འཇིག་པ་དབྱིག་པ་ལ་ལྟོས་པ་ཡིན་ནོ་ཞེ་ན། ཕྱི་མ་དང་མ་འབྱོར་བའི་མེད་
[309a.4]པ་དབྱིག་པ་མེད་ན་མི་འབྱུང་ངོ་ཞེས་ཟེར་བ་ལ། དེས་ན་གཞན་དང་མ་འབྱོར་པར་ཞེས་བྱ་བའོ། །ཡོད་པ་ཁྱབ་པ་ཅན་མ་ཡིན་པ་ལྟོས་པ་དང་བཅས་པ་ཉིད་ལ་ཁྱབ་པར་བྱེད་པ་འགལ་བ་ཡིན་ཏེ། ཕན་གདགས་པར་བྱ་བ་ཉིད་དུ་འགལ་བའི་ཕྱིར་ཞེས་བྱ་བའི་དོན་ཏོ། །བདག་ལ་ཕན་འདོགས་བྱེད་ལ་གང་། །ཞེས་བྱ་བ་ཡིན་ནོ་དེས་
[309a.5]བསྟན་པ་ནི། གལ་ཏེ་དངོས་པོ་མིན་ན་ཞེས་བྱ་བའོ། །ལྟོས་པ་དང་བཅས་པ་ཉིད་ཀྱང་དེ་བཞིན་དུ་ཡོད་པ་ལས་འགལ་བ་ཁྱབ་པ་ཡིན་ཏེ། ཕན་གདགས་པར་བྱ་བ་མ་ཡིན་ཉིད་དུ་འགལ་བའི་ཕྱིར་ཞེས་བྱ་བའི་དོན་ཏོ། །བདག་ལ་ཕན་འདོགས་བྱེད་མིན་ན། །ཞེས་བྱ་བ་ཡིན་ནོ། །དེ་བསྟན་པ་ནི། །འོན་ཏེ་དངོས་པོ་རང་ཁྱབ་མིན། །ཞེས་བྱ་
[309a.6]བའོ། །དེ་ལྟ་བུ་ཡོད་པ་ཡིན་ན་ཡང་ཕན་འདོགས་པར་བྱེད་པ་མ་ཡིན་པའི་ཕྱིར་ལྟོས་པ་མེད་པ་ཡིན་ནོ། །དེ་ལྟ་བུར་གྱུར་པ་ཁོ་ན་དངོས་པོ་ཡིན་ཏེ། ངོ་བོ་དེ་མ་བོར་བའི་ཕྱིར་རོ་ཞེས་བསྟན་པ་ནི་ལྟོས་མེད་དངོས་པོ་ཞེས་བྱ་བའོ། །འཇིག་ཁ་མར་སྡོང་ལ་ཞེས་བྱ་བ་ནི་འཇིག་པར་བྱེད་པར་འདོད་པའི་དབྱིག་པ་འཕྱར་བའི་དུས་ཅན་ཏེ། 
[309a.7]སྔར་ཡང་ཕྱིས་མ་མཐོང་བ་དེས་བསྣུན་པའི་དུས་བཞིན་དུ་གཞན་གྱི་ཚེ་ཡང་ངོ་ཞེས་བྱ་བའི་དོན་ཏོ། །མི་དམིགས་པ་ནི་ཚད་མ་ཡིན་ལ། མིད་པ་ནི་གཞལ་བྱ་ཡིན་ན་ཁྱིམ་ནས་བྱུང་བ་མི་དམིགས་པ་ཉེ་བར་འགྲོ་བར་མི་འགྱུར་བ་དང་། ལྟོས་པ་མེད་པའི་མེད་པ་གཞན་ཡང་སྐད་ཅིག་མ་ལ་ཡང་འགྱུར་ཏེ། རྒྱུ་མེད་པའི་དུས་
[309b]
[309b.1]ལ་སོགས་པ་ལ་མ་ངེས་པའི་ཕྱིར་རོ་ཞེས་ཟེར་བ་ལ། སྐད་ཅིག་ཀྱང་ཞེས་བྱ་བའོ། །ཡོད་མི་འགྱུར་ཞེས་བྱ་བ་ནི་དངོས་པོའོ། །སྐད་ཅིག་གཅིག་ལ་ལྟོས་ནས་འབྱུང་བ་རྒྱུ་དང་བཅས་པ་ཡིན་ནོ་ཞེས་བྱ་བའི་དོན་ཏོ། །དངོས་པོ་ཉིད་སྐད་ཅིག་མ་གཞན་ལ་ཁྱབ་པ་ཅན་མ་ཡིན་པར་སྐྱེས་པ་དེ་མི་རྟག་པ་ཡིན་པར་བསྟན་པ་ནི། དེ་ལྟར་
[309b.2]གྱུར་ཏེ་ཞེས་བྱ་བ་སྟེ། དངོས་པོ་སྐད་ཅིག་གཞན་ལ་མ་སྐྱེས་པའི་ངོ་བོ་འཇིག་པ་ན། རང་གི་ངོ་བོས་རྒྱུ་གཞན་ལ་ལྟོས་པ་མ་ཡིན་ཏེ། རང་གི་རྒྱུ་ཉིད་ལས་དེ་ལྟ་བུར་འབྱུང་བའི་ཕྱིར་མི་དམིགས་པ་ཡང་སྣང་དུ་རུང་བ་མེད་པ་ཡིན་ཏེ། ཁྱིམ་ལས་བྱུང་བ་སྣང་དུ་རུང་བ་མ་ཡིན་ཞེས་བྱ་བའི་དོན་ཏོ། །འཇིག་པ་མེད་པས་ན་ཞེས་བྱ་བ་ནི་སྔ་ན་མེད་
[309b.3]པ་ཙམ་གྱིས་ཞིག་ནས་མེད་པ་ལ་ནི་མ་ཡིན་ཞིང་། སྔ་མ་མེད་པ་ཡང་དངོས་པོ་བསྡུས་པ་ལས་གཞན་མ་ཡིན་ཏེ་མི་རིགས་པའི་ཕྱིར་རོ་ཞེས་བསྟན་པ་ནི། འཇིག་པ་ཐ་དད་པ་ཡོད་ཀྱང་། །ཞེས་བྱ་བའོ། །དངོས་པོའི་ངོ་བོ་བསྡུས་པ་དེ་ཡང་ཇི་ལྟར་དམིགས་པ་བཞིན་དུ་ཡོད་པའི་ཕྱིར། ཁྱབ་པ་གྲུབ་པར་བསྟན་པ་ནི། །གང་དག་དེ་ཡོད་
[309b.4]གཞན་ལྟོས་མེད། །ཅེས་བྱ་བ་སྟེ། མི་རྟག་པའི་དངོས་པོ་རྣམས་སོ། །དེ་ཡོད་ལ་ངེས་མིན་ཞེས་བྱ་བ་ནི་དེ་ཡོད་པ་གཞན་ལ་ལྟོས་པ་མེད་པའི་ཕྱིར་རོ། །གེགས་བྱེད་པ་མེད་པ་ཅན་བཞིན་དུ་ཞེས་བྱ་བ་ནི་གེགས་བྱེད་པ་མེད་པའི་ནུས་པ་ཅན་གྱི་འབྲས་བུས་བྱེད་པ་ལའོ། །བདག་ལ་ཕན་འདོགས་བྱེད་མིན་ན། །དེ་ཡིས་ལྟོས་བྱ་གང་
[309b.5]ཅི་ཞིག །ཅེས་བྱ་བ་དེའི་དོན་བསྟན་པ་ནི། ལྟོས་པ་དང་བཅས་པ་ཡིན་ཞེས་བྱ་བའོ། །འབྲེལ་པ་མེད་པའི་ཕྱིར་རོ་ཞེས་བྱ་བ་ནི་ལྟོས་པ་དང་བཅས་པ་ཉིད་ཀྱིས་དེའི་བདག་ཉིད་མ་ཡིན་པའི་ཕྱིར་རོ། །དེ་ལས་སྐྱེས་པའི་ཕྱིར་རོ་ཞེ་ན། རྒྱུ་ཉིད་དུ་ནི་རིགས་མ་ཡིན། །ཞེས་བྱ་བ་སྨོས་སོ། །བསྒྲུབ་བྱ་མ་ཡིན་པ་ནི་ཞིག་པའོ། །ཕྱིས་འབྱུང་
[309b.6]ཕྱིར་ན་ཞེས་བྱ་བ་ནི་མ་སྐྱེས་པའི་རྒྱུའི་དབང་གིས་འབྱུང་བའི་ཕྱིར་རོ། །འཇིག་པ་འབྲས་བུ་ཡིན་ནོ་ཞེ་ན། འབྲས་བུ་ནི་ཞེས་བྱ་བ་སྨོས་ཏེ། དེ་ལས་སྐྱེ་བ་དང་ལྡན་པ་ཉིད་དོ། །གལ་ཏེ་རྒྱུ་མེད་པ་ཅན་ནི་རང་དབང་ཡིན་པའི་ཕྱིར་མ་ངེས་པ་ཉིད་དུ་ཅིས་མི་འགྱུར་ཞེས་ཟེར་བ་ནི། གལ་ཏེ་རྒྱུད་མེད་པ་ཉིད་ཅེས་བྱ་བའོ། །རྒྱུ་མེད་པ་ལས་ངེས་པར་འབྱུང་
[309b.7]བ་ཡིན་ན་བར་དུ་འབྲེལ་པའི་བདག་ཉིད་ཅན་མ་ཡིན་པ་ཉིད་མི་དམིགས་པ་ཙམ་ཉིད་དུ་བརྗོད་པ་ཡིན་པར་བསྟན་པ་ནི། དངོས་པོ་ཕྱིས་འབྲེལ་ཞེས་བྱ་བའོ། །འཆི་བའི་མཐར་ཐུག་པ་རྟོགས་པར་ཐལ་ལོ་ཞེས་བྱ་བ་ནི་སྐད་ཅིག་རེ་རེ་བར་འཆི་བའི་མཐར་ཐུག་པར་རྟོགས་པ་ཁོ་ན་ཡིན་ན་ཞེས་བྱ་བའི་ཐ་ཚིག་གོ། །ཕྱིས་ཀྱང་ཞེས་བྱ་བ་ནི་ཐོ་བ་
[310a]
[310a.1]ལ་སོགས་པས་བསྣུན་པའི་དུས་ནའོ། །འཇིག་པ་ཉིད་ཀྱིས་ཞེས་བྱ་བ་ནི་མི་རྟག་པ་ཉིད་འཇིག་པར་བྱེད་དོ་ཞེས་བྱ་བའོ། །ལྟོས་པ་དང་བཅས་པ་སྔ་ཕྱིས་རང་བཞིན་དུ་འགྱུར་རོ་ཞེས་བྱ་བ་ནི་གལ་ཏེ་ཉི་མ་ནུབ་པ་དང་འཆར་བ་ཞེས་བྱ་བ་སྟེ་གོ་རིམས་བཞིན་ནོ། །བཟློག་པ་ཉིད་ཅེས་བྱ་བ་ནི་ཐ་དད་པའི་ངེས་པ་ཉིད་ཁོ་ནའོ། །
[310a.2]ཤར་བ་ནི་ནུབ་པ་ལ་སྒྲུབ་བྱེད་མ་ཡིན་ཏེ། འབྲེལ་པ་མེད་པས་ཐེ་ཚོམ་ཟ་བའི་ཕྱིར་རོ་ཞེས་བསྟན་པ་ནི། ཉི་མ་ནུབ་དང་འཆར་བ་ནི། །ཞེས་བྱ་བའོ། །འདིས་ནི་སྨིན་དྲུག་འཆར་བ་ལ་སོགས་པས་སྣར་མ་འཆར་བ་ལ་སོགས་པ་བསལ་བ་ཡིན་ནོ། །མི་འགྱུར་བ་ལས་ཞེས་བྱ་བ་ནི་གཞན་དུ་འགྱུར་བ་ན་གཏན་དུ་ཡོད་པ་མ་ཡིན་ཏེ་མ་ཤར་
[310a.3]བའམ་མི་ནུབ་པ་ཡང་ངོ་། །འདི་ཉིད་བསྟན་པ་ནི་ནུབ་པ་ནི་ཉི་མའི་མ་ཡིན་གྱི་ཞེས་བྱ་བའོ། །གལ་ཏེ་འགའ་ཞིག་ཅེས་བྱ་བ་ནི་སྣང་དུ་རུང་བའི་བུམ་པ་ལ་སོགས་པ་རྣམས་སོ། །གཞན་དག་ནི་དེ་ལྟ་མ་ཡིན་ཞེས་བྱ་བ་ནི་ཡུལ་ལ་སོགས་པས་བར་དུ་ཆོད་པ་རྣམས་སོ། །འཇིག་པའི་རང་བཞིན་བཞིན་དུ་དཔེ་ལ་ཡང་སྐྱེད་པར་བྱེད་
[310a.4]པའི་རང་བཞིན་དུ་ངེས་པས་ཐ་དད་པ་ཡིན་པར་བསྟན་པ་ནི། ཚོགས་པ་ཐ་མ་ནི་ཞེས་བྱ་བའོ། །འགལ་བ་ཁྱབ་པ་དམིགས་པ་ནི་རྟག་པ་དང་འགལ་བའི་མི་རྟག་པར་ཁྱབ་པ་ཡོད་པ་ཉིད་ལ་སོགས་པ་དམིགས་པའོ། །གཉིས་ཉིད་ཅེས་བྱ་བ་ནི་འབྲེལ་པ་གཉིས་ཡིན་པའི་ཕྱིར་རོ། །གསུམ་པའི་གསུམ་གྱི་དང་པོ་ནི་མི་རྟག་པའི་
[310a.5]ཕྱིར་བརྩལ་མ་ཐག་ཏུ་བྱུང་བ་མ་ཡིན་པའོ། །གསུམ་པའི་གསུམ་པ་ནི་རེག་བྱ་ཡིན་པའི་ཕྱིར་རྟག་པའོ། །དང་པོའི་གསུམ་པ་ནི་མི་རྟག་པའི་ཕྱིར་བརྩལ་མ་ཐག་ཏུ་བྱུང་བ་ཞེས་བྱ་བའི་བར་དུ་དབྱེ་བའི་ཚིག་དགོས་པ་ཅན་མ་ཡིན་གྱི། དེ་དག་ཐམས་ཅད་གཉི་ག་ལ་འཇུག་པ་ཙམ་ཡིན་པའི་ཕྱིར་ཐེ་ཚོམ་གྱི་རྒྱུ་ཡིན་ནོ། །མི་འཇིག་
[310a.6]པའི་ཆ་གང་ཡིན་པ་དེ་ལ་དེ་ཡོད་ཀྱང་རྒྱུ་མ་ཡིན་ནོ་ཞེས་བྱ་བ་སེལ་བའི་དགོས་པ་བསྟན་པ་ནི། ལྷག་མ་རྣམ་པ་གསུམ་ཞེས་བྱ་བའོ། །ཁྱད་པར་ཅན་ལ་ནི་ཞེས་བྱ་བ་ནི་ཁྱབ་པར་བྱེད་པ་ཉིད་ཡོད་པ་ཙམ་ལ་ལྟོས་པ་ཡིན་ཞེས་བྱ་བའི་དོན་ཏོ། །ལྷན་ཅིག་པ་ཉིད་ནི་སྦྱོར་བར་བྱེད་པ་མ་ཡིན་ལ་ངེས་པ་ནི་དེ་འདི་ལ་ངེས་པ་ཅན་ཡིན་པའི་
[310a.7]ཕྱིར། གཞན་གྱི་མེད་པ་གཙོ་བོ་ཉིད་ཀྱི་ཁོངས་སུ་གཏོགས་པ་ཡིན་པར་བསྟན་པ་ནི་གང་གིས་དེ་མེད་ཅེས་བྱའོ། །རྟག་པ་ལས་ལོག་པ་ནི་གཞན་ལ་མེད་པ་བཞིན་དུ་མི་རྟག་པ་ལ་མཐོང་བ་ཡིན་ཡང་གཞན་ལ་མེད་པར་འགྱུར་རོ་སྙམ་དུ་སེམས་པ་ལ། མཐོང་བ་ནི་དེ་ལས་གཞན་དག་ཏུ་གདོན་མི་ཟ་བར་གཞན་དུ་མི་འགྱུར་རོ་
[310b]
[310b.1]ཞེས་བྱ་བ་ནི་མ་ཡིན་པ་ཉིད་དོ་ཞེས་བྱ་བར་སྦྱར་རོ། །མེ་ལ་མཐོང་བའི་དུ་བ་གཞན་ལ་མཐོང་བ་ཁོ་ན་ཡིན་པར་བསྟན་པ་ནི། གལ་ཏེ་མཐོང་བའི་སྒོ་ནས་ཞེས་བྱ་བའོ། །མ་ཡིན་ཏེ་མཐོང་བ་ནི་ཞེས་བྱ་བའི་རྗེས་སུ་འགྲོ་བ་མཐོང་བའོ། །གཅིག་ལ་མཐོང་བ་བཞིན་དུ་གཞན་ལ་མཐོང་བར་ཡང་འགྱུར་རོ་
[310b.2]ཞེ་ན། མཐོང་བས་ནི་ཞེས་བྱ་བ་སྨོས་སོ། །རྗེས་སུ་འགྲོ་བ་ཡུལ་དང་དུས་གཞན་ལ་མཐོང་བ་མ་ཡིན་པར་བསྟན་པ་ནི། གཞན་མཐོང་བ་ནི་ཞེས་བྱ་བའོ། །གཅིག་ལ་མ་མཐོང་བ་ལས་མ་མཐོང་བར་འདུ་བྱེད་པའི་ཕྱིར་མཐོང་བ་ཇི་ལྟ་བ་བཞིན་དུ་འདུ་བྱེད་པ་ཡིན་ལ། འདུ་བྱེད་པ་བཞིན་དུ་ངེས་པ་
[310b.3]ཡང་ཡིན་པར་བསྟན་པ་ནི། འདུ་བྱེད་པ་ཞེས་བྱ་བའོ། །གཞན་དུ་ཞེས་བྱ་བ་ནི་ཡུལ་དང་དུས་གཞན་ལའོ། །ལྡོག་པ་གཙོར་གྱུར་པས་ཞེས་བྱ་བ་ནི། འདི་མེད་ཅེས་བྱ་བའི་ལྡོག་པའི་ཁྱབ་པས་ངེས་པ་ཡིན་ནོ་ཞེས་བྱ་བའོ། །འདིས་འདི་ཡིན་ནོ་ཞེས་བྱ་བའི་རྗེས་སུ་འགྲོ་བ་ཡང་
[310b.4]འདིའི་ཁོངས་སུ་གཏོགས་པ་ཡིན་ནོ་ཞེས་ཟེར་བ་ནི། གལ་ཏེ་མཐོང་བའི་སྒོ་ནས་ཞེས་བྱའོ། །འདི་མེད་ན་མེད་དོ་ཞེས་བྱ་བས་རྗེས་སུ་འགྲོ་བ་ངེས་པ་ཅན་ཡིན་གྱི་གཞན་དུ་མ་ཡིན་པར་བསྟན་པ་ནི། རྗེས་སུ་འགྲོ་ཞེས་བྱ་བའོ། །སྒྲུབ་པའི་མཐའ་ཅན་ཡང་གསལ་བ་རྣམས་ལ་ཁྱབ་པས་མ་ཡིན་ལ་གཞན་སེལ་
[310b.5]བ་ལ་ལྡོག་པ་གཙོ་བོ་ཡིན་པར་བསྟན་པ་ནི། རྗེས་སུ་འགྲོ་བས་ཞེས་བྱ་བའོ། །འཇུག་པའི་འབྲས་བུ་ཉིད་ལས་རྗེས་སུ་དཔོག་པ་ཡིན་པར་ཟེར་བ་ནི། འབྲས་བུ་མཐོང་བ་ལས་ཞེས་བྱ་བའོ། །རྒྱུའི་སྤྱི་ཞེས་བྱ་བ་ནི་ཡི་གེ་ག་ལ་སོགས་པ་རྣམས་ཀྱི་གཅིག་ལ་བ་ལང་ཉིད་ཀྱི་ཤེས་པ་གཅིག་བཞིན་དུ་ཤེས་
[310b.6]པ་མཚུངས་པའོ། །ལྷག་མ་དང་ལྡན་པ་ཞེས་བྱ་བ་ནི་སྨྲ་བ་པོ་ཉིད་ཀྱི་ཕྱིར་ཐམས་ཅད་མཁྱེན་པ་མ་ཡིན་ནོ་ཞེས་བྱ་བ་སྟེ། མི་མཐུན་པའི་ཕྱོགས་ལས་ལྡོག་པ་ལ་ཐེ་ཚོམ་ཟ་བའོ། །འགལ་བ་མི་འཁྲུལ་པ་ཅན་ཞེས་བྱ་བ་ནི་མི་རྟག་པ་དང་འགལ་བ་ལ་མི་འཁྲུལ་པ་ཅན་ཡིན་ཏེ། མཉན་པར་བྱ་
[310b.7]བ་ཉིད་ཀྱིས་སྒྲ་ཉིད་རྟག་པར་ཁས་ལེན་པའི་ཕྱིར་རོ། །གཅིག་ཏུ་བརྗོད་པ་ཡིན་ཡང་རྣམ་པ་གཉིས་བཞིན་དུ་གཉིས་ཉིད་མ་བསལ་བའི་ཕྱིར་གཞན་གྱི་འདོད་པ་ཐེ་ཚོམ་གྱི་རྒྱུ་ཉིད་ཡིན་ནོ། །དེ་བསྟན་པ་ནི་གཞན་གྱིས་ཁས་བླངས་པས་ཞེས་བྱ་བའོ། །དེ་ཉིད་ཀྱི་ཕྱིར་བཅོམ་ལྡན་འདས་ཆོས་ཀྱི་གྲགས་པས་དངོས་
[311a]
[311a.1]པོའི་སྟོབས་ཀྱིས་འཇུག་པ་མ་ཡིན་པའི་རྗེས་སུ་དཔག་པ་ལ་བརྟེན་ནས་འགལ་བ་མི་འཁྲུལ་པ་ཅན་ཞེས་གསུངས་སོ། །དངོས་པོའི་སྟོབས་མ་ཡིན་ན་མི་འཁྲུལ་པ་ཅན་མ་ཡིན་ནོ་ཞེས་བྱ་བ་ལ་ཡང་ལན་གྱི་ཚིག་ཁས་བླངས་ནས་བརྗོད་པའོ། །ཕ་བྲམ་ཟེ་ཉིད་ཡིན་པའི་ཕྱིར་བུ་བྲམ་ཟེ་
[311a.2]ཉིད་དུ་བསྒྲུབ་པ་ལ་ཕྱོགས་ཀྱི་ཆོས་མ་ཡིན་ཡང་སྒྲུབ་བྱེད་དམ་དེ་དང་འབྲེལ་པ་ཅན་གྱི་ཕྱོགས་ཀྱི་ཆོས་གཏན་ཚིགས་ཉིད་ཡིན་ནོ་སྙམ་དུ་སེམས་པ་ལ་གལ་ཏེ་ཕྱོགས་ཀྱི་ཆོས་ཞེས་བྱ་བའོ། །ཕྱོགས་དང་འབྲེལ་པ་ཅན་ཡང་ཕྱོགས་ཉིད་ཡིན་པའི་ཕྱིར་དེའི་ཆོས་ཀྱང་ཕྱོགས་ཀྱི་ཆོས་སུ་བརྗོད་པ་ཡིན་པར་བསྟན་པ་ནི། གང་དུ་གཏན་
[311a.3]ཚིགས་བསྒྲུབ་བྱའི་ཞེས་བྱ་བའོ། །ཕ་ཉིད་ཀྱང་བུ་ལ་ལྟོས་པ་ཡིན་ལ་བུ་ལ་གནས་པ་དེའི་བྲམ་ཟེ་ཉིད་འབྲས་བུ་ཡིན་ཡང་ཡོད་པ་ལ་སོགས་པ་རང་གི་ཁྱད་པར་གྱིས་རྒྱུར་གོ་བར་བྱེད་པ་དེས་ཁྱད་པར་དུ་བྱས་པ་ཉིད་ཡིན་པའི་ཕྱིར་ཕྱོགས་ཀྱི་ཆོས་ཡིན་ནོ། །མི་རྟག་པའི་འབྲེལ་པ་ཅན་རེས་འགའ་བ་མེད་ན་མི་འབྱུང་བའི་བསྒྲུབ་བྱ་དང་སྒྲུབ་
[311a.4]བྱེད་དུ་བསྒྲུབ་པ་ལས་བཟློག་པའི་འབྲེལ་པ་ནི་རྗེས་སུ་འགྲོ་བའོ། །ཁྱབ་པར་ཞེས་བྱ་བ་ནི་ལྡོག་པའོ། །ལྡོག་པས་ཞེས་བྱ་བ་ནི་དེ་མེད་ན་མེད་པར་མཐོང་བའི་ཕྱིར་རོ། །གལ་ཏེ་ཡུལ་དེ་དག་ཏུ་ནི་འགྲོ་ཞིང་འགྲོ་ཞིང་མ་དམིགས་ན་ཞེས་བྱ་བའི་རིགས་པས་སོ་སྙམ་དུ་སེམས་པ་ནི་ལྡོག་པས་ཞེས་བྱ་བ་སྟེ་འབྲེལ་པ་མཐོང་བའོ། །ཡོད་པ་དང་
[311a.5]མེད་པ་རབ་ཏུ་བསྟན་པ་ཞེས་བྱ་བ་ནི་ཡོད་པ་དང་མེད་པ་རྣམ་པ་གཉིས་ཞེས་བྱ་བ་འདིས་སོ། །ཚུལ་གསུམ་པ་ལྷག་མ་ལུས་པ་ཞེས་བྱ་བ་ནི་ཁྱབ་པ་ལ་སོགས་པའོ། །རིགས་པའི་མཐར་ཐུག་སྦས་པ་ཡི། །དོན་ལྡན་རབ་ཏུ་བྱེད་པ་འགའ། །བདག་གིས་རྣམ་ཕྱེའི་ཁྱད་པར་ལས། །ཁྱད་པར་ཤེས་པ་རྣམས་ཀྱིས་ཤེས། །རིགས་པའི་
[311a.6]ཕུང་པོ་འདི་དེ་ཡལ་ག་མཐའ་ཡས་པ་བསྡུས་པ་མཁས་པ་རྣམས་ཀྱིས་རིག་བྱ་རིག་པར་བྱ་བ་ཡིན་པར་བསྟན་པ་ཡིན་ཡང་གཟུ་བོ་ཉིད་དུ་མི་གནས་ན་བློའི་རབ་རིབ་སེལ་བར་མི་བྱེད་པར་བསྟན་པ་ནི་ཀྭའི་མི་རྣམས་ཞེས་བྱའོ། །རྟག་ཏུ་ཕྱོགས་སུ་ལྷུང་བ་དང་ལྡན་པ་དག་གང་ཡིན་པའོ། །དེ་ཉིད་ཀྱི་ཕྱིར་རང་དང་གཞན་གྱི་ཕྱོགས་
[311a.7]དག་ལ་གང་གིས་མུན་པར་བྱས་པ་ཡིན་པ་དེའོ་ཞེས་བྱ་བ་ནི་གཟུ་བོར་གནས་པ་མ་ཡིན་པ་ཉིད་དང་དེའི་འབྲས་བུ་རིམ་གྱིས་བསྟན་པ་ཡིན་ནོ། །དེ་ཉིད་རྟོགས་པ་བསྒྲུབ་བྱ་མིན། །ཞེས་བྱ་བས་རྒྱུ་འགལ་བ་དམིགས་པ་ཡིན་པའི་ཕྱིར་རྟོགས་པ་ཕུལ་དུ་བྱུང་བ་ལ་གཟུ་བོར་གནས་པ་ཉིད་རྒྱུ་ཡིན་པར་བསྟན་པ་ནི། བློ་དང་
[311b]
[311b.1]ལྡན་པའི་ཚུལ་ཞེས་བྱ་བ་སྟེ། ཤེས་རབ་ཕུལ་དུ་བྱུང་བས་ཐམས་ཅད་ལས་རྒྱལ་བར་འདོད་པའི་ཚུལ་ལོ། །གཟུ་བོ་ཉིད་དུ་གནས་ན་གོམས་པ་ཕུལ་དུ་བྱུང་བ་ཅན་ནི་གོ་འཕང་མཐོན་པོ་ལས་ཡང་འགལ་བ་ཡིན་པར་བསྟན་པ་ནི། གཞུང་ལུགས་པ་རྣམས་ཞེས་བྱ་བ་སྟེ་གཟུ་བོར་གནས་པ་དང་གོམས་པ་དག་གིས་ནུས་པ་
[311b.2]ཉིད་ནི་རང་ལ་མཐོང་ཞེས་བྱ་བའི་དོན་ཏོ། །རྣམ་པར་དབྱེ་བ་ཁྱད་པར་ཅན་གྱི་རྒྱུ་དེ་གཉིས་ལ་ནུས་པ་ཡིན་པས་ཕྱོགས་སུ་ལྷུང་བ་ཡང་སྐྱོན་མ་ཡིན་པར་བསྟན་པ་ནི་འདི་ཞེས་བྱ་བའོ། །རྣམ་འགྲེལ་ལ་སོགས་པར་གོམས་པ་ཙམ་ལས་ལྷ་དང་ཕྱིར་རྒོལ་བ་དང་བྲལ་ན་ཕ་རོལ་པོ་ཡང་དེ་ཁོ་ན་ཉིད་ཀྱི་དོན་རྫོགས་པར་བྱེད་པ་ལ་ནུས་
[311b.3]པ་ཅན་དུ་འགྱུར་གྱི། བདག་འབའ་ཞིག་རིགས་པ་དང་ལྡན་ཞིང་སྐྱོན་མེད་པ་མ་ཡིན་ནོ། །ཅི་ལས་ཤེ་ན་བདག་གིའམ་གཞན་བློ་རིགས་པ་དང་མི་རིགས་པ་མ་ཡིན་པ་མ་ཡིན་ན། དོན་བྱས་པ་སྟེ་བླང་དང་དོར་བྱ་རྣམ་པར་འགྱུར་བའི་ཕྱིར་རོ་ཞེས་བྱ་བའི་དོན་ཏོ། །གཟུ་བོར་གནས་པ་དང་གོམས་པ་སྔོན་དུ་སོང་བ་ཕྱོགས་
[311b.4]སུ་ལྷུང་བ་ནི་དཔོག་པ་ཕུལ་དུ་བྱུང་བ་ལ་ནུས་པ་ཉིད་ཁྱད་པར་ཅན་དང་ལྡན་པར་བསྟན་པ་ནི། ལེགས་ཞེས་བྱ་བའོ། །དེ་ལྟ་ཡིན་ན་ཅིའི་ཕྱིར་མི་བརྗོད་ཅེ་ན། རིན་ཆེན་འབྱུང་གནས་ལས་ཞེས་བྱའོ། །ལེན་བྱེད་མཁས་པ་ཞེས་བྱ་བ་དགོས་པ་ཅན་ཡིན་ནོ་ཞེས་བྱ་བའི་དོན་ཏོ། །རྒྱན་གྱིས་ལུས་མཛེས་
[311b.5]པར་བརྒྱན་པ་ན་གྲོང་པ་སྟེ་བྱིས་པ་རྣམས་འདོད་ཆགས་ཀྱི་དོན་དུ་འདྲིད་པར་བྱེད་པ་དེའི་ཕྱིར་འདི་ལ་ཡང་དེ་བྱས་ཏེ་ཞེས་བྱ་བར་སྦྱར་རོ། །མཁས་པས་འདི་བྱས་ཀྱང་བྱིས་པ་རྣམས་ལ་ཅིར་འགྱུར་སྙམ་དུ་སེམས་པ་ལ། གཞན་ལ་ཉེ་བར་དགོས་པ་བྱེད་པ་བྱང་ཆུབ་སེམས་པ་རྣམས་ཀྱི་ཚུལ་གཅིག་ཡིན་
[311b.6]པར་བསྟན་པ་ནི་དེ་ལྟར་སེམས་ཏེ་ཞེས་བྱ་བའོ། །གཞན་གྱི་དོན་བསྒྲུབ་པའི་བློ་གང་དག་ཡིན་པ་དེ་དག་གིའོ། །འགྲེལ་པ་གཞན་གྱི་དོན་དུ་ཡིན་ན་ཡང་དཔྱོད་པ་པའི་གཞུང་ལུགས་ལ་སོགས་པ་ཅིའི་ཕྱིར་མ་བྱས་ཞེས་ཟེར་བ་ལ། དེ་ཞེས་བྱ་བ་སྟེ་དེའི་ཕྱིར་རོ། །ཅིའི་ཕྱིར་འདི་ཉིད་ལ་སེམས་པར་བྱེད་པ་ཡིན་
[311b.7]ཞེས་ཟེར་བ་ལ། འགྲོ་བ་མཐའ་དག་ཅེས་བྱ་བ་སྟེ། དེ་བཞིན་གཤེགས་པ་ཉིད་ཀྱི་གསུང་སེམས་བཞིན་པ་ནི་བདེ་བ་མཐའ་ཡས་པའི་ཕྱིར་དུ་ཇི་ལྟར་ཡིན་པ་དེ་ལྟར་དཔྱད་ཟིན་པ་ཡིན་ནོ་ཞེས་བྱ་བའི་དོན་ཏོ། །སྒྱུ་མེད་ཅིང་དྲི་མ་མེད་པའི་ཚུལ་ངེས་པར་བཟུང་བས་འཇིག་རྟེན་པ་རྣམས་ཀྱིས་རྟོགས་པར་
[312a]
[312a.1]བྱེད་པ་ལས་བསོད་ནམས་ཤིན་ཏུ་ཆེན་པོ་ཐོབ་པ་ནི་སྙིང་རྗེའི་བདག་ཉིད་ཡིན་པའི་ཕྱིར། དེ་དག་ཉིད་བསྒོམས་པ་ལས་བྱུང་བ་ལ་སོགས་པའི་ཤེས་རབ་ཕུལ་དུ་བྱུང་བ་རྫོགས་པའི་ཆེད་དུ་ཡོངས་སུ་བསྔོ་བ་ནི། དེ་ལྟར་བདག་གིས་ཞེས་བྱ་བའོ། །ལེ་ལོ་སྙོམ་
[312a.2]ལས་རིང་དུ་སྤངས་ནས་བརྩོན་པ་ཆེན་པོས་བརྩམས་པ་འདི། །མདོར་བསྡུས་དེས་མཚོན་ལྷག་མ་རྣམས་ལས་སྦྱངས་པའི་བློ་ཅན་རྒྱལ་བ་ཅན་དུ་འགྱུར། །དྲི་མེད་ཡོན་ཏན་འབྱུང་གནས་གཅིག་པོར་འདི་ནི་དེ་ལས་གཞན་བདག་གི །རིགས་པ་རྣམས་ཀྱང་རང་བཞིན་གྱིས་རྟོགས་རྒྱས་པ་མང་པོས་འདིར་མ་
[312a.3]བཤད། །དེ་ལྟ་འདི་ལའང་བློ་མཆོག་ལྡན་པ་རྣམས་ཀྱིས་ནི། །བློ་ཡི་རྗེས་སུ་འབྲངས་ན་བློ་གྲོས་ཆེར་འཕེལ་ཞིང་། །དྲི་མེད་ཡོན་ཏན་དམ་པའི་རིན་ཆེན་གྱིས་བརྒྱན་པའི། །ཡིད་ཀྱི་དྲི་མ་ལས་རྒྱལ་རྒྱལ་བ་ཅན་དུ་འགྱུར། །ཚད་མ་གཏན་ལ་འབེབས་བྱེད་ཚིག་གི་རྒྱ་མཚོ་ལས་ནི་རིགས་པ་མང་པོ་ཡིས། །བདག་
[312a.4]གིས་བཏོན་ནས་སྐྱེས་བུ་གཞན་གྱི་མཆོག་ཏུ་མཚུངས་མེད་མིག་ཙམ་ལས་ཐོབ་པ། །སྟོན་ཀའི་ཟླ་བ་དྲི་མ་མེད་པའི་འོད་ཟེར་ལྟ་བུའི་བསོད་ནམས་ཚོགས་བསགས་པས། །སྐྱེ་བོ་རྣམས་ཀྱི་ནང་གི་མིག་གི་མུན་ཆེན་བཅོམ་ནས་རྒྱལ་བ་ཅན་གྱུར་ཅིག །ཚད་མ་རྣམ་འགྲེལ་གྱི་རྒྱན་གྱི་འགྲེལ་བཤད་མཁན་པོ་རྒྱལ་བ་ཅན་གྱིས་རྣམ་
[312a.5]པར་སྦྱར་བ་ལས། གཞན་གྱི་དོན་གྱི་རྗེས་སུ་དཔག་པའི་ལེའུ་སྟེ་བཞི་པའོ།། །།ཚད་མ་རྣམ་འགྲེལ་གྱི་རྒྱན་གྱི་འགྲེལ་བཤད་སློབ་དཔོན་རྒྱལ་བ་ཅན་གྱི་ཞལ་སྔ་ནས་མཛད་པ་རྫོགས་སོ།། །།བཅོམ་ལྡན་འདས་རིགས་གསུམ་མགོན་པོའི་སྤྲུལ་པ་བྱང་ཆུབ་སེམས་པའི་གདུང་རྒྱུད་མི་རྗེ་ལྷས་མཛད་པ་བོད་ཀྱི་ལྷ་བཙན་པོ་
[312a.6]ཤཱཀྱའི་དགེ་སློང་ལྷ་བླ་མ་ཞི་བ་འོད་ཀྱི་ཞལ་སྔ་ནས་དང་། བོད་ཀྱི་ལྷ་བཙན་པོ་དབང་ཕྱུག་དམ་པའི་མངའ་བདག་ཆེན་པོ་ཁྲི་བཀྲ་ཤིས་རྩེ་ལྡེ་བཙན་གྱི་ཞལ་སྔ་ནས། རྒྱལ་པོའི་ཡང་རྒྱལ་པོ་ཆེན་པོ་འཕྲུལ་གྱི་ལྷ་བཙན་པོ་ཁུ་དབོན་གྱི་བཀས། ཐུགས་དམ་སའི་སྙིང་པོ་ཐོ་ལིང་དཔལ་དཔེ་མེད་ལྷུན་གྱིས་གྲུབ་པའི་གཙུག་ལག་ཁང་དུ། རྒྱ་གར་
[312a.7]གྱི་མཁན་པོ་དཔལ་བི་ཀྲ་མ་ལ་ཤཱི་ལའི་མཁས་པ་ཆེན་པོ་པཎྜི་ཏ་ཤྲཱི་དཱི་པཾ་ཀ་ར་རཀྵི་ཏ་དང་། ཞང་ཞུང་གི་ལོ་ཙཱ་བ་ཆེན་པོ་མང་འོར་བནྡེ་བྱང་ཆུབ་ཤེས་རབ་ཀྱིས་ནན་ཏན་སྙིང་པོར་བྱས་ནས་གཏན་ལ་ཕབ་པར་བསྒྱུར་བའོ།། །།བསྟན་བཅོས་འདིའི་གཞུང་གི་ཚད་ནི་བམ་པོ་དྲུག་ཅུ་ཡིན་ནོ།། །།
